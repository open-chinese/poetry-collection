[
    {
        "title": "秋冬之交杂赋六首  其四",
        "author": "陆游",
        "content": "岭下晨炊黍，津头暮繫船。\n寒潮吞别浦，老木惨苍烟。\n市徙新山步，耕侵古庙壖。\n闲人不蓄帻，散髮醉江天。",
        "dynasty": "宋",
        "collection_info": null
    },
    {
        "title": "秋冬之交杂赋六首  其五",
        "author": "陆游",
        "content": "雾雨林塘晚，风霜聚落寒。\n衣冠存简朴，农圃备艰难。\n舂簸荞供饵，蒸炊豆作团。\n此心如古井，无地起涛澜。",
        "dynasty": "宋",
        "collection_info": null
    },
    {
        "title": "秋冬之交杂赋六首  其六",
        "author": "陆游",
        "content": "碓舍临寒水，渔舟弄夕霏。\n乌将九子过，雉挟两雌飞。\n浮世萍无蒂，流年弩发机。\n常思南郑日，县驿跨骡归。",
        "dynasty": "宋",
        "collection_info": null
    },
    {
        "title": "海山",
        "author": "陆游",
        "content": "补落迦山访旧游，庵摩勒果隘中州。\n秋涛无际明人眼，更作津亭半日留。",
        "dynasty": "宋",
        "collection_info": null
    },
    {
        "title": "饮村酒",
        "author": "陆游",
        "content": "湘浦骚人咏啜漓，黄州饮湿又增奇。\n纷纷坐客评清浊，我已昏然睡不知。",
        "dynasty": "宋",
        "collection_info": null
    },
    {
        "title": "观诸将除书",
        "author": "陆游",
        "content": "百炼刚非绕指柔，貂蝉要是出兜鍪。\n得官若使皆齐虏，对泣何疑效楚囚。",
        "dynasty": "宋",
        "collection_info": null
    },
    {
        "title": "扪腹",
        "author": "陆游",
        "content": "身如椰子腹瓠壶，三亩荒园常荷锄。\n着万卷书虽不足，容数百人还有余。",
        "dynasty": "宋",
        "collection_info": null
    },
    {
        "title": "醉歌",
        "author": "陆游",
        "content": "却日莫挥戈，君当听我歌。\n花残狂有限，酒熟闷无多。\n生理凭长镵，幽情寄短蓑。\n江湖秋万里，未死且婆娑。",
        "dynasty": "宋",
        "collection_info": null
    },
    {
        "title": "自嘆",
        "author": "陆游",
        "content": "恶杀常根食，安贫但缊袍。\n消摇敢言达，简默本非高。\n入剡逢飞雪，游吴看怒涛。\n平生笑渔父，苦语劝餔糟。",
        "dynasty": "宋",
        "collection_info": null
    },
    {
        "title": "村翁",
        "author": "陆游",
        "content": "不入城门三岁余，亦无车马过吾庐。\n食常羹芋已忘肉，年迫盖棺犹爱书。\n处处叩门寻醉叟，时时临水看游鱼。\n半生名宦终何得，作箇村翁计未疏。",
        "dynasty": "宋",
        "collection_info": null
    },
    {
        "title": "不寐",
        "author": "陆游",
        "content": "一竿江渚寄沉冥，衰疾侵凌失鬓青。\n困睫日中常欲闭，夜阑枕上却惺惺。",
        "dynasty": "宋",
        "collection_info": null
    },
    {
        "title": "书志",
        "author": "陆游",
        "content": "平生不喜作鹏抟，常伴寒螀语夜阑。\n一碗淖糜支日过，数椽破屋着身宽。\n衰残虽已嘆垂白，忧患未容侵渥丹。\n后五百年吾话在，笑君虚坐几蒲团。",
        "dynasty": "宋",
        "collection_info": null
    },
    {
        "title": "东偏纸阁初成",
        "author": "陆游",
        "content": "蚍蜉占雨解移穴，蟋蟀畏寒先近床。\n我亦联屏为燠室，一冬省火又宜香。",
        "dynasty": "宋",
        "collection_info": null
    },
    {
        "title": "小竖醉",
        "author": "陆游",
        "content": "漫道樽中酒不空，歌呼谁解和衰翁。\n可怜小竖如猱玃，却有平阳吏舍风。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "陆游",
        "content": "寸阴可惜子所知，尺宅治生今未迟。\n虚费年光作闲事，人间信有白头痴。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "陆游",
        "content": "尧舜桀纣皆腐骨，王侯蝼蚁同丘墟。\n麦苗覆块鸠唤雨，常恨无人同荷锄。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "陆游",
        "content": "一春妍暖无多日，八十康强有几人。\n学不名家空自苦，路边醉倒却关身。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "陆游",
        "content": "诗人肝肺困雕镌，往往寿非金石坚。\n我独适情无杰句，化工不忌遣长年。",
        "dynasty": "宋",
        "collection_info": null
    },
    {
        "title": "示儿孙辈",
        "author": "陆游",
        "content": "昔忝诸生后，初非一世豪。\n但希乡有秩，敢望郡功曹。\n敛版宁为辱，扶犁亦足高。\n儿孙勿妄想，底处不徒劳。",
        "dynasty": "宋",
        "collection_info": null
    },
    {
        "title": "杂赋六首  其一",
        "author": "陆游",
        "content": "养疾清溪曲，风林几着霜。\n细书如助懒，薄酒不成狂。\n老嘆朋侪尽，闲知岁月长。\n柴门偶一出，倚杖立斜阳。",
        "dynasty": "宋",
        "collection_info": null
    },
    {
        "title": "杂赋六首  其二",
        "author": "陆游",
        "content": "孤学违流俗，危机历畏途。\n逢人增戃怳，看镜失肤腴。\n闭户书围坐，移灯影向隅。\n空怀四方志，泯默死东吴。",
        "dynasty": "宋",
        "collection_info": null
    },
    {
        "title": "杂赋六首  其三",
        "author": "陆游",
        "content": "家业贫原宪，年龄老伏生。\n但悲鸾独舞，那羡雁能鸣。\n酿酒秋常醉，驱牛夜亦耕。\n此身当自贵，勿用作投琼。",
        "dynasty": "宋",
        "collection_info": null
    },
    {
        "title": "杂赋六首  其四",
        "author": "陆游",
        "content": "贵固不如贱，狂应未胜痴。\n闭门真已矣，命驾欲何之。\n碧缕生香袖，清漪涨砚池。\n是中有佳处，不觉昼阴移。",
        "dynasty": "宋",
        "collection_info": null
    },
    {
        "title": "杂赋六首  其五",
        "author": "陆游",
        "content": "海上鱼盐聚，烟中鷄犬声。\n耕农叱牛去，醉叟策馿行。\n敛薄民差乐，烽消盗略平。\n悠然憩松下，我亦有幽情。",
        "dynasty": "宋",
        "collection_info": null
    },
    {
        "title": "杂赋六首  其六",
        "author": "陆游",
        "content": "栉髮晨兴后，宽腰午饷余。\n讲明穷理学，雠校养生书。\n倚杖听啼鸟，临池看戏鱼。\n怡然又终日，底事解愁予。",
        "dynasty": "宋",
        "collection_info": null
    },
    {
        "title": "幽居",
        "author": "陆游",
        "content": "人间岁月苦骎骎，白首幽居不厌深。\n懒爱举杯成美睡，静嫌对弈动机心。\n山村野渡双芒屩，夜雪晨霜一布衾。\n不到匡庐三十载，梦携巾钵上东林。",
        "dynasty": "宋",
        "collection_info": null
    },
    {
        "title": "连日作阴颇有雨雪意",
        "author": "陆游",
        "content": "十分历日过八九，徂岁迫人殊可惊。\n霜木萧萧临古道，雪云惨惨冒高城。\n山头噤雀无生意，水面饥鸢有堕声。\n剩压新醅供旨蓄，从今次第问春耕。",
        "dynasty": "宋",
        "collection_info": null
    },
    {
        "title": "山房",
        "author": "陆游",
        "content": "四纪移家剡曲傍，自茨生草作山房。\n寒侵夜艾知霜重，行遍天涯觉梦长。\n戒婢无劳事钗泽，课奴相率补陂塘。\n无衣已免豳人嘆，数箔春蚕岁有常。",
        "dynasty": "宋",
        "collection_info": null
    },
    {
        "title": "梅市暮归",
        "author": "陆游",
        "content": "老境惟闭门，不与事物接。\n时逢佳山水，尚復快登涉。\n山程策小蹇，水泛摇短楫。\n今兹税驾地，佳事喜稠迭。\n云生湿行縢，风细掠醉颊。\n旅羹芼玉糁，僧饭敷白氎。\n葑火煨芋魁，瓦甑炊豆荚。\n经行出幽圃，怀抱颇自惬。\n枯篱络丹实，深涧堆黄叶。\n白云横谷口，绿篠穿山胁。\n还家宁迫暮，取路羞径捷。\n何当倚蒲龛，一坐十小劫。",
        "dynasty": "宋",
        "collection_info": null
    },
    {
        "title": "法云寺",
        "author": "陆游",
        "content": "法云古兰若，西走钱塘路。\n帆影梅市桥，人语柯山聚。\n吾家昔为邻，来往无晨暮。\n十世三百年，散徙非復故。\n修廊与广殿，亦已化烟雾。\n经营久不倦，大体始略具。\n钟鱼以时鸣，轩槛有幽趣。\n中庭扫芜秽，断碣起颠仆。\n老我绝世缘，随身惟两屦。\n愿言治北窗，寂寞同子住。",
        "dynasty": "宋",
        "collection_info": null
    },
    {
        "title": "郊居",
        "author": "陆游",
        "content": "郊居本宴如，触事自多感。\n况当摇落时，云重天惨惨。\n路穷非通途，地偏无远览。\n残芜连古道，槁叶满幽坎。\n老来厌了了，万事付黮闇。\n地炉炽生柴，唤客烹荠糁。",
        "dynasty": "宋",
        "collection_info": null
    },
    {
        "title": "作雪不成独咏",
        "author": "陆游",
        "content": "淡日朝穿雾，浓云夜护霜。\n风声空浩荡，雪意愈微茫。\n棐几闲临帖，铜炉静炷香。\n悠然践残岁，不是傲羲皇。",
        "dynasty": "宋",
        "collection_info": null
    },
    {
        "title": "闻雁",
        "author": "陆游",
        "content": "蜻蜓浦中闻雁声，寒侵短褐客愁生。\n忽思大散关头路，雪压蒙毡夜下程。",
        "dynasty": "宋",
        "collection_info": null
    },
    {
        "title": "泛舟至蜻蜓浦小泊渔村",
        "author": "陆游",
        "content": "醉泛蜻蜓浦，咿哑一橹声。\n陂塘秋水瘦，墟落暮烟生。\n野店曾留醉，樵翁不记名。\n相逢虽惘惘，怀抱已先倾。",
        "dynasty": "宋",
        "collection_info": null
    },
    {
        "title": "散策门外邻叟怪其瘦",
        "author": "陆游",
        "content": "八十衰翁力既愆，强扶藤杖出门前。\n朝晡恃粥何劳嘆，齿脱牙摇已数年。",
        "dynasty": "宋",
        "collection_info": null
    },
    {
        "title": "书警二首  其一",
        "author": "陆游",
        "content": "束带接一客，伸纸报一书。\n未为甚疲劳，已觉不枝梧。\n惟有袖手坐，俨然如斋居。\n尚惧精神衰，药石以自扶。",
        "dynasty": "宋",
        "collection_info": null
    },
    {
        "title": "书警二首  其二",
        "author": "陆游",
        "content": "情慾虽害人，要是自惑溺。\n吾观日用事，饮食真勍敌。\n乃知匕箸间，其祸甚衽席。\n堂堂六尺躯，勿为口腹役。",
        "dynasty": "宋",
        "collection_info": null
    },
    {
        "title": "园中",
        "author": "陆游",
        "content": "残菊无復花，游蜂抱枯丛。\n我老復多疾，寄迹穷巷中。\n开门无客至，安取樽不空。\n夕阳挂高树，此日还匆匆。",
        "dynasty": "宋",
        "collection_info": null
    },
    {
        "title": "冬晴行园中二首  其一",
        "author": "陆游",
        "content": "冬温光景如春妍，暮年强健胜壮年。\n手推园门拂石坐，岂暇为客思无毡。\n残芜未死更鬰鬰，晚菊欲槁犹鲜鲜。\n闲愁正得酒弹压，此夕预知当熟眠。",
        "dynasty": "宋",
        "collection_info": null
    },
    {
        "title": "冬晴行园中二首  其二",
        "author": "陆游",
        "content": "桔槔灌蔬固已非，竹笕浇花宜见讥。\n杏繁梅瘦种性别，一气生杀均天机。\n细推物理孰不尔，抟风未可嘲卑飞。\n君其置之且共酌，白酒方熟黄鸡肥。",
        "dynasty": "宋",
        "collection_info": null
    },
    {
        "title": "怀青城旧游",
        "author": "陆游",
        "content": "宦途到处不黔突，惟有剑南縻岁月。\n屡游老泽苍玉嶂，疑是虚皇白银阙。\n松肪捣麨具晨餐，槲叶作衣胜短褐。\n泥饮不容繁杏落，浩歌常送寒蝉没。\n水边洞口适有遇，握手一言换凡骨。\n少陵老子未识真，欲倚黄精除白髮。",
        "dynasty": "宋",
        "collection_info": null
    },
    {
        "title": "晚立",
        "author": "陆游",
        "content": "倦凭小竖立柴门，残角疏钟欲断魂。\n伤雁养翎依荻浦，渡牛浮鼻望烟村。\n壮心已觉随年往，孤学何由与俗论。\n数点雨声催返舍，小窗灯火对壶飧。",
        "dynasty": "宋",
        "collection_info": null
    },
    {
        "title": "志喜",
        "author": "陆游",
        "content": "雪鬓萧萧九十翁，短檠犹喜策新功。\n斲轮自得不传处，治水本行无事中。\n山市儿童随小蹇，江村烟雨宿孤篷。\n更知衰疾从今减，万里尘清蜀药通。",
        "dynasty": "宋",
        "collection_info": null
    },
    {
        "title": "穷居",
        "author": "陆游",
        "content": "仕宦初何得，穷居半士农。\n清宵叔夜锻，平旦伯鸾舂。\n马磨犹支日，牛衣亦过冬。\n湖中有啸父，何计得相从。",
        "dynasty": "宋",
        "collection_info": null
    },
    {
        "title": "冬暖园中萱草蓊然海棠亦着花可爱作路浚井皆近事也",
        "author": "陆游",
        "content": "暖景变严冬，谁知造化功。\n少留萱草绿，探借海棠红。\n筑路横塘北，疏泉小岭东。\n欣然得佳处，忘却岁将穷。",
        "dynasty": "宋",
        "collection_info": null
    },
    {
        "title": "即事示儿辈",
        "author": "陆游",
        "content": "今岁霜迟殊未寒，篱东乌桕叶纔丹。\n病轻渐喜免求药，老甚难夸能据鞍。\n邻舍僧贫分米少，酒坊人熟督钱宽。\n晚来笑向儿孙说，且得无生一话团。",
        "dynasty": "宋",
        "collection_info": null
    },
    {
        "title": "小雨颇寒",
        "author": "陆游",
        "content": "冬温初喜一寒新，纸阁砖炉养病身。\n残雨已收犹点滴，断云欲散更轮囷。\n衣裳可典宁留笥，口腹虽馋肯累人。\n一事明朝差似乐，探梅闲岸接䍦巾。",
        "dynasty": "宋",
        "collection_info": null
    },
    {
        "title": "题舍壁二首  其一",
        "author": "陆游",
        "content": "身寄瓜牛庐，手持科斗书。\n尚憎驽恋栈，肯羡鹤乘车。\n富贵何加我，山林亦宴如。\n年来常去杀，不嘆食无鱼。",
        "dynasty": "宋",
        "collection_info": null
    },
    {
        "title": "题舍壁二首  其二",
        "author": "陆游",
        "content": "草没孔明庐，尘流倚相书。\n家居四立壁，出驾独辕车。\n穷达本无择，死生良自如。\n镜湖三百里，处处侣禽鱼。",
        "dynasty": "宋",
        "collection_info": null
    },
    {
        "title": "仲冬书事",
        "author": "陆游",
        "content": "边头无警少铃声，病得新霜亦已平。\n赤脚听蛩勤夜绩，苍头租犊待冬耕。\n发奁双兔骈头卧，溢榼芳醪彻底清。\n里巷纷纷夸节物，春盘傩鼓渐关情。",
        "dynasty": "宋",
        "collection_info": null
    },
    {
        "title": "醉舞",
        "author": "陆游",
        "content": "渭城朝雨不须歌，烂醉江头舞短蓑。\n自是先生眼根钝，天狐伎俩本无多。",
        "dynasty": "宋",
        "collection_info": null
    },
    {
        "title": "思蜀二首  其一",
        "author": "陆游",
        "content": "白帝城边八阵碛，青城山下丈人祠。\n英雄不生僊又去，零落草间多折碑。",
        "dynasty": "宋",
        "collection_info": null
    },
    {
        "title": "思蜀二首  其二",
        "author": "陆游",
        "content": "蜀庄鸣飞隘九区，超然岂止山泽癯。\n荒台古井无处所，行子但觅房公湖。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其一",
        "author": "陆游",
        "content": "飞盖传呼入省门，依然残梦浣花村。\n遥知最是伤心处，衫袂犹霑扫黛痕。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其二",
        "author": "陆游",
        "content": "焚香黄阁退朝归，道话时时正要提。\n九十老翁缘底健，一生强半是单栖。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其三",
        "author": "陆游",
        "content": "万里毡车入凤城，岂知遽已迫斜曛。\n似闻后院思遗爱，掩泪人人说小君。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其四",
        "author": "陆游",
        "content": "佛供斋僧冀万分，幽明路绝竟难论。\n若为可慰重泉念，触事平心无怨恩。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其五",
        "author": "陆游",
        "content": "焄蒿一去杳难知，数纸遗书手自披。\n切勿轻为归蜀梦，竹枝忍復听吾伊。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其六",
        "author": "陆游",
        "content": "害道无如狥爱嗔，养生尤要啬精神。\n祝公少置空闺忆，天下安危在此身。",
        "dynasty": "宋",
        "collection_info": null
    },
    {
        "title": "次韵李季章参政哭其夫人七首  其七",
        "author": "陆游",
        "content": "富贵思归岂坐迂，岷山种芋已成区。\n独归它日公无憾，天际烟帆与石俱。",
        "dynasty": "宋",
        "collection_info": null
    },
    {
        "title": "试笔",
        "author": "陆游",
        "content": "人间元无第一手，万事端如屈伸肘。\n但能看破即超然，何代商山无四叟。\n老民自视中何有，倾身经营一杯酒。\n此外管城差可人，相从且作明窗友。",
        "dynasty": "宋",
        "collection_info": null
    },
    {
        "title": "屠希笔",
        "author": "陆游",
        "content": "屠希一笔价必千，绍兴初载海内传。\n高皇爱赏登玉几，求书蚤暮常差肩。\n一朝希死子孙弱，岁久仅可售百钱。\n宣城晋陵竞声价，外虽甚饰中枵然。\n呜呼世事每如此，使我太息中夕起。",
        "dynasty": "宋",
        "collection_info": null
    },
    {
        "title": "寒夜吟",
        "author": "陆游",
        "content": "仕宦孰不愿美官，无如两膊耸耸寒。\n可怜误信纸上语，至死功名心未阑。\n骯脏得倚门，矍铄犹据鞍。\n何如百年中，尽付一渔竿。\n布襦可以度雪夕，麦饭可以支朝餐。\n但知禅龛着身稳，莫和诗人行路难。",
        "dynasty": "宋",
        "collection_info": null
    },
    {
        "title": "记梦",
        "author": "陆游",
        "content": "衣绅飘举髮飕飗，一鹤聊为太华游。\n每过名山思小憩，天风浩浩不容留。",
        "dynasty": "宋",
        "collection_info": null
    },
    {
        "title": "霜夜二首  其一",
        "author": "陆游",
        "content": "月淡霜清夜漏迟，疏钟杳杳度南陂。\n灯残有恨欲谁语，鷄老无声如我衰。\n使入蜀川方在道，书传淮浦定何时。\n若为可遣闲愁得，独拥寒炉爇豆萁。",
        "dynasty": "宋",
        "collection_info": null
    },
    {
        "title": "霜夜二首  其二",
        "author": "陆游",
        "content": "土床纸帐卧幽寂，枕上细听城上更。\n榾柮烧残地炉冷，喔咿声断天窗明。\n风霜欲透草茨屋，盐酪不下荠糁羹。\n犹恨扶犁老无力，向来枉是请躬耕。",
        "dynasty": "宋",
        "collection_info": null
    },
    {
        "title": "岁暮",
        "author": "陆游",
        "content": "岁暮风霜惨，村深草棘稠。\n力衰行每蹇，衣薄鼻多鼽。\n久矣当长往，悠然尚小留。\n儿童报炊熟，得饱且忘忧。",
        "dynasty": "宋",
        "collection_info": null
    },
    {
        "title": "与野人散策门外",
        "author": "陆游",
        "content": "春意侵寒律，川云结夕阴。\n闲人了无事，邻叟偶相寻。\n废沼萍黏块，孤村雀满林。\n世间真梦耳，何物可关心。",
        "dynasty": "宋",
        "collection_info": null
    },
    {
        "title": "十一月十一日夜闻雨声",
        "author": "陆游",
        "content": "入冬殊未寒，尘土冒原野。\n沟溪但枯萍，不闻清湍泻。\n今夕復何夕，急雨鸣屋瓦。\n岂惟宿麦长，分喜到菜把。\n明朝开衡门，想见泥溅踝。\n丰年傥可期，击壤歌豳雅。",
        "dynasty": "宋",
        "collection_info": null
    },
    {
        "title": "自述二首  其一",
        "author": "陆游",
        "content": "怡然气貌渐还婴，淡饭粗裘过此生。\n尽道无方能缩地，梦中夜夜上青城。",
        "dynasty": "宋",
        "collection_info": null
    },
    {
        "title": "自述二首  其二",
        "author": "陆游",
        "content": "齿卼復牢能咀嚼，足挛渐愈可跏趺。\n短檠非復衰翁事，且与儿孙共地炉。",
        "dynasty": "宋",
        "collection_info": null
    },
    {
        "title": "岁暮老怀",
        "author": "陆游",
        "content": "粥美忘流啜，灯孤伴独吟。\n衾寒知夜艾，身痛卜天阴。\n薪炭常忧绝，杯觞不厌深。\n故人今已矣，三嘆有遗音。",
        "dynasty": "宋",
        "collection_info": null
    },
    {
        "title": "书况",
        "author": "陆游",
        "content": "垂白渭南叟，深居湖上村。\n贫知蔬食美，闲觉布衣尊。\n琴谱从僧借，茶经与客论。\n探梅来直步，沽酒到偏门。\n细织笼安鹤，频求果饲猿。\n旧书编未绝，犹足教诸孙。",
        "dynasty": "宋",
        "collection_info": null
    },
    {
        "title": "书道室壁",
        "author": "陆游",
        "content": "余生天地一飞蓬，学道年来似有功。\n习气扫除空劫外，精神澡雪隠书中。\n种瓜溪父时时见，卖药壶公处处同。\n莫谓与人缘苦薄，相随拍手有儿童。",
        "dynasty": "宋",
        "collection_info": null
    },
    {
        "title": "书志",
        "author": "陆游",
        "content": "蓬矢桑弧射四方，岂知垂老卧江乡。\n读书虽復具隻眼，贮酒其如无别肠。\n疋马扬鞭游鄠杜，扁舟捩柁上潇湘。\n自悲此志俱难豁，且復狂歌破夜长。",
        "dynasty": "宋",
        "collection_info": null
    },
    {
        "title": "雪夕",
        "author": "陆游",
        "content": "目视𥉂𥉂左耳聋，吾衰略与昔人同。\n移灯自看竛竮影，取酒时浇礧磈胸。\n东郭稍能师顺子，北山未敢笑愚公。\n空村雪虐风饕夜，袖手悠然政策功。",
        "dynasty": "宋",
        "collection_info": null
    },
    {
        "title": "书枕屏四首  其一",
        "author": "陆游",
        "content": "西域兜罗被，南番笃耨香。\n惯眠三丈日，不识五更霜。",
        "dynasty": "宋",
        "collection_info": null
    },
    {
        "title": "书枕屏四首  其二",
        "author": "陆游",
        "content": "心若冰将释，貌如儿未孩。\n青城上官叟，时入梦中来。",
        "dynasty": "宋",
        "collection_info": null
    },
    {
        "title": "书枕屏四首  其三",
        "author": "陆游",
        "content": "甘菊缝为枕，疏梅画作屏。\n改诗眠未稳，闻雪醉初醒。",
        "dynasty": "宋",
        "collection_info": null
    },
    {
        "title": "书枕屏四首  其四",
        "author": "陆游",
        "content": "星斗阑干晓，窗扉昽{日怱}明。\n金门与茅店，一种是鷄声。",
        "dynasty": "宋",
        "collection_info": null
    },
    {
        "title": "二友",
        "author": "陆游",
        "content": "剩储名酒待梅开，凈扫虚窗候月来。\n老子幽居得二友，人间万事信悠哉。",
        "dynasty": "宋",
        "collection_info": null
    },
    {
        "title": "寄五郎兼示十五郎",
        "author": "陆游",
        "content": "八十九十老可惊，白髮森然憎镜明。\n身当游岱尚少驻，书欲藏山殊未成。\n大儿为国戍绝塞，季子伴翁亲短檠。\n古人已矣不可作，夜阑抚几嘆平生。",
        "dynasty": "宋",
        "collection_info": null
    },
    {
        "title": "邻曲相过",
        "author": "陆游",
        "content": "邻曲集山家，相看一笑譁。\n扶行足踸踔，半落齿槎牙。\n农圃乖生理，风霜感岁华。\n老来情话少，更尽此瓯茶。",
        "dynasty": "宋",
        "collection_info": null
    },
    {
        "title": "东窗",
        "author": "陆游",
        "content": "腊近寒何薄，秋衣着尚宜。\n年光祈雪见，节物卖灯知。\n川日初沉后，楼钟欲动时。\n东窗对儿子，聊与细论诗。",
        "dynasty": "宋",
        "collection_info": null
    },
    {
        "title": "晓寒",
        "author": "陆游",
        "content": "落月衔山口，浓霜倒菊丛。\n青毡压衾暖，软火满炉红。\n起晚书亏课，愁多酒策功。\n杜陵如昔否，谁与问征鸿。",
        "dynasty": "宋",
        "collection_info": null
    },
    {
        "title": "小雪",
        "author": "陆游",
        "content": "檐飞数片雪，瓶插一枝梅。\n童子敲清磬，先生入定回。",
        "dynasty": "宋",
        "collection_info": null
    },
    {
        "title": "书感",
        "author": "陆游",
        "content": "梦裏逢无咎，天涯哭季长。\n吾生亦有几，且復钓沧浪。",
        "dynasty": "宋",
        "collection_info": null
    },
    {
        "title": "家酿颇劲戏作",
        "author": "陆游",
        "content": "千古英雄骨作尘，不如一醉却关身。\n鼎来虽恨王陵戆，熟味方知孟子醇。\n试问浩歌遗世事，何如酣枕养天真。\n竹林嵇阮虽名胜，要是渊明最可人。",
        "dynasty": "宋",
        "collection_info": null
    },
    {
        "title": "食荠糁甚美盖蜀人所谓东坡羹也",
        "author": "陆游",
        "content": "荠糁芳甘妙绝伦，啜来恍若在峨岷。\n莼羹下豉知难敌，牛乳抨酥亦未珍。\n异味颇思修凈供，秘方常惜授厨人。\n午窗自抚膨脝腹，好住烟村莫厌贫。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "陆游",
        "content": "锄草春愈茂，养草秋亦衰。\n不如两置之，荣悴渠有时。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "陆游",
        "content": "栖鷄未旦鸣，粒食固宜报。\n林鸟何预人，哓哓欲谁告。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "陆游",
        "content": "硕果坠池响，鱼队散无迹。\n空弦可落雁，此事盖自昔。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "陆游",
        "content": "涤砚欲其洁，磨镜欲其明。\n愿君试思之，与己孰重轻。",
        "dynasty": "宋",
        "collection_info": null
    },
    {
        "title": "幽情",
        "author": "陆游",
        "content": "免归又破六年闲，每寄幽情烟水间。\n清镜不藏新白髮，芳樽犹惜旧朱颜。\n一编蠹简心空在，百瓮寒齑债未还。\n莫为岷峨劳梦想，故乡随分有名山。",
        "dynasty": "宋",
        "collection_info": null
    },
    {
        "title": "醉歌",
        "author": "陆游",
        "content": "不痴不聋不作翁，平生与世马牛风。\n无材无德痴顽老，尔来对客惟称好。\n相风使帆第一筹，随风倒柁更何忧。\n亦不求作佛，亦不愿封侯。\n亦不须脱裘去换酒，亦不须卖剑来买牛。\n甲第从渠餍粱肉，貂蝉本自出兜鍪。\n燮理阴阳岂不好，纔得闲管晴雨如鹁鸠。\n辛苦筑垒拂云祠，不如吟啸风月登高楼。\n尔作楚舞吾齐讴，身安意适死即休。",
        "dynasty": "宋",
        "collection_info": null
    },
    {
        "title": "霜冷",
        "author": "陆游",
        "content": "梅花消息动江边，渐见新春换故年。\n莫道孤翁心似铁，夜来霜冷透青毡。",
        "dynasty": "宋",
        "collection_info": null
    },
    {
        "title": "读书杂言",
        "author": "陆游",
        "content": "书亦何用于世哉，圣人之言如造化，巍巍地闢而天开。\n渊源虞唐至周孔，黄河万里昆崙来。\n天不使诸儒为战国血，又不使六艺为亡秦灰。\n豁如盲瞽见皦日，快若聋聩闻春雷。\n插空泰华起突兀，垂天云汉森昭回。\n奈何后世独不省，顾舍夷路趋邛郲。\n不知开眼蹈覆辙，乃欲归罪车轮摧。\n福有基，祸有胎，一朝产祸吁可哀。",
        "dynasty": "宋",
        "collection_info": null
    },
    {
        "title": "东岭",
        "author": "陆游",
        "content": "云罅漏斜日，驾言东岭行。\n鸦翻半天黑，鹭起一川明。\n小立照沟水，欲归闻角声。\n君看浮世事，何处异棋枰。",
        "dynasty": "宋",
        "collection_info": null
    },
    {
        "title": "书戒",
        "author": "陆游",
        "content": "我幼事父师，熟闻忠厚言。\n治身接物间，要使如春温。\n鞭朴不可弛，此语实少恩。\n但能交相爱，余亦何足论。\n家贫頼奴婢，炊汲与譍门。\n余力具茗药，夕饭或至昏。\n有过尚当贳，况可使烦冤。\n出仕推此心，所乐在平反。\n宁坐软弱废，促驾归丘园。\n吾老死无日，作诗遗子孙。",
        "dynasty": "宋",
        "collection_info": null
    },
    {
        "title": "书斋壁",
        "author": "陆游",
        "content": "烟水云山千万重，散人名号继吾宗。\n买雏养就冲霄鹤，拾子栽成偃盖松。\n父老年年同社酒，儿孙世世作春农。\n晚窗睡觉添幽事，卧听兰亭古寺钟。",
        "dynasty": "宋",
        "collection_info": null
    },
    {
        "title": "雪意",
        "author": "陆游",
        "content": "风吼江郊雪意浓，云如两阵决雌雄。\n山寒酒过平时量，窗黑书亏半日功。\n闲话更端茶竈熟，清诗分韵地炉红。\n不须遽觅华胥路，更竢天花落坐中。",
        "dynasty": "宋",
        "collection_info": null
    },
    {
        "title": "山房",
        "author": "陆游",
        "content": "何处合题诗，山房病起时。\n晨光鸟先觉，春信柳偏知。\n陋学勤何益，虚名悔可追。\n布衾新絮暖，惟与睡相宜。",
        "dynasty": "宋",
        "collection_info": null
    },
    {
        "title": "晨起",
        "author": "陆游",
        "content": "勋业文章谢不能，生涯分付一枝藤。\n身同湘浦孤舟客，心羡庐山下版僧。\n倦枕厌闻窗外雨，残膏犹在壁间灯。\n草芝要及清晨服，深愧蛮童为扣冰。",
        "dynasty": "宋",
        "collection_info": null
    },
    {
        "title": "两雁",
        "author": "陆游",
        "content": "两雁东西来，合群以南翔。\n镜湖接天台，海阔天茫茫。\n冥飞远矰弋，长路谙冰霜。\n君看此气象，岂復谋稻粱。\n正尔下杜陵，已復掠潇湘。\n超遥万里程，燕雀安能量。",
        "dynasty": "宋",
        "collection_info": null
    },
    {
        "title": "书文稿后",
        "author": "陆游",
        "content": "上蔡牵黄犬，丹徒作布衣。\n苦言谁解听，临祸始知非。",
        "dynasty": "宋",
        "collection_info": null
    },
    {
        "title": "题唐执中书楼",
        "author": "陆游",
        "content": "吾州唐子他州无，闭户偏读家藏书。\n志气颇闻已山立，神仙固自多楼居。\n终日坐忘对燕几，有时出游骑蹇馿。\n人生如此自可尔，勿羡新贵高门闾。",
        "dynasty": "宋",
        "collection_info": null
    },
    {
        "title": "岁晚六首  其一",
        "author": "陆游",
        "content": "云暗郊原雪意稠，天公似欲富来麰。\n布衾岁久真如铁，讵敢私怀一己忧。",
        "dynasty": "宋",
        "collection_info": null
    },
    {
        "title": "岁晚六首  其二",
        "author": "陆游",
        "content": "不学空门不学仙，端居胸次自超然。\n绛人甲子君休问，新岁吾儿本命年。",
        "dynasty": "宋",
        "collection_info": null
    },
    {
        "title": "岁晚六首  其三",
        "author": "陆游",
        "content": "戒杀家庖罢馈鱼，病脾亦復禁寒蔬。\n莫惭邻里嘲枯淡，出甑香粳玉不如。",
        "dynasty": "宋",
        "collection_info": null
    },
    {
        "title": "岁晚六首  其四",
        "author": "陆游",
        "content": "小岫嶙峋炷宝熏，卷书闲对一窗云。\n雁声忽向天边过，起立中庭看断群。",
        "dynasty": "宋",
        "collection_info": null
    },
    {
        "title": "岁晚六首  其五",
        "author": "陆游",
        "content": "小坞梅开十二三，曲塘冰绽水如蓝。\n儿童斗采春盘料，蓼茁芹芽欲满篮。",
        "dynasty": "宋",
        "collection_info": null
    },
    {
        "title": "岁晚六首  其六",
        "author": "陆游",
        "content": "久已功名不上心，亦无心要老山林。\n鹿门采药悠然去，千载庞公是赏音。",
        "dynasty": "宋",
        "collection_info": null
    },
    {
        "title": "雀啄粟",
        "author": "陆游",
        "content": "坡头车败雀啄粟，桑下饷来乌攫肉。\n乘时投隙自谓才，苟得未必为汝福。\n忍饥蓬蒿固亦难，要是少远弹射辱。\n老农辍耒为汝悲，岂信江湖有鸿鹄。",
        "dynasty": "宋",
        "collection_info": null
    },
    {
        "title": "老翁",
        "author": "陆游",
        "content": "老翁睡少知遥夜，贫士衾单怯苦寒。\n闷裏不嫌村酒薄，瘦来偏觉旧衣宽。\n篱门遇健时能出，书卷乘闲亦取看。\n深愧野人怜寂莫，放锄相唤共朝餐。",
        "dynasty": "宋",
        "collection_info": null
    },
    {
        "title": "寄子虡",
        "author": "陆游",
        "content": "人生恨无年，我老已烂熟。\n退耕镜湖上，风雨有茅屋。\n事君阙补报，得此不啻足。\n余年尚几何，袅袅风中烛。\n大儿戍塞垣，驰马佩矢箙。\n去家千余里，辛苦就微禄。\n书来续三纸，语悲不忍读。\n遹弟在我傍，亦復泪溢目。\n门户嗟日衰，持守頼家督。\n雪云暗淮天，念汝方露宿。",
        "dynasty": "宋",
        "collection_info": null
    },
    {
        "title": "杂咏四首  其一",
        "author": "陆游",
        "content": "少日狂疏触怒嗔，每缘忧患丧吾真。\n晚收咄咄书空手，却作腾腾任运人。",
        "dynasty": "宋",
        "collection_info": null
    },
    {
        "title": "杂咏四首  其二",
        "author": "陆游",
        "content": "得过一日且一日，安知今吾非故吾。\n袖手明窗读周易，不辜香饭一斋盂。",
        "dynasty": "宋",
        "collection_info": null
    },
    {
        "title": "杂咏四首  其三",
        "author": "陆游",
        "content": "松肪燎火满炉红，罂粟煎汤到手空。\n试问斋居守丹竈，何如醉卧听松风。",
        "dynasty": "宋",
        "collection_info": null
    },
    {
        "title": "杂咏四首  其四",
        "author": "陆游",
        "content": "旧闻五岳多灵药，晚遇高人得秘文。\n梦境此身常是客，几时归卧华山云。",
        "dynasty": "宋",
        "collection_info": null
    },
    {
        "title": "晓起折梅",
        "author": "陆游",
        "content": "织女斜河漏已残，长庚配月夜将阑。\n小桥幽径无人见，折得梅花伴晓寒。",
        "dynasty": "宋",
        "collection_info": null
    },
    {
        "title": "累日浓云作雪不成遂有春意",
        "author": "陆游",
        "content": "酿雪经旬竟不成，一霜却作十分晴。\n云归岫穴千峰立，暖入郊原万耦耕。\n菖叶离离丰岁候，梅花眷眷故人情。\n道傍孤店新醅熟，已有幽禽一两声。",
        "dynasty": "宋",
        "collection_info": null
    },
    {
        "title": "晚晴出行近村闲咏景物",
        "author": "陆游",
        "content": "雪云吹尽木阴移，正是先生曳杖时。\n老㹀行将新长犊，空桑卧出寄生枝。\n医翁暮过囊探药，筮叟晨占手布蓍。\n谁谓人间足忧患，未妨古俗自熙熙。",
        "dynasty": "宋",
        "collection_info": null
    },
    {
        "title": "道室戏咏",
        "author": "陆游",
        "content": "道身隠太华，壮岁客青城。\n采药何辞远，烧丹久未成。\n傅生已醉死，韩子得狂名。\n犹有残诗在，他年遗后生。",
        "dynasty": "宋",
        "collection_info": null
    },
    {
        "title": "书感三首  其一",
        "author": "陆游",
        "content": "人生百忧坐一官，况与群飞接羽翰。\n两具吴牛给耕足，三间茅屋着身宽。\n焄蒿凄怆会不免，简俭寂默差可安。\n康庄坦坦不整驾，可怜平地生涛澜。",
        "dynasty": "宋",
        "collection_info": null
    },
    {
        "title": "书感三首  其二",
        "author": "陆游",
        "content": "舞非得谱拍拍错，行未知津步步危。\n劫石消磨会当尽，太行突兀乃可移。\n清晨瓦釜煮藜粥，遥夜地炉烧豆萁。\n此中正自有佳处，区区外慕宁非痴。",
        "dynasty": "宋",
        "collection_info": null
    },
    {
        "title": "书感三首  其三",
        "author": "陆游",
        "content": "茅檐住稳胜华屋，芋糁味甘如大烹。\n静观万事付一默，扫空白髮非黄精。\n丈人祠西鹤传信，小姑山前鼍报更。\n兴阑却挥短棹去，晓渡清伊听玉笙。",
        "dynasty": "宋",
        "collection_info": null
    },
    {
        "title": "腊月",
        "author": "陆游",
        "content": "今冬少霜雪，腊月厌重裘。\n渐动园林兴，顿宽薪炭忧。\n山陂泉脉活，村市柳枝柔。\n春餠吾何患，嘉蔬日可求。",
        "dynasty": "宋",
        "collection_info": null
    },
    {
        "title": "雪作",
        "author": "陆游",
        "content": "今年冬暖异常时，造物收功乃尔奇。\n平野忽看吹雪片，清池俄復结冰澌。\n飞蝗扫地无遗种，瑞麦连云有两岐。\n想见市楼增酒价，深居袖手嘆吾衰。",
        "dynasty": "宋",
        "collection_info": null
    },
    {
        "title": "即事",
        "author": "陆游",
        "content": "云本无心木不材，平生得丧信悠哉。\n钓鱼每过桐江宿，卖药新从剡县回。\n山圃莴蔓晨灌溉，地炉芋栗夜燔煨。\n人情万变吾何预，笑口何妨处处开。",
        "dynasty": "宋",
        "collection_info": null
    },
    {
        "title": "或遗以两大瓢因寓物外兴",
        "author": "陆游",
        "content": "槲叶为衣草结庐，生涯正付两葫芦。\n名山历遍家何有，尘念空来梦欲无。\n野鹤巢云元自瘦，涧松埋雪定非枯。\n悠然但觅高楼醉，何处人间无酒徒。",
        "dynasty": "宋",
        "collection_info": null
    },
    {
        "title": "岁未尽前数日偶题长句五首  其一",
        "author": "陆游",
        "content": "老向人间迹转孤，参差烟火出菰蒲。\n数畦绿菜寒犹茁，一勺清泉手自𣂏。\n谷贱窥篱无狗盗，夜长暖足有狸奴。\n岁阑更喜人强健，小草书成鬰垒符。",
        "dynasty": "宋",
        "collection_info": null
    },
    {
        "title": "岁未尽前数日偶题长句五首  其二",
        "author": "陆游",
        "content": "短褐萧萧一幅巾，明时乞与水云身。\n平生不售屠龙技，投老真为种菜人。\n釜粥芬香饷邻父，阑猪丰腯祭家神。\n联翩节物惊人眼，傩鼓停挝又见春。",
        "dynasty": "宋",
        "collection_info": null
    },
    {
        "title": "岁未尽前数日偶题长句五首  其三",
        "author": "陆游",
        "content": "栟榈小弁野人装，八十三年旧话长。\n真笑形骸无藉在，本知生世不牢强。\n茅檐啼鸟初相命，烟渚归鸿渐着行。\n想得城中盛冠盖，家家来往荐椒觞。",
        "dynasty": "宋",
        "collection_info": null
    },
    {
        "title": "岁未尽前数日偶题长句五首  其四",
        "author": "陆游",
        "content": "风号四野云如墨，徂岁消磨不满旬。\n瑞雪便应平地尺，野梅又报一年春。\n长河断渡冰将合，古寺题诗手为皴。\n僵卧闭门行路绝，安知今代独无人。",
        "dynasty": "宋",
        "collection_info": null
    },
    {
        "title": "岁未尽前数日偶题长句五首  其五",
        "author": "陆游",
        "content": "渐近新年日愈长，不辞扶病举椒觞。\n了无一事干灵府，只合终身住醉乡。\n斗饤春盘儿女喜，捣簁腊药婢奴忙。\n蜀州白首犹痴绝，更与梅花赋断肠。",
        "dynasty": "宋",
        "collection_info": null
    },
    {
        "title": "余得芦竹拄杖于舍傍民家似芦非芦坚劲轻滑色如栗玉入手错然微有声它杖莫及作五字唐律记之",
        "author": "陆游",
        "content": "轻坚芦竹杖，入用自龟堂。\n挺节冰霜后，论交岁月长。\n心空无宠辱，时异有行藏。\n老病登临少，何妨日倚床。",
        "dynasty": "宋",
        "collection_info": null
    },
    {
        "title": "八十四吟二首  其一",
        "author": "陆游",
        "content": "新岁八十四，自宜形影孤。\n睡凭书摈相，愁頼酒枝梧。\n儿问离骚字，僧传本草图。\n孰言生计薄，种芋已成区。",
        "dynasty": "宋",
        "collection_info": null
    },
    {
        "title": "八十四吟二首  其二",
        "author": "陆游",
        "content": "七十人稀到，吾过十四年。\n交游无辈行，怀抱有曾玄。\n饮敌骑鲸客，行追缩地仙。\n城南春事动，小蹇又翩翩。",
        "dynasty": "宋",
        "collection_info": null
    },
    {
        "title": "岁暮六首  其一",
        "author": "陆游",
        "content": "书房偷得蜗庐样，仅仅能容老病身。\n纸被蒙头方坐稳，却愁转眼又新春。",
        "dynasty": "宋",
        "collection_info": null
    },
    {
        "title": "岁暮六首  其二",
        "author": "陆游",
        "content": "浅色染成官柳丝，水沉熏透野梅枝。\n客来莫怪逢迎懒，正伴曾孙竹马嬉。",
        "dynasty": "宋",
        "collection_info": null
    },
    {
        "title": "岁暮六首  其三",
        "author": "陆游",
        "content": "挹泉石鼎煎崖蜜，候火铜炉炷海沉。\n一坐便应论十劫，不知岁月去骎骎。",
        "dynasty": "宋",
        "collection_info": null
    },
    {
        "title": "岁暮六首  其四",
        "author": "陆游",
        "content": "久衰岂是见人时，健忘偏于养性宜。\n噉饭着衣常苦懒，为谁欲理一团丝。",
        "dynasty": "宋",
        "collection_info": null
    },
    {
        "title": "岁暮六首  其五",
        "author": "陆游",
        "content": "燕脂斑出古铜鼎，弹子窝深湖石山。\n老去柴门谁復过，天教二友伴清闲。",
        "dynasty": "宋",
        "collection_info": null
    },
    {
        "title": "岁暮六首  其六",
        "author": "陆游",
        "content": "少慕浮名百种痴，老知世事尽儿嬉。\n从今春困不须卖，睡到日高三丈时。",
        "dynasty": "宋",
        "collection_info": null
    },
    {
        "title": "书感",
        "author": "陆游",
        "content": "襁负客淮颍，髧髦逢乱离。\n中原遂乖隔，北望每伤悲。\n泛渭题新赋，游嵩续旧诗。\n死生虽异世，此意未应移。",
        "dynasty": "宋",
        "collection_info": null
    },
    {
        "title": "书适",
        "author": "陆游",
        "content": "细读养生主，长歌归去来。\n山僧借水品，溪父送琴材。\n病退稀求药，身闲日探梅。\n今宵喜无寐，岷下有书回。",
        "dynasty": "宋",
        "collection_info": null
    },
    {
        "title": "学道",
        "author": "陆游",
        "content": "学道知专气，尊生得养形。\n精神生尺宅，虚白集中扃。\n出岫孤云静，凌霜老柏青。\n晨兴取涧水，漱齿读黄庭。",
        "dynasty": "宋",
        "collection_info": null
    },
    {
        "title": "舟中作",
        "author": "陆游",
        "content": "东浦菰蒲合，南庄桑柘繁。\n潮生无断港，寺废有颓垣。\n籴米寻山步，移舟泊水村。\n野人多旧识，相对两无言。",
        "dynasty": "宋",
        "collection_info": null
    },
    {
        "title": "得蜀信",
        "author": "陆游",
        "content": "齿髮凋零志气衰，强临尊酒祇成悲。\n少年半是投闲日，春事常当卧病时。\n忧患颇疑书作祟，功名不似老如期。\n青城旧友频相约，归养金丹尚未迟。",
        "dynasty": "宋",
        "collection_info": null
    },
    {
        "title": "送苏赵叟赴省试",
        "author": "陆游",
        "content": "关路谁非观国宾，此君肝胆独轮囷。\n故家遗俗欲坠地，博士议郎方要人。\n久矣扁舟弄江月，往哉骎马踏京尘。\n敕中墨色如鸦湿，日待东归一笑新。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其一",
        "author": "陆游",
        "content": "九陌风和不起尘，平湖冰解欲生鳞。\n往来朝暮纷如蚁，得见新春有几人。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其二",
        "author": "陆游",
        "content": "兴来游衍不辞遥，吹帽风轻过画桥。\n猩血未看开露蕊，曲尘先已上烟条。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其三",
        "author": "陆游",
        "content": "一年最好早春天，风日初和未脱绵。\n坎坎圆鼙赛神社，翻翻小伞下湖船。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其四",
        "author": "陆游",
        "content": "忆到夔门正月初，竹枝歌舞拥肩舆。\n当时光景应如昨，绿鬓治中八十余。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其五",
        "author": "陆游",
        "content": "锦城旧事不堪论，回首繁华欲断魂。\n绣毂金羁三十里，至今犹梦小东门。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其六",
        "author": "陆游",
        "content": "玻璃江上柳如丝，行乐家家要及时。\n只怪今朝空巷出，使君人日宴蟆颐。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其七",
        "author": "陆游",
        "content": "梁州陌上女成群，铜绿春衫罨画裙。\n相唤游家园裏去，秋韆高挂欲侵云。",
        "dynasty": "宋",
        "collection_info": null
    },
    {
        "title": "新春感事八首终篇因以自解  其八",
        "author": "陆游",
        "content": "乌藤即是碧油幢，百万天魔指顾降。\n酣枕不知霜缟瓦，下床已见日烘窗。",
        "dynasty": "宋",
        "collection_info": null
    },
    {
        "title": "自嘆",
        "author": "陆游",
        "content": "晨兴袖手观空寂，饭罢宽腰习按摩。\n堪嘆一生闲日月，为身时少为人多。",
        "dynasty": "宋",
        "collection_info": null
    },
    {
        "title": "初春二首  其一",
        "author": "陆游",
        "content": "春入陂湖已折冰，流年谁解繫长绳。\n土膏动后麦苗长，桑眼绽来蚕事兴。\n税足了无征欠吏，饭香时有乞斋僧。\n开正父老频占候，已决今年百稼登。",
        "dynasty": "宋",
        "collection_info": null
    },
    {
        "title": "初春二首  其二",
        "author": "陆游",
        "content": "漠漠春寒罢对棋，霏霏春雨却催诗。\n梅花一树映疏竹，茅屋三间围短篱。\n醉倒幸无官长駡，出游自有老人期。\n年光满眼吾何憾，又近吴蚕浴种时。",
        "dynasty": "宋",
        "collection_info": null
    },
    {
        "title": "简傅十八官",
        "author": "陆游",
        "content": "朋旧凋零尽，新交得隽人。\n文章谐律吕，议论足精神。\n甚欲邀联骑，无如困负薪。\n兰亭修禊近，为记永和春。",
        "dynasty": "宋",
        "collection_info": null
    },
    {
        "title": "开岁愈贫戏咏",
        "author": "陆游",
        "content": "谢事贫过筮仕初，归装仅有一柴车。\n笥衣尽典仍耽酒，囷米无炊尚买书。\n涧底饱观苗鬰鬰，梦中聊喜蝶蘧蘧。\n商山几许功名事，老子如今却笑渠。",
        "dynasty": "宋",
        "collection_info": null
    },
    {
        "title": "戊辰立春日二首  其一",
        "author": "陆游",
        "content": "昨夜风摇斗柄回，典衣也復一传杯。\n故人久作天涯别，新句空从枕上来。\n清镜岂堪看鬓色，小园剩欲觅桃栽。\n颓然却恨贪春睡，不尽城头画角哀。",
        "dynasty": "宋",
        "collection_info": null
    },
    {
        "title": "戊辰立春日二首  其二",
        "author": "陆游",
        "content": "卧听城门出土牛，罗旛应笑雪蒙头。\n但须晨起一卮酒，聊洗人间千种愁。\n处处楼台多侠客，家家船舫待春游。\n梅花未遍枝南北，定为余寒得小留。",
        "dynasty": "宋",
        "collection_info": null
    },
    {
        "title": "早春出游",
        "author": "陆游",
        "content": "地炉久厌拨寒灰，一笑真成病眼开。\n不恨城笳催日落，且欣巷柳报春回。\n蹇馿破帽人人看，南陌东阡处处来。\n闻道禹祠游渐盛，也谋随例一持杯。",
        "dynasty": "宋",
        "collection_info": null
    },
    {
        "title": "春寒",
        "author": "陆游",
        "content": "故岁无多雪，新春乃尔寒。\n柴车归里社，茅舍老江干。\n客熟沽醨啜，孙痴索饭抟。\n更怜菘芥长，殊胜仰园官。",
        "dynasty": "宋",
        "collection_info": null
    },
    {
        "title": "园居",
        "author": "陆游",
        "content": "欲出还中止，微阴却快晴。\n槛花栽尽活，笼鸟教初成。\n身寄江湖久，心知富贵轻。\n还婴吾所证，手自写庵名。",
        "dynasty": "宋",
        "collection_info": null
    },
    {
        "title": "郊行",
        "author": "陆游",
        "content": "山色扫石黛，江流涨曲尘。\n春晴不终日，老病动经旬。\n竹密有啼鸟，村深多醉人。\n东阡与南陌，处处寄闲身。",
        "dynasty": "宋",
        "collection_info": null
    },
    {
        "title": "野望",
        "author": "陆游",
        "content": "偶携一小竖，徙倚望南山。\n船笛为谁怨，溪云如我闲。\n洲长归雁下，天迥暮鸦还。\n安得一竿去，终年烟水间。",
        "dynasty": "宋",
        "collection_info": null
    },
    {
        "title": "晨起",
        "author": "陆游",
        "content": "日高霜渐释，睡起髮犹蓬。\n小圃经行外，新蔬检校中。\n水开闻跃鲤，天远看飞鸿。\n粥熟还归舍，吾生亦未穷。",
        "dynasty": "宋",
        "collection_info": null
    },
    {
        "title": "午坐",
        "author": "陆游",
        "content": "茶杯凝细乳，香岫起微云。\n树影窗间见，禽声屋角闻。\n流年易抛掷，旧学失锄耘。\n师友今零落，何人为运斤。",
        "dynasty": "宋",
        "collection_info": null
    },
    {
        "title": "自警",
        "author": "陆游",
        "content": "生世如梦境，淹速无定时。\n少壮不可恃，况汝迫耄期。\n五官及百骸，自揣日益衰。\n客来能送迎，要是强支持。\n百口皆新人，所至无旧知。\n绍兴同朝者，扫地靡復遗。\n虽云穷耐久，造物岂汝私。\n余日真几何，得酒且伸眉。",
        "dynasty": "宋",
        "collection_info": null
    },
    {
        "title": "春雨",
        "author": "陆游",
        "content": "春阴不肯晴，春雨断人行。\n惨澹柴荆色，萧条鷄犬声。\n香分豆子粥，美啜芋魁羹。\n犹胜梁州路，蒙毡夜下程。",
        "dynasty": "宋",
        "collection_info": null
    },
    {
        "title": "春寒",
        "author": "陆游",
        "content": "冉冉年华过上元，梅花如雪照江村。\n云归翠窦初收雨，人怕清寒懒出门。\n香烬已残炉未冷，客谈方剧酒重温。\n尚嫌尘境妨幽致，过埭船声暮正喧。",
        "dynasty": "宋",
        "collection_info": null
    },
    {
        "title": "自喜二首  其一",
        "author": "陆游",
        "content": "了了復惺惺，蓍龟未是灵。\n闲中有富贵，寿外更康宁。\n身备乡三老，家传子一经。\n春回元不记，出户四山青。",
        "dynasty": "宋",
        "collection_info": null
    },
    {
        "title": "自喜二首  其二",
        "author": "陆游",
        "content": "身寄人间世，心常古镜如。\n唤醒狂蝶梦，扫尽老狐书。\n年出乡闾右，贫过仕宦初。\n村村是桃李，岂独爱吾庐。",
        "dynasty": "宋",
        "collection_info": null
    },
    {
        "title": "简湖中隠者",
        "author": "陆游",
        "content": "夫子终年醉不醒，若为问我故丁宁。\n书因遣仆驮黄檗，诗许登山斸茯苓。\n畴昔但知悲骥老，即今谁不羡鸿冥。\n清宵定许敲门否，拟问黄庭两卷经。",
        "dynasty": "宋",
        "collection_info": null
    },
    {
        "title": "短歌示诸稚",
        "author": "陆游",
        "content": "流年去不还，老状来无那。\n虽甚颜原贫，尚胜夷齐饿。\n再归又六年，疲马欣解驮。\n姑幸棰辔空，敢復希豆莝。\n好山懒出游，败屋得偃卧。\n饥能储粟盎，病亦有药裹。\n酒蚁溢皤罂，茗雪落小䃺。\n香火失惰偷，编简谨程课。\n岂惟洗幻妄，亦以起衰懦。\n向来名宦事，回首如弃唾。\n义理开诸孙，闵闵待其大。\n贤愚未易知，尚冀得一个。\n如其尽为农，亦未可吊贺。\n归耕岂不佳，努力求寡过。",
        "dynasty": "宋",
        "collection_info": null
    },
    {
        "title": "王子猷谓竹为此君白乐天谓酒为此君余野处无客每对竹独酌得小诗",
        "author": "陆游",
        "content": "新种疏篁对小轩，旋沽薄酒实空尊。\n门无车辙亦何恨，有此两君堪与言。",
        "dynasty": "宋",
        "collection_info": null
    },
    {
        "title": "会稽行",
        "author": "陆游",
        "content": "我欲游蓬壶，安得身插羽。\n我欲隠嵩华，嘆息非吾土。\n会稽多名山，开迹自往古。\n岂惟颂刻秦，乃有庙祀禹。\n山形舞鸾凤，泉脉流湩乳。\n家家富水竹，处处生兰杜。\n方舟泛曹娥，健席拂天姥。\n朱楼入烟霄，白塔临云雨。\n修梁看龙化，遗箭遣鹤取。\n茶荈可作经，杨梅亦着谱。\n湖莼山蕨辈，一一难遽数。\n终年游不厌，冰玉生肺腑。\n诵诗有樵童，乞字到俚妪。\n况復青青衿，盛不减邹鲁。\n古诗三千篇，安知阙吴楚。\n土风聊补亡，吾言岂夸诩。",
        "dynasty": "宋",
        "collection_info": null
    },
    {
        "title": "野饮",
        "author": "陆游",
        "content": "春雨行路难，春寒客衣薄。\n客衣薄尚可，泥深畏馿弱。\n溪桥有孤店，村酒亦可酌。\n鳬茈小甑炊，丹柿青篾络。\n人生忧患窟，骇机日夜作。\n野饮君勿轻，名宦无此乐。",
        "dynasty": "宋",
        "collection_info": null
    },
    {
        "title": "作野饮诗后一日復作此篇反之",
        "author": "陆游",
        "content": "世事如海沙，巧历不能数。\n身居忧患中，殆若堕阱虎。\n又如住败屋，岌岌日撑拄。\n中夜风雨至，摧压固其所。\n孰能知其然，徙义以为主。\n要于一念间，不敢欺仰俯。\n兢兢日三省，宁可自莽卤。\n君看昔先师，乃愧不若禹。",
        "dynasty": "宋",
        "collection_info": null
    },
    {
        "title": "春晴二首  其一",
        "author": "陆游",
        "content": "雨断云归两作晴，夕阳鼓角动高城。\n客愁正得酒排去，草色直疑烟染成。\n鶑为风和初命友，鸥缘水长欲寻盟。\n不须苦问春深浅，陌上吹箫已卖饧。",
        "dynasty": "宋",
        "collection_info": null
    },
    {
        "title": "春晴二首  其二",
        "author": "陆游",
        "content": "常年春日少春晴，拂面今朝暖吹轻。\n水阁家家横小舫，园亭处处听新鶑。\n桃花不管诗人老，菖叶空催野叟耕。\n自笑此生余几许，铜驼荆棘尚关情。",
        "dynasty": "宋",
        "collection_info": null
    },
    {
        "title": "遣兴二首  其一",
        "author": "陆游",
        "content": "莫笑龟堂礌磈胸，此中元可贮虚空。\n尚饶灵运先成佛，那计辛毗不作公。\n采药偶逢丹井客，买蓑因过玉霄翁。\n不须更问归何许，散髮飘然万里风。",
        "dynasty": "宋",
        "collection_info": null
    },
    {
        "title": "遣兴二首  其二",
        "author": "陆游",
        "content": "我是仙蓬旧主人，一生常得自由身。\n退归自合称山长，变化犹应侍帝晨。\n得酒不妨开口笑，学人难作捧心颦。\n尘中且復随缘住，又见湖边草木新。",
        "dynasty": "宋",
        "collection_info": null
    },
    {
        "title": "开岁屡作雨不成正月二十六日夜乃得雨明日行家圃有赋",
        "author": "陆游",
        "content": "东风催雨破天悭，行圃归来剩解颜。\n百草吹香蝴蝶闹，一溪涨绿鹭鸶闲。\n老来每嘆论心少，贫甚方知觅醉艰。\n犹頼篮舆无恙在，呼儿结束入南山。",
        "dynasty": "宋",
        "collection_info": null
    },
    {
        "title": "书屋壁二首  其一",
        "author": "陆游",
        "content": "筑室镜湖滨，于今四十春。\n放生鱼自乐，施食鸟常驯。\n土润观锄药，灯清论养真。\n桃源处处有，不独武陵人。",
        "dynasty": "宋",
        "collection_info": null
    },
    {
        "title": "书屋壁二首  其二",
        "author": "陆游",
        "content": "鸟道经行稳，巢居卧起宽。\n鹿衣裁短褐，龟屋制危冠。\n旧慕嵇中散，今师靖长官。\n蛟龙云雨上，未必胜泥蟠。",
        "dynasty": "宋",
        "collection_info": null
    },
    {
        "title": "与儿孙同舟泛湖至西山旁憩酒家遂咏任氏茅庵而归",
        "author": "陆游",
        "content": "过埭维舟古柳根，却扶拄杖入烟村。\n印泥接迹牛羊过，投宿争林鸟雀喧。\n酒保殷勤邀瀹茗，道翁伛偻出迎门。\n郊居不与人间事，惟有耕桑得细论。",
        "dynasty": "宋",
        "collection_info": null
    },
    {
        "title": "日暮自大汇村归",
        "author": "陆游",
        "content": "笋舆伊轧暮山昏，水败陂塘路仅存。\n出谷钟声知过寺，隔林人语喜逢村。\n庙壖荒寂新犁地，堤草凄迷旧烧痕。\n儿子念翁霜露冷，遥持炬火出柴门。",
        "dynasty": "宋",
        "collection_info": null
    },
    {
        "title": "八十四吟",
        "author": "陆游",
        "content": "八十仍逾四，迟留未告行。\n筮言灾退散，医贺脉和平。\n耕牧犹能力，痴顽每自惊。\n所嗟经学废，心愧济南生。",
        "dynasty": "宋",
        "collection_info": null
    },
    {
        "title": "晚步至湖上",
        "author": "陆游",
        "content": "柴车无与驾，篷艇亦须人。\n頼有拄杖子，能扶羸病身。\n云山翠屏合，烟月玉鈎新。\n萧散湖塘路，微风吹葛巾。",
        "dynasty": "宋",
        "collection_info": null
    },
    {
        "title": "春阴",
        "author": "陆游",
        "content": "窗昏不见字，今日罢观书。\n迹寄浮生内，心游旷劫初。\n太山均蚁垤，圣域亦蘧庐。\n兀坐还成倦，荒畦去荷锄。",
        "dynasty": "宋",
        "collection_info": null
    },
    {
        "title": "题野店壁",
        "author": "陆游",
        "content": "断稿投衣橐，残壶挂马鞍。\n寺荒寻店久，桥败涉溪寒。\n道里逢人问，题名拂壁看。\n平生惯行役，随处得加餐。",
        "dynasty": "宋",
        "collection_info": null
    },
    {
        "title": "题寺壁",
        "author": "陆游",
        "content": "庵居浑似罢参僧，除却痴憨百不能。\n意倦有时凭曲几，兴来随处曳枯藤。\n云山直去宁须伴，藓磴高攀不计层。\n闻道鼍鸣天欲雨，松门小住看云兴。",
        "dynasty": "宋",
        "collection_info": null
    },
    {
        "title": "题幽居壁二首  其一",
        "author": "陆游",
        "content": "青山四抱路盘纡，天与先生卜草庐。\n云冷数声闻断雁，溪清百尺见游鱼。\n新醪薄薄闲寻醉，残髮萧萧闷忆梳。\n莫谓躬耕便无事，百年京洛尚丘墟。",
        "dynasty": "宋",
        "collection_info": null
    },
    {
        "title": "题幽居壁二首  其二",
        "author": "陆游",
        "content": "声利场中偶解围，悠然高枕谢招挥。\n山前曳杖寻僧去，林下收棋送客归。\n城市氛埃那许到，比邻烟火自相依。\n缨冠束带前身事，散髮今惟勃落衣。",
        "dynasty": "宋",
        "collection_info": null
    },
    {
        "title": "思夔州二首  其一",
        "author": "陆游",
        "content": "老来百念尽消磨，无奈云安入梦何。\n壮忆公孙剑器舞，愁思宾客竹枝歌。",
        "dynasty": "宋",
        "collection_info": null
    },
    {
        "title": "思夔州二首  其二",
        "author": "陆游",
        "content": "武侯八阵孙吴法，工部十诗韶頀音。\n遗碛故祠春草合，略无人解两公心。",
        "dynasty": "宋",
        "collection_info": null
    },
    {
        "title": "梅开绝晚有感二首  其一",
        "author": "陆游",
        "content": "年年踏雪探梅开，二月今年始见梅。\n从此逢春心转懒，小诗不拟觅花裁。",
        "dynasty": "宋",
        "collection_info": null
    },
    {
        "title": "梅开绝晚有感二首  其二",
        "author": "陆游",
        "content": "寻梅不负雪中期，醉倒犹须插一枝。\n莫讳衰迟杀风景，卷中今岁欠梅诗。",
        "dynasty": "宋",
        "collection_info": null
    },
    {
        "title": "园中晚饭示儿子",
        "author": "陆游",
        "content": "一饱何心慕万钟，小园父子自相从。\n蚍蜉布阵雨将作，蛱蝶成团春已浓。\n涧底束薪供晚爨，街头籴米续晨舂。\n盘餐莫恨无兼味，自绕荒畦摘芥菘。",
        "dynasty": "宋",
        "collection_info": null
    },
    {
        "title": "自诘",
        "author": "陆游",
        "content": "修行力量浅，触事常寡悰。\n端居本无事，奈此百忧攻。\n今晨默自语，世岂不汝容。\n漱濯临清流，啸歌荫长松。\n缓步有夷途，远眺多奇峰。\n野叟时相寻，村酒亦自醲。\n于道忽少进，一扫芥蒂胸。\n轑釜本常情，宁说饭后钟。",
        "dynasty": "宋",
        "collection_info": null
    },
    {
        "title": "野饮",
        "author": "陆游",
        "content": "农事未兴思一笑，春荠可采鱼可钓。\n霏霏小雨忽已晴，堤上相携踏残照。\n村场酒薄亦有力，把盏相娱不辞釂。\n眼花耳热言语多，霍然已醒如过烧。\n人生百年会有尽，世事万变谁能料。\n酒空人散寂无声，为君试作苏门啸。",
        "dynasty": "宋",
        "collection_info": null
    },
    {
        "title": "茆亭",
        "author": "陆游",
        "content": "读罢楞伽四卷经，其余终日坐茆亭。\n静听溪碓舂云母，细斸松根采茯苓。\n大道粗尝闻海若，高情未至愧山灵。\n寒泉新渫甘于乳，晨起何妨挈半瓶。",
        "dynasty": "宋",
        "collection_info": null
    },
    {
        "title": "身世",
        "author": "陆游",
        "content": "身世飘然似断云，时人误许与斯文。\n旋偿碑债动千里，强理诗情无一分。\n子美旧悲残酒炙，幼安今老白襦裙。\n余生自喜浑无事，清夜铜炉炷宝熏。",
        "dynasty": "宋",
        "collection_info": null
    },
    {
        "title": "家有两瓢分贮酒药出则使一童负之戏赋五字句",
        "author": "陆游",
        "content": "长物消磨尽，犹存两大瓢。\n药能扶困惫，酒可沃枯焦。\n童负来山店，人看度野桥。\n画工殊好事，传写入生绡。",
        "dynasty": "宋",
        "collection_info": null
    },
    {
        "title": "禹寺",
        "author": "陆游",
        "content": "禹寺荒残钟鼓在，我来又见物华新。\n绍兴年上曾题壁，观者多疑是古人。",
        "dynasty": "宋",
        "collection_info": null
    },
    {
        "title": "旅游二首  其一",
        "author": "陆游",
        "content": "壮志蹉跎雪满头，久将余日付沧洲。\n闲云不入老人梦，邻笛似知孤客愁。\n小筑聊须傍兰渚，片帆那復到樟楼。\n生涯草草真堪笑，三十年来一破裘。",
        "dynasty": "宋",
        "collection_info": null
    },
    {
        "title": "旅游二首  其二",
        "author": "陆游",
        "content": "本自无心落市朝，不妨随处狎渔樵。\n螺青点出暮山色，石绿染成春浦潮。\n县驿下时人语闹，寺楼倚处客魂消。\n流年不贷君知否，素扇团团又可摇。",
        "dynasty": "宋",
        "collection_info": null
    },
    {
        "title": "贫嘆",
        "author": "陆游",
        "content": "贫到今年极，萧然四壁家。\n弊袍生虮虱，粗饭杂泥沙。\n浩浩干坤大，茫茫岁月赊。\n故乡烟水窟，别拟卜生涯。",
        "dynasty": "宋",
        "collection_info": null
    },
    {
        "title": "东窗四首  其一",
        "author": "陆游",
        "content": "九折危途寸步艰，至今回首尚心寒。\n元来自有安身处，茆屋三间似海宽。",
        "dynasty": "宋",
        "collection_info": null
    },
    {
        "title": "东窗四首  其二",
        "author": "陆游",
        "content": "才薄常为世俗轻，还山力不给躬耕。\n即今赢得都无事，袖手东窗听雨声。",
        "dynasty": "宋",
        "collection_info": null
    },
    {
        "title": "东窗四首  其三",
        "author": "陆游",
        "content": "俗事纷纷意不摅，兀如头垢念爬梳。\n东窗且復焚香坐，闲看微云自卷舒。",
        "dynasty": "宋",
        "collection_info": null
    },
    {
        "title": "东窗四首  其四",
        "author": "陆游",
        "content": "寂寂东窗午梦残，更堪春雨作春寒。\n蛮童未报煎茶熟，一卷南华枕上看。",
        "dynasty": "宋",
        "collection_info": null
    },
    {
        "title": "近村",
        "author": "陆游",
        "content": "家居每思出，出亦无与游。\n江山岂不佳，乃復生我愁。\n不如适近村，家家业农畴。\n深巷鸣鷄犬，长陂下羊牛。\n枣熟稻当穫，桑落酒可篘。\n宁无宾祭须，柿栗良易求。\n医翁日过门，得药疾自瘳。\n婚嫁不出村，百世加绸缪。\n我来每绝嘆，恨不终岁留。\n人生正应尔，底事须王侯。",
        "dynasty": "宋",
        "collection_info": null
    },
    {
        "title": "石帆山下作",
        "author": "陆游",
        "content": "石帆山下古苔矶，回首人间万事非。\n能饮上池何患死，不营尺宅欲安归。\n寒龟瑟缩搘床老，倦鹤翩跹带箭飞。\n堪笑年来殊省事，就凭樵女绽春衣。",
        "dynasty": "宋",
        "collection_info": null
    },
    {
        "title": "旦起二首  其一",
        "author": "陆游",
        "content": "残灯冷火待窗明，稍觉今朝病体轻。\n已頼林鸠知宿雨，更烦檐鹊报新晴。",
        "dynasty": "宋",
        "collection_info": null
    },
    {
        "title": "旦起二首  其二",
        "author": "陆游",
        "content": "地炉晨起拨寒灰，困睫蒙蒙尚懒开。\n正倚蒲团觅残梦，一声啼鸟又惊回。",
        "dynasty": "宋",
        "collection_info": null
    },
    {
        "title": "书况",
        "author": "陆游",
        "content": "自从请老镜湖滨，万事不关林下人。\n鸦去鸦归还过日，花开花落又经春。\n官微也过千重浪，身在依然一幅巾。\n晨突有烟吾事了，浊醪不復恼比邻。",
        "dynasty": "宋",
        "collection_info": null
    },
    {
        "title": "闲中戏赋村落景物二首  其一",
        "author": "陆游",
        "content": "游宦才能薄，还山日月长。\n买牛捐宝剑，取酒解金章。\n泉脉疏供啜，松肪炼按方。\n北窗贪兀傲，南陌喜彷徉。\n僧过传蓍法，医来寄药囊。\n泛舟经姥庙，策蹇上伧塘。\n懒似嵇中散，痴如顾长康。\n人间须扫迹，随处是羊肠。",
        "dynasty": "宋",
        "collection_info": null
    },
    {
        "title": "闲中戏赋村落景物二首  其二",
        "author": "陆游",
        "content": "覆篠初成屋，编荆旋作门。\n孤云生钓濑，微雨过棋轩。\n柳种来傍县，花栽乞近村。\n石欹聊可坐，地褊不成园。\n酒榼刳枫瘿，香炉断竹根。\n海鸥呼可下，陇鸟教能言。\n抟饭迎双鹤，联縚繫小猿。\n山家虽寂寞，随事有盘餐。",
        "dynasty": "宋",
        "collection_info": null
    },
    {
        "title": "予好把酒常以小户为苦戏述",
        "author": "陆游",
        "content": "我非恶旨酒，好饮而不能。\n方其临觞时，直欲举斗升。\n若有物制之，合龠已不胜。\n岂独观者笑，心亦甚自憎。\n正如疾逆虏，愤切常横膺。\n蹭蹬忽衰老，何由效先登。\n上天无长梯，繫日无长绳。\n可嘆固非一，壮志空飞腾。",
        "dynasty": "宋",
        "collection_info": null
    },
    {
        "title": "春日对花有感",
        "author": "陆游",
        "content": "夭夭枝头花，鬰鬰地上草。\n方春万物遂，我乃独衰槁。\n少时喜方药，晚亦学黄老。\n又非爱名宦，壮岁迹已扫。\n如何过八十，尚復未闻道。\n伛行阡陌间，齿摇而髮缟。\n名山可巢居，决去恨不早。\n宴坐精思床，犹能养梨枣。",
        "dynasty": "宋",
        "collection_info": null
    },
    {
        "title": "出游遇雨而返二首  其一",
        "author": "陆游",
        "content": "柴门方出雨霏霏，未到湖边促驾归。\n深炷炉香掩屏卧，谁知不为湿春衣。",
        "dynasty": "宋",
        "collection_info": null
    },
    {
        "title": "出游遇雨而返二首  其二",
        "author": "陆游",
        "content": "荒山前头野水边，东行西行不自怜。\n天公岂亦哀老子，风雨留教终日眠。",
        "dynasty": "宋",
        "collection_info": null
    },
    {
        "title": "记闲",
        "author": "陆游",
        "content": "白云堆裏看青山，猿鸟为邻日往还。\n黄绮后身应我是，再来依旧一生闲。",
        "dynasty": "宋",
        "collection_info": null
    },
    {
        "title": "二感",
        "author": "陆游",
        "content": "狸奴睡被中，鼠横若不闻。\n残我架上书，祸乃及斯文。\n干鹊下屋檐，鸣噪不待晨。\n但为得食计，何曾问行人。\n惰得暖而安，饥得饱而驯。\n汝计则善矣，我忧难具陈。",
        "dynasty": "宋",
        "collection_info": null
    },
    {
        "title": "题柴言山水四首  其一",
        "author": "陆游",
        "content": "阴阴山木合，幽处着柴荆。\n喧中有静意，水车终日鸣。",
        "dynasty": "宋",
        "collection_info": null
    },
    {
        "title": "题柴言山水四首  其二",
        "author": "陆游",
        "content": "悬水三十仞，疾雷闻数里。\n正暑凛生秋，倚杖者谁子。",
        "dynasty": "宋",
        "collection_info": null
    },
    {
        "title": "题柴言山水四首  其三",
        "author": "陆游",
        "content": "高秋风雨天，幽居诗酒地。\n君看此气象，其可折简致。",
        "dynasty": "宋",
        "collection_info": null
    },
    {
        "title": "题柴言山水四首  其四",
        "author": "陆游",
        "content": "草亭临峭绝，霜嶂起嶙峋。\n危磴傥可上，老夫思卜邻。",
        "dynasty": "宋",
        "collection_info": null
    },
    {
        "title": "草亭独坐",
        "author": "陆游",
        "content": "扫地垂帘坐草亭，东风吹颊醉初醒。\n睡蛇死后魔无力，疾竖降来药有灵。\n在手残梅香淡泊，傍檐幽鸟语丁宁。\n老人不是神通妙，世事元来要饱经。",
        "dynasty": "宋",
        "collection_info": null
    },
    {
        "title": "修居室赋诗自警",
        "author": "陆游",
        "content": "荒园二三亩，败屋八九间。\n初至如逆旅，忽逾四十年。\n屋日已朽蠹，我老不自还。\n茅可刈之野，木可伐之山。\n尚復不能具，日夜忧其颠。\n况我虚幻身，念念随化迁。\n齿堕髮亦缟，镜中失朱颜。\n其危甚于屋，何恃能牢坚。\n丰汝梨与枣，养汝汞与铅。\n防疾如待敌，爱气如守关。\n谋于履霜初，惧在横流前。\n书绅铭席端，虽老尚可全。",
        "dynasty": "宋",
        "collection_info": null
    },
    {
        "title": "遯迹",
        "author": "陆游",
        "content": "遯迹荒村惯忍贫，秋毫不使丧其真。\n家居亦以古为鉴，事过始知天胜人。\n临食致思方下箸，读书有得每书绅。\n放翁耄矣当知幸，布褐藜羹毕此身。",
        "dynasty": "宋",
        "collection_info": null
    },
    {
        "title": "春晴登小台",
        "author": "陆游",
        "content": "不管筇枝破绿苔，闲穿万竹上荒台。\n幽花经雨自开落，啼鸟喜晴时去来。\n河岸家家装彩舫，儿曹处处唱青梅。\n谁家老子痴顽甚，看改新元十一回。",
        "dynasty": "宋",
        "collection_info": null
    },
    {
        "title": "鲁墟舟中作",
        "author": "陆游",
        "content": "春浦南来元不到，画桡偶復入鸥群。\n人家远火林间见，船底微波枕上闻。\n山口正衔初出月，渡头未散欲归云。\n锦囊诗草新寥落，得句犹堪寄一欣。",
        "dynasty": "宋",
        "collection_info": null
    },
    {
        "title": "贫病戏书二首  其一",
        "author": "陆游",
        "content": "得米还忧无束薪，今年真欲甑生尘。\n椎奴跣婢皆辞去，始觉卢仝未苦贫。",
        "dynasty": "宋",
        "collection_info": null
    },
    {
        "title": "贫病戏书二首  其二",
        "author": "陆游",
        "content": "头痛涔涔齿动摇，医骄折简不能招。\n亦知客疾无根柢，少健还能起负樵。",
        "dynasty": "宋",
        "collection_info": null
    },
    {
        "title": "又作二首自解  其一",
        "author": "陆游",
        "content": "尽日溪边艇子斜，治生不种邵平瓜。\n已分邻舍红莲米，更啜僧房紫笋茶。",
        "dynasty": "宋",
        "collection_info": null
    },
    {
        "title": "又作二首自解  其二",
        "author": "陆游",
        "content": "灵府安平四体和，经时止酒颊常酡。\n老生要是常谈尔，吐纳余闲即按摩。",
        "dynasty": "宋",
        "collection_info": null
    },
    {
        "title": "挟书一卷至湖上戏作",
        "author": "陆游",
        "content": "买地孤村结草庐，萧然身世落樵渔。\n一编在手君无怪，曾典蓬山四库书。",
        "dynasty": "宋",
        "collection_info": null
    },
    {
        "title": "谢客相过",
        "author": "陆游",
        "content": "我力日愈衰，人事不敢倡。\n穷巷春多泥，何以税客鞅。\n诸君顾何取，勤恳问亡恙。\n赋诗代尺书，跂望徒悢悢。",
        "dynasty": "宋",
        "collection_info": null
    },
    {
        "title": "书幸",
        "author": "陆游",
        "content": "土盎常余菜，山庖不绝烟。\n罢医翻少疾，无术自长年。\n小舫烟波宅，闲身陆地仙。\n东窗最佳处，日对坐忘编。",
        "dynasty": "宋",
        "collection_info": null
    },
    {
        "title": "书嘆",
        "author": "陆游",
        "content": "髧髦承学绍兴前，历看人间七十年。\n扑满终归弃道侧，鸱夷犹得载车边。\n钓船夜泛吴江月，醉眼秋看楚泽天。\n造物未容书鬼录，残春又藉落花眠。",
        "dynasty": "宋",
        "collection_info": null
    },
    {
        "title": "古兴二首  其一",
        "author": "陆游",
        "content": "草衰何预人，每起徂年悲。\n日月纔几何，又见青青时。\n青青虽满眼，行矣当復衰。\n盛衰还无端，其理可前知。\n人生死则已，千载无还期。",
        "dynasty": "宋",
        "collection_info": null
    },
    {
        "title": "古兴二首  其二",
        "author": "陆游",
        "content": "月出横林上，宿鸟无定枝。\n物生各畏祸，所託辄蹈危。\n老人倚壁坐，大鼾惊群儿。\n虽云差自适，见事亦太迟。\n犹有一可喜，永谢世俗羁。",
        "dynasty": "宋",
        "collection_info": null
    },
    {
        "title": "病中有述二首  其一",
        "author": "陆游",
        "content": "万事有常理，中智皆能知。\n祸福如白黑，不待诹蓍龟。\n疾患初萌芽，未有旦夕危。\n每能自省察，百鬼安能窥。\n一怠生百疾，速死乃自诒。",
        "dynasty": "宋",
        "collection_info": null
    },
    {
        "title": "病中有述二首  其二",
        "author": "陆游",
        "content": "为国恃久安，变起最莫测。\n释楚为外惧，此实计之得。\n吾侪学养生，事事当自克。\n老无声色娱，戒惧在饮食。\n要须铭盘盂，下箸如对敌。",
        "dynasty": "宋",
        "collection_info": null
    },
    {
        "title": "黄鸦吟",
        "author": "陆游",
        "content": "嗟哉黄鸦一何陋，性喜隠翳藏荒囿。\n烟深翅重飞不起，鸣声谷谷知雨候。\n夜与妖鵩群，又似恶白昼。\n羽毛不足辱弹射，滋味不足登俎豆。\n捕之既无用，鬻之又不售。\n譬之人以支离而全，木以拥肿而寿。\n若予者智不能知农圃，学不能举孝秀。\n名不譁世，动得嘲诟。\n是亦天下不材之尤，尚何议乎汝后。",
        "dynasty": "宋",
        "collection_info": null
    },
    {
        "title": "恩封渭南伯唐诗人赵嘏为渭南尉当时谓之赵渭南后来将以予为陆渭南乎戏作长句",
        "author": "陆游",
        "content": "老向人间久倦游，君恩乞与渭川秋。\n虚名定作陈惊坐，好句真惭赵倚楼。\n栈豆十年霑病马，烟波万里着浮鸥。\n就封他日轻裘去，应过三峰处处留。",
        "dynasty": "宋",
        "collection_info": null
    },
    {
        "title": "幽居",
        "author": "陆游",
        "content": "宿志在人外，清心游物初。\n犹轻天上福，那习世间书。\n荠菜挑供餠，槐芽采作葅。\n朝晡两摩腹，未可笑幽居。",
        "dynasty": "宋",
        "collection_info": null
    },
    {
        "title": "肩舆至湖桑埭",
        "author": "陆游",
        "content": "篮舆随意出衡门，日已沉山野未昏。\n小市丛祠湖上路，短垣高柳埭西村。\n麦苗极目无闲土，塘水平堤失旧痕。\n明诏裕民闻屡下，老农何以报君恩。",
        "dynasty": "宋",
        "collection_info": null
    },
    {
        "title": "半俸自戊辰二月置不復言作绝句二首  其一",
        "author": "陆游",
        "content": "力请还山又几年，何功月费水衡钱。\n君恩深厚犹惭惧，敢向他人更乞怜。",
        "dynasty": "宋",
        "collection_info": null
    },
    {
        "title": "半俸自戊辰二月置不復言作绝句二首  其二",
        "author": "陆游",
        "content": "俸券新同废纸收，迎宾仅有一絁裘。\n日锄幽圃君无笑，犹腾墙东学侩牛。",
        "dynasty": "宋",
        "collection_info": null
    },
    {
        "title": "头风戏作",
        "author": "陆游",
        "content": "出门处处皆桃李，我独呻吟一室中。\n只道有诗驱疟鬼，谁知无檄愈头风。",
        "dynasty": "宋",
        "collection_info": null
    },
    {
        "title": "茅斋",
        "author": "陆游",
        "content": "茆斋虽绝小，老子策新勋。\n硙落霏霏雪，炉生袅袅云。\n心将鸥共远，巢与鹤中分。\n几许人间事，吾庐寂不闻。",
        "dynasty": "宋",
        "collection_info": null
    },
    {
        "title": "耕桑",
        "author": "陆游",
        "content": "老病虽俱至，耕桑亦未迟。\n儿童夸犊健，妇女闵蚕饥。\n月落枭鸣夜，灯残鼠嚙时。\n但当寻熟睡，万事不须思。",
        "dynasty": "宋",
        "collection_info": null
    },
    {
        "title": "春咏四首  其一",
        "author": "陆游",
        "content": "方舟衝破湖波绿，联骑蹋残花径红。\n七十年间人换尽，放翁依旧醉春风。",
        "dynasty": "宋",
        "collection_info": null
    },
    {
        "title": "春咏四首  其二",
        "author": "陆游",
        "content": "熟食从来少天色，东吴况是足春寒。\n城南藉草可痛饮，安得酒肠如海宽。",
        "dynasty": "宋",
        "collection_info": null
    },
    {
        "title": "春咏四首  其三",
        "author": "陆游",
        "content": "兰亭路上换春衣，梅市桥边送夕晖。\n闻有水仙翁是否，轻舟如叶桨如飞。",
        "dynasty": "宋",
        "collection_info": null
    },
    {
        "title": "春咏四首  其四",
        "author": "陆游",
        "content": "沈家园裏花如锦，半是当年识放翁。\n也信美人终作土，不堪幽梦太匆匆。",
        "dynasty": "宋",
        "collection_info": null
    },
    {
        "title": "蔬饭",
        "author": "陆游",
        "content": "春事已阑珊，山村未褪寒。\n笋生初入馔，荠老尚登盘。\n僧饭时分钵，园蔬不仰官。\n枯肠更禁搅，姑置密云团。",
        "dynasty": "宋",
        "collection_info": null
    },
    {
        "title": "海棠歌",
        "author": "陆游",
        "content": "我初入蜀鬓未霜，南充樊亭看海棠。\n当时已谓目未睹，岂知更有碧鷄坊。\n碧鷄海棠天下绝，枝枝似染猩猩血。\n蜀姬艷粧肯让人，花前顿觉无颜色。\n扁舟东下八千里，桃李真成仆奴尔。\n若使海棠根可移，扬州芍药应羞死。\n风雨春残杜鹃哭，夜夜寒衾梦还蜀。\n何从乞得不死方，更看千年未为足。",
        "dynasty": "宋",
        "collection_info": null
    },
    {
        "title": "园中作",
        "author": "陆游",
        "content": "湖曲旧诛茆，松阴近结巢。\n安闲多熟睡，衰退少新交。\n雨渍丁香结，春生豆蔻梢。\n良晨不把酒，新燕解相嘲。",
        "dynasty": "宋",
        "collection_info": null
    },
    {
        "title": "书意三首  其一",
        "author": "陆游",
        "content": "整书拂几当闲嬉，时取曾孙竹马骑。\n故故小劳君会否，户枢流水即吾师。",
        "dynasty": "宋",
        "collection_info": null
    },
    {
        "title": "书意三首  其二",
        "author": "陆游",
        "content": "人生祇要常无事，忿欲纷纷喜见侵。\n赠子秘传安乐法，秋毫莫遣动吾心。",
        "dynasty": "宋",
        "collection_info": null
    },
    {
        "title": "书意三首  其三",
        "author": "陆游",
        "content": "篱角绯桃落渐稀，晚风吹去点苔矶。\n挥金岂必如疏傅，二亩春秧也是归。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "陆游",
        "content": "世事纷纷不足论，流年去似海涛翻。\n莫因齿髮悲残景，且喜柴荆是故园。\n千里桑麻无旷土，数家鷄犬自成村。\n邻翁过我夸秧信，雨后春泥一尺浑。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "陆游",
        "content": "莫笑花前醉堕巾，放翁又看一年春。\n寻巢燕熟频穿户，酿蜜蜂喧不避人。\n楚庙恙豚初散社，稽山笋蕨正尝新。\n要知不负年光处，南陌东阡自在身。",
        "dynasty": "宋",
        "collection_info": null
    },
    {
        "title": "湖上",
        "author": "陆游",
        "content": "纶巾羽扇影翩翩，湖上彷徉莫计年。\n桃李已忘畴昔分，禽鱼犹结后来缘。\n山前虚市初多笋，江外人家不禁烟。\n莫恨幽情无与共，一双白鹭导吾前。",
        "dynasty": "宋",
        "collection_info": null
    },
    {
        "title": "即事",
        "author": "陆游",
        "content": "成败归青史，悲欢付浩歌。\n病从今岁减，诗比去春多。\n高枕观浮世，持杯养太和。\n功名亦易尔，难负此渔蓑。",
        "dynasty": "宋",
        "collection_info": null
    },
    {
        "title": "东篱杂书四首  其一",
        "author": "陆游",
        "content": "芳草初侵路，青梅已破枝。\n雨来鸠逐妇，日出雉求雌。\n莽莽江湖远，悠悠岁月移。\n老人观物化，隠几独多时。",
        "dynasty": "宋",
        "collection_info": null
    },
    {
        "title": "东篱杂书四首  其二",
        "author": "陆游",
        "content": "桃李成尘土，来禽始着花。\n病夫犹枕上，春事又天涯。\n巷陌秋韆梦，帘栊燕子家。\n野僧来问讯，强把半瓯茶。",
        "dynasty": "宋",
        "collection_info": null
    },
    {
        "title": "东篱杂书四首  其三",
        "author": "陆游",
        "content": "老厌人间事，闲知造物功。\n草生三径绿，花发一窗红。\n幽境嚣尘外，流年啸傲中。\n所嗟侪辈尽，论旧只春风。",
        "dynasty": "宋",
        "collection_info": null
    },
    {
        "title": "东篱杂书四首  其四",
        "author": "陆游",
        "content": "身与春俱老，愁随日渐长。\n帘栊听语燕，涧谷撷幽芳。\n酒榼常从后，诗囊亦在傍。\n闲行无定处，随意据胡床。",
        "dynasty": "宋",
        "collection_info": null
    },
    {
        "title": "山行",
        "author": "陆游",
        "content": "山鸟啼孤戍，烟芜入废亭。\n堤成陂水白，雨细稻秧青。\n草市少行旅，丛祠多乞灵。\n最怜投宿处，微火暮晶荧。",
        "dynasty": "宋",
        "collection_info": null
    },
    {
        "title": "稻陂",
        "author": "陆游",
        "content": "白水满稻陂，投种未三宿。\n新秧出水面，已作纤纤绿。\n年来残俸绝，所望在一熟。\n见之喜欲舞，不復忧半菽。\n想当西成时，载重压车轴。\n病齿幸已牢，往矣分社肉。",
        "dynasty": "宋",
        "collection_info": null
    },
    {
        "title": "雨夜思子虚",
        "author": "陆游",
        "content": "兀兀过遥夜，悠悠拥破衾。\n峭寒侵病骨，残雨滴愁心。\n人别易千里，书来真万金。\n醉眠差似可，谁与伴孤斟。",
        "dynasty": "宋",
        "collection_info": null
    },
    {
        "title": "醉中示客",
        "author": "陆游",
        "content": "四座无譁听我歌，百年生计一烟蓑。\n清尊潋潋犹狂在，白髮萧萧奈老何。\n远适安能缩地脉，高眠聊足养天和。\n吾徒看尽人间事，莫爱车前印几窠。",
        "dynasty": "宋",
        "collection_info": null
    },
    {
        "title": "散髮",
        "author": "陆游",
        "content": "散髮垂肩懒更簪，一窗竹水对萧森。\n从来耻作资身策，老去终怀报国心。\n雷起鼻端秋枕石，泉鸣指下夜横琴。\n不缘羸病愁迎客，经岁何人肯见临。",
        "dynasty": "宋",
        "collection_info": null
    },
    {
        "title": "病中观辛夷花",
        "author": "陆游",
        "content": "余生垂九十，一病理一衰。\n旬月不自保，敢作期岁期。\n粲粲女郎花，忽满庭前枝。\n繁华虽少减，高雅亦足奇。\n持杯酹花前，事亦未可知。\n明年傥未死，一笑当解颐。",
        "dynasty": "宋",
        "collection_info": null
    },
    {
        "title": "小艇",
        "author": "陆游",
        "content": "放翁小艇轻如叶，只载蓑衣不载家。\n清晓长歌何处去，武陵溪上看桃花。",
        "dynasty": "宋",
        "collection_info": null
    },
    {
        "title": "杂题四首  其一",
        "author": "陆游",
        "content": "贺公在朝雅吴语，庄舄仕楚犹越吟。\n我幸归休在闾巷，灯前感慨不须深。",
        "dynasty": "宋",
        "collection_info": null
    },
    {
        "title": "杂题四首  其二",
        "author": "陆游",
        "content": "茆屋三间已太奢，柴干米白喜无涯。\n非贤敢窃优贤禄，愿折莼丝与蕨芽。",
        "dynasty": "宋",
        "collection_info": null
    },
    {
        "title": "杂题四首  其三",
        "author": "陆游",
        "content": "野花红碧自争春，村酒酸甜也醉人。\n解放船头便千里，不愁无处着闲身。",
        "dynasty": "宋",
        "collection_info": null
    },
    {
        "title": "杂题四首  其四",
        "author": "陆游",
        "content": "湖堤疏瘦水杨柳，村舍殷红山石榴。\n推户本来随意入，乞浆因得片时留。",
        "dynasty": "宋",
        "collection_info": null
    },
    {
        "title": "闲游",
        "author": "陆游",
        "content": "柴车去去度横陂，正是春残入夏时。\n果熟多藏新密叶，鶑啼偏占最高枝。\n迷途每就佣耕问，薄饭时从逆旅炊。\n随意题诗无杰思，还家犹足诧吾儿。",
        "dynasty": "宋",
        "collection_info": null
    },
    {
        "title": "病起初夏",
        "author": "陆游",
        "content": "头风间作已全轻，山雨虽频却快晴。\n窗外时时度花片，林梢处处送鶑声。\n地偏无客谈闲事，麦熟逢人乐太平。\n不为衰迟辜节物，一瓯羊骆荐朱樱。",
        "dynasty": "宋",
        "collection_info": null
    },
    {
        "title": "衡门独立",
        "author": "陆游",
        "content": "春归堪笑又匆匆，水白秧青细雨蒙。\n溪鸟低飞画桥外，路人相值绿阴中。\n宋清药券贫来积，李贺诗囊病后空。\n惟有剧谈能一洗，芳尊那得故人同。",
        "dynasty": "宋",
        "collection_info": null
    },
    {
        "title": "雨夜",
        "author": "陆游",
        "content": "吴中地多雨，海角客常愁。\n羸疾须医药，残年忆辈流。\n解装孤驿晚，捩柁小江秋。\n莫起潇湘兴，无才赋远游。",
        "dynasty": "宋",
        "collection_info": null
    },
    {
        "title": "山麓",
        "author": "陆游",
        "content": "草合路如綫，偶随樵子行。\n林间遇盘石，少憩看春耕。",
        "dynasty": "宋",
        "collection_info": null
    },
    {
        "title": "北斋",
        "author": "陆游",
        "content": "质衣葺北斋，欹坏略撑拄。\n窗扉则虚名，聊足度寒暑。\n独学无与论，推覈实劳苦。\n审观古人意，十亦得四五。\n无功与子光，相可岂待语。\n一床宽有余，高卧听檐雨。",
        "dynasty": "宋",
        "collection_info": null
    },
    {
        "title": "禽言四首  其一",
        "author": "陆游",
        "content": "架犁架犁，南村北村雨凄凄。\n夜起饭牛鷄未啼，日暮矻矻行千畦。\n没足勿恨一尺泥，西成收薄汝噬脐。",
        "dynasty": "宋",
        "collection_info": null
    },
    {
        "title": "禽言四首  其二",
        "author": "陆游",
        "content": "拔笋拔笋，入箐不辞风雨窘。\n养成会见高拂云，取供口腹初不忍。\n独持两把慰倚门，慈颜一笑如春温。",
        "dynasty": "宋",
        "collection_info": null
    },
    {
        "title": "禽言四首  其三",
        "author": "陆游",
        "content": "老翁老尚健，打麦持作饭。\n终岁陇亩间，劳苦孰敢怨。\n人生为农最可愿，得饱正如持左券。\n碓舂樵爨小甑香，岂不胜汝耗太仓。",
        "dynasty": "宋",
        "collection_info": null
    },
    {
        "title": "禽言四首  其四",
        "author": "陆游",
        "content": "堂前捉绩子，力作忘朝餐。\n鹅黄雪白相照耀，插茅作簇高如山。\n蠢女采桑至煮茧，何暇膏沐梳髻鬟。\n缫成蜀锦与楚縠，舞妹缠头不论束。",
        "dynasty": "宋",
        "collection_info": null
    },
    {
        "title": "道院偶述二首  其一",
        "author": "陆游",
        "content": "景德祥符草野臣，登封曾望属车尘。\n已经成住坏空劫，犹是东西南北人。",
        "dynasty": "宋",
        "collection_info": null
    },
    {
        "title": "道院偶述二首  其二",
        "author": "陆游",
        "content": "忆在青城炼大丹，丹成垂欲上仙班。\n飘零未忍尘中老，犹待时平隠华山。",
        "dynasty": "宋",
        "collection_info": null
    },
    {
        "title": "初夏书感",
        "author": "陆游",
        "content": "春与人俱老，花随梦已空。\n游蜂黏落蕊，轻燕接飞虫。\n桑悴知蚕起，牲肥赛麦丰。\n为农当自力，相戒勿匆匆。",
        "dynasty": "宋",
        "collection_info": null
    },
    {
        "title": "赠邢刍甫",
        "author": "陆游",
        "content": "割愁何处有并刀，倾座谁能夺锦袍。\n堪笑陆翁邻鬼录，尚推邢友擅人豪。\n杜门虽少客载酒，落笔已能奴命骚。\n安得相从北窗下，丐君剩馥与残膏。",
        "dynasty": "宋",
        "collection_info": null
    },
    {
        "title": "昔从戎南郑日范西叔为予书小卧屏今三十有八年矣怅然有怀",
        "author": "陆游",
        "content": "梁州风月今何在，每忆朋俦泪溅裾。\n戎幕已如它世事，素屏犹对故人书。",
        "dynasty": "宋",
        "collection_info": null
    },
    {
        "title": "小雨",
        "author": "陆游",
        "content": "川云迭迭密如鳞，山雨霏霏细似尘。\n未必便为耕陇喜，天公分付与诗人。",
        "dynasty": "宋",
        "collection_info": null
    },
    {
        "title": "遣怀二首  其一",
        "author": "陆游",
        "content": "山泽荒寒外，门庭寂寞中。\n厌闻鸠唤雨，常羡鹊知风。\n逆境嗟行徧，闲愁幸扫空。\n今晨有奇事，箫鼓赛年丰。",
        "dynasty": "宋",
        "collection_info": null
    },
    {
        "title": "遣怀二首  其二",
        "author": "陆游",
        "content": "风月资吟啸，渔樵约往还。\n贫犹能酿酒，病不废游山。\n乱石卧牛马，流泉鸣佩环。\n豁除羁旅日，犹有半生闲。",
        "dynasty": "宋",
        "collection_info": null
    },
    {
        "title": "初夏喜事",
        "author": "陆游",
        "content": "箕颍元非争夺场，潇湘自古水云乡。\n采茶歌裏春光老，煮茧香中夏景长。\n敛版早知游宦恶，署门晚悟世情常。\n茹芝却粒虽无术，散髮犹当效楚狂。",
        "dynasty": "宋",
        "collection_info": null
    },
    {
        "title": "梦蜀",
        "author": "陆游",
        "content": "自计前生定蜀人，锦官来往九经春。\n堆盘丙穴鱼腴美，下箸峨眉栮脯珍。\n联骑隽游非復昔，数编残稿尚如新。\n最怜栩栩西窗梦，路入青衣不问津。",
        "dynasty": "宋",
        "collection_info": null
    },
    {
        "title": "闲游二首  其一",
        "author": "陆游",
        "content": "一见溪山病眼开，青鞋处处蹋苍苔。\n平生长物扫除尽，犹带笔床茶竈来。",
        "dynasty": "宋",
        "collection_info": null
    },
    {
        "title": "闲游二首  其二",
        "author": "陆游",
        "content": "好事湖边卖酒家，杖头钱尽惯曾赊。\n垆边烂醉眠经日，开过红薇一架花。",
        "dynasty": "宋",
        "collection_info": null
    },
    {
        "title": "初夏二首  其一",
        "author": "陆游",
        "content": "床有蒲团坐负墙，室无童子自烧香。\n人图作佛虽堪笑，我爱逃禅亦太狂。\n樱笋久忘晨入省，莼鲈犹喜老还乡。\n汗青未绝茶经笔，那暇投文吊战场。",
        "dynasty": "宋",
        "collection_info": null
    },
    {
        "title": "初夏二首  其二",
        "author": "陆游",
        "content": "梅子生仁已带酸，楝花堕地尚微寒。\n室无长物惟空榻，头不加巾但小冠。\n蚕簇倚墙丝盎起，稻秧经雨水陂宽。\n郊原清润身差健，剩欲闲游一跨鞍。",
        "dynasty": "宋",
        "collection_info": null
    },
    {
        "title": "野兴二首  其一",
        "author": "陆游",
        "content": "东望城闉十里遥，野人生计日萧条。\n棋枰弃置机心息，肉食蠲除业境消。\n送药时时过邻父，放鱼日日度溪桥。\n自怜爱物还成癖，门巷春来草没腰。",
        "dynasty": "宋",
        "collection_info": null
    },
    {
        "title": "野兴二首  其二",
        "author": "陆游",
        "content": "涉涧穿林信意行，翠崖朱栈惬幽情。\n关关幽鸟将雏语，簌簌幽篁解箨声。\n藉草一壶消永日，出门几屐了平生。\n川云正作遮山计，浩荡南风又快晴。",
        "dynasty": "宋",
        "collection_info": null
    },
    {
        "title": "自笑",
        "author": "陆游",
        "content": "宦途昔似伏辕驹，退处今如纵壑鱼。\n手自扫除松菊径，身常枕藉老庄书。\n郊居本自依农圃，社饮何妨逐里闾。\n白髮萧然还自笑，风流犹见过江初。",
        "dynasty": "宋",
        "collection_info": null
    },
    {
        "title": "喜晴",
        "author": "陆游",
        "content": "正厌鸠呼雨，俄闻鹊噪晴。\n路开知潦退，书展喜窗明。\n日透疏帘影，风传暮角声。\n儿童竞相报，门有卖朱樱。",
        "dynasty": "宋",
        "collection_info": null
    },
    {
        "title": "过邻曲",
        "author": "陆游",
        "content": "黄云卷尽绿针齐，夏木阴阴满古堤。\n耆老往来无负戴，比邻问道有提携。\n暑天渐近便餐酪，吴俗相传尚鲙齑。\n共喜丰年多乐事，扶归先判醉如泥。",
        "dynasty": "宋",
        "collection_info": null
    },
    {
        "title": "题苏虞叟岩壑隠居",
        "author": "陆游",
        "content": "苏子飘然古胜流，平生高兴在沧洲。\n千岩万壑旧卜筑，一马二僮时出游。\n香断钟残僧阁晚，鲸吞鼍作海山秋。\n极知处处多奇语，肯草吴笺寄我不。",
        "dynasty": "宋",
        "collection_info": null
    },
    {
        "title": "纵笔二首  其一",
        "author": "陆游",
        "content": "骑鹤翩翩过月傍，浩然风露九秋凉。\n忽闻捲地潮声起，始觉江山近故乡。",
        "dynasty": "宋",
        "collection_info": null
    },
    {
        "title": "纵笔二首  其二",
        "author": "陆游",
        "content": "百尺松根结茯苓，千年长养似人形。\n谁知金鼎烹初熟，恰直山翁醉欲醒。",
        "dynasty": "宋",
        "collection_info": null
    },
    {
        "title": "北窗即事二首  其一",
        "author": "陆游",
        "content": "衡茅随力葺幽居，扫地焚香乐有余。\n分食时能下檐鹊，作洲常悔诳池鱼。\n游归又失相寻客，睡起重开未了书。\n袖手悠然便终日，不辞世俗笑迂疏。",
        "dynasty": "宋",
        "collection_info": null
    },
    {
        "title": "北窗即事二首  其二",
        "author": "陆游",
        "content": "北窗最与懒相宜，世上纷纷了不知。\n露井甘寒初浚后，小山葱蒨乍晴时。\n粗餐岂復须鲑菜，蓬户何曾设扊扅。\n幸有床头藤杖在，登临未遽嘆吾衰。",
        "dynasty": "宋",
        "collection_info": null
    },
    {
        "title": "感物",
        "author": "陆游",
        "content": "提壶劝客饮，架犁课农耕。\n鸠方喜妇还，蚁又以族行。\n大化职雨旸，我窗更晦明。\n芸芸观万物，一笑了此生。",
        "dynasty": "宋",
        "collection_info": null
    },
    {
        "title": "园中把酒示邻曲二首  其一",
        "author": "陆游",
        "content": "畏途半世困风波，老返家山得已多。\n野饷虽无食指动，村醅也解醉颜酡。\n梦残正欲还君枕，棋罢那知烂客柯。\n松菊未荒风月在，应容老子且婆娑。",
        "dynasty": "宋",
        "collection_info": null
    },
    {
        "title": "园中把酒示邻曲二首  其二",
        "author": "陆游",
        "content": "煮豆烹蔬当果殽，固应杯酌尽陶匏。\n池塘潋潋荷浮叶，门巷阴阴笋放梢。\n三亩荒园存故业，一编蠹简得深交。\n弊庐经雨穿将徧，欲向村东自割茅。",
        "dynasty": "宋",
        "collection_info": null
    },
    {
        "title": "书忧",
        "author": "陆游",
        "content": "时人应怪我何求，白尽从来未白头。\n磅礴昆崙三万里，不知何地可薶忧。",
        "dynasty": "宋",
        "collection_info": null
    },
    {
        "title": "门外独立",
        "author": "陆游",
        "content": "朝看出市暮看归，数尽行人尚倚扉。\n要见先生无尽兴，少须高树挂残晖。",
        "dynasty": "宋",
        "collection_info": null
    },
    {
        "title": "感事六言八首  其一",
        "author": "陆游",
        "content": "老去转无饱计，醉来暂豁忧端。\n双鬓多年作雪，寸心至死如丹。",
        "dynasty": "宋",
        "collection_info": null
    },
    {
        "title": "感事六言八首  其二",
        "author": "陆游",
        "content": "黑犊养来纯白，睡蛇死后安眠。\n但有漉篱可卖，不妨到处随缘。",
        "dynasty": "宋",
        "collection_info": null
    },
    {
        "title": "感事六言八首  其三",
        "author": "陆游",
        "content": "五尺童知大义，三家市有公言。\n但使一眠得熟，自余万事宁论。",
        "dynasty": "宋",
        "collection_info": null
    },
    {
        "title": "感事六言八首  其四",
        "author": "陆游",
        "content": "麦熟与人同喜，虏骄为国私忧。\n身似五更春梦，家如一宿山邮。",
        "dynasty": "宋",
        "collection_info": null
    },
    {
        "title": "感事六言八首  其五",
        "author": "陆游",
        "content": "早岁已归南陌，暮年常在东篱。\n短衣幸能掩胫，长剑何须拄颐。",
        "dynasty": "宋",
        "collection_info": null
    },
    {
        "title": "感事六言八首  其六",
        "author": "陆游",
        "content": "高岸眼看为谷，寸根手种成阴。\n一卷楚骚细读，数行晋帖闲临。",
        "dynasty": "宋",
        "collection_info": null
    },
    {
        "title": "感事六言八首  其七",
        "author": "陆游",
        "content": "李白嵚崎历落，嵇康潦倒粗疏。\n生世当行所乐，巢山喜遂吾初。",
        "dynasty": "宋",
        "collection_info": null
    },
    {
        "title": "感事六言八首  其八",
        "author": "陆游",
        "content": "有饭那思肉味，安居敢厌茅茨。\n未论颜渊陋巷，老农自是吾师。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其一",
        "author": "陆游",
        "content": "总角入家塾，学经至豳诗。\n治道本耕桑，此理在不疑。\n今兹垂九十，谢事居海涯。\n戴星理农业，未嘆筋力衰。\n四月筑麦场，五月潴稻陂。\n秉火去螟蝗，磨刀剪棘茨。\n西成大作社，歌鼓乐圣时。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其二",
        "author": "陆游",
        "content": "上世本为农，辍耕业诗书。\n我少学不成，固应返其初。\n冥冥不自揣，乡校参群居。\n中岁偶拔擢，清班久趑趄。\n典奏入南宫，细书长石渠。\n及其乞身归，旧业已丘墟。\n衰疾或小间，力尚给荷锄。\n寄声谢故人，毋为笑迂疏。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其三",
        "author": "陆游",
        "content": "我昔挥短楫，终年钓吴松。\n亦尝携长镵，采药玉霄峰。\n为计晚大缪，朝路偶见容。\n晨趋大明班，夜听长乐钟。\n白髮迫归休，居然鲜欢悰。\n上恩许乞骸，一日收孤踪。\n蓬茅略补葺，甑碓勤炊舂。\n故交零落尽，岁晚当谁从。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其四",
        "author": "陆游",
        "content": "还乡老未死，举目少耆宿。\n邑屋亦或非，所余但乔木。\n曩时列鼎家，今不饱半菽。\n盛衰迭变迁，何者非陵谷。\n羸然九十翁，世故见已熟。\n偶能达一理，万事等破竹。\n布缝一称衣，藜煮半釜粥。\n余年更何为，枕藉糟与曲。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其五",
        "author": "陆游",
        "content": "癸亥辞修门，拜赐散人号。\n一出非本心，欢喜归祭竈。\n故乡多名山，幸得遂所好。\n舟舆虽难具，信步亦可到。\n清溪无尘滓，奇峰有云冒。\n雨垫林宗巾，风落孟嘉帽。\n岂惟狂故在，望远亦未眊。\n一醉傥可谋，敢爱将军告。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其六",
        "author": "陆游",
        "content": "入蜀过匡庐，秋风宿东林。\n月出断山口，满窗松竹阴。\n袅袅一枝烛，道人语夜深。\n亦设餠果供，慰此羁旅心。\n犹恨非远公，无酒遣我斟。\n明日下山去，嘆息难重寻。\n回首四十年，驹隙何骎骎。\n旧游不可到，怅望空长吟。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其七",
        "author": "陆游",
        "content": "昔戍西陲时，凭高望中原。\n愿欲乘天风，往吊绮与园。\n有志莫能遂，怅望商山魂。\n遥想山中人，岁时奠芳荪。\n夕阳箫鼓散，高柳拥庙门。\n老来更事多，考古见本根。\n乃知当时事，祸福未易言。\n千载信悠悠，浩嘆掩绿尊。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其八",
        "author": "陆游",
        "content": "客舟挂烟帆，千里过楚都。\n七泽渺无际，大不数具区。\n浪翻出长蛟，云拆浮天吴。\n峨峨来如山，碎船不须臾。\n江行幸已尽，三峡尤畏途。\n槎牙人䱹瓮，小失即见屠。\n叩头祷鬼神，已脱犹号呼。\n愿君勤自励，忧患何时无。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其九",
        "author": "陆游",
        "content": "昔自京口归，卜居得剡曲。\n地偏无市人，民淳有古俗。\n陋屋仅结茆，粗饭财脱粟。\n典衣以沽酒，九月未能赎。\n宁负翁子薪，耻售卞和玉。\n老身已如此，儿子亦碌碌。\n藏书幸无恙，自计不啻足。\n拾穗且浩歌，行矣堕鬼录。",
        "dynasty": "宋",
        "collection_info": null
    },
    {
        "title": "幽居记今昔事十首以诗书从宿好林园无俗情为韵  其一○",
        "author": "陆游",
        "content": "少小喜读书，终夜守短檠。\n其实无甚解，不幸误有声。\n劳苦亦何得，空失东皋耕。\n暮年乃小黠，告归学养生。\n采药作远游，把钓适幽情。\n高楼笛数曲，小轩棋一枰。\n余年置勿忧，不卿何由烹。",
        "dynasty": "宋",
        "collection_info": null
    },
    {
        "title": "喜雨",
        "author": "陆游",
        "content": "入夏久不雨，旱势已岌岌。\n蛙蛤徒自喧，蛟龙卧如蛰。\n何由白水满，但守青秧泣。\n上天忽悔祸，川云起呼吸。\n虚檐雨竞泻，平野苗尽立。\n儿停蹋沟车，妇免忧谷汲。\n人言雨非雨，乃是倾玉粒。\n移床亦细事，敢嘆屋漏湿。",
        "dynasty": "宋",
        "collection_info": null
    },
    {
        "title": "初夏杂兴六首  其一",
        "author": "陆游",
        "content": "老子今朝不用扶，雨凉百病一时苏。\n扇题杜牧故园赋，屏对王维初雪图。\n把钓溪头蹋湍濑，煎茶林下置风炉。\n箇中莫谓无同赏，逋客能从折简呼。",
        "dynasty": "宋",
        "collection_info": null
    },
    {
        "title": "初夏杂兴六首  其二",
        "author": "陆游",
        "content": "巾脱冠欹八尺床，竹阴槐影有余凉。\n随风花堕残棋上，引睡书抛倦枕傍。\n水长沙鸥向人熟，雨余巢燕哺雏忙。\n尚嫌未惬幽情在，又唤渔舟渡野塘。",
        "dynasty": "宋",
        "collection_info": null
    },
    {
        "title": "初夏杂兴六首  其三",
        "author": "陆游",
        "content": "自断残年莫问天，吾侪何处不随缘。\n家贫却得身差健，夜短何妨昼熟眠。\n未历名山采灵药，且从同社乐丰年。\n卖丝粜麦偿逋负，犹有余钱买钓船。",
        "dynasty": "宋",
        "collection_info": null
    },
    {
        "title": "初夏杂兴六首  其四",
        "author": "陆游",
        "content": "缪算狂言悔莫追，杜门省事不妨奇。\n欹倾淡墨诗成后，缥缈乌巾浴出时。\n筇杖闲行穿密篠，绳床移坐照清漪。\n眼边好景真须惜，渐近浮生结局时。",
        "dynasty": "宋",
        "collection_info": null
    },
    {
        "title": "初夏杂兴六首  其五",
        "author": "陆游",
        "content": "趁雨东园去荷锄，归庵却展读残书。\n幸能胸着云梦泽，何恨家无担石储。\n水泛时须借篷艇，山行亦或命巾车。\n懒心惟怕游城市，非向交亲故作疏。",
        "dynasty": "宋",
        "collection_info": null
    },
    {
        "title": "初夏杂兴六首  其六",
        "author": "陆游",
        "content": "终日颓然蠹简中，门前烟水浩无穷。\n百年等是一枯冢，四海应无两放翁。\n栗玉长枝挑苦笋，胭脂小把翦防风。\n地偏日永闲无事，拟着珍蔬谱一通。",
        "dynasty": "宋",
        "collection_info": null
    },
    {
        "title": "对酒作",
        "author": "陆游",
        "content": "饮酒豪如卷白波，遣愁难似塞黄河。\n多闻只解为身累，后死空令见事多。\n未试神仙餐玉法，且赓壮士入关歌。\n此心不道无人识，雪鬓萧萧奈老何。",
        "dynasty": "宋",
        "collection_info": null
    },
    {
        "title": "独坐闲咏二首  其一",
        "author": "陆游",
        "content": "书生亦有功名愿，与世无缘每背驰。\n一寸丹心空计国，满头白髮却缘诗。",
        "dynasty": "宋",
        "collection_info": null
    },
    {
        "title": "独坐闲咏二首  其二",
        "author": "陆游",
        "content": "深掩柴荆谢世纷，南山时看起孤云。\n残年所幸身犹健，闲事惟求耳不闻。",
        "dynasty": "宋",
        "collection_info": null
    },
    {
        "title": "水亭二首  其一",
        "author": "陆游",
        "content": "水亭不受俗尘侵，葛帐筠床弄素琴。\n一片风光谁画得，红蜻蜓点绿荷心。",
        "dynasty": "宋",
        "collection_info": null
    },
    {
        "title": "水亭二首  其二",
        "author": "陆游",
        "content": "莫道山翁老病侵，静中理得旧传琴。\n朝来有喜君知否，雨展芭蕉二尺心。",
        "dynasty": "宋",
        "collection_info": null
    },
    {
        "title": "书兴",
        "author": "陆游",
        "content": "占得溪山卜数椽，饱经世故气犹全。\n入门明月真堪友，满榻清风不用钱。\n便死也胜千百辈，少留更过二三年。\n湖桥酒美能来醉，一棹何妨作水仙。",
        "dynasty": "宋",
        "collection_info": null
    },
    {
        "title": "书感二首  其一",
        "author": "陆游",
        "content": "翟公冷落客散去，萧尹谴死人所怜。\n输与桐君山下叟，一生散髮醉江天。",
        "dynasty": "宋",
        "collection_info": null
    },
    {
        "title": "书感二首  其二",
        "author": "陆游",
        "content": "驱山不障东逝波，一尊莫惜醉颜酡。\n斜风细雨苕溪路，我是后身张志和。",
        "dynasty": "宋",
        "collection_info": null
    },
    {
        "title": "暑雨二首  其一",
        "author": "陆游",
        "content": "欲雨未雨云车奔，欲睡不睡人思昏。\n蛮童正报煮茶熟，忽有野僧来叩门。",
        "dynasty": "宋",
        "collection_info": null
    },
    {
        "title": "暑雨二首  其二",
        "author": "陆游",
        "content": "草茂水长蛙群鸣，涯深路坏人断行。\n故侯老退守瓜垄，翠蔓黄花偏眼明。",
        "dynasty": "宋",
        "collection_info": null
    },
    {
        "title": "池亭夏昼二首  其一",
        "author": "陆游",
        "content": "造物宁非念老生，池亭幽事悉施行。\n群鱼聚散忽无迹，孤蝶去来如有情。\n小硙落茶纷雪片，寒泉得火作松声。\n曲肱假寐翛然寤，不为敲门梦不成。",
        "dynasty": "宋",
        "collection_info": null
    },
    {
        "title": "池亭夏昼二首  其二",
        "author": "陆游",
        "content": "茅舍芦藩枕小滩，萧森那復畏炎官。\n醉床酒解香初过，懒架书横梦未残。\n馋爱流匙菰米滑，渴便满杓粟浆酸。\n儿孙幸有团栾乐，未觉浮生一笑难。",
        "dynasty": "宋",
        "collection_info": null
    },
    {
        "title": "顷岁从戎南郑屡往来兴凤间暇日追怀旧游有赋",
        "author": "陆游",
        "content": "昔戍蚕丛北，频行凤集南。\n烽传戎垒密，驿远客程贪。\n春尽花犹坼，云低雨半含。\n种畬多菽粟，艺木杂松楠。\n妇汲惟陶器，民居半草庵。\n风烟迷栈阁，雷霆起湫潭。\n城郭秦风近，村墟蜀语参。\n快心逢旷野，刮目望浮岚。\n考古时兴感，无诗日每惭。\n嘉陵最堪忆，迎马柳毵毵。",
        "dynasty": "宋",
        "collection_info": null
    },
    {
        "title": "扫除小园未竟归卧",
        "author": "陆游",
        "content": "竹叶扫仍落，莎根锄更生。\n阴阳常代谢，今昔各施行。\n勋业须时至，衰荣忌力争。\n径归差省事，高枕听蝉声。",
        "dynasty": "宋",
        "collection_info": null
    },
    {
        "title": "暑中北窗昼卧有作",
        "author": "陆游",
        "content": "御疾如治河，但当导之东。\n下流既有归，自然行地中。\n养生如艺木，培植要得宜。\n常使无夭伤，自有干云时。\n我少本多疾，屡亦频危殆。\n皇天实相之，警告意有在。\n中年弃嗜慾，晚岁节饮食。\n中坚却外慕，魔盛有定力。\n死生虽天命，人事常相参。\n茫茫九衢中，百祸起一贪。\n郊虚暑雨余，巾堕脚不袜。\n高卧北窗凉，超然寄疏豁。",
        "dynasty": "宋",
        "collection_info": null
    },
    {
        "title": "羁怀",
        "author": "陆游",
        "content": "羁怀不復耐悲欢，清镜朝朝雪鬓繁。\n谢傅畏逢亲友别，庞公思遗子孙安。\n残骸累岁归民伍，半俸今春上县官。\n闭户惟须学坚坐，不知更败几蒲团。",
        "dynasty": "宋",
        "collection_info": null
    },
    {
        "title": "自贻四首  其一",
        "author": "陆游",
        "content": "寒暑衣一称，朝晡饭数匙。\n钱能祸扑满，酒不负鸱夷。",
        "dynasty": "宋",
        "collection_info": null
    },
    {
        "title": "自贻四首  其二",
        "author": "陆游",
        "content": "家风本韦布，生事但渔樵。\n惯就下乡食，莫烦东阁招。",
        "dynasty": "宋",
        "collection_info": null
    },
    {
        "title": "自贻四首  其三",
        "author": "陆游",
        "content": "痴孙护雀雏，馋仆放池鱼。\n怀药问邻疾，典衣收旧书。",
        "dynasty": "宋",
        "collection_info": null
    },
    {
        "title": "自贻四首  其四",
        "author": "陆游",
        "content": "退士愤骄虏，闲人忧旱年。\n耄期身未病，贫困气犹全。",
        "dynasty": "宋",
        "collection_info": null
    },
    {
        "title": "得雨霑足遂有丰年意欣然口占",
        "author": "陆游",
        "content": "人事销沉渺莽中，此身元合付天公。\n儒生可逐惟求忘，社酒常辞不怕聋。\n鬰鬰稻苗欣出穗，汪汪陂水告成功。\n老民莫道浑无用，能为明时祝岁丰。",
        "dynasty": "宋",
        "collection_info": null
    },
    {
        "title": "浴罢闲步门外而归",
        "author": "陆游",
        "content": "两扇荆扉数掩篱，幽人浴罢得娱嬉。\n南临大泽风来远，东限连山月出迟。\n沙上无泥藤屦健，水边弄影葛巾欹。\n径归却就东窗卧，要及蝉声未歇时。",
        "dynasty": "宋",
        "collection_info": null
    },
    {
        "title": "初晴",
        "author": "陆游",
        "content": "暑雨初收体为轻，远山尽出眼偏明。\n诗凭写兴忘工拙，酒取浇愁任浊清。\n绿树有阴休倦步，澄溪无滓濯尘缨。\n老人本少凋年感，不奈江城暮角声。",
        "dynasty": "宋",
        "collection_info": null
    },
    {
        "title": "枕上二首  其一",
        "author": "陆游",
        "content": "青丝玉井辘轳声，露叶风枝鹎鵊鸣。\n造物未容闲到死，又从枕上得诗情。",
        "dynasty": "宋",
        "collection_info": null
    },
    {
        "title": "枕上二首  其二",
        "author": "陆游",
        "content": "冥冥梅雨暗江天，汗浃衣裳失夜眠。\n商略明朝当少霁，南檐风佩已锵然。",
        "dynasty": "宋",
        "collection_info": null
    },
    {
        "title": "读史",
        "author": "陆游",
        "content": "马周浪迹新丰市，阮籍兴怀广武城。\n用舍虽殊才气似，不妨也是一书生。",
        "dynasty": "宋",
        "collection_info": null
    },
    {
        "title": "今岁六月望后一日立秋故比常年凉意差早",
        "author": "陆游",
        "content": "九衢车马困炎曦，正是山中散髮时。\n秋近梧桐已摇落，阴生蟋蟀最先知。\n稻陂水白宁忧旱，灶突烟青幸续炊。\n谁谓吾庐太岑寂，茶瓜亦有野人期。",
        "dynasty": "宋",
        "collection_info": null
    },
    {
        "title": "异梦",
        "author": "陆游",
        "content": "山中有异梦，重铠奋雕戈。\n敷水西通渭，潼关北控河。\n凄凉鸣赵瑟，慷慨和燕歌。\n此事终当在，无如老死何。",
        "dynasty": "宋",
        "collection_info": null
    },
    {
        "title": "贫病",
        "author": "陆游",
        "content": "贫至今年剧，真无地置锥。\n判愁停贳酒，忍病罢迎医。\n性懒非关老，天穷岂坐诗。\n秋风还欲到，便可数期颐。",
        "dynasty": "宋",
        "collection_info": null
    },
    {
        "title": "涉溪",
        "author": "陆游",
        "content": "挥汗欲成雨，聚蟁真若雷。\n山翁在何许，赤脚步溪来。",
        "dynasty": "宋",
        "collection_info": null
    },
    {
        "title": "即事四首  其一",
        "author": "陆游",
        "content": "身向人间阅事多，杜门聊得养天和。\n盛衰莫问萧京兆，壮老空悲马伏波。\n日暮城楼传戍角，风生岭路下樵歌。\n君知此段神通否，竖拂能降百万魔。",
        "dynasty": "宋",
        "collection_info": null
    },
    {
        "title": "即事四首  其二",
        "author": "陆游",
        "content": "唐虞千载仰巍巍，太息儒生每背驰。\n经未尽亡君更考，古无不死我何悲。\n钓耕本是求贤地，宵旰今逢愿治时。\n寄谢公卿各努力，为吾君筑太平基。",
        "dynasty": "宋",
        "collection_info": null
    },
    {
        "title": "即事四首  其三",
        "author": "陆游",
        "content": "我爱湖山清绝地，抱琴携鹤住茆堂。\n药苗自采盘蔬美，菰米新舂钵饭香。\n南浦风烟无限好，北轩雷雨不胜凉。\n旧交散落无消息，借问黄尘有底忙。",
        "dynasty": "宋",
        "collection_info": null
    },
    {
        "title": "即事四首  其四",
        "author": "陆游",
        "content": "放翁老去未忘情，镜裏森然白髮生。\n一片常愁见花落，三声最怕听猿鸣。\n年年双隻路傍堠，夜夜短长城上更。\n晚悟一条差似可，孤舟渔火看潮平。",
        "dynasty": "宋",
        "collection_info": null
    },
    {
        "title": "野性",
        "author": "陆游",
        "content": "野性从来与世疏，俗尘自不到吾庐。\n醉中往往得新句，梦裏时时见异书。\n稚子那偷服药酒，家僮尚护放生鱼。\n今朝更有欣然处，引得清泉灌晚蔬。",
        "dynasty": "宋",
        "collection_info": null
    },
    {
        "title": "闲行",
        "author": "陆游",
        "content": "出户莽悠悠，东西本不谋。\n阻溪因小涉，逢店得中休。\n鸟没千山暝，蝉吟一院秋。\n诗成还自笑，信笔愧冥搜。",
        "dynasty": "宋",
        "collection_info": null
    },
    {
        "title": "伏中热不可过中夜起坐作诗寄五郎",
        "author": "陆游",
        "content": "众星若银砾，老桂卧海底。\n中夜热不解，病叟推枕起。\n悲虫号草根，孤萤照野水。\n树头风急生，喘汗真一洗。\n追忆总角初，学古颇自喜。\n祝身愿耆老，常恐抱志死。\n岂知才术疏，空自凋髮齿。\n功名永无期，禄不饱妻子。\n归耕力又惫，得粟半糠秕。\n诗书不可頼，如倚折足几。\n大儿逾六十，逐食走千里。\n路途况艰梗，累月书一纸。\n岂不念归省，屡请辄见柅。\n幸吾未极衰，汝行姑少止。",
        "dynasty": "宋",
        "collection_info": null
    },
    {
        "title": "暑中自遣",
        "author": "陆游",
        "content": "名山处处得幽寻，破砚时时出苦吟。\n上药和平无近效，古诗简淡有遗音。\n苏门隠去闻孤啸，栗里归来弄素琴。\n尚恐俗尘除未尽，每思雪夜宿东林。",
        "dynasty": "宋",
        "collection_info": null
    },
    {
        "title": "夜坐中庭",
        "author": "陆游",
        "content": "萧散坐中庭，三更月未生。\n遡风凉醉颊，汲井濯尘缨。\n草露沾衣冷，天河隔树明。\n裴回不能睡，鼓角下高城。",
        "dynasty": "宋",
        "collection_info": null
    },
    {
        "title": "夜坐门外示子遹",
        "author": "陆游",
        "content": "秋意遽如许，体中殊未佳。\n滩深无宿鹭，草茂有鸣蛙。\n栖遯从吾好，吟哦与汝偕。\n云门渐可到，剩判几青鞋。",
        "dynasty": "宋",
        "collection_info": null
    },
    {
        "title": "夜坐小饮",
        "author": "陆游",
        "content": "零落槐花已满沟，江湖又见一番秋。\n冰轮有辙凌空上，银汉无声接地流。\n丹荔甘寒劳远致，玉醅醇冽喜新篘。\n移床坐对西南电，好雨心知不待求。",
        "dynasty": "宋",
        "collection_info": null
    },
    {
        "title": "闲思",
        "author": "陆游",
        "content": "毕世为农不復疑，还东六见岁阴移。\n闭门旋了和诗债，卖药不偿沽酒资。\n意倦投床效龟息，齿疏嚼饭类牛呞。\n兀然过日君无怪，一念功名恐过悲。",
        "dynasty": "宋",
        "collection_info": null
    },
    {
        "title": "书村店壁",
        "author": "陆游",
        "content": "裹茶来就店家煎，手解馿鞍古柳边。\n寺阁重重出山崦，渔舟两两破溪烟。\n近秋渐动寻幽兴，绝俸难营觅醉钱。\n到处不妨闲着句，他年好事或能传。",
        "dynasty": "宋",
        "collection_info": null
    },
    {
        "title": "幽居",
        "author": "陆游",
        "content": "毒暑流金石，吾庐乃尔幽。\n松棚香带露，竹簟冷生秋。\n荡桨苹花浦，垂竿杜若洲。\n非关遗世事，聊以解吾愁。",
        "dynasty": "宋",
        "collection_info": null
    },
    {
        "title": "立秋前九日大雨凉甚二首  其一",
        "author": "陆游",
        "content": "天暑正三伏，雨来俄九秋。\n寒声入檐户，爽气袭巾褠。\n山色凝深黛，溪流战怒虬。\n身轻更何苦，处处可闲游。",
        "dynasty": "宋",
        "collection_info": null
    },
    {
        "title": "立秋前九日大雨凉甚二首  其二",
        "author": "陆游",
        "content": "雨暗初疑暮，云开已变秋。\n有风生枕簟，无汗渍衣褠。\n漉酒尝浮螘，题诗走黑虬。\n呼儿治书笈，吾欲剡中游。",
        "dynasty": "宋",
        "collection_info": null
    },
    {
        "title": "寄太湖隠者",
        "author": "陆游",
        "content": "青松伐作薪，白玉碎作尘。\n虽云质已毁，见者犹悲辛。\n磊砢任栋梁，温润中琮璧。\n岂以捐空山，遂比凡木石。\n郦生吏高阳，马周客新丰。\n从来豪杰士，大指亦略同。\n具区古大泽，烟水渺千里。\n可望不可到，中有隠君子。\n图书兼河雒，成毁穷干坤。\n有时跨蛟鲸，指撝雷雨奔。\n嗟我独何人，乃许望颜色。\n逝将从之游，变化那得测。",
        "dynasty": "宋",
        "collection_info": null
    },
    {
        "title": "读史四首  其一",
        "author": "陆游",
        "content": "湘帙牙籤满架书，流泉决决竹疏疏。\n人生得志宁无命，一室何妨且扫除。",
        "dynasty": "宋",
        "collection_info": null
    },
    {
        "title": "读史四首  其二",
        "author": "陆游",
        "content": "王侯到底是虚名，何物能为我重轻。\n徒步出关胡不可，向来常笑弃繻生。",
        "dynasty": "宋",
        "collection_info": null
    },
    {
        "title": "读史四首  其三",
        "author": "陆游",
        "content": "男子胸中正要奇，立谈能立太平基。\n君王玉钺无穷恨，千载茫茫谁復知。",
        "dynasty": "宋",
        "collection_info": null
    },
    {
        "title": "读史四首  其四",
        "author": "陆游",
        "content": "自古功名亦偶谐，胸中要使浩无涯。\n可怜赫赫丹阳尹，数颗槟榔尚繫怀。",
        "dynasty": "宋",
        "collection_info": null
    },
    {
        "title": "病戒",
        "author": "陆游",
        "content": "忧身如忧国，畏病如畏乱。\n此身虽幸健，敢作无事看。\n祸福在呼吸，恐惧兼寝饭。\n人所忽不省，我思尝熟烂。\n夜卧不安席，晨起宁待旦。\n虽云亲药石，得失每参半。\n人情喜一快，往往触剽悍。\n收功宁使迟，覆败不可玩。",
        "dynasty": "宋",
        "collection_info": null
    },
    {
        "title": "夏夜纳凉",
        "author": "陆游",
        "content": "河汉微茫月渐低，风声正在草堂西。\n莎根唧唧虫相吊，木末翻翻鹊未栖。\n屯甲近闻如积水，守关不假用丸泥。\n孤臣报国嗟无地，只有东皋更饱犁。",
        "dynasty": "宋",
        "collection_info": null
    },
    {
        "title": "铭座",
        "author": "陆游",
        "content": "身退仍怀退，心平更欲平。\n直嫌绳尚曲，重觉鼎犹轻。\n力学能除翳，深居可息黥。\n圣门初岂远，妙处在躬行。",
        "dynasty": "宋",
        "collection_info": null
    },
    {
        "title": "独坐绝句二首  其一",
        "author": "陆游",
        "content": "蛙鸣乃是怒，鵩啸固非妖。\n独宿空山夜，何妨伴寂寥。",
        "dynasty": "宋",
        "collection_info": null
    },
    {
        "title": "独坐绝句二首  其二",
        "author": "陆游",
        "content": "轻雷不成雨，阙月却穿云。\n独倚南斋柱，长吟到夜分。",
        "dynasty": "宋",
        "collection_info": null
    },
    {
        "title": "初秋骤凉",
        "author": "陆游",
        "content": "我比严光胜一筹，不教俗眼识羊裘。\n沧波万顷江湖晚，渔唱一声天地秋。\n饮酒何尝能作病，登楼是处可消忧。\n名山海内知何限，准拟从今更烂游。",
        "dynasty": "宋",
        "collection_info": null
    },
    {
        "title": "新凉",
        "author": "陆游",
        "content": "家住山阴剡曲傍，一番风雨送新凉。\n亦知病得清秋健，无奈愁随独夜长。\n日落川原横惨淡，月明洲渚远苍茫。\n老民无復忧时意，齿豁头童只自伤。",
        "dynasty": "宋",
        "collection_info": null
    },
    {
        "title": "书幸",
        "author": "陆游",
        "content": "才薄无能役，穷途不意全。\n得书娱晚暮，遇药起沉绵。\n漂母能分食，偷儿肯恕毡。\n不知从此去，更度几流年。",
        "dynasty": "宋",
        "collection_info": null
    },
    {
        "title": "独游",
        "author": "陆游",
        "content": "地僻少人迹，身闲思独游。\n荒村更阻雨，衰鬓不禁秋。\n断续呼牛笛，横斜放鸭舟。\n残年澹无事，随处送悠悠。",
        "dynasty": "宋",
        "collection_info": null
    },
    {
        "title": "记梦",
        "author": "陆游",
        "content": "梦游异境不可识，翠壁苍崖立千尺。\n楼台缥缈出其上，挥手直登无羽翼。\n门楣扁牓作八分，奇劲非復人间迹。\n主人鹿弁紫绮裘，相见欢如有畴昔。\n探怀示我数纸书，妙句玄言皆造极。\n我即钞之杂行草，主人戃怳如甚惜。\n梦中亦復知是梦，意恐觉时无处觅。\n自量强记可不忘，鸡唱梦回空叹息。",
        "dynasty": "宋",
        "collection_info": null
    },
    {
        "title": "初秋自述",
        "author": "陆游",
        "content": "平生偶有爱山僻，垂老常无沽酒资。\n破屋颓垣吾已矣，大冠长剑汝为谁。\n邮亭历历关河远，鬓髮萧萧岁月移。\n残暑不禁随手过，东篱又近菊花时。",
        "dynasty": "宋",
        "collection_info": null
    },
    {
        "title": "秋暑夜起追凉二首  其一",
        "author": "陆游",
        "content": "漱罢寒泉弄月明，浩然风露欲三更。\n曲阑干畔踟躇久，静听空廊络纬声。",
        "dynasty": "宋",
        "collection_info": null
    },
    {
        "title": "秋暑夜起追凉二首  其二",
        "author": "陆游",
        "content": "道士矶边浪蹴天，郎官湖上月侵船。\n暮年自度无因到，且与沙鸥作后缘。",
        "dynasty": "宋",
        "collection_info": null
    },
    {
        "title": "小筑",
        "author": "陆游",
        "content": "小筑并湖堤，茅茨不厌低。\n引泉浇药圃，砟竹树鸡栖。\n夕霭山常淡，秋芜路欲迷。\n平生草玄手，老去学鉏犂。",
        "dynasty": "宋",
        "collection_info": null
    },
    {
        "title": "喜雨二首  其一",
        "author": "陆游",
        "content": "黑云横绝天汉津，父老佥言候当雨。\n未论秋稼绵千里，且喜滂沱洗残暑。\n我起呼儿扶再拜，汗垢得凉真一快。\n桔槔抱瓮两置之，日日斋盂饱菘芥。",
        "dynasty": "宋",
        "collection_info": null
    },
    {
        "title": "喜雨二首  其二",
        "author": "陆游",
        "content": "雨声萧萧集庭树，雨气森森入窗户。\n玉川茆屋久不葺，破漏无復施床处。\n我于万事本悠悠，危坐读书忘百忧。\n明朝秋水增三尺，且復沙边弄钓舟。",
        "dynasty": "宋",
        "collection_info": null
    },
    {
        "title": "秋夜",
        "author": "陆游",
        "content": "大枕空床梦不成，草堂悄悄四无声。\n月明渐见天窗白，风起忽闻檐佩鸣。\n客子未忘悲故里，老人无念到浮名。\n江村岁岁先凉冷，且復寻盟向短檠。",
        "dynasty": "宋",
        "collection_info": null
    },
    {
        "title": "白鸥",
        "author": "陆游",
        "content": "平生崖异每自笑，一接俗人三祓除。\n惟有白鸥真我客，尔来底事向人疏。",
        "dynasty": "宋",
        "collection_info": null
    },
    {
        "title": "静室",
        "author": "陆游",
        "content": "静室床横一素琴，尔来殊觉道根深。\n唤回倦枕功名梦，洗尽浮生幻妄心。\n两屦云烟游少室，一窗风雪宿东林。\n细思却是关身事，无奈残年老病侵。",
        "dynasty": "宋",
        "collection_info": null
    },
    {
        "title": "秋兴",
        "author": "陆游",
        "content": "秋眠怯簟冷，晨饭喜蔬香。\n宁使衣百结，肯储钱一囊。\n杜门虽局促，负气尚轩昂。\n死去真无憾，曾孙似我长。",
        "dynasty": "宋",
        "collection_info": null
    },
    {
        "title": "欲雨二首  其一",
        "author": "陆游",
        "content": "徙穴中庭蚁，争巢后圃鸠。\n物情犹虑患，人事得忘忧。",
        "dynasty": "宋",
        "collection_info": null
    },
    {
        "title": "欲雨二首  其二",
        "author": "陆游",
        "content": "荷锸决新渠，芟茅补旧庐。\n共知秋必雨，有备即安居。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其一",
        "author": "陆游",
        "content": "吕钓渭水滨，说筑傅岩野。\n虽曰古盛时，得士盖亦寡。\n天将启治乱，人才有用舍。\n向非万牛力，孰与成大厦。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其二",
        "author": "陆游",
        "content": "洙泗日已远，儒术日已丧。\n学者称孔墨，为国杂伯王。\n书生幸有闻，力薄不能倡。\n默默世俗间，汝职无乃旷。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其三",
        "author": "陆游",
        "content": "我昔下三峡，百丈堆两车。\n初发公安城，已过长风沙。\n早知世路恶，恨不常浮家。\n至今清夜梦，双橹闻讴哑。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其四",
        "author": "陆游",
        "content": "斗杓运四序，寒暑忽已换。\n人生知几何，去日难把玩。\n凭高望烟海，青山忽中断。\n秋风肺病苏，为子巾一岸。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其五",
        "author": "陆游",
        "content": "磨镜要使明，拭几要使浄。\n奈何视吾心，不若几与镜。\n垢污倘未除，秋毫即为病。\n吾曹亦圣徒，可不学颜孟。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其六",
        "author": "陆游",
        "content": "天人本一理，祸福常昭然。\n人众何足恃，妄谓能胜天。\n适燕当北辕，调瑟当解弦。\n五行未可忽，洪范禹所传。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其七",
        "author": "陆游",
        "content": "镜湖一何清，稽山一何高。\n浙江百里远，夜枕闻惊涛。\n子胥死吴下，千载无人豪。\n遗魂招不来，我欲续楚骚。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其八",
        "author": "陆游",
        "content": "归耕无袯襫，出战无兜鍪。\n已失西畴春，空怀北平秋。\n提携一束书，蹭蹬至白头。\n鬴中有轑饭，一饱吾何求。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其九",
        "author": "陆游",
        "content": "我昔游剑南，烂醉平羌月。\n一杯玻瓈春，万里望吴越。\n岂知有天幸，故山得归骨。\n扁舟小江上，夜半看月没。",
        "dynasty": "宋",
        "collection_info": null
    },
    {
        "title": "杂感十首以野旷沙岸浄天高秋月明为韵  其一○",
        "author": "陆游",
        "content": "入东多名山，天台连四明。\n路穷寺门出，林阙溪桥横。\n岂无一月闲，结束与子行。\n会拣最幽处，煨芋听雪声。",
        "dynasty": "宋",
        "collection_info": null
    },
    {
        "title": "秋思十首  其一",
        "author": "陆游",
        "content": "秋云易簇日常阴，西望山村每欲寻。\n屏掩数峰临峭绝，蛇蟠一径入幽深。",
        "dynasty": "宋",
        "collection_info": null
    },
    {
        "title": "秋思十首  其二",
        "author": "陆游",
        "content": "山步溪桥入早秋，飘然无处不堪游。\n僧廊偶为题诗入，鱼市常因施药留。",
        "dynasty": "宋",
        "collection_info": null
    },
    {
        "title": "秋思十首  其三",
        "author": "陆游",
        "content": "临海铜灯喜夜长，蕲春笛簟怨秋凉。\n世间生灭无穷境，尽付山房一炷香。",
        "dynasty": "宋",
        "collection_info": null
    },
    {
        "title": "秋思十首  其四",
        "author": "陆游",
        "content": "才不才间未必全，胸中元自要超然。\n黄金不博身强健，且醉江湖万里天。",
        "dynasty": "宋",
        "collection_info": null
    },
    {
        "title": "秋思十首  其五",
        "author": "陆游",
        "content": "牙齿漂浮欲半空，此生已付有无中。\n一杯藜粥枫林下，时与邻翁说岁丰。",
        "dynasty": "宋",
        "collection_info": null
    },
    {
        "title": "秋思十首  其六",
        "author": "陆游",
        "content": "疏泉洗石夸身健，试墨烧香破日长。\n若得三山安乐法，不须更觅玉函方。",
        "dynasty": "宋",
        "collection_info": null
    },
    {
        "title": "秋思十首  其七",
        "author": "陆游",
        "content": "傍县人来涕泗翻，蝗灾暴虎不堪言。\n天心似为衰翁地，饱食安眠独北村。",
        "dynasty": "宋",
        "collection_info": null
    },
    {
        "title": "秋思十首  其八",
        "author": "陆游",
        "content": "闲愁正可资诗酒，小疾安能减食眠。\n一亩旋租畦菜地，千钱新买钓鱼船。",
        "dynasty": "宋",
        "collection_info": null
    },
    {
        "title": "秋思十首  其九",
        "author": "陆游",
        "content": "眼明尚见蝇头字，暑退初亲雁足灯。\n历历胸中千载事，莫将轻比住庵僧。",
        "dynasty": "宋",
        "collection_info": null
    },
    {
        "title": "秋思十首  其一○",
        "author": "陆游",
        "content": "虚极静笃道乃见，仁至义尽余何忧。\n名山采药恐未免，策蹇孰能从我游。",
        "dynasty": "宋",
        "collection_info": null
    },
    {
        "title": "鷄犬二首  其一",
        "author": "陆游",
        "content": "乡村年久竞农务，秋敛春耕恐失时。\n我老元无夙兴事，懒鷄啼晓恰相宜。",
        "dynasty": "宋",
        "collection_info": null
    },
    {
        "title": "鷄犬二首  其二",
        "author": "陆游",
        "content": "贫家也復谨朝昏，小犬今年乞近村。\n糠秕无多深愧汝，狺狺终夜护篱门。",
        "dynasty": "宋",
        "collection_info": null
    },
    {
        "title": "秋来瘦甚而益健戏作",
        "author": "陆游",
        "content": "莫笑形羸不自支，清虚正与老人宜。\n矛头淅米谁能食，甑裏生尘却自奇。\n独钓又逢秋晚后，安眠常到日高时。\n迩来久雨墙垣坏，砟竹东冈自作篱。",
        "dynasty": "宋",
        "collection_info": null
    },
    {
        "title": "秋夜",
        "author": "陆游",
        "content": "岸帻萧然病体轻，雨余郊馆已凉生。\n微风掠面酒无力，明月满窗眠不成。\n叶底涓涓秋露滴，草根咽咽暗蛩鸣。\n屏居未免伤孤寂，頼有邻翁约耦耕。",
        "dynasty": "宋",
        "collection_info": null
    },
    {
        "title": "秋兴",
        "author": "陆游",
        "content": "巢燕无情不更回，门庭日日落楸槐。\n新凉渐喜偿碑债，多病还忧欠药材。\n社近家方篘浊酒，客来身自扫苍苔。\n道心已熟机心尽，寄语鸬鷀莫苦猜。",
        "dynasty": "宋",
        "collection_info": null
    },
    {
        "title": "闲咏",
        "author": "陆游",
        "content": "莫笑结庐鱼稻乡，风流殊未减华堂。\n茶分正焙新开箬，水挹中𤃩自候汤。\n小几研朱晨点易，重帘扫地昼焚香。\n个中富贵君知否，不必金貂侍紫皇。",
        "dynasty": "宋",
        "collection_info": null
    },
    {
        "title": "人寿至耄期",
        "author": "陆游",
        "content": "人寿至耄期，如位至王公。\n非以德将之，往往不克终。\n非必皆大恶，过取固多凶。\n吾今垂九十，追逐群众中。\n筋骸胜拜起，耳目未盲聋。\n强健天所借，正与富贵同。\n一念愧屋漏，一言诳孩童。\n老无朋友规，日夜勤自攻。",
        "dynasty": "宋",
        "collection_info": null
    },
    {
        "title": "访野人",
        "author": "陆游",
        "content": "我行城西南，适兹素秋时。\n风露虽已高，草木鬰未衰。\n敲门寻野人，一笑万事非。\n拂榻意何勤，酒酽雁鹜肥。\n新凉天所赐，尽醉不足辞。\n击壤歌尧年，瞑目以为期。",
        "dynasty": "宋",
        "collection_info": null
    },
    {
        "title": "熏蚊效宛陵先生体",
        "author": "陆游",
        "content": "泽国故多蚊，乘夜吁可怪。\n举扇不能却，燔艾取一快。\n不如小忍之，驱逐吾已隘。\n宁闻大度士，变色为蜂虿。",
        "dynasty": "宋",
        "collection_info": null
    },
    {
        "title": "吹笛",
        "author": "陆游",
        "content": "吴江楚泽闲游遍，未豁平生万里心。\n醉裏独携苍玉笋，岳阳楼上作龙吟。",
        "dynasty": "宋",
        "collection_info": null
    },
    {
        "title": "书幸",
        "author": "陆游",
        "content": "破屋颓垣鬼笑穷，暗中调护頼天公。\n频年得疾身犹健，百种无营饭不空。",
        "dynasty": "宋",
        "collection_info": null
    },
    {
        "title": "感事",
        "author": "陆游",
        "content": "已醉猩猩犹爱屐，入秋燕燕尚争巢。\n老夫看尽人间事，欲向山僧学打包。",
        "dynasty": "宋",
        "collection_info": null
    },
    {
        "title": "晚晴",
        "author": "陆游",
        "content": "雨如尘点送新凉，云作鱼鳞衬夕阳。\n蓬户清闲贫亦好，笋舆安稳病何伤。",
        "dynasty": "宋",
        "collection_info": null
    },
    {
        "title": "农家",
        "author": "陆游",
        "content": "寂寂江村数掩篱，吾庐又及素秋时。\n横林未脱色已尽，孤鸟欲栖鸣更悲。\n小釜莼羹初下豉，矮瓶豆粉正燃萁。\n为农幸有家风在，百世相传更勿疑。",
        "dynasty": "宋",
        "collection_info": null
    },
    {
        "title": "寓嘆二首  其一",
        "author": "陆游",
        "content": "白首还乡厌蕨薇，伥伥自嘆欲畴依。\n门庭不扫稀迎客，碪杵无声未赎衣。\n达士共知生是赘，古人尝谓死为归。\n耕畴幸可期中熟，又报残蝗接翅飞。",
        "dynasty": "宋",
        "collection_info": null
    },
    {
        "title": "寓嘆二首  其二",
        "author": "陆游",
        "content": "忆昔建炎南渡时，兵间脱死命如丝。\n奉亲百口一身在，许国寸心孤剑知。\n坐有客瘖堪共醉，身今病忘莫求医。\n出门但畏从人事，临水登山却未衰。",
        "dynasty": "宋",
        "collection_info": null
    },
    {
        "title": "雨夜",
        "author": "陆游",
        "content": "病多渐减灯前课，老甚都忘枕上愁。\n一段高情谁会得，卧听檐雨泻清秋。",
        "dynasty": "宋",
        "collection_info": null
    },
    {
        "title": "秋怀四首  其一",
        "author": "陆游",
        "content": "火食非初志，衣尘每自哀。\n危途触滟滪，归兴薄蓬莱。\n逋客传琴调，高僧乞药栽。\n人间岂不好，病眼自慵开。",
        "dynasty": "宋",
        "collection_info": null
    },
    {
        "title": "秋怀四首  其二",
        "author": "陆游",
        "content": "苦雨无时止，幽人空復情。\n少眠知夜永，久病喜秋清。\n萤傍疏帘度，蛩依坏甃鸣。\n流年那可挽，又见晓窗明。",
        "dynasty": "宋",
        "collection_info": null
    },
    {
        "title": "秋怀四首  其三",
        "author": "陆游",
        "content": "独立离人境，幽居察物情。\n蚁知军阵法，虫作纬车声。\n身老惟贪睡，儿痴亦惰耕。\n腾腾復兀兀，何以报时平。",
        "dynasty": "宋",
        "collection_info": null
    },
    {
        "title": "秋怀四首  其四",
        "author": "陆游",
        "content": "寓世久成赘，忘家生若浮。\n安能三太息，惟有四宜休。\n屋坏无全堵，船轻每信流。\n鸱夷幸无恙，頼尔可消忧。",
        "dynasty": "宋",
        "collection_info": null
    },
    {
        "title": "小室",
        "author": "陆游",
        "content": "窗几穷幽致，图书发古香。\n尺池鱼鱍鱍，拳石树苍苍。\n老去身犹健，秋来日自长。\n养生吾岂解，懒或似嵇康。",
        "dynasty": "宋",
        "collection_info": null
    },
    {
        "title": "赠道侣",
        "author": "陆游",
        "content": "蕊笈人多有，惟君独造微。\n丹成河自塞，吟罢剑俱飞。\n酒市寻差易，云山觅更非。\n何时醉携手，为我发玄机。",
        "dynasty": "宋",
        "collection_info": null
    },
    {
        "title": "舟中醉题二首  其一",
        "author": "陆游",
        "content": "风吹芦荻声飕飕，晚潮入港浮孤舟。\n老民已扫市朝迹，造物全付江湖秋。\n项里庙前是鱼市，禹会桥边多酒楼。\n醉来且復过此日，莫为碪杵悲无裘。",
        "dynasty": "宋",
        "collection_info": null
    },
    {
        "title": "舟中醉题二首  其二",
        "author": "陆游",
        "content": "鲍郎山前烟雨昏，疏灯小市愁偏门。\n上船初发十字港，鼓棹忽过三家村。\n孤鸾对镜空自感，老龟搘床何足论。\n但愿诸公各戮力，上助明主忧元元。",
        "dynasty": "宋",
        "collection_info": null
    },
    {
        "title": "出游暮归",
        "author": "陆游",
        "content": "东行西行日暮归，川云漠漠雨霏霏。\n蝗余场上禾收薄，酒贵街头客醉稀。\n买犊躬耕空自力，灼龟占岁又成非。\n稚孙索饭殊关抱，怜汝何时得瓠肥。",
        "dynasty": "宋",
        "collection_info": null
    },
    {
        "title": "园中作",
        "author": "陆游",
        "content": "纱巾一幅立斜阳，本尚无闲况有忙。\n鷄犬往来空自得，禽鱼翔泳各相忘。\n欲衰莎草无多绿，未落梧桐已半黄。\n徂岁匆匆成绝嘆，瓦沟行復见新霜。",
        "dynasty": "宋",
        "collection_info": null
    },
    {
        "title": "感旧",
        "author": "陆游",
        "content": "莫笑山翁老欲僵，壮年曾及事高皇。\n雕戈北出戍穷塞，华表东归悲故乡。\n万事固难轻忖度，百年犹有未更尝。\n纷纷谤誉何劳问，但觉邯郸一梦长。",
        "dynasty": "宋",
        "collection_info": null
    },
    {
        "title": "东园",
        "author": "陆游",
        "content": "车马无声客到稀，荷锄终日在园扉。\n断残地脉疏泉过，穿透天心得句归。\n对镜每悲鸾独舞，绕枝谁见鹊南飞。\n悠然自适君无怪，文史如山暂解围。",
        "dynasty": "宋",
        "collection_info": null
    },
    {
        "title": "秋夜",
        "author": "陆游",
        "content": "局促人间每鲜欢，秋来病骨愈酸寒。\n夹衣尚典雁声过，断简未收鷄唱残。\n退士鬓毛纷似雪，老臣心事炳如丹。\n灯前握臂无交旧，聊唤清尊少自宽。",
        "dynasty": "宋",
        "collection_info": null
    },
    {
        "title": "驿壁偶题三首  其一",
        "author": "陆游",
        "content": "纍纍驿门堠，杳杳寺楼钟。\n叶落树阴薄，云生山崦重。\n交亲穷未弃，父子老相从。\n惟待新粳熟，高眠听夜舂。",
        "dynasty": "宋",
        "collection_info": null
    },
    {
        "title": "驿壁偶题三首  其二",
        "author": "陆游",
        "content": "去去投山驿，悠悠解橐装。\n斜阳穿破厩，落叶满空廊。\n舞简村巫醉，涂朱野女粧。\n近行吾亦倦，假寝据胡床。",
        "dynasty": "宋",
        "collection_info": null
    },
    {
        "title": "驿壁偶题三首  其三",
        "author": "陆游",
        "content": "过市未十里，入山知几重。\n幽林闻格磔，浅濑见噞喁。\n小瓮家家酒，衡门世世农。\n班生定痴绝，辛苦觅侯封。",
        "dynasty": "宋",
        "collection_info": null
    },
    {
        "title": "夜起思子虡",
        "author": "陆游",
        "content": "我久依耕垄，儿方吊战场。\n卧闻风浩荡，起视月苍茫。\n老境绨袍暖，贫家菜粥香。\n惟愁杀风景，无酒作重阳。",
        "dynasty": "宋",
        "collection_info": null
    },
    {
        "title": "秋日次前辈新年韵五首  其一",
        "author": "陆游",
        "content": "孤生虽永弃，要亦是黎元。\n渺渺烟中路，冥冥海上村。\n小滩看鹭立，平野送鸦翻。\n即欲掩关卧，南山犹未昏。",
        "dynasty": "宋",
        "collection_info": null
    },
    {
        "title": "秋日次前辈新年韵五首  其二",
        "author": "陆游",
        "content": "旧交多隽杰，离散各何之。\n骐骥志千里，鹪鹩巢一枝。\n青云迷故步，白首负明时。\n幸有残书卷，犹堪付小儿。",
        "dynasty": "宋",
        "collection_info": null
    },
    {
        "title": "秋日次前辈新年韵五首  其三",
        "author": "陆游",
        "content": "老人常独处，一笑比河清。\n终日无来客，三年不入城。\n高眠听酒滴，危坐对云生。\n矫首羲皇世，吾其享大羹。",
        "dynasty": "宋",
        "collection_info": null
    },
    {
        "title": "秋日次前辈新年韵五首  其四",
        "author": "陆游",
        "content": "浮家久居蜀，下峡晚还东。\n天际孤帆远，花前百榼空。\n旅游浑似梦，年运遂成翁。\n欲话峨眉月，无人可与同。",
        "dynasty": "宋",
        "collection_info": null
    },
    {
        "title": "秋日次前辈新年韵五首  其五",
        "author": "陆游",
        "content": "残年垂九十，雪鬓不胜繁。\n卖屦籴炊米，典衣租废园。\n山深云满屋，夜静月当门。\n邻曲时相过，扶行頼稚孙。",
        "dynasty": "宋",
        "collection_info": null
    },
    {
        "title": "仲秋书事十首  其一",
        "author": "陆游",
        "content": "秋风社散日平西，余胙残壶手自提。\n赐食敢思烹细项，家庖仍禁擘团脐。",
        "dynasty": "宋",
        "collection_info": null
    },
    {
        "title": "仲秋书事十首  其二",
        "author": "陆游",
        "content": "天心那得与人同，牲社家家祷岁丰。\n料理蝗余犹十五，残年亦未委沟中。",
        "dynasty": "宋",
        "collection_info": null
    },
    {
        "title": "仲秋书事十首  其三",
        "author": "陆游",
        "content": "断云归岫雨初收，茅舍萧条古渡头。\n短褐老人垂九十，松枯石瘦不禁秋。",
        "dynasty": "宋",
        "collection_info": null
    },
    {
        "title": "仲秋书事十首  其四",
        "author": "陆游",
        "content": "客来深愧里闾情，近为衰残罢送迎。\n旋置风炉煎顾渚，剧谈犹得慰平生。",
        "dynasty": "宋",
        "collection_info": null
    },
    {
        "title": "仲秋书事十首  其五",
        "author": "陆游",
        "content": "举家食粥颜平原，坐客无毡郑广文。\n不是有心轻富贵，偶然看破是浮云。",
        "dynasty": "宋",
        "collection_info": null
    },
    {
        "title": "仲秋书事十首  其六",
        "author": "陆游",
        "content": "书生习气尽驱除，酒兴诗情亦已无。\n底怪今朝亲笔砚，村乡来请辟蝗符。",
        "dynasty": "宋",
        "collection_info": null
    },
    {
        "title": "仲秋书事十首  其七",
        "author": "陆游",
        "content": "灵府不摇神泰定，病根已去脉和平。\n金丹妙处无多子，只要先生两眼明。",
        "dynasty": "宋",
        "collection_info": null
    },
    {
        "title": "仲秋书事十首  其八",
        "author": "陆游",
        "content": "省身要似晨通髮，止杀先从暮拍蚊。\n老负明时无补报，惟将忠敬事心君。",
        "dynasty": "宋",
        "collection_info": null
    },
    {
        "title": "仲秋书事十首  其九",
        "author": "陆游",
        "content": "杖得轻坚余可略，酒能醇劲更何求。\n二君最是平生旧，白首相从万事休。",
        "dynasty": "宋",
        "collection_info": null
    },
    {
        "title": "仲秋书事十首  其一○",
        "author": "陆游",
        "content": "心明始信元无佛，气住何曾别有仙。\n领取三山安乐法，蒲团纸帐过年年。",
        "dynasty": "宋",
        "collection_info": null
    },
    {
        "title": "步屧",
        "author": "陆游",
        "content": "名山有志未能酬，步屧东冈当出游。\n小阁捲帘惊鹭起，清池投饵看鱼浮。\n西风吹叶空多感，落日衔山尚小留。\n儿老戍边归未得，淮南新雁又经秋。",
        "dynasty": "宋",
        "collection_info": null
    },
    {
        "title": "后死",
        "author": "陆游",
        "content": "后死非初望，余生只自悲。\n旧交孤剑在，壮志短檠知。\n行步虽依杖，光阴未付棋。\n为农自当力，不为学豳诗。",
        "dynasty": "宋",
        "collection_info": null
    },
    {
        "title": "思剡",
        "author": "陆游",
        "content": "羸疾无休日，清秋适此时。\n节存旄尽落，带剩眼频移。\n吾兴復不浅，俗人那得知。\n会当游剡去，支许有深期。",
        "dynasty": "宋",
        "collection_info": null
    },
    {
        "title": "故里",
        "author": "陆游",
        "content": "漏尽钟鸣有夜行，几人故里得归耕。\n摧伤自喜消前业，疾恙天教学养生。\n邻曲新传秧马式，房栊静听纬车声。\n芋魁菰首君无笑，老子看来是大烹。",
        "dynasty": "宋",
        "collection_info": null
    },
    {
        "title": "野意",
        "author": "陆游",
        "content": "久忝明恩返故乡，全家衣食出耕桑。\n诗纔适意宁求好，醉即成眠不暇狂。\n小雨荷鉏分药品，乍凉扶杖看优场。\n此身已作农夫死，却愧时贤独未忘。",
        "dynasty": "宋",
        "collection_info": null
    },
    {
        "title": "意行至神祠酒坊而归",
        "author": "陆游",
        "content": "雨收霁色满川原，独曳枯藤出里门。\n陌上微风摇稗穟，沟中残水出篱根。\n繫牲庙柱悲刀几，酾酒村场满盎盆。\n兴尽还家殊不远，渔灯绩火闹黄昏。",
        "dynasty": "宋",
        "collection_info": null
    },
    {
        "title": "访村老",
        "author": "陆游",
        "content": "强健如翁举世稀，夜深容我叩门扉。\n大儿叱犊戴星出，稚子捕鱼乘月归。\n骨肉团栾无远别，比邻假贷不相违。\n人间可羡惟农亩，又见秋灯照捣衣。",
        "dynasty": "宋",
        "collection_info": null
    },
    {
        "title": "戏题僧庵",
        "author": "陆游",
        "content": "致虚守静气常全，家付儿孙命委天。\n梦事只堪高卧看，危途谁较疾行先。\n独辕短棹聊乘兴，野草幽花自斗妍。\n数字漫留僧壁去，与身闲作后身缘。",
        "dynasty": "宋",
        "collection_info": null
    },
    {
        "title": "书意二首  其一",
        "author": "陆游",
        "content": "秋江菰菜喜新尝，盐酪亲调匕箸香。\n但有长腰吴下米，岂须细肋大官羊。\n青衫昔悔尘中老，白髮今宜静处藏。\n一事尚须深自咎，街头儿女识韩康。",
        "dynasty": "宋",
        "collection_info": null
    },
    {
        "title": "书意二首  其二",
        "author": "陆游",
        "content": "物我年来已两忘，萧然湖曲一茆堂。\n身闲自与俗子远，睡美不知秋夜长。\n余禄正应齑瓮在，宿酲时卧酒垆傍。\n老人肘后长生药，检尽千金无此方。",
        "dynasty": "宋",
        "collection_info": null
    },
    {
        "title": "南塘晚步记邻里语",
        "author": "陆游",
        "content": "唤舟欲泛湖，出门日已暮。\n顾景遂辍行，老病畏风露。\n不如上南塘，萧然散予步。\n季子挟书卷，仲孙奉杖屦。\n夏秋多杜门，一出惊行路。\n邻里相与言，穑事凛可惧。\n群蝗飞蔽日，残嚙到竹树。\n惟兹数里间，若有神物护。\n天菑幸独薄，岂以此老故。\n老人亦自笑，病骨日欲仆。\n鬼神彼何为，与世殊好恶。\n相期勤自修，此幸岂可屡。",
        "dynasty": "宋",
        "collection_info": null
    },
    {
        "title": "稽山道中二首  其一",
        "author": "陆游",
        "content": "文章事业初何有，钟鼎山林本自同。\n昨暮钓鱼天镜北，今朝采药石帆东。",
        "dynasty": "宋",
        "collection_info": null
    },
    {
        "title": "稽山道中二首  其二",
        "author": "陆游",
        "content": "禹陵草木初霑露，谢墅人家已闭门。\n八十年间几来往，痴顽不料至今存。",
        "dynasty": "宋",
        "collection_info": null
    },
    {
        "title": "读近人诗",
        "author": "陆游",
        "content": "琢琱自是文章病，奇险尤伤气骨多。\n君看大羹玄酒味，蟹螯蛤柱岂同科。",
        "dynasty": "宋",
        "collection_info": null
    },
    {
        "title": "琴剑",
        "author": "陆游",
        "content": "流尘冉冉琴谁鼓，渍血斑斑剑不磨。\n俱是人间感怀事，岂无壮士为悲歌。",
        "dynasty": "宋",
        "collection_info": null
    },
    {
        "title": "戏题",
        "author": "陆游",
        "content": "莫轻凡骨未飞腾，要胜人间粥饭僧。\n山路近行犹百里，酒杯一举必三升。",
        "dynasty": "宋",
        "collection_info": null
    },
    {
        "title": "溪上小雨",
        "author": "陆游",
        "content": "我是人间自在人，江湖处处可垂纶。\n扫空紫陌红尘梦，收得烟蓑雨笠身。",
        "dynasty": "宋",
        "collection_info": null
    },
    {
        "title": "晚闻庭树鸦鸣有感",
        "author": "陆游",
        "content": "乌鹊栖我庭，将旦辄散去。\n此岂厌所栖，亦以饮啄故。\n一饥能驱人，扰扰无晨暮。\n不然亦已矣，岂乐尘土污。\n我有茆三间，自少鲜外慕。\n力耕自足食，鷄豚亦可具。\n晚虽误收召，疾走如脱兔。\n六年枫林下，不知岁月度。\n残骸幸强健，沽酒遍山步。\n醉归每自笑，不负此芒屦。\n平生爱方外，虽老冀有遇。\n秋风送片帆，更上剡溪路。",
        "dynasty": "宋",
        "collection_info": null
    },
    {
        "title": "秋夜斋中二首  其一",
        "author": "陆游",
        "content": "木落烟深江上村，暮秋萧瑟不堪论。\n雁如着意频惊枕，月似知愁故入门。\n营道数峰新石友，广陵一曲古桐孙。\n亦知长物终安取，聊与儿曹洗睡昏。",
        "dynasty": "宋",
        "collection_info": null
    },
    {
        "title": "秋夜斋中二首  其二",
        "author": "陆游",
        "content": "残年冉冉返丘园，败屋萧萧长子孙。\n久悔文辞妨大学，偶因忧患得玄门。\n扶持后死知天幸，容养无能荷国恩。\n急雨打窗秋又晚，旋挑野菜助盘飧。",
        "dynasty": "宋",
        "collection_info": null
    },
    {
        "title": "识愧",
        "author": "陆游",
        "content": "几年羸疾卧家山，牧竖樵夫日往还。\n至论本求编简上，忠言乃在里闾间。\n私忧骄虏心常折，念报明时涕每潸。\n寸禄不沾能及此，细听只益厚吾颜。",
        "dynasty": "宋",
        "collection_info": null
    },
    {
        "title": "秋雨",
        "author": "陆游",
        "content": "暮秋木叶已微丹，小雨萧萧又作寒。\n目送断云归谷口，身随新雁寄江干。\n浊醪易负寻常债，退士难叨本分官。\n谢尽浮名更无事，灯前儿女话团栾。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其一",
        "author": "陆游",
        "content": "旬日雨频作，一年秋又残。\n光阴不少贷，怀抱若为宽。\n小瓮聊寻醉，疏砧已戒寒。\n定知清夜梦，又过石阑干。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其二",
        "author": "陆游",
        "content": "何许是吾庐，南临古镜湖。\n园林垂橘柚，门巷落楸梧。\n床稳龟无息，巢新鹤有雏。\n邻翁殊耐久，有酒即相呼。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其三",
        "author": "陆游",
        "content": "原野无闲土，乡闾有老人。\n疾平行已健，秋晚醉差频。\n啄黍黄鷄嫩，迎霜紫蟹新。\n百年元任运，一笑却关身。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其四",
        "author": "陆游",
        "content": "藿食筋骸惫，林庐岁月侵。\n道穷思故友，力尽悔初心。\n浩浩天知我，悠悠后视今。\n飘零君勿嘆，古瑟有遗音。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其五",
        "author": "陆游",
        "content": "轻装两衣笈，假寝一胡床。\n唤渡江楼下，逢僧县驿傍。\n横林生夕霭，孤蝶弄秋光。\n老惯人间事，无诗寄断肠。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其六",
        "author": "陆游",
        "content": "渡水得鱼舍，乞浆敲竹扉。\n地偏花带恨，林暖鸟忘归。\n独往非违世，幽居自息机。\n晚来清兴极，更喜雨霏霏。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其七",
        "author": "陆游",
        "content": "穷阨非由命，从来作计疏。\n妄营资鬼笑，多爱夺狐书。\n何事能陶写，惟当尽破除。\n霜晴宜着屐，不敢笑无馿。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其八",
        "author": "陆游",
        "content": "寓世年虽往，安心疾已平。\n每思丹竈冷，宜觉世缘轻。\n布被鷄催晓，蓬窗鹊噪晴。\n呼儿凈洗砚，书帖寄青城。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其九",
        "author": "陆游",
        "content": "万古无穷梦，余年欲散云。\n身虽迫衰谢，学未废鉏耘。\n开卷多新得，逢人有旧闻。\n伏生虽九十，犹冀与斯文。",
        "dynasty": "宋",
        "collection_info": null
    },
    {
        "title": "秋来益觉顽健时一出游意中甚适杂赋五字十首  其一○",
        "author": "陆游",
        "content": "斯世本无事，古人谁与归。\n屏除闲麈尾，收拾旧蓑衣。\n浩浩观空劫，拳拳讼昨非。\n云开天万里，辽鹤正孤飞。",
        "dynasty": "宋",
        "collection_info": null
    },
    {
        "title": "游近山僧庵",
        "author": "陆游",
        "content": "卧看香穗嘆吾衰，起着芒鞋信所之。\n十里溪山最佳处，一年寒暖适中时。\n眼明竹院如曾到，心许沙鸥卜后期。\n不是诗人託高兴，日长真付一枰棋。",
        "dynasty": "宋",
        "collection_info": null
    },
    {
        "title": "喜晴",
        "author": "陆游",
        "content": "三日雨不止，意谓无復晴。\n泥深不可出，卧听空阶声。\n事有未易料，南风起三更。\n阵阵浮云归，杲杲初日明。\n穑事既竭作，机杼比屋鸣。\n天公真老手，谈笑功皆成。\n家家有新酿，欢言相送迎。\n蝗孽幸扫空，努力谋春耕。",
        "dynasty": "宋",
        "collection_info": null
    },
    {
        "title": "阿通自闽中归甫九岁颇有老成之风作此诗示之",
        "author": "陆游",
        "content": "通子还家已九龄，从师衿佩两青青。\n长成勉作功名计，勿学衰翁老一经。",
        "dynasty": "宋",
        "collection_info": null
    },
    {
        "title": "农家六首  其一",
        "author": "陆游",
        "content": "大布缝袍稳，干薪起火红。\n薄才施畎亩，朴学教儿童。\n羊要高为栈，鷄当细织笼。\n农家自堪乐，不是傲王公。",
        "dynasty": "宋",
        "collection_info": null
    },
    {
        "title": "农家六首  其二",
        "author": "陆游",
        "content": "盗息无排甲，兵消不取丁。\n频过斗鷄舍，闲学相牛经。\n江浦渔歌远，人家绩火青。\n遨游无定处，随意宿丘亭。",
        "dynasty": "宋",
        "collection_info": null
    },
    {
        "title": "农家六首  其三",
        "author": "陆游",
        "content": "东舍女乘龙，西家妇梦熊。\n翁夸酒重碧，孙爱果初红。\n栗烈三冬近，团栾一笑同。\n营生无缪巧，百事仰天公。",
        "dynasty": "宋",
        "collection_info": null
    },
    {
        "title": "农家六首  其四",
        "author": "陆游",
        "content": "租犊耕荞地，呼船取荻薪。\n苍头供井臼，赤脚解缝纫。\n僧乞铭师塔，巫邀赛土神。\n心常厌多事，谢病又经旬。",
        "dynasty": "宋",
        "collection_info": null
    },
    {
        "title": "农家六首  其五",
        "author": "陆游",
        "content": "新作地炉成，蓬窗亦自明。\n油香荞饵脆，人静布机鸣。\n县吏催科简，豪家督债轻。\n小康何敢望，生计且支撑。",
        "dynasty": "宋",
        "collection_info": null
    },
    {
        "title": "农家六首  其六",
        "author": "陆游",
        "content": "诸孙晚下学，髻脱绕园行。\n互笑藏鈎拙，争言斗草赢。\n爷严责程课，翁爱哺饴饧。\n富贵宁期汝，它年且力耕。",
        "dynasty": "宋",
        "collection_info": null
    },
    {
        "title": "读老子有感",
        "author": "陆游",
        "content": "左史倚相读皇坟，学者尚得窥全浑。\n孰为武成二三策，宁取道德五千言。\n巢居结绳事益远，浇淳散朴忍復论。\n安得深山老不死，坐待古俗还羲轩。",
        "dynasty": "宋",
        "collection_info": null
    },
    {
        "title": "邻人送菰菜",
        "author": "陆游",
        "content": "张苍饮乳元难学，绮季餐芝未免饥。\n稻饭似珠菰似玉，老农此味有谁知。",
        "dynasty": "宋",
        "collection_info": null
    },
    {
        "title": "书喜",
        "author": "陆游",
        "content": "莫谓家贫厌旧醅，一尊聊对桂花开。\n天菑已过无蝗孽，海舶初通有药材。\n剩借凉风吹醉颊，况逢急雨洗浮埃。\n入秋腰脚增强健，山麓从今日日来。",
        "dynasty": "宋",
        "collection_info": null
    },
    {
        "title": "秋日徙倚门外久之",
        "author": "陆游",
        "content": "舍前烟水似潇湘，白首归来爱故乡。\n五亩山园鬰桑柘，数椽茅屋映菰蒋。\n翻翻小伞船归郭，渺渺长歌月满塘。\n却掩柴荆了无事，篆盘重点已残香。",
        "dynasty": "宋",
        "collection_info": null
    },
    {
        "title": "双蝶",
        "author": "陆游",
        "content": "庭草何离离，清晨露犹湿。\n草头两黄蝶，为我小伫立。\n秋光亦已晚，行见霜霰集。\n方春不尽狂，汝悔尚何及。\n吾生更堪笑，去日如电急。\n功名竟何在，惆怅剑锋涩。",
        "dynasty": "宋",
        "collection_info": null
    },
    {
        "title": "法云孚上座求诗",
        "author": "陆游",
        "content": "老人痴钝避嫌猜，终日柴门闭不开。\n堪笑山僧能好事，乞碑纔去觅诗来。",
        "dynasty": "宋",
        "collection_info": null
    },
    {
        "title": "詹仲信出示卜居诗佳甚作二绝句谢之  其一",
        "author": "陆游",
        "content": "十里相望亦未遥，何由频得慰无聊。\n老来万事慵开眼，独喜诗盟不寂寥。",
        "dynasty": "宋",
        "collection_info": null
    },
    {
        "title": "詹仲信出示卜居诗佳甚作二绝句谢之  其二",
        "author": "陆游",
        "content": "年来阻阔动经时，忽见新篇乃尔奇。\n安得齐纨翦团扇，为君小草卜居诗。",
        "dynasty": "宋",
        "collection_info": null
    },
    {
        "title": "夜雨",
        "author": "陆游",
        "content": "夜雨有残滴，秋碪无绝声。\n得诗旋已忘，觅睡固难成。\n壮志悲垂老，归耕愿太平。\n发春纔属尔，岁事又峥嵘。",
        "dynasty": "宋",
        "collection_info": null
    },
    {
        "title": "晚秋出门戏作二首  其一",
        "author": "陆游",
        "content": "病叟倘徉古泽边，横林摇落暮秋天。\n鸣鸠雨后却呼妇，飞雀霜前先着绵。\n抱被每投僧榻宿，卷书时当酒家钱。\n秋风想像芝房熟，北望商山一怅然。",
        "dynasty": "宋",
        "collection_info": null
    },
    {
        "title": "晚秋出门戏作二首  其二",
        "author": "陆游",
        "content": "闲愁那到野人边，万事元知合付天。\n尽醉仅能三龠酒，新寒未办一铢绵。\n邻僧每欲分斋钵，庙史犹来索社钱。\n无地置锥真细事，不妨胸次日超然。",
        "dynasty": "宋",
        "collection_info": null
    },
    {
        "title": "消摇",
        "author": "陆游",
        "content": "莫笑茆檐陋，消摇遂野情。\n遇魔增道力，因病悟浮生。\n谋食凭长镵，论交得短檠。\n不知从此去，几见雁南征。",
        "dynasty": "宋",
        "collection_info": null
    },
    {
        "title": "坚顽",
        "author": "陆游",
        "content": "小市朝行药，明灯夜读书。\n虽殊带箭鹤，要是脱鈎鱼。\n有饭已多矣，无衣亦晏如。\n坚顽君勿怪，岂失遂吾初。",
        "dynasty": "宋",
        "collection_info": null
    },
    {
        "title": "遣怀四首  其一",
        "author": "陆游",
        "content": "息倦登耕陇，乘闲弄钓舟。\n安能书咄咄，且復送悠悠。\n穷巷谁来往，村醪自献酬。\n何妨晏平仲，岁晚一狐裘。",
        "dynasty": "宋",
        "collection_info": null
    },
    {
        "title": "遣怀四首  其二",
        "author": "陆游",
        "content": "穷每占周易，闲惟读楚骚。\n病随灾渐退，懒与拙相遭。\n投枕灯初上，披衣日已高。\n清愁亦可剪，无处买并刀。",
        "dynasty": "宋",
        "collection_info": null
    },
    {
        "title": "遣怀四首  其三",
        "author": "陆游",
        "content": "有志师千载，无方起九原。\n山园菜常瘦，村店酒多浑。\n衰疾形诗句，穷愁入梦魂。\n傍观任嘲笑，吾道始应尊。",
        "dynasty": "宋",
        "collection_info": null
    },
    {
        "title": "遣怀四首  其四",
        "author": "陆游",
        "content": "云族初疑雨，风生忽快晴。\n半窗松竹影，绕舍鸟乌声。\n看剑心犹壮，开书眼渐明。\n余年真已矣，不復问君平。",
        "dynasty": "宋",
        "collection_info": null
    },
    {
        "title": "初寒",
        "author": "陆游",
        "content": "日月谁能驻，风霜忽已高。\n公孙分布被，范叔共绨袍。\n䆉䅉炊香甑，蒲萄压小槽。\n所惭才已尽，孤咏不能豪。",
        "dynasty": "宋",
        "collection_info": null
    },
    {
        "title": "闲行至西山民家",
        "author": "陆游",
        "content": "秋林半丹叶，秋草多碧花。\n隔山五六里，临水两三家。\n罾鱼与伐荻，各自有生涯。\n平池散雁鹜，绕舍栽桑麻。\n客至但举手，土釜煎秋茶。\n城中不如汝，切莫慕浮夸。",
        "dynasty": "宋",
        "collection_info": null
    },
    {
        "title": "夜与子遹说蜀道因作长句示之",
        "author": "陆游",
        "content": "忆自梁州入剑门，关山无处不消魂。\n亚松託宿逢秋雨，小柏经行听晓猿。\n当日只知悲客路，归来终亦老江村。\n吾儿生晚那知此，聊对青灯与细论。",
        "dynasty": "宋",
        "collection_info": null
    },
    {
        "title": "村舍七首  其一",
        "author": "陆游",
        "content": "无怀葛天古遗民，种畬归来束涧薪。\n亭长闻名不识面，岂知明府是何人。",
        "dynasty": "宋",
        "collection_info": null
    },
    {
        "title": "村舍七首  其二",
        "author": "陆游",
        "content": "鷄鸣犬吠相闻地，穴处巢居上古风。\n饱饭不为明日虑，酣歌便过百年中。",
        "dynasty": "宋",
        "collection_info": null
    },
    {
        "title": "村舍七首  其三",
        "author": "陆游",
        "content": "露草干时儿牧羊，朝日出时女采桑。\n一床絮被千万足，不解城中有许忙。",
        "dynasty": "宋",
        "collection_info": null
    },
    {
        "title": "村舍七首  其四",
        "author": "陆游",
        "content": "山高正对烧畬火，溪近时闻戽水声。\n破屋已斜犹可住，老牛虽瘠尚能耕。",
        "dynasty": "宋",
        "collection_info": null
    },
    {
        "title": "村舍七首  其五",
        "author": "陆游",
        "content": "莫笑山家拙治生，正缘亦足得身轻。\n满炉葑火浑家暖，一碗松肪彻夜明。",
        "dynasty": "宋",
        "collection_info": null
    },
    {
        "title": "村舍七首  其六",
        "author": "陆游",
        "content": "故絮五更偏觉冷，薄糜未午已先饥。\n谁知人不堪忧处，正是降魔奏凯时。",
        "dynasty": "宋",
        "collection_info": null
    },
    {
        "title": "村舍七首  其七",
        "author": "陆游",
        "content": "气全自可忘忧患，心动安能敌死生。\n若论老人真受用，已多稗饭与藜羹。",
        "dynasty": "宋",
        "collection_info": null
    },
    {
        "title": "登山西望有怀季长",
        "author": "陆游",
        "content": "行年垂九十，举世少辈行。\n敢言贫非病，要是老益壮。\n平时懒书疏，有答未始倡。\n张卿独所敬，夙昔推直谅。\n迹虽隔吴蜀，相忆每惨怆。\n使者交道中，万里问亡恙。\n忽焉奉赴告，斯文岂将丧。\n腰绖不抚棺，执绋不会葬。\n送子岷山下，想见车百两。\n我徒哭寝门，泪尽气塞吭。\n年虽不耄期，仕谁不将相。\n神明司祸福，于职岂亦旷。\n霜风九月初，凭高极西望。\n江原在何许，安得铲迭嶂。",
        "dynasty": "宋",
        "collection_info": null
    },
    {
        "title": "山行",
        "author": "陆游",
        "content": "五尺桄榔杖，二寸栟榈冠。\n往来山谷中，髮白面渥丹。\n初非乳石力，所得怀抱宽。\n入寺不寻僧，自爱松风寒。\n松风晚少静，我意殊未阑。\n却寻归村路，白石明青滩。",
        "dynasty": "宋",
        "collection_info": null
    },
    {
        "title": "二乐",
        "author": "陆游",
        "content": "游山恨不远，读书恨不博。\n天下多名山，何处无芒屩。\n束书饱蠹鱼，于汝宁不怍。\n日月如过烧，老病将何若。\n眼犹急开卷，足尚供寻壑。\n少劳君勿辞，是中有真乐。",
        "dynasty": "宋",
        "collection_info": null
    },
    {
        "title": "村女",
        "author": "陆游",
        "content": "白襦女儿繫青裙，东家西家世通婚。\n采桑饷饭无百步，至老何曾识别村。",
        "dynasty": "宋",
        "collection_info": null
    },
    {
        "title": "示子遹",
        "author": "陆游",
        "content": "我初学诗日，但欲工藻绘。\n中年始少悟，渐若窥宏大。\n怪奇亦间出，如石漱湍濑。\n数仞李杜墙，常恨欠领会。\n元白纔倚门，温李真自郐。\n正令笔扛鼎，亦未造三昧。\n诗为六艺一，岂用资狡狯。\n汝果欲学诗，工夫在诗外。",
        "dynasty": "宋",
        "collection_info": null
    },
    {
        "title": "闻新雁有感二首  其一",
        "author": "陆游",
        "content": "才本无多老更疏，功名已负此心初。\n镜湖夜半闻新雁，自起吹灯读汉书。",
        "dynasty": "宋",
        "collection_info": null
    },
    {
        "title": "闻新雁有感二首  其二",
        "author": "陆游",
        "content": "新雁南来片影孤，冷云深处宿菰芦。\n不知湘水巴陵路，曾记渔阳上谷无。",
        "dynasty": "宋",
        "collection_info": null
    },
    {
        "title": "山村独酌",
        "author": "陆游",
        "content": "腰剑如今不换牛，固应万事一时休。\n孤舟惯作潇湘梦，骏马宁思鄠杜游。\n毁誉要须千载定，功名已向隔生求。\n石帆山下秋风晚，买酒看云自献酬。",
        "dynasty": "宋",
        "collection_info": null
    },
    {
        "title": "小园独酌",
        "author": "陆游",
        "content": "横林摇落弄微丹，深院萧条作小寒。\n秋气已高殊可喜，老怀多感自无欢。\n鹿初离母斑犹浅，橘乍经霜味尚酸。\n小酌一卮幽兴足，岂须落佩与颓冠。",
        "dynasty": "宋",
        "collection_info": null
    },
    {
        "title": "秋思四首  其一",
        "author": "陆游",
        "content": "湖边一夜霜，庭树无秋声。\n懒不近笔砚，何以纾幽情。\n但有一睡耳，展转无由成。\n起拥地炉暖，坐待天窗明。",
        "dynasty": "宋",
        "collection_info": null
    },
    {
        "title": "秋思四首  其二",
        "author": "陆游",
        "content": "弊衣但故絮，粝食惟黄齑。\n余年如登山，步步勤攀跻。\n从子念寂寞，千里致鹿麑。\n秋风石帆下，伴我扶青藜。",
        "dynasty": "宋",
        "collection_info": null
    },
    {
        "title": "秋思四首  其三",
        "author": "陆游",
        "content": "稽山九十翁，病起无气力。\n拥杖牧鷄豚，乃是老人职。\n一杯芋糁羹，孙子唤翁食。\n既饱负朝阳，自愧尔何德。",
        "dynasty": "宋",
        "collection_info": null
    },
    {
        "title": "秋思四首  其四",
        "author": "陆游",
        "content": "今日鹊噪檐，邢赵别我西。\n老怀易感慨，近别亦惨凄。\n自我卧孤村，海内无轮蹄。\n垂虹秋愈佳，不得同装赍。",
        "dynasty": "宋",
        "collection_info": null
    },
    {
        "title": "览镜",
        "author": "陆游",
        "content": "镜中老翁谁，非復少年我。\n诵书如布谷，拈出无一可。\n又非富贵逼，弃去自不果。\n无功博一饱，有罪当万坐。\n老境最堪笑，作计日益左。\n正似鸠拙巢，不及蚕自裹。\n霜寒衣未赎，瑟缩附残火。\n作诗数十年，所得良琐琐。\n弱松困蔓缠，何日见磊砢。\n洞庭可远游，秋风思捩柁。",
        "dynasty": "宋",
        "collection_info": null
    },
    {
        "title": "雨晴",
        "author": "陆游",
        "content": "小雨初增气惨凄，新晴差解病沉迷。\n虚廊静院听松籁，细草甘泉养鹿麛。\n寒霭细分山远近，野歌相应路高低。\n孰知倦客萧然意，水品茶经手自携。",
        "dynasty": "宋",
        "collection_info": null
    },
    {
        "title": "秋尽自遣二首  其一",
        "author": "陆游",
        "content": "息驾江湖上，推移岁又残。\n雨添苔晕紫，霜染桕林丹。\n贫嘆耕畴薄，狂依禁网宽。\n游山携一钵，到寺即开单。",
        "dynasty": "宋",
        "collection_info": null
    },
    {
        "title": "秋尽自遣二首  其二",
        "author": "陆游",
        "content": "老健非颐摄，羁穷为折除。\n人情看已惯，身在不论余。\n席下钱虽尽，瓶中粟有储。\n行歌混樵牧，吾计未全疏。",
        "dynasty": "宋",
        "collection_info": null
    },
    {
        "title": "昼卧",
        "author": "陆游",
        "content": "我意殊昏然，一日三就枕。\n目前幸未病，病势亦凛凛。\n偶拈一卷读，美若鸠食葚。\n虽云嗜好笃，自计亦已审。\n圣门未能窥，讵敢希在寝。\n所求养根原，常恐躐阶品。\n死期诚已迫，尚可支数稔。\n藨蔉不废功，吾其享高廪。",
        "dynasty": "宋",
        "collection_info": null
    },
    {
        "title": "独坐",
        "author": "陆游",
        "content": "博山香雾散馡馡，袖手何妨静掩扉。\n六十年前故人尽，八千里外寄书稀。\n昨朝送客桐江去，今日逢僧剡县归。\n欲作小诗还復懒，海鸥与我两忘机。",
        "dynasty": "宋",
        "collection_info": null
    },
    {
        "title": "书感",
        "author": "陆游",
        "content": "衰颜非復昔年朱，几过黄公旧酒垆。\n成败只堪三太息，是非终付一胡卢。\n连天烟草迷归梦，动地风波历畏途。\n辛苦一生成底事，躬耕犹得补东隅。",
        "dynasty": "宋",
        "collection_info": null
    },
    {
        "title": "舟中夜赋",
        "author": "陆游",
        "content": "问天乞得不赀身，常作东阡北陌人。\n买酒不浇胸礌磈，忧时空觉胆轮囷。\n寓居尚復能栽竹，羁宦悬知正忆莼。\n那似石帆山下客，钓船载月泊烟津。",
        "dynasty": "宋",
        "collection_info": null
    },
    {
        "title": "舍傍晚步二首  其一",
        "author": "陆游",
        "content": "蒲团初起定，藤杖偶闲行。\n鸟语如相命，鱼浮忽自惊。\n麦苗经雨绿，枫叶得霜頳。\n野老淳风在，悠然不送迎。",
        "dynasty": "宋",
        "collection_info": null
    },
    {
        "title": "舍傍晚步二首  其二",
        "author": "陆游",
        "content": "养疾便居僻，寻幽喜雨晴。\n偶因将鹿出，遂作放鱼行。\n木落塔初见，潦收滩自生。\n霜清念游衍，渐拟问山程。",
        "dynasty": "宋",
        "collection_info": null
    },
    {
        "title": "自咏二首  其一",
        "author": "陆游",
        "content": "纷纷世态但堪悲，一念萧然我亦奇。\n醉裏猖狂醒自笑，梦中虚幻觉方知。\n江湖重复风波恶，齿髮凋零岁月驰。\n安得中原路如砥，渭川钓伴待多时。",
        "dynasty": "宋",
        "collection_info": null
    },
    {
        "title": "自咏二首  其二",
        "author": "陆游",
        "content": "茅舍萧条似宝坊，老人终日对炉香。\n学荒自笑身空在，禄尽谁知寿更长。\n陂水蘸堤常滟滟，麦苗覆块已苍苍。\n经行更有欣然处，四野鉏耰满夕阳。",
        "dynasty": "宋",
        "collection_info": null
    },
    {
        "title": "初冬",
        "author": "陆游",
        "content": "初冬常忆宴梁州，百炬如椽满画楼。\n三十七年犹未死，茅檐霜冷一灯幽。",
        "dynasty": "宋",
        "collection_info": null
    },
    {
        "title": "霜晴",
        "author": "陆游",
        "content": "万瓦新霜白，一窗朝日晴。\n破裘身亦暖，细字眼犹明。\n耄喜谵谆语，衰常踸踔行。\n登封书不草，力穑报时平。",
        "dynasty": "宋",
        "collection_info": null
    },
    {
        "title": "初寒",
        "author": "陆游",
        "content": "新雁来时岁又残，丹枫数树照江干。\n前山云起忽成暝，陋屋雨来初变寒。\n身退已收清禁梦，里居终出上恩宽。\n作诗老恨无奇思，时取囊中断稿看。",
        "dynasty": "宋",
        "collection_info": null
    },
    {
        "title": "题传神",
        "author": "陆游",
        "content": "湿云生两屦，细雨暗孤篷。\n悔不桐江上，从初作钓翁。",
        "dynasty": "宋",
        "collection_info": null
    },
    {
        "title": "书感",
        "author": "陆游",
        "content": "伐性戕生岂一端，暮年赢得是衰残。\n齿牙零落畏大胾，毛髮萧疏便小冠。\n惜日每惊新历换，怯寒尚觉弊庐宽。\n华山阻绝岷山远，安得冥鸿借羽翰。",
        "dynasty": "宋",
        "collection_info": null
    },
    {
        "title": "宋都曹屡寄诗且督和答作此示之",
        "author": "陆游",
        "content": "古诗三千篇，删取财十一。\n每读先再拜，若听清庙瑟。\n诗降为楚骚，犹足中六律。\n天未丧斯文，杜老乃独出。\n陵迟至元白，固已可愤疾。\n及观晚唐作，令人欲焚笔。\n此风近復炽，隙穴始难窒。\n淫哇解移人，往往丧妙质。\n苦言告学者，切勿为所怵。\n杭川必至海，为道当择术。",
        "dynasty": "宋",
        "collection_info": null
    },
    {
        "title": "独饮",
        "author": "陆游",
        "content": "肃肃霜风劲，萧萧木叶声。\n残年如寄尔，冷坐太憎生。\n就市沽新酿，呼儿洗破觥。\n独斟还独醉，无月配长庚。",
        "dynasty": "宋",
        "collection_info": null
    },
    {
        "title": "简湖中隠者",
        "author": "陆游",
        "content": "十里隔天镜，一庵依翠屏。\n甘泉胜牛乳，灵药似人形。\n处处筇枝健，年年鬓色青。\n客星犹不作，肯应少微星。",
        "dynasty": "宋",
        "collection_info": null
    },
    {
        "title": "初冬杂咏八首  其一",
        "author": "陆游",
        "content": "重阳已过二十日，残菊纔存三四枝。\n对酒插花君勿笑，从来不解入时宜。",
        "dynasty": "宋",
        "collection_info": null
    },
    {
        "title": "初冬杂咏八首  其二",
        "author": "陆游",
        "content": "古寿书来言得婿，东阳人到报生孙。\n一家三处俱强健，且拨闲愁近酒尊。",
        "dynasty": "宋",
        "collection_info": null
    },
    {
        "title": "初冬杂咏八首  其三",
        "author": "陆游",
        "content": "儿时爱书百事废，饭冷胾干呼不来。\n一生被误终未醒，老作蠹鱼吁可哀。",
        "dynasty": "宋",
        "collection_info": null
    },
    {
        "title": "初冬杂咏八首  其四",
        "author": "陆游",
        "content": "微风蹙水靴文浪，薄日烘云卵色天。\n但恨世间闲客少，江湖底处欠渔船。",
        "dynasty": "宋",
        "collection_info": null
    },
    {
        "title": "初冬杂咏八首  其五",
        "author": "陆游",
        "content": "书生本欲辈莘渭，蹭蹬乃去为诗人。\n囊中略有七千首，不负百年风月身。",
        "dynasty": "宋",
        "collection_info": null
    },
    {
        "title": "初冬杂咏八首  其六",
        "author": "陆游",
        "content": "俗缘已断宁容续，幽事虽多不厌增。\n折简迎医看病鹿，舂粳炊饭供游僧。",
        "dynasty": "宋",
        "collection_info": null
    },
    {
        "title": "初冬杂咏八首  其七",
        "author": "陆游",
        "content": "夜窗父子共煎茶，一点青灯冷结花。\n村落盗清无犬吠，园林月上有啼鸦。",
        "dynasty": "宋",
        "collection_info": null
    },
    {
        "title": "初冬杂咏八首  其八",
        "author": "陆游",
        "content": "老去胸中百事真，同游无復白头新。\n鹊从熟后频分食，鹿渐驯来不避人。",
        "dynasty": "宋",
        "collection_info": null
    },
    {
        "title": "老嘆",
        "author": "陆游",
        "content": "齿髮衰残久退休，衡茅荒寂更禁秋。\n一无用力身犹倦，百不关心梦亦愁。\n远浦卧看鳬泛泛，深林时听鹿呦呦。\n天台日有游僧过，白朮黄精不待求。",
        "dynasty": "宋",
        "collection_info": null
    },
    {
        "title": "小园",
        "author": "陆游",
        "content": "谁为闲愁拨不开，小园也復有池台。\n清泉白石皆吾友，绿李黄梅尽手栽。\n衝雨茭鷄时上下，近人栗鼠不惊猜。\n自怜两屦犹轻捷，不待儿扶日日来。",
        "dynasty": "宋",
        "collection_info": null
    },
    {
        "title": "冬夜思里中多不济者怆然有感",
        "author": "陆游",
        "content": "大耋年光病日侵，久辞微禄卧山林。\n虽无嘆老嗟卑语，犹有哀穷悼屈心。\n力薄不能推一饭，义深常愿散千金。\n夜阑感慨残灯下，皎皎孤怀帝所临。",
        "dynasty": "宋",
        "collection_info": null
    },
    {
        "title": "宿近村",
        "author": "陆游",
        "content": "病齿漂浮短髮稀，此身犹堕乱书围。\n邯郸倦枕晨炊熟，昌谷空囊晚醉归。\n久困厌从人乞贷，力耕频遇岁凶饥。\n行年九十穷弥甚，旅舍灯前自绽衣。",
        "dynasty": "宋",
        "collection_info": null
    },
    {
        "title": "梅村野人家小憩",
        "author": "陆游",
        "content": "正遣清诗觅菊栽，穿云涉水又寻梅。\n万牛不挽新愁去，一鸟还惊午梦回。\n老愧逢人说幽愤，穷能随事学低摧。\n江边漂母何为者，无食王孙未易哀。",
        "dynasty": "宋",
        "collection_info": null
    },
    {
        "title": "寄陈伯予主簿",
        "author": "陆游",
        "content": "今年闰余时令早，十月霜风吹客倒。\n老夫畏寒不出门，数步邻家迹如扫。\n此时陈子独何勇，饥僮瘦马长安道。\n绝知涵养与人别，吐气如虹失衰老。\n孟轲浩然正应尔，岂比区区养梨枣。\n万钟于子本何加，一官未免从人讨。\n世谁不达子独穷，熟念令人恶怀抱。\n石渠天禄正须才，往乞扬雄太玄草。",
        "dynasty": "宋",
        "collection_info": null
    },
    {
        "title": "夜坐忆剡溪",
        "author": "陆游",
        "content": "早睡苦夜长，晚睡意復倦。\n敛膝傍残灯，拭眦展书卷。\n时时搔短髮，稍稍磨冻砚。\n更阑月入户，皎若舒白练。\n便思泛樵风，次第入剡县。\n名山如高人，岂可久不见。",
        "dynasty": "宋",
        "collection_info": null
    },
    {
        "title": "道上见村民聚饮",
        "author": "陆游",
        "content": "霜风利如割，霜叶凈如扫。\n正当十月时，我行山阴道。\n场功俱已毕，欢乐无壮老。\n野歌相和答，村鼓更击考。\n市垆酒虽薄，群饮必醉倒。\n鷄豚治羹胾，鱼鳖杂鲜薧。\n但愿时太平，邻里常相保。\n家家了租税，春酒寿翁媪。",
        "dynasty": "宋",
        "collection_info": null
    },
    {
        "title": "小江",
        "author": "陆游",
        "content": "出郭四十里，孟冬天尚和。\n风生帆力健，木落月明多。\n小市人声散，长桥炬火过。\n吾生几来往，抚枕独悲歌。",
        "dynasty": "宋",
        "collection_info": null
    },
    {
        "title": "短歌行",
        "author": "陆游",
        "content": "富贵得意如登天，自计一跌理不全。\n昼食忘味夜费眠，渠过一日如一年。\n春蚕得衣耕得食，农功初成各休息。\n卖酒垆边纷鼓笛，我过一年如一日。\n二者求兼势安可，与我周旋宁作我。\n春城桃李岂不妍，雪涧未妨松磊砢。\n人生祸福难遽论，庙牺乌得为孤豚。\n君不见猎徒父子牵黄犬，岁岁秋风下蔡门。",
        "dynasty": "宋",
        "collection_info": null
    },
    {
        "title": "初寒",
        "author": "陆游",
        "content": "重云蔽白日，陂港日夜涸。\n秋风纔几时，已见霜雪作。\n人生各有分，岂必衣狐狢。\n吴中冬蔬茂，盘筯不寂寞。\n抟泥治墙屋，伐篠补篱落。\n薄酒亦醉人，问子胡不乐。",
        "dynasty": "宋",
        "collection_info": null
    },
    {
        "title": "对镜",
        "author": "陆游",
        "content": "镜中衰颜失敷腴，绿鬓已作霜蓬枯。\n两肩耸耸似山字，曳杖更有蛮童扶。\n自惊何以致此老，亟欲修敬问起居。\n徐徐熟视乃大笑，但记昔我忘今吾。\n今吾虽惫颇神王，飞仙正可折简呼。\n远游纵未从溪父，醉眼犹能隘具区。",
        "dynasty": "宋",
        "collection_info": null
    },
    {
        "title": "书剑",
        "author": "陆游",
        "content": "书剑当年遍两川，归来垂钓镜湖边。\n老皆有死岂独我，士固多贫宁怨天。\n物外胜游携鹤去，琴中绝谱就僧传。\n莫言白首诗才尽，读罢犹能意爽然。",
        "dynasty": "宋",
        "collection_info": null
    },
    {
        "title": "城南道中有感",
        "author": "陆游",
        "content": "行李萧然一束书，城南触目更愁予。\n市门乞食僧持钵，关路哦诗客跨馿。\n残髮无多真已矣，名山未去独何欤。\n芒鞋可买身犹健，红树青霜十月初。",
        "dynasty": "宋",
        "collection_info": null
    },
    {
        "title": "寄子虡兼示子遹",
        "author": "陆游",
        "content": "书生赋命艰，举步得忧患。\n敢论得意事，一笑亦有限。\n南征度闽岭，西戍历蜀栈。\n吴江听唳鹤，淮浦送归雁。\n归来耕故山，暮雨泥没骭。\n群鸦下空陂，黄犊鸣绝岸。\n索饭闵儿啼，乞墦虞妾覸。\n一裘三十年，破裂不受绽。\n欲添一把茅，百计亦未办。\n大儿急亲养，辛苦就远宦。\n间出冒虏尘，短甲中夜擐。\n小儿奉亲欢，野果采溪涧。\n勉使就微禄，未对涕先潸。\n观汝兄弟意，岂復厌藜苋。\n兄归弟不出，定省同夜旦。",
        "dynasty": "宋",
        "collection_info": null
    },
    {
        "title": "一年老一年",
        "author": "陆游",
        "content": "一年老一年，一日衰一日。\n譬如东周亡，岂復须大疾。\n懒惰已废书册久，病来亦復疏杯酒。\n轫车小住固自佳，拂袖便行亦何有。\n下床拥火暖有余，咸豆数粒粥一盂。\n平生常笑愚公愚，欲栽堕齿染白鬚。",
        "dynasty": "宋",
        "collection_info": null
    },
    {
        "title": "自东冈缭出舍北",
        "author": "陆游",
        "content": "年光岂不好，老境独无欢。\n百步未为远，一尊聊自宽。\n泽枯波尚绿，霜薄叶初丹。\n矫首问来雁，中原应苦寒。",
        "dynasty": "宋",
        "collection_info": null
    },
    {
        "title": "有客",
        "author": "陆游",
        "content": "有客南山至，相携饭野亭。\n倾篮鱼白白，出笼菜青青。\n米滑溪舂碓，醅浑草塞瓶。\n从今同保社，日醉不须醒。",
        "dynasty": "宋",
        "collection_info": null
    },
    {
        "title": "陈伯予见过喜予强健戏作",
        "author": "陆游",
        "content": "寒无毡坐甑生尘，此老年来乃尔贫。\n两颊如丹君会否，胸中原自有阳春。",
        "dynasty": "宋",
        "collection_info": null
    },
    {
        "title": "东阳郭希吕吕子益送酒",
        "author": "陆游",
        "content": "山崦寻香得早梅，园丁又报水仙开。\n独醒坐看儿孙醉，虚负东阳酒担来。",
        "dynasty": "宋",
        "collection_info": null
    },
    {
        "title": "夜坐",
        "author": "陆游",
        "content": "家家绩火夜深明，处处新畬雨后耕。\n常愧老身无一事，地炉坚坐听风声。",
        "dynasty": "宋",
        "collection_info": null
    },
    {
        "title": "两日意殊不怿作短歌自遣",
        "author": "陆游",
        "content": "一月得笑纔四五，十事败意常八九。\n国中谩说无双士，天下元无第一手。\n平生爱酒恨小户，半世为文真弊帚。\n劫灰处处吊兴亡，宿草年年哭交友。\n君看丈夫得意时，大冠如箕印如斗。\n一朝弃去岂復论，衣破何妨露双肘。\n有时采药二室间，亦或钓鱼五湖口。\n死来万古一熟眠，安用虚名传不朽。",
        "dynasty": "宋",
        "collection_info": null
    },
    {
        "title": "戏书日用事",
        "author": "陆游",
        "content": "衰病时时作，闲愁日日生。\n寒添沽酒兴，困喜硙茶声。\n琴废还重理，诗成更细评。\n残年那望进，且復畅幽情。",
        "dynasty": "宋",
        "collection_info": null
    },
    {
        "title": "独立",
        "author": "陆游",
        "content": "上书不上登封书，乘车但乘下泽车。\n夕阳独立衡门外，闲看村童学钓鱼。",
        "dynasty": "宋",
        "collection_info": null
    },
    {
        "title": "梦中江行过乡豪家赋诗二首既觉犹历历能记也  其一",
        "author": "陆游",
        "content": "筑屋傍江皋，墙垣缔结牢。\n深门荫杨柳，高架引蒲萄。\n黍酒欢迎客，麻衫旋束绛。\n儿孙勿游惰，常念起家劳。",
        "dynasty": "宋",
        "collection_info": null
    },
    {
        "title": "梦中江行过乡豪家赋诗二首既觉犹历历能记也  其二",
        "author": "陆游",
        "content": "蒲席乘风健，江潮带雨浑。\n树余梢缆迹，崖有刺篙痕。\n酒酹湘君庙，歌招屈子魂。\n客途嗟草草，无处采芳荪。",
        "dynasty": "宋",
        "collection_info": null
    },
    {
        "title": "病中夜思",
        "author": "陆游",
        "content": "一病辄兼旬，百忧集双鬓。\n药裹堆床满，生意垂欲尽。\n时闻雀翻更，频看灯落烬。\n平生学六经，白首颇自信。\n拳拳服仁义，念念去骄吝。\n所觊未死间，犹有分寸进。",
        "dynasty": "宋",
        "collection_info": null
    },
    {
        "title": "得子虡书言明春可归",
        "author": "陆游",
        "content": "白首相依饱蕨薇，吾家父子古来稀。\n春秧出水柔桑绿，正是农时望汝归。",
        "dynasty": "宋",
        "collection_info": null
    },
    {
        "title": "杂赋十二首  其一",
        "author": "陆游",
        "content": "地炉夜热麻䕸暖，瓦鬴晨烹豆粥香。\n不是有心轻富贵，从来吾亦爱吾乡。",
        "dynasty": "宋",
        "collection_info": null
    },
    {
        "title": "杂赋十二首  其二",
        "author": "陆游",
        "content": "病叟胸中一物无，梦游信脚到华胥。\n觉来忽见天窗白，短髮萧萧起自梳。",
        "dynasty": "宋",
        "collection_info": null
    },
    {
        "title": "杂赋十二首  其三",
        "author": "陆游",
        "content": "终日纔堪米一升，生涯略似草庵僧。\n湿薪不管晨炊晚，留得松肪代夜灯。",
        "dynasty": "宋",
        "collection_info": null
    },
    {
        "title": "杂赋十二首  其四",
        "author": "陆游",
        "content": "出门信步作闲游，野庙村坊到处留。\n每伴樵夫尝半舍，更随牧竖采沿沟。",
        "dynasty": "宋",
        "collection_info": null
    },
    {
        "title": "杂赋十二首  其五",
        "author": "陆游",
        "content": "体不佳时看周易，酒痛饮后读离骚。\n骑馿太华三峰雪，鼓棹钱塘八月涛。",
        "dynasty": "宋",
        "collection_info": null
    },
    {
        "title": "杂赋十二首  其六",
        "author": "陆游",
        "content": "昔人莽莽荒丘裏，陈迹纷纷朽简中。\n毕竟是非谁辨得，举杯吾欲问虚空。",
        "dynasty": "宋",
        "collection_info": null
    },
    {
        "title": "杂赋十二首  其七",
        "author": "陆游",
        "content": "百亿须弥理固有，八九云梦何足吞。\n天下广居君识否，一间茆屋寄孤村。",
        "dynasty": "宋",
        "collection_info": null
    },
    {
        "title": "杂赋十二首  其八",
        "author": "陆游",
        "content": "梦裏曾作南柯守，少时元是东陵侯。\n今朝半醉归草市，指点青帘上酒楼。",
        "dynasty": "宋",
        "collection_info": null
    },
    {
        "title": "杂赋十二首  其九",
        "author": "陆游",
        "content": "七十八十古来稀，行年九十固应衰。\n已兴工部耳聋嘆，更和文公齿落诗。",
        "dynasty": "宋",
        "collection_info": null
    },
    {
        "title": "杂赋十二首  其一○",
        "author": "陆游",
        "content": "中年畏病杯行浅，晚岁修真食禁多。\n谢客杜门殊省事，一盂香饭养天和。",
        "dynasty": "宋",
        "collection_info": null
    },
    {
        "title": "杂赋十二首  其一一",
        "author": "陆游",
        "content": "齐民让畔不争桑，和气横流岁自穰。\n君看三山百家聚，更无一垄有遗蝗。",
        "dynasty": "宋",
        "collection_info": null
    },
    {
        "title": "杂赋十二首  其一二",
        "author": "陆游",
        "content": "得雨郊原已遍耕，东家西舍多逢迎。\n前山云起树无影，别浦潮生船有声。",
        "dynasty": "宋",
        "collection_info": null
    },
    {
        "title": "散怀",
        "author": "陆游",
        "content": "小疾便幽翳，孤怀抱鬰陶。\n遗文诵史汉，奇思探庄骚。\n谈笑宽吟苦，经行慰作劳。\n东冈聊一往，突兀古台高。",
        "dynasty": "宋",
        "collection_info": null
    },
    {
        "title": "书壁二首  其一",
        "author": "陆游",
        "content": "稻草高茨屋，绳枢窄作门。\n渔樵皆结友，邻曲自通婚。\n留客秋茶苦，醺人社酒浑。\n余年尚有嘆，一饭亦君恩。",
        "dynasty": "宋",
        "collection_info": null
    },
    {
        "title": "书壁二首  其二",
        "author": "陆游",
        "content": "故里还初服，明恩念老农。\n方蒙镜湖赐，又忝渭川封。\n炊粟犹支日，藏蔬可御冬。\n霜天病益减，高枕听邻钟。",
        "dynasty": "宋",
        "collection_info": null
    },
    {
        "title": "冬日斋中即事六首  其一",
        "author": "陆游",
        "content": "读书虽所乐，置之固亦佳。\n烧香袖手坐，自足纾幽怀。\n我生本从人，岂愿终不谐。\n其如定命何，生死一茆斋。",
        "dynasty": "宋",
        "collection_info": null
    },
    {
        "title": "冬日斋中即事六首  其二",
        "author": "陆游",
        "content": "一帚常在傍，有暇即扫地。\n既省课童奴，亦以平血气。\n按摩与导引，虽善亦多事。\n不如扫地法，延年直差易。",
        "dynasty": "宋",
        "collection_info": null
    },
    {
        "title": "冬日斋中即事六首  其三",
        "author": "陆游",
        "content": "夙兴人尚默，众鸟相语言。\n小语岂不可，何至尔啾喧。\n吾独拥燎炉，宿火有余温。\n澹然以自适，喧寂何足论。",
        "dynasty": "宋",
        "collection_info": null
    },
    {
        "title": "冬日斋中即事六首  其四",
        "author": "陆游",
        "content": "诘朝澹无营，百事付童子。\n拂我架上书，注我砚中水。\n觅睡不復成，取衣乃徐起。\n卒岁如一朝，底处着愠喜。",
        "dynasty": "宋",
        "collection_info": null
    },
    {
        "title": "冬日斋中即事六首  其五",
        "author": "陆游",
        "content": "我老苦寂寥，谁与娱晨暮。\n狸奴共茵席，鹿麑随杖屦。\n岁薄食无余，恨使鸟雀去。\n安得粟满囷，作粥馈行路。",
        "dynasty": "宋",
        "collection_info": null
    },
    {
        "title": "冬日斋中即事六首  其六",
        "author": "陆游",
        "content": "东园二亩地，重重作藩篱。\n我岂妇女哉，避客门不窥。\n要当尽彻去，来往无它歧。\n饭罢忌久坐，时须曳筇枝。",
        "dynasty": "宋",
        "collection_info": null
    },
    {
        "title": "冬日排闷二首  其一",
        "author": "陆游",
        "content": "老欲躬耕力弗强，但应卖药似韩康。\n陈编时见古成败，旧友不知今在亡。\n已返山林遗世事，尚凭诗酒答年光。\n此身自笑如稊米，加损宁能繫太仓。",
        "dynasty": "宋",
        "collection_info": null
    },
    {
        "title": "冬日排闷二首  其二",
        "author": "陆游",
        "content": "地炉微火伴寒灰，垂野江云暝不开。\n欲睡手中书自堕，半酣窗外雪初来。\n渡头照影闻征雁，篱角吹香得早梅。\n佛粥春盘俱不远，离离斗柄欲东回。",
        "dynasty": "宋",
        "collection_info": null
    },
    {
        "title": "法云寺",
        "author": "陆游",
        "content": "勾践旧国古会稽，南山拥郭分东西。\n城门大路引绳直，西走百里皆平堤。\n客行欲晓到梅市，喔喔尚听城中鷄。\n法云古寺临大泽，风皱百顷青玻璃。\n迎来送往此其地，素壁时见前人题。\n乖离会合浩莫计，历观名氏空含凄。\n山僧惯见为客嘆，荣悴从来如夜旦。\n明年吾楼插天半，世事君须倚阑看。",
        "dynasty": "宋",
        "collection_info": null
    },
    {
        "title": "自法云归",
        "author": "陆游",
        "content": "落日疏林数点鸦，青山阙处是吾家。\n归来何事添幽致，小竈灯前自煮茶。",
        "dynasty": "宋",
        "collection_info": null
    },
    {
        "title": "枯菊",
        "author": "陆游",
        "content": "龙山落帽未多时，陈迹依然使我悲。\n粲粲菊花何似好，阶前惟见束枯枝。",
        "dynasty": "宋",
        "collection_info": null
    },
    {
        "title": "闻吴中米价甚贵二十韵",
        "author": "陆游",
        "content": "千钱得斗米，一斛当万钱。\n嗟汝蚩蚩民，何恃以自全。\n我欲告父老，食为汝之天。\n勿结迎神社，勿饰杭湖船。\n筑室勿斲削，但取垣屋坚。\n妇女省钗泽，野粧何用妍。\n趋利常处薄，众役常在前。\n岁时相劳苦，盛馔一豚肩。\n近市可致酒，虽薄亦醺然。\n切勿慕公卿，早朝妨熟眠。\n亦勿谋高赀，贪吏不汝怜。\n有负固吹毛，无罪亦株连。\n岂暇论曲直，梃繫如登僊。\n短褐与饭豆，温饱可终年。\n草庐挂苇箔，乃可数世传。\n朱门虽赫赫，变化如飞烟。\n为农最得策，本无禄与权。\n时平自逸乐，奉牲祭其先。\n不幸有散徙，均为寓民编。\n吾诗不足征，请读七月篇。",
        "dynasty": "宋",
        "collection_info": null
    },
    {
        "title": "寒夜偶怀壮游书感",
        "author": "陆游",
        "content": "畴昔西游万里还，狂吟散落满人间。\n买空绿水桥边酒，看徧青城县裏山。\n梅蕊疏疏春欲动，川云漠漠雪犹悭。\n偶思五十年来事，顾影灯前自笑顽。",
        "dynasty": "宋",
        "collection_info": null
    },
    {
        "title": "梦曾文清公",
        "author": "陆游",
        "content": "有道真为万物宗，巉然使我嘆犹龙。\n晨鷄底事惊残梦，一夕清谈恨未终。",
        "dynasty": "宋",
        "collection_info": null
    },
    {
        "title": "睡觉",
        "author": "陆游",
        "content": "白日悠悠喜意平，梦中历历觉魂清。\n觉时不落晨鷄后，静待天窗一点明。",
        "dynasty": "宋",
        "collection_info": null
    },
    {
        "title": "湖边小聚",
        "author": "陆游",
        "content": "小聚远尘嚣，淳风独未浇。\n鸣机灯煜煜，饮犊雨萧萧。\n异味常交致，新醪亦苦邀。\n人间交道绝，令我慕渔樵。",
        "dynasty": "宋",
        "collection_info": null
    },
    {
        "title": "雨二首  其一",
        "author": "陆游",
        "content": "秋冬久不雨，气浊喜云生。\n麦垄崇朝润，茆檐彻夜声。\n初来断幽径，渐密杂疏更。\n頼有墙阴荠，离离已可烹。",
        "dynasty": "宋",
        "collection_info": null
    },
    {
        "title": "雨二首  其二",
        "author": "陆游",
        "content": "薄晚初沾洒，清晨更惨凄。\n鱼寒抛饵去，鸦湿就檐栖。\n幽涧溅溅溜，长堤浅浅泥。\n一杯持自贺，吾事在锄犁。",
        "dynasty": "宋",
        "collection_info": null
    },
    {
        "title": "雨后快晴步至湖塘",
        "author": "陆游",
        "content": "齿豁从教道字讹，负薪陌上且行歌。\n古人亦自逢时少，吾辈何疑忤俗多。\n山扫黛痕如尚湿，湖开镜面似新磨。\n亦知大有掀髯处，无奈西流白日何。",
        "dynasty": "宋",
        "collection_info": null
    },
    {
        "title": "两日寒雨作雪不成夜忽大雨遂晴",
        "author": "陆游",
        "content": "折木翻涛一夜风，浮云吹尽日行空。\n天公岂是真悭雪，三白留来付腊中。",
        "dynasty": "宋",
        "collection_info": null
    },
    {
        "title": "岁穷",
        "author": "陆游",
        "content": "困阨身如寄，推迁岁忽穷。\n百年均昨梦，万古一飞鸿。\n夜瓮鸣春酒，晨畦撷晚菘。\n属餍童子笑，便腹负吾翁。",
        "dynasty": "宋",
        "collection_info": null
    },
    {
        "title": "冻坐",
        "author": "陆游",
        "content": "湖海凄凉地，风霜惨淡天。\n吾其去道近，无酒亦陶然。",
        "dynasty": "宋",
        "collection_info": null
    },
    {
        "title": "古意二首  其一",
        "author": "陆游",
        "content": "千金募战士，万里筑长城。\n何时青冢月，却照汉家营。",
        "dynasty": "宋",
        "collection_info": null
    },
    {
        "title": "古意二首  其二",
        "author": "陆游",
        "content": "夜泊武昌城，江流千丈清。\n宁为雁奴死，不作鹤谋生。",
        "dynasty": "宋",
        "collection_info": null
    },
    {
        "title": "雪意復作",
        "author": "陆游",
        "content": "前日作雪风败之，今日浓云雪復作。\n一寒未暇自为计，宿麦悬知天已诺。\n灞桥策馿愁露手，新丰买酒聊软脚。\n胸中正着九云梦，廊庙何加一丘壑。\n上书陈事固可笑，服药求仙亦成错。\n不如醉踏一剑腾风云，跨海东谒青童君。",
        "dynasty": "宋",
        "collection_info": null
    },
    {
        "title": "醉书",
        "author": "陆游",
        "content": "天公赋与五湖秋，风月云烟处处留。\n损食一年犹可健，无诗三日却堪忧。",
        "dynasty": "宋",
        "collection_info": null
    },
    {
        "title": "排闷",
        "author": "陆游",
        "content": "造物冥冥中，与我无一面。\n不知获罪由，动辄被诃谴。\n又若哀其愚，救以药瞑眩。\n我亦揣此心，安受不敢怨。\n中间戍蜀汉，十载困邮传。\n骑壒蒙陇干，阵云暗秦甸。\n赍粮杂沙墋，掬水以三咽。\n传烽东骆谷，倏忽若流电。\n归吴获小休，余喘仅一綫。\n意言在故乡，终胜客异县。\n夫何命大谬，魔事每交战。\n友雠同一波，平地肆蹈践。\n么然性命微，日畏谗口煽。\n旧书不暇视，鼠迹上几砚。\n负疴不即死，遂作诸老殿。\n却观所更历，殆是金百炼。\n人谁不爱身，悔作青紫楦。\n短筇入空翠，小艇破江练。\n渔歌隔浦闻，绩火傍林见。\n苦贫虽至骨，未肯受客唁。\n君看投林猿，终异巢幕燕。\n有山皆可耕，焉往失贫贱。",
        "dynasty": "宋",
        "collection_info": null
    },
    {
        "title": "湖山寻梅二首  其一",
        "author": "陆游",
        "content": "镜湖渺渺烟波白，不与人间通地脉。\n骑龙古仙绝火食，惯住空山嚙冰雪。\n东皇高之置度外，正似人中巢许辈。\n万木僵死我独存，本来长生非返魂。",
        "dynasty": "宋",
        "collection_info": null
    },
    {
        "title": "湖山寻梅二首  其二",
        "author": "陆游",
        "content": "小雪湖上寻梅时，短帽乱插皆繁枝。\n路人看者窃相语，此老胸中常有诗。\n归来青灯耿窗扉，心镜忽入造化机。\n墨池水浅笔锋燥，笑拂吴笺作飞草。",
        "dynasty": "宋",
        "collection_info": null
    },
    {
        "title": "作雪寒甚有赋",
        "author": "陆游",
        "content": "云暝风号得我惊，砚池转盼已生冰。\n窗间顿失疏梅影，枕上空闻断雁声。\n公子皂貂方痛饮，农家黄犊正深耕。\n老人别有超然处，一首清诗信笔成。",
        "dynasty": "宋",
        "collection_info": null
    },
    {
        "title": "书懒",
        "author": "陆游",
        "content": "我性本迂疏，养生又无术。\n忧患自外至，疾病由中出。\n屏居绝造请，冀补东隅失。\n今观世间事，如僧视沐栉。\n闲身岭上云，睡味蜂房蜜。\n惟思茅檐下，一席卧朝日。",
        "dynasty": "宋",
        "collection_info": null
    },
    {
        "title": "读唐人愁诗戏作五首  其一",
        "author": "陆游",
        "content": "少时唤愁作底物，老境方知世有愁。\n忘尽世间愁故在，和身忘却始应休。",
        "dynasty": "宋",
        "collection_info": null
    },
    {
        "title": "读唐人愁诗戏作五首  其二",
        "author": "陆游",
        "content": "清愁自是诗中料，向使无愁可得诗。\n不属僧窗孤宿夜，即还山驿旅游时。",
        "dynasty": "宋",
        "collection_info": null
    },
    {
        "title": "读唐人愁诗戏作五首  其三",
        "author": "陆游",
        "content": "天恐文人未尽才，常教零落在蒿莱。\n不为千载离骚计，屈子何由泽畔来。",
        "dynasty": "宋",
        "collection_info": null
    },
    {
        "title": "读唐人愁诗戏作五首  其四",
        "author": "陆游",
        "content": "我辈情钟不自由，等闲白却九分头。\n此怀岂独骚人事，三百篇中半是愁。",
        "dynasty": "宋",
        "collection_info": null
    },
    {
        "title": "读唐人愁诗戏作五首  其五",
        "author": "陆游",
        "content": "飞雪安能住酒中，闲愁见酒亦消融。\n山家有力参天地，不放清尊一日空。",
        "dynasty": "宋",
        "collection_info": null
    },
    {
        "title": "读书至夜分感嘆有赋",
        "author": "陆游",
        "content": "老人世间百念衰，惟好古书心未移。\n断碑残刻亦在椟，时时取玩忘朝饥。\n推寻点画到曲折，想见落笔纵横时。\n岂惟鸾凤九霄上，景钟大鼎森陆离。\n虽然欲学则曷敢，驽马仰看骅骝驰。\n正如志士才不称，心慕伊傅终何施。\n尔来亦復强点染，手不随意徒嗟咨。\n悬知明日天将雨，中夜云蒸紫玉池。",
        "dynasty": "宋",
        "collection_info": null
    },
    {
        "title": "拥炉",
        "author": "陆游",
        "content": "急雨狂风暮不收，燎炉薪暖復何忧。\n如倾潋滟鹅黄酒，似拥蒙茸狐白裘。\n大泽羁鸿来万里，高城传漏过三筹。\n明朝会看稽山雪，莫为衝寒怯上楼。",
        "dynasty": "宋",
        "collection_info": null
    },
    {
        "title": "隠趣",
        "author": "陆游",
        "content": "归老家山一幅巾，俗间那可与知闻。\n举杯每属江头月，赠客时缄谷口云。\n行采菖蒲缘藓磴，卧浮舴艋入鸥群。\n力营隠趣君无怪，作得闲人要十分。",
        "dynasty": "宋",
        "collection_info": null
    },
    {
        "title": "冬夜舟中作",
        "author": "陆游",
        "content": "夜榜孤舟掠岸行，村墟频过不知名。\n绕枝倦鹊寒无影，脱网奔鱼远有声。\n两纸忽惊残历尽，一杯聊慰旅怀情。\n还家自笑身犹健，又付生涯与短檠。",
        "dynasty": "宋",
        "collection_info": null
    },
    {
        "title": "湖山九首  其一",
        "author": "陆游",
        "content": "逐鹿心虽壮，乘骓势已穷。\n终全盖世气，绝意走江东。",
        "dynasty": "宋",
        "collection_info": null
    },
    {
        "title": "湖山九首  其二",
        "author": "陆游",
        "content": "湖上多甘井，硙泉尤得名。\n何时枕白石，静听辘轳声。",
        "dynasty": "宋",
        "collection_info": null
    },
    {
        "title": "湖山九首  其三",
        "author": "陆游",
        "content": "山崦桑麻路，柴门鸟雀声。\n老巫祈社雨，小妇饷春耕。",
        "dynasty": "宋",
        "collection_info": null
    },
    {
        "title": "湖山九首  其四",
        "author": "陆游",
        "content": "坡陀度小岭，轩豁见平湖。\n但醉梅花下，民家酒可沽。",
        "dynasty": "宋",
        "collection_info": null
    },
    {
        "title": "湖山九首  其五",
        "author": "陆游",
        "content": "浅井供茶竈，分流浣布沙。\n此泉吾所爱，百用给山家。",
        "dynasty": "宋",
        "collection_info": null
    },
    {
        "title": "湖山九首  其六",
        "author": "陆游",
        "content": "故堞无遗迹，萧然数十家。\n茶烟映山起，酒帘傍堤斜。",
        "dynasty": "宋",
        "collection_info": null
    },
    {
        "title": "湖山九首  其七",
        "author": "陆游",
        "content": "汀月生眉黛，溪梅试额妆。\n幽闺元不出，莫道嫁彭郎。",
        "dynasty": "宋",
        "collection_info": null
    },
    {
        "title": "湖山九首  其八",
        "author": "陆游",
        "content": "城边小市聚，烟水淡秋容。\n南走兰亭路，迢迢云外钟。",
        "dynasty": "宋",
        "collection_info": null
    },
    {
        "title": "湖山九首  其九",
        "author": "陆游",
        "content": "东西二十里，相望两平桥。\n傍水多投钓，穿云有负樵。",
        "dynasty": "宋",
        "collection_info": null
    },
    {
        "title": "齿髮",
        "author": "陆游",
        "content": "暮境侵寻岁月遒，齿摇髮脱又经秋。\n此身要是归衰谢，外物何须更固留。\n皂白从来憎了了，登临且復送悠悠。\n嗣宗痛饮图南睡，万事输君此一筹。",
        "dynasty": "宋",
        "collection_info": null
    },
    {
        "title": "古谓不如意事十常八九虽出于好功名者之言闲中亦未免此嘆戏作七字一首",
        "author": "陆游",
        "content": "归志初谐老遽催，良辰常与病俱来。\n酒虽已熟恨无菊，雪苦不成空见梅。\n朋旧乖离心每折，山川悠邈首频回。\n人生败意无穷达，莫厌相逢笑口开。",
        "dynasty": "宋",
        "collection_info": null
    },
    {
        "title": "幽居岁暮五首  其一",
        "author": "陆游",
        "content": "冉冉忘年往，纷纷厌事来。\n庭除多草莽，几砚亦尘埃。\n园为畦蔬到，门因汲水开。\n偶闻林鸟语，太息又春回。",
        "dynasty": "宋",
        "collection_info": null
    },
    {
        "title": "幽居岁暮五首  其二",
        "author": "陆游",
        "content": "却医翻少疾，辞禄不加贫。\n嘉木移俱活，村醪酿辄醇。\n悠悠还过日，盎盎又逢春。\n狂舞君毋笑，梅花插满巾。",
        "dynasty": "宋",
        "collection_info": null
    },
    {
        "title": "幽居岁暮五首  其三",
        "author": "陆游",
        "content": "老去转无事，室空惟一床。\n卧时幽鸟语，行处野花香。\n巷北观神社，村东看戏场。\n谁知屏居意，不独为耕桑。",
        "dynasty": "宋",
        "collection_info": null
    },
    {
        "title": "幽居岁暮五首  其四",
        "author": "陆游",
        "content": "燃薪代秉烛，煮茗当传杯。\n但恨朋侪少，那知日月催。\n衣裳任穿穴，芋栗且燔煨。\n不为残年迫，吾心久矣灰。",
        "dynasty": "宋",
        "collection_info": null
    },
    {
        "title": "幽居岁暮五首  其五",
        "author": "陆游",
        "content": "古井年年浚，荒畴日日犁。\n刈茅苫鹿屋，插棘护鷄栖。\n闲頼书遮眼，愁须酒到脐。\n斜阳有常课，缓步上湖堤。",
        "dynasty": "宋",
        "collection_info": null
    },
    {
        "title": "过湖上僧庵",
        "author": "陆游",
        "content": "西庵每过未尝开，邂逅清言始此回。\n陶令巾车寻壑去，巳公茅屋赋诗来。\n奇香炷罢云生岫，瑞茗分成乳泛杯。\n便恐从今往还熟，入门猿鸟不惊猜。",
        "dynasty": "宋",
        "collection_info": null
    },
    {
        "title": "夜坐戏作短歌",
        "author": "陆游",
        "content": "畏事如畏虎，避人如避寇。\n结庐三家村，百事喜寒陋。\n身闲自为贵，饭足岂非富。\n素心憎狐妖，老愈恶铜臭。\n视之若寒气，可使客肤腠。\n即今知免矣，终岁塞门窦。\n始知松倒壑，殊胜云出岫。\n聊持不动心，更养未尽寿。\n夜读南华篇，欣然发吾覆。",
        "dynasty": "宋",
        "collection_info": null
    },
    {
        "title": "书嘆二首  其一",
        "author": "陆游",
        "content": "世事纷纭汝所知，欣然领略尚何疑。\n穷居自是长年术，魔境常为定力资。\n人但与游无德怨，酒皆可醉略醇醨。\n兰亭宾主今何在，修竹依然似曩时。",
        "dynasty": "宋",
        "collection_info": null
    },
    {
        "title": "书嘆二首  其二",
        "author": "陆游",
        "content": "尺椽不改结茅初，薄粥犹艰卒岁储。\n猧子解迎门外客，狸奴知护案间书。\n深林闲数新添笋，小沼时观旧放鱼。\n自笑从来徒步惯，归休枉道是悬车。",
        "dynasty": "宋",
        "collection_info": null
    },
    {
        "title": "日暮自湖上归",
        "author": "陆游",
        "content": "我生本亦与人同，缘薄才疏剩得穷。\n细水自鸣沙渚外，乱山时出雪云中。\n僧归独趁残钟去，人散遥怜晚渡空。\n造物陈诗信奇绝，匆匆摹写不能工。",
        "dynasty": "宋",
        "collection_info": null
    },
    {
        "title": "晚步湖堤",
        "author": "陆游",
        "content": "絁裘桐帽野人装，又上湖堤步夕阳。\n贫甚不为明日计，兴来犹作少年狂。\n残樽倒酒无余沥，幽圃寻梅认暗香。\n时有行人嘆顽健，黑丝点破颔间霜。",
        "dynasty": "宋",
        "collection_info": null
    },
    {
        "title": "夜寒",
        "author": "陆游",
        "content": "江云作雪暗郊原，竟夜风声万马奔。\n槁面暂朱知酒酽，曲身成直頼炉温。\n幼舆正復宜岩石，倚相犹能读典坟。\n米贵仅供糜粥用，自伤无力济元元。",
        "dynasty": "宋",
        "collection_info": null
    },
    {
        "title": "感旧",
        "author": "陆游",
        "content": "早参太史笔，晚典石渠书。\n孤立如羁雁，微生等蠹鱼。\n虚名真忝窃，定理有乘除。\n九十稽山下，荒畦日荷锄。",
        "dynasty": "宋",
        "collection_info": null
    },
    {
        "title": "小雪",
        "author": "陆游",
        "content": "夜卧风号野，晨兴雪拥篱。\n未言能压瘴，要是欲催诗。\n跨蹇虽堪喜，呼舟似更奇。\n元知剡溪路，不减灞桥时。",
        "dynasty": "宋",
        "collection_info": null
    },
    {
        "title": "十二月十日暮小雪即止二首  其一",
        "author": "陆游",
        "content": "夜来急雪打船窗，今夜推窗月满江。\n堪恨无情一枝橹，水禽惊起不成双。",
        "dynasty": "宋",
        "collection_info": null
    },
    {
        "title": "十二月十日暮小雪即止二首  其二",
        "author": "陆游",
        "content": "夜来一雪苦匆匆，千里浓云忽扫空。\n换得月明良不恶，未须过计虑蝗虫。",
        "dynasty": "宋",
        "collection_info": null
    },
    {
        "title": "遣兴",
        "author": "陆游",
        "content": "翳翳鱼盐市，迢迢桑麦村。\n山家薪炭足，野叟袴襦温。\n罝兔残芜尽，叉鱼积水浑。\n诗书老无效，犹拟付儿孙。",
        "dynasty": "宋",
        "collection_info": null
    },
    {
        "title": "贫居时一肉食尔戏作",
        "author": "陆游",
        "content": "身老便居僻，山寒喜屋低。\n时犹頼僧米，那惜贷邻酰。\n汤餠挑春荠，盘餐设冻齑。\n怪来食指动，异味得豚蹄。",
        "dynasty": "宋",
        "collection_info": null
    },
    {
        "title": "腊月十四日雨",
        "author": "陆游",
        "content": "岁晚深居懒出游，小窗终日寄悠悠。\n雨声到枕助诗律，花气袭衣生客愁。\n残齿不堪添臲卼，瘦肩转復觉飕飗。\n春前一雪犹关念，安得琼瑶积瓦沟。",
        "dynasty": "宋",
        "collection_info": null
    },
    {
        "title": "节物",
        "author": "陆游",
        "content": "节物犹关老病身，乡傩佛粥一年新。\n檐间百舌还多事，探借园林十日春。",
        "dynasty": "宋",
        "collection_info": null
    },
    {
        "title": "读书",
        "author": "陆游",
        "content": "力不扶微学，心犹守旧闻。\n壁间科斗字，秦火岂能焚。",
        "dynasty": "宋",
        "collection_info": null
    },
    {
        "title": "春近",
        "author": "陆游",
        "content": "历授人时后，天回斗柄初。\n农畴兴耒耜，家塾盛诗书。\n缥缈双鳬舄，咿哑一鹿车。\n山翁喜春近，随处狎樵渔。",
        "dynasty": "宋",
        "collection_info": null
    },
    {
        "title": "读陶诗",
        "author": "陆游",
        "content": "陶谢文章造化侔，篇成能使鬼神愁。\n君看夏木扶疏句，还许诗家更道不。",
        "dynasty": "宋",
        "collection_info": null
    },
    {
        "title": "夜雨寒甚",
        "author": "陆游",
        "content": "万籁号风如战鼓，雪意垂垂先作雨。\n庭中栖鸟惊屡起，窗下残灯翳还吐。\n老翁耸膊高过顶，童子触屏低不语。\n时闻邻舍起饭牛，亦有归樵说逢虎。\n去年雪薄蝗害稼，今年望雪如望赦。\n行当三白兆丰年，牲酒如山作秋社。",
        "dynasty": "宋",
        "collection_info": null
    },
    {
        "title": "寄赵昌甫",
        "author": "陆游",
        "content": "杳杳双鹊鸣庭除，东阳吏传昌甫书。\n纸穷乃復得杰作，字字如刮造化炉。\n尔来此道苦寂寞，千里一士如邻居。\n小儿得禄在傍邑，我贫初办一鹿车。\n过门剥啄亦奇事，拜起幸未须人扶。\n君看幼安气如虎，一病遽已归荒墟。\n吾曹虽健固难恃，相觅宁待折简呼。\n余寒更祝勤自爱，时寄新诗来起予。",
        "dynasty": "宋",
        "collection_info": null
    },
    {
        "title": "稽山雪",
        "author": "陆游",
        "content": "高人采药来禹穴，骨瘦巉然鬓眉白。\n结茅分得野鹿场，一夜北风三尺雪。\n明朝过午势愈恶，虎兕交迹人声绝。\n虚窗纵横丛竹入，幽磵荒寂孤松折。\n冻吟孰窥袁安户，僵卧秃尽苏武节。\n人生饥寒固亦有，养气不动真豪杰。\n希名后世吾所耻，姓字宁与身俱灭。\n班马復生无自书，我作此歌空激烈。",
        "dynasty": "宋",
        "collection_info": null
    },
    {
        "title": "招邻父啜菜羹",
        "author": "陆游",
        "content": "老境遗人事，穷居砭世肓。\n茅檐听云滴，瓦鼎爇松肪。\n不愿封侯印，惟求煮菜方。\n杯羹须及热，剩欲唤君尝。",
        "dynasty": "宋",
        "collection_info": null
    },
    {
        "title": "读论语",
        "author": "陆游",
        "content": "壮岁贪求未见书，归常充栋出连车。\n晚窥阙里亲传妙，数简方知已有余。",
        "dynasty": "宋",
        "collection_info": null
    },
    {
        "title": "晨起",
        "author": "陆游",
        "content": "残梦悠扬不復成，鎗然已有百禽鸣。\n山童来报溪流长，幽事从今日日生。",
        "dynasty": "宋",
        "collection_info": null
    },
    {
        "title": "雪后",
        "author": "陆游",
        "content": "雪消已断虚檐溜，日暖初催百草生。\n射的山前春水绿，笙歌又满会稽城。",
        "dynasty": "宋",
        "collection_info": null
    },
    {
        "title": "示福孙并示喜曾",
        "author": "陆游",
        "content": "北商久不通，梨枣罕登盘。\n山舍惟有橘，琐细如弹丸。\n此外则柿栗，收拾猿鸟残。\n虽无庞翁话，儿孙亦团栾。\n今岁雨雪晚，岁暮始大寒。\n二稚乃可怜，不诉衣襦单。\n地炉有微火，诵书到更阑。\n我老多感慨，頼汝差自宽。",
        "dynasty": "宋",
        "collection_info": null
    },
    {
        "title": "微疾",
        "author": "陆游",
        "content": "微疾经旬近药囊，往来巷陌未全妨。\n时时小雨知春近，处处闲身觉日长。\n林外鼓歌闻赛庙，怀中茶餠议租桑。\n两京梅发今何似，送老流年只自伤。",
        "dynasty": "宋",
        "collection_info": null
    },
    {
        "title": "简僧求秦望山拄杖",
        "author": "陆游",
        "content": "老病龙钟不自持，饱知藤杖可扶衰。\n明朝欲入天台去，试就高人乞一枝。",
        "dynasty": "宋",
        "collection_info": null
    },
    {
        "title": "游山步二首  其一",
        "author": "陆游",
        "content": "蹇馿渺渺过云边，旋了三生物外缘。\n平日视家真逆旅，此行出户若登仙。\n饥从野店烹葵饭，困就僧床借枕眠。\n所恨暮年交旧尽，佳时无与共联翩。",
        "dynasty": "宋",
        "collection_info": null
    },
    {
        "title": "游山步二首  其二",
        "author": "陆游",
        "content": "南出平桥十里余，湖山处处可成图。\n水边更觉梅花瘦，云外谁怜雁影孤。\n时唤行僧同煮茗，亦逢樵叟问迷途。\n破裘不怕春寒峭，小市疏灯有酒垆。",
        "dynasty": "宋",
        "collection_info": null
    },
    {
        "title": "雪晴欲出而路泞未通戏作二首  其一",
        "author": "陆游",
        "content": "欲觅溪头路，春泥不可行。\n归来小窗下，袖手看新晴。",
        "dynasty": "宋",
        "collection_info": null
    },
    {
        "title": "雪晴欲出而路泞未通戏作二首  其二",
        "author": "陆游",
        "content": "雪消重作雨，冰释又成泥。\n已败筇枝兴，高眠听午鷄。",
        "dynasty": "宋",
        "collection_info": null
    },
    {
        "title": "春日",
        "author": "陆游",
        "content": "冷餠细生菜，老翁殊未衰。\n仍寻旧旛胜，一笑伴诸儿。",
        "dynasty": "宋",
        "collection_info": null
    },
    {
        "title": "示儿辈",
        "author": "陆游",
        "content": "穷居怀抱久无欢，犹頼吾儿得少宽。\n谨视鷄豚供老疾，力营薪炭备春寒。\n旧书缀缉编无绝，小瓮调停味不酸。\n坐使乃翁无一事，高眠常到日三竿。",
        "dynasty": "宋",
        "collection_info": null
    },
    {
        "title": "雪后煎茶",
        "author": "陆游",
        "content": "雪液清甘涨井泉，自携茶竈就烹煎。\n一毫无復关心事，不枉人间住百年。",
        "dynasty": "宋",
        "collection_info": null
    },
    {
        "title": "梦中作",
        "author": "陆游",
        "content": "久向人间隠姓名，看花几到武昌城。\n一壶春色常供醉，万里烟波懒问程。\n斜日挂帆堤外影，便风击鼓驿前声。\n丈夫入手皆勋业，廊庙江湖未易评。",
        "dynasty": "宋",
        "collection_info": null
    },
    {
        "title": "破屋嘆",
        "author": "陆游",
        "content": "我年四十时，筑舍受一廛。\n岁月不贷人，殆将五十年。\n初非楩柟材，既久理岂全。\n惨淡窘风雨，亦復补破穿。\n竹椽与绳枢，岂敢求牢坚。\n今朝忽自顾，衰疾方沉绵。\n不知此残躯，与屋谁先颠。\n粥药幸粗给，儿稚满目前。\n敛藏虽甚薄，犹胜死道边。\n一笑推枕起，无酒亦陶然。",
        "dynasty": "宋",
        "collection_info": null
    },
    {
        "title": "戊辰岁除前五日作新岁八十有五矣",
        "author": "陆游",
        "content": "灰深火可宿，炷小灯耐久。\n长流故不腐，易成必速朽。\n我昔游青城，闻道巢居叟。\n躬行虽不力，年少过九九。\n固知适天幸，自养亦差厚。\n传家六儿子，其四今皓首。\n宁闻涧底松，鬰鬰慕蒲柳。",
        "dynasty": "宋",
        "collection_info": null
    },
    {
        "title": "晨起復睡",
        "author": "陆游",
        "content": "衰翁卯饮易上面，泽国春寒偏着人。\n下榻一杯还就枕，不嫌鼾睡聒比邻。",
        "dynasty": "宋",
        "collection_info": null
    },
    {
        "title": "梅二首  其一",
        "author": "陆游",
        "content": "三十三年举眼非，锦江乐事祇成悲。\n溪头忽见梅花发，恰是青羊宫裏时。",
        "dynasty": "宋",
        "collection_info": null
    },
    {
        "title": "梅二首  其二",
        "author": "陆游",
        "content": "俗事常妨把一杯，等闲开过小园梅。\n自伤惟有寻春梦，百舌无情又唤回。",
        "dynasty": "宋",
        "collection_info": null
    },
    {
        "title": "小疾治药偶书二首  其一",
        "author": "陆游",
        "content": "御戎虚上策，治疾阙全功。\n安得如神禹，常行无事中。",
        "dynasty": "宋",
        "collection_info": null
    },
    {
        "title": "小疾治药偶书二首  其二",
        "author": "陆游",
        "content": "揠苗农害稼，过剂药伤人。\n此理君能造，无为万物春。",
        "dynasty": "宋",
        "collection_info": null
    },
    {
        "title": "子遹读书常至夜分作此示之",
        "author": "陆游",
        "content": "我为无才老把鉏，汝穷亦復坐迂疏。\n夜灯咏史虫吟草，朝几陈书獭祭鱼。\n未至苦饥依马磨，不妨相守卧蜗庐。\n业成自有能知赏，家世从来典石渠。",
        "dynasty": "宋",
        "collection_info": null
    },
    {
        "title": "岁暮作",
        "author": "陆游",
        "content": "鱼贯长条兔卧盘，往来聊续里闾欢。\n旧符又拟新年换，残历都无半纸看。\n梅影横斜春尚浅，角声悲壮夜将阑。\n坚顽敢望今如许，戏说期颐强自宽。",
        "dynasty": "宋",
        "collection_info": null
    },
    {
        "title": "除夕",
        "author": "陆游",
        "content": "炽炭炉中百药香，屠苏煎酒代椒觞。\n明朝頼是无来客，雪后泥深一尺强。",
        "dynasty": "宋",
        "collection_info": null
    },
    {
        "title": "己巳元日",
        "author": "陆游",
        "content": "曾孙新长奉椒觞，儿女冠笄各缀行。\n身作太翁垂九十，醉来堪喜亦堪伤。",
        "dynasty": "宋",
        "collection_info": null
    },
    {
        "title": "初春",
        "author": "陆游",
        "content": "装罢桃符又剪灯，新年光景捷飞腾。\n老翁扫尽儿童事，却学禅床入定僧。",
        "dynasty": "宋",
        "collection_info": null
    },
    {
        "title": "新年书感",
        "author": "陆游",
        "content": "早岁西游赋子虚，暮年负耒返乡闾。\n残躯未死敢忘国，病眼欲盲犹爱书。\n朋旧何劳记车笠，子孙幸不废菑畬。\n新年冷落如常日，白髮萧萧闷自梳。",
        "dynasty": "宋",
        "collection_info": null
    },
    {
        "title": "开岁连日大雪",
        "author": "陆游",
        "content": "开岁大雪如飞鸥，转盼已见平檐沟。\n村深出门风裂面，况復取醉湖边楼。\n从来春雪不耐久，卧听点滴无时休。\n去年久旱绵千里，犁不入土蝗虫稠。\n今年冬春足膏泽，天意似欲滋农畴。\n岂惟养猪大作社，更卖宝剑添耕牛。",
        "dynasty": "宋",
        "collection_info": null
    },
    {
        "title": "饮酒",
        "author": "陆游",
        "content": "我酒本小户，痛饮乃有时。\n意气不相值，终日持空卮。\n醉或能斋庄，不醉或狂逸。\n乃知老子狂，非自曲糵出。\n今日雪始晴，行歌官道傍。\n超然醒醉间，非庄亦非狂。",
        "dynasty": "宋",
        "collection_info": null
    },
    {
        "title": "诗酒",
        "author": "陆游",
        "content": "我生寓诗酒，本以全吾真。\n酒既工作病，诗亦能穷人。\n每欲两忘之，永为耕樵民。\n周旋日已久，弃去终无因。\n齿髮益衰谢，肝胆犹轮囷。\n吟哦撼四壁，嵬峨颓乌巾。\n江上处处好，风月年年新。\n正尔岂不乐，浩歌终此身。",
        "dynasty": "宋",
        "collection_info": null
    },
    {
        "title": "人日雪",
        "author": "陆游",
        "content": "病卧江村不厌深，貂裘无奈晓寒侵。\n非贤那畏蛇年至，多难却愁人日阴。\n袅袅孤云生翠壁，霏霏急雪洒青林。\n一盂饭罢无余事，坐看生台下冻禽。",
        "dynasty": "宋",
        "collection_info": null
    },
    {
        "title": "春寒二首  其一",
        "author": "陆游",
        "content": "滔天来洚水，震瓦战昆阳。\n此敌犹能御，春寒不可当。",
        "dynasty": "宋",
        "collection_info": null
    },
    {
        "title": "春寒二首  其二",
        "author": "陆游",
        "content": "高楼坠绿珠，恶客醉珊瑚。\n未抵春寒夜，贫翁丧故襦。",
        "dynasty": "宋",
        "collection_info": null
    },
    {
        "title": "雨雪久无来客亦不能出作长句排闷",
        "author": "陆游",
        "content": "造物无情岂我私，从来不使堕危机。\n青云路近常排去，白浪堆高亦脱归。\n残稿尚存空自许，故人略尽欲谁依。\n新春雪暗山村路，且復焚香独掩扉。",
        "dynasty": "宋",
        "collection_info": null
    },
    {
        "title": "书耄",
        "author": "陆游",
        "content": "我老耄已及，终日惟冥行。\n邻里少间阔，便若昧平生。\n家人每过前，亦或忘其名。\n昏昏等作梦，兀兀如病酲。\n不知张睢阳，何以记一城。\n愚知各自适，得失未易评。",
        "dynasty": "宋",
        "collection_info": null
    },
    {
        "title": "初春遣兴",
        "author": "陆游",
        "content": "闲愁长与病相依，晨起梳头感髮稀。\n春事鼎来风更恶，晨光已满雪犹飞。\n江梅有恨论年别，旅雁无情计日归。\n剩欲湖边踏青去，凭谁为解乱书围。",
        "dynasty": "宋",
        "collection_info": null
    },
    {
        "title": "读书",
        "author": "陆游",
        "content": "少从师友讲唐虞，白首襟怀不少舒。\n旧谓皆当付之酒，今知莫若信吾书。\n朱黄参错鷄鸣后，籤帙从横月堕初。\n抚几欣然时有得，此翁作计未全疏。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "陆游",
        "content": "灰中火如萤，燎原从此始。\n元气一点存，危疾亦不死。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "陆游",
        "content": "炷香火要深，作墨手当缓。\n浅士务成速，所以多后患。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "陆游",
        "content": "庖丁悟养生，轮扁议读书。\n彼特一技尔，圣智有不如。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "陆游",
        "content": "铿尔舍瑟作，嚗然放杖笑。\n浩浩太古音，与俗不同调。",
        "dynasty": "宋",
        "collection_info": null
    },
    {
        "title": "后杂兴四首  其一",
        "author": "陆游",
        "content": "腊雪瑞我麦，春雨嘉我谷。\n老农无他求，一饱万事足。",
        "dynasty": "宋",
        "collection_info": null
    },
    {
        "title": "后杂兴四首  其二",
        "author": "陆游",
        "content": "日上明我窗，月出缟我庭。\n朝暮得嘉时，一榼醉復醒。",
        "dynasty": "宋",
        "collection_info": null
    },
    {
        "title": "后杂兴四首  其三",
        "author": "陆游",
        "content": "会合惜日短，别离愁夜长。\n人老爱吾庐，客归悲故乡。",
        "dynasty": "宋",
        "collection_info": null
    },
    {
        "title": "后杂兴四首  其四",
        "author": "陆游",
        "content": "俚医刀匕药，老巫半榼酒。\n拜况不敢忘，淡薄最耐久。",
        "dynasty": "宋",
        "collection_info": null
    },
    {
        "title": "自咏二首  其一",
        "author": "陆游",
        "content": "道本治吾身，绪余方及人。\n神清缘食少，事简为家贫。\n薄酒如重醖，寒蔬抵八珍。\n村村花柳动，且復岸纶巾。",
        "dynasty": "宋",
        "collection_info": null
    },
    {
        "title": "自咏二首  其二",
        "author": "陆游",
        "content": "谢事客谁过，闲游吏不诃。\n家人争稗粥，邻叟和畬歌。\n静夜诗成祟，新春睡有魔。\n年光本无尽，未用嘆蹉跎。",
        "dynasty": "宋",
        "collection_info": null
    },
    {
        "title": "晚窗",
        "author": "陆游",
        "content": "一坞梅花已尽空，数瓴春雪未全融。\n晚窗忽有题诗兴，落笔纵横半醉中。",
        "dynasty": "宋",
        "collection_info": null
    },
    {
        "title": "远游二十韵",
        "author": "陆游",
        "content": "早岁志远游，万里携孤剑。\n所至必吊古，如疾得针砭。\n荒寒过吴宫，摧剥观禹窆。\n及仕扬润间，挂席度天堑。\n梁宋不可游，北望每怀歉。\n会有蜀汉役，奇崄日窥觇。\n筑坛访遗址，烧栈想烈焰。\n辕门俯清渭，彻底绿可染。\n旧史所登载，一一尝考验。\n胡羊美无敌，黍酒实醇酽。\n枕戈南山下，驰猎久不厌。\n比参剑南幕，壮志就收敛。\n卜邻扬雄宅，遂欲老铅椠。\n但爱古柏青，肯顾海棠艷。\n人生不易料，白首东归剡。\n稽山秋峨峨，镜水春潋潋。\n余俸买扁舟，月下采菱芡。\n湖山最奇处，容我钓石占。\n婚嫁幸已毕，百事不关念。\n但当勤醉歌，一死不汝欠。",
        "dynasty": "宋",
        "collection_info": null
    },
    {
        "title": "对酒",
        "author": "陆游",
        "content": "社醅又借醉颜酡，手挽邻翁作浩歌。\n江月偏能照蓬户，京尘终不污渔蓑。\n苦吟且復欹吾帽，对弈真当烂汝柯。\n回首纷纷俱梦耳，人间何处有天魔。",
        "dynasty": "宋",
        "collection_info": null
    },
    {
        "title": "夜雨",
        "author": "陆游",
        "content": "正看飞雪暗江天，不觉新春已粲然。\n花气袭人娱独夜，雨声绕舍送丰年。\n樵风未改山川旧，禊事空悲岁月迁。\n一榼可营身尚健，故应先治下湖船。",
        "dynasty": "宋",
        "collection_info": null
    },
    {
        "title": "己巳正月十八九间雪復大作不止",
        "author": "陆游",
        "content": "早衰常畏雪，况復在江干。\n三日不能出，数年无此寒。\n捲帘惊滉漾，下榻觉蹒跚。\n稚子应怜我，孤吟兴未阑。",
        "dynasty": "宋",
        "collection_info": null
    },
    {
        "title": "寄子虡",
        "author": "陆游",
        "content": "汝官南寿春，我居东会稽。\n疋马护秋塞，两犊翻春泥。\n淮天沙雁过，江村雪云低。\n书来动半年，相望常怆凄。\n父子不共耕，此悔真噬脐。\n明年城西社，烂醉相扶携。",
        "dynasty": "宋",
        "collection_info": null
    },
    {
        "title": "书梦",
        "author": "陆游",
        "content": "我梦举有司，鷄唱起裹饭。\n又梦趁早朝，漏舍坐待旦。\n既寤两无有，抚枕徒浩嘆。\n今虽去为农，饭牛亦夜半。\n何曾得放慵，美睡到日旰。\n一笑俱置之，浮生固多难。",
        "dynasty": "宋",
        "collection_info": null
    },
    {
        "title": "示子遹",
        "author": "陆游",
        "content": "家贫不学俭，物理有固然。\n要是善用短，足以终其年。\n我家稽山下，禀赋良奇偏。\n敢言中人产，日或无炊烟。\n有儿更耐穷，伴翁理遗编。\n短檠幸能继，竟夜可忘眠。",
        "dynasty": "宋",
        "collection_info": null
    },
    {
        "title": "对食有感二首  其一",
        "author": "陆游",
        "content": "杯酌以助气，匕筯以充腹。\n沾醉与属餍，其害等嗜慾。\n啜醨有余欢，食淡百味足。\n养生所甚恶，旨酒及大肉。\n老翁虽无能，更事嗟已熟。\n勿嘆茆三间，养汝山林福。",
        "dynasty": "宋",
        "collection_info": null
    },
    {
        "title": "对食有感二首  其二",
        "author": "陆游",
        "content": "我老虽无家，其实如客耳。\n食至举匕箸，饱则舍而起。\n厨人有勤惰，我岂形愠喜。\n园畦摘青蔬，地碓舂赤米。\n劳人固已多，坐享颡常泚。\n作诗本自规，亦以告闾里。",
        "dynasty": "宋",
        "collection_info": null
    },
    {
        "title": "雪夜三首  其一",
        "author": "陆游",
        "content": "荒郊贸贸行，断垄俋俋耕。\n常情所藉躏，岂復怀不平。\n归来卧破屋，中惟一床横。\n且烧生柴火，静听湿雪声。",
        "dynasty": "宋",
        "collection_info": null
    },
    {
        "title": "雪夜三首  其二",
        "author": "陆游",
        "content": "今年春苦寒，风雪塞户牖。\n况我穷阎士，袴敝衣见肘。\n正须小忍之，此事岂得久。\n努力办一壶，西村看花柳。",
        "dynasty": "宋",
        "collection_info": null
    },
    {
        "title": "雪夜三首  其三",
        "author": "陆游",
        "content": "瓦疏雪堕檐，窗破风吹烛。\n短裘不及骭，手脚尽皲瘃。\n犹胜南邻叟，一褐竟未赎。\n薄酒城中来，清夜聊相属。",
        "dynasty": "宋",
        "collection_info": null
    },
    {
        "title": "初春",
        "author": "陆游",
        "content": "柳拂朱桥湖水生，园林处处听新鶑。\n亦知人世当行乐，无奈春阴不肯晴。\n走马章台身纵老，看花杜曲眼犹明。\n只应诗思年来减，预怯同游议罚觥。",
        "dynasty": "宋",
        "collection_info": null
    },
    {
        "title": "春日杂兴十二首  其一",
        "author": "陆游",
        "content": "方塘盎盎带泥浑，远草青青没烧痕。\n只道雨晴春昼永，归时不觉已黄昏。",
        "dynasty": "宋",
        "collection_info": null
    },
    {
        "title": "春日杂兴十二首  其二",
        "author": "陆游",
        "content": "南村北村鼓冬冬，刲羊刺豕祭潭龙。\n一生衣食财取足，百世何妨常作农。",
        "dynasty": "宋",
        "collection_info": null
    },
    {
        "title": "春日杂兴十二首  其三",
        "author": "陆游",
        "content": "小甔有米可续炊，纸鸢竹马看儿嬉。\n但得官清吏不横，即是村中歌舞时。",
        "dynasty": "宋",
        "collection_info": null
    },
    {
        "title": "春日杂兴十二首  其四",
        "author": "陆游",
        "content": "夜夜燃薪暖絮衾，禺中一饭直千金。\n身为野老已无责，路有流民终动心。",
        "dynasty": "宋",
        "collection_info": null
    },
    {
        "title": "春日杂兴十二首  其五",
        "author": "陆游",
        "content": "出仕常骑秃尾馿，归休自驾折辕车。\n今朝偶遇林夫子，借得齐民一卷书。",
        "dynasty": "宋",
        "collection_info": null
    },
    {
        "title": "春日杂兴十二首  其六",
        "author": "陆游",
        "content": "更事多来见物情，世间常恨太忙生。\n花开款款宁为晚，日出迟迟却是晴。",
        "dynasty": "宋",
        "collection_info": null
    },
    {
        "title": "春日杂兴十二首  其七",
        "author": "陆游",
        "content": "一枝筇杖一山童，买酒行歌小市中。\n莫笑摧颓今至此，当年万里看春风。",
        "dynasty": "宋",
        "collection_info": null
    },
    {
        "title": "春日杂兴十二首  其八",
        "author": "陆游",
        "content": "四十余年学养生，谁知所得亦平平。\n体孱不犯寒时出，路湿常寻干处行。",
        "dynasty": "宋",
        "collection_info": null
    },
    {
        "title": "春日杂兴十二首  其九",
        "author": "陆游",
        "content": "搅睡禽声晓傍檐，泥人花气午穿帘。\n欢情老去年年薄，困思春来日日添。",
        "dynasty": "宋",
        "collection_info": null
    },
    {
        "title": "春日杂兴十二首  其一○",
        "author": "陆游",
        "content": "阴晴不定春犹浅，困健相兼病未苏。\n见说市楼新酒美，杖头今日一钱无。",
        "dynasty": "宋",
        "collection_info": null
    },
    {
        "title": "春日杂兴十二首  其一一",
        "author": "陆游",
        "content": "乍晴乍雨忽经旬，半醉半醒还过春。\n春卧不知庵外事，闲吟聊适梦中身。",
        "dynasty": "宋",
        "collection_info": null
    },
    {
        "title": "春日杂兴十二首  其一二",
        "author": "陆游",
        "content": "行人陌上思悠悠，十里斜阳古渡头。\n一片落花无觅处，只教芳草管闲愁。",
        "dynasty": "宋",
        "collection_info": null
    },
    {
        "title": "小霁乘竹舆至柳姑庙而归",
        "author": "陆游",
        "content": "残云断处漏斜阳，草满平堤柳着行。\n飐飐画船来北港，翻翻青伞度南塘。\n行人相贺新年健，逃户虽穷旧业荒。\n感物兴怀空绝嘆，才衰无语付诗囊。",
        "dynasty": "宋",
        "collection_info": null
    },
    {
        "title": "春晓",
        "author": "陆游",
        "content": "初见天窗一点明，旋看晓色到檐楹。\n衾裯温暖留残梦，鸟雀呼鸣报快晴。\n虽喜心随年愈老，却愁事与日俱生。\n平川漫漫烟芜绿，筋力犹堪给耦耕。",
        "dynasty": "宋",
        "collection_info": null
    },
    {
        "title": "肩舆历湖桑堰东西过陈湾至陈让堰小市抵暮乃归二首  其一",
        "author": "陆游",
        "content": "堤远沙平草色匀，新晴喜得自由身。\n芋羹豆饭家家乐，桑眼榆条物物春。\n野店茶香迎倦客，市街犬熟傍行人。\n墙头妇女更相语，认到先生折角巾。",
        "dynasty": "宋",
        "collection_info": null
    },
    {
        "title": "肩舆历湖桑堰东西过陈湾至陈让堰小市抵暮乃归二首  其二",
        "author": "陆游",
        "content": "贪看西南一面山，不知信步到陈湾。\n未言散释经旬病，且要消磨半日闲。\n蔬垄过寒常鬰鬰，鸟声迎暖已关关。\n斜阳不为行人驻，十里钟来翠霭间。",
        "dynasty": "宋",
        "collection_info": null
    },
    {
        "title": "书适",
        "author": "陆游",
        "content": "畴昔花前醉放颠，即今不饮亦陶然。\n太平固自多遗老，独往何妨是斥仙。\n扶杖每观南亩馌，解衣时作北窗眠。\n人间贤俊方云集，我遇龙蛇岂厄年。",
        "dynasty": "宋",
        "collection_info": null
    },
    {
        "title": "陈让堰市中遇吴氏老自言七十六岁与语久之及归送予过市犹恋恋不忍去",
        "author": "陆游",
        "content": "就店煮茶古堰边，偶逢父老便忘年。\n磋予空忝十年长，闻道惭无一日先。\n壮子当门能碌碌，诸孙承业亦翩翩。\n熟思游宦终何得，悔不从公曝背眠。",
        "dynasty": "宋",
        "collection_info": null
    },
    {
        "title": "午炊",
        "author": "陆游",
        "content": "江路初晴日，烟芜古废城。\n青鍼秧稻出，黑螘稚蚕生。\n山际牛羊路，林间鸡犬声。\n午炊聊小憩，野老解逢迎。",
        "dynasty": "宋",
        "collection_info": null
    },
    {
        "title": "古风二首  其一",
        "author": "陆游",
        "content": "牺象荐清庙，余材弃沟中。\n二者虽甚远，残生其实同。\n人当贵其身，岂復论穷通。\n宁为原上草，一寸摇春风。",
        "dynasty": "宋",
        "collection_info": null
    },
    {
        "title": "古风二首  其二",
        "author": "陆游",
        "content": "木生虽拱把，鲜不困斧斤。\n枯朽亦可全，又以芗故焚。\n嘉禾终铚艾，岂独草见耘。\n此理讲已熟，要当尊所闻。",
        "dynasty": "宋",
        "collection_info": null
    },
    {
        "title": "肩舆至石堰村",
        "author": "陆游",
        "content": "偶上篮舆踏夕阳，醉魂困思两伥伥。\n涧薪旋拾供茶竈，诗稿初成寄药囊。\n村舍艺麻驱鸟雀，牧童随草放牛羊。\n归来徙倚衡门久，始觉中春已日长。",
        "dynasty": "宋",
        "collection_info": null
    },
    {
        "title": "睡起遣怀",
        "author": "陆游",
        "content": "百事不能能荷锄，不锄菜畦锄芋区。\n身存那用十年相，陂坏且为凶岁储。\n百事不学学作诗，不作白纻作竹枝。\n黄陵庙前风浪恶，青衣渡口行人悲。\n老病闭门常愦愦，芋不復锄诗亦废。\n客来剥啄唤不譍，一味人间占闲退。\n今朝一日三倒床，叹息春昼如年长。\n摩挲困睫喜汤熟，小瓶自拆山茶香。",
        "dynasty": "宋",
        "collection_info": null
    },
    {
        "title": "春晴",
        "author": "陆游",
        "content": "柳未吹绵笋未抽，春郊风日正清柔。\n疏疏帘影供高卧，袅袅舆竿懒出游。\n无客共谋良夜醉，有花空动故年愁。\n云生祇恐还成雨，自向园头听鹁鸠。",
        "dynasty": "宋",
        "collection_info": null
    },
    {
        "title": "书感",
        "author": "陆游",
        "content": "鸭子陂头看水生，蜂儿园裏按歌声。\n天公用意谁能测，未许吾曹醉太平。",
        "dynasty": "宋",
        "collection_info": null
    },
    {
        "title": "野兴",
        "author": "陆游",
        "content": "莽莽宽野间，悠悠旷达身。\n气从林下吐，言向醉中真。\n社栎元当寿，江鸥岂易驯。\n兴来无远近，随处岸纶巾。",
        "dynasty": "宋",
        "collection_info": null
    },
    {
        "title": "野步二首  其一",
        "author": "陆游",
        "content": "堤上淡黄柳，水中花白鹅。\n诗情随处有，此地得偏多。",
        "dynasty": "宋",
        "collection_info": null
    },
    {
        "title": "野步二首  其二",
        "author": "陆游",
        "content": "水生已抹堤，草长復侵路。\n小蝶仍可怜，欲下却飞去。",
        "dynasty": "宋",
        "collection_info": null
    },
    {
        "title": "稽山",
        "author": "陆游",
        "content": "我识康庐面，亦抚终南背。\n平生爱山心，于此可无悔。\n晚归古会稽，开门与山对。\n奇峰绾髻鬟，横岭扫眉黛。\n岂亦念孤愁，一日变万态。\n风月娱朝夕，云烟阅明晦。\n一洗故乡悲，更益吾庐爱。\n东偏得山多，寝食鲜不在。\n宁无度世人，谈笑见英概。\n御风倘可留，为我倾玉瀣。",
        "dynasty": "宋",
        "collection_info": null
    },
    {
        "title": "绯桃开小酌",
        "author": "陆游",
        "content": "我庐城南村，家无十金产。\n种花虽历岁，名品终有限。\n颇欲及暇时，着谱书之简。\n今朝绯桃开，欢喜洗酒醆。\n邻翁亦喜事，为我一笑莞。\n但恨苜蓿盘，蔬薄欠佳馔。\n往来见已熟，劝揖忘愧赧。\n一事粗可言，似具识花眼。",
        "dynasty": "宋",
        "collection_info": null
    },
    {
        "title": "夜中独步",
        "author": "陆游",
        "content": "春半寒初退，更阑睡不成。\n褰裳偶独起，曳履得徐行。\n月上鸟未宿，水深蛙乱鸣。\n踟蹰忽已久，残漏下高城。",
        "dynasty": "宋",
        "collection_info": null
    },
    {
        "title": "春寒復作",
        "author": "陆游",
        "content": "春寒已解忽復作，病思不堪当语谁。\n青灯荧荧耿欲灭，残雨滴滴休无期。\n故人已死梦中见，壮志未忘心自知。\n青丝玉井声轣辘，又是窗白鸦鸣时。",
        "dynasty": "宋",
        "collection_info": null
    },
    {
        "title": "大雨排闷二首  其一",
        "author": "陆游",
        "content": "地润础流水，气蒸人脱裘。\n前知暴雨至，孰解老农忧。",
        "dynasty": "宋",
        "collection_info": null
    },
    {
        "title": "大雨排闷二首  其二",
        "author": "陆游",
        "content": "三日断行路，束薪无处求。\n床头周易在，且復送悠悠。",
        "dynasty": "宋",
        "collection_info": null
    },
    {
        "title": "室中屏去长物戏作",
        "author": "陆游",
        "content": "久从昭代乞残骸，荷锸随行偶未薶。\n四壁尽空君勿怪，纔留一物即关怀。",
        "dynasty": "宋",
        "collection_info": null
    },
    {
        "title": "对酒",
        "author": "陆游",
        "content": "酒非攻愁具，本頼以适意。\n如接名胜游，所挹在风味。\n庸子堕世纷，但欲蕲一醉。\n曲生绝俗人，笑汝非真契。",
        "dynasty": "宋",
        "collection_info": null
    },
    {
        "title": "曝旧画",
        "author": "陆游",
        "content": "故箧开缄一怆情，断缣残幅尚知名。\n翩翩戏鹊如相语，汹汹惊涛觉有声。\n柳暗正当烟未敛，花秾仍值雨初晴。\n百年手泽存无几，虫蠹尘侵祇涕横。",
        "dynasty": "宋",
        "collection_info": null
    },
    {
        "title": "予以淳熙戊戌岁自蜀归时年五十四今三十有二年矣犹復强健得小诗自贺",
        "author": "陆游",
        "content": "入玉门关到酒泉，昔人想望若登天。\n岂知万里西征客，归卧家山三十年。",
        "dynasty": "宋",
        "collection_info": null
    },
    {
        "title": "花下小酌二首  其一",
        "author": "陆游",
        "content": "柳色初深燕子回，猩红千点海棠开。\n鮆鱼莼菜随宜具，也是花前一醉来。",
        "dynasty": "宋",
        "collection_info": null
    },
    {
        "title": "花下小酌二首  其二",
        "author": "陆游",
        "content": "云开太华插遥空，我是山中采药翁。\n何日胡尘扫除尽，敷溪道上醉春风。",
        "dynasty": "宋",
        "collection_info": null
    },
    {
        "title": "夜酌",
        "author": "陆游",
        "content": "我有一瓢酒，与君今夕同。\n鸣檐社公雨，捲野沛歌风。\n阅世花开落，观身劫坏空。\n北邙丘壠尽，太息几英雄。",
        "dynasty": "宋",
        "collection_info": null
    },
    {
        "title": "数日不作诗",
        "author": "陆游",
        "content": "吾诗鬰不发，孤寂奈愁何。\n偶尔得一语，快如疏九河。\n黄流舞浩荡，白雨助滂沱。\n门外无来客，花前自浩歌。",
        "dynasty": "宋",
        "collection_info": null
    },
    {
        "title": "幽居示客二首  其一",
        "author": "陆游",
        "content": "嗜睡疏茶碗，逢春爱曲车。\n聊将枕流耳，静听属私蛙。\n林下闲成癖，人间懒莫加。\n孙登欲长啸，四座且无譁。",
        "dynasty": "宋",
        "collection_info": null
    },
    {
        "title": "幽居示客二首  其二",
        "author": "陆游",
        "content": "齿髮虽俱弊，神明尚有余。\n幽扉炼奇药，细字录仙书。\n野水鸣苔径，长松荫草庐。\n客来多谢病，深愧问何如。",
        "dynasty": "宋",
        "collection_info": null
    },
    {
        "title": "春日登小台西望",
        "author": "陆游",
        "content": "九十衰翁身尚健，流年过眼如奔电。\n忆昔初来对行在，衫鬓青青接英彦。\n中间亦尝走梁益，万里凭高望乡县。\n散关驿近柳迎马，骆谷雪深风裂面。\n东归却寻书生事，误长诸儒集贤院。\n乞身七年罪未除，君恩尚许宽严谴。\n痴顽亦復病不死，春到故园家酿美。\n雨余草长四野青，日落烟生半山紫。",
        "dynasty": "宋",
        "collection_info": null
    },
    {
        "title": "醉赋",
        "author": "陆游",
        "content": "我疾多自愈，初非遇奇方。\n我生固多难，欲虑忽已忘。\n颓然乱书中，不知岁月忙。\n有时或得意，炙冷不暇尝。\n乃今又大悟，万事付一觞。\n书中友王绩，堂上祠杜康。",
        "dynasty": "宋",
        "collection_info": null
    },
    {
        "title": "即事",
        "author": "陆游",
        "content": "我本区中士，偶来湖上居。\n时寻一枕梦，闲展数行书。\n得醉常欢甚，无炊亦晏如。\n今朝好天气，一笑命柴车。",
        "dynasty": "宋",
        "collection_info": null
    },
    {
        "title": "落花",
        "author": "陆游",
        "content": "山杏溪桃次第开，狂风正用此时来。\n未妨老子凭栏兴，满地残红点绿苔。",
        "dynasty": "宋",
        "collection_info": null
    },
    {
        "title": "春日",
        "author": "陆游",
        "content": "春来日日困春酲，徂岁如驰得我惊。\n山寺馈茶知谷雨，人家插柳记清明。\n登阶勃窣晨鷄老，侵路纵横野草生。\n堪嘆筋骸犹健在，强随丁壮事深耕。",
        "dynasty": "宋",
        "collection_info": null
    },
    {
        "title": "戏咏园中春草二首  其一",
        "author": "陆游",
        "content": "离离幽草自成丛，过眼儿童采撷空。\n不知马兰入晨俎，何似燕麦摇春风。",
        "dynasty": "宋",
        "collection_info": null
    },
    {
        "title": "戏咏园中春草二首  其二",
        "author": "陆游",
        "content": "童子争寻鹁鸽饭，医翁日曝虾蟆衣。\n欲赓楚客咏餐菊，却愧周人歌采薇。",
        "dynasty": "宋",
        "collection_info": null
    },
    {
        "title": "二月二十四日夜大风异常",
        "author": "陆游",
        "content": "天青无云星错落，大风忽自西南作。\n寿藤老木不自全，门外岂容存略彴。\n翁媪惊呼儿女泣，屋瓦飞空吁可愕。\n巢倾共闵乌鹊死，空黑还疑鬼神恶。\n南邻仅有瓜牛庐，转盼卷去无遗余。\n腐儒自笑独耐事，一灯荧荧犹读书。",
        "dynasty": "宋",
        "collection_info": null
    },
    {
        "title": "雨夜与邻翁饮用前辈韵",
        "author": "陆游",
        "content": "老人阅世真悠哉，八十已过九十来。\n茆檐参差映烟树，萧条鷄犬三家聚。\n一樽邻翁迭宾主，醉语岂忧多谬误。\n我作吴歌君起舞，夜雨莫辞泥没屦。",
        "dynasty": "宋",
        "collection_info": null
    },
    {
        "title": "杂感四首  其一",
        "author": "陆游",
        "content": "壮游回首海茫茫，默数方惊岁月长。\n旧事莫论齐柏寝，残躯方似鲁灵光。",
        "dynasty": "宋",
        "collection_info": null
    },
    {
        "title": "杂感四首  其二",
        "author": "陆游",
        "content": "天际晴云舒復卷，庭中风絮去还来。\n人生自在常如此，何事能妨笑口开。",
        "dynasty": "宋",
        "collection_info": null
    },
    {
        "title": "杂感四首  其三",
        "author": "陆游",
        "content": "射的山前花柳新，典衣买酒过残春。\n但甘身作哙等伍，莫信人间髯绝伦。",
        "dynasty": "宋",
        "collection_info": null
    },
    {
        "title": "杂感四首  其四",
        "author": "陆游",
        "content": "祸福虽云不可猜，人生要岂愿为才。\n髑髅正使非王乐，牺象何疑是木灾。",
        "dynasty": "宋",
        "collection_info": null
    },
    {
        "title": "读史二首  其一",
        "author": "陆游",
        "content": "萧相守关成汉业，穆之一死宋班师。\n赫连拓跋非难取，天意从来未易知。",
        "dynasty": "宋",
        "collection_info": null
    },
    {
        "title": "读史二首  其二",
        "author": "陆游",
        "content": "颜良文丑知何益，关羽张飞死可伤。\n等是人间号骁将，太山宁比一毫芒。",
        "dynasty": "宋",
        "collection_info": null
    },
    {
        "title": "出游二首  其一",
        "author": "陆游",
        "content": "社近频逢雨，春深却喜晴。\n畬烟傍山起，神鼓隔林鸣。\n客驻观农馌，儿归遗母羹。\n丰年多乐事，何以报时平。",
        "dynasty": "宋",
        "collection_info": null
    },
    {
        "title": "出游二首  其二",
        "author": "陆游",
        "content": "绿树鱼盐市，青芜雉兔场。\n采桑村女集，入学幼童忙。\n户赛祈蚕愿，家藏问孝章。\n村坊多美酒，烂醉答年光。",
        "dynasty": "宋",
        "collection_info": null
    },
    {
        "title": "夜兴戏作",
        "author": "陆游",
        "content": "遥夜寂无譁，江城鼓屡挝。\n傍墙行踸踔，脱帽髮鬖髿。\n诗和玲珑韵，灯开顷刻花。\n会心有佳处，不寐到啼鸦。",
        "dynasty": "宋",
        "collection_info": null
    },
    {
        "title": "酒熟书喜",
        "author": "陆游",
        "content": "小槽春夜压春醪，天与龟堂慰作劳。\n喜似繫囚闻纵释，快如苛痒得爬搔。\n未陈尊杓心先醉，傍睨江山气已豪。\n久厌膻荤愁下筯，眼明湖上得双螯。",
        "dynasty": "宋",
        "collection_info": null
    },
    {
        "title": "湖上",
        "author": "陆游",
        "content": "寒食初过谷雨前，轻衫短帽影翩翩。\n独辕碾破新堤路，双耜犁残古庙壖。\n万事不禁刘毅掷，诸人谁着祖生鞭。\n市垆处处夸新酿，且就花阴一醉眠。",
        "dynasty": "宋",
        "collection_info": null
    },
    {
        "title": "春晚",
        "author": "陆游",
        "content": "落絮飞花又满城，年光大半付春酲。\n蹇馿闲后诗情减，阵马抛来髀肉生。\n少日雕虫真小技，暮年画餠更虚名。\n囊中幸有黄庭在，安得高人与细评。",
        "dynasty": "宋",
        "collection_info": null
    },
    {
        "title": "食酪",
        "author": "陆游",
        "content": "南烹北馔妄相高，常笑纷纷儿女曹。\n未必鲈鱼芼菰菜，便胜羊酪荐樱桃。",
        "dynasty": "宋",
        "collection_info": null
    },
    {
        "title": "六言六首  其一",
        "author": "陆游",
        "content": "爱马能成一癖，结髦可忘百忧。\n我亦时时自笑，开编万事俱休。",
        "dynasty": "宋",
        "collection_info": null
    },
    {
        "title": "六言六首  其二",
        "author": "陆游",
        "content": "遇合生封万户，阨穷不直一钱。\n此是由来事尔，正须到处欣然。",
        "dynasty": "宋",
        "collection_info": null
    },
    {
        "title": "六言六首  其三",
        "author": "陆游",
        "content": "豪士以妾换马，耕农卖剑买牛。\n我看浮名似梦，却贪山水闲游。",
        "dynasty": "宋",
        "collection_info": null
    },
    {
        "title": "六言六首  其四",
        "author": "陆游",
        "content": "风细飞花相逐，林深啼鸟移时。\n客至旋开新茗，僧归未拾残棋。",
        "dynasty": "宋",
        "collection_info": null
    },
    {
        "title": "六言六首  其五",
        "author": "陆游",
        "content": "觅饱如筹大事，拥书似堕重围。\n误喜敲门客至，出看啄木惊飞。",
        "dynasty": "宋",
        "collection_info": null
    },
    {
        "title": "六言六首  其六",
        "author": "陆游",
        "content": "香烟触帘不散，灯焰无风自摇。\n独倚蒲团寂寂，忽闻山雨萧萧。",
        "dynasty": "宋",
        "collection_info": null
    },
    {
        "title": "书意示子孙",
        "author": "陆游",
        "content": "我阅人间久，深知理恶盈。\n孳孳训来裔，堇堇作儒生。\n仕勿卑曹掾，书纔记姓名。\n茆茨不啻足，此外尽浮荣。",
        "dynasty": "宋",
        "collection_info": null
    },
    {
        "title": "暮春龟堂即事四首  其一",
        "author": "陆游",
        "content": "风日初和昼漏长，萧然巾屦集茆堂。\n雨余千迭暮山绿，花落一溪春水香。\n断简椟中尘委积，故人墓上草荒凉。\n尔来幸有宽怀处，病退床头减药囊。",
        "dynasty": "宋",
        "collection_info": null
    },
    {
        "title": "暮春龟堂即事四首  其二",
        "author": "陆游",
        "content": "踯躅花开照眼明，缓扶藤杖绕廊行。\n流年又见一春过，苦雨略无三日晴。\n觅句未应妨熟睡，漱泉聊足解余酲。\n鹿麛稚子常追逐，谁识山翁及物情。",
        "dynasty": "宋",
        "collection_info": null
    },
    {
        "title": "暮春龟堂即事四首  其三",
        "author": "陆游",
        "content": "日月无根去若驰，故园又见落花时。\n杯中绿酒不肯饮，镜裏苍颜应自知。\n千丈新堤湖水满，五更残漏角声悲。\n暮年父子难乖隔，淮浦书来苦觉迟。",
        "dynasty": "宋",
        "collection_info": null
    },
    {
        "title": "暮春龟堂即事四首  其四",
        "author": "陆游",
        "content": "东皇促驾又天涯，一片难寻堕地花。\n瘦策穿林数新笋，素屏围枕听鸣蛙。\n蚕房已裏清明种，茶户初收谷雨芽。\n欲把一杯壶已罄，谩搜诗句答年华。",
        "dynasty": "宋",
        "collection_info": null
    },
    {
        "title": "莫辞酒",
        "author": "陆游",
        "content": "劝君莫辞酒，酒能解君愁。\n劝君勤采药，药可使疾瘳。\n此外莫废书，书亦岂君悞。\n古来败人事，正以不学故。\n愁去疾亦平，便腹如瓠壶。\n努力贮万卷，无此令君愚。",
        "dynasty": "宋",
        "collection_info": null
    },
    {
        "title": "怀友",
        "author": "陆游",
        "content": "酒家旗下分携久，山驿灯前感慨频。\n人事已随双鬓改，柳条又见一年新。",
        "dynasty": "宋",
        "collection_info": null
    },
    {
        "title": "兰亭道上四首  其一",
        "author": "陆游",
        "content": "湖上青山古会稽，断云漠漠雨凄凄。\n篮舆晚过偏门市，满路春泥闻竹鷄。",
        "dynasty": "宋",
        "collection_info": null
    },
    {
        "title": "兰亭道上四首  其二",
        "author": "陆游",
        "content": "兰亭步口水如天，茶市纷纷趁雨前。\n乌笠游僧云际去，白衣醉叟道傍眠。",
        "dynasty": "宋",
        "collection_info": null
    },
    {
        "title": "兰亭道上四首  其三",
        "author": "陆游",
        "content": "陌上行歌日正长，吴蚕捉绩麦登场。\n兰亭酒美逢人醉，花坞茶新满市香。",
        "dynasty": "宋",
        "collection_info": null
    },
    {
        "title": "兰亭道上四首  其四",
        "author": "陆游",
        "content": "箭箙弓弢小猎回，壮心自笑未低摧。\n前身家近盘阊路，曾看吴王射雉来。",
        "dynasty": "宋",
        "collection_info": null
    },
    {
        "title": "残年",
        "author": "陆游",
        "content": "残年光景易骎骎，屏迹江村不厌深。\n新麦熟时蚕上簇，晚鶑啼处柳成阴。\n短檠已负观书眼，孤剑空怀许国心。\n惟有云山差可乐，杖藜谁与伴幽寻。",
        "dynasty": "宋",
        "collection_info": null
    },
    {
        "title": "春老",
        "author": "陆游",
        "content": "春色垂垂老，山家处处忙。\n园丁卖菰白，蚕妾采桑黄。\n候雨占秧信，催儿筑麦场。\n醉眠官道上，人为护牛羊。",
        "dynasty": "宋",
        "collection_info": null
    },
    {
        "title": "睡起",
        "author": "陆游",
        "content": "睡起披衣弄素琴，房栊槐柳绿成阴。\n春残鹎鵊如多恨，雨恶酴醿欲不禁。\n羸病强行常踸踔，戆愚多虑每噫喑。\n行年九十犹赊死，谁测高高厚厚心。",
        "dynasty": "宋",
        "collection_info": null
    },
    {
        "title": "自规",
        "author": "陆游",
        "content": "立志当如塞决河，犀编铁砚未为过。\n文难称意古所恨，学不尽才今亦多。\n四海交朋常隔阔，一生光景易蹉跎。\n耄年尚欲鞭吾后，太息无人为诋诃。",
        "dynasty": "宋",
        "collection_info": null
    },
    {
        "title": "夜闻雷雨大作",
        "author": "陆游",
        "content": "暗空雾雨无时已，卷地风雷却是晴。\n九十老翁更事久，寄言儿女不须惊。",
        "dynasty": "宋",
        "collection_info": null
    },
    {
        "title": "赏小园牡丹有感",
        "author": "陆游",
        "content": "雒阳牡丹面径尺，鄜畤牡丹高丈余。\n世间尤物有如此，恨我总角东吴居。\n俗人用意苦局促，目所未见辄谓无。\n周汉故都亦岂远，安得尺棰驱群胡。",
        "dynasty": "宋",
        "collection_info": null
    },
    {
        "title": "山居",
        "author": "陆游",
        "content": "平生绝爱山居乐，老去初心亦渐偿。\n直道本知天可恃，旷怀真与世相忘。\n径穿修竹衣巾爽，盘设灵苗匕箸香。\n但恨相逢无鲁叟，浩歌小试接舆狂。",
        "dynasty": "宋",
        "collection_info": null
    },
    {
        "title": "闲咏五首  其一",
        "author": "陆游",
        "content": "萧萧华髮映乌巾，五十年前故史臣。\n正使老来无老伴，未妨闲处作闲人。\n按行池水知增耗，点检庭花见故新。\n更有庵中策勋事，投床鼻息聒比邻。",
        "dynasty": "宋",
        "collection_info": null
    },
    {
        "title": "闲咏五首  其二",
        "author": "陆游",
        "content": "事业无闻负圣时，沧波自照角巾欹。\n养成林下无穷懒，占尽人间彻底痴。\n小麦绕村苗鬰鬰，柔桑满陌椹纍纍。\n医翁筮叟真堪友，搜索残尊与共持。",
        "dynasty": "宋",
        "collection_info": null
    },
    {
        "title": "闲咏五首  其三",
        "author": "陆游",
        "content": "谢事归来一把茅，村深樵牧日论交。\n未言客路尘衣化，最恨书窗铁砚凹。\n恋恋故袍谁復念，便便痴腹敢辞嘲。\n卜居虽僻吾犹悟，失却岷山理鹤巢。",
        "dynasty": "宋",
        "collection_info": null
    },
    {
        "title": "闲咏五首  其四",
        "author": "陆游",
        "content": "白头羁客更堪论，身寄城南桑竹村。\n一榻琴书春寂寂，四山雾雨昼昏昏。\n常情共笑门庭冷，好事虚推辈行尊。\n烧笋炊粳真过足，儿曹不用致鱼餐。",
        "dynasty": "宋",
        "collection_info": null
    },
    {
        "title": "闲咏五首  其五",
        "author": "陆游",
        "content": "危途九折浩无津，晚幸收身作散人。\n俸禄既空忧患少，酒殽虽薄笑歌频。\n多添布褐方知老，凈扫茆衡不觉贫。\n南陌东阡元在望，柴车懒驾动经旬。",
        "dynasty": "宋",
        "collection_info": null
    },
    {
        "title": "读乐天诗",
        "author": "陆游",
        "content": "放姬鬻骆初何有，常笑香山恨不摅。\n输与此翁容易死，一身之外更无余。",
        "dynasty": "宋",
        "collection_info": null
    },
    {
        "title": "读许浑诗",
        "author": "陆游",
        "content": "裴相功名冠四朝，许浑身世落渔樵。\n若论风月江山主，丁卯桥应胜午桥。",
        "dynasty": "宋",
        "collection_info": null
    },
    {
        "title": "时鸟",
        "author": "陆游",
        "content": "日出鸣布谷，月落鸣子规。\n一气之所感，彼亦不自知。\n架犁最晚至，适当农事时。\n丁壮戴星出，力作孰敢迟。\n鸣者既有警，闻者得以思。\n乃知失时辈，强聒终何为。\n百舌亦能言，今默乃其宜。\n我作时鸟篇，用继豳人诗。",
        "dynasty": "宋",
        "collection_info": null
    },
    {
        "title": "齿髮嘆",
        "author": "陆游",
        "content": "乐天悲脱髮，退之嘆堕齿。\n吾年垂九十，此事已晚矣。\n髮脱妨危冠，齿堕废大嚼。\n晨兴对清镜，何以慰寂寞。\n造物本无心，岂欲使汝衰。\n曷不望长空，两曜无停时。",
        "dynasty": "宋",
        "collection_info": null
    },
    {
        "title": "送春",
        "author": "陆游",
        "content": "新叶张翠幄，落花作红茵。\n山蔬旨且柔，家酿清而淳。\n以我垂老境，送此将归春。\n我固惜流年，春亦记陈人。\n江山处处佳，风月日日新。\n蹇馿度松冈，短檝横烟津。\n兰亭人已远，遗韵犹清真。\n却下木栅市，天风吹角巾。",
        "dynasty": "宋",
        "collection_info": null
    },
    {
        "title": "初夏二首  其一",
        "author": "陆游",
        "content": "新绿阴中燕子飞，数家烟火自相依。\n童夸犊健浮溪过，妇闵蚕饥负叶归。\n地暖小畦花汞长，泥融幽径药苗肥。\n却居乐事何堪数，一醉旗亭又典衣。",
        "dynasty": "宋",
        "collection_info": null
    },
    {
        "title": "初夏二首  其二",
        "author": "陆游",
        "content": "江乡初夏暑犹轻，霁日园林有晚鶑。\n聊置尊罍师北海，尽除屏障学东平。\n绿槐露湿单衣爽，红药风翻病眼明。\n每感流年成绝嘆，白头自笑未忘情。",
        "dynasty": "宋",
        "collection_info": null
    },
    {
        "title": "初夏即事",
        "author": "陆游",
        "content": "夏景遽如许，先从草木知。\n朱樱连蒂剪，红药带花移。\n病起单衣怯，身闲昼漏迟。\n空斋无长事，帘影看参差。",
        "dynasty": "宋",
        "collection_info": null
    },
    {
        "title": "古寿人至闻五郎颇有老态作长句自遣",
        "author": "陆游",
        "content": "齿落髮斑儿亦老，志衰力惰我宁悲。\n埋盆便可为池看，折竹何妨作马骑。\n点诵内篇庄叟语，长歌半格白公诗。\n此身未死须安顿，除却山村百不宜。",
        "dynasty": "宋",
        "collection_info": null
    },
    {
        "title": "郊行",
        "author": "陆游",
        "content": "春郊无处不堪行，满路人家笑语声。\n卖剑买牛知盗息，乞浆得酒喜时平。\n西村日落川云暝，东岭虹收海气清。\n农事方兴戒游惰，为君来往主齐盟。",
        "dynasty": "宋",
        "collection_info": null
    },
    {
        "title": "小园",
        "author": "陆游",
        "content": "小园草木手栽培，袤丈清池数尺台。\n拄杖倦时闲倚壁，芳醪熟后喜传杯。\n春芜满地鹿忘去，夏木成阴鶑自来。\n堪笑山童惭饱食，时时走报一花开。",
        "dynasty": "宋",
        "collection_info": null
    },
    {
        "title": "初夏杂兴五首  其一",
        "author": "陆游",
        "content": "隠趣与谁论，深居湖上村。\n避兰宁改路，惜笋不开园。\n庭草饶生意，溪沙记涨痕。\n愁来时浅酌，随事有鷄豚。",
        "dynasty": "宋",
        "collection_info": null
    },
    {
        "title": "初夏杂兴五首  其二",
        "author": "陆游",
        "content": "避寂诸缘息，安贫百虑宽。\n懒如常抱疾，退似本无官。\n皎洁鹤翎扇，嵯峨龟屋冠。\n何劳问唐举，彻屋是清寒。",
        "dynasty": "宋",
        "collection_info": null
    },
    {
        "title": "初夏杂兴五首  其三",
        "author": "陆游",
        "content": "咄咄无穷事，腾腾暂寓身。\n月生知改朔，花尽觉经春。\n市鬨朝沽酒，巫歌夜乐神。\n兴来随众出，一笑不妨新。",
        "dynasty": "宋",
        "collection_info": null
    },
    {
        "title": "初夏杂兴五首  其四",
        "author": "陆游",
        "content": "移花得微雨，晒药遇新晴。\n闷裏家书到，贫时籴价平。\n身方抱沉疾，天乃相余生。\n莫恨村醪薄，灯前与细倾。",
        "dynasty": "宋",
        "collection_info": null
    },
    {
        "title": "初夏杂兴五首  其五",
        "author": "陆游",
        "content": "倦甚惟思睡，闲来却要行。\n疏泉入幽圃，映树觇流鶑。\n药品从僧问，琴材就客评。\n转头还一日，正尔送余生。",
        "dynasty": "宋",
        "collection_info": null
    },
    {
        "title": "思子虡",
        "author": "陆游",
        "content": "里堠迢迢阻问津，年光冉冉苦催人。\n未能免俗予嗟老，岂不怀归汝念亲。\n家酿湖莼谁共醉，江云淮月又经春。\n新诗题罢无从寄，独倚危阑一怆神。",
        "dynasty": "宋",
        "collection_info": null
    },
    {
        "title": "偶思蜀道有赋",
        "author": "陆游",
        "content": "天回驿畔江如染，凤集城边柳似搓。\n万事已随流水去，一尊将奈夕阳何。\n是非无定言何益，穷达徐观得孰多。\n幸有渔蓑归故里，不妨高枕且酣歌。",
        "dynasty": "宋",
        "collection_info": null
    },
    {
        "title": "书意",
        "author": "陆游",
        "content": "养得山林气粗全，此怀无处不超然。\n日长琴弈茆檐下，岁晚江湖箬帽前。\n天上本令星主酒，俗间妄谓世无仙。\n今年茶比常年早，笑试西峰一掬泉。",
        "dynasty": "宋",
        "collection_info": null
    },
    {
        "title": "赠倪道士二首  其一",
        "author": "陆游",
        "content": "羽衣暂脱着戎衣，坐定方惊语入微。\n归隠玉霄应不出，他年容我扣岩扉。",
        "dynasty": "宋",
        "collection_info": null
    },
    {
        "title": "赠倪道士二首  其二",
        "author": "陆游",
        "content": "我坐虚名剩得穷，百年身堕畏途中。\n看君一棹烟波乐，悔不常为采药翁。",
        "dynasty": "宋",
        "collection_info": null
    },
    {
        "title": "哭李孟达",
        "author": "陆游",
        "content": "旧交多已谢明时，孟达奇才最所思。\n晚岁立朝虽小试，平生苦学竟谁知。\n尊前一笑终无日，地下相从却有期。\n恸绝寝门霜日暮，短篇聊为写余悲。",
        "dynasty": "宋",
        "collection_info": null
    },
    {
        "title": "送黄文叔守福州",
        "author": "陆游",
        "content": "黄公天下士，遇主绍熙年。\n议论前修似，声名九牧传。\n巨舟夷险济，拱璧始终全。\n勇退先诸老，荣归总十连。\n旌旄照关路，冠盖盛离筵。\n内阁恩光重，宸毫墨色鲜。\n任方分斧钺，归即珥貂蝉。\n病叟难为别，临期一怅然。",
        "dynasty": "宋",
        "collection_info": null
    },
    {
        "title": "初夏杂咏五首  其一",
        "author": "陆游",
        "content": "挥袖谢人间，一窗如海宽。\n鹿麛为老伴，松屑当朝餐。\n自悟达生理，尽容非意干。\n却嫌孤寂甚，支竈学烧丹。",
        "dynasty": "宋",
        "collection_info": null
    },
    {
        "title": "初夏杂咏五首  其二",
        "author": "陆游",
        "content": "病退身仍健，年侵趣更高。\n芳醪溢蛮榼，短褐束郿縚。\n本不营三窟，何由挫一毫。\n烟帆几时挂，长啸破秋涛。",
        "dynasty": "宋",
        "collection_info": null
    },
    {
        "title": "初夏杂咏五首  其三",
        "author": "陆游",
        "content": "屐路缘虚壁，棋轩枕小滩。\n玄言不愧籍，熟睡却输抟。\n咄咄书常懒，便便腹本宽。\n山园时节好，杏子已微丹。",
        "dynasty": "宋",
        "collection_info": null
    },
    {
        "title": "初夏杂咏五首  其四",
        "author": "陆游",
        "content": "去日惊钻燧，穷途困负薪。\n故人天末远，薄俗眼边新。\n踽踽飘零客，悠悠剩长身。\n寸心知已矣，端欲为谁陈。",
        "dynasty": "宋",
        "collection_info": null
    },
    {
        "title": "初夏杂咏五首  其五",
        "author": "陆游",
        "content": "昔日江湖上，飘然无定居。\n频倾京口酒，亦食武昌鱼。\n北首心空壮，东归愤不摅。\n岂知牙齿落，送老一茆庐。",
        "dynasty": "宋",
        "collection_info": null
    },
    {
        "title": "即事",
        "author": "陆游",
        "content": "万里山河拱至尊，羽林铁骑若云屯。\n群公先正不復作，故国世臣谁尚存。\n河洛可令终左衽，蒭荛何自达修门。\n王师一日临榆塞，小丑黄头岂足吞。",
        "dynasty": "宋",
        "collection_info": null
    },
    {
        "title": "渔扉",
        "author": "陆游",
        "content": "蜻蜓浦上一渔扉，回首人间万事非。\n卖药山城携鹤去，看碑野寺策馿归。\n偶因束带悲腰减，常为梳头感髮稀。\n午睡定知无客搅，曲肱闲看雨霏霏。",
        "dynasty": "宋",
        "collection_info": null
    },
    {
        "title": "山行见三十年前题名怅然有赋",
        "author": "陆游",
        "content": "百年村落半丘墟，垂老经过一柅车。\n金石阙讹秦汉旧，山川胜绝晋唐余。\n醉题墨淡尘昏壁，诗社人亡泪溅裾。\n名宦半生成底事，早时恨不学犁鉏。",
        "dynasty": "宋",
        "collection_info": null
    },
    {
        "title": "山房",
        "author": "陆游",
        "content": "柴门不掩俗人稀，成就山房一段奇。\n木叶最宜新雨后，鸟声更胜暮春时。\n家赀屡罄缘耽酒，宿习犹存为爱诗。\n别有一条差自慰，朮苗芎茁正离离。",
        "dynasty": "宋",
        "collection_info": null
    },
    {
        "title": "纵笔四首  其一",
        "author": "陆游",
        "content": "兀兀一无为，冥冥百不知。\n倦多惟嗜睡，食晚遂忘饥。\n开卷浑如梦，逢人不省谁。\n何须觅知识，木石即吾师。",
        "dynasty": "宋",
        "collection_info": null
    },
    {
        "title": "纵笔四首  其二",
        "author": "陆游",
        "content": "一点湛空明，居然万事轻。\n菜元胜肉食，车岂异徒行。\n幻境终何在，金丹本自成。\n信能如是解，土苴亦长生。",
        "dynasty": "宋",
        "collection_info": null
    },
    {
        "title": "纵笔四首  其三",
        "author": "陆游",
        "content": "薙草除枯叶，劳人亦动心。\n无愁疏把酒，习懒罢弹琴。\n濯垢临溪水，追凉就木阴。\n常寻省力处，外物孰能侵。",
        "dynasty": "宋",
        "collection_info": null
    },
    {
        "title": "纵笔四首  其四",
        "author": "陆游",
        "content": "梦事饱曾经，灵台了不惊。\n冤亲同一妄，魔佛两皆平。\n应物如风过，投床即鼾声。\n晨兴拂几砚，犹恨太劳生。",
        "dynasty": "宋",
        "collection_info": null
    },
    {
        "title": "窗下戏咏三首  其一",
        "author": "陆游",
        "content": "飞来山鸟语惺惚，却是幽人半睡中。\n新竹成阴无弹射，不妨同享北窗风。",
        "dynasty": "宋",
        "collection_info": null
    },
    {
        "title": "窗下戏咏三首  其二",
        "author": "陆游",
        "content": "三尺清池镜面平，剪刀叶底戏鱼行。\n吾曹安得如渠乐，傍渚跳波过此生。",
        "dynasty": "宋",
        "collection_info": null
    },
    {
        "title": "窗下戏咏三首  其三",
        "author": "陆游",
        "content": "何处轻黄双小蝶，翩翩与我共徘徊。\n绿阴芳草佳风月，不是花时也解来。",
        "dynasty": "宋",
        "collection_info": null
    },
    {
        "title": "埭西小聚",
        "author": "陆游",
        "content": "瓦盎盛蚕蛹，沙𩰮煮麦人。\n三家小聚落，两姓世婚姻。\n父老衣冠古，闾阎风俗淳。\n不应陶靖节，独号葛天民。",
        "dynasty": "宋",
        "collection_info": null
    },
    {
        "title": "老嘆",
        "author": "陆游",
        "content": "步迟腰伛偻，面瘦骨峥嵘。\n贫病消前业，耕樵乐太平。\n有歌悲易水，无酒醉湖城。\n何许容身得，门前钓艇横。",
        "dynasty": "宋",
        "collection_info": null
    },
    {
        "title": "衰甚书感",
        "author": "陆游",
        "content": "髮残不胜冠，齿堕欲废嚼。\n譬如亭皋木，秋至叶自落。\n岂惟形骸变，意气已非昨。\n床隅倚拄杖，壁上挂双屩。\n经旬不出户，薄饭羹藜藿。\n居然远霜露，因得养腰脚。\n年衰固应死，延促未可度。\n人之生实难，寿终固为乐。\n开卷思千载，阅世等六博。\n志士有蹈海，儒生亦投阁。\n何如酿浊醪，遇兴时独酌。\n半酣望青天，万事付一噱。",
        "dynasty": "宋",
        "collection_info": null
    },
    {
        "title": "山行过僧庵不入",
        "author": "陆游",
        "content": "垣屋参差竹坞深，旧题名处懒重寻。\n茶炉烟起知高兴，棋子声疏识苦心。\n淡日晖晖孤市散，残云漠漠半川阴。\n长吟未断清愁起，已见横林宿暮禽。",
        "dynasty": "宋",
        "collection_info": null
    },
    {
        "title": "山行",
        "author": "陆游",
        "content": "闲人日日得闲行，况值今朝小雨晴。\n水浅游鱼浑可数，山深药草半无名。\n临溪旋唤罾船渡，过寺初闻浴鼓声。\n小醉未应风味减，满盘青杏伴朱樱。",
        "dynasty": "宋",
        "collection_info": null
    },
    {
        "title": "夜窗",
        "author": "陆游",
        "content": "性中汝本具光明，蔽障除时道自成。\n手刈茆苫数椽屋，身鉏菜煮一杯羹。\n天人迭胜谁能测，祸福无常不待评。\n惟有吾心终可恃，夜窗袖手听松声。",
        "dynasty": "宋",
        "collection_info": null
    },
    {
        "title": "送邢刍甫入闽二首  其一",
        "author": "陆游",
        "content": "两穷相值每相怜，闻子南游一怆然。\n莫道此行非久别，衰翁何敢望明年。",
        "dynasty": "宋",
        "collection_info": null
    },
    {
        "title": "送邢刍甫入闽二首  其二",
        "author": "陆游",
        "content": "君行正及荔枝丹，想见临觞为破颜。\n此外但宜烹茗雪，伤生不用擘蚝山。",
        "dynasty": "宋",
        "collection_info": null
    },
    {
        "title": "从邢刍甫求桃竹拄杖",
        "author": "陆游",
        "content": "拄杖当年盛得名，一枝尚觉百金轻。\n老人不復须春草，只要携渠处处行。",
        "dynasty": "宋",
        "collection_info": null
    },
    {
        "title": "老鷄",
        "author": "陆游",
        "content": "老鷄拥肿不良行，将旦犹能效一鸣。\n碓下糠粞幸不乏，何妨相倚过余生。",
        "dynasty": "宋",
        "collection_info": null
    },
    {
        "title": "还东",
        "author": "陆游",
        "content": "还东寒暑几推移，渐近黄梅细雨时。\n窗下兴阑初掩卷，花前技痒又成诗。\n囊钱不贮还成癖，官事都捐未免痴。\n頼是病躯差胜旧，一杯藜粥且扶衰。",
        "dynasty": "宋",
        "collection_info": null
    },
    {
        "title": "行东山下至南岩",
        "author": "陆游",
        "content": "穿林了不厌崎岖，邂逅幽怀得少摅。\n昔愧出山成小草，今知临水羡游鱼。\n呦呦驯鹿随轻策，决决流泉入野渠。\n坐觉尘襟真一洗，正如头垢得爬梳。",
        "dynasty": "宋",
        "collection_info": null
    },
    {
        "title": "书幸",
        "author": "陆游",
        "content": "谋身从昔本迂疏，岂料余年却晏如。\n盘箸无时阙鲑菜，道途随事有舟车。\n故衣已敝月三浣，短髮虽残日一梳。\n里巷浮沉亦何憾，见贤犹及渡江初。",
        "dynasty": "宋",
        "collection_info": null
    },
    {
        "title": "放言",
        "author": "陆游",
        "content": "酒熟固可喜，酒尽亦陶然。\n有客则剧谈，无客枕书眠。\n饥啜羹不糁，闲玩琴无弦。\n摘嗅砌下花，掬弄涧底泉。\n啄木抱蠹卉，搏黍鸣桑颠。\n欣然为一笑，世故何足捐。\n无人駡郑虔，亦无嘲孝先。\n回顾三角童，吾与汝忘年。",
        "dynasty": "宋",
        "collection_info": null
    },
    {
        "title": "晚步门外",
        "author": "陆游",
        "content": "槐叶已成阴，楸花亦离离。\n日暮门无人，迨我消摇时。\n左持漆园书，右挟栗里诗。\n风从湖面来，成此一段奇。\n石路虽甚狭，雅称拖筇枝。\n少顷山月明，照我角巾欹。",
        "dynasty": "宋",
        "collection_info": null
    },
    {
        "title": "夏夜",
        "author": "陆游",
        "content": "风便更漏明，室虚蚊蚋静。\n筋骸日益衰，厌事乐幽屏。\n清灯北窗下，突兀写孤影。\n进学无新功，赋诗聊自警。",
        "dynasty": "宋",
        "collection_info": null
    },
    {
        "title": "瓮池",
        "author": "陆游",
        "content": "薶瓮东阶下，滟滟一石水。\n买鱼畜其间，鱍鱍三十尾。\n力微思及物，为惠止于此。\n无风水不摇，得志鱼自喜。\n涵泳藻与蒲，永不畏刀几。\n饭罢时来观，相娱从此始。",
        "dynasty": "宋",
        "collection_info": null
    },
    {
        "title": "种菜四首  其一",
        "author": "陆游",
        "content": "菜把青青间药苗，豉香盐白自烹调。\n须臾彻案呼茶碗，盘箸何曾觉寂寥。",
        "dynasty": "宋",
        "collection_info": null
    },
    {
        "title": "种菜四首  其二",
        "author": "陆游",
        "content": "老农饭粟出躬耕，扪腹何殊享大烹。\n吴地四时常足菜，一番过后一番生。",
        "dynasty": "宋",
        "collection_info": null
    },
    {
        "title": "种菜四首  其三",
        "author": "陆游",
        "content": "白苣黄瓜上市稀，盘中顿觉有光辉。\n时清闾里俱安业，殊胜周人咏采薇。",
        "dynasty": "宋",
        "collection_info": null
    },
    {
        "title": "种菜四首  其四",
        "author": "陆游",
        "content": "引水何妨艺芥菘，圃功自古补三农。\n恨君不见岷山芋，藏蓄犹堪过岁凶。",
        "dynasty": "宋",
        "collection_info": null
    },
    {
        "title": "白首",
        "author": "陆游",
        "content": "白首归来老故园，索居情味更堪论。\n关河悠邈梦魂到，亲旧凋零书札存。\n身病自怜诗思退，家贫客笑酒醅浑。\n昏昏只欲投床睡，儿劝孙扶强出门。",
        "dynasty": "宋",
        "collection_info": null
    },
    {
        "title": "东窗遣兴三首  其一",
        "author": "陆游",
        "content": "巷陌过从少，园林景物新。\n群鱼时戏藻，驯雉每依人。\n映户槐阴密，堆盘麦饵珍。\n残春又陈迹，抚事一伤神。",
        "dynasty": "宋",
        "collection_info": null
    },
    {
        "title": "东窗遣兴三首  其二",
        "author": "陆游",
        "content": "巾屦长闲客，帘栊薄暑天。\n巢空重乳燕，叶密未鸣蝉。\n壶箭看多算，图书理断编。\n悠然已日夕，却上采菱船。",
        "dynasty": "宋",
        "collection_info": null
    },
    {
        "title": "东窗遣兴三首  其三",
        "author": "陆游",
        "content": "夏浅清阴满，村深白日长。\n言多思寂默，酒醒悔猖狂。\n老马漫知路，钝锥宁出囊。\n此翁真耄矣，懒放亦何伤。",
        "dynasty": "宋",
        "collection_info": null
    },
    {
        "title": "北窗",
        "author": "陆游",
        "content": "晏婴长不满五尺，淳于饮能至一石。\n老无功名未足嘆，滑稽玩世亦非昔。\n当年交友倾一时，谁料蓬门今寂寂。\n陈山李石千载士，早死当为天下惜。\n斯文显晦端有命，道悠运促非人力。\n我今稽山一老农，百岁不死知何益。\n后生可畏要有人，谁能隠若一敌国。\n狂言勿发心自惊，归卧北窗还默默。",
        "dynasty": "宋",
        "collection_info": null
    },
    {
        "title": "小酌",
        "author": "陆游",
        "content": "偶向东园把一杯，不辞团坐扫苍苔。\n野花经雨自开落，山鸟穿林时去来。\n皂白正非天欲辨，青黄要与木为灾。\n今年秋后犹能健，剩乞梅栽与李栽。",
        "dynasty": "宋",
        "collection_info": null
    },
    {
        "title": "夏日十二首  其一",
        "author": "陆游",
        "content": "暑雨初晴昼漏迟，江乡乐事有谁知。\n村村垄麦登场后，户户吴蚕坼簇时。",
        "dynasty": "宋",
        "collection_info": null
    },
    {
        "title": "夏日十二首  其二",
        "author": "陆游",
        "content": "齿髮凋零奈尔何，年光暗裏易消磨。\n街槐正喜清阴密，巷柳还惊蠹叶多。",
        "dynasty": "宋",
        "collection_info": null
    },
    {
        "title": "夏日十二首  其三",
        "author": "陆游",
        "content": "竹根断作眠云枕，木瘿刳成贮酒尊。\n怪怪奇奇非着意，自无俗物到山村。",
        "dynasty": "宋",
        "collection_info": null
    },
    {
        "title": "夏日十二首  其四",
        "author": "陆游",
        "content": "动身尚懒那堪事，学古无成罢读书。\n枕上侧眠听语燕，池边小立看游鱼。",
        "dynasty": "宋",
        "collection_info": null
    },
    {
        "title": "夏日十二首  其五",
        "author": "陆游",
        "content": "闷欲远游身苦懒，病思闲话客谁过。\n北窗一枕差堪乐，无奈茶杯作祟何。",
        "dynasty": "宋",
        "collection_info": null
    },
    {
        "title": "夏日十二首  其六",
        "author": "陆游",
        "content": "黄葛蚊厨睡欲成，高槐阴转暑风清。\n倚床奴子垂头坐，摇手孙儿小步行。",
        "dynasty": "宋",
        "collection_info": null
    },
    {
        "title": "夏日十二首  其七",
        "author": "陆游",
        "content": "斮取溪藤便作香，炼成崖蜜旋煎汤。\n萧然巾履茅堂上，不畏人间夏日长。",
        "dynasty": "宋",
        "collection_info": null
    },
    {
        "title": "夏日十二首  其八",
        "author": "陆游",
        "content": "谢客捐书日日闲，行穿密竹卧看山。\n岩前恨欠煎茶地，安得茆茨一小间。",
        "dynasty": "宋",
        "collection_info": null
    },
    {
        "title": "夏日十二首  其九",
        "author": "陆游",
        "content": "苹生洲渚微风起，梅熟园林细雨来。\n咫尺柴门常懒出，不教拄杖损苍苔。",
        "dynasty": "宋",
        "collection_info": null
    },
    {
        "title": "夏日十二首  其一○",
        "author": "陆游",
        "content": "侧卧横眠百不知，轩窗寂寂雨丝丝。\n岂无布袜青鞋兴，过却梅天出未迟。",
        "dynasty": "宋",
        "collection_info": null
    },
    {
        "title": "夏日十二首  其一一",
        "author": "陆游",
        "content": "幽花娅姹开还敛，小蝶翩翾去復留。\n贪睡畸翁俱不领，被人错唤作闲愁。",
        "dynasty": "宋",
        "collection_info": null
    },
    {
        "title": "夏日十二首  其一二",
        "author": "陆游",
        "content": "山下柴荆昼不开，苔生古井暗楸槐。\n新诗哦罢闲无事，移取藤床睡去来。",
        "dynasty": "宋",
        "collection_info": null
    },
    {
        "title": "睡起",
        "author": "陆游",
        "content": "不恨无人到野堂，惟将美睡答年光。\n风经荷叶翻翻绿，雨湿松枝细细香。\n薄俗空成士龙笑，长歌未尽接舆狂。\n掬泉弄石翛然晚，又得今年一夏凉。",
        "dynasty": "宋",
        "collection_info": null
    },
    {
        "title": "雨中作",
        "author": "陆游",
        "content": "湖曲雨凄凄，茆檐触额低。\n衡门元少客，穷巷况多泥。\n解渴黄粱粥，尝新白苣齑。\n吾生真自足，不恨老鉏犁。",
        "dynasty": "宋",
        "collection_info": null
    },
    {
        "title": "感物二首  其一",
        "author": "陆游",
        "content": "物情岂愿岁时遒，一气潜移不自由。\n日出鹁鸪还唤雨，夏初蟋蟀已吟秋。",
        "dynasty": "宋",
        "collection_info": null
    },
    {
        "title": "感物二首  其二",
        "author": "陆游",
        "content": "小园清晓岸纶巾，物态年光日日新。\n绿叶自生黄自落，不应秋至始愁人。",
        "dynasty": "宋",
        "collection_info": null
    },
    {
        "title": "舟中有赋",
        "author": "陆游",
        "content": "一枝柔橹听咿哑，炊稻来依野老家。\n山寺日中斋鼓动，江楼风急酒旗斜。\n绿梢袅袅摇新竹，翠蔓离离熟早瓜。\n闲客去留随所遇，不知何处送栖鸦。",
        "dynasty": "宋",
        "collection_info": null
    },
    {
        "title": "晨起独行绿阴间",
        "author": "陆游",
        "content": "楸槐阴裏漏朝晖，芳草离离露渐稀。\n不恨过时尝煮酒，且欣平旦着生衣。\n病逢鍼药如差减，贫比箪瓢尚庶几。\n惟是未能忘习气，乱书随日又成围。",
        "dynasty": "宋",
        "collection_info": null
    },
    {
        "title": "独至遯庵避暑庵在大竹林中二首  其一",
        "author": "陆游",
        "content": "赤日黄尘厌垢纷，竹林深处寄幽欣。\n如听嵩雒风前笛，似看潇湘雨后云。\n园鹿知时新解角，池鱼得意自成群。\n悠然一笑谁能识，坐胜天魔百万军。",
        "dynasty": "宋",
        "collection_info": null
    },
    {
        "title": "独至遯庵避暑庵在大竹林中二首  其二",
        "author": "陆游",
        "content": "世俗元非不汝忘，汝归安取醉为乡。\n药苗野蔌山家味，柏子松房道室香。\n一卷隠书为日课，数声啼鸟谢年光。\n客来莫笑茆茨陋，占尽炎天一味凉。",
        "dynasty": "宋",
        "collection_info": null
    },
    {
        "title": "短歌行",
        "author": "陆游",
        "content": "上樽不解散牢愁，灵药安能扶死病。\n千钧强弩无自射虚空，六出奇计终难逃定命。\n人生斯世无别巧，要在遇物心不竞。\n忧忘寝食怒裂眦，孰若凭高寄孤咏。\n炎天一葛冬一裘，藜羹饭糗勿豫谋。\n耳边闲事有何极，正可付之风马牛。",
        "dynasty": "宋",
        "collection_info": null
    },
    {
        "title": "山寺",
        "author": "陆游",
        "content": "路尽初逢寺，行行独叩扉。\n民贫稀送供，僧老少完衣。\n日正楼钟动，溪深药草肥。\n吾衰亦久矣，舍此欲畴依。",
        "dynasty": "宋",
        "collection_info": null
    },
    {
        "title": "明日復欲出游而雨再用前韵",
        "author": "陆游",
        "content": "小艇争浮浦，幽人独倚扉。\n新泥添燕垒，细雨湿鶑衣。\n葚紫桑新暗，秧青水正肥。\n欣然语邻父，投老得相依。",
        "dynasty": "宋",
        "collection_info": null
    },
    {
        "title": "暇日登东冈",
        "author": "陆游",
        "content": "双屦青芒滑，轻衫白苎凉。\n云生半岩润，麝过一林香。\n童子持棋局，厨人馈粟浆。\n归来更清绝，淡月满林塘。",
        "dynasty": "宋",
        "collection_info": null
    },
    {
        "title": "暴雨",
        "author": "陆游",
        "content": "黑云如龙爪，白雨如博棋。\n老屋处处漏，此夕将何之。\n岂惟移床避，殆欲悬釜炊。\n扰扰舍中人，具食不以时。\n儿女乃可怜，赤脚啼午饥。\n语儿姑少忍，开霁会有期。",
        "dynasty": "宋",
        "collection_info": null
    },
    {
        "title": "幽事二首  其一",
        "author": "陆游",
        "content": "衰翁喜幽事，闯户不升堂。\n酒仅三蕉叶，琴纔一履霜。\n好游力不给，爱客病相妨。\n独有诗情在，年来亦渐忘。",
        "dynasty": "宋",
        "collection_info": null
    },
    {
        "title": "幽事二首  其二",
        "author": "陆游",
        "content": "野馆多幽事，畸人无俗情。\n静分书句读，戏习酒章程。\n药褚藏难见，棋枰算未成。\n悠然寄孤啸，吾岂固逃名。",
        "dynasty": "宋",
        "collection_info": null
    },
    {
        "title": "病起杂言",
        "author": "陆游",
        "content": "国不可以无菑眚，身不可以无疢疾。\n无菑之国乱或更速，无疾之身死或无日。\n昆夷玁狁无害于周之王，闢土富国无救于隋之亡。\n壮夫一卧多不起，速死未必皆羸尪。\n古来恶疾弃空谷，往往更得度世方。\n我年九十理不长，况復三日病在床。\n天公念之亦已至，儆戒不使须臾忘。\n起居饮食每自省，常若严师畏友在我傍。\n跻民仁寿则非职，且为老惫鍼膏肓。",
        "dynasty": "宋",
        "collection_info": null
    },
    {
        "title": "雨后二首  其一",
        "author": "陆游",
        "content": "小筑涛江外，微凉暑雨余。\n倾囊致欢伯，信脚到华胥。\n芳草翩翩蝶，清池泼泼鱼。\n此翁虽耄矣，作计未全疏。",
        "dynasty": "宋",
        "collection_info": null
    },
    {
        "title": "雨后二首  其二",
        "author": "陆游",
        "content": "一夜茅檐雨，晨兴乃尔凉。\n禽鱼皆遂性，草木自吹香。\n微润生琴荐，纤尘避笔床。\n悠然北窗兴，真欲傲羲皇。",
        "dynasty": "宋",
        "collection_info": null
    },
    {
        "title": "示客",
        "author": "陆游",
        "content": "久泛烟波不问津，腾腾且復养吾真。\n每持杯酒呼江月，殊胜征衣化路尘。\n半枕何人游蚁垤，立谈为汝脱狐身。\n挂帆莫恨潇湘远，是处相逢一笑新。",
        "dynasty": "宋",
        "collection_info": null
    },
    {
        "title": "蒸溽作雨排闷",
        "author": "陆游",
        "content": "柱础生微润，帘栊转薄阴。\n蚁迁都邑改，鸠逐怨恩深。\n菡萏新离水，芭蕉半展心。\n掩屏惟熟睡，谁与续愁吟。",
        "dynasty": "宋",
        "collection_info": null
    },
    {
        "title": "夏中杂兴六首  其一",
        "author": "陆游",
        "content": "梳髮高舂后，投床甲夜初。\n语艰愁对客，手倦怕催书。\n美睡那思觉，甘餐不愿余。\n更应惭造化，无事到幽居。",
        "dynasty": "宋",
        "collection_info": null
    },
    {
        "title": "夏中杂兴六首  其二",
        "author": "陆游",
        "content": "小响风吹叶，微痕雨点池。\n兴来闲弄笛，客散自收棋。\n忽忽寻残梦，时时足小诗。\n出门俄已暮，忘却野人期。",
        "dynasty": "宋",
        "collection_info": null
    },
    {
        "title": "夏中杂兴六首  其三",
        "author": "陆游",
        "content": "出赴盟鸥社，归寻梦蝶床。\n愚为度世术，闲是养生方。\n休歇书中癖，消磨酒后狂。\n远游亦已矣，不復解轻装。",
        "dynasty": "宋",
        "collection_info": null
    },
    {
        "title": "夏中杂兴六首  其四",
        "author": "陆游",
        "content": "处世如灰冷，持心似砥平。\n盘餐无宿戒，香火有常程。\n樵父供藜杖，陶人售瓦檠。\n经旬常苦雨，啸傲送余生。",
        "dynasty": "宋",
        "collection_info": null
    },
    {
        "title": "夏中杂兴六首  其五",
        "author": "陆游",
        "content": "心慕羲农世，躬行黄老言。\n采椽聊筑舍，横木即为门。\n短髮冠龟屋，空床枕竹根。\n从来薄世味，染指肯尝鼋。",
        "dynasty": "宋",
        "collection_info": null
    },
    {
        "title": "夏中杂兴六首  其六",
        "author": "陆游",
        "content": "遣信邀邻父，随宜具小餐。\n草燔豚肉美，瓮压酒醅浑。\n易致商山皓，难招楚泽魂。\n嗟予亦衰矣，心事与谁论。",
        "dynasty": "宋",
        "collection_info": null
    },
    {
        "title": "即事八首  其一",
        "author": "陆游",
        "content": "翁自析薪儿负薪，一生不似此年贫。\n折除却得常强健，天定方知果胜人。",
        "dynasty": "宋",
        "collection_info": null
    },
    {
        "title": "即事八首  其二",
        "author": "陆游",
        "content": "楸垂落索槐吐花，溪女采莲童抱瓜。\n一年光景又将半，愈老愈知生有涯。",
        "dynasty": "宋",
        "collection_info": null
    },
    {
        "title": "即事八首  其三",
        "author": "陆游",
        "content": "烟雨凄迷晚不收，疏帘曲几寄悠悠。\n一双蛱蝶来何许，点尽青青百草头。",
        "dynasty": "宋",
        "collection_info": null
    },
    {
        "title": "即事八首  其四",
        "author": "陆游",
        "content": "生来骨相本酸寒，天遣沙头把钓竿。\n但称山人擫耳帽，敢希楚客切云冠。",
        "dynasty": "宋",
        "collection_info": null
    },
    {
        "title": "即事八首  其五",
        "author": "陆游",
        "content": "鱼鰌群出天将雨，蛙黾争鸣草满庭。\n莫道归休便无事，时时袯襫伴园丁。",
        "dynasty": "宋",
        "collection_info": null
    },
    {
        "title": "即事八首  其六",
        "author": "陆游",
        "content": "幽鸟飞鸣翠木阴，小鱼游泳绿波心。\n满前好句无人领，堪笑寒窗费苦吟。",
        "dynasty": "宋",
        "collection_info": null
    },
    {
        "title": "即事八首  其七",
        "author": "陆游",
        "content": "小阁凭栏望远空，天河横贯斗牛中。\n他年鼓角榆关路，马上遥看与此同。",
        "dynasty": "宋",
        "collection_info": null
    },
    {
        "title": "即事八首  其八",
        "author": "陆游",
        "content": "幽鸟呼人出睡乡，层层露叶漏朝阳。\n临池只欲消残醉，无奈鹅儿似酒黄。",
        "dynasty": "宋",
        "collection_info": null
    },
    {
        "title": "夏日幽居",
        "author": "陆游",
        "content": "赤日黄尘一点无，负山临水是幽居。\n爽如瑞露零仙掌，清似寒冰贮玉壶。\n孤艇过时惊宿鹭，湿烟深处乱风蒲。\n翛然欲弃人间去，天际联翩谁与俱。",
        "dynasty": "宋",
        "collection_info": null
    },
    {
        "title": "枕上",
        "author": "陆游",
        "content": "小疾知闲乐，微凉与睡宜。\n瞢腾如欲觉，展转復多时。\n四壁人声寂，疏帘日影移。\n诗囊与药裹，一步不相离。",
        "dynasty": "宋",
        "collection_info": null
    },
    {
        "title": "题望海亭亭在卧龙绝顶",
        "author": "陆游",
        "content": "瑞龙千丈何蜿蜒，苍鳞翠鬣翔江边。\n路逢镜湖乃下驻，玩珠不去知何年。\n七州元帅拥画戟，全家终日楼居仙。\n霜笳一曲入银汉，碧瓦万迭浮岚烟。\n其间望海最杰观，疏豁坐占蓬莱先。\n风云变化几席上，蛟鼍出没阑干前。\n手扪心房倚北斗，眼中万象俱森然。\n尚书唤客共领略，远坊十里闻管弦。\n从容赋诗出妙思，超绝欲拍微之肩。\n坐中有客垂九十，追逐无路空自怜。\n夜阑客散公归院，笙歌隠隠在半天。\n向来老客今何处，菱唱三更起钓船。",
        "dynasty": "宋",
        "collection_info": null
    },
    {
        "title": "露坐小饮",
        "author": "陆游",
        "content": "寂寂柴门闭嫩苔，门前有路走天台。\n近秋河汉西南落，欲雨风云东北来。\n旋摘甘瓜青带蔓，新篘玉醴冷传杯。\n亦知野外无供给，且復相逢笑口开。",
        "dynasty": "宋",
        "collection_info": null
    },
    {
        "title": "小憩卧龙山亭",
        "author": "陆游",
        "content": "山高风浩浩，堂豁海冥冥。\n绿李分猿嗛，苍苔堕鹤翎。\n松寒诗思健，茶爽醉魂醒。\n安得丹青手，传摹入素屏。",
        "dynasty": "宋",
        "collection_info": null
    },
    {
        "title": "晚凉",
        "author": "陆游",
        "content": "笛簟平铺八尺床，脱巾高卧对疏篁。\n近村得雨知何处，此地无风亦自凉。",
        "dynasty": "宋",
        "collection_info": null
    },
    {
        "title": "夏日六言四首  其一",
        "author": "陆游",
        "content": "退士自应客少，幽居不厌椽低。\n未说盘堆玉脍，且看臼捣金齑。",
        "dynasty": "宋",
        "collection_info": null
    },
    {
        "title": "夏日六言四首  其二",
        "author": "陆游",
        "content": "醉面贪承夕露，钓竿喜近秋风。\n借问孤舟何处，深入芙蕖浦中。",
        "dynasty": "宋",
        "collection_info": null
    },
    {
        "title": "夏日六言四首  其三",
        "author": "陆游",
        "content": "溪涨清风拂面，月落繁星满天。\n数隻船横浦口，一声笛起山前。",
        "dynasty": "宋",
        "collection_info": null
    },
    {
        "title": "夏日六言四首  其四",
        "author": "陆游",
        "content": "我是百年遗老，扫空一梦浮名。\n未到终南二华，且入天台四明。",
        "dynasty": "宋",
        "collection_info": null
    },
    {
        "title": "招客看山",
        "author": "陆游",
        "content": "今日清明宜看山，约君来上钓鱼船。\n微云点破尚堪恨，何况城中尘涨天。",
        "dynasty": "宋",
        "collection_info": null
    },
    {
        "title": "舟中作",
        "author": "陆游",
        "content": "平生剩有烟波兴，钓濑时时小艇横。\n欲暮山光先惨淡，未秋河汉已分明。\n捕鱼时见连江网，迎荻遥闻过埭声。\n想得今宵清绝梦，又携猿鹤上青城。",
        "dynasty": "宋",
        "collection_info": null
    },
    {
        "title": "清暑",
        "author": "陆游",
        "content": "穿竹清我魂，散髮吹我顶。\n虚窗听鸣蝉，小槛看汲井。\n扫地长物空，漱泉齿颊冷。\n厨人具浆粉，童子煮山茗。\n微云未必雨，且喜收树影。\n残书置不视，乐此清昼永。\n既夕即榜舟，门外绿千顷。\n世事何足论，平生慕箕颍。",
        "dynasty": "宋",
        "collection_info": null
    },
    {
        "title": "五月下旬大热晦日夜得雨明旦凉甚",
        "author": "陆游",
        "content": "一雨萧然洗睡昏，清晨屣履自开门。\n岂惟爽气生山袂，坐觉凉飔入髮根。\n浦口鱼多来野鹤，林梢果熟下山猿。\n吾庐清绝君知否，钓雪寒江不足言。",
        "dynasty": "宋",
        "collection_info": null
    },
    {
        "title": "黄氏冲和堂",
        "author": "陆游",
        "content": "冲和堂中和气袭，堆笏满床群从集。\n宜州太史一纸书，百年笔墨犹山立。\n使君所学何超然，要是胸中不负天。\n王畿奉使纔廿日，忠厚风流天下传。\n国家多事民力困，正要设施先百郡。\n但令一念与天通，河南南阳亦可问。",
        "dynasty": "宋",
        "collection_info": null
    },
    {
        "title": "暴雨",
        "author": "陆游",
        "content": "苍龙挂东南，夭矫拏万仞。\n虽然杂云气，爪尾略可认。\n明日暴雨来，继以雷大震。\n平地成江河，吞卷纔一瞬。\n吾庐久倾坏，不压真堇堇。\n所欣憔悴中，一饱天不吝。\n余功到场圃，草木皆绿润。\n萧然岸角巾，三嘆抚庭楯。",
        "dynasty": "宋",
        "collection_info": null
    },
    {
        "title": "书意三首  其一",
        "author": "陆游",
        "content": "策蹇若华驷，啜漓如上尊。\n人皆可尧舜，身自有干坤。\n逢客亦共语，无人还闭门。\n千年道术裂，谁復见全浑。",
        "dynasty": "宋",
        "collection_info": null
    },
    {
        "title": "书意三首  其二",
        "author": "陆游",
        "content": "养生慕黄老，为治法唐虞。\n耆寿缘忧惧，危亡坐燕娱。\n大川宜利涉，蔓草戒难图。\n退士惟身虑，铭膺岂敢无。",
        "dynasty": "宋",
        "collection_info": null
    },
    {
        "title": "书意三首  其三",
        "author": "陆游",
        "content": "委顺天知我，经营鬼笑人。\n定知穷至死，敢恨病经旬。\n爱酒陶元亮，还乡贺季真。\n扁舟吾事毕，遗世亦遗身。",
        "dynasty": "宋",
        "collection_info": null
    },
    {
        "title": "浴罢",
        "author": "陆游",
        "content": "浴罢淡无事，出门随意行。\n相如知渴减，叔宝觉神清。\n新月参差影，残蝉断续声。\n踌蹰遂忘去，风露欲三更。",
        "dynasty": "宋",
        "collection_info": null
    },
    {
        "title": "水乡泛舟二首  其一",
        "author": "陆游",
        "content": "终朝流汗浃衣褠，怅望何时枕簟秋。\n作雨未成徒益热，举杯不醉更添愁。\n悲歌易水轻燕侠，对泣新亭笑楚囚。\n别有生涯君会否，烟波无际弄孤舟。",
        "dynasty": "宋",
        "collection_info": null
    },
    {
        "title": "水乡泛舟二首  其二",
        "author": "陆游",
        "content": "赤日黄尘不自聊，泛溪且用沃枯焦。\n隔林犬吠村墟近，掠面风来酒力消。\n远火微茫知夜绩，长歌断续认归樵。\n扁舟不尽凌风兴，却着青鞋踏野桥。",
        "dynasty": "宋",
        "collection_info": null
    },
    {
        "title": "闲咏",
        "author": "陆游",
        "content": "平生到处足间关，天遣残年乐故山。\n社日连村餍酒肉，丰年无盗伏茆菅。\n秋来梁燕将雏去，雨过林鸠唤妇还。\n我亦葛衣新浴罢，为君满意说清闲。",
        "dynasty": "宋",
        "collection_info": null
    },
    {
        "title": "江楼夜望",
        "author": "陆游",
        "content": "江楼百尺倚高寒，上尽危梯宇宙宽。\n秋近渐看河落角，天回更觉斗阑干。\n茫茫浦口烟帆远，坎坎城头漏鼓残。\n要得故人同蹑屐，一尊相属话悲欢。",
        "dynasty": "宋",
        "collection_info": null
    },
    {
        "title": "连日作雨苦热",
        "author": "陆游",
        "content": "天地一气尔，阴阳司阖开。\n鬰蒸以为雨，回薄以为雷。\n久鬰无所泄，造化安在哉。\n方其欲雨时，虽天不能回。\n此岂降自天，其实有自来。\n所以屈宋辈，千载有余哀。",
        "dynasty": "宋",
        "collection_info": null
    },
    {
        "title": "门外追凉",
        "author": "陆游",
        "content": "羽扇纶巾一味凉，旷怀非醉亦非狂。\n横林点点暮鸦集，平垄离离新稻香。\n山月出时闲弄影，水风清处旋移床。\n学仙到此无余说，更觉金丹堕粃糠。",
        "dynasty": "宋",
        "collection_info": null
    },
    {
        "title": "夏夜泛溪至南庄復回湖桑归",
        "author": "陆游",
        "content": "不求奇骨可封侯，但喜枯肠不贮愁。\n数点残灯沽酒市，一声柔橹采菱舟。\n元知泽国偏宜夜，已就天公探借秋。\n归过三更风露重，纱巾剩觉髮飕飗。",
        "dynasty": "宋",
        "collection_info": null
    },
    {
        "title": "雨后殊有秋意",
        "author": "陆游",
        "content": "天地新秋入苦吟，诗书万古付孤斟。\n爱君忧国孤臣泪，临水登山节士心。\n只嘆鼻端无妙斲，岂知弦外有遗音。\n剡中胜践今犹昔，安得高人支道林。",
        "dynasty": "宋",
        "collection_info": null
    },
    {
        "title": "寓规三首  其一",
        "author": "陆游",
        "content": "百疾皆有源，虽愚犹自知。\n惟其忽不念，所以悔莫追。\n微隙为无伤，一坏谁能支。\n宴安比鸩毒，先民不吾欺。",
        "dynasty": "宋",
        "collection_info": null
    },
    {
        "title": "寓规三首  其二",
        "author": "陆游",
        "content": "分量各有穷，升龠不受斗。\n满盈靡怀惧，覆败乃自取。\n衣笥无復裈，食案有三韭。\n贫狭虽可嗤，比汝差耐久。",
        "dynasty": "宋",
        "collection_info": null
    },
    {
        "title": "寓规三首  其三",
        "author": "陆游",
        "content": "人生孰无疾，治疾惟欲瘳。\n疾瘳药不止，乃有过剂忧。\n节食戒属餍，养气常致柔。\n金丹无此功，往哉勤自修。",
        "dynasty": "宋",
        "collection_info": null
    },
    {
        "title": "新凉二首  其一",
        "author": "陆游",
        "content": "尽道新凉好，无如昼漏长。\n奇文窥楚屈，妙理玩蒙庄。\n静卧贫犹乐，高歌醒亦狂。\n翩翩双蝶子，也似惜年光。",
        "dynasty": "宋",
        "collection_info": null
    },
    {
        "title": "新凉二首  其二",
        "author": "陆游",
        "content": "月入楸梧径，风生芦荻林。\n脱巾凉入髮，临水爽披襟。\n寒暑推移久，江湖感慨深。\n功名虽已矣，犹得寓孤吟。",
        "dynasty": "宋",
        "collection_info": null
    },
    {
        "title": "追凉至安隠寺前",
        "author": "陆游",
        "content": "枕石何妨更漱流，一凉之外岂他求。\n寺楼无影月卓午，桥树有声风变秋。\n残历半空心悄怆，岸巾徐步髮飕飗。\n定知从此清宵梦，常在沙边伴白鸥。",
        "dynasty": "宋",
        "collection_info": null
    },
    {
        "title": "湖上夜赋二首  其一",
        "author": "陆游",
        "content": "冉冉秋将至，沉沉夜向晨。\n河随天渐转，露洗月如新。\n瘦竹过眉杖，轻纱折角巾。\n渔歌四面起，烟水浩无津。",
        "dynasty": "宋",
        "collection_info": null
    },
    {
        "title": "湖上夜赋二首  其二",
        "author": "陆游",
        "content": "清绝追凉地，平生得未曾。\n似尝仙掌露，如嚼玉壶冰。\n狂学菱舟曲，闲寻竹院僧。\n更思生羽翼，散髮醉巴陵。",
        "dynasty": "宋",
        "collection_info": null
    },
    {
        "title": "书适",
        "author": "陆游",
        "content": "万事罢经营，悠然心太平。\n甘餐随日足，美睡等闲成。\n处处佳风月，人人好弟兄。\n神仙不须学，券内有长生。",
        "dynasty": "宋",
        "collection_info": null
    },
    {
        "title": "羸老",
        "author": "陆游",
        "content": "羸老幸未死，敢嗟生理微。\n牛闲牧童卧，犬吠市船归。\n月落见收网，灯青闻踏机。\n时时语邻里，井臼幸相依。",
        "dynasty": "宋",
        "collection_info": null
    },
    {
        "title": "即事",
        "author": "陆游",
        "content": "皋夔无近用，芝朮少奇功。\n上寿当徐致，沉疴忌力攻。\n医传三世久，事历百年中。\n畏与庸人说，终身托病聋。",
        "dynasty": "宋",
        "collection_info": null
    },
    {
        "title": "晚兴",
        "author": "陆游",
        "content": "并檐幽鸟语璁珑，一榻萧然四面风。\n客散茶甘留舌本，睡余书味在胸中。\n浮云变态吾何与，腐骨成尘论自公。\n剩欲与君谈此事，少须明月出溪东。",
        "dynasty": "宋",
        "collection_info": null
    },
    {
        "title": "郊行",
        "author": "陆游",
        "content": "凄风吹雨过江城，缓策羸骖并水行。\n古路初惊秋叶堕，荒郊已放候虫鸣。\n壮心耿耿人谁识，往事悠悠恨未平。\n斜日半竿羌笛怨，西陵寂寞又潮生。",
        "dynasty": "宋",
        "collection_info": null
    },
    {
        "title": "喜雨",
        "author": "陆游",
        "content": "雨气侵人暮不休，雨声逼枕冷飕飕。\n方欣草木有生意，已报沟池无涸流。\n避湿入檐怜病鹤，争巢逐妇嘆鸣鸠。\n老农自喜知时节，夜半呼儿起饭牛。",
        "dynasty": "宋",
        "collection_info": null
    },
    {
        "title": "刘道士赠小葫芦四首  其一",
        "author": "陆游",
        "content": "葫芦虽小藏天地，伴我云山万里身。\n收起鬼神窥不见，用时能与物为春。",
        "dynasty": "宋",
        "collection_info": null
    },
    {
        "title": "刘道士赠小葫芦四首  其二",
        "author": "陆游",
        "content": "贵人玉带佩金鱼，忧畏何曾顷刻无。\n色似栗黄形似茧，恨渠不识小葫芦。",
        "dynasty": "宋",
        "collection_info": null
    },
    {
        "title": "刘道士赠小葫芦四首  其三",
        "author": "陆游",
        "content": "短袍楚制未为非，况得药瓢相发挥。\n行过山村倾社看，绝胜小剑压戎衣。",
        "dynasty": "宋",
        "collection_info": null
    },
    {
        "title": "刘道士赠小葫芦四首  其四",
        "author": "陆游",
        "content": "箇中一物着不得，建立森然却有余。\n尽底语君君岂信，试来跳入看何如。",
        "dynasty": "宋",
        "collection_info": null
    },
    {
        "title": "自儆",
        "author": "陆游",
        "content": "学当尽力去浮华，从事文辞但可嗟。\n造道浅深看应物，修身勤惰验齐家。",
        "dynasty": "宋",
        "collection_info": null
    },
    {
        "title": "雨中",
        "author": "陆游",
        "content": "孤村风雨连三日，秋暑如焚一洗空。\n睡觉房栊灯渐暗，却寻残梦雨声中。",
        "dynasty": "宋",
        "collection_info": null
    },
    {
        "title": "书嘆二首  其一",
        "author": "陆游",
        "content": "遗蝗出境乐秋成，多稼登场喜雨晴。\n暗笑衰翁不解事，犹怀万里玉关情。",
        "dynasty": "宋",
        "collection_info": null
    },
    {
        "title": "书嘆二首  其二",
        "author": "陆游",
        "content": "雨夜孤舟宿镜湖，秋声萧瑟满菰蒲。\n书生有泪无挥处，寻见祥符九域图。",
        "dynasty": "宋",
        "collection_info": null
    },
    {
        "title": "题画薄荷扇二首  其一",
        "author": "陆游",
        "content": "薄荷花开蝶翅翻，风枝露叶弄秋妍。\n自怜不及狸奴黠，烂醉篱边不用钱。",
        "dynasty": "宋",
        "collection_info": null
    },
    {
        "title": "题画薄荷扇二首  其二",
        "author": "陆游",
        "content": "一枝香草出幽丛，双蝶飞飞戏晚风。\n莫恨村居相识晚，知名元向楚辞中。",
        "dynasty": "宋",
        "collection_info": null
    },
    {
        "title": "秋兴四首  其一",
        "author": "陆游",
        "content": "谁敢轻他万户侯，一生赋分在沧洲。\n屋穿况值雨骑月，路恶更堪风打头。\n此世极知同逆旅，吾身亦自是悬疣。\n乞钱买取青芒屦，烂醉三条二华秋。",
        "dynasty": "宋",
        "collection_info": null
    },
    {
        "title": "秋兴四首  其二",
        "author": "陆游",
        "content": "敛尽残云见夕阳，门前䆉䅉渐登场。\n经年都得几回醉，一雨顿惊如许凉。\n耐事尚能心似铁，放歌仍忘髮成霜。\n颐生底用从人问，此是山翁肘后方。",
        "dynasty": "宋",
        "collection_info": null
    },
    {
        "title": "秋兴四首  其三",
        "author": "陆游",
        "content": "五十年来住镜湖，白头仍是一臞儒。\n朝眠每恨妨书课，秋穫先令入酒逋。\n江路伶俜形吊影，草庵寂默我忘吾。\n雨窗忽有高谈兴，筮叟医翁亦可呼。",
        "dynasty": "宋",
        "collection_info": null
    },
    {
        "title": "秋兴四首  其四",
        "author": "陆游",
        "content": "世事何曾挂齿牙，只将放浪作生涯。\n有时掬米引驯鹿，到处入林求野花。\n邻父筑场收早稼，溪姑负笼卖秋茶。\n等闲一日还过却，又倚柴扉数暮鸦。",
        "dynasty": "宋",
        "collection_info": null
    },
    {
        "title": "昼睡",
        "author": "陆游",
        "content": "体中小不佳，惟睡可以休。\n睡美自成梦，去为万里游。\n万里游尚可，乃復有得丧。\n漂摇一叶舟，掀舞千重浪。\n午鷄忽惊起，向梦安在哉。\n童子解原梦，篝火具茶杯。",
        "dynasty": "宋",
        "collection_info": null
    },
    {
        "title": "得子虡濠上书",
        "author": "陆游",
        "content": "日暮坐柴门，怀抱方烦纡。\n铃声从西来，忽得濠州书。\n开缄读未半，喜极涕泗俱。\n父子老惜别，况经患难余。\n羁旅易生疾，霜露行载涂。\n思归虽甚苦，且復忍须臾。",
        "dynasty": "宋",
        "collection_info": null
    },
    {
        "title": "庭草",
        "author": "陆游",
        "content": "阶前西风摇百草，鬰鬰逢秋殊未槁。\n雪霜要当次第来，恰似人生怕衰老。\n百草荣悴则有时，人于养生当自知。\n金丹九转傥未办，简敛冲默真吾师。\n摄调小失岂遽死，二竖眉端先溢喜。\n但令神气常守形，莫畏梦中呼起起。",
        "dynasty": "宋",
        "collection_info": null
    },
    {
        "title": "文章",
        "author": "陆游",
        "content": "文章本天成，妙手偶得之。\n粹然无疵瑕，岂復须人为。\n君看古彝器，巧拙两无施。\n汉最近先秦，固已殊淳漓。\n胡部何为者，豪竹杂哀丝。\n后夔不復作，千载谁与期。",
        "dynasty": "宋",
        "collection_info": null
    },
    {
        "title": "秋日遣怀八首  其一",
        "author": "陆游",
        "content": "离离上药苗，鬰鬰灵芝荣。\n我昔逢异人，琐细皆能名。\n击石以取火，薪桂持煎烹。\n五云夜覆鼎，谈笑得长生。",
        "dynasty": "宋",
        "collection_info": null
    },
    {
        "title": "秋日遣怀八首  其二",
        "author": "陆游",
        "content": "胸中何所有，世界如河沙。\n区区吞云梦，何至为客夸。\n初见卖苑冰，青门已无瓜。\n天河正不远，秋风乘客槎。",
        "dynasty": "宋",
        "collection_info": null
    },
    {
        "title": "秋日遣怀八首  其三",
        "author": "陆游",
        "content": "西来浮涛江，东眺俯镜湖。\n其中绵千里，鬰鬰桑麻区。\n禹葬有遗窆，粤亡无故墟。\n秋风吹短褐，望古空踌躇。",
        "dynasty": "宋",
        "collection_info": null
    },
    {
        "title": "秋日遣怀八首  其四",
        "author": "陆游",
        "content": "野风声如潮，溪水色可染。\n浮云时翳日，亦作雨数点。\n行歌虽放浪，未至越绳检。\n萧然茅三间，送老此山崦。",
        "dynasty": "宋",
        "collection_info": null
    },
    {
        "title": "秋日遣怀八首  其五",
        "author": "陆游",
        "content": "秋夜坐东窗，残雨时一滴。\n四壁无人声，心境两虚寂。\n吾方游物初，超然谢形役。\n一毫傥未尽，何往非勍敌。",
        "dynasty": "宋",
        "collection_info": null
    },
    {
        "title": "秋日遣怀八首  其六",
        "author": "陆游",
        "content": "自我归故山，不知岁月徂。\n念虽迫霜露，忧国犹区区。\n老不能上疏，泰阶陈六符。\n安得子元子，同歌于蒍于。",
        "dynasty": "宋",
        "collection_info": null
    },
    {
        "title": "秋日遣怀八首  其七",
        "author": "陆游",
        "content": "今年秋气早，风露应时令。\n晨起换熟衣，残暑已退听。\n松声满庭户，萧然失衰病。\n人众何足言，天固不可胜。",
        "dynasty": "宋",
        "collection_info": null
    },
    {
        "title": "秋日遣怀八首  其八",
        "author": "陆游",
        "content": "晨几手作墨，午窗身硙茶。\n岂惟要小劳，亦以御百邪。\n儿童不解此，倾心逐纷华。\n君看如山祸，萌在一念差。",
        "dynasty": "宋",
        "collection_info": null
    },
    {
        "title": "自儆二首  其一",
        "author": "陆游",
        "content": "恶石从来岂汝仇，安居无患却堪忧。\n不须更守庚申夜，留取三彭儆惰偷。",
        "dynasty": "宋",
        "collection_info": null
    },
    {
        "title": "自儆二首  其二",
        "author": "陆游",
        "content": "世事如云日日新，瓦盆黍酒却关身。\n细思只有穷居好，寄语玄翁莫逐贫。",
        "dynasty": "宋",
        "collection_info": null
    },
    {
        "title": "生世",
        "author": "陆游",
        "content": "干坤成毁由来事，生世真同黍一炊。\n嗟我已过三万日，余年有几自应知。",
        "dynasty": "宋",
        "collection_info": null
    },
    {
        "title": "秋雨",
        "author": "陆游",
        "content": "山深草木久已荒，昼昏风雨殊未止。\n看书不觉向壁卧，煎茶欲罢推枕起。\n清心正付竹垆香，漱齿每挹岩泉水。\n与世不谐元有命，闭门自适差可喜。\n少年痴绝晚乃悟，束缚珠襦均一死。\n悠然袖手倚蒲团，洗尽玉关心万里。",
        "dynasty": "宋",
        "collection_info": null
    },
    {
        "title": "思蜀",
        "author": "陆游",
        "content": "西游陈迹浩无穷，回首真同一梦中。\n柳拂驿墙思凤集，鼓喧市裏忆蚕丛。\n故人丘垄秋芜碧，旧隠园林夕照红。\n自闵未能忘感慨，浩歌弹剑送飞鸿。",
        "dynasty": "宋",
        "collection_info": null
    },
    {
        "title": "病思",
        "author": "陆游",
        "content": "短髮萧萧不满簪，更堪衰疾日侵寻。\n数匙淡饭支残息，一篆清香印本心。\n小径古苔遗鹤毳，空堂坏甃有虫吟。\n悠然更起扁舟兴，秋水门前五尺深。",
        "dynasty": "宋",
        "collection_info": null
    },
    {
        "title": "术家言予今岁畏四孟月而秋尤甚自初秋小疾屡作戏题长句",
        "author": "陆游",
        "content": "一生强半卧穷阎，粝饭藜羹似蜜甜。\n耄齿觉衰嗟已晚，孟秋属疾信如占。\n危途本自难安步，恶石何妨更痛砭。\n坚忍莫为秋雨嘆，牵萝犹足补茅苫。",
        "dynasty": "宋",
        "collection_info": null
    },
    {
        "title": "秋夕书事二首  其一",
        "author": "陆游",
        "content": "垂老虽堪嘆，为谋亦未疏。\n闷赊邻巷酒，闲读后身书。\n大嚼宁须肉，徐行可当车。\n秋来欢喜事，菽粟有新储。",
        "dynasty": "宋",
        "collection_info": null
    },
    {
        "title": "秋夕书事二首  其二",
        "author": "陆游",
        "content": "点点秋灯晚，翻翻宿鸟还。\n雨添羁枕睡，书伴小窗闲。\n僧阁荒寒外，渔村缥缈间。\n画工今代少，谁为写家山。",
        "dynasty": "宋",
        "collection_info": null
    },
    {
        "title": "小疾三首  其一",
        "author": "陆游",
        "content": "小疾有根柢，忽之当日深。\n养苗先去草，省事在清心。\n蚁梦能看破，狐妖可坐擒。\n一杯藜粥罢，听雨拥秋衾。",
        "dynasty": "宋",
        "collection_info": null
    },
    {
        "title": "小疾三首  其二",
        "author": "陆游",
        "content": "老不禁当病，经旬卧一床。\n亦知非疥癣，幸未至膏肓。\n水落滩初出，秋深草渐黄。\n非关畏人事，晚岁合深藏。",
        "dynasty": "宋",
        "collection_info": null
    },
    {
        "title": "小疾三首  其三",
        "author": "陆游",
        "content": "避人便小疾，省事喜闲身。\n并海鱼盐聚，入秋风雨频。\n元知器苦窳，空有胆轮囷。\n轑饭聊同饱，知君不笑贫。",
        "dynasty": "宋",
        "collection_info": null
    },
    {
        "title": "病中作",
        "author": "陆游",
        "content": "此事明明在默存，一身元有一干坤。\n不忧竖子居肓上，已见真人出面门。\n力守谁能发底火，深潜自足美灵根。\n用功若到无功处，千载乘云不足言。",
        "dynasty": "宋",
        "collection_info": null
    },
    {
        "title": "纵笔二首  其一",
        "author": "陆游",
        "content": "天下本无事，吾生行且休。\n关心惟酒盏，入眼独渔舟。\n雁过三湘晓，云开二华秋。\n殷勤驿楼柱，小草记曾游。",
        "dynasty": "宋",
        "collection_info": null
    },
    {
        "title": "纵笔二首  其二",
        "author": "陆游",
        "content": "相马失之瘦，知人良独难。\n虽居环堵室，未废切云冠。\n暮雨潼关暗，秋风渭水寒。\n深芜埋壮士，千古为悲欢。",
        "dynasty": "宋",
        "collection_info": null
    },
    {
        "title": "自立秋前病过白露犹未平遣怀二首  其一",
        "author": "陆游",
        "content": "门冷荒车辙，囊空别醉乡。\n懒行眠亦好，倦话默何伤。\n野叟占幽梦，山僧送秘方。\n病怀虽忽忽，随事答年光。",
        "dynasty": "宋",
        "collection_info": null
    },
    {
        "title": "自立秋前病过白露犹未平遣怀二首  其二",
        "author": "陆游",
        "content": "饥能坚志节，病可养精神。\n不动成罴卧，微劳学鸟伸。\n功名知幻境，忧患笑前身。\n药裹吾何厌，秋灯作梦新。",
        "dynasty": "宋",
        "collection_info": null
    },
    {
        "title": "圣门",
        "author": "陆游",
        "content": "圣门妙处不容思，千古茫茫欲语谁。\n晞髮庭中新沐后，舞雩沂上咏归时。\n研求岂足窥微指，博约何由遇硕师。\n小疾扫空身尚健，蓬窗更作数年期。",
        "dynasty": "宋",
        "collection_info": null
    },
    {
        "title": "书斋壁",
        "author": "陆游",
        "content": "幅巾短褐野人装，洗尽黄尘早暮忙。\n地僻渔扉常隠翳，身闲灵府自清凉。\n雨中鬰鬰垣衣绿，涧底纤纤石髮长。\n老惫只思眠蹋壁，一尊到手又成狂。",
        "dynasty": "宋",
        "collection_info": null
    },
    {
        "title": "病后小健戏题",
        "author": "陆游",
        "content": "行年九十未龙钟，惭愧天公久见容。\n醉解病人诗解瘦，不如世世作春农。",
        "dynasty": "宋",
        "collection_info": null
    },
    {
        "title": "新晴",
        "author": "陆游",
        "content": "雨叶玲珑晓日明，经旬风雨得初晴。\n欹眠歇尽人间念，时听幽禽一两声。",
        "dynasty": "宋",
        "collection_info": null
    },
    {
        "title": "梦中作二首  其一",
        "author": "陆游",
        "content": "征途遇秋雨，数士集邮亭。\n酒拆官壶绿，山围草市青。\n剧谈犹激烈，瘦影各伶俜。\n四海皆兄弟，悠然共醉醒。",
        "dynasty": "宋",
        "collection_info": null
    },
    {
        "title": "梦中作二首  其二",
        "author": "陆游",
        "content": "一客若蜀士，相逢意气豪。\n偶谈唐夹寨，遂及楚成皋。\n顿洗风尘恶，都忘棰辔劳。\n蝉嘶笑余子，辛苦学离骚。",
        "dynasty": "宋",
        "collection_info": null
    },
    {
        "title": "疾小愈纵笔作短章",
        "author": "陆游",
        "content": "治疾如治盗，要使復其常。\n藉曰用戈矛，全之宁欲伤。\n彼盗皆吾民，初非若胡羌。\n奈何一朝忿，直欲事欧攘。\n欧攘虽快心，少忍理则长。\n华佗古神医，煎浣到肺肠。\n取效虽卓荦，去死真毫芒。\n君审欲除盗，惟当法龚黄。\n抚摩倘有道，四境皆耕桑。\n我亦以治疾，不减玉函方。",
        "dynasty": "宋",
        "collection_info": null
    },
    {
        "title": "病少愈偶作二首  其一",
        "author": "陆游",
        "content": "萧条白髮卧蓬庐，虚读人间万卷书。\n遇事始知闻道晚，抱疴方悔养生疏。\n高门赫赫何关我，薄俗纷纷莫问渠。\n羸疾少苏思一出，夕阳门巷驾柴车。",
        "dynasty": "宋",
        "collection_info": null
    },
    {
        "title": "病少愈偶作二首  其二",
        "author": "陆游",
        "content": "病入秋来不可当，便从此逝亦何伤。\n百钱布被敛首足，三寸桐棺埋涧岗。\n但恨着书终草草，不嫌徂岁去堂堂。\n今朝生意纔丝髮，便拟街头醉放狂。",
        "dynasty": "宋",
        "collection_info": null
    },
    {
        "title": "书生",
        "author": "陆游",
        "content": "书生事业苦难成，点检常忧害至诚。\n梦寐未能除小忿，文辞犹欲事虚名。\n圣言甚远当深考，古义虽闻要力行。\n汉世陋儒吾所斥，若为青紫胜归耕。",
        "dynasty": "宋",
        "collection_info": null
    },
    {
        "title": "古驿",
        "author": "陆游",
        "content": "古驿桥边艇子横，每因羁旅惬幽情。\n窗间月落无花影，枕上潮来有橹声。\n旧友凋零归梦想，新诗邂逅得天成。\n今朝有喜君知否，秋雨晴时小疾平。",
        "dynasty": "宋",
        "collection_info": null
    },
    {
        "title": "夜读刘伯伦传戏作",
        "author": "陆游",
        "content": "生本无心死可知，徐徐掩骨未为迟。\n一奴仅可供薪水，那得闲人荷锸随。",
        "dynasty": "宋",
        "collection_info": null
    },
    {
        "title": "湖上晚望",
        "author": "陆游",
        "content": "闲人无处破除闲，待得渔舟一一还。\n峰顶夕阳烟际水，分明六幅巨然山。",
        "dynasty": "宋",
        "collection_info": null
    },
    {
        "title": "村居即事三首  其一",
        "author": "陆游",
        "content": "西成东作常无事，妇馌夫耕万里同。\n但愿清平好官府，眼中历历见豳风。",
        "dynasty": "宋",
        "collection_info": null
    },
    {
        "title": "村居即事三首  其二",
        "author": "陆游",
        "content": "炊甑生尘榻长苔，柴门日晏未曾开。\n载醪问字今牢落，犹有邻翁裹饭来。",
        "dynasty": "宋",
        "collection_info": null
    },
    {
        "title": "村居即事三首  其三",
        "author": "陆游",
        "content": "长笛圜鼙曲调新，东家西舍送迎神。\n不因丰岁人情乐，淡杀溪头老病人。",
        "dynasty": "宋",
        "collection_info": null
    },
    {
        "title": "夜兴",
        "author": "陆游",
        "content": "夜阑扶策绕中庭，云罅三三两两星。\n安得南风卷云尽，烂然河白映天青。",
        "dynasty": "宋",
        "collection_info": null
    },
    {
        "title": "梦华山",
        "author": "陆游",
        "content": "路入河潼喜着鞭，华山忽到帽裙边。\n洗头盆上云生壁，腰带鞓前月满川。\n丹竈故基谁復识，白馿遗迹但相传。\n梦魂妄想君无笑，尚拟今生得地仙。",
        "dynasty": "宋",
        "collection_info": null
    },
    {
        "title": "寓嘆四首  其一",
        "author": "陆游",
        "content": "穷居谙世故，了了不如昏。\n万事慵挂眼，终年思杜门。\n云闲忘出岫，叶落喜归根。\n熟计惟当醉，宁论社瓮浑。",
        "dynasty": "宋",
        "collection_info": null
    },
    {
        "title": "寓嘆四首  其二",
        "author": "陆游",
        "content": "小隠终非隠，休官尚是官。\n早知农圃乐，不见道途难。\n故国鷄豚社，贫家菽水欢。\n至今清夜梦，犹觉畏涛澜。",
        "dynasty": "宋",
        "collection_info": null
    },
    {
        "title": "寓嘆四首  其三",
        "author": "陆游",
        "content": "事外痴顽老，人中剩长身。\n开颜时頼酒，闭口不言贫。\n淡话常终夕，闲游动历旬。\n渔翁偶相遇，疑是武陵人。",
        "dynasty": "宋",
        "collection_info": null
    },
    {
        "title": "寓嘆四首  其四",
        "author": "陆游",
        "content": "老阅市朝久，纷纷常厌看。\n人纡绶紫艾，家拥毂朱丹。\n不羡官曹热，惟怜眼境寒。\n东涂与西抹，感旧一长嘆。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其一",
        "author": "陆游",
        "content": "独立溪桥看落晖，残芜漠漠蝶飞飞。\n从来泽国秋常晚，嘆息衰翁已衲衣。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其二",
        "author": "陆游",
        "content": "今年病老遂难禁，二竖奔逃岂易寻。\n风雨三更僮仆睡，自持残烛检千金。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其三",
        "author": "陆游",
        "content": "穷销壮岁功名志，病过新秋赏咏时。\n自古世间如意少，天公宁肯为君私。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其四",
        "author": "陆游",
        "content": "小诗苦思凭谁赏，绿酒盈尊每独倾。\n老境情悰例如此，不须惆怅感余生。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其五",
        "author": "陆游",
        "content": "一枕鸟声残晓梦，半窗竹影弄新晴。\n屏深室暖秋垂老，粥美蔬香疾渐平。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其六",
        "author": "陆游",
        "content": "半饥半饱随时过，无客无书尽日闲。\n童子贪眠呼不省，狸奴恋暖去仍还。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其七",
        "author": "陆游",
        "content": "粥香可爱贫方觉，睡味无穷老始知。\n要识放翁真受用，大冠长剑只成痴。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其八",
        "author": "陆游",
        "content": "小诗闲淡如秋水，病后殊胜未病时。\n自翦矮笺誊断稿，不嫌墨浅字倾欹。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其九",
        "author": "陆游",
        "content": "八月吴中风露秋，子鹅可炙酒新篘。\n老人病愈乡闾喜，处处邀迎共献酬。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其一○",
        "author": "陆游",
        "content": "清泉白米山家有，盐酪犹从小市求。\n寸步须扶本常事，细书妨读却闲愁。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其一一",
        "author": "陆游",
        "content": "束书不观万事休，谁令识字惹闲愁。\n胸中作祟知何物，不是当年老督邮。",
        "dynasty": "宋",
        "collection_info": null
    },
    {
        "title": "嘉定己巳立秋得膈上疾近寒露乃小愈十二首  其一二",
        "author": "陆游",
        "content": "客疾无根莫浪忧，今朝扫尽不容留。\n饭囊酒瓮非吾事，只贮千岩万壑秋。",
        "dynasty": "宋",
        "collection_info": null
    },
    {
        "title": "病中卧闻舂声二首  其一",
        "author": "陆游",
        "content": "丘嫂羹存先戛釜，山僧斋竟始鸣钟。\n孰知造物独怜我，一日未尝无夕舂。",
        "dynasty": "宋",
        "collection_info": null
    },
    {
        "title": "病中卧闻舂声二首  其二",
        "author": "陆游",
        "content": "妄想说梅犹止渴，真闻舂米固忘饥。\n未论炊熟香生甑，已觉抄来雪满匙。",
        "dynasty": "宋",
        "collection_info": null
    },
    {
        "title": "病小减復作三首  其一",
        "author": "陆游",
        "content": "一身真剩长，两月抱沉绵。\n吟作楚人语，耸成山字肩。\n灾从季主卜，药欠宋清钱。\n弥老弥堪笑，藜羹且信缘。",
        "dynasty": "宋",
        "collection_info": null
    },
    {
        "title": "病小减復作三首  其二",
        "author": "陆游",
        "content": "卫养元无术，衰残只自悲。\n扶行十步地，强坐一炊时。\n枕藉漆园语，呻吟栗里诗。\n灾年未易过，那敢望期颐。",
        "dynasty": "宋",
        "collection_info": null
    },
    {
        "title": "病小减復作三首  其三",
        "author": "陆游",
        "content": "晨粥半茶碗，秋衣一布裘。\n酒惟诗裏见，山向梦中游。\n卜繇儿能测，药方僧为求。\n重阳无半月，尚泥菊花不。",
        "dynasty": "宋",
        "collection_info": null
    },
    {
        "title": "病思六首  其一",
        "author": "陆游",
        "content": "水碓舂粳滑胜珠，地炉燔芋软如酥。\n老来自爱盘餐美，安得高人共破除。",
        "dynasty": "宋",
        "collection_info": null
    },
    {
        "title": "病思六首  其二",
        "author": "陆游",
        "content": "杀物求君舌本肥，是非岂復待深思。\n即今不足何时足，小甑香粳日两炊。",
        "dynasty": "宋",
        "collection_info": null
    },
    {
        "title": "病思六首  其三",
        "author": "陆游",
        "content": "江上秋风芦荻声，鱼虾日日厌煎烹。\n病来作意停鲜食，留得青钱买放生。",
        "dynasty": "宋",
        "collection_info": null
    },
    {
        "title": "病思六首  其四",
        "author": "陆游",
        "content": "行携驯鹿寄消摇，共饱山蔬与药苗。\n本自入山缘服玉，不应忘味待闻韶。",
        "dynasty": "宋",
        "collection_info": null
    },
    {
        "title": "病思六首  其五",
        "author": "陆游",
        "content": "西山雪外巢松客，南岳岩前洗钵僧。\n平日寄怀常在此，秋风剩欲办行縢。",
        "dynasty": "宋",
        "collection_info": null
    },
    {
        "title": "病思六首  其六",
        "author": "陆游",
        "content": "窗扉寂寂秋将晚，灯火昏昏夜向阑。\n不是暮年能耐病，道人心地本来宽。",
        "dynasty": "宋",
        "collection_info": null
    },
    {
        "title": "病中自遣三首  其一",
        "author": "陆游",
        "content": "孤灯如露萤，熠熠北窗下。\n我亦气仅属，厌厌迫衰谢。\n平生更事熟，生死等昼夜。\n行年八十五，八十九已化。\n虽云病恼侵，处此亦闲暇。\n人扶时出门，清溪带茆舍。",
        "dynasty": "宋",
        "collection_info": null
    },
    {
        "title": "病中自遣三首  其二",
        "author": "陆游",
        "content": "一鸦振羽鸣，窗色忽已缟。\n众鸟次第来，各矜语言好。\n病夫正拥被，宛若儿在褓。\n跣婢职衣襦，丫童谨除扫。\n红日已入帘，吾岂尚恨早。\n悠然一杯粥，顽钝聊自保。",
        "dynasty": "宋",
        "collection_info": null
    },
    {
        "title": "病中自遣三首  其三",
        "author": "陆游",
        "content": "少时揣无才，一意守贫贱。\n穷阎依马磨，小石写馿券。\n中年更可笑，憔悴客异县。\n何曾得一饱，尘土空满面。\n即今况已病，百衰相俱见。\n虽然亦自重，未忍悲秋扇。",
        "dynasty": "宋",
        "collection_info": null
    },
    {
        "title": "八月二十三夜梦中作",
        "author": "陆游",
        "content": "道士上天鹤一隻，老僧住庵云半间。\n去来尽向无心得，痴黠相除到处闲。\n江山千里互明晦，鱼鸟十年相往还。\n高岩缥缈人不到，醉中为子题其颜。",
        "dynasty": "宋",
        "collection_info": null
    },
    {
        "title": "病少间作",
        "author": "陆游",
        "content": "身如水有沤，病如云无根。\n方其未散间，妄谓有我存。\n沤坏水渺然，云灭宁遗痕。\n回首乃可笑，妄想生怨恩。\n念我曩昔时，一笏朝帝阍。\n既老復何为，钓鱼石帆村。\n今年病卧久，惨痛不可言。\n一念忽超诣，二竖皆忙奔。\n吾居本广大，谈笑决其藩。\n还持一尊酒，往酹湘水魂。",
        "dynasty": "宋",
        "collection_info": null
    },
    {
        "title": "秋晚幽居",
        "author": "陆游",
        "content": "吴中秋晚气犹和，疾竖其如此老何。\n鸟语渐稀人睡美，木阴初薄夕阳多。\n扫园日日成幽趣，抚枕时时亦浩歌。\n车辙久空君勿嘆，文殊自解问维摩。",
        "dynasty": "宋",
        "collection_info": null
    },
    {
        "title": "病中思出游",
        "author": "陆游",
        "content": "病境虽犹在，秋天已自清。\n闲思寻酒伴，懒畏主诗盟。\n烟艇桐江去，篮舆剡县行。\n会心随处住，便足了余生。",
        "dynasty": "宋",
        "collection_info": null
    },
    {
        "title": "九月初作",
        "author": "陆游",
        "content": "莫笑衡茆陋，幽情得细论。\n客疏惭啜醢，僧熟认敲门。\n杳杳烟中剎，昏昏雨外村。\n登高负今岁，老病易消魂。",
        "dynasty": "宋",
        "collection_info": null
    },
    {
        "title": "四日夜鷄未鸣起作",
        "author": "陆游",
        "content": "放翁病过秋，忽起作醉墨。\n正如久蛰龙，青天飞霹雳。\n虽云堕怪奇，要胜常悯默。\n一朝此翁死，千金求不得。",
        "dynasty": "宋",
        "collection_info": null
    },
    {
        "title": "卧病杂题五首  其一",
        "author": "陆游",
        "content": "㕮咀初成药，咿哑半掩扉。\n病知身健乐，闲觉宦游非。\n小涧看猿饮，枯筇拥鹤归。\n今朝更堪喜，书札得淮淝。",
        "dynasty": "宋",
        "collection_info": null
    },
    {
        "title": "卧病杂题五首  其二",
        "author": "陆游",
        "content": "鸥鹭驯亭沼，琴书悦性灵。\n身叨乡祭酒，孙为国添丁。\n烟浦收菰菜，秋山斸茯苓。\n虚名吾所薄，未应少微星。",
        "dynasty": "宋",
        "collection_info": null
    },
    {
        "title": "卧病杂题五首  其三",
        "author": "陆游",
        "content": "陋室施床迮，穷阎问疾疏。\n加餐惟是粥，弄笔不成书。\n盎盎新篘酒，青青小摘蔬。\n客来邀褫带，聊示小勤渠。",
        "dynasty": "宋",
        "collection_info": null
    },
    {
        "title": "卧病杂题五首  其四",
        "author": "陆游",
        "content": "终日常辞客，经秋半在床。\n爱穷留作伴，谙病与相忘。\n竈婢工烹粥，园丁习写方。\n今朝有奇事，久雨得窗光。",
        "dynasty": "宋",
        "collection_info": null
    },
    {
        "title": "卧病杂题五首  其五",
        "author": "陆游",
        "content": "人间跛男子，物外病维摩。\n但可妨趋拜，何因废啸歌。\n菜羹酰醤薄，村巷棘茨多。\n举手谢邻父，非君谁肯过。",
        "dynasty": "宋",
        "collection_info": null
    },
    {
        "title": "读华佗传",
        "author": "陆游",
        "content": "六籍虽残圣道醇，中更秦火不成尘。\n华佗老黠徒惊俗，吾岂无书可活人。",
        "dynasty": "宋",
        "collection_info": null
    },
    {
        "title": "家山",
        "author": "陆游",
        "content": "鹿食苹时犹命侣，鹤冲霄后尚思归。\n家山不忍何山隠，稽首虚空忏昨非。",
        "dynasty": "宋",
        "collection_info": null
    },
    {
        "title": "九月十一日疾小间夜赋二首  其一",
        "author": "陆游",
        "content": "清夜房栊灯火微，此心病起更依依。\n空惊床下莎虫语，不见梁间巢燕归。\n苍砚有池残墨在，白头不栉乱书围。\n可怜未遽忘风月，犹梦华觞插羽飞。",
        "dynasty": "宋",
        "collection_info": null
    },
    {
        "title": "九月十一日疾小间夜赋二首  其二",
        "author": "陆游",
        "content": "病后衣巾尽觉宽，挈提裘领喟然嘆。\n孤灯不焰荧荧碧，小雨无声惨惨寒。\n只道清心灾自退，岂知非意病相干。\n平生最爱秋摇落，惆怅今年怯倚栏。",
        "dynasty": "宋",
        "collection_info": null
    },
    {
        "title": "一病七十日",
        "author": "陆游",
        "content": "一病七十日，共疑无復生。\n堤全河渐復，师济寇将平。\n缥缈香云散，飕飗药鼎鸣。\n庭前有残菊，自笑尚关情。",
        "dynasty": "宋",
        "collection_info": null
    },
    {
        "title": "西郊",
        "author": "陆游",
        "content": "七十辞北阙，五亩寄西郊。\n泳水鱼依藻，摩云鹤结巢。\n丐僧时问疾，卜叟或论交。\n社栎天全汝，宁当嘆繫匏。",
        "dynasty": "宋",
        "collection_info": null
    },
    {
        "title": "蔬食",
        "author": "陆游",
        "content": "肉食从来意自疑，斋盂况与病相宜。\n老羝昔作春蔬祟，断稿今无晚钓诗。\n陌上烟苕谁采采，墙阴风叶正离离。\n人生饥饱初何校，一斛槟榔笑汝痴。",
        "dynasty": "宋",
        "collection_info": null
    },
    {
        "title": "乙巳秋暮独酌四首  其一",
        "author": "陆游",
        "content": "孤云繫不定，野鹤笼难驯。\n卖药句曲秋，沽酒天台春。\n中原几流血，四海一闲人。\n邀月对我影，折花插我巾。\n花月成三友，江海为四邻。\n何敢忘吾君，巢由称外臣。",
        "dynasty": "宋",
        "collection_info": null
    },
    {
        "title": "乙巳秋暮独酌四首  其二",
        "author": "陆游",
        "content": "安期与羡门，秦汉迹已陈。\n不如东平公，一剑隠红尘。\n醉歌题市楼，墨色粲如新。\n叱咤兴风云，约束山川神。\n从我者谁欤，夜渡黄鹤津。",
        "dynasty": "宋",
        "collection_info": null
    },
    {
        "title": "乙巳秋暮独酌四首  其三",
        "author": "陆游",
        "content": "山阴老道士，寄情鱼鸟中。\n幽户绿萝月，孤舟白苹风。\n岂无小瓮熟，尊杓谁与同。\n邂逅得知心，一见嘆犹龙。",
        "dynasty": "宋",
        "collection_info": null
    },
    {
        "title": "乙巳秋暮独酌四首  其四",
        "author": "陆游",
        "content": "湖中有隠士，或谓千岁人。\n大儿严子陵，小儿贺季真。\n姓名莫能知，况可得疏亲。\n有竿不钓鱼，秋晚香粳新。",
        "dynasty": "宋",
        "collection_info": null
    },
    {
        "title": "秋晚",
        "author": "陆游",
        "content": "春将愁并至，秋与病相终。\n过望犹赊死，扶衰又入冬。\n拨香开社瓮，带睡听晨钟。\n懒放君无诮，天公尽见容。",
        "dynasty": "宋",
        "collection_info": null
    },
    {
        "title": "病中遣怀六首  其一",
        "author": "陆游",
        "content": "人生长短无百岁，八十五年行九分。\n堪笑痴翁作黠计，欲将绳子繫浮云。",
        "dynasty": "宋",
        "collection_info": null
    },
    {
        "title": "病中遣怀六首  其二",
        "author": "陆游",
        "content": "放生何足为爱物，施药因行聊结缘。\n山舍老翁无事业，只将闲事占流年。",
        "dynasty": "宋",
        "collection_info": null
    },
    {
        "title": "病中遣怀六首  其三",
        "author": "陆游",
        "content": "鲜肥莫事肤寸舌，萧散何辜七尺躯。\n山路岂无孤店宿，渡头亦有小舟呼。",
        "dynasty": "宋",
        "collection_info": null
    },
    {
        "title": "病中遣怀六首  其四",
        "author": "陆游",
        "content": "家贫不与身添业，病久宁非天儆予。\n扫尽世间闲忿慾，小园烟雨种春蔬。",
        "dynasty": "宋",
        "collection_info": null
    },
    {
        "title": "病中遣怀六首  其五",
        "author": "陆游",
        "content": "菘芥煮羹甘胜蜜，稻粱炊饭滑如珠。\n上方香积宁过此，惭愧天公养病夫。",
        "dynasty": "宋",
        "collection_info": null
    },
    {
        "title": "病中遣怀六首  其六",
        "author": "陆游",
        "content": "开皱紫栗如拳大，带叶黄柑染袖香。\n天与山家讲邻好，江天昨夜有新霜。",
        "dynasty": "宋",
        "collection_info": null
    },
    {
        "title": "六言二首  其一",
        "author": "陆游",
        "content": "满帽秋风入剡，半帆寒日游吴。\n问子行装何在，带间笑指葫芦。",
        "dynasty": "宋",
        "collection_info": null
    },
    {
        "title": "六言二首  其二",
        "author": "陆游",
        "content": "不慕生为柱国，何须死向扬州。\n但愿此身无病，天台剡县闲游。",
        "dynasty": "宋",
        "collection_info": null
    },
    {
        "title": "野兴",
        "author": "陆游",
        "content": "蓍草晨占大易爻，松肪夜借隠书抄。\n饥时每就猿分果，宿处时从鹤寄巢。\n旋卖荆薪持取醉，偶逢野叟即论交。\n颓然坐阅人间事，耐辱禁愁却自嘲。",
        "dynasty": "宋",
        "collection_info": null
    },
    {
        "title": "远游",
        "author": "陆游",
        "content": "壮年不作故山归，老去方知浪走非。\n挂日片帆吴赤壁，嘶风疋马蜀青衣。\n交游虽广知心少，香火徒勤愿力微。\n堪笑只今成底事，青灯无恙且相依。",
        "dynasty": "宋",
        "collection_info": null
    },
    {
        "title": "反远游",
        "author": "陆游",
        "content": "卖却貂裘买钓舟，久将身世付悠悠。\n行歌西郭红桥路，烂醉东关白塔秋。\n夜泊驿亭观月上，晓登僧阁听猿愁。\n一生身属官仓米，剩喜残年得自由。",
        "dynasty": "宋",
        "collection_info": null
    },
    {
        "title": "病着",
        "author": "陆游",
        "content": "病着今年剧，衰来次第新。\n茅茨安久处，刍豢罢前陈。\n零落闲边句，逍遥事外身。\n村东褚草蕈，一笑得常珍。",
        "dynasty": "宋",
        "collection_info": null
    },
    {
        "title": "梅市",
        "author": "陆游",
        "content": "小雨长堤古寺西，不容羸马惜障泥。\n时平道路铃声少，岁乐坊场酒价低。\n烟树浅深山驿近，野歌断续客魂迷。\n残躯不料重来此，一首清诗手自题。",
        "dynasty": "宋",
        "collection_info": null
    },
    {
        "title": "梅市书事",
        "author": "陆游",
        "content": "羸马孤愁不可胜，小诗未忍付瞢腾。\n一声客枕江头雁，数点商船雨外灯。",
        "dynasty": "宋",
        "collection_info": null
    },
    {
        "title": "病减",
        "author": "陆游",
        "content": "病减停汤熨，身衰頼按摩。\n书亏平日课，睡比故年多。\n龟卜占休泰，医方校阙讹。\n有时还一笑，隔浦起渔歌。",
        "dynasty": "宋",
        "collection_info": null
    },
    {
        "title": "幽居即事二首  其一",
        "author": "陆游",
        "content": "山崦可伐薪，稻陇可负耒。\n但令二事集，一饱已有在。\n霜林两株橘，春圃数畦菜。\n仁哉造物心，乞我曾不爱。\n炊烹付樵青，鉏灌頼阿对。\n乃翁亦自为，高枕听晨碓。",
        "dynasty": "宋",
        "collection_info": null
    },
    {
        "title": "幽居即事二首  其二",
        "author": "陆游",
        "content": "书几积流尘，砚池渍浅墨。\n老夫自省事，童子岂不力。\n人生适可尔，过计亦何得。\n胡为弃梨枣，日夜长荆棘。\n洗汝侈汰心，去汝骄吝色。\n一菜饱有余，奚取万钱食。",
        "dynasty": "宋",
        "collection_info": null
    },
    {
        "title": "羸疾",
        "author": "陆游",
        "content": "羸疾止还作，已过秋暮时。\n但当名百药，那更谒三医。\n强饭幸如昨，清游元有期。\n新霜宜野店，行矣不须疑。",
        "dynasty": "宋",
        "collection_info": null
    },
    {
        "title": "九月二十五日鷄鸣前起待旦",
        "author": "陆游",
        "content": "堪笑枯肠渐畏茶，夜阑坐起听城笳。\n炉温自拨深培火，灯暗犹垂半结花。\n断梦不妨寻枕上，孤愁还似客天涯。\n扫尘拾得残诗稿，满纸风鸦字半斜。",
        "dynasty": "宋",
        "collection_info": null
    },
    {
        "title": "秋夕排闷十韵",
        "author": "陆游",
        "content": "湖海双归棹，蓬蒿一病翁。\n幽居天镜北，别墅石帆东。\n云岫翩孤鹤，烟汀渺断鸿。\n一从生白髮，几见落丹枫。\n独立中庭月，欹眠满院蛩。\n藜羹晨糁白，葑火夜炉红。\n物外缘虽薄，尘中念已空。\n放鱼从长者，累塔伴群童。\n野寺观冬忏，丛祠祷岁丰。\n行歌与坐睡，处处现神通。",
        "dynasty": "宋",
        "collection_info": null
    },
    {
        "title": "宴坐二首  其一",
        "author": "陆游",
        "content": "气住即存神，心安自保身。\n谁欤二竖子，卓尔一真人。\n气泝如潮上，津流若酒醇。\n幽居幸无事，莫玩物华新。",
        "dynasty": "宋",
        "collection_info": null
    },
    {
        "title": "宴坐二首  其二",
        "author": "陆游",
        "content": "周流惟一气，天地与人同。\n天道故不息，人为斯有穷。\n蛟龙上云雨，鱼鸟困池笼。\n宴坐观兹理，吾其若发蒙。",
        "dynasty": "宋",
        "collection_info": null
    },
    {
        "title": "小室",
        "author": "陆游",
        "content": "术浅难医忘，文疏不送穷。\n诗囊逢厄运，药裹少新功。\n小室香凝碧，明窗日射红。\n邻翁来问疾，少话莫匆匆。",
        "dynasty": "宋",
        "collection_info": null
    },
    {
        "title": "舟次浦口",
        "author": "陆游",
        "content": "吾孽本自作，此生元有涯。\n三江去浩荡，一橹任呕哑。\n卖药村村市，炊粳处处家。\n相逢喜亡恙，不敢厌喧譁。",
        "dynasty": "宋",
        "collection_info": null
    },
    {
        "title": "开炉",
        "author": "陆游",
        "content": "余疾三分在，闲愁一点无。\n书能伴孙读，身欲却人扶。\n霁日鸦鸣乐，清霜草蔓枯。\n南山送僧炭，随事且开炉。",
        "dynasty": "宋",
        "collection_info": null
    },
    {
        "title": "散怀二首  其一",
        "author": "陆游",
        "content": "东行西行一日过，深酌浅酌万事休。\n亦知衣食将不继，老甚安能怀百忧。",
        "dynasty": "宋",
        "collection_info": null
    },
    {
        "title": "散怀二首  其二",
        "author": "陆游",
        "content": "中年绝慾不復念，今日肉食夫何难。\n天公赋与本来薄，一概扫空方少安。",
        "dynasty": "宋",
        "collection_info": null
    },
    {
        "title": "子虡当以十月离淝上喜而有作",
        "author": "陆游",
        "content": "十月霜侵客子衣，片帆计已发淮淝。\n山林独往我何敢，州县徒劳儿未非。\n传舍方寒索调护，里门终日待来归。\n解装且共灯前语，万事真当付一欷。",
        "dynasty": "宋",
        "collection_info": null
    },
    {
        "title": "病来",
        "author": "陆游",
        "content": "抱疴虽可验，应接每安徐。\n正使须弹塞，宁当快扫除。\n寡言方祸始，省事养灾余。\n一饱吾何欠，香粳荐美蔬。",
        "dynasty": "宋",
        "collection_info": null
    },
    {
        "title": "舟中晨起",
        "author": "陆游",
        "content": "天宇清寒病体轻，烟波聊復事宵征。\n橹横舟尾霜如抹，犬走篱根叶有声。\n萧尹威名空赫赫，班侯智略本平平。\n不如归结迎神社，长笛圜鼙送此生。",
        "dynasty": "宋",
        "collection_info": null
    },
    {
        "title": "江村",
        "author": "陆游",
        "content": "江村连夜有飞霜，柿正丹时橘半黄。\n转枕却寻惊断梦，拨炉偶见爇残香。\n医无绝艺空三易，死与浮生已两忘。\n拈得一书还懒看，卧听孙子诵琅琅。",
        "dynasty": "宋",
        "collection_info": null
    },
    {
        "title": "兀兀",
        "author": "陆游",
        "content": "兀兀心非睡，惺惺口不言。\n齿津生颊舌，鼻息撼墙垣。\n书愧儿童问，年叨里巷尊。\n贫家有喜事，黍酒带醅浑。",
        "dynasty": "宋",
        "collection_info": null
    },
    {
        "title": "道怀",
        "author": "陆游",
        "content": "织罢化吾梭，棋终烂汝柯。\n药灵刀匕足，语妙立谈多。\n楂浦吹横笛，桐江买短蓑。\n白鸥真可友，万里渺烟波。",
        "dynasty": "宋",
        "collection_info": null
    },
    {
        "title": "柯山道上作",
        "author": "陆游",
        "content": "道路如绳直，郊园似砥平。\n山为翠螺踊，桥作彩虹明。\n午酌金丸橘，晨炊玉粒粇。\n江村好时节，及我疾初平。",
        "dynasty": "宋",
        "collection_info": null
    },
    {
        "title": "病后自咏",
        "author": "陆游",
        "content": "狂豪扫去得衰残，数啜芳醪兴亦阑。\n闭户交朋疏索尽，捐书日月破除难。\n盘除鲜食生蔬美，衣耸吟肩束带宽。\n頼有一条差自慰，高眠常到日三竿。",
        "dynasty": "宋",
        "collection_info": null
    },
    {
        "title": "十月九日",
        "author": "陆游",
        "content": "酒开瓮面扑人香，菊折霜余满把黄。\n我是化工君信否，放迟一月作重阳。",
        "dynasty": "宋",
        "collection_info": null
    },
    {
        "title": "三三孙十月九日生日翁翁为赋诗为寿",
        "author": "陆游",
        "content": "正过重阳一月时，龟堂欢喜抱孙枝。\n弃襦已足惊关吏，堆笏宁惟取世资。\n落笔千言犹细事，读书万卷要深期。\n汝翁豪杰非今士，不用担簦更觅师。",
        "dynasty": "宋",
        "collection_info": null
    },
    {
        "title": "江路",
        "author": "陆游",
        "content": "江路最初程，飘然两屦轻。\n少留云际宿，徐待月明行。\n雁起平沙影，泉轻断岸声。\n谁知游剡兴，不减上青城。",
        "dynasty": "宋",
        "collection_info": null
    },
    {
        "title": "初冬二首  其一",
        "author": "陆游",
        "content": "落叶纷纷十月时，今年霜比去年迟。\n山猿引子饮幽涧，野鹊结巢争堕枝。\n岭北片云生峭绝，桥东残水漾沦漪。\n病衰自怪诗情尽，造物撩人乃尔奇。",
        "dynasty": "宋",
        "collection_info": null
    },
    {
        "title": "初冬二首  其二",
        "author": "陆游",
        "content": "落叶窗前已作堆，地炉微火拨残灰。\n梦中无祟败蔬圃，饭后有歌夸芋魁。\n袅袅清笳催日晚，萧萧新雁带寒来。\n更宽十日可闲出，会挈一壶寻早梅。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "陆游",
        "content": "餠饵支遥夜，薪烝御早寒。\n卧闻风浩荡，起视斗阑干。\n鷄怯飞霜重，鸦惊出月残。\n挑灯搔短髮，顾影发吾嘆。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "陆游",
        "content": "药裹关心处，篝灯照影时。\n文书用遮眼，枣栗可无饥。\n素业存农圃，颓龄迫耄期。\n盖棺万事已，唯负国恩私。",
        "dynasty": "宋",
        "collection_info": null
    },
    {
        "title": "残菊",
        "author": "陆游",
        "content": "残菊一枝香未残，夜窗拈起百回看。\n过时只恐难相笑，我是三朝旧史官。",
        "dynasty": "宋",
        "collection_info": null
    },
    {
        "title": "久病",
        "author": "陆游",
        "content": "卧疾阅三时，冥冥不自持。\n婢谙曾制药，犬识旧迎医。\n质贷交亲厌，呻吟里巷知。\n有时推枕起，清啸尚能奇。",
        "dynasty": "宋",
        "collection_info": null
    },
    {
        "title": "病小愈喜晴",
        "author": "陆游",
        "content": "云边采药喜身轻，灯下观书觉眼明。\n扰扰已空浮世事，依依还作苦吟声。\n又为天地几年客，顿觉轩窗三日晴。\n深愧山童怜寂寞，风炉传法煮芜菁。",
        "dynasty": "宋",
        "collection_info": null
    },
    {
        "title": "租税",
        "author": "陆游",
        "content": "占星起饭犊，待月出输租。\n遇崄频呼侣，扶辕数戒奴。\n畏饥怀餠饵，愁雪备薪樗。\n意象今谁识，当年赋两都。",
        "dynasty": "宋",
        "collection_info": null
    },
    {
        "title": "初寒",
        "author": "陆游",
        "content": "雨霁林犹滴，泥新路易干。\n萧条山步晚，憔悴客衣单。\n小女收鱼笱，童儿放鸭栏。\n初寒岂不好，衰病自无欢。",
        "dynasty": "宋",
        "collection_info": null
    },
    {
        "title": "呻吟",
        "author": "陆游",
        "content": "呻吟半岁掩柴扉，性命惟存气力微。\n夙业岂能逃马麦，穷居頼是惯牛衣。\n浊清且復分贤圣，今昨谁能论是非。\n一段光明君记取，要知无念是真归。",
        "dynasty": "宋",
        "collection_info": null
    },
    {
        "title": "山墅",
        "author": "陆游",
        "content": "烟水烟林老结庐，人间用短更谁如。\n软蒲稳背供危坐，小帜障灯便细书。\n莫欺衰病归山墅，曾领诸儒上石渠。\n贞观开元嗟已远，为君试说绍兴初。",
        "dynasty": "宋",
        "collection_info": null
    },
    {
        "title": "十月二十四日夜梦中送庐山道人归山",
        "author": "陆游",
        "content": "平生不到三公府，晚岁归来五老庵。\n夙士极知成殿后，吾曹所頼作司南。\n孤舟夜泊滩声恶，小瓮晨香雪意酣。\n笑语床隅拄杖子，即今惟汝是同参。",
        "dynasty": "宋",
        "collection_info": null
    },
    {
        "title": "病后晨兴食粥戏书",
        "author": "陆游",
        "content": "蝴蝶庄周安在哉，达人聊借作嘲诙。\n不知此自随缘住，更把晨窗粥几杯。",
        "dynasty": "宋",
        "collection_info": null
    },
    {
        "title": "赠僧二首  其一",
        "author": "陆游",
        "content": "松间数语淡交成，不喜将身世上行。\n安得北窗风雪夜，地炉相对煮芜菁。",
        "dynasty": "宋",
        "collection_info": null
    },
    {
        "title": "赠僧二首  其二",
        "author": "陆游",
        "content": "长明灯下三更雨，旦过寮前万里身。\n正使未能超佛祖，也应小胜市朝人。",
        "dynasty": "宋",
        "collection_info": null
    },
    {
        "title": "游山三首  其一",
        "author": "陆游",
        "content": "一生万里着行縢，抖擞尘埃尚未能。\n不怕语音时带剡，敢辞生计略如僧。\n疏梅渐动清溪曲，霁雪遥看古塔层。\n唤起故年清绝梦，数声柔橹下巴陵。",
        "dynasty": "宋",
        "collection_info": null
    },
    {
        "title": "游山三首  其二",
        "author": "陆游",
        "content": "萧然破帽伴枯藤，逢着青山不厌憎。\n家似江淮归业户，身如湖岭罢参僧。\n煨柴夜宿寒炉火，洗釜晨敲古涧冰。\n果向此中能得趣，宦途捷径不须曾。",
        "dynasty": "宋",
        "collection_info": null
    },
    {
        "title": "游山三首  其三",
        "author": "陆游",
        "content": "九十衰翁心尚孩，幅巾随处一悠哉。\n偶扶拄杖登山去，却唤孤舟过渡来。\n酒市拥途观嵬峨，僧庐借榻寄咍台。\n吾生清绝烦君看，不枉人间梦一回。",
        "dynasty": "宋",
        "collection_info": null
    },
    {
        "title": "农圃歌",
        "author": "陆游",
        "content": "我不如老农，占地亩一钟。\n东作虽有时，力耕在兹冬。\n张灯观夜织，高枕听晨舂。\n时时唤邻里，旨蓄亦可供。\n我不如老圃，父子日相从。\n一鉏万事足，不求定远封。\n春泥剪绿韭，秋雨畦青菘。\n放筯有余味，岂不烹噞喁。\n乃者半年病，清镜满衰容。\n尘生一䩫屐，壁倚一枝筇。\n惟有呻吟声，和合床下蛩。\n青灯照兀兀，布衲聊自缝。",
        "dynasty": "宋",
        "collection_info": null
    },
    {
        "title": "赠拄杖",
        "author": "陆游",
        "content": "历险横空捷有神，得来元自剡溪滨。\n同为万里江湖客，共见三生风月身。\n不怕云中伴鳬舄，只愁雨后长龙鳞。\n何妨更悟无生理，露柱灯笼一话新。",
        "dynasty": "宋",
        "collection_info": null
    },
    {
        "title": "赠猫",
        "author": "陆游",
        "content": "执鼠无功元不劾，一箪鱼饭以时来。\n看君终日常安卧，何事纷纷去又回。",
        "dynasty": "宋",
        "collection_info": null
    },
    {
        "title": "宫词",
        "author": "陆游",
        "content": "秋露萧萧洗秋月，梦断陈宫白银阙。\n临春结绮底处所，回首已成狐兔穴。",
        "dynasty": "宋",
        "collection_info": null
    },
    {
        "title": "病中杂咏十首  其一",
        "author": "陆游",
        "content": "半年不读书，顾影疑非我。\n乃知百年中，如此过亦可。\n书能作汝祟，识字果非福。\n明年倘未死，乐哉驾黄犊。",
        "dynasty": "宋",
        "collection_info": null
    },
    {
        "title": "病中杂咏十首  其二",
        "author": "陆游",
        "content": "伐性无蛾眉，腐肠无旨酒。\n斋居亦得疾，果无第一手。\n才不如嵇康，疏懒则过之。\n虽有绝交书，不作幽愤诗。",
        "dynasty": "宋",
        "collection_info": null
    },
    {
        "title": "病中杂咏十首  其三",
        "author": "陆游",
        "content": "华佗囊书久已焚，思邈玉函秘不闻。\n从医火攻固下策，遣化饭香方普熏。\n触人正自坐愚直，学道今当输拙勤。\n勿言将智耄已及，后死或可与斯文。",
        "dynasty": "宋",
        "collection_info": null
    },
    {
        "title": "病中杂咏十首  其四",
        "author": "陆游",
        "content": "击壤林间送此生，欣欣东作到西成。\n泥深宿麦苗初长，叶落柔桑眼已生。\n枹鼓无声盗衰息，文书简出吏清平。\n西游携得蹲鸱种，且共山家玉糁羹。",
        "dynasty": "宋",
        "collection_info": null
    },
    {
        "title": "病中杂咏十首  其五",
        "author": "陆游",
        "content": "身是人间一老樵，城南烟水寄迢迢。\n寻人偶到金家畯，取米时经杜浦桥。\n小市孤村鷄喔喔，断山幽谷雨萧萧。\n吾曹自养无能尔，楚客应无隠可招。",
        "dynasty": "宋",
        "collection_info": null
    },
    {
        "title": "病中杂咏十首  其六",
        "author": "陆游",
        "content": "身似头陀不出家，杜陵归老有桑麻。\n茶煎小鼎初翻浪，灯映寒窗自结花。\n残药渐离愁境界，乱书重理淡生涯。\n等闲一事还超俗，断纸题诗字乱斜。",
        "dynasty": "宋",
        "collection_info": null
    },
    {
        "title": "病中杂咏十首  其七",
        "author": "陆游",
        "content": "天远不可问，将如此老何。\n老惊诗思退，贫欠药钱多。\n剡县寻僧宿，桐江买酒歌。\n市桥新柳色，又是一年过。",
        "dynasty": "宋",
        "collection_info": null
    },
    {
        "title": "病中杂咏十首  其八",
        "author": "陆游",
        "content": "半黄半绿柳满城，欲开未开梅有情。\n放翁一病又百日，回视新春如隔生。",
        "dynasty": "宋",
        "collection_info": null
    },
    {
        "title": "病中杂咏十首  其九",
        "author": "陆游",
        "content": "久病身犹困，闲游性已成。\n未停汤熨事，即理水云程。\n投宿忘街陌，论交失姓名。\n醉怜花坞好，恐是牡丹坪。",
        "dynasty": "宋",
        "collection_info": null
    },
    {
        "title": "病中杂咏十首  其一○",
        "author": "陆游",
        "content": "自我居湖曲，渔樵日往来。\n只知年屡改，不觉老相催。\n小浦潮痕长，长堤草色回。\n逢春心自在，莫道已成灰。",
        "dynasty": "宋",
        "collection_info": null
    },
    {
        "title": "雪",
        "author": "陆游",
        "content": "一夕山阴道，真成白玉京。\n衰残失壮观，拥被听窗声。",
        "dynasty": "宋",
        "collection_info": null
    },
    {
        "title": "自笑",
        "author": "陆游",
        "content": "左车第二牙辞去，团坐无生话又新。\n堪笑按摩并洗沐，未忘贪爱梦中身。",
        "dynasty": "宋",
        "collection_info": null
    },
    {
        "title": "绝句",
        "author": "陆游",
        "content": "山遮水隔重重堠，雨练风柔处处花。\n一病半年能不死，又将此恨醉天涯。",
        "dynasty": "宋",
        "collection_info": null
    },
    {
        "title": "题药囊",
        "author": "陆游",
        "content": "残暑纔属尔，新春还及兹。\n真当名百药，何止谒三医。\n半夜暾朝日，晨兴饮上池。\n金丹有门户，草木尔何知。",
        "dynasty": "宋",
        "collection_info": null
    },
    {
        "title": "末题二首  其一",
        "author": "陆游",
        "content": "平日尤闲老更闲，一毫世事岂相关。\n孤云不散来归岫，细水无声自出山。\n支径过僧纔百步，小楼藏药可三间。\n客来不肯通名姓，熟视吾庐为破颜。",
        "dynasty": "宋",
        "collection_info": null
    },
    {
        "title": "末题二首  其二",
        "author": "陆游",
        "content": "一身只付鷄栖上，万卷真藏椰子中。\n嘉定三年正月后，不知几度醉春风。",
        "dynasty": "宋",
        "collection_info": null
    },
    {
        "title": "病中示儿辈",
        "author": "陆游",
        "content": "去去生方远，冥冥死即休。\n狂思攘鬼手，危至服丹头。\n有剑知谁与，无香可得留。\n惟应勤学谨，事事鉴恬侯。",
        "dynasty": "宋",
        "collection_info": null
    },
    {
        "title": "梦中行荷花万顷中",
        "author": "陆游",
        "content": "天风无际路茫茫，老作月王风露郎。\n只把千尊为月俸，为嫌铜臭杂花香。",
        "dynasty": "宋",
        "collection_info": null
    },
    {
        "title": "示儿",
        "author": "陆游",
        "content": "死去元知万事空，但悲不见九州同。\n王师北定中原日，家祭无忘告乃翁。",
        "dynasty": "宋",
        "collection_info": null
    },
    {
        "title": "送李舍人赴阙",
        "author": "陆游",
        "content": "执简曾闻侍玉螭，谪仙才调尽推奇。\n能将苦语康时病，更遣丹诚动主思。\n北阙亲朋瞻旧德，东吴山水入新诗。\n知公自有经纶术，会见飞翔集凤池。",
        "dynasty": "宋",
        "collection_info": null
    },
    {
        "title": "大溪滩折柁  其一",
        "author": "陆游",
        "content": "溪流乱石似牛毛，雨过狂澜势转豪。\n寄语河公莫作戏，从来忠信任风涛。",
        "dynasty": "宋",
        "collection_info": null
    },
    {
        "title": "大溪滩折柁  其二",
        "author": "陆游",
        "content": "暮江初涨浪翻狂，一叶轻舟泛渺茫。\n我愧人非跛男子，安能与世作津梁。",
        "dynasty": "宋",
        "collection_info": null
    },
    {
        "title": "罗山平云阁",
        "author": "陆游",
        "content": "上方高阁与云齐，蜡屐穿云步步跻。\n却恐此身生羽翼，不从平地作阶梯。\n九门路接青霄近，四望山连碧海低。\n徙倚阑干重回首，疏林烟暝野猿啼。",
        "dynasty": "宋",
        "collection_info": null
    },
    {
        "title": "中阁",
        "author": "陆游",
        "content": "万仞仙山插太空，山腰依约见莲宫。\n人寰隔绝无人到，洞府深沉有路通。\n石隙生云埋柱础，海光浮日映帘栊。\n野僧斋罢凭阑久，千里秋毫入望中。",
        "dynasty": "宋",
        "collection_info": null
    },
    {
        "title": "冲虚宫",
        "author": "陆游",
        "content": "林馆松门白昼扃，参鸾人去已千龄。\n基存旧宅楼台古，地有遗丹草木灵。\n满洞晓云春酿雨，一池秋水夜涵星。\n麻姑仙驭今何在，槛外孤峰晚更青。",
        "dynasty": "宋",
        "collection_info": null
    },
    {
        "title": "罗浮山",
        "author": "陆游",
        "content": "十里山光翠障开，重游何事意徘徊。\n石楼自向云中见，仙岛谁知海上来。\n丹竈尚能含日月，龙潭还解起风雷。\n天涯为郡空华髮，十二年间到两回。",
        "dynasty": "宋",
        "collection_info": null
    },
    {
        "title": "宝积寺",
        "author": "陆游",
        "content": "偶来游古寺，景逐眼前生。\n岩上高僧坐，林间野客行。\n望穷沧海远，吟久暮云平。\n此境真难到，登临暂适情。",
        "dynasty": "宋",
        "collection_info": null
    },
    {
        "title": "祈雨二首  其一",
        "author": "陆游",
        "content": "折腰为米颜常腼，负耒躬耕意自甘。\n积谷千牛多骨相，年年祷雨到云庵。",
        "dynasty": "宋",
        "collection_info": null
    },
    {
        "title": "祈雨二首  其二",
        "author": "陆游",
        "content": "至德无私不我欺，精祈未效莫轻疑。\n但令葵藿勤倾向，会有风云感会时。",
        "dynasty": "宋",
        "collection_info": null
    },
    {
        "title": "秋日山居 晏起",
        "author": "陆游",
        "content": "年年睡债苦相关，好梦长随苦角残。\n作意归来偿宿负，透窗遮莫已三竿。",
        "dynasty": "宋",
        "collection_info": null
    },
    {
        "title": "秋日山居 野步",
        "author": "陆游",
        "content": "漠漠秋园暮景孤，纶巾羽服从奚奴。\n风流画手无摩诘，写作龙山野步图。",
        "dynasty": "宋",
        "collection_info": null
    },
    {
        "title": "秋日山居 午枕",
        "author": "陆游",
        "content": "茗碗兵休戒老兵，客来剥啄急须应。\n为言余正理公事，半落乌纱枕曲肱。",
        "dynasty": "宋",
        "collection_info": null
    },
    {
        "title": "秋日山居 夜坐",
        "author": "陆游",
        "content": "老懒开编早欠伸，强搔短髮照青荧。\n齑盐二十年前梦，尚想长廊撼夜铃。",
        "dynasty": "宋",
        "collection_info": null
    },
    {
        "title": "戏作三首  其一",
        "author": "陆游",
        "content": "飕飕松韵生鱼眼，汹汹云涛涌兔毫。\n促膝细论同此味，绝胜痛饮读离骚。",
        "dynasty": "宋",
        "collection_info": null
    },
    {
        "title": "戏作三首  其二",
        "author": "陆游",
        "content": "束书旧隠棋岩下，惯碾春风傲北窗。\n唤起□生尘土梦，頼君圭璧一双双。",
        "dynasty": "宋",
        "collection_info": null
    },
    {
        "title": "戏作三首  其三",
        "author": "陆游",
        "content": "建苑夸豪如贵胄，棋岩晦迹类臞仙。\n倘凭阀阅定人物，耕野钓溪难自贤。",
        "dynasty": "宋",
        "collection_info": null
    },
    {
        "title": "余邦英惠小山新芽作小诗三首以谢  其一",
        "author": "陆游",
        "content": "家园破社得鹰爪，舌本初参便到眉。\n忽喜云腴来建苑，坐令渴肺生华滋。",
        "dynasty": "宋",
        "collection_info": null
    },
    {
        "title": "余邦英惠小山新芽作小诗三首以谢  其二",
        "author": "陆游",
        "content": "正焙如观诗大雅，小山当似变风论。\n脱今风格不类古，终有先王礼义存。",
        "dynasty": "宋",
        "collection_info": null
    },
    {
        "title": "余邦英惠小山新芽作小诗三首以谢  其三",
        "author": "陆游",
        "content": "平时共语不成些，痴坐空雕藜苋肠。\n谁遣春风入牙颊，诗成忽带小山香。",
        "dynasty": "宋",
        "collection_info": null
    },
    {
        "title": "寄彦成",
        "author": "陆游",
        "content": "交旧天涯晓宿稀，年来独子付心期。\n满床文史对谈处，万里风霜并辔时。\n雨滴空阶怜夜榻，吟牵芳草梦春池。\n合沙桥下东流水，双鲤何时上钓丝。",
        "dynasty": "宋",
        "collection_info": null
    },
    {
        "title": "荣归",
        "author": "陆游",
        "content": "车马填门拨不开，吾宗得隽凯歌回。\n折将蟾苑一枝桂，泛入萱堂百岁杯。\n雅望素钦山竦岳，芳名中占斗中魁。\n先登頼子光邦族，继踵行看衮衮来。",
        "dynasty": "宋",
        "collection_info": null
    },
    {
        "title": "翠微堂",
        "author": "陆游",
        "content": "万顷青山只一溪，此中聊欲效真栖。\n寻深巧被闲云到，破静时闻幽鸟啼。\n羞有卑功追管晏，惭无高节比夷齐。\n困眠饥食真吾事，宝篆香残日又西。",
        "dynasty": "宋",
        "collection_info": null
    },
    {
        "title": "闲居七首  其一",
        "author": "陆游",
        "content": "小隠轻华屋，深山自结茅。\n乱苔侵石磴，疏竹映花梢。\n泉濑含清韵，风来慰淡交。\n闭门烧柏子，好把道书抄。",
        "dynasty": "宋",
        "collection_info": null
    },
    {
        "title": "闲居七首  其二",
        "author": "陆游",
        "content": "溪透桃源路，门连小华峰。\n虹霓横水槛，羽盖偃岩松。\n日月诗魂迥，烟霞道气浓。\n欲寻钟吕去，世外说从容。",
        "dynasty": "宋",
        "collection_info": null
    },
    {
        "title": "闲居七首  其三",
        "author": "陆游",
        "content": "厨给胡麻粒，山供鹿脯盘。\n扫门迟客至，入郭借书看。\n种竹添风韵，留松老岁寒。\n一生无别事，鷄犬恋刘安。",
        "dynasty": "宋",
        "collection_info": null
    },
    {
        "title": "闲居七首  其四",
        "author": "陆游",
        "content": "自得穷通乐，而无宠辱惊。\n韬光聊混俗，去知默陶情。\n毛竹苍龙瘦，云衣白鹤轻。\n时敲朝斗磬，林外玉声清。",
        "dynasty": "宋",
        "collection_info": null
    },
    {
        "title": "闲居七首  其五",
        "author": "陆游",
        "content": "野水明窗几，通渠绕屋流。\n鹭衝烟织素，鱼避月沉鈎。\n草闹蚊虻市，林昏蝙蝠秋。\n开怀觉清旷，万象入冥搜。",
        "dynasty": "宋",
        "collection_info": null
    },
    {
        "title": "闲居七首  其六",
        "author": "陆游",
        "content": "生计淡无味，终焉乐有余。\n灌畦亲抱瓮，种秫学拈锄。\n择木翔归鸟，临渊聚戏鱼。\n地偏心更远，靖节爱吾庐。",
        "dynasty": "宋",
        "collection_info": null
    },
    {
        "title": "闲居七首  其七",
        "author": "陆游",
        "content": "剪叶霜风劲，关门谢远游。\n深村梅映雪，前浦水明楼。\n蜜熟蜂衙放，羶残蚁阵收。\n地炉无兽炭，炙背补衣裘。",
        "dynasty": "宋",
        "collection_info": null
    },
    {
        "title": "夜坐",
        "author": "陆游",
        "content": "怀抱何萧爽，凉风扫鬰蒸。\n寒蛩喧败草，饥鼠囓枯藤。\n蝶入谁家梦，花残半夜灯。\n无人论道德，长啸愧孙登。",
        "dynasty": "宋",
        "collection_info": null
    },
    {
        "title": "新秋晚归",
        "author": "陆游",
        "content": "玉粒尝新稻，金风作好秋。\n雁回沙漠信，蝉噪夕阳愁。\n立久云生岫，归迟月满楼。\n吟余露华冷，砧杵起江头。",
        "dynasty": "宋",
        "collection_info": null
    },
    {
        "title": "怀王美",
        "author": "陆游",
        "content": "理髮侵霜白，酡颜借酒红。\n故人千里别，何日一樽同。\n魂梦徒劳蝶，音书不见鸿。\n抱琴虽有意，无语倚西风。",
        "dynasty": "宋",
        "collection_info": null
    },
    {
        "title": "感事",
        "author": "陆游",
        "content": "今古成何事，兴亡迹已陈。\n干时无上策，避世且全真。\n就日思明主，看云忆老亲。\n到头垂白早，径醉曲生春。",
        "dynasty": "宋",
        "collection_info": null
    },
    {
        "title": "客舍对梅",
        "author": "陆游",
        "content": "野迥林寒一水傍，密如疏蕊正商量。\n半霜半雪相仍白，无蝶无蜂自在香。\n月过晓窗移影瘦，风传残角引声长。\n还怜客路龙山下，未折一枝先断肠。",
        "dynasty": "宋",
        "collection_info": null
    },
    {
        "title": "春日",
        "author": "陆游",
        "content": "平生过眼万芳菲，晚景收心与世违。\n枯槁形骸元自瘦，膏腴田土为谁肥。",
        "dynasty": "宋",
        "collection_info": null
    },
    {
        "title": "闻婆餠焦",
        "author": "陆游",
        "content": "黄泥岭，松森森，幽鸟穿枝时一吟。\n汝声一何悲，汝语恻我心。\n连村麦熟餠饵香，我母九泉那得尝。",
        "dynasty": "宋",
        "collection_info": null
    },
    {
        "title": "种桑",
        "author": "陆游",
        "content": "孔明百亩桑，景略十具牛。\n岂无子孙念，饱暖自可休。\n种桑吾庐西，微径出南陌。\n三月叶暗园，四月葚可摘。\n戴胜枝上鸣，仓庚叶间飞。\n飞鸣各自得，人生胡不归。\n归家力农桑，慎莫愁贫贱。\n婚嫁就比邻，死生长相见。",
        "dynasty": "宋",
        "collection_info": null
    },
    {
        "title": "夜闻橹声",
        "author": "陆游",
        "content": "咿哑双橹声，凄切游子情。\n岂无一杯酒，孤舟谁与倾。\n清愁不可耐，霜月照潮平。",
        "dynasty": "宋",
        "collection_info": null
    },
    {
        "title": "离家示妻子",
        "author": "陆游",
        "content": "明日当北征，竟夕起復眠。\n悲虫号我傍，青灯照我前。\n妇忧衣裳薄，纫綫重敷绵。\n儿为检药笼，桂姜手炮煎。\n墩堠默可数，一念已酸然。\n使忧能伤人，我得復长年。\n同生天壤间，人谁无一廛。\n伤哉独何辜，皇皇长可怜。\n破屋不得住，风雨走道边。\n呼天得闻否，赋与何其偏。",
        "dynasty": "宋",
        "collection_info": null
    },
    {
        "title": "黄山塔",
        "author": "陆游",
        "content": "风吹旗脚西南开，挂帆槌鼓何快哉。\n转头已失望夫石，黄山孤塔迎人来。\n黄山劝汝一杯酒，送往迎来殊耐久。\n明年我作故乡归，还对黄山一搔首。",
        "dynasty": "宋",
        "collection_info": null
    },
    {
        "title": "送三兄赴奏邸",
        "author": "陆游",
        "content": "兄年十七弟始生，弟今白髮森千茎。\n所期相就毕此世，一尊浊酒得共倾。\n往年虽穷犹半菽，两年糠覈苦不足。\n书生志欲及天下，贫贱不得收骨肉。\n过悲復恐兄意伤，忍涕不觉涕已滂。\n早朝霜露戒衣薄，愿书此语欢或忘。\n闭门病衰百无用，日望兄归有余俸。\n早从丞相乞湖州，莫待异时思少游。",
        "dynasty": "宋",
        "collection_info": null
    },
    {
        "title": "闻角",
        "author": "陆游",
        "content": "小阁柴门近，黄昏画角声。\n时时逐风散，袅袅伴愁生。\n天地清秋暮，关河残月明。\n湖南贼未破，独立久含情。",
        "dynasty": "宋",
        "collection_info": null
    },
    {
        "title": "寄杨济伯",
        "author": "陆游",
        "content": "闻道皇华使，来从万里回。\n五溪春荠老，三峡暮猿哀。\n昔日文昌省，频年滟滪堆。\n问君何地险，斟酌寄声来。",
        "dynasty": "宋",
        "collection_info": null
    },
    {
        "title": "幽事",
        "author": "陆游",
        "content": "日日营幽事，时时有好怀。\n雨园残竹粉，风砌落松钗。\n伴蝶行花径，听蛙傍水涯。\n穷通了无谓，不必更安排。",
        "dynasty": "宋",
        "collection_info": null
    },
    {
        "title": "葺圃",
        "author": "陆游",
        "content": "种树书频读，齐民术屡窥。\n曾求竹醉日，更问柳眠时。\n卢橘初非橘，蒲葵不是葵。\n因而辨名物，甘作老樊迟。",
        "dynasty": "宋",
        "collection_info": null
    },
    {
        "title": "幽事",
        "author": "陆游",
        "content": "幽事春来早，晨兴即启阍。\n扫梁迎燕子，插楥护龙孙。\n数日招宾友，先期办酒尊。\n淋漓衣袖湿，不管渍春痕。",
        "dynasty": "宋",
        "collection_info": null
    },
    {
        "title": "北槛",
        "author": "陆游",
        "content": "北槛近中堂，缘阶物自芳。\n晨清花拱露，地僻藓侵廊。\n坐久时开卷，吟余或炷香。\n终朝无客至，一枕到羲皇。",
        "dynasty": "宋",
        "collection_info": null
    },
    {
        "title": "寄姜梅山雷字诗",
        "author": "陆游",
        "content": "章台官柳应宫槐，宝马蹄轻不动埃。\n只怪好诗无与敌，谁知古学有从来。\n江山常逐客帆远，岁月不禁衙鼓催。\n剩约东林投凈社，高情千载有宗雷。",
        "dynasty": "宋",
        "collection_info": null
    },
    {
        "title": "采菊",
        "author": "陆游",
        "content": "秋花莫插鬓，虽好亦凄凉。\n采菊还挼却，空余满袖香。",
        "dynasty": "宋",
        "collection_info": null
    },
    {
        "title": "吴娃曲  其一",
        "author": "陆游",
        "content": "满地花阴不闭门，琵琶抱恨立黄昏。\n妾身不似天边月，此夜此时重见君。",
        "dynasty": "宋",
        "collection_info": null
    },
    {
        "title": "吴娃曲  其二",
        "author": "陆游",
        "content": "忘忧石榴深浅红，草花红紫亦成丛。\n明年开时不望见，只望郎君忆着侬。",
        "dynasty": "宋",
        "collection_info": null
    },
    {
        "title": "吴娃曲  其三",
        "author": "陆游",
        "content": "二月镜湖水拍天，禹王庙下斗龙船。\n龙船相似年年好，人自今年异去年。",
        "dynasty": "宋",
        "collection_info": null
    },
    {
        "title": "吴娃曲  其四",
        "author": "陆游",
        "content": "臂上烧香拜佛前，愿郎安稳过新年。\n多情已是长多病，莫要留心在妾边。",
        "dynasty": "宋",
        "collection_info": null
    },
    {
        "title": "过江至萧山县驿东轩海棠已谢",
        "author": "陆游",
        "content": "星星两鬓怯年华，幽馆无人江月斜。\n惆怅过江留一夕，晓风吹尽海棠花。",
        "dynasty": "宋",
        "collection_info": null
    },
    {
        "title": "崔伯易画像赞",
        "author": "陆游",
        "content": "古之君子，学以为己。\n可行则行，可止则止。\n仕以行义，止以远耻。\n世衰道微，岂復知此。\n蚩蚩始学，青紫思拾。\n万马并驰，孰能独立。\n始虽弗急，后亦汲汲。\n我思崔公，涕泗横集。",
        "dynasty": "宋",
        "collection_info": null
    },
    {
        "title": "东坡像赞",
        "author": "陆游",
        "content": "我游钧天，帝之所都。\n是老先生，玉色敷腴。\n顾我而叹，闵世垢浊。\n笑谓侍僊，畀以灵药。\n稽首径归，万里天风。\n碧山巉然，月堕江空。",
        "dynasty": "宋",
        "collection_info": null
    },
    {
        "title": "钟离真人赞",
        "author": "陆游",
        "content": "五季之乱，方酣于兵。\n叱嗟风云，卓乎人英。\n功虽不成，气则莫夺。\n煌煌金丹，粃糠陶葛。",
        "dynasty": "宋",
        "collection_info": null
    },
    {
        "title": "吕真人赞二首",
        "author": "陆游",
        "content": "一粒之粟，有国有民。\n二升之釜，浩渺嶙峋。\n我游巴陵，始识公面。\n青蛇鑑然，求之不见。\n天下家家画吕公，衣冠颜鬓了无同。\n劝君莫被丹青误，那有长绳可繫风。",
        "dynasty": "宋",
        "collection_info": null
    },
    {
        "title": "僧师源画观音赞",
        "author": "陆游",
        "content": "三世如来同一鬨，大士亦作补陀梦。\n佛子无财可修供，尺纸寸毫俱妙用。\n宝缨天冠俨四众，长年造极笔愈纵。\n唯师鲁公为作颂，十方世界俱震动。",
        "dynasty": "宋",
        "collection_info": null
    },
    {
        "title": "宏智禅师真赞",
        "author": "陆游",
        "content": "死诸葛走生仲达，死姚崇卖生张说。\n看渠临了一着子，诸方倒退三十里。",
        "dynasty": "宋",
        "collection_info": null
    },
    {
        "title": "大慧禅师真赞",
        "author": "陆游",
        "content": "平生嫌遮老子，说法口巴巴地。\n若是灵利阿师，参取画底妙喜。",
        "dynasty": "宋",
        "collection_info": null
    },
    {
        "title": "万庵禅师真赞",
        "author": "陆游",
        "content": "洒洒落落五十年，一句不说祖师禅。\n妙喜堂中正法眼，等闲灭在瞎馿边。",
        "dynasty": "宋",
        "collection_info": null
    },
    {
        "title": "涂毒策禅师真赞二首  其一",
        "author": "陆游",
        "content": "骨相瓌奇，风神萧散。\n貌肃而和，语尽而简。\n画得者英气逼人，画不得者顶门上一隻眼。",
        "dynasty": "宋",
        "collection_info": null
    },
    {
        "title": "涂毒策禅师真赞二首  其二",
        "author": "陆游",
        "content": "涂毒不自讚，留待三山老。\n试问卿上人，讚好莫讚好。\n海中忽起劫初风，北斗柄折须弥倒。",
        "dynasty": "宋",
        "collection_info": null
    },
    {
        "title": "佛照禅师真赞",
        "author": "陆游",
        "content": "名动三朝，话行四海。\n撒手归来，云山不改。\n人言大觉同龛，师云老僧掩彩。",
        "dynasty": "宋",
        "collection_info": null
    },
    {
        "title": "大洪禅师赞",
        "author": "陆游",
        "content": "髮长无心剃，衣破无心补。\n大洪山上有贼，大洪山下有虎。\n非但白刃杀尽儿孙，更能一口吞却佛祖。",
        "dynasty": "宋",
        "collection_info": null
    },
    {
        "title": "中岩圜老像赞",
        "author": "陆游",
        "content": "我游中岩，拜师于床。\n巍巍堂堂，凤举龙骧。\n公住无为，访我成都。\n雄辩纵横，玉色敷腴。\n别未十日，梁木告摧。\n我如飞蓬，万里南来。\n孰谓穷山，乃瞻仪形。\n墙壁说法，况此丹青。",
        "dynasty": "宋",
        "collection_info": null
    },
    {
        "title": "奉圣淳山主年八十有四放翁为作真赞",
        "author": "陆游",
        "content": "两住名山一老禅，目光如电照人天。\n行藏不用占蓍草，卦气全来二十年。",
        "dynasty": "宋",
        "collection_info": null
    },
    {
        "title": "芋庵宗慧禅师真赞",
        "author": "陆游",
        "content": "煨懒残芋，打涂毒鼓。\n舌本雷霆，毫端风雨。",
        "dynasty": "宋",
        "collection_info": null
    },
    {
        "title": "广慧法师赞",
        "author": "陆游",
        "content": "东土震旦，西方极乐。\n一緉草鞋，到处行脚。",
        "dynasty": "宋",
        "collection_info": null
    },
    {
        "title": "敷凈人求僧赞",
        "author": "陆游",
        "content": "光薙头，凈洗钵，头头拈起头头活。\n有时与，有时夺，受用现前活鱍鱍。\n敷道者，一短褐，欠箇什么更要恶水泼。\n将错就错也不妨，只在檀那轻手拨。",
        "dynasty": "宋",
        "collection_info": null
    },
    {
        "title": "钱道人赞",
        "author": "陆游",
        "content": "栟榈冠，青芒屩，上天下天不骑鹤。\n唤作神仙渠不肯，道是凡人我又错，会稽城中且卖药。",
        "dynasty": "宋",
        "collection_info": null
    },
    {
        "title": "放翁自赞四首  其一",
        "author": "陆游",
        "content": "遗物以贵吾身，弃智以全吾真。\n剑外江南，飘然幅巾。\n野鹤驾九天之风，涧松傲万木之春。\n或以为跌宕湖海之士，或以为枯槁陇亩之民。\n二者之论虽不同，而不我知则均也。",
        "dynasty": "宋",
        "collection_info": null
    },
    {
        "title": "放翁自赞四首  其二",
        "author": "陆游",
        "content": "名动高皇，语触秦桧。\n身老空山，文传海外。\n五十年间，死尽流辈。\n老子无才，山僧不会。",
        "dynasty": "宋",
        "collection_info": null
    },
    {
        "title": "放翁自赞四首  其三",
        "author": "陆游",
        "content": "皮葛其衣，巢穴其居。\n烹不糁之藜羹，驾秃尾之草馿。\n闻鸡而起，则和宁戚之牛歌。\n戴星而耕，则稽氾胜之农书。\n谓之瘁则若腴，谓之泽则若癯。\n虽不能草泥金之检以纪治功，其亦可挟兔园之册以教乡闾者乎。",
        "dynasty": "宋",
        "collection_info": null
    },
    {
        "title": "放翁自赞四首  其四",
        "author": "陆游",
        "content": "进无以显于时，退不能隠于酒。\n事刀笔不如小吏，把锄犁不如健妇。\n或问陈子何取而肖其像，曰是翁也。\n腹容王导辈数百，胸吞云梦者八九也。",
        "dynasty": "宋",
        "collection_info": null
    },
    {
        "title": "天申节致语口号三首  其一",
        "author": "陆游",
        "content": "宫殿红云捧紫皇，河清电绕拥休祥。\n壶中常占青春在，物外方知浩劫长。\n昼立龙旗风不动，晓开琼笈远飘香。\n尧年岂特封人祝，动地驩声遍万方。",
        "dynasty": "宋",
        "collection_info": null
    },
    {
        "title": "天申节致语口号三首  其二",
        "author": "陆游",
        "content": "广殿遥闻警跸音，觚棱晓色尚沈沈。\n半空瑞霭炉香馥，一点红云黼座深。\n夷夏驩声归羽舞，干坤和气入熏琴。\n欲知圣德齐尧舜，遡阙争倾万国心。",
        "dynasty": "宋",
        "collection_info": null
    },
    {
        "title": "天申节致语口号三首  其三",
        "author": "陆游",
        "content": "嘉会千龄岂易逢，佩声俱集未央宫。\n九重凤阙曈昽日，百尺龙旗掩苒风。\n奇瑞屡书图牒上，太平长在咏歌中。\n区区击壤虽无取，意与生民既醉同。",
        "dynasty": "宋",
        "collection_info": null
    },
    {
        "title": "徐稚山给事庆八十乐语口号",
        "author": "陆游",
        "content": "欲知主圣本臣忠，倾尽嘉谟沃舜聪。\n同载方如周吕尚，安车不数汉申公。\n日烘盎盎花光暖，烛映鳞鳞酒浪红。\n白首同朝各强健，莫辞烂醉答春风。",
        "dynasty": "宋",
        "collection_info": null
    },
    {
        "title": "致语口号二首  其一",
        "author": "陆游",
        "content": "曾立蛾眉禁省班，至今风采照金銮。\n纵横笔阵千人废，浩荡辞源万顷宽。\n落纸烟云纷态度，照人冰玉峙高寒。\n从容坐啸香凝寝，说与宾僚拭目观。",
        "dynasty": "宋",
        "collection_info": null
    },
    {
        "title": "致语口号二首  其二",
        "author": "陆游",
        "content": "凉月参差白露漙，请看宾主罄清欢。\n麟符玉节交相映，凤竹鸾丝殊未阑。\n百谷方登仓庚足，七州无事里闾安。\n樽前莫惜山颓玉，四者能兼自古难。",
        "dynasty": "宋",
        "collection_info": null
    },
    {
        "title": "奉送姜邦杰出关二首  其一",
        "author": "陆游",
        "content": "君似襄阳孟浩然，蹇馿风帽一癯仙。\n清秋客路知无恨，满箸鲈鱼不值钱。",
        "dynasty": "宋",
        "collection_info": null
    },
    {
        "title": "奉送姜邦杰出关二首  其二",
        "author": "陆游",
        "content": "十年好句满人间，不欠诗名只欠闲。\n剩欲贺君君领否，新衔两字是梅山。",
        "dynasty": "宋",
        "collection_info": null
    },
    {
        "title": "周洪道招食江西笋归为绝句",
        "author": "陆游",
        "content": "色如玉版猫头笋，味抵驼峰牛尾貍。\n归向妻孥夸至夕，书生寒乞定难医。",
        "dynasty": "宋",
        "collection_info": null
    },
    {
        "title": "社日",
        "author": "陆游",
        "content": "坎坎迎神鼓，儿童喜欲颠。\n放翁无社酒，闭户课残编。",
        "dynasty": "宋",
        "collection_info": null
    },
    {
        "title": "樵夫",
        "author": "陆游",
        "content": "酸涩涧边果，青红岩际花。\n贪随狙狖去，风雨未还家。",
        "dynasty": "宋",
        "collection_info": null
    },
    {
        "title": "致爽轩",
        "author": "陆游",
        "content": "黄尘赤日汗沾裾，竹裏煎茶喜有余。\n堪笑放翁穷意巧，就君池馆读君书。",
        "dynasty": "宋",
        "collection_info": null
    },
    {
        "title": "夺锦轩",
        "author": "陆游",
        "content": "夺锦轩中醉倚栏，锦屏紫翠插云端。\n平生不喜言争夺，付与游人自在看。",
        "dynasty": "宋",
        "collection_info": null
    },
    {
        "title": "海棠",
        "author": "陆游",
        "content": "月下看荼䕷，烛下看海棠。\n此是看花法，不可轻传扬。\n荼䕷暗处看，纷纷满架雪。\n海棠明处看，滴滴万点血。",
        "dynasty": "宋",
        "collection_info": null
    },
    {
        "title": "香炉",
        "author": "陆游",
        "content": "四座且莫喧，愿听歌一言。\n请说铜香炉，崔巍象南山。\n上枝似松柏，下根据铜盘。\n雕文各异类，离娄自相连。\n谁能为此器，公输与鲁般。\n朱火然其中，青烟扬其间。\n顺入君怀裏，四座莫不欢。\n香风难久居，空令蕙草残。",
        "dynasty": "宋",
        "collection_info": null
    },
    {
        "title": "赠王伯长主簿",
        "author": "陆游",
        "content": "学诗大略似参禅，且下功夫二十年。\n君要亲尝狮子吼，法须尽吐野狐涎。\n几人错会先师话，吾辈元齐古佛肩。\n天遣放翁穷不死，茶山钵袋未曾传。",
        "dynasty": "宋",
        "collection_info": null
    },
    {
        "title": "诗一首",
        "author": "陆游",
        "content": "上重支三枕，趺寒踏两裘。\n悠悠煎药水，常照夜深愁。",
        "dynasty": "宋",
        "collection_info": null
    },
    {
        "title": "出游",
        "author": "陆游",
        "content": "尽道衰翁懒，乘闲亦出门。\n修琴来竹院，采药宿山村。\n雪路鸣长耳，烟堤驾独辕。\n残年常自在，何以报君恩。",
        "dynasty": "宋",
        "collection_info": null
    },
    {
        "title": "出越城游",
        "author": "陆游",
        "content": "出郊聊旷目，小艇受樵风。\n烟柳浅深绿，水花颠倒红。\n秋光无远近，晚兴信西东。\n欲访幽人宿，高旛古木中。",
        "dynasty": "宋",
        "collection_info": null
    },
    {
        "title": "石门",
        "author": "陆游",
        "content": "昔读康乐诗，梦到石门山。\n中有醉道士，倒佩落其冠。\n来游一一是，嵌岩如屋宽。\n喷薄三百尺，万珠落珊珊。\n峭壁天削成，盘石容投竿。\n摩挲苍藓字，喟发千载嘆。\n老洪梦中旧，两脸依然丹。\n语我君小留，山瓢勿嫌酸。\n涧果四时有，收拾苦不难。\n旋炊胡麻饭，荐以枸杞槃。\n手摘石上茶，风炉煮甘寒。\n扰扰尘土中，未易得此欢。\n濯足山下潭，戏惊蛟龙蟠。\n醉面索吹醒，坐待风雷翻。",
        "dynasty": "宋",
        "collection_info": null
    },
    {
        "title": "鶑花亭",
        "author": "陆游",
        "content": "沙外春风柳十围，绿阴依旧语黄鹂。\n故应留与行人恨，不见秦郎半醉时。",
        "dynasty": "宋",
        "collection_info": null
    },
    {
        "title": "郭氏山林十六咏 清旷亭",
        "author": "陆游",
        "content": "胜游谢车马，从此始青鞵。\n俗士洗褊心，达人增旷怀。",
        "dynasty": "宋",
        "collection_info": null
    },
    {
        "title": "郭氏山林十六咏 桂壑",
        "author": "陆游",
        "content": "小山有桂枝，名自骚人传。\n我欲辨其族，衰病空慨然。",
        "dynasty": "宋",
        "collection_info": null
    },
    {
        "title": "郭氏山林十六咏 月峡",
        "author": "陆游",
        "content": "我昔泝三峡，仰天如匹练。\n安得中天月，正用此时见。",
        "dynasty": "宋",
        "collection_info": null
    },
    {
        "title": "郭氏山林十六咏 小烂柯",
        "author": "陆游",
        "content": "山中一枰棋，尘世底事无。\n若復计胜负，与彼亦何殊。",
        "dynasty": "宋",
        "collection_info": null
    },
    {
        "title": "郭氏山林十六咏 倾月",
        "author": "陆游",
        "content": "种梧待凤雏，此计乃可笑。\n不如看月堕，与子舒清啸。",
        "dynasty": "宋",
        "collection_info": null
    },
    {
        "title": "郭氏山林十六咏 高碧岩",
        "author": "陆游",
        "content": "我诵明逸诗，豹林不可到。\n斯山幸不远，何日欹纱帽。",
        "dynasty": "宋",
        "collection_info": null
    },
    {
        "title": "郭氏山林十六咏 閟云关",
        "author": "陆游",
        "content": "白云如高人，择友尚傲世。\n朱门客三千，一点不可致。",
        "dynasty": "宋",
        "collection_info": null
    },
    {
        "title": "郭氏山林十六咏 壶天阁",
        "author": "陆游",
        "content": "吾庐在目中，日可理轻策。\n乃知壶中天，端胜缩地脉。",
        "dynasty": "宋",
        "collection_info": null
    },
    {
        "title": "郭氏山林十六咏 石井",
        "author": "陆游",
        "content": "酌泉咽冰玉，肺腑生惨凛。\n老夫桑苎家，颇欲续水品。",
        "dynasty": "宋",
        "collection_info": null
    },
    {
        "title": "郭氏山林十六咏 玉泉",
        "author": "陆游",
        "content": "摘玉毁珠玑，蒙庄有深旨。\n向郭不能传，千载付吾子。",
        "dynasty": "宋",
        "collection_info": null
    },
    {
        "title": "郭氏山林十六咏 飞雪",
        "author": "陆游",
        "content": "我昔游青城，六月对雪山。\n吴蜀渺万里，安得在此间。",
        "dynasty": "宋",
        "collection_info": null
    },
    {
        "title": "郭氏山林十六咏 玉佩",
        "author": "陆游",
        "content": "羣仙停鹤驭，玉佩摇空山。\n金丹定分子，往缀通明班。",
        "dynasty": "宋",
        "collection_info": null
    },
    {
        "title": "郭氏山林十六咏 韫玉岩",
        "author": "陆游",
        "content": "苍崖韫白璧，欲上渺无路。\n但照太史占，虹气贯宝婺。",
        "dynasty": "宋",
        "collection_info": null
    },
    {
        "title": "郭氏山林十六咏 笙鹤亭",
        "author": "陆游",
        "content": "兹山多异域，飞仙亦税驾。\n勿遣俗客来，恐妨笙鹤下。",
        "dynasty": "宋",
        "collection_info": null
    },
    {
        "title": "郭氏山林十六咏 倚剑",
        "author": "陆游",
        "content": "悬瀑若剑立，空潭如镜平。\n未能照魑魅，且用斩长鲸。",
        "dynasty": "宋",
        "collection_info": null
    },
    {
        "title": "郭氏山林十六咏 药圃",
        "author": "陆游",
        "content": "采芝夏黄公，卖药韩伯休。\n吾友子郭子，高趣可与侔。",
        "dynasty": "宋",
        "collection_info": null
    },
    {
        "title": "题卧龙山",
        "author": "陆游",
        "content": "涪翁几日客，遗墨徧苍崖。\n作吏今三月，偷闲始一来。\n云归就檐宿，江怒触山迴。\n更欲穷幽赏，城头迭鼓催。",
        "dynasty": "宋",
        "collection_info": null
    },
    {
        "title": "韩干马图",
        "author": "陆游",
        "content": "唐人画马如相马，□□不在骊与黄。\n天机入神即挥洒，气脱毫素先腾骧。\n昔年曾画穆王游八极，八龙之骏云五色。\n后来又写越影超光脱丹碧，后来又写汉武穷渥洼。\n復见神驹来汉家，势走灭没开风沙。\n壮哉此马健且雄，玉花徧身云满鬉。\n首如渴乌眼如电，皎如疋练横晴空。\n使之陷阵当破敌，万马不敢先秋风。\n如何解鞍脱其馽，纵尔俶傥如游龙。\n君不见四海罢征战，九夷尽梯航。\n方将却尔宛水之西，归尔华山之阳。\n幸逢韩供奉写尔神，杜拾遗歌尔良。\n赠尔支道林，爱尔神骏悬高堂。",
        "dynasty": "宋",
        "collection_info": null
    },
    {
        "title": "访僧支提寺",
        "author": "陆游",
        "content": "高名每惯习凿齿，巨眼忽逢支道林。\n共夜不知红烛短，对床空嘆白云深。\n满前钟鼓何曾忍，匝地毫光不用寻。\n欲识天冠真面目，鸟啼猿啸总知音。",
        "dynasty": "宋",
        "collection_info": null
    },
    {
        "title": "南园四首  其一",
        "author": "陆游",
        "content": "晓鶑催繫柳边舟，老陌东风拂面柔。\n客裏又惊春事晚，梦中重续括苍游。\n欢情饮量年年减，古寺名园处处留。\n却羡少年轻岁月，角声如此不知愁。",
        "dynasty": "宋",
        "collection_info": null
    },
    {
        "title": "南园四首  其二",
        "author": "陆游",
        "content": "南游云海嘆茫茫，又泛归舟到括苍。\n城郭凄凉嘆辽鹤，鬓毛萧飒点吴霜。\n酴醿可把春无几，弦索初陈燕未央。\n楼下清溪三百里，溪流不似客愁长。",
        "dynasty": "宋",
        "collection_info": null
    },
    {
        "title": "南园四首  其三",
        "author": "陆游",
        "content": "安用移封向酒泉，醉乡只拟乞南园。\n更添小阁临滩石，一洗人间歌吹喧。",
        "dynasty": "宋",
        "collection_info": null
    },
    {
        "title": "南园四首  其四",
        "author": "陆游",
        "content": "春来归路阅三州，是处跏趺懒出游。\n一到南园便忘返，亭边绿浸琵琶洲。",
        "dynasty": "宋",
        "collection_info": null
    },
    {
        "title": "虎洞",
        "author": "陆游",
        "content": "空山秋高木叶黄，茫茫百草凋秋霜。\n逶迤深谷白昼静，群鸦竞噪众鸟翔。\n洞中有虎何猛烈，牙如利刀爪如铁。\n奋髯掉尾初出穴，昂头四顾吐其舌。\n双睛忽动飞电迴，层崖长啸阴风来。\n山中藜藿谁敢采，野外狐兔皆悲哀。\n嗟虎之猛有如此，自是贪残日无已。\n岂无壮士裴将军，弯弓射之殄其类。\n方今上有明圣君，广爱民物怀深仁。\n推诚不但祝罗网，登用牧守需贤人。\n四郊无事民安静，有若刘昆多善政。\n嗟虎虽猛当如何，胡为饮泉卷之阿，明当负子东渡河。",
        "dynasty": "宋",
        "collection_info": null
    },
    {
        "title": "古诗",
        "author": "陆游",
        "content": "能自得我心，无入不自得。\n灵府长优闲，蕉鹿乌能惑。\n浊醪吞数升，浩气漫漫塞。\n醉来隠几酣，屡到华胥国。\n人生贵适情，何当调语默。",
        "dynasty": "宋",
        "collection_info": null
    },
    {
        "title": "句  其一",
        "author": "陆游",
        "content": "南酒应怜未归客。",
        "dynasty": "宋",
        "collection_info": null
    },
    {
        "title": "句  其二",
        "author": "陆游",
        "content": "更就高僧学白羹。",
        "dynasty": "宋",
        "collection_info": null
    },
    {
        "title": "句  其三",
        "author": "陆游",
        "content": "厚味无人设佞汤，微芬时自炷廉香。",
        "dynasty": "宋",
        "collection_info": null
    },
    {
        "title": "句  其四",
        "author": "陆游",
        "content": "穷达得非吾有命，吉凶谁谓汝前知。",
        "dynasty": "宋",
        "collection_info": null
    },
    {
        "title": "句  其五",
        "author": "陆游",
        "content": "使君何所乐，乐在南湖滨。",
        "dynasty": "宋",
        "collection_info": null
    },
    {
        "title": "句  其六",
        "author": "陆游",
        "content": "歌呼宛转连渔市，灯火青荧拥郡楼。",
        "dynasty": "宋",
        "collection_info": null
    },
    {
        "title": "句  其七",
        "author": "陆游",
        "content": "我老诗不工，非復薛与岑。",
        "dynasty": "宋",
        "collection_info": null
    },
    {
        "title": "句  其八",
        "author": "陆游",
        "content": "是邦山水窟，领会得佳处。\n山回如可招，水集若来赴。\n竹叶溯江船，春荠隔烟树。",
        "dynasty": "宋",
        "collection_info": null
    },
    {
        "title": "句  其九",
        "author": "陆游",
        "content": "秃老本儒冠，荆公使为僧。",
        "dynasty": "宋",
        "collection_info": null
    },
    {
        "title": "句  其一○",
        "author": "陆游",
        "content": "但见古河东，荞麦铺如雪。",
        "dynasty": "宋",
        "collection_info": null
    },
    {
        "title": "存目  其一",
        "author": "陆游",
        "content": "诗题：成材将还旴江幕以诗四章为贶次韵其二以识别，首句：漂泊干戈到粤山文场妙誉古推高。",
        "dynasty": "宋",
        "collection_info": null
    },
    {
        "title": "存目  其二",
        "author": "陆游",
        "content": "诗题：寄邓志宏五首首句：三径从来半草莱彭泽思归意未成厌从薄宦思莲幕笔下文章信有神中原回首涕沾裳。",
        "dynasty": "宋",
        "collection_info": null
    },
    {
        "title": "存目  其三",
        "author": "陆游",
        "content": "诗题：赠徐相师首句：许负遗书果是非。",
        "dynasty": "宋",
        "collection_info": null
    },
    {
        "title": "题壁",
        "author": "陆放翁妾",
        "content": "玉阶蟋蟀闹清夜，金井梧桐辞故枝。\n一枕凄凉眠不得，呼灯起作感秋时。",
        "dynasty": "宋",
        "collection_info": null
    },
    {
        "title": "行路难",
        "author": "范成大",
        "content": "赠君以丹棘忘忧之草，青棠合欢之花。\n马脑游仙之梦枕，龙综辟寒之宝纱。\n天河未翻月未落，夜长如年引春酌。\n昔人安在空城郭，今夕不饮何时乐。",
        "dynasty": "宋",
        "collection_info": null
    },
    {
        "title": "西江有单鹄行",
        "author": "范成大",
        "content": "西江有单鹄，託身万里云。\n猥为稻粱谋，堕此鸥鹭羣。\n朝游枫叶杪，暮宿芦花根。\n怀安浦溆暖，忘记云海宽。\n忽有孤征鸿，惊飞落江滨。\n眼明见黄鹄，邂逅倾情真。\n羽毛虽不同，意气颇相亲。\n言鹄有六翮，何不高飞翾。\n水鸟不足羣，朝暮徒嘲喧。\n相将乘风去，一上盘秋旻。\n渴饮颢露滋，饥吸晴霞暾。\n方知翅翎俊，可以凌埃尘。\n东风昨解冻，春光暖如熏。\n阳鸟当北乡，行止倏已分。\n傥欲相逐去，关山隔吴秦。\n两鸟竟分飞，鸣声动行人。\n岂不有岁晚，鸿当復来宾。\n但愁山海阔，岐路多纠纷。\n復来失故道，那得相知闻。\n鸿归有俦侣，鹄住长悲辛。",
        "dynasty": "宋",
        "collection_info": null
    },
    {
        "title": "车遥遥篇",
        "author": "范成大",
        "content": "车遥遥，马憧憧。\n君游东山东復东，安得奋飞逐西风。\n愿我如星君如月，夜夜流光相皎洁。\n月暂晦，星常明。\n留明待月復，三五共盈盈。",
        "dynasty": "宋",
        "collection_info": null
    },
    {
        "title": "放鱼行",
        "author": "范成大",
        "content": "水落塘枯鱼卧陆，小儿抱取不濡足。\n昂藏赤鯶亦垂头，背负玄鳞三十六。\n家人涤砧不辞劳，云有素书金错刀。\n嗟予赎放岂徼福，忍把汝命供吾饕。\n如今已脱张胡子，好上龙门饮湖水。\n不然崛起载飞仙，切莫颠狂称长史。",
        "dynasty": "宋",
        "collection_info": null
    },
    {
        "title": "晚步东郊",
        "author": "范成大",
        "content": "水墨依林寺，青黄负郭田。\n斜阳犹满地，片月早中天。\n策策鸦飞急，冥冥树影圆。\n西山元自好，那更着云烟。",
        "dynasty": "宋",
        "collection_info": null
    },
    {
        "title": "元夜忆羣从",
        "author": "范成大",
        "content": "愁裏仍蒿径，閒中更荜门。\n青灯聊自照，浊酒为谁温。\n隙月知无梦，窗梅寄断魂。\n遥怜好兄弟，飘泊两江村。",
        "dynasty": "宋",
        "collection_info": null
    },
    {
        "title": "登西楼",
        "author": "范成大",
        "content": "少年豪气合摧锋，青鬓朱颜万事慵。\n畴昔四愁无梦到，及时一笑有谁供。\n诗情饮兴如云薄，草色花光似酒醲。\n千里春心吟不尽，下楼分付晚烟钟。",
        "dynasty": "宋",
        "collection_info": null
    },
    {
        "title": "不寐",
        "author": "范成大",
        "content": "南风酿卑湿，滑滑病履舄。\n竟日隠几坐，拳局不得适。\n丹田恍澒洞，银海眩眵黑。\n髀弱类跨鞍，臂强如运甓。\n合体竞酸嘶，莫夜辄增极。\n奏床不得眠，耿耿到明发。\n黄妳共住久，来梦乃其职。\n睡魔吾故人，曩是不速客。\n招呼各偃蹇，莫效尺寸力。\n周公无由来，咫尺今古隔。\n彭尸不得去，罡骑无行色。\n主客两愁绪，虚室浪生白。\n人言老禅师，两胁不到席。\n兹事恐未暇，但愿了今夕。\n平生北窗眠，栩栩即圣域。\n睡僊吾所慕，行步亦鼾息。",
        "dynasty": "宋",
        "collection_info": null
    },
    {
        "title": "河豚叹",
        "author": "范成大",
        "content": "鲰生藜苋肠，食事一饱足。\n腥腐色所难，况乃衷酖毒。\n彭亨强名鱼，杀气孕惨黩。\n既非养生具，宜谢砧几酷。\n吴侬真差事，网索不遗育。\n捐生决下箸，缩手汗童仆。\n朝来里中子，馋吻不待熟。\n浓睡唤不譍，已落新鬼录。\n百年三寸咽，水陆富肴䔩。\n一物不登俎，未负将军腹。\n为口忘计身，饕死何足哭。\n作俑者谁欤，至今走末俗。\n或云先王意，除恶如艺菽。\n逆枭与毒獍，岁岁参币玉。\n芟夷入荐羞，盖欲歼种族。\n生死有定数，断命乌可续。\n适丁是时者，未易一理局。\n鼋鼎子公怒，羊羹华元衄。\n异味古所珍，无事苦畏缩。\n骈头讧此语，戒谕袛取渎。\n聋盲死不悟，明知谅已烛。",
        "dynasty": "宋",
        "collection_info": null
    },
    {
        "title": "续长恨歌七首  其一",
        "author": "范成大",
        "content": "金杯潋滟晓粧寒，国色天香胜牡丹。\n白凤诏书来已暮，六宫铅粉半春阑。",
        "dynasty": "宋",
        "collection_info": null
    },
    {
        "title": "续长恨歌七首  其二",
        "author": "范成大",
        "content": "紫薇金屋闭春阳，石竹山花却自芳。\n莫道故情无觅处，领巾犹有隔生香。",
        "dynasty": "宋",
        "collection_info": null
    },
    {
        "title": "续长恨歌七首  其三",
        "author": "范成大",
        "content": "闻道蓬壶重见时，瘦来全不耐风吹。\n无端却作尘间念，已被仙官圣得知。",
        "dynasty": "宋",
        "collection_info": null
    },
    {
        "title": "续长恨歌七首  其四",
        "author": "范成大",
        "content": "别后相思梦亦难，东虚云路海漫漫。\n仙凡顿隔银屏影，不似当时取次看。",
        "dynasty": "宋",
        "collection_info": null
    },
    {
        "title": "续长恨歌七首  其五",
        "author": "范成大",
        "content": "人似飞花去不归，兰昌宫殿几斜晖。\n百年只有云容姊，留得当时旧舞衣。",
        "dynasty": "宋",
        "collection_info": null
    },
    {
        "title": "续长恨歌七首  其六",
        "author": "范成大",
        "content": "骊山六十二高楼，突兀华清最上头。\n玉羽川长湘浦暗，三郎无事更神游。",
        "dynasty": "宋",
        "collection_info": null
    },
    {
        "title": "续长恨歌七首  其七",
        "author": "范成大",
        "content": "帝乡云驭若为留，八景三清好在不。\n玉笛不随双鹤去，人间犹得听梁州。",
        "dynasty": "宋",
        "collection_info": null
    },
    {
        "title": "雷雨邻舍起龙",
        "author": "范成大",
        "content": "雨工避事欲蟠泥，帝遣丰隆执以归。\n连鼓一声人失箸，不知挂壁几梭飞。",
        "dynasty": "宋",
        "collection_info": null
    },
    {
        "title": "次韵唐致远雨后喜凉",
        "author": "范成大",
        "content": "老阳作气再三衰，鼓竭之余不支雨。\n搴旗拔帜埽迹空，一点新凉破残暑。\n飞蚊薨薨已无奇，蜻蜓翅浄摩天嬉。\n竹窗日暮转萧瑟，喜有促织鸣声悲。",
        "dynasty": "宋",
        "collection_info": null
    },
    {
        "title": "秋日二绝  其一",
        "author": "范成大",
        "content": "碧芦青柳不宜霜，染作沧洲一带黄。\n莫把江山夸北客，冷云寒水更荒凉。",
        "dynasty": "宋",
        "collection_info": null
    },
    {
        "title": "秋日二绝  其二",
        "author": "范成大",
        "content": "新秋病骨顿成衰，不度溪桥半月来。\n无事闭门非左计，饶渠屐齿上青苔。",
        "dynasty": "宋",
        "collection_info": null
    },
    {
        "title": "窗前木芙蓉",
        "author": "范成大",
        "content": "辛苦孤花破小寒，花心应似客心酸。\n更凭青女留连得，未作愁红怨绿看。",
        "dynasty": "宋",
        "collection_info": null
    },
    {
        "title": "嘲里人新婚",
        "author": "范成大",
        "content": "冷艷頩容一笑开，休将鸾扇更徘徊。\n箜篌细写归舟字，彷佛游仙梦裏来。",
        "dynasty": "宋",
        "collection_info": null
    },
    {
        "title": "过松江",
        "author": "范成大",
        "content": "长虹斗起蛟龙穴，朱碧烂干夜明灭。\n太湖三万六千顷，多少清风与明月。\n青鹢惊飞白鹭閒，丹枫未老黄芦折。\n谁将横笛叫苍烟，无限惊波翻白雪。\n洞庭林屋旧游处，玉柱金庭路巉绝。\n水仙逢迎掺修袂，问我归计何当决。\n去年匹马兀春寒，今此孤篷窘秋热。\n人生意气得失间，轻重剑头吹一吷。\n莫将尘土涴朱颜，却待丹砂回白髮。",
        "dynasty": "宋",
        "collection_info": null
    },
    {
        "title": "过平望",
        "author": "范成大",
        "content": "寸碧闯高浪，孤墟明夕阳。\n水柳摇病绿，霜蒲蘸新黄。\n孤屿乍举网，苍烟忽鸣榔。\n波明荇叶颤，风熟苹花香。\n鸡犬各村落，莼鲈近江乡。\n野寺对客起，楼阴濯沧浪。\n古来离别地，清诗断人肠。\n亭前旧时水，还照两鸳鸯。",
        "dynasty": "宋",
        "collection_info": null
    },
    {
        "title": "长安闸",
        "author": "范成大",
        "content": "斗门贮浄练，悬板淙惊雷。\n黄沙古岸转，白屋飞檐开。\n是间袤丈许，舳舻蔽川来。\n千车拥孤隧，万马盘一坏。\n篙尾乱若雨，樯竿束如堆。\n摧摧势排轧，汹汹声喧豗。\n偪仄復偪仄，谁肯少徘徊。\n传呼津吏至，弊盖凌高埃。\n嗫嚅议讥征，叫怒不可裁。\n吾观舟中子，一一皆可哀。\n大为声利驱，小者饥寒催。\n古今共来往，所得随飞灰。\n我乃畸于人，胡为乎来哉。",
        "dynasty": "宋",
        "collection_info": null
    },
    {
        "title": "荣木",
        "author": "范成大",
        "content": "熏风南来，木荣于兹。\n木荣几时，黄落从之。\n逝其须臾，坐成四时。\n今我不学，殆其已而。\n天旋地游，日月其根。\n形息气徂，不亡者存。\n去乡离家，莫肯过门。\n猗欤先师，不我疵陋。\n褰衣示珠，俾我復旧。\n自我来归，十年不富。\n孰蠹孰蛊，惟汝自疚。\n冉冉荣木，霜华将坠。\n天黑路长，屹蹶可畏。\n隶也不力，奚取六骥。\n脂车着鞭，一息而至。",
        "dynasty": "宋",
        "collection_info": null
    },
    {
        "title": "两木  其一",
        "author": "范成大",
        "content": "枇杷昔所嗜，不问甘与酸。\n黄泥裹余核，散掷篱落间。\n春风拆勾萌，朴𣙙如榛菅。\n一株独成长，苍然齐屋山。\n去年小试花，珑珑犯冰寒。\n化成黄金弹，同登桃李盘。\n大钧播羣物，斡旋不作难。\n树老人何堪，挽镜觅朱颜。\n颔髭尔许长，大笑欹巾冠。",
        "dynasty": "宋",
        "collection_info": null
    },
    {
        "title": "两木  其二",
        "author": "范成大",
        "content": "绿橘生西山，得自髯翁家。\n云此接活根，是岁当着花。\n俛仰乃十霜，垂蠹纷相遮。\n芳意竟寂莫，枯枝谩槎牙。\n风土谅非宜，翁言岂予夸。\n会令返故山，高深谢污邪。\n石液滋旧根，山英擢新葩。\n黄团挂霜实，大如崆峒瓜。\n当有四老人，来驻七香车。",
        "dynasty": "宋",
        "collection_info": null
    },
    {
        "title": "道中",
        "author": "范成大",
        "content": "月冷吟蛩草，湖平宿鹭沙。\n客愁无锦字，乡信有灯花。\n踪迹随风叶，程途犯斗槎。\n君看枝上鹊，薄暮亦还家。",
        "dynasty": "宋",
        "collection_info": null
    },
    {
        "title": "落鸿",
        "author": "范成大",
        "content": "落鸿声裏怨关山，泪湿秋衣不肯干。\n只道一番新雨过，谁知双袖倚楼寒。",
        "dynasty": "宋",
        "collection_info": null
    },
    {
        "title": "题山水横看二首  其一",
        "author": "范成大",
        "content": "烟山漠漠水漫漫，老柳知秋渡口寒。\n尽是西溪肠断处，凭君将与故人看。",
        "dynasty": "宋",
        "collection_info": null
    },
    {
        "title": "题山水横看二首  其二",
        "author": "范成大",
        "content": "霜入丹枫白苇林，横烟平远暮江深。\n君看鴈落帆飞处，知我秋风故国心。",
        "dynasty": "宋",
        "collection_info": null
    },
    {
        "title": "瑞香花",
        "author": "范成大",
        "content": "万粒丛芳破雪残，曲房深院闭春寒。\n紫紫青青云锦被，百迭熏笼晚不翻。\n酒恶休拈花蘂嗅，花气醉人醲胜酒。\n大将香供恼幽禅，恰在兰枯梅落后。",
        "dynasty": "宋",
        "collection_info": null
    },
    {
        "title": "读史",
        "author": "范成大",
        "content": "登坛策刘项，卧庐料曹孙。\n探怀取事业，一一如印圈。\n英豪盖天资，八极入控抟。\n由来事成毁，只繫手覆翻。\n玉虹朝贯日，剑气夜烛天。\n虽欲避功名，何处蛰龙鸾。\n我生后千载，愚暗难具言。\n长大但食粟，闵凶不能文。\n麦豆已难辨，楣梲固不分。\n抱瓮灌圃畦，截竿避城门。\n智略类如此，何以超篱籓。\n龟刳始神筴，木断方犠尊。\n朝市有机穽，冠裳或钳髠。\n兹事定不暗，吾其老泥蟠。\n敢云善用短，聊復强自宽。",
        "dynasty": "宋",
        "collection_info": null
    },
    {
        "title": "浙江小矶春日",
        "author": "范成大",
        "content": "客裏无人共一杯，故园桃李为谁开。\n春潮不管天涯恨，更捲西兴暮雨来。",
        "dynasty": "宋",
        "collection_info": null
    },
    {
        "title": "代圣集赠别",
        "author": "范成大",
        "content": "一曲悲歌水倒流，尊前何计缓千忧。\n事如梦断无寻处，人似春归挽不留。\n草色粘天鶗鴂恨，雨声连晓鹧鸪愁。\n迢迢绿浦帆飞远，今夜新晴独倚楼。",
        "dynasty": "宋",
        "collection_info": null
    },
    {
        "title": "二月三日登楼有怀金陵宣城诸友",
        "author": "范成大",
        "content": "百尺西楼十二栏，日迟花影对人閒。\n春风已入片时梦，寒食从今数日间。\n折柳故情多望断，落梅新曲与愁关。\n诗成欲访江南便，千里烟波万迭山。",
        "dynasty": "宋",
        "collection_info": null
    },
    {
        "title": "寒食郊行书事二首  其一",
        "author": "范成大",
        "content": "野店垂杨步，荒祠苦竹丛。\n鹭窥芦箔水，乌啄纸钱风。\n媪引浓粧女，儿扶烂醉翁。\n深村时节好，应为去年丰。",
        "dynasty": "宋",
        "collection_info": null
    },
    {
        "title": "寒食郊行书事二首  其二",
        "author": "范成大",
        "content": "陇麦欣欣绿，山桃寂寂红。\n帆边渔蕝浪，木末酒旗风。\n信步随芳草，迷途问小童。\n赏心添脚力，呼渡过溪东。",
        "dynasty": "宋",
        "collection_info": null
    },
    {
        "title": "初夏二首  其一",
        "author": "范成大",
        "content": "清晨出郭更登台，不见余春只么回。\n桑叶露枝蚕向老，菜花成荚蝶犹来。",
        "dynasty": "宋",
        "collection_info": null
    },
    {
        "title": "初夏二首  其二",
        "author": "范成大",
        "content": "晴丝千尺挽韶光，百舌无声燕子忙。\n永日屋头槐影暗，微风扇裏麦花香。",
        "dynasty": "宋",
        "collection_info": null
    },
    {
        "title": "夏夜",
        "author": "范成大",
        "content": "脉脉惜佳夜，泠泠成浩歌。\n傥无诗句子，将奈月明何。\n露气蒙花重，风声入树多。\n清欢殊未办，桂影堕江波。",
        "dynasty": "宋",
        "collection_info": null
    },
    {
        "title": "与时叙现老纳凉池上时叙诵新词甚工",
        "author": "范成大",
        "content": "会心不在远，顷步便得之。\n长风吹月来，清影落半池。\n屋头见木叶，玲珑剪琉璃。\n红尘绊两足，大笑儿辈痴。\n老禅挽我游，高论方轩眉。\n潘郎忽鼎来，谈诗解人颐。\n晚诵云髻篇，濯濯余春姿。\n想见篇中人，清润如君诗。\n笑我两枯木，独与三冬期。",
        "dynasty": "宋",
        "collection_info": null
    },
    {
        "title": "林元復輓诗",
        "author": "范成大",
        "content": "胸次峥嵘满贮书，十年名字满江湖。\n张公阅世诗千首，扬子传家宅一区。\n谩道春风须得意，那知秋雨不成珠。\n自从雪魄冰魂散，鲁国今谁更服儒。",
        "dynasty": "宋",
        "collection_info": null
    },
    {
        "title": "戏赠少梁",
        "author": "范成大",
        "content": "屈膝铜铺昼掩关，熏炉谁伴夕香寒。\n秋来合有相思字，会待风前片叶看。",
        "dynasty": "宋",
        "collection_info": null
    },
    {
        "title": "南徐道中",
        "author": "范成大",
        "content": "生憎行路与心违，又逐孤帆擘浪飞。\n吴岫涌云穿望眼，楚江浮月冷征衣。\n长歌悲似垂垂泪，短梦纷如草草归。\n若有一廛供闭户，肯将篾舫换柴扉。",
        "dynasty": "宋",
        "collection_info": null
    },
    {
        "title": "望金陵行阙",
        "author": "范成大",
        "content": "圣代规模跨六朝，行宫台殿压金鳌。\n三山落日青鸾近，双阙清风紫凤高。\n石虎蹲江蟠王气，玉麟涌地镇神皋。\n太平不用千寻锁，静听西城打夜涛。",
        "dynasty": "宋",
        "collection_info": null
    },
    {
        "title": "金陵道中",
        "author": "范成大",
        "content": "山晚黄羊随日下，天寒白犊弄风归。\n愁埃百转西州路，笑忆沙湖一棹飞。",
        "dynasty": "宋",
        "collection_info": null
    },
    {
        "title": "晓行",
        "author": "范成大",
        "content": "篝灯驿吏唤人行，寥落星河向五更。\n马上谁惊千里梦，石头冈下小车声。",
        "dynasty": "宋",
        "collection_info": null
    },
    {
        "title": "秦淮",
        "author": "范成大",
        "content": "不将行李试间关，谁信江湖道路难。\n肠断秦淮三百曲，船头终日见方山。",
        "dynasty": "宋",
        "collection_info": null
    },
    {
        "title": "重九独登赏心亭",
        "author": "范成大",
        "content": "谁教佳节滞天涯，强展愁眉管物华。\n每岁有诗题白鴈，今年无酒对黄花。\n悠悠造化占斜日，草草登临记落霞。\n宇宙此身元是客，不须弹铗更思家。",
        "dynasty": "宋",
        "collection_info": null
    },
    {
        "title": "赏心亭再题",
        "author": "范成大",
        "content": "天险东南重，兵雄百二尊。\n拂云千雉绕，截水万崖奔。\n赤日吴波动，苍烟楚树昏。\n向无形胜地，何以控干坤。",
        "dynasty": "宋",
        "collection_info": null
    },
    {
        "title": "宿义林院",
        "author": "范成大",
        "content": "暝气昏如雨，禅房冷似冰。\n竹间东岭月，松杪上方灯。\n惊鹘盘金剎，流萤拂玉绳。\n明朝穷脚力，连夜斩崖藤。",
        "dynasty": "宋",
        "collection_info": null
    },
    {
        "title": "荆公墓二首  其一",
        "author": "范成大",
        "content": "百岁谁人巧拙，一丘底处亏成。\n半世青苗法意，当年雪竹诗情。",
        "dynasty": "宋",
        "collection_info": null
    },
    {
        "title": "荆公墓二首  其二",
        "author": "范成大",
        "content": "本意治功徙木，何心党祸扬尘。\n报雠岂教行劫，作俑翻成害仁。",
        "dynasty": "宋",
        "collection_info": null
    },
    {
        "title": "十月朔客建业不得与兄弟上冢之列悲感成诗",
        "author": "范成大",
        "content": "岁已看成暮，身今未得归。\n风尘孤泪尽，霜露寸心违。\n南磵新流水，西山旧落晖。\n烟松应好在，宿草定成非。\n逝水方东去，浮云浪北飞。\n危魂先自断，不待更沾衣。",
        "dynasty": "宋",
        "collection_info": null
    },
    {
        "title": "白鹭亭",
        "author": "范成大",
        "content": "倦游客舍不胜閒，日日清江见倚阑。\n少待西风吹雨过，更从二水看淮山。",
        "dynasty": "宋",
        "collection_info": null
    },
    {
        "title": "臙脂井三首  其一",
        "author": "范成大",
        "content": "昭光殿下起楼台，拚得山河付酒杯。\n春色已从金井去，月华空上石头来。",
        "dynasty": "宋",
        "collection_info": null
    },
    {
        "title": "臙脂井三首  其二",
        "author": "范成大",
        "content": "午醉醒来一梦非，匆匆玉树逐春归。\n臙脂却作千年计，不似愁魂四散飞。",
        "dynasty": "宋",
        "collection_info": null
    },
    {
        "title": "臙脂井三首  其三",
        "author": "范成大",
        "content": "腰支旅拒更神游，桃叶山前水自流。\n三十六书都莫恨，烦将歌舞过扬州。",
        "dynasty": "宋",
        "collection_info": null
    },
    {
        "title": "秦淮",
        "author": "范成大",
        "content": "祖龙驱羣龙，疏此万丈沟。\n雨工恋故栖，十步九回头。\n至今秦淮曲，蜿若春蛇游。\n舟师厌回互，叹息倚柂楼。\n维昔东巡初，八极围寸眸。\n天端有佳气，鬰鬰东南浮。\n卜云当兴王，在后五百秋。\n叱咤召六丁，惨淡风云愁。\n凿渠断地脉，自谓神与谋。\n干坤有端倪，已露不可收。\n大帝开吴天，定鼎临江陬。\n融融秣陵日，始照十二斿。\n经营暨六代，兹地称神州。\n乃知历数定，昧者徒私忧。\n兹事故老传，未知信然不。\n姑置勿重陈，作诗叹迟留。",
        "dynasty": "宋",
        "collection_info": null
    },
    {
        "title": "九月三日宿胥口始闻鴈",
        "author": "范成大",
        "content": "故人久不见，乍见杂悲喜。\n新鴈如故人，一声惊我起。\n把酒不能觞，送目问行李。\n曾云行路难，空蒙千万里。\n塞北多关山，江南渺云水。\n风高吹汝瘦，旅伴今余几。\n斜行不少驻，灭没苍烟裏。\n羁游吾亦倦，客程殊未已。\n扁舟费年华，短缆繫沙尾。\n物生各有役，冥心听行止。\n江郊匝地熟，场圃平如砥。\n归期且忽念，共饱丰年米。",
        "dynasty": "宋",
        "collection_info": null
    },
    {
        "title": "欲雪",
        "author": "范成大",
        "content": "乌鸦撩乱舞黄云，楼上飞花已唾人。\n说与江梅须早计，冯夷无頼欲争春。",
        "dynasty": "宋",
        "collection_info": null
    },
    {
        "title": "读史三首  其一",
        "author": "范成大",
        "content": "百岁亏成费械机，乌鸢蝼蚁竟同归。\n一檠灯火挑明灭，两眼昏花管是非。",
        "dynasty": "宋",
        "collection_info": null
    },
    {
        "title": "读史三首  其二",
        "author": "范成大",
        "content": "堂堂列传冠元功，纸上浮云万事空。\n我若材堪当世用，他年应只似诸公。",
        "dynasty": "宋",
        "collection_info": null
    },
    {
        "title": "读史三首  其三",
        "author": "范成大",
        "content": "镂冰琢雪战毛牦，画餠声名骨朽时。\n汗简书青已儿戏，岘山辛苦更沉碑。",
        "dynasty": "宋",
        "collection_info": null
    },
    {
        "title": "宴坐庵四首  其一",
        "author": "范成大",
        "content": "油灯已暗忽微明，石鼎将干尚有声。\n衲被蒙头笼两袖，藜床无地着功名。",
        "dynasty": "宋",
        "collection_info": null
    },
    {
        "title": "宴坐庵四首  其二",
        "author": "范成大",
        "content": "五更风竹闹轩窗，听作江船浪隠床。\n枕上翻身寻断梦，故人待漏满鞾霜。",
        "dynasty": "宋",
        "collection_info": null
    },
    {
        "title": "宴坐庵四首  其三",
        "author": "范成大",
        "content": "粥鱼吼罢鼓逢逢，卧听饥鼯上晓釭。\n一点斜光明纸帐，悟知檐雀已穿窗。",
        "dynasty": "宋",
        "collection_info": null
    },
    {
        "title": "宴坐庵四首  其四",
        "author": "范成大",
        "content": "跏趺合眼是无何，静裏惟闻鸟雀多。\n俗客叩门称问字，又烦居士起穿鞾。",
        "dynasty": "宋",
        "collection_info": null
    },
    {
        "title": "青青磵上松送致远入官",
        "author": "范成大",
        "content": "青青磵上松，鬰鬰磵底柏。\n松森上曾云，柏跼抱幽石。\n偃植虽不同，臭味乃相得。\n千霜与百雪，偶立众芳侧。\n众芳岂不好，岁晏扫无迹。\n广厦罩羣木，万牛挽山泽。\n松材可世用，攀援入王国。\n草木岂有情，亦復念离析。\n君看此翠柏，错莫无颜色。\n孤阴愁月夜，独籁怨风夕。\n苍官何当归，相望长相忆。",
        "dynasty": "宋",
        "collection_info": null
    },
    {
        "title": "除夜感怀",
        "author": "范成大",
        "content": "松楸百年哀，霜露终岁悲。\n天地岂汝偏，鬼神谅无私。\n孤穷罪当尔，我今怨尤谁。\n噎绝梦自语，伶俜影相随。\n岂无一经传，政坐五鬼嗤。\n凿枘共龃龉，榛荆费耘耔。\n付畀踰丘山，奉承劣毫釐。\n生男九族欢，所愿作门楣。\n时命有大谬，生男竟何裨。\n匏瓜谩枵腹，蒲柳无真姿。\n蹙缩高颧颊，萧骚短髯髭。\n贫病老岁月，斗杓坐成移。\n晓风凄以寒，帘幕相纷披。\n月星炯我冠，雾雨泫我衣。\n焄蒿奉祠事，苦泪落酒巵。\n逝者日已远，生者日以衰。\n羸骖驾九折，日暮抱长饥。\n岐路正巉绝，耿耿谁当知。",
        "dynasty": "宋",
        "collection_info": null
    },
    {
        "title": "次韵唐子光席上赏梅",
        "author": "范成大",
        "content": "玉枝横斜照清空，纤手捻香□□公。\n水部无人广平去，后来我辈犹情钟。\n谁喷昭华送愁绝，叫云三弄怨斜月。\n径须踏雪问前村，莫待马蹄如踣铁。\n春风压尽百花桥，尊前仍有董娇娆。\n惜无楚客歌成雪，空有萧郎眼似刀。",
        "dynasty": "宋",
        "collection_info": null
    },
    {
        "title": "夜行上沙见梅记东坡作诗招魂之句",
        "author": "范成大",
        "content": "玉妃谪人世，乃在流水村。\n天风吹婵娟，飘堕寂莫滨。\n芳心怨命薄，玉色凄路尘。\n佳人来无期，日暮多碧云。\n溪声为咽绝，月亦低微颦。\n相逢倦游子，一笑不復珍。\n脉脉问不语，亭亭意弥真。\n要我冰雪句，招此欲断魂。\n苏仙上宾天，妙意终难陈。\n璇柄忽倾堕，晓岚愁翠昏。",
        "dynasty": "宋",
        "collection_info": null
    },
    {
        "title": "次韵唐子光教授河豚",
        "author": "范成大",
        "content": "世间尤物美恶并，江乡未用夸吴羹。\n清宫洞房寒热媒，深山大泽龙蛇生。\n胡夷信美胎杀气，不奈吴儿苦知味。\n杨花欲动荻芽肥，污手死心摇食指。\n食鱼要是□黄粱，古来不必须河鲂。\n君看嗔腹似浑脱，宁肯滑甘随芥姜。\n先生法语峻立壁，讥评不使一钱直。\n膨亨从此迹如扫，坐令梅老诗无力。\n悬知仙骨有青冥，风香久已涤羶腥。\n大笑日华解毒法，何如肘后餐霞经。",
        "dynasty": "宋",
        "collection_info": null
    },
    {
        "title": "题如梦堂壁",
        "author": "范成大",
        "content": "勃姑午啼唤雨，鹎鵊晓啭留春。\n片云不载归梦，两鬓全供客尘。",
        "dynasty": "宋",
        "collection_info": null
    },
    {
        "title": "晓起",
        "author": "范成大",
        "content": "帘额绣波荡漾，烛盘红泪阑干。\n梦裏五更风急，愁边一半春残。",
        "dynasty": "宋",
        "collection_info": null
    },
    {
        "title": "再游上方",
        "author": "范成大",
        "content": "僧共老花俱在，客将春鴈同回。\n范叔一寒如此，刘郎前度曾来。",
        "dynasty": "宋",
        "collection_info": null
    },
    {
        "title": "即事",
        "author": "范成大",
        "content": "醉袖笼鞭转柳塘，青门芳树掩残香。\n谁惊翡翠双飞去，只有莲花对断肠。",
        "dynasty": "宋",
        "collection_info": null
    },
    {
        "title": "春晚即事",
        "author": "范成大",
        "content": "屋头清樾暗荆扉，紫葚斓斑翠荚肥。\n春晚轩窗人独困，日长篱落燕双飞。",
        "dynasty": "宋",
        "collection_info": null
    },
    {
        "title": "春晚三首  其一",
        "author": "范成大",
        "content": "阴阴垂柳闭朱门，一曲阑干一断魂。\n手把青梅春已去，满城风雨怕黄昏。",
        "dynasty": "宋",
        "collection_info": null
    },
    {
        "title": "春晚三首  其二",
        "author": "范成大",
        "content": "客去钩窗咏小诗，游丝撩乱柳花稀。\n微风尽日吹芳草，蝴蝶双双贴地飞。",
        "dynasty": "宋",
        "collection_info": null
    },
    {
        "title": "春晚三首  其三",
        "author": "范成大",
        "content": "夕阳槐影上帘鈎，一枕清风梦昔游。\n梦见钱塘春尽处，碧桃花谢水西流。",
        "dynasty": "宋",
        "collection_info": null
    },
    {
        "title": "乐先生闢新堂以待芍药酴醿作诗奉赠",
        "author": "范成大",
        "content": "芍药有国色，酴醿乃天香。\n二妙绝世立，百草为不芳。\n先生绝俗姿，风味本无双。\n年来悟结习，欲试安心方。\n天魔巧伺便，作计迴刚肠。\n多情开此花，艷绝温柔乡。\n道人为一笑，正尔未易忘。\n呼童葺荷芷，择胜开轩窗。\n啼鶑不愁思，游蜂亦猖狂。\n百年颦呻顷，共此过隙光。\n朝为春条绿，暮为秋叶黄。\n把翫尚无几，况以忧愁妨。\n愿言秉烛游，迨此春宵长。",
        "dynasty": "宋",
        "collection_info": null
    },
    {
        "title": "题城山晚对轩壁",
        "author": "范成大",
        "content": "一枕清风梦绿萝，人间随处是南柯。\n也知睡足当归去，不奈溪山留客何。",
        "dynasty": "宋",
        "collection_info": null
    },
    {
        "title": "题城山挂月堂壁",
        "author": "范成大",
        "content": "百迭烟鬟得眼明，坐来心迹喜双清。\n秋阳满地西风起，犹有啼鶑四五声。",
        "dynasty": "宋",
        "collection_info": null
    },
    {
        "title": "姑恶",
        "author": "范成大",
        "content": "姑恶妇所云，恐是妇偏辞。\n姑言妇恶定有之，妇言姑恶未可知。\n姑不恶，妇不死。\n与人作妇亦大难，已死人言尚如此。",
        "dynasty": "宋",
        "collection_info": null
    },
    {
        "title": "大暑舟行含山道中雨骤至霆奔龙挂可骇",
        "author": "范成大",
        "content": "隤云暧前驱，连鼓讧后殿。\n骎骎失高丘，扰扰暗古县。\n白龙起幽蛰，黑雾佐神变。\n盆倾耳双聩，斗暗目四眩。\n帆重腹逾饱，橹润鸣更健。\n圆漪晕雨点，溅滴走波面。\n伶俜愁孤鸳，飐闪乱饥燕。\n麦老枕水卧，秧穉与风战。\n牛蹊岌城沉，蚁隧汹瓴建。\n水车竞施行，岁事敢休宴。\n咿哑啸簧鸣，轣辘连锁转。\n骈头立妇子，列舍望宗伴。\n东枯骇西溃，寸涸惊尺淀。\n嗟余岂能贤，与彼亦何辨。\n扁舟风露熟，半世江湖徧。\n不知忧稼穑，但解加餐饭。\n遥怜老农苦，敢厌游子倦。",
        "dynasty": "宋",
        "collection_info": null
    },
    {
        "title": "题画卷五首  其一",
        "author": "范成大",
        "content": "凿落秋江水石明，高枫老柳两滩横。\n君看迭巘云容变，又有中宵雨意生。",
        "dynasty": "宋",
        "collection_info": null
    },
    {
        "title": "题画卷五首  其二",
        "author": "范成大",
        "content": "欹倾栈路绕山明，隔陇人家犬吠声。\n无限白云堆去路，不知谁识许宣平。",
        "dynasty": "宋",
        "collection_info": null
    },
    {
        "title": "题画卷五首  其三",
        "author": "范成大",
        "content": "春阴十日溪头暗，夜半西风雨脚收。\n但觉奔霆吼空谷，遥知万壑正争流。",
        "dynasty": "宋",
        "collection_info": null
    },
    {
        "title": "题画卷五首  其四",
        "author": "范成大",
        "content": "暑云泼墨送惊雷，坐见前山骤雨来。\n今夜一凉千万里，更无焦卷与尘埃。",
        "dynasty": "宋",
        "collection_info": null
    },
    {
        "title": "题画卷五首  其五",
        "author": "范成大",
        "content": "秋晚黄芦断岸，江南野水连天。\n日色微明鱼网，鴈行飞入苍烟。",
        "dynasty": "宋",
        "collection_info": null
    },
    {
        "title": "六月七日夜起坐殿庑取凉",
        "author": "范成大",
        "content": "畏暑中夜起，出门月露清。\n晶荧卧银汉，错落低玉绳。\n网户闭妙香，石楼栖古灯。\n风从何处来，殿阁微凉生。\n桂旗俨不动，藻井森上征。\n榱楣共突兀，鬼物相枝撑。\n彭觥铁拄杖，磔磔栖燕惊。\n俗人岂解事，鼻息春雷鸣。\n大星送晓来，四窗炯微明。\n颢气澡肌骨，栩栩两腋轻。\n乘风欲归去，骖鸾羾青冥。\n却恐方平知，浪得狡狯名。",
        "dynasty": "宋",
        "collection_info": null
    },
    {
        "title": "中秋卧病呈同社",
        "author": "范成大",
        "content": "人间佳风月，浩浩满大千。\n俗子不解爱，我乃知其天。\n以此有尽姿，翫彼无穷妍。\n受用能几何，北溟一杯然。\n天公尚龃龉，不肯畀其全。\n卧病窘诗料，坐贫羞酒钱。\n琼楼与金阙，想像屋角边。\n如闻真率社，胜游若登仙。\n四者自难并，造物岂我偏。",
        "dynasty": "宋",
        "collection_info": null
    },
    {
        "title": "秋日杂兴六首  其一",
        "author": "范成大",
        "content": "我友蓬蒿士，却扫谢四邻。\n内无三尺童，外无双蒲轮。\n岂非骐骥姿，执辔难其人。\n无衣可御冬，忍寒待阳春。\n仰云发永叹，夜作寒螀呻。\n奓户劝之起，怀宝善自珍。\n秋月耿清夜，秋风捲曾云。\n佳哉为谁欤，定为我与君。\n莫嫌酒味薄，聊復相欢欣。",
        "dynasty": "宋",
        "collection_info": null
    },
    {
        "title": "秋日杂兴六首  其二",
        "author": "范成大",
        "content": "夕阳下桑柘，余晖挂西山。\n西山在何许，冉冉紫翠间。\n綵云无朝昏，绿萝竟暄寒。\n昔与霞上人，同跨双飞翰。\n上凌紫霄峰，下弄白石湍。\n风吹堕渺莽，及此行路难。\n佳人应望予，我岂真忘还。",
        "dynasty": "宋",
        "collection_info": null
    },
    {
        "title": "秋日杂兴六首  其三",
        "author": "范成大",
        "content": "秋高气弥清，岁晏天雨霜。\n繁枝各病绿，况乃枝上香。\n向来不胜春，渺在无何乡。\n乐极定自悲，谁欤此更张。\n春秋无终穷，荣落殊未央。",
        "dynasty": "宋",
        "collection_info": null
    },
    {
        "title": "秋日杂兴六首  其四",
        "author": "范成大",
        "content": "嫣嫣芙蓉花，秀出清霜晨。\n众卉已昨梦，孤芳若为新。\n寒蜂无儇飞，一笑静自珍。\n谁令婵娟姿，堕此寂寞滨。\n绝世贵独立，后时莫酸辛。\n回风佐小舞，薄日生微醺。\n即事亦足乐，何必桃李尘。",
        "dynasty": "宋",
        "collection_info": null
    },
    {
        "title": "秋日杂兴六首  其五",
        "author": "范成大",
        "content": "苍筠如苍玉，乡是磵壑姿。\n朅来西窗下，死生付污泥。\n虫缘有病叶，土瘦无新枝。\n太阳岂我偏，檐影为蔽亏。\n昔如松柏独，今作蒲柳衰。\n暮夜风雨急，岁晏谁与归。",
        "dynasty": "宋",
        "collection_info": null
    },
    {
        "title": "秋日杂兴六首  其六",
        "author": "范成大",
        "content": "屋东双梧桐，婉娩无真姿。\n朝为春风条，暮为秋霜枝。\n夜久风叶鸣，惊鹊一再飞。\n梧桐不足愁，会有明年期。\n人老真可叹，宁復游冶时。",
        "dynasty": "宋",
        "collection_info": null
    },
    {
        "title": "拟古",
        "author": "范成大",
        "content": "弯环楼前月，掩抑楼上人。\n人月不得语，相看两凝颦。\n西窗回纹机，织徧锦字春。\n聊可自持翫，何由将寄君。",
        "dynasty": "宋",
        "collection_info": null
    },
    {
        "title": "立春日郊行",
        "author": "范成大",
        "content": "竹拥溪桥麦盖坡，土牛行处亦笙歌。\n曲尘欲暗垂垂柳，醅面初明浅浅波。\n日满县前春市合，潮平浦口暮帆多。\n春来不饮兼无句，奈此金旛綵胜何。",
        "dynasty": "宋",
        "collection_info": null
    },
    {
        "title": "次韵汉卿舅即事二绝  其一",
        "author": "范成大",
        "content": "风捲南枝一夜休，孤芳宁肯为人留。\n淡粧素服真成梦，落月横参各自愁。",
        "dynasty": "宋",
        "collection_info": null
    },
    {
        "title": "次韵汉卿舅即事二绝  其二",
        "author": "范成大",
        "content": "万木垂垂欲改柯，根萌焦渴奈春何。\n晚来础汗南风壮，会有溪云载雨过。",
        "dynasty": "宋",
        "collection_info": null
    },
    {
        "title": "晚潮",
        "author": "范成大",
        "content": "东风吹雨晚潮生，迭鼓催船镜裏行。\n底事今年春涨小，去年曾与画桥平。",
        "dynasty": "宋",
        "collection_info": null
    },
    {
        "title": "一篙",
        "author": "范成大",
        "content": "一篙新绿浦东西，雪絮漫江鴈不飞。\n宿雨纔晴风又转，片帆那得及时归。",
        "dynasty": "宋",
        "collection_info": null
    },
    {
        "title": "碧瓦",
        "author": "范成大",
        "content": "碧瓦楼头绣幙遮，赤栏桥外绿溪斜。\n无风杨柳漫天絮，不雨棠梨满地花。",
        "dynasty": "宋",
        "collection_info": null
    },
    {
        "title": "题记事册",
        "author": "范成大",
        "content": "划破虚空一剑间，六根同转上头关。\n如今宴坐庵中事，政在凡夫道法间。",
        "dynasty": "宋",
        "collection_info": null
    },
    {
        "title": "暮春上塘道中",
        "author": "范成大",
        "content": "店舍无烟野水寒，竞船人醉鼓阑珊。\n石门柳绿清明市，洞口桃红上巳山。\n飞絮着人春共老，片云将梦晚俱还。\n明朝遮日长安道，惭愧江湖钓手閒。",
        "dynasty": "宋",
        "collection_info": null
    },
    {
        "title": "江上",
        "author": "范成大",
        "content": "天色无情淡，江声不断流。\n古人愁不尽，留与后人愁。",
        "dynasty": "宋",
        "collection_info": null
    },
    {
        "title": "余杭道中",
        "author": "范成大",
        "content": "落花流水浅深红，尽日帆飞绣浪中。\n桑眼迷离应欠雨，麦鬚骚杀已禁风。\n牛羊路杳千山合，鸡犬村深一径通。\n五柳能消多许地，客程何苦镇匆匆。",
        "dynasty": "宋",
        "collection_info": null
    },
    {
        "title": "陈侍御园坐上",
        "author": "范成大",
        "content": "愁眼逢欢春水明，诗情得酒春云生。\n花梢蝴蝶作团去，竹裏鹁鸠相对鸣。\n邂逅浮生此日好，缠绵俗累何时轻。\n擘笺沫墨乏奇句，擫笛当筵惭妙声。",
        "dynasty": "宋",
        "collection_info": null
    },
    {
        "title": "独游虎跑泉小庵",
        "author": "范成大",
        "content": "苔径弯环入，茅斋取次成。\n蔓花缘壁起，閒草上阶生。\n宿雨松篁色，新晴燕雀声。\n筒泉烹御米，聊共老僧倾。",
        "dynasty": "宋",
        "collection_info": null
    },
    {
        "title": "王希武通判挽词二首  其一",
        "author": "范成大",
        "content": "当代名臣后，惟公奕世贤。\n及亲三釜养，遗子一经传。\n药石探奇字，芸香缉断编。\n堂堂今不见，尘迹自依然。",
        "dynasty": "宋",
        "collection_info": null
    },
    {
        "title": "王希武通判挽词二首  其二",
        "author": "范成大",
        "content": "事契从先世，姻联亦近亲。\n遽为重壤去，凄断十年邻。\n物理真飘忽，家声正隠辚。\n门阑可三戟，何止驷车云。",
        "dynasty": "宋",
        "collection_info": null
    },
    {
        "title": "剧暑",
        "author": "范成大",
        "content": "赫赫炎官张伞，啾啾赤帝骑龙。\n安得雷轰九地，会令雨起千峰。",
        "dynasty": "宋",
        "collection_info": null
    },
    {
        "title": "次韵时叙",
        "author": "范成大",
        "content": "新春残春一梦间，梦中兀兀长闭关。\n今朝出门春已去，但见新笋齐屋山。\n作诗惜春聊復尔，春亦何能与人事。\n閒心如絮久沾泥，但爱日长添午睡。",
        "dynasty": "宋",
        "collection_info": null
    },
    {
        "title": "夜宴曲",
        "author": "范成大",
        "content": "金麟喷香烟龙蟠，玉灯九枝青阑干。\n明琼翠带湘帘斑，风帏绣浪千飞鸾。\n舞娥紫袖如弓弯，云中一笑天解颜。\n衔杯快卷玻璃干，花楼促箭春宵寒，二十五声宫点阑。",
        "dynasty": "宋",
        "collection_info": null
    },
    {
        "title": "神弦",
        "author": "范成大",
        "content": "双娥一去三千秋，粉篁春泪凝古愁。\n神鼍悲鸣老龙怨，水为翻澜云为留。\n素空逗露晚花泣，神官行水鳞僮湿。\n潮声不平江风急，苍梧冥茫九山立。",
        "dynasty": "宋",
        "collection_info": null
    },
    {
        "title": "乐神曲",
        "author": "范成大",
        "content": "豚蹄满盘酒满杯，清风萧萧神欲来。\n愿神好来復好去，男儿拜迎女儿舞。\n老翁翻香笑且言，今年田家胜去年。\n去年解衣折租价，今年有衣着祭社。",
        "dynasty": "宋",
        "collection_info": null
    },
    {
        "title": "缲丝行",
        "author": "范成大",
        "content": "小麦青青大麦黄，原头日出天色凉。\n姑妇相呼有忙事，舍后煮茧门前香。\n缲车嘈嘈似风雨，茧厚丝长无断缕。\n今年那暇织绢着，明日西门卖丝去。",
        "dynasty": "宋",
        "collection_info": null
    },
    {
        "title": "田家留客行",
        "author": "范成大",
        "content": "行人莫笑田家小，门户虽低堪洒扫。\n大儿繫馿桑树边，小儿拂席软胜毡。\n木臼新舂雪花白，急炊香饭来看客。\n好人入门百事宜，今年不忧蚕麦迟。",
        "dynasty": "宋",
        "collection_info": null
    },
    {
        "title": "催租行",
        "author": "范成大",
        "content": "输租得钞官更催，踉蹡里正敲门来。\n手持文书杂嗔喜，我亦来营醉归耳。\n床头悭囊大如拳，扑破正有三百钱。\n不堪与君成一醉，聊復偿君草鞋费。",
        "dynasty": "宋",
        "collection_info": null
    },
    {
        "title": "缄口翁",
        "author": "范成大",
        "content": "君子取中道，常在语默间。\n多言固自费，不语良独难。\n此翁身如郑文渊，辨如悬河思如泉。\n迩来缄口欲挂壁，嗫嚅畏客翻可怜。\n君不见东家玉壶本弟兄，叩之犹解语分明。\n愿闻胚浑甚深义，定自能令一座倾。",
        "dynasty": "宋",
        "collection_info": null
    },
    {
        "title": "春思",
        "author": "范成大",
        "content": "沙际绿苹满，楼头芳树多。\n光风入网户，罗幕生绣波。\n前年花开忆湘水，今年花开泪如洗。\n园树伤心三见花，依旧银屏梦千里。",
        "dynasty": "宋",
        "collection_info": null
    },
    {
        "title": "次韵汉卿舅腊梅二首  其一",
        "author": "范成大",
        "content": "垂垂瘦萼泫微霜，剪剪纤英锁暗香。\n金雀钗头金蛱蝶，春风传得旧宫粧。",
        "dynasty": "宋",
        "collection_info": null
    },
    {
        "title": "次韵汉卿舅腊梅二首  其二",
        "author": "范成大",
        "content": "湘袂朝天紫锦裳，光风微度绛霄香。\n寿阳信美无仙骨，空把心情学澹粧。",
        "dynasty": "宋",
        "collection_info": null
    },
    {
        "title": "宿东寺二首  其一",
        "author": "范成大",
        "content": "淡天如水雾如尘，残雪和霜冻瓦鳞。\n织女无言千古恨，素娥有意十分春。",
        "dynasty": "宋",
        "collection_info": null
    },
    {
        "title": "宿东寺二首  其二",
        "author": "范成大",
        "content": "一声黄鹄夜深归，栖雀惊鸣触殿扉。\n北斗半垂楼阁外，风旛浑欲上云飞。",
        "dynasty": "宋",
        "collection_info": null
    },
    {
        "title": "范老前岁相别约归括苍便游四明今不知何地暇日有怀",
        "author": "范成大",
        "content": "春色重来意未阑，故人一去肯復还。\n括苍洞天扫旧隠，补陀海岸寻神山。\n杖屦云烟远游乐，衣裳风雪行路难。\n鸿飞冥冥鸥浩荡，安得置之鸡鹜间。",
        "dynasty": "宋",
        "collection_info": null
    },
    {
        "title": "癸亥日泊舟吴会亭",
        "author": "范成大",
        "content": "去年春盘浙江驿，湛湛清波动浮石。\n今年春盘吴会亭，冥冥细雨湿高城。\n天边作客风沙裏，今年去年成老矣。\n客心古井冷无波，过眼人情亦如水。\n忆昔三生住翠微，偶来平地着征衣。\n山中故人应大笑，扁舟坐稳何当归。",
        "dynasty": "宋",
        "collection_info": null
    },
    {
        "title": "时叙火后意不释然作诗解之",
        "author": "范成大",
        "content": "潘郎晓衾梦蘧蘧，舞马竟与融风俱。\n前驱炎官后热属，席捲不贷渊明庐。\n君家十年四立壁，震风凌雨啼妻孥。\n平生白眼盖九州，闭户不纳结驷车。\n清贫往往被鬼笑，付与一炬相揶揄。\n井垔木刊乌鼠赭，汝则暂戏吾何辜。\n天阙悠悠虎豹怒，叱阍上诉非良图。\n作诗聊復相料理，甑堕已破空踟蹰。\n浮生适来且适去，况此茅屋三间余。\n扫除劫灰得空阔，新月恰上东墙隅。\n幕天席地正可乐，为君鼓旗助歌呼。",
        "dynasty": "宋",
        "collection_info": null
    },
    {
        "title": "题汤致远运使所藏隆师四图 欠伸",
        "author": "范成大",
        "content": "春风吹梦蓦江飞，行尽江南只片时。\n深院无人自惊觉，夕阳芳树乳鸦啼。\n背立粧台髻鬟懒，镜鸾应见茸茸眼。\n不须回首更嫣然，刘郎已自无肠断。",
        "dynasty": "宋",
        "collection_info": null
    },
    {
        "title": "题汤致远运使所藏隆师四图 倦绣",
        "author": "范成大",
        "content": "猧儿弄暖缘阶走，花气熏人浓似酒。\n困来如醉復如愁，不管低鬟钗燕溜。\n无端心绪向天涯，想见樯竿旛脚斜。\n槐阴忽到帘旌上，迟却寻常一线花。",
        "dynasty": "宋",
        "collection_info": null
    },
    {
        "title": "题汤致远运使所藏隆师四图 倚竹",
        "author": "范成大",
        "content": "轻薄人情翻覆手，冰容却耐幽居久。\n关中旧事逐春休，付与新人莫迴首。\n目送斜阳忘却归，竹风摇曳翠罗衣。\n君看脉脉无言处，中有杜陵饥客诗。",
        "dynasty": "宋",
        "collection_info": null
    },
    {
        "title": "题汤致远运使所藏隆师四图 嗅梅",
        "author": "范成大",
        "content": "雪意勒花愁未解，背阴一朶寒先退。\n东风还是去年香，不比人心容易改。\n宿酒瞢腾正耐春，花枝人面两时新。\n相看好作风流伴，只恐花枝却妒人。",
        "dynasty": "宋",
        "collection_info": null
    },
    {
        "title": "晚步",
        "author": "范成大",
        "content": "排门帘幕夜香飘，灯火人声小市桥。\n满县月明春意好，旗亭吹笛近元宵。",
        "dynasty": "宋",
        "collection_info": null
    },
    {
        "title": "题开元天宝遗事四首  其一",
        "author": "范成大",
        "content": "御前羯鼓透春空，笑觉花奴手未工。\n一曲打开红杏蕊，须知天子是天公。",
        "dynasty": "宋",
        "collection_info": null
    },
    {
        "title": "题开元天宝遗事四首  其二",
        "author": "范成大",
        "content": "谢蛮舞袖贵妃弦，秦国如花虢国妍。\n不赏缠头三百万，阿姨何处费金钱。",
        "dynasty": "宋",
        "collection_info": null
    },
    {
        "title": "题开元天宝遗事四首  其三",
        "author": "范成大",
        "content": "朝天车马诏频催，斸得新汤未敢开。\n忽报猪龙掀宇宙，阿瞒虚读相书来。",
        "dynasty": "宋",
        "collection_info": null
    },
    {
        "title": "题开元天宝遗事四首  其四",
        "author": "范成大",
        "content": "剥啄延秋屋上乌，明朝箭道入东都。\n宫中亦有风流阵，不及渔阳突骑粗。",
        "dynasty": "宋",
        "collection_info": null
    },
    {
        "title": "读甘露遗事二首  其一",
        "author": "范成大",
        "content": "神理人情本不同，绝怜鼠辈倖元功。\n天公盍假毛牦助，成败都悬反掌中。",
        "dynasty": "宋",
        "collection_info": null
    },
    {
        "title": "读甘露遗事二首  其二",
        "author": "范成大",
        "content": "上林辇路草青青，谁向凭高识圣情。\n谩展东封图画看，不如醲酒乱平生。",
        "dynasty": "宋",
        "collection_info": null
    },
    {
        "title": "半塘",
        "author": "范成大",
        "content": "柳暗阊门逗晓开，半塘塘下越溪回。\n炊烟拥柂船船过，芳草缘堤步步来。",
        "dynasty": "宋",
        "collection_info": null
    },
    {
        "title": "枫桥",
        "author": "范成大",
        "content": "朱门白壁枕弯流，桃李无言满屋头。\n墙上浮图路傍堠，送人南北管离愁。",
        "dynasty": "宋",
        "collection_info": null
    },
    {
        "title": "横塘",
        "author": "范成大",
        "content": "南浦春来绿一川，石桥朱塔两依然。\n年年送客横塘路，细雨垂杨繫画船。",
        "dynasty": "宋",
        "collection_info": null
    },
    {
        "title": "胥口",
        "author": "范成大",
        "content": "扁舟拍浪信西东，何处孤帆万里风。\n一雨快晴云放树，两山中断水粘空。",
        "dynasty": "宋",
        "collection_info": null
    },
    {
        "title": "香山",
        "author": "范成大",
        "content": "采香径裏木兰舟，嚼蕊吹芳烂熳游。\n落日青山都好在，桑间荞麦满芳洲。",
        "dynasty": "宋",
        "collection_info": null
    },
    {
        "title": "上沙",
        "author": "范成大",
        "content": "水边犬吠隔疎林，篱落萧森日半阴。\n繁杏锁红春意浅，晚梅飘粉暮寒深。",
        "dynasty": "宋",
        "collection_info": null
    },
    {
        "title": "天平寺",
        "author": "范成大",
        "content": "旧游彷佛记三年，轰饮题诗夜满山。\n山上白云应解笑，又将尘土涴朱颜。",
        "dynasty": "宋",
        "collection_info": null
    },
    {
        "title": "白云泉",
        "author": "范成大",
        "content": "龙头高啄嗽飞流，玉醴甘浑乳气浮。\n扪腹煮泉烹斗胯，真成骑鹤上扬州。",
        "dynasty": "宋",
        "collection_info": null
    },
    {
        "title": "山顶",
        "author": "范成大",
        "content": "翠屏无路强攀缘，我与枯藤各半仙。\n不敢高声天阙近，人间漠漠但寒烟。",
        "dynasty": "宋",
        "collection_info": null
    },
    {
        "title": "山径",
        "author": "范成大",
        "content": "云根新径络山腰，暗绿交阴宿露飘。\n行到竹深啼鸟闹，鹁鸠老怨画眉娇。",
        "dynasty": "宋",
        "collection_info": null
    },
    {
        "title": "泉亭",
        "author": "范成大",
        "content": "收拾风烟锁翠微，乱山穷处结岩扉。\n青天不尽鸟飞尽，吴楚川原似衲衣。",
        "dynasty": "宋",
        "collection_info": null
    },
    {
        "title": "金氏庵",
        "author": "范成大",
        "content": "醉墨题窗侧暮鸦，蔓藤缘壁走青蛇。\n春深有燕捎飞蝶，日暮无人扫落花。",
        "dynasty": "宋",
        "collection_info": null
    },
    {
        "title": "平云阁",
        "author": "范成大",
        "content": "背倚天峰涌化宫，横空阁道拖双虹。\n火云六月应奇绝，青琐玲珑八面风。",
        "dynasty": "宋",
        "collection_info": null
    },
    {
        "title": "铁锡",
        "author": "范成大",
        "content": "八环流韵宝枝鸣，古铁无花紫翠明。\n莫遣閒人容易振，泉飞石落鬼寰惊。",
        "dynasty": "宋",
        "collection_info": null
    },
    {
        "title": "放鹤亭",
        "author": "范成大",
        "content": "石门关外古亭基，树老藤枯野径微。\n放鹤道人今不见，故应人与鹤俱飞。",
        "dynasty": "宋",
        "collection_info": null
    },
    {
        "title": "马迹石",
        "author": "范成大",
        "content": "跨马凌空亦快哉，龙腰鹤背谩徘徊。\n游人欲识仙踪处，但觅苍崖白塔来。",
        "dynasty": "宋",
        "collection_info": null
    },
    {
        "title": "金沙",
        "author": "范成大",
        "content": "庄严福地守灵仙，不为人閒计子钱。\n一掬斓斒光照眼，路傍馋隶枉流涎。",
        "dynasty": "宋",
        "collection_info": null
    },
    {
        "title": "龙母庙",
        "author": "范成大",
        "content": "孝龙分职隶湘西，天许宁亲岁一归。\n风雹春春损桃李，山中寒食尚冬衣。",
        "dynasty": "宋",
        "collection_info": null
    },
    {
        "title": "白莲堂",
        "author": "范成大",
        "content": "古木参天护碧池，青钱弱叶战涟漪。\n匆匆游子匆匆去，不见风清月冷时。",
        "dynasty": "宋",
        "collection_info": null
    },
    {
        "title": "白善坑",
        "author": "范成大",
        "content": "银鬚玉璞紫金精，犯难穷探亦有名。\n白垩区区土同价，吴侬无事亦轻生。",
        "dynasty": "宋",
        "collection_info": null
    },
    {
        "title": "贺乐丈先生南郭新居",
        "author": "范成大",
        "content": "新堂燕雀喜，竹篱挂藤萝。\n崩奔风涛裏，得此巢龟荷。\n西山效爽气，南浦供清波。\n会心不在远，容膝何须多。\n先生淮海俊，踏地尝兵戈。\n飘飘万里道，芒鞵厌关河。\n风吹落下邑，楚语成吴歌。\n岂不有故国，荒垣鞠秋莎。\n无庸说当归，到处皆南柯。\n卜迁不我遐，一水明青罗。\n闭户长独佳，奈客剥啄何。\n会令苍苔石，屐齿如蜂窠。",
        "dynasty": "宋",
        "collection_info": null
    },
    {
        "title": "岁旱邑人祷第五罗汉得雨乐先生有诗次韵",
        "author": "范成大",
        "content": "海山之湫龙所宫，溅瀑下赴声琤琮。\n碧矑大士何许主，爱此匹练飞冥蒙。\n偶然宴坐百千劫，神力悲愿俱无穷。\n向来火云挟日走，沙煎日烂千山童。\n陆浑风高煽热属，泾川草肥閒雨工。\n万口嗷嗷叫此士，炉燎未吐诚先通。\n暮尘捲地羊角暗，朝霞横天鱼尾红。\n商羊摩霄鸢起舞，居然一澍歌年丰。\n人言佛陀入三昧，断取世界如旋蓬。\n指麾释梵骏奔走，况尔风伯并雷公。\n风骚老将亦赞喜，笔阵独扫诗坛空。\n嗟余啸咏不释手，一曲何啻歌三终。",
        "dynasty": "宋",
        "collection_info": null
    },
    {
        "title": "次韵时叙赋乐先生新居",
        "author": "范成大",
        "content": "愚士繁俗如囚奴，至人遗形与化俱。\n纷纭觉梦不可辨，蘧蘧栩栩知谁欤。\n百年如泡亦如电，刚欲铸铁充门枢。\n列仙之臞堕山泽，一席三椽良有余。\n平生嵚巇百战勇，顿挫久已归夷途。\n光芒无用入诗句，青天白日轰雷车。\n松煤茧纸妙挥扫，芸香锦囊深贮储。\n紫露双瓶春夜醉，黄云一棱秋田租。\n谁能抟扶北溟海，政尔归卧南阳庐。\n鸿飞冥冥隔云雨，弋人可慕不可呼。",
        "dynasty": "宋",
        "collection_info": null
    },
    {
        "title": "病中夜坐呈致远",
        "author": "范成大",
        "content": "似雾如烟夜气浮，鹤鸣惊睡起搔头。\n含风竹影淡留月，着雨蛩声深怨秋。\n万事心空痴已惯，百骸岁晚病相投。\n便当采药西山去，脚力蹒跚怕远游。",
        "dynasty": "宋",
        "collection_info": null
    },
    {
        "title": "戏题药裹",
        "author": "范成大",
        "content": "捲却丝纶扬却竿，莫随鱼鼈弄腥涎。\n须知别有垂鈎处，枯海无风浪拍天。",
        "dynasty": "宋",
        "collection_info": null
    },
    {
        "title": "夜归",
        "author": "范成大",
        "content": "竹舆伊轧走长街，掠面风清醉梦迴。\n曲巷无声门户闭，一灯犹照酒垆开。",
        "dynasty": "宋",
        "collection_info": null
    },
    {
        "title": "田舍",
        "author": "范成大",
        "content": "呼唤携锄至，安排筑圃忙。\n儿童眠落叶，鸟雀噪斜阳。\n烟火村声远，林菁野气香。\n乐哉今岁事，天末稻云黄。",
        "dynasty": "宋",
        "collection_info": null
    },
    {
        "title": "戏题致远书房",
        "author": "范成大",
        "content": "照丛菊靥万黄金，欹架薇条半绿阴。\n逋客已随丹凤诏，但余花草怨秋深。",
        "dynasty": "宋",
        "collection_info": null
    },
    {
        "title": "乌戍密印寺",
        "author": "范成大",
        "content": "青堆溪上水平堤，绛瓦参差半掩扉。\n我与圣公俱客寓，人传帝子尚灵威。\n胜缘龃龉三重障，志士辛勤十载归。\n花木禅房都不见，但余蝙蝠昼羣飞。",
        "dynasty": "宋",
        "collection_info": null
    },
    {
        "title": "月夜泛舟新塘",
        "author": "范成大",
        "content": "溪上清风柳万重，绿烟无路月朦胧。\n船头忽逐回塘转，一水迢迢却向东。",
        "dynasty": "宋",
        "collection_info": null
    },
    {
        "title": "客舍",
        "author": "范成大",
        "content": "毂击肩摩锦绣堆，朝声汹汹暮声催。\n忽然忆起长桥路，天镜无边白鸟迴。",
        "dynasty": "宋",
        "collection_info": null
    },
    {
        "title": "病中夜坐",
        "author": "范成大",
        "content": "村巷秋舂远，禅房夕磬深。\n饥蚊常绕鬓，暗鼠忽鸣琴。\n薄薄寒相中，棱棱瘦不禁。\n时成洛下咏，却似越人吟。",
        "dynasty": "宋",
        "collection_info": null
    },
    {
        "title": "秋芸有春绿",
        "author": "范成大",
        "content": "秋芸有春绿，疎篱照孤芳。\n清霜早晚至，何草能不黄。\n宁当念衰落，政尔事容光。\n及时且自好，来日殊未量。",
        "dynasty": "宋",
        "collection_info": null
    },
    {
        "title": "三湘怨",
        "author": "范成大",
        "content": "牙樯罨画橹，摇漾三湘浦。\n佳人翔绿裾，含颦为谁舞。\n拳拳新荷叶，愁绝烟水暮。\n风云忽飘荡，隠约闻箫鼓。",
        "dynasty": "宋",
        "collection_info": null
    },
    {
        "title": "夜发昆山",
        "author": "范成大",
        "content": "岁寒人墐户，霜重独登舟。\n弱橹摇孤梦，疎篷盖百忧。\n但吟今不乐，岂计几宜休。\n惭愧沙湖月，年年照薄游。",
        "dynasty": "宋",
        "collection_info": null
    },
    {
        "title": "十一月十二日枕上晓作",
        "author": "范成大",
        "content": "竹响风成阵，窗明雪已花。\n柴扉吟冻犬，纸瓦啄饥鸦。\n宿酒欺寒力，新诗管岁华。\n日高犹拥被，蓐食愧邻家。",
        "dynasty": "宋",
        "collection_info": null
    },
    {
        "title": "南楼望雪",
        "author": "范成大",
        "content": "夜月流瑶圃，春风满玉都。\n篱疎先剥落，树密正模糊。\n乱点横烟鴈，惊啼失木乌。\n醉魂方浩荡，风袖不支梧。",
        "dynasty": "宋",
        "collection_info": null
    },
    {
        "title": "除夜书怀",
        "author": "范成大",
        "content": "运斗寅杓转，周天日御回。\n夜从冬后短，春逐雨中来。\n鬓绿看看雪，心丹念念灰。\n有怀怜断鴈，无思惜疎梅。\n絮厚眼生缬，蔬寒肠转雷。\n烛花红琐碎，香雾碧徘徊。\n昨梦书三箧，平生酒一杯。\n床头新历日，衣上旧尘埃。\n摇落何堪柳，纷纭各梦槐。\n隙光能几许，世事剧悠哉。\n岐路东西变，羲娥日夜催。\n头颅元自觉，怀抱故应开。\n踊跃金何意，青黄木自灾。\n身谋同斥鷃，政尔愿蒿莱。",
        "dynasty": "宋",
        "collection_info": null
    },
    {
        "title": "戏答澹庵小偈",
        "author": "范成大",
        "content": "莫问前程事，漂然海上舟。\n命乖逢鬼国，缘合遇蓬丘。\n毕竟非身计，俱成错路头。\n故乡随脚是，流浪不知休。",
        "dynasty": "宋",
        "collection_info": null
    },
    {
        "title": "偶书",
        "author": "范成大",
        "content": "出处由人不繫天，痴儿富贵更求仙。\n东家就食西家宿，世事何缘得两全。",
        "dynasty": "宋",
        "collection_info": null
    },
    {
        "title": "题立雪图",
        "author": "范成大",
        "content": "堂下心如铁，庵中语似雷。\n有人参此语，三箇一坑埋。",
        "dynasty": "宋",
        "collection_info": null
    },
    {
        "title": "题日记",
        "author": "范成大",
        "content": "谁言万事转头空，未转头时亦梦中。\n若向梦中寻梦觉，觉来还入大槐宫。",
        "dynasty": "宋",
        "collection_info": null
    },
    {
        "title": "题张氏新亭",
        "author": "范成大",
        "content": "水杨成幄翠相遮，犹有东风管岁华。\n叶底青梅无数子，梢头红杏不多花。\n烦将炼火炊香饭，更引长泉煮斗茶。\n约我诗成须疥壁，莫嗔欹侧似归鸦。",
        "dynasty": "宋",
        "collection_info": null
    },
    {
        "title": "玉台体",
        "author": "范成大",
        "content": "捲幔灯千朶，鈎帘月半弓。\n绣鸳翔沥水，金雀跂屏风。\n细意翩长袖，多情结短封。\n铜壶从婉娩，玉佩正丁东。",
        "dynasty": "宋",
        "collection_info": null
    },
    {
        "title": "枕上",
        "author": "范成大",
        "content": "明月无声满屋梁，梦余分影上人床。\n素娥脉脉翻愁寂，付与风铃语夜长。",
        "dynasty": "宋",
        "collection_info": null
    },
    {
        "title": "斑骓",
        "author": "范成大",
        "content": "斑骓别后月纤纤，门外疎桐影画帘。\n留下可怜将不去，西风吹上两眉尖。",
        "dynasty": "宋",
        "collection_info": null
    },
    {
        "title": "题传记二首  其一",
        "author": "范成大",
        "content": "莫将綵笔寄朝云，红泪罗巾隔路尘。\n说与东风无限恨，倩风吹断去年春。",
        "dynasty": "宋",
        "collection_info": null
    },
    {
        "title": "题传记二首  其二",
        "author": "范成大",
        "content": "綵舟归去海山青，寂莫瑶台月自明。\n啼雨落花春已尽，梦魂何必更多情。",
        "dynasty": "宋",
        "collection_info": null
    },
    {
        "title": "病中绝句八首  其一",
        "author": "范成大",
        "content": "空裏情知不着花，逢场将病当生涯。\n蒲团软暖无时节，夜听蚊雷晓听鸦。",
        "dynasty": "宋",
        "collection_info": null
    },
    {
        "title": "病中绝句八首  其二",
        "author": "范成大",
        "content": "溽暑熏天地涌泉，弯跧避湿挂行缠。\n出门斟酌无忙事，睡过黄梅细雨天。",
        "dynasty": "宋",
        "collection_info": null
    },
    {
        "title": "病中绝句八首  其三",
        "author": "范成大",
        "content": "石鼎飕飕夜煮汤，乱拖芝朮斗温凉。\n化儿幻我知何用，祗与人间试药方。",
        "dynasty": "宋",
        "collection_info": null
    },
    {
        "title": "病中绝句八首  其四",
        "author": "范成大",
        "content": "病中心境两俱降，犹忆江湖白鸟双。\n一夜雨声鸣纸瓦，听成飞雪打船窗。",
        "dynasty": "宋",
        "collection_info": null
    },
    {
        "title": "病中绝句八首  其五",
        "author": "范成大",
        "content": "檐头排溜密如帘，溪上层阴定解严。\n最是看山奇绝处，白云堆絮拥青尖。",
        "dynasty": "宋",
        "collection_info": null
    },
    {
        "title": "病中绝句八首  其六",
        "author": "范成大",
        "content": "夜合梢头蘸紫茸，菉葱顶上拆黄封。\n去年团扇题诗处，依旧疎帘细雨中。",
        "dynasty": "宋",
        "collection_info": null
    },
    {
        "title": "病中绝句八首  其七",
        "author": "范成大",
        "content": "盆倾瓴建夜翻渠，绕屋蛙声一倍粗。\n想见西堂浑不睡，明朝踏湿看菖蒲。",
        "dynasty": "宋",
        "collection_info": null
    },
    {
        "title": "病中绝句八首  其八",
        "author": "范成大",
        "content": "晴色先从喜鹊知，斜阳一抹照天西。\n竹鸡何物能无頼，如许泥深更苦啼。",
        "dynasty": "宋",
        "collection_info": null
    },
    {
        "title": "病中三偈  其一",
        "author": "范成大",
        "content": "扰扰随流无定期，波停浪息始应知。\n一尘不偶同归处，四海无亲独步时。\n苦相打通俱入妙，病缘纔入更何疑。\n霜清木落千山露，笑杀东风叶满枝。",
        "dynasty": "宋",
        "collection_info": null
    },
    {
        "title": "病中三偈  其二",
        "author": "范成大",
        "content": "一交销取万黄金，将病求医在用心。\n化尽此身成药树，不妨栽得病根深。",
        "dynasty": "宋",
        "collection_info": null
    },
    {
        "title": "病中三偈  其三",
        "author": "范成大",
        "content": "莫把无言绝病根，病根深处是无言。\n丈夫解却维摩缚，八字轰开不二门。",
        "dynasty": "宋",
        "collection_info": null
    },
    {
        "title": "云间湖光亭",
        "author": "范成大",
        "content": "微风不动敛涛湍，组练晶晶色界寒。\n斜照发挥犹未尽，月明残夜更来看。",
        "dynasty": "宋",
        "collection_info": null
    },
    {
        "title": "高景庵泉亭",
        "author": "范成大",
        "content": "峰头挥手笑红尘，天入双眸洗翳昏。\n万里西风熟秔稻，白云堆裏着黄云。",
        "dynasty": "宋",
        "collection_info": null
    },
    {
        "title": "晚入盘门",
        "author": "范成大",
        "content": "人语嘲喧晚吹凉，万窗灯火转河塘。\n两行碧柳笼官渡，一簇红楼压女墙。\n何处采菱闻度曲，谁家拜月认飘香。\n轻裘骏马慵穿市，困倚蒲团入睡乡。",
        "dynasty": "宋",
        "collection_info": null
    },
    {
        "title": "九月三十日夜出关候致远不至",
        "author": "范成大",
        "content": "风劲便轻棹，霜严怯弊裘。\n青山蟠巨浸，红树立沧洲。\n月黑鴈犹去，灯寒人更愁。\n烟松漫小岘，何处问鸣驺。",
        "dynasty": "宋",
        "collection_info": null
    },
    {
        "title": "次韵致远自毘陵见寄二首  其一",
        "author": "范成大",
        "content": "黄鹄高飞碧落寒，向来山水梦惊残。\n故情若问玄真子，依旧江头把钓竿。",
        "dynasty": "宋",
        "collection_info": null
    },
    {
        "title": "次韵致远自毘陵见寄二首  其二",
        "author": "范成大",
        "content": "新词一阕话羁愁，清似寒泉咽陇头。\n官下有谁同此景，仲宣应是独登楼。",
        "dynasty": "宋",
        "collection_info": null
    },
    {
        "title": "元日山寺",
        "author": "范成大",
        "content": "听熟朝鱼又暮钟，全将慵懒度三冬。\n贪眠豹褥窗间日，怕拥駞裘陌上风。\n登版自怜行蹭蹬，读碑仍怪视蒙笼。\n少年豪壮今如此，略与残僧气味同。",
        "dynasty": "宋",
        "collection_info": null
    },
    {
        "title": "题记事册",
        "author": "范成大",
        "content": "北山山下小庵居，佛劫仙尘只故吾。\n八万四千空色界，不离一法认毘卢。",
        "dynasty": "宋",
        "collection_info": null
    },
    {
        "title": "寄赠致远并呈现老",
        "author": "范成大",
        "content": "草草家风节物新，从来忧病不忧贫。\n琴书稍觉浮生误，香火惟知此事真。\n室裏谈空思二士，花间对影谩三人。\n袛愁卢李分携后，别有箜篌一曲春。",
        "dynasty": "宋",
        "collection_info": null
    },
    {
        "title": "春后微雪一宿而晴",
        "author": "范成大",
        "content": "綵胜金旛换物华，垂垂天意晚平沙。\n东君未破含春蕊，青女先飞剪水花。\n夜逐回风鸣瓦壠，晓成疎雨滴檐牙。\n朝暾不与同云便，烘作晴空万缕霞。",
        "dynasty": "宋",
        "collection_info": null
    },
    {
        "title": "雪霁独登南楼",
        "author": "范成大",
        "content": "雪晴风劲晚来冰，楼上奇寒病骨惊。\n雀啄空檐银笋堕，鸦翻高树玉尘倾。\n青帘闪闪千家静，黄帽亭亭一水横。\n坐久天容却温丽，一弯新月对长庚。",
        "dynasty": "宋",
        "collection_info": null
    },
    {
        "title": "次时叙韵送至先兄赴调",
        "author": "范成大",
        "content": "梅柳欲动风作难，行人意在飞鸿间。\n一官远游门户弱，百岁上策身心闲。\n胸次饶渠有廊庙，梦魂叵使无江山。\n栽桃种杏须付我，已办铁锁迟公攀。",
        "dynasty": "宋",
        "collection_info": null
    },
    {
        "title": "上沙遇雨快凉",
        "author": "范成大",
        "content": "刮地风来健葛衣，一凉便觉暑光低。\n云头龙挂如垂筯，雨在中峰白塔西。",
        "dynasty": "宋",
        "collection_info": null
    },
    {
        "title": "自天平岭过高景庵",
        "author": "范成大",
        "content": "卓笔峰前树作团，天平岭上石成关。\n绿阴匝地无人过，落日秋蝉满四山。",
        "dynasty": "宋",
        "collection_info": null
    },
    {
        "title": "高景山夜归",
        "author": "范成大",
        "content": "伊轧篮舆草露间，夜凉月暗走孱颜。\n忽逢陂水明如镜，照见沉沉倒景山。",
        "dynasty": "宋",
        "collection_info": null
    },
    {
        "title": "白云岭",
        "author": "范成大",
        "content": "路入千峰一线通，陆离长剑立天风。\n五年领客题诗处，正在孤云乱石中。",
        "dynasty": "宋",
        "collection_info": null
    },
    {
        "title": "偃月泉",
        "author": "范成大",
        "content": "松风竹露午犹寒，知有龙蟠一掬悭。\n我欲今年来结夏，莫扃岫幌掩云关。",
        "dynasty": "宋",
        "collection_info": null
    },
    {
        "title": "代人七月十四日生朝",
        "author": "范成大",
        "content": "秋入壶中玉宇鲜，芝兰桃李共熙然。\n已饶瑞荚明朝满，先借清蟾一夜圆。\n北阙紫泥应道路，东山红袖莫云烟。\n如今且醉江湖酒，来岁城南尺五天。",
        "dynasty": "宋",
        "collection_info": null
    },
    {
        "title": "题金牛洞",
        "author": "范成大",
        "content": "故乡江吴多好山，笋舆篾舫相穷年。\n春风吹入江南陌，迭障双峰如旧识。\n闻道金牛更孱颜，古来铁锁高难攀。\n自从仙伯弭芝盖，凤舞鸾歌开洞天。\n新诗剩说山中妙，我不曾游先梦到。\n从渠弱水隔蓬莱，云山何处无瑶草。",
        "dynasty": "宋",
        "collection_info": null
    },
    {
        "title": "晓自银林至东灞登舟寄宣城亲戚",
        "author": "范成大",
        "content": "晓山障望眼，脉脉紫翠横。\n澄江已不见，况乃江上城。\n结束治野装，木末浮三星。\n羸马陇头嘶，小车谷中鸣。\n亭亭东灞树，练练绿浦明。\n篙师笑迎我，新涨没苹汀。\n径投一叶去，云水相与平。\n聊将尘土面，照此玻瓈清。\n怀我二三友，高堂晨欲兴。\n风细桐叶堕，露浓荷盖倾。\n凝香绕燕几，安知路傍情。",
        "dynasty": "宋",
        "collection_info": null
    },
    {
        "title": "读唐太宗纪  其一",
        "author": "范成大",
        "content": "宫府相图势不收，国家何有各身谋。\n纵无管蔡当时例，业已弯弓肯罢休。",
        "dynasty": "宋",
        "collection_info": null
    },
    {
        "title": "读唐太宗纪  其二",
        "author": "范成大",
        "content": "弟兄相贼斁天伦，自古无如舜苦辛。\n掩井捐阶危万死，不闻亲杀鼻亭神。",
        "dynasty": "宋",
        "collection_info": null
    },
    {
        "title": "读唐太宗纪  其三",
        "author": "范成大",
        "content": "佐命诸公趣夜装，争言社稷要灵长。\n就令昆季尸神器，未必唐家便破亡。",
        "dynasty": "宋",
        "collection_info": null
    },
    {
        "title": "读唐太宗纪  其四",
        "author": "范成大",
        "content": "建成回马欲驰归，元吉行趋武德闱。\n若使两人俱得去，却于何处极兵威。",
        "dynasty": "宋",
        "collection_info": null
    },
    {
        "title": "读唐太宗纪  其五",
        "author": "范成大",
        "content": "嫡长承祧有大伦，老公爱子本平均。\n只知世上寻常理，争信英雄解灭亲。",
        "dynasty": "宋",
        "collection_info": null
    },
    {
        "title": "重读唐太宗纪  其一",
        "author": "范成大",
        "content": "父子情深苦亦深，盖天神武一沾襟。\n想当拔刃投床际，也忆海池舟裏心。",
        "dynasty": "宋",
        "collection_info": null
    },
    {
        "title": "重读唐太宗纪  其二",
        "author": "范成大",
        "content": "承干谋父保天年，青雀图兄亦两全。\n隠刺诸儿却孥戮，一私知隔几山渊。",
        "dynasty": "宋",
        "collection_info": null
    },
    {
        "title": "重读唐太宗纪  其三",
        "author": "范成大",
        "content": "更张聊欲亢吾宗，仁孝承家合至公。\n天发杀机那可料，正投阿武祸胎中。",
        "dynasty": "宋",
        "collection_info": null
    },
    {
        "title": "復自姑苏过宛陵至邓步出陆",
        "author": "范成大",
        "content": "浆家馈食槿为藩，酒市停骖竹庑门。\n红树亭亭栖晚照，黄茅杳杳被高原。\n饮溪有迹于菟过，掠草如飞朴渥翻。\n车轨如沟平地少，饱帆天镜忆江村。",
        "dynasty": "宋",
        "collection_info": null
    },
    {
        "title": "题南塘客舍",
        "author": "范成大",
        "content": "閒裏方知得此生，痴人身外更经营。\n君看坐贾行商辈，谁復从容唱渭城。",
        "dynasty": "宋",
        "collection_info": null
    },
    {
        "title": "南塘冬夜倡和",
        "author": "范成大",
        "content": "燃萁烘暖夜窗幽，时有新诗趣倡酬。\n为问灞桥风雪裏，何如田舍火炉头。\n寒釭欲暗吟方苦，冻笔难驱字更遒。\n绝笑儿痴生活淡，略无岁晚稻粱谋。",
        "dynasty": "宋",
        "collection_info": null
    },
    {
        "title": "游金牛洞题石壁上",
        "author": "范成大",
        "content": "仙翁旧游处，琅璈韵灵曲。\n至今有余音，玄鹤舞幽谷。\n众真期我住，岁晚芝田熟。\n腰镵从翁来，籋云跨飞鹿。",
        "dynasty": "宋",
        "collection_info": null
    },
    {
        "title": "浄行寺傍皆圩田每为潦涨所决民岁岁兴筑患粮绝功辄不成",
        "author": "范成大",
        "content": "崩涛裂岸四三年，落日寒烟正渺然。\n空腹荷锄那办此，人功未至不关天。",
        "dynasty": "宋",
        "collection_info": null
    },
    {
        "title": "衮山道中",
        "author": "范成大",
        "content": "虎啸狐鸣苦竹丛，魂惊终日走蒙茸。\n松林断处前山缺，又见南湖数十峰。",
        "dynasty": "宋",
        "collection_info": null
    },
    {
        "title": "花山村舍",
        "author": "范成大",
        "content": "潦退滩滩露，沙虚岸岸颓。\n涧声穿竹去，云影过山来。\n柳菌粘枝住，桑花共叶开。\n庵庐少来往，门巷湿苍苔。",
        "dynasty": "宋",
        "collection_info": null
    },
    {
        "title": "清明日狸渡道中",
        "author": "范成大",
        "content": "洒洒沾巾雨，披披侧帽风。\n花燃山色裏，柳卧水声中。\n石马立当道，纸鸢鸣半空。\n墦间人散后，乌鸟正西东。",
        "dynasty": "宋",
        "collection_info": null
    },
    {
        "title": "寒食客中有怀",
        "author": "范成大",
        "content": "江郭花开也寂寥，不须绿暗与红凋。\n疾风甚雨过寒食，白日青春吟大招。\n芳景尚随流水去，故人应作綵云飘。\n烟波千里家何在，惟有溪声似晚潮。",
        "dynasty": "宋",
        "collection_info": null
    },
    {
        "title": "南塘寒食书事",
        "author": "范成大",
        "content": "埂外新陂绿，冈头宿烧红。\n裹鱼蒸菜把，馈鸭锁筠笼。\n酒侣晨相命，歌场夜不空。\n土风并节物，不与故乡同。",
        "dynasty": "宋",
        "collection_info": null
    },
    {
        "title": "周德万携孥赴龙舒法曹道过水阳相见留别女弟",
        "author": "范成大",
        "content": "草草相逢小驻船，一杯和泪饮江天。\n妹孤忍使行千里，兄老那堪别数年。\n马转不容吾怅望，橹鸣肯为汝留连。\n神如相此俱强健，绿髮归来慰眼前。",
        "dynasty": "宋",
        "collection_info": null
    },
    {
        "title": "高淳道中",
        "author": "范成大",
        "content": "路入高淳麦更深，草泥霑润马骎骎。\n雨归陇首云凝黛，日漏山腰石渗金。\n老柳不春花自蔓，古祠无壁树空阴。\n一箪定属前村店，衮衮炊烟起竹林。",
        "dynasty": "宋",
        "collection_info": null
    },
    {
        "title": "夜至宁庵见壁间端礼昆仲倡和明日将去次其韵",
        "author": "范成大",
        "content": "杉松庑门森老苍，佛屋深夜幡花香。\n借床睡倒恍何处，梦随潜鱼听惊榔。\n咿哑禽语晓光浄，窸窣草鸣朝雨凉。\n哦诗出门怀二妙，春涨绕山湖水黄。",
        "dynasty": "宋",
        "collection_info": null
    },
    {
        "title": "行唐村平野晴色妍甚",
        "author": "范成大",
        "content": "暖日烘繁梅，秾香扑征鞅。\n云烟酿春色，心目两骀荡。\n柳眉翠已扫，桑眼青未放。\n兹游定不俗，前路入千嶂。",
        "dynasty": "宋",
        "collection_info": null
    },
    {
        "title": "岭上红梅",
        "author": "范成大",
        "content": "雾雨臙脂照松竹，江南春风一枝足。\n满城桃李各嫣然，寂莫倾城在空谷。\n城中谁解惜娉婷，游子路傍空復情。\n花不能言客无语，日暮清愁相对生。",
        "dynasty": "宋",
        "collection_info": null
    },
    {
        "title": "浙东参政寄示会稽蓬莱阁诗轴次韵寄题二首  其一",
        "author": "范成大",
        "content": "仙翁来佩玉符麟，绿髮无霜照碧筠。\n永夜阑干千嶂月，清风挥麈七州春。\n尘埃不隔壶中境，功业犹关物外身。\n鸾鹤莫惊兵卫峻，主人元是白云人。",
        "dynasty": "宋",
        "collection_info": null
    },
    {
        "title": "浙东参政寄示会稽蓬莱阁诗轴次韵寄题二首  其二",
        "author": "范成大",
        "content": "鰲背飞来绀碧浮，人间还有小蓬丘。\n不须击水三千里，已压中天十二楼。\n羽驾旧曾将梦到，芝田今合为公秋。\n玉霄有客方东望，竟欲乘风驭气游。",
        "dynasty": "宋",
        "collection_info": null
    },
    {
        "title": "外舅輓词二首  其一",
        "author": "范成大",
        "content": "植德千章茂，硎材百炼刚。\n事功纔止此，物理故难量。\n鴈序云天远，兰阶雨露芳。\n公无憾身后，人自惜堂堂。",
        "dynasty": "宋",
        "collection_info": null
    },
    {
        "title": "外舅輓词二首  其二",
        "author": "范成大",
        "content": "幽介联昏援，门阑阅岁更。\n方欣承燕几，何意写铭旌。\n笑语犹寻梦，恩勤已隔生。\n情伤到深处，有泪不胜倾。",
        "dynasty": "宋",
        "collection_info": null
    },
    {
        "title": "天平先陇道中时将赴新安掾",
        "author": "范成大",
        "content": "霜桥冰涧浄无尘，竹坞梅溪未放春。\n百迭海山乡梦熟，三年江路旅愁生。\n松楸永寄孤穷泪，泉石终收漫浪身。\n好住邻翁各安健，归来相访说情真。",
        "dynasty": "宋",
        "collection_info": null
    },
    {
        "title": "元夕泊舟霅川",
        "author": "范成大",
        "content": "莲炬光中月自圆，人情草草竞华年。\n最怜一夜旗亭鼓，能共钟声到客船。",
        "dynasty": "宋",
        "collection_info": null
    },
    {
        "title": "桐川郡圃梅极盛皆围抱高木浙中无有",
        "author": "范成大",
        "content": "家住丹枫白苇林，横枝一笑万黄金。\n玉溪园裏逢千树，还尽春风未足心。",
        "dynasty": "宋",
        "collection_info": null
    },
    {
        "title": "牧马山道中",
        "author": "范成大",
        "content": "土桥茅屋两三家，竹裏鸣泉漱白沙。\n春色恼人无畔岸，乱飘风袖拂梅花。",
        "dynasty": "宋",
        "collection_info": null
    },
    {
        "title": "宿牧马山胜果寺",
        "author": "范成大",
        "content": "佛灯已暗还吐，旅枕纔安却惊。\n月色看成晓色，溪声听作松声。",
        "dynasty": "宋",
        "collection_info": null
    },
    {
        "title": "游宁国奉圣寺",
        "author": "范成大",
        "content": "松梢台殿鬰高标，山转溪迴一水朝。\n不惜褰裳呼小渡，夜来春涨失浮桥。",
        "dynasty": "宋",
        "collection_info": null
    },
    {
        "title": "自宁国溪行至宣城舟人云凡百八十滩",
        "author": "范成大",
        "content": "波惊石险夜喧雷，晓泊旗亭笑眼开。\n休问行人缘底瘦，适从百八十滩来。",
        "dynasty": "宋",
        "collection_info": null
    },
    {
        "title": "次韵宣州西园二首  其一",
        "author": "范成大",
        "content": "苔茵无地着红尘，花草含芳一笑新。\n不待东君能剪刻，相公笔力挽回春。",
        "dynasty": "宋",
        "collection_info": null
    },
    {
        "title": "次韵宣州西园二首  其二",
        "author": "范成大",
        "content": "星芒垂耀笔床寒，河汉波流砚滴干。\n棐几松跗入三昧，一篇诗就一杯残。",
        "dynasty": "宋",
        "collection_info": null
    },
    {
        "title": "晚步西园",
        "author": "范成大",
        "content": "料峭轻寒结晚阴，飞花院落怨春深。\n吹开红紫还吹落，一种东风两样心。",
        "dynasty": "宋",
        "collection_info": null
    },
    {
        "title": "送端言",
        "author": "范成大",
        "content": "东君留恋一分春，蜂蝶阑珊燕子新。\n桃李无情空绿径，市桥杨柳送行人。",
        "dynasty": "宋",
        "collection_info": null
    },
    {
        "title": "早发竹下",
        "author": "范成大",
        "content": "结束晨装破小寒，跨鞍聊得散疲顽。\n行衝薄薄轻轻雾，看放重重迭迭山。\n碧穗炊烟当树直，绿纹溪水趁桥弯。\n清禽百啭似迎客，正在有情无思间。",
        "dynasty": "宋",
        "collection_info": null
    },
    {
        "title": "小涧",
        "author": "范成大",
        "content": "石碍珠旒溅，滩平雾縠铺。\n小童能好事，繫马斸菖蒲。",
        "dynasty": "宋",
        "collection_info": null
    },
    {
        "title": "次韵子文探梅水西春已深犹未开水西谓歙溪而黄君谟州学记云濒江地卑盖此水为浙之源正可谓之江也",
        "author": "范成大",
        "content": "孤山山下小斜桥，客魂曾共暗香飘。\n五年不踏西湖路，想见黄昏清浅处。\n如今憔悴古江干，岂有幽芳伴倚栏。\n腊尽雪残春不至，坐令愁裏眼长寒。\n霜棱未贷千林槁，门外风饕人欲倒。\n斟酌芳心正怯寒，有情真被无情恼。",
        "dynasty": "宋",
        "collection_info": null
    },
    {
        "title": "后催租行",
        "author": "范成大",
        "content": "老父田荒秋雨裏，旧时高岸今江水。\n佣耕犹自抱长饥，的知无力输租米。\n自从乡官新上来，黄纸放尽白纸催。\n卖衣得钱都纳却，病骨虽寒聊免缚。\n去年衣尽到家口，大女临岐两分首。\n今年次女已行媒，亦復驱将换升斗。\n室中更有第三女，明年不怕催租苦。",
        "dynasty": "宋",
        "collection_info": null
    },
    {
        "title": "次韵子文衝雨迓使者道闻子规",
        "author": "范成大",
        "content": "梦魂翾蜨翅，鼻息吼鼍鼓。\n唤起治晓装，马嘶童仆语。\n汩泥溷鳬鹜，惭愧黄鹄举。\n猥吟陬隅池，浪废桔槹圃。\n啼鹃撩客心，鈎引着何许。\n请歌苏仙词，归耕一犁雨。",
        "dynasty": "宋",
        "collection_info": null
    },
    {
        "title": "奉题胡宗伟推官揽秀堂",
        "author": "范成大",
        "content": "城外屏峰云百迭，城裏看云笏拄颊。\n山灵自与人争秀，明灭烟霏难应接。\n南邻范叔骨相寒，不如骑曹知爱山。\n晨霞傥可救枵腹，丐君分我入朝餐。",
        "dynasty": "宋",
        "collection_info": null
    },
    {
        "title": "次韵太守出郊",
        "author": "范成大",
        "content": "晓装缇骑踏芳辰，江为安澜露浥尘。\n棨戟前驱留住月，笙箫后备带行春。\n鱼龙水面金杯满，鸾鹤山头綵笔新。\n闻道将军宽礼数，不辞酩酊吐车茵。",
        "dynasty": "宋",
        "collection_info": null
    },
    {
        "title": "晓出古岩呈宗伟子文",
        "author": "范成大",
        "content": "晓风生小寒，岚润裛巾屦。\n宿云埋树黑，奔溪转山怒。\n东方动光彩，晃晃金钲吐。\n千峰森隠现，一气澹回互。\n平生癖幽讨，邂逅饱新遇。\n那知尘满甑，晨炊午未具。\n不愧忍饥面，来寻古岩路。\n稻粱亦易谋，烟霞乃难痼。\n持此慰龟肠，搜枯尚能句。",
        "dynasty": "宋",
        "collection_info": null
    },
    {
        "title": "积雨蒸润体中不佳颇思故居之乐戏书呈子文",
        "author": "范成大",
        "content": "门外泥深蘸马鞍，墨云未放四维宽。\n前山忽接后山暗，暑雨全如秋雨寒。\n梦裏江湖三叹息，醉中天地一凭阑。\n斗升留滞休惆怅，枳棘从来着凤鸾。",
        "dynasty": "宋",
        "collection_info": null
    },
    {
        "title": "签厅夜归用前韵呈子文",
        "author": "范成大",
        "content": "簿书堆裏解归鞍，我亦萧然辔勒宽。\n炉篆无风香雾直，庭柯有月露光寒。\n閒思喜鹊填河鼓，静数流萤绕井栏。\n明日又驱官裏去，从教白鹭侣红鸾。",
        "dynasty": "宋",
        "collection_info": null
    },
    {
        "title": "圣集夸说少年俊游用韵记其语戏之",
        "author": "范成大",
        "content": "京尘红软扑雕鞍，年少王孙酒量宽。\n倚袖竹风怜翠薄，捧杯花露怯金寒。\n黄云城上栖乌曲，绿水桥边斗鸭栏。\n别后相思惟故物，壁煤侵损扇中鸾。",
        "dynasty": "宋",
        "collection_info": null
    },
    {
        "title": "次温伯用林公正刘庆充倡和韵",
        "author": "范成大",
        "content": "前山后山梅子雨，屯云日夜相吞吐。\n长林绝壑望不到，时有樵归说逢虎。\n奔溪朝来忽怒涨，夹岸柳梢余尺许。\n屋头未放浓岚散，苦忆清风泛琼宇。\n客行落此乱山中，但欲寻人诉羁旅。\n比邻邂逅得清士，眉宇津津佳笑语。\n杯行起舞出新句，我气已衰聊復鼓。\n明年与君杭太湖，扁舟踏浪不踏土。\n沉沉玉柱閟仙扃，矫矫虹梁浮水府。\n目力无穷天不尽，却笑向来谁缚汝。",
        "dynasty": "宋",
        "collection_info": null
    },
    {
        "title": "次韵温伯夜坐今日忽得舍弟到杭消息喜见于词",
        "author": "范成大",
        "content": "长风吹月来，影碎竹间牖。\n良宵坐窘束，媿我尘外友。\n平生烟霞兴，硉兀上南斗。\n颇亦契三三，未省计九九。\n迷涂入簿领，乡心几回首。\n嗟予季行役，舟拂涨溪柳。\n凌晨双鹊鸣，翫占得无咎。\n何当从汝去，履綦寻蕙亩。",
        "dynasty": "宋",
        "collection_info": null
    },
    {
        "title": "再次韵呈宗伟温伯",
        "author": "范成大",
        "content": "官居数椽间，局促如瓮牖。\n幸邻诗酒社，金薤对玉友。\n真清廊庙器，伟望配山斗。\n行当侍紫极，槐棘位三九。\n馆舍有奇士，高文粲参首。\n倡酬猥及我，双松压孤柳。\n生活从冷淡，幸免誉与咎。\n相从结此夏，何异归陇亩。",
        "dynasty": "宋",
        "collection_info": null
    },
    {
        "title": "次韵温伯纳凉",
        "author": "范成大",
        "content": "日斜犹畏暑，吏退合偷閒。\n霞散红绡薄，溪迴碧玉弯。\n伴人惟羽扇，娱客欠风鬟。\n且復哦新句，相嘲饭颗山。",
        "dynasty": "宋",
        "collection_info": null
    },
    {
        "title": "雨凉二首呈宗伟  其一",
        "author": "范成大",
        "content": "谁扶病客起龙钟，恩在盆倾一雨中。\n问讯九关何路到，拟笺欢喜谢天公。",
        "dynasty": "宋",
        "collection_info": null
    },
    {
        "title": "雨凉二首呈宗伟  其二",
        "author": "范成大",
        "content": "惊雷隠地送凉飔，起舞看山不自持。\n说与骚人须早计，片云催雨雨催诗。",
        "dynasty": "宋",
        "collection_info": null
    },
    {
        "title": "明日復雨凉再用韵二首  其一",
        "author": "范成大",
        "content": "东山朝日澹冥蒙，一片云生万迭中。\n宿雨未苏焦卷尽，又烦箕井唤雷公。",
        "dynasty": "宋",
        "collection_info": null
    },
    {
        "title": "明日復雨凉再用韵二首  其二",
        "author": "范成大",
        "content": "溅瓦排檐散万丝，颠狂风篠要扶持。\n恩深到骨吾能报，急赋新凉第一诗。",
        "dynasty": "宋",
        "collection_info": null
    },
    {
        "title": "次韵庆充避暑水西寺",
        "author": "范成大",
        "content": "佳晨出西郭，仰视天宇清。\n乐哉旷士怀，浩浩吞四溟。\n新涨忽勇退，篱落粘枯萍。\n风幡招客游，旷望隔苹汀。\n仆夫厉清深，竹舆竦亭亭。\n波翻石凿落，尚带蛟龙腥。\n华堂入松竹，德人占聚星。\n脱帽飞羽觞，颓放解天刑。\n时当行火令，草腐亦化萤。\n炎官纷陆梁，空飞赤云軿。\n遥知陇上耘，暴背愁白丁。\n兹游岂易得，未用叹沉冥。",
        "dynasty": "宋",
        "collection_info": null
    },
    {
        "title": "送滕子昭绩溪罢归",
        "author": "范成大",
        "content": "天马西极来，目力尽九寰。\n执辔者谁欤，堕此空谷间。\n草深石啮足，一跃度孱颜。\n长风送逸驾，荡荡登虎关。\n五云清都上，白日开帝闲。\n鈎陈动光彩，球琳锵辔环。\n亦復念旧羣，依然叹驽顽。\n红尘起天末，可望不可攀。",
        "dynasty": "宋",
        "collection_info": null
    },
    {
        "title": "次韵温伯谋归",
        "author": "范成大",
        "content": "官路驱驰易折肱，官曹随处是愁城。\n随风片叶乡心动，过雨千峰病眼明。\n一脔何须尝世味，寸田久已废吾耕。\n羡君早作归欤计，屈指从今几合并。",
        "dynasty": "宋",
        "collection_info": null
    },
    {
        "title": "次韵温伯雨凉感怀",
        "author": "范成大",
        "content": "穷士病且饥，古今同一流。\n身安腹果然，此外吾何求。\n判司诚卑官，未免尘甑忧。\n穷山更瘅暑，惫卧不举头。\n二物交寇我，生世真如浮。\n晨朝墨云作，疾雷破山丘。\n排檐忽飞溜，蛙蝈鸣相酬。\n朱冠领热属，横溃输一筹。\n新凉苏肺气，踏湿登城楼。\n好邀云雨仙，长袖按梁州。\n吹水添瓶罍，浄洗千斛愁。\n何从有此段，冰厅冷如秋。\n但觉诗思生，爽气入银鈎。\n章成竟何用，知能救穷不。\n汤子亦旅食，回望家还羞。\n倡予敢不和，共作商声讴。",
        "dynasty": "宋",
        "collection_info": null
    },
    {
        "title": "次韵子文雨后思归",
        "author": "范成大",
        "content": "断云将雨洗松篁，昨夜痴龙起蛰藏。\n人自无情孤乐事，天犹有意作新凉。\n尊前不见凌波袜，楼下空闻拜月香。\n万事安能尽如愿，且来相伴压糟床。",
        "dynasty": "宋",
        "collection_info": null
    },
    {
        "title": "次韵温伯苦蚊",
        "author": "范成大",
        "content": "白鸟营营夜苦饥，不堪熏燎出窗扉。\n小虫与我同忧患，口腹驱来敢倦飞。",
        "dynasty": "宋",
        "collection_info": null
    },
    {
        "title": "庆充自黄山归索其道中诗书一绝问之",
        "author": "范成大",
        "content": "鸣驺如电马如雷，知是婆娑醉尉迴。\n常日锦囊犹有句，况从三十六峰来。",
        "dynasty": "宋",
        "collection_info": null
    },
    {
        "title": "晓出古城山",
        "author": "范成大",
        "content": "落月堕眇莽，残星澹微茫。\n竹舆乱清溪，飞盖入岚光。\n松桧雾霭湿，桑麻风露香。\n空翠滴尘缨，何必濯沧浪。\n山家亦早作，迨此朝气凉。\n林深无人声，木末炊烟苍。\n离离瓜芋区，肃肃枣栗场。\n田园古云乐，令我思故乡。\n墟市稍来集，筠笼转山忙。\n吏事亦挽我，归路盘朝阳。",
        "dynasty": "宋",
        "collection_info": null
    },
    {
        "title": "李深之西尉同年谈吴兴风物再用古城韵",
        "author": "范成大",
        "content": "李侯昔游吴，莲舟镜苍茫。\n风鬟与雾鬓，共濯玻瓈光。\n采花不盈舫，日暮云水香。\n还登缥缈楼，罗襟酒淋浪。\n卷箔纳星月，踏筵按伊梁。\n安知有恨事，但恐蒹葭苍。\n风吹落穷谷，草深麋鹿场。\n高冈苦炎热，游子悲异乡。\n尚喜简书省，期会无匆忙。\n犹余作诗苦，消瘦如东阳。",
        "dynasty": "宋",
        "collection_info": null
    },
    {
        "title": "七月五日夜雨快晴",
        "author": "范成大",
        "content": "丰隆坎坎夜伐鼓，灵湫老龙撇波舞。\n褰云掣电上清空，倒捲天潢作飞雨。\n向来炎官作夏旱，万里彤霞烘玉宇。\n岂惟牛马困蚊蝱，壠上行人口生土。\n我从雪浪叶舟来，不谓山城热如许。\n天公知我愁欲病，施与一凉苏逆旅。\n稍闻水绕屋除鸣，不觉星从云罅吐。\n千山濯濯浄鬟髻，缺月娟娟炯眉妩。\n浮生此景万事足，但欠清歌对芳醑。\n天上秋期正多事，趣驾星桥跨银渚。\n人间四者自难并，莫妒黄姑迎织女。",
        "dynasty": "宋",
        "collection_info": null
    },
    {
        "title": "次韵宗伟温伯",
        "author": "范成大",
        "content": "冉冉流光迫岁余，青林日夜向人疎。\n雨滋岩桂重堆粟，风折庭蕉又献书。\n逋客解兰思婉娩，先生弹铗厌清虚。\n一尘不立浑输我，即境心安是故庐。",
        "dynasty": "宋",
        "collection_info": null
    },
    {
        "title": "再韵答子文",
        "author": "范成大",
        "content": "浮生饱外莫求余，羁旅东来计已疎。\n肩耸已高犹索句，眼明无用且翻书。\n百年子莫占元绪，万法吾今付子虚。\n惟有登临心未厌，黄山闻道胜衡庐。",
        "dynasty": "宋",
        "collection_info": null
    },
    {
        "title": "道见蓼花",
        "author": "范成大",
        "content": "秋风袅袅露华鲜，去岁如今刺钓船。\n歙县门西见红蓼，此身曾在白鸥前。",
        "dynasty": "宋",
        "collection_info": null
    },
    {
        "title": "次韵温伯种兰",
        "author": "范成大",
        "content": "灵均堕荒寒，采采纫兰手。\n九畹不留客，高丘一迴首。\n峥嵘路孔棘，悽怆肘生柳。\n遂令此粲者，永与穷愁友。\n不如汤子远，情事只诗酒。\n但知爱国香，此外付乌有。\n栽培带苔藓，披拂护尘垢。\n孤芳亦有遇，洒濯居座右。\n君看深林下，埋没随藜莠。",
        "dynasty": "宋",
        "collection_info": null
    },
    {
        "title": "次韵子文",
        "author": "范成大",
        "content": "幻尘久已破狐涎，身世谁能料鼠肝。\n暮夜雨收千嶂出，晨朝风卷四维宽。\n我今无事不如梦，君岂有心犹觅安。\n但促小槽添压石，龙头珠滴夜珊珊。",
        "dynasty": "宋",
        "collection_info": null
    },
    {
        "title": "次韵知郡安抚九日南楼宴集三首  其一",
        "author": "范成大",
        "content": "双旌暮捲小舂容，画栋云生笑语中。\n但觉山光侵酒绿，不知日脚染溪红。\n控临缥缈疑无地，指点虚无欲驭风。\n谁遣玉蟾催骑吹，归来人影在朦胧。",
        "dynasty": "宋",
        "collection_info": null
    },
    {
        "title": "次韵知郡安抚九日南楼宴集三首  其二",
        "author": "范成大",
        "content": "珠履参陪北海觞，仍邀拥节旧中郎。\n碧城香雾连天暝，黄叶霜风捲地凉。\n佳节转头论聚散，清波从古阅兴亡。\n明年重把茱萸醉，公在丛霄贡玉堂。",
        "dynasty": "宋",
        "collection_info": null
    },
    {
        "title": "次韵知郡安抚九日南楼宴集三首  其三",
        "author": "范成大",
        "content": "斯民邹鲁更丰年，雅道凄凉见此贤。\n万陇登禾新霁色，千村鸣柝旧寒烟。\n锵金绝世诗情妙，倚剑凌空隶墨鲜。\n珍重北窗山六六，使君名与汝俱传。",
        "dynasty": "宋",
        "collection_info": null
    },
    {
        "title": "晚集南楼",
        "author": "范成大",
        "content": "浪随儿女怨萍蓬，笑拍阑干万事空。\n宇宙勋名无骨相，江山得句有神功。\n掉头莫觑秋高鹗，留眼来宾日暮鸿。\n懒拙已成三昧解，此生还证一圆通。",
        "dynasty": "宋",
        "collection_info": null
    },
    {
        "title": "赏雪骑鲸轩子文夜归酒渴侍儿荐茗饮蜜浆明日以诧同游戏为书事邀宗伟同作",
        "author": "范成大",
        "content": "溪山四时佳，今日更奇绝。\n天公妙庄严，施此一川雪。\n飞花浩如海，眩转塞空阔。\n水西万珠树，玉塔照银阙。\n碧溪不受冻，长滩泻清咽。\n渔舟晚犹泛，樵檐寒未歇。\n悬知画不到，未省诗能说。\n归来强搜句，冰砚冷于铁。\n不知严夫子，迎门生暖热。\n梅香不可耐，但觉酒肠㷎。\n密融花气动，茶泛乳膏发。\n宁辞春笋寒，为暖花瓷滑。\n瞢腾画屏暖，唤起眼余缬。\n笑我独何事，作此淡生活。\n想像高唐赋，何如径排闼。",
        "dynasty": "宋",
        "collection_info": null
    },
    {
        "title": "从圣集乞黄岩鱼鲊",
        "author": "范成大",
        "content": "截玉凝膏腻白，点酥粘粟轻红。\n千里来从何处，想看舶浪帆风。",
        "dynasty": "宋",
        "collection_info": null
    },
    {
        "title": "从宗伟乞冬笋山药",
        "author": "范成大",
        "content": "竹坞拨沙犀顶锐，药畦粘土玉肌丰。\n裹芽束缊能分似，政及莱芜甑釜空。",
        "dynasty": "宋",
        "collection_info": null
    },
    {
        "title": "雪后守之家梅未开呈宗伟",
        "author": "范成大",
        "content": "瓦沟冻残雪，檐溜粘轻冰。\n破寒一竿日，春随人意生。\n瑞叶再三白，南枝尚含情。\n定知司花女，未肯嫁娉婷。\n官居苦无頼，一笑如河清。\n落木露荒山，寒溪绕孤城。\n朝暮何所见，云黄叫饥鹰。\n东风不早计，愁眼何当明。\n北邻小横斜，藓地可班荆。\n凭君趣花信，把酒撼琼英。",
        "dynasty": "宋",
        "collection_info": null
    },
    {
        "title": "次韵温伯城上",
        "author": "范成大",
        "content": "闭户成痴坐，扶藜得意行。\n楼台浮霁色，市井碎春声。\n雪尽小桥出，烟消千嶂生。\n病多无脚力，遥羡落鸿轻。",
        "dynasty": "宋",
        "collection_info": null
    },
    {
        "title": "知郡安抚以立春日揭所书新安郡榜南楼之上晓雪纷集邦人以为善祥遂开宴以落之辄赋长句一篇以附风谣之末",
        "author": "范成大",
        "content": "碧瓦朱甍上牛斗，妙墨新题森锁钮。\n使君笔力挽春来，一夜飞花暗梅柳。\n南山与楼相对高，向来千载争雄豪。\n八分三字一弹压，众峰戢戢如儿曹。\n人间盛事天不隔，急催此雪成三白。\n未论千古福邦人，先卜明年满冈麦。\n东风酒面吹凝酥，不辞醉倒归相扶。\n短歌万一传乐府，湛辈亦与公名俱。",
        "dynasty": "宋",
        "collection_info": null
    },
    {
        "title": "次韵知郡安抚元夕赏倅厅红梅三首  其一",
        "author": "范成大",
        "content": "春入林梢一再风，破寒匀染费天工。\n虽然媚荡新粧别，只与横斜旧格同。\n午枕乍醒铅粉退，晓奁初罢蜡脂融。\n后来颜色休论似，夹路漫山取次红。",
        "dynasty": "宋",
        "collection_info": null
    },
    {
        "title": "次韵知郡安抚元夕赏倅厅红梅三首  其二",
        "author": "范成大",
        "content": "真色生香绝世逢，烟光池面两溶溶。\n楚邻不待施朱好，虢国翻嫌傅粉浓。\n晴日暧云春照耀，温风霁月夜舂容。\n酒阑且驻纱笼看，慢破团团一壁龙。",
        "dynasty": "宋",
        "collection_info": null
    },
    {
        "title": "次韵知郡安抚元夕赏倅厅红梅三首  其三",
        "author": "范成大",
        "content": "司花一笑为谁开，知道朱幡得得来。\n疎影有情当洞户，蔫香无语堕空杯。\n风生翰墨留连看，月入笙歌次第催。\n来岁如今翻旧唱，五云丛裏望三台。",
        "dynasty": "宋",
        "collection_info": null
    },
    {
        "title": "新安绝少红梅惟倅厅特盛通判朝议召幕僚赏之坐皆有诗亦赋古风一首",
        "author": "范成大",
        "content": "华灯收尽江梅落，别有横枝照林薄。\n天教阆苑染芳根，小住山城慰萧索。\n腾腾醉后酒红醺，淡淡粧成笑靥新。\n斟酌东君已倾倒，为渠都费十分春。\n别乘胸怀有风月，催唤清尊洗愁绝。\n花知主客得不凡，一夜光风融绛雪。\n楼头烟暝吹单于，花梢挂星光有无。\n归来境熟落春梦，梦入锁香红绮疏。",
        "dynasty": "宋",
        "collection_info": null
    },
    {
        "title": "胡宗伟罢官改秩举将不及格往谒金陵丹阳诸使者遂朝行在颇有倦游之叹作诗送之",
        "author": "范成大",
        "content": "冻云埋山天冥蒙，北风无情雪塞空。\n道傍人稀鸟飞绝，问君东游何怱怱。\n君言薄官淡无味，免俗未能聊復尔。\n我评兹事一鸿毛，因行且看佳山水。\n陵阳楼阁压高城，烟屏百迭双流横。\n姑孰江亭更奇绝，浓黛两抹长眉青。\n山形成龙復成虎，六代遗踪供弔古。\n大荒莽苍江水黄，两涘风烟眇吴楚。\n却浮一苇下长川，浮玉低昂波聒天。\n梁溪南岸小停橹，一酌人间第二泉。\n阊门峨峨过吾国，姑苏临波照金碧。\n太湖三万六千顷，上有垂虹跨南极。\n我家越相尚神游，试从烟浪访扁舟。\n问讯白鸥相记否，谓言久客不胜愁。\n软红三尺长安道，九重城阙干坤绕。\n西湖山寺浙江楼，君昔曾游今更好。\n故人客馆中天开，非君谁上黄金台。\n挽着天衢五云上，却望江湖如梦迴。\n万境何如一丘壑，几时定解冠裳缚。\n幔亭山下桂丛深，清社向来都寂莫。",
        "dynasty": "宋",
        "collection_info": null
    },
    {
        "title": "黄伯益官舍赏梅",
        "author": "范成大",
        "content": "一杯何处洗愁颜，黄法曹家玉树寒。\n翠袖捻香留客看，春风都在小阑干。",
        "dynasty": "宋",
        "collection_info": null
    },
    {
        "title": "次韵朱严州从李徽州乞牡丹三首  其一",
        "author": "范成大",
        "content": "佳人绝世堕空谷，破恨解颜春亦来。\n莫对溪山话京洛，碧云西北涨黄埃。",
        "dynasty": "宋",
        "collection_info": null
    },
    {
        "title": "次韵朱严州从李徽州乞牡丹三首  其二",
        "author": "范成大",
        "content": "歙浦烟山蟠万迭，钓台云日拥千章。\n两侯好事洗寒劣，宝槛移春入燕香。",
        "dynasty": "宋",
        "collection_info": null
    },
    {
        "title": "次韵朱严州从李徽州乞牡丹三首  其三",
        "author": "范成大",
        "content": "阆风苑裏司花女，肯作山腰水尾来。\n十二玉栏天一笑，只今归路五云开。",
        "dynasty": "宋",
        "collection_info": null
    },
    {
        "title": "送琴客许扬归永嘉",
        "author": "范成大",
        "content": "乌帽休衝九陌埃，瘦藤定约到秋迴。\n龙湫鴈荡经行处，断取松风万壑来。",
        "dynasty": "宋",
        "collection_info": null
    },
    {
        "title": "送李徽州赴湖北漕",
        "author": "范成大",
        "content": "徂徕千丈松，阅世耸绝壁。\n高标上霄汉，峻节贯金石。\n惟有孤生竹，亭亭附微植。\n月夜借清景，春朝分秀色。\n託根未渠央，万牛挽山泽。\n昂藏转江湖，夷路入王国。\n明堂五云上，一柱屹天极。\n可望不可攀，清都与尘隔。\n依然此清士，空山淡愁閴。\n悲吟发清籁，摇荡风雨夕。",
        "dynasty": "宋",
        "collection_info": null
    },
    {
        "title": "送通守林彦强寺丞还朝",
        "author": "范成大",
        "content": "鴈荡之山天下无，奔岸绝壑不可图。\n地灵境秀有人物，新安府丞今第一。\n纷纶草木变暄寒，竹节松心故凛然。\n穷山薄宦我无恨，识公大胜荆州韩。\n梅风涨溪绿如酒，晓插樯乌上南斗。\n只今广厦论唐虞，斟酌正须医国手。\n秀眉津津双颊丹，想看鸣佩翔九关。\n诸公倘欲持公议，莫遣此贤思故山。",
        "dynasty": "宋",
        "collection_info": null
    },
    {
        "title": "送温伯归福唐纳妇且约復游霅川",
        "author": "范成大",
        "content": "揽秀堂前一笑倾，都忘身世两浮萍。\n扶藜处处从君赏，落笔时时得我惊。\n荔熟闽山劳梦想，苹香苕水约逢迎。\n袛愁误入桃源后，从此车轮四角生。",
        "dynasty": "宋",
        "collection_info": null
    },
    {
        "title": "次韵宗伟阅番乐",
        "author": "范成大",
        "content": "十日閒愁昼掩关，起寻一笑共清欢。\n罢休诗社工夫淡，洗浄书生气味酸。\n尽遣余钱付桑落，莫随短梦到槐安。\n绣鞾画鼓留花住，剩舞春风小契丹。",
        "dynasty": "宋",
        "collection_info": null
    },
    {
        "title": "题漫斋壁",
        "author": "范成大",
        "content": "汉阴无械可容机，岁晚功名一衲衣。\n槁木閒身随念懒，浮云幻事转头非。\n三彭已罢庚申守，五鬼从教乙丑归。\n富贵神仙两俱累，此心安处是真依。",
        "dynasty": "宋",
        "collection_info": null
    },
    {
        "title": "四月十六日拄笏亭偶题",
        "author": "范成大",
        "content": "转午闻鸡日正长，小亭方丈纳空光。\n绿阴一雨浓如黛，何处风来百种香。",
        "dynasty": "宋",
        "collection_info": null
    },
    {
        "title": "次韵即席",
        "author": "范成大",
        "content": "留连银烛照金荷，肠断华年一掷梭。\n月姊有情难独夜，天孙无頼早斜河。\n晶晶霜瓦寒生粟，衮衮风帏细涌波。\n鸹鹖晓啼鸣鹊散，许多佳景奈愁何。",
        "dynasty": "宋",
        "collection_info": null
    },
    {
        "title": "五月闻鶑二首  其一",
        "author": "范成大",
        "content": "桑阴浄尽麦头齐，江上闻鶑每岁迟。\n不及晓风鹎鵊子，迎春啼到送春时。",
        "dynasty": "宋",
        "collection_info": null
    },
    {
        "title": "五月闻鶑二首  其二",
        "author": "范成大",
        "content": "一声初上最高枝，忙杀呕哑百舌儿。\n老尽西园千树绿，却怜槐眼正迷离。",
        "dynasty": "宋",
        "collection_info": null
    },
    {
        "title": "知郡检计斋醮祷雨登时感通辄赋古风以附舆颂",
        "author": "范成大",
        "content": "六月火云高偃蹇，使君有意怜焦卷。\n一封红篆驿金龙，雨气倏随炉燎满。\n风师避路雷车鸣，石破天惊檐溜倾。\n不知稻本颇苏否，但觉溪声如百霆。\n税驾朱旛未云久，造化功成屈伸肘。\n我评兹事与天通，知公小试调元手。\n清坛深夜宾众真，前驱霓旌后飈轮。\n定有灵官识仙伯，报道紫皇思侍臣。",
        "dynasty": "宋",
        "collection_info": null
    },
    {
        "title": "送子文杂言",
        "author": "范成大",
        "content": "阴谷云低梅雨多，黄山涤源溪涌波。\n南风匝地送归客，双桨下濑如投梭。\n严夫子，君举酒，我其为君歌。\n万山丛丛石凿凿，官居破屋巢烟萝。\n杜鹃晓啼猿暮叫，客行到此真蹉跎。\n穷愁无復理，一饮三叹息。\n城东黉舍有佳人，邂逅使我加餐食。\n同乡更同调，目击心已传。\n蛰虫欲作雷奋地，万籁方寂风行山。\n吹竽唤我醒，连鼓相追攀。\n飈车电毂不可辇，但觉两腋生飞翰。\n狂歌不必终曲，戏奕不必满局。\n有时不揖上马去，出门大笑惊僮仆。\n穷乡眼冷见未曾，道上嗫嚅相指目。\n云此陿隘何以有二士，直恐翩翩跨黄鹄。\n广文组解登王畿，诸公贵人争劝归。\n常日心期有定论，赠行不惜重费词。\n腰金佩璐众目好，汗简沉碑千载痴。\n一尊有意重山岳，五鼎无心轻网丝。\n严夫子，应领略，别后频书相发药。\n我既为万顷之狎鸥，君勿作九皋之鸣鹤。",
        "dynasty": "宋",
        "collection_info": null
    },
    {
        "title": "新馆",
        "author": "范成大",
        "content": "露稻粘明珰，风茅衮高浪。\n荒烟暗白道，行行乱蛩响。\n日脚午未吐，云头晚犹涨。\n欣此半日凉，篮舆走清旷。\n病客不堪暑，兹行天肯相。\n蚊蝱扫无迹，秋意满千嶂。\n稍寻泉石盟，略褫簿书障。\n鸰原定相念，因风报无恙。",
        "dynasty": "宋",
        "collection_info": null
    },
    {
        "title": "临溪寺",
        "author": "范成大",
        "content": "万山绕竮竛，二水奔澒洞。\n亭亭林中寺，金碧灿檐栋。\n解鞍得蒲团，卧受瓦炉供。\n少捐一炊顷，暂作百年梦。\n无人自惊觉，幽禽正清咔。\n倦客如残僧，无力供世用。\n此行端为山，紫翠迭迎送。\n漱井出门去，惊尘扑飞鞚。",
        "dynasty": "宋",
        "collection_info": null
    },
    {
        "title": "盘龙驿",
        "author": "范成大",
        "content": "闻鸡一唱罢，占斗三星没。\n天高月徘徊，野旷山突兀。\n暗蛩泣草露，怨乱语还咽。\n凉萤不復举，点缀稻花末。\n惟余络纬豪，悲壮殷林樾。\n小虫亦何情，孤客心断绝。\n魂惊板桥穿，足侧石子滑。\n行路如许难，谁能不华髮。\n高城谩回首，迭嶂屹天阙。\n遥知秋衾梦，千里一飘忽。",
        "dynasty": "宋",
        "collection_info": null
    },
    {
        "title": "竹下",
        "author": "范成大",
        "content": "松杉晨气清，桑柘暑阴薄。\n稻穗黄欲卧，槿花红未落。\n秋鶑尚娇姹，晚蝶成飘泊。\n犬騃逐车马，鸡惊扑篱落。\n道逢行商问，平生几芒屩。\n頳肩走四方，为口不计脚。\n劣能濡箪瓢，何敢议囊橐。\n我亦縻斗升，三年去丘壑。\n二俱亡羊耳，未用苦商略。",
        "dynasty": "宋",
        "collection_info": null
    },
    {
        "title": "寒亭",
        "author": "范成大",
        "content": "沟塍与涧合，陇亩抱山转。\n向来六月旱，此地免焦卷。\n早穗已垂垂，晚苗犹剪剪。\n一川丰年意，比屋闹鸡犬。\n老农霜须鬓，矍铄黄犊健。\n自云足踏地，常赋何能免。\n刈熟倩人输，不识长官面。\n康年无復事，但恐社酒浅。\n我亦有二顷，收拾尚可茧。\n怀哉笠泽路，归铲犁头藓。",
        "dynasty": "宋",
        "collection_info": null
    },
    {
        "title": "清弋江",
        "author": "范成大",
        "content": "微生本渔樵，长日渺江海。\n扣舷濯沧浪，尚说天宇隘。\n朅来车马路，悒悒佳思败。\n黄尘扑眉鬚，驱逐似偿债。\n羸骖繫偪仄，狂犬吠荒怪。\n乡心入旅梦，一叶舞澎湃。\n晨兴过墟市，喜有鱼虾卖。\n眼明见清江，积雨助横溃。\n褰裳唤扁舟，臲卼不胜载。\n不辞野渡险，弄水聊一快。",
        "dynasty": "宋",
        "collection_info": null
    },
    {
        "title": "隠静山",
        "author": "范成大",
        "content": "五峰抱岩扉，千柱奠云壑。\n荒原蕞尔县，有此宝楼阁。\n维昔经营初，衣锡化双鹤。\n杖头具隻眼，矫矫云中落。\n尊者一笑许，璇题照林薄。\n庭柏有祖意，石泉韵天乐。\n清簧转碧鸡，飞梭掷苍鹊。\n号风饥虎怒，失木啼猿愕。\n英游偶然同，吏檄乃不恶。\n题名记吾曾，醉墨疥丹垩。",
        "dynasty": "宋",
        "collection_info": null
    },
    {
        "title": "新岭",
        "author": "范成大",
        "content": "瘦马兀瞢腾，荒鸡号莽苍。\n丝窠罥朝露，篱落万珠网。\n宿云拂树过，飞泉擘山响。\n老桑跼潜虬，怪蔓挂腾蟒。\n山行何许深，空翠滴羁鞅。\n酿愁积雨寒，破闷朝日放。\n曈曈赤帜张，昱昱金钲上。\n浮动草花馥，清和野禽唱。\n仆夫有好语，沙平路如掌。\n惟忧三溪阻，桥断山水涨。",
        "dynasty": "宋",
        "collection_info": null
    },
    {
        "title": "送通守赵积中朝议请祠归天台",
        "author": "范成大",
        "content": "城头千峰青绕屋，城下滩流三百曲。\n谁云偪仄復偪仄，尚有高轩肯来辱。\n红梅花下两芳春，春风惠和如主人。\n抢攘尘土簿书裏，见此缫籍天球温。\n厚禄故人车结辙，掉头独泛清溪月。\n不从世外得超然，世间谁肯如公决。\n生平我亦一沙鸥，苇白芦黄今正秋。\n送公使我归思动，破烟衝雨忆扁舟。\n明年想见东山起，我亦煎茶石桥水。\n道逢蓑笠把渔竿，即是马曹狂掾史。",
        "dynasty": "宋",
        "collection_info": null
    },
    {
        "title": "送詹道子教授奉祠养亲",
        "author": "范成大",
        "content": "新安学宫天下稀，先生孝友真吾师。\n斑衣悞作长裾曳，二年思归今得归。\n笺词上诉人叵挽，玺书赐可羣公叹。\n青山百匝不留人，空与诸生遮望眼。\n白云孤起越南天，向来恨身无羽翰。\n下马入门怀橘拜，身今却在白云边。\n鹤髮鬖鬖堂上坐，儿孙称觞妇供果。\n世间此乐几人同，看我风前孤泪堕。\n一杯送舟下水西，我欲赠言无好词。\n径须唤起束广微，为君重补南陔诗。",
        "dynasty": "宋",
        "collection_info": null
    },
    {
        "title": "道子教授奉祠诸生率余祖席如意院",
        "author": "范成大",
        "content": "暂移三席款云关，木末阑干暮紫间。\n绛帐莫贪江上路，青鞵先试水西山。\n伯阳有道来重趼，御寇他年忆解颜。\n怪我抗尘驱俗驾，诸公何事许追攀。",
        "dynasty": "宋",
        "collection_info": null
    },
    {
        "title": "淳安",
        "author": "范成大",
        "content": "篙师叫怒破涛泷，水石如钟自击撞。\n欲识人间奇险处，但从歙浦过桐江。",
        "dynasty": "宋",
        "collection_info": null
    },
    {
        "title": "严州",
        "author": "范成大",
        "content": "城府黄尘扑马鞍，一篙重探水云寒。\n耳边眼底无公事，睡过严州二百滩。",
        "dynasty": "宋",
        "collection_info": null
    },
    {
        "title": "钓台",
        "author": "范成大",
        "content": "山林朝市两尘埃，邂逅人生有往来。\n各向此心安处住，钓台无意压云台。",
        "dynasty": "宋",
        "collection_info": null
    },
    {
        "title": "桐庐",
        "author": "范成大",
        "content": "湿云垂野淡疎林，十日山行九日阴。\n梅子弄黄应要雨，不知客路已泥深。",
        "dynasty": "宋",
        "collection_info": null
    },
    {
        "title": "富阳",
        "author": "范成大",
        "content": "不到江湖恰五年，歙山青绕屋头边。\n富春渡口明人眼，落日孤舟浪拍天。",
        "dynasty": "宋",
        "collection_info": null
    },
    {
        "title": "余杭",
        "author": "范成大",
        "content": "春晚山花各静芳，从教红紫送韶光。\n忍冬清馥蔷薇酽，熏满千村万落香。",
        "dynasty": "宋",
        "collection_info": null
    },
    {
        "title": "于潜",
        "author": "范成大",
        "content": "邑居官寺两凄清，晚市都无菜可羹。\n何处直能令鬼怕，祗今犹自有人行。",
        "dynasty": "宋",
        "collection_info": null
    },
    {
        "title": "昌化",
        "author": "范成大",
        "content": "翠染南山拥县门，一洲横截两溪分。\n长官日永无公事，卧听滩声看白云。",
        "dynasty": "宋",
        "collection_info": null
    },
    {
        "title": "百丈山",
        "author": "范成大",
        "content": "沐雨梳风有底忙，解鞍来宿赞公房。\n传闻三岭连天峻，未到王千已断肠。",
        "dynasty": "宋",
        "collection_info": null
    },
    {
        "title": "昱岭",
        "author": "范成大",
        "content": "竹舆摇兀走婆娑，石滑泥融侧足过。\n昱岭不高人已困，晚登新岭奈君何。",
        "dynasty": "宋",
        "collection_info": null
    },
    {
        "title": "王千岭",
        "author": "范成大",
        "content": "山灵设险合峥嵘，行客何须向此行。\n羸马不前人雨汗，此身安得讳劳生。",
        "dynasty": "宋",
        "collection_info": null
    },
    {
        "title": "刈麦",
        "author": "范成大",
        "content": "麦头熟颗已如珠，小阨惟忧积雨余。\n丐我一晴天易耳，十分终惠莫乘除。",
        "dynasty": "宋",
        "collection_info": null
    },
    {
        "title": "插秧",
        "author": "范成大",
        "content": "种密移疎绿毯平，行间清浅縠纹生。\n谁知细细青青草，中有丰年击壤声。",
        "dynasty": "宋",
        "collection_info": null
    },
    {
        "title": "晒茧",
        "author": "范成大",
        "content": "隔篱处处雪成窝，牢闭柴荆断客过。\n叶贵蚕饥危欲死，尚能包裹一丝窠。",
        "dynasty": "宋",
        "collection_info": null
    },
    {
        "title": "科桑",
        "author": "范成大",
        "content": "斧斤留得万枯株，独速槎牙立暝途。\n饱尽春蚕收罢茧，更殚余力付樵苏。",
        "dynasty": "宋",
        "collection_info": null
    },
    {
        "title": "龙学尚书新安侯罗公輓词二首  其一",
        "author": "范成大",
        "content": "今代丹台籍，频年绿野居。\n铁冠真御史，革履旧尚书。\n短世浮云尽，平生半稿余。\n人言公不朽，兰玉照前除。",
        "dynasty": "宋",
        "collection_info": null
    },
    {
        "title": "龙学尚书新安侯罗公輓词二首  其二",
        "author": "范成大",
        "content": "一昨更调瑟，如闻欲赐环。\n途殚泣西狩，望绝起东山。\n华屋林霏惨，新阡草露班。\n春风埋玉泪，重为庾公潸。",
        "dynasty": "宋",
        "collection_info": null
    },
    {
        "title": "龙学侍郎清河侯张公輓词二首  其一",
        "author": "范成大",
        "content": "白水名多士，清河最有声。\n人危孔北海，帝识柳宜城。\n蜀险谈间固，蛮讧檄到平。\n凌烟何处在，风雨上铭旌。",
        "dynasty": "宋",
        "collection_info": null
    },
    {
        "title": "龙学侍郎清河侯张公輓词二首  其二",
        "author": "范成大",
        "content": "太息逢萋锦，平生付薄冰。\n沧溟淙赤舌，白日照青蝇。\n岳麓身犹健，星维驭已升。\n天如遗一老，人亦望三登。",
        "dynasty": "宋",
        "collection_info": null
    },
    {
        "title": "新安侯夫人俞氏輓词",
        "author": "范成大",
        "content": "蚤兆于凰卜，来嫔驷马车。\n夫君宜竹帛，子舍各诗书。\n露薤丹旌举，风杨组帐虚。\n空余彤管训，他日照乡闾。",
        "dynasty": "宋",
        "collection_info": null
    },
    {
        "title": "次韵甄云卿晚登浮丘亭",
        "author": "范成大",
        "content": "宾筵旧压三千客，燕榭新高十二城。\n泼墨云头连树暗，垂丝雨脚过溪生。\n葛巾羽扇吾身健，雪椀冰瓯子句清。\n从此相从须痛饮，故应此事胜公荣。",
        "dynasty": "宋",
        "collection_info": null
    },
    {
        "title": "古风上知府秘书二首  其一",
        "author": "范成大",
        "content": "神仙绝世立，功行闻清都。\n玉符赐长生，籋云游紫虚。\n鸡犬尔何知，偶舐药鼎余。\n身轻亦仙去，罡风与之俱。\n俯视旧篱落，眇莽如积苏。\n非无凤与麟，终然侣虫鱼。\n微物岂有命，政尔谢泥涂。\n时哉适丁是，邂逅真良图。",
        "dynasty": "宋",
        "collection_info": null
    },
    {
        "title": "古风上知府秘书二首  其二",
        "author": "范成大",
        "content": "大鹏上扶摇，南溟聒天沸。\n斥鷃有羽翼，意满蓬蒿裏。\n不如附骥蝇，掣电抹荆蓟。\n谁云极么么，俛仰且万里。\n向来庭户间，决起不踰咫。\n飘飖托方便，意气乃如此。\n物生未可料，旦暮倘逢世。\n君看功名场，得失一交臂。",
        "dynasty": "宋",
        "collection_info": null
    },
    {
        "title": "拄笏亭晚望",
        "author": "范成大",
        "content": "林泉随处有清凉，山绕阑干客自忙。\n溪雨不飞虹尚饮，乱蝉高柳满斜阳。",
        "dynasty": "宋",
        "collection_info": null
    },
    {
        "title": "乳滩",
        "author": "范成大",
        "content": "清溪可怖亦可喜，造化于人真虐戏。\n轰雷捲雪鬓成丝，一掷平生来此试。\n险绝无双是乳滩，舟如滚石下高山。\n画楼正倚黄昏雨，岂识江间行路难。",
        "dynasty": "宋",
        "collection_info": null
    },
    {
        "title": "浮丘亭",
        "author": "范成大",
        "content": "黟山鬰律神仙宅，三十六峰雷雨隔。\n碧城栏槛偃双旌，笑挹浮丘为坐客。\n岩扉无锁昼长开，紫云明灭多楼台。\n云中仙驭参差是，肯为使君乘兴来。\n西昆巉绝不可至，东望蓬莱愁弱水。\n谁知芳草徧天涯，玉京只在珠帘底。\n他年麟阁上清空，却访旧游寻赤松。\n我亦从公负丹鼎，来斸砂床汲汤井。",
        "dynasty": "宋",
        "collection_info": null
    },
    {
        "title": "风月堂",
        "author": "范成大",
        "content": "天风无边吹海月，景入溪山更奇绝。\n太守文章别乘贤，平生付与金杯滑。\n门阑我亦似彭宣，想闻横玉叫苍烟。\n读碑索句仍投辖，谁是扬州控鹤仙。",
        "dynasty": "宋",
        "collection_info": null
    },
    {
        "title": "寄赠泉石使李元直入觐",
        "author": "范成大",
        "content": "汉图昔中天，百六启真主。\n当时邓高密，徒步赴光武。\n诸公上云台，一叶渺湘浦。\n声名三十年，玉气贯晴宇。\n向来宣室问，天语道旧故。\n不图太平日，復见起兵簿。\n双旌奠侯服，三节临江浒。\n垂欲大用公，少驻议圜府。\n人言山泽官，底用庙廊具。\n果闻一乘传，已踵追锋去。\n翔凤览辉来，风采照鸳鹭。\n平生经济心，十不一二吐。\n兹行公勿逊，安国如鼎吕。",
        "dynasty": "宋",
        "collection_info": null
    },
    {
        "title": "休宁",
        "author": "范成大",
        "content": "南街豪郡城，东圃压州宅。\n谁云沸镬地，气象不偪仄。\n林园富瓜笋，堂密美杉柏。\n山醪极可人，溪女能醉客。\n吴子邑中彦，毫端万人敌。\n传杯相劳苦，不觉东方白。",
        "dynasty": "宋",
        "collection_info": null
    },
    {
        "title": "祁门",
        "author": "范成大",
        "content": "石梁平波心，金剎驾岩腹。\n溪藤卷霜缯，山骨琢紫玉。\n东堂有嘉名，窈窕窗纱绿。\n落花扫无迹，蕉叶森似束。\n主人甚爱客，挽袖语陆续。\n衝雨出门去，役役媿童仆。",
        "dynasty": "宋",
        "collection_info": null
    },
    {
        "title": "灵山口",
        "author": "范成大",
        "content": "陵高类登天，斗下剧窥井。\n衡从十里近，底用许多岭。\n秋雨酿春泥，掀淖力扛鼎。\n仆夫负隅哭，邂逅忧性命。\n旧嗤子猷狂，夜半桨归艇。\n方知兴尽处，顷步令人瘿。",
        "dynasty": "宋",
        "collection_info": null
    },
    {
        "title": "浮梁",
        "author": "范成大",
        "content": "大滩石如林，小滩石如枿。\n微生抛掷过，两桨砉将割。\n一滩復一滩，食顷经七八。\n崎岖幸脱免，已足凋鬓髮。\n我家五湖船，镜面贴天阔。\n行迷勿浪远，归欤泛花月。",
        "dynasty": "宋",
        "collection_info": null
    },
    {
        "title": "鄱阳湖",
        "author": "范成大",
        "content": "凄悲鸿雁来，泱漭鱼龙蛰。\n雷霆一鼓罢，星斗万里湿。\n波翻渔火碎，月落村舂急。\n折苇已纷披，衰杨尚僵立。\n长年畏简书，今夕念簑笠。\n江湖有佳思，逆旅百忧集。",
        "dynasty": "宋",
        "collection_info": null
    },
    {
        "title": "回黄坦",
        "author": "范成大",
        "content": "渥丹枫凋零，浓黛柏幽独。\n畦稻晚已黄，陂草秋重绿。\n平远一横看，浩荡供醉目。\n落帆金碧溪，嘶马锦绣谷。\n世界真庄严，造物极不俗。\n向非来远游，那有此奇瞩。",
        "dynasty": "宋",
        "collection_info": null
    },
    {
        "title": "桑岭",
        "author": "范成大",
        "content": "回肠山百盘，挥手天一握。\n俯惊危栈穿，仰诧飞石落。\n挽舆如挽舟，绝叫断双筰。\n怪蔓缠枯槎，瘠草被幽壑。\n此岂车马路，谁云强刊凿。\n人言远游好，呼来试着脚。",
        "dynasty": "宋",
        "collection_info": null
    },
    {
        "title": "天都峰",
        "author": "范成大",
        "content": "维帝有下都，作镇此南国。\n孤撑紫玉楼，横绝太霄碧。\n晶荧砂窦红，夭矫泉绅白。\n晴云无尽藏，竟日袅幽石。\n诸峰三十五，离立侍傍侧。\n会稽眇小哉，请议职方籍。",
        "dynasty": "宋",
        "collection_info": null
    },
    {
        "title": "温泉",
        "author": "范成大",
        "content": "砂床毓灵源，石液漱和气。\n鬰攸甑常蒸，觱沸鼎百沸。\n人生本无垢，安用涤肠胃。\n一瓢滟清肥，回首谢罗罻。\n山深人迹罕，政以远为贵。\n君看华清池，谈者至今讳。",
        "dynasty": "宋",
        "collection_info": null
    },
    {
        "title": "伏闻知府秘书欲取小杜桐庐诗语以见花名堂成大记东坡送郑户曹诗云荡荡清河壖黄楼我所开迟君为坐客新诗出琼瑰楼成君已去人事固多乖此段大类今日成大行且受代计梅开堂成归舟已下南浦欲为坐客不可得怀不能已请先为公赋之",
        "author": "范成大",
        "content": "使君来暖东堂席，又见堂前花信息。\n小白犹封竹外枝，微黄已点眉间色。\n山城十月如春台，闻有细书天上来。\n说与横斜应早计，不须更待雪花催。",
        "dynasty": "宋",
        "collection_info": null
    },
    {
        "title": "知府秘书遣帐下持新诗追路赠行辄次韵寄上",
        "author": "范成大",
        "content": "冷云去仍来，冻雨落还歇。\n平明一篙涨，珍重送船发。\n端成南溪泛，宁復东堂谒。\n何时公三日，请泽看山笏。\n恩勤一未报，终古铭肌骨。\n幡幡迹虽远，耿耿心不没。\n门阑如水波，永印此孤月。",
        "dynasty": "宋",
        "collection_info": null
    },
    {
        "title": "寄上鄙句之明日舟次梅口南枝已有春意復次知府秘书赠行高韵",
        "author": "范成大",
        "content": "晏温解船去，暮夜檥船歇。\n横斜隘梅村，玉蓓粲将发。\n城中三辅豪，指日承明谒。\n高怀妙康济，未试君前笏。\n周南又小春，微温入花骨。\n我瞻浮丘亭，山高璇柄没。\n飞鸟正飘荡，空绕南枝月。",
        "dynasty": "宋",
        "collection_info": null
    },
    {
        "title": "晞真阁留别方道士宾实",
        "author": "范成大",
        "content": "东山西山双袖舞，中有清宫蟠万础。\n云横朱阁碧梧寒，风扫石坛苍桧古。\n道人宾实其姓方，来从何许今几霜。\n诛蒿仆蓬殿突兀，玉华紫气腾真香。\n胸奇腹愤无人识，我独相从似畴昔。\n时时苦语见鍼砭，邂逅天涯得三益。\n明朝归客上归艎，重到晞真计渺茫。\n只有双鱼相问讯，歙江之水通吴江。",
        "dynasty": "宋",
        "collection_info": null
    },
    {
        "title": "程助教远饯求诗",
        "author": "范成大",
        "content": "残山剩水带离亭，送客烦君远作程。\n直欲明年击吴榜，白沙翠竹是柴荆。",
        "dynasty": "宋",
        "collection_info": null
    },
    {
        "title": "次伯安推官赠别韵",
        "author": "范成大",
        "content": "交情弥岁竟匆匆，短棹归寻一亩宫。\n塞责文书容我懒，及时杯酒頼君同。\n披云峰顶城头月，揽秀堂前扇裏风。\n千里音书慰离索，莫言天远费鳞鸿。",
        "dynasty": "宋",
        "collection_info": null
    },
    {
        "title": "次景琳录事赠别韵",
        "author": "范成大",
        "content": "放船鸣橹便秦吴，送别空烦长者车。\n宿雾锁山常羃羃，断云将雨忽疎疎。\n高城五岭花深处，短棹三江木落初。\n頼得溪流通尺素，蒲根仍有一双鱼。",
        "dynasty": "宋",
        "collection_info": null
    },
    {
        "title": "次黄必先主簿同年赠别韵二首  其一",
        "author": "范成大",
        "content": "当年仗外揖高标，绣䪌芦鞭宝马骄。\n琼苑天香飘合坐，碧城山色照同僚。\n思归意决吾张翰，赠别情深子绕朝。\n蟹簖鱼梁从此去，他年书札堕烟霄。",
        "dynasty": "宋",
        "collection_info": null
    },
    {
        "title": "次黄必先主簿同年赠别韵二首  其二",
        "author": "范成大",
        "content": "山郭官閒得烂游，弥年还往话绸缪。\n西园剥栗催奴课，东院寻梅劝客留。\n笔下修锋千首富，谈间和气两眉浮。\n别来怅望何时见，谩上重城谩上楼。",
        "dynasty": "宋",
        "collection_info": null
    },
    {
        "title": "次胡经仲知丞赠别韵",
        "author": "范成大",
        "content": "先生有道抗浮云，拄颊看山意最真。\n霜鬓不堪痟首疾，翠蛾常作捧心颦。\n官如斯立蓝田小，家似渊明栗里贫。\n俯仰别来蓂荚换，只今谁与话情亲。",
        "dynasty": "宋",
        "collection_info": null
    },
    {
        "title": "次诸葛伯山赡军赠别韵",
        "author": "范成大",
        "content": "歙维羣山囿，漫仕富英杰。\n清标照人寒，玉笋森积雪。\n嗟余独委琐，无用等木屑。\n又如道傍李，味苦不堪折。\n归舟坐成泛，去马亦已刷。\n三年风波险，尽付一笑阅。\n惟君同怀抱，各坐天机拙。\n我家鸱夷子，竹帛照吴越。\n云仍无肖似，俯首媿前哲。\n若家卧龙公，事业管萧埒。\n期君踵祖武，勿惜儿女别。\n言狂举白浮，醉倒霜松折。",
        "dynasty": "宋",
        "collection_info": null
    },
    {
        "title": "次韵乐先生除夜三绝  其一",
        "author": "范成大",
        "content": "团蒲曲几坐成痴，北看南观恍是非。\n道眼已空诗眼在，梅花欲动雪花稀。",
        "dynasty": "宋",
        "collection_info": null
    },
    {
        "title": "次韵乐先生除夜三绝  其二",
        "author": "范成大",
        "content": "天边客裏五迎冬，争信还乡似寓公。\n人事都非城郭是，独怜鸡犬识新丰。",
        "dynasty": "宋",
        "collection_info": null
    },
    {
        "title": "次韵乐先生除夜三绝  其三",
        "author": "范成大",
        "content": "床头历日鬓丝丝，懒倦慵吟守岁诗。\n宜入新年须吉利，明朝把笔写门楣。",
        "dynasty": "宋",
        "collection_info": null
    },
    {
        "title": "次韵唐幼度客中幼度相别数年復会于钱塘湖上",
        "author": "范成大",
        "content": "西湖冰泮绿生鳞，料峭东风欲中人。\n花片不禁寒食雨，鬓丝犹那涌金春。\n江山契阔诗情在，京洛追随客梦新。\n唤取歌声不愁思，为君吹水引杯频。",
        "dynasty": "宋",
        "collection_info": null
    },
    {
        "title": "客中呈幼度",
        "author": "范成大",
        "content": "手板头衔意已慵，墨池书枕兴无穷。\n酿泥深巷五更雨，吹酒小楼三面风。\n草色有无春最好，客心去住水长东。\n今朝合有家书到，昨夜灯花缀玉虫。",
        "dynasty": "宋",
        "collection_info": null
    },
    {
        "title": "奠唐少梁晋仲兄弟墓下",
        "author": "范成大",
        "content": "当年连璧气如蜺，人许跻攀九列齐。\n黄壤一时埋玉树，青云何处用丹梯。\n生平书札频双鲤，岁晚交情但隻鸡。\n眼底伤心难制泪，宁论宿草已萋萋。",
        "dynasty": "宋",
        "collection_info": null
    },
    {
        "title": "镇东行送汤丞相帅绍兴",
        "author": "范成大",
        "content": "吴波鳞鳞越山紫，镇东旌旆东风裏。\n前驱传道相君来，一夜鑑湖春涨起。\n鑑湖如鑑涵空明，相君出处如湖清。\n十年勋业泰山重，五鼎富贵浮云轻。\n人言公如裴相国，绿野堂高贮风月。\n我独愿公如子牟，身在江湖心魏阙。\n浯溪有石高嵯峨，公方东征如此何。\n丁宁湖水莫断渡，早晚归来绝江去。",
        "dynasty": "宋",
        "collection_info": null
    },
    {
        "title": "水月庵谒现老不值",
        "author": "范成大",
        "content": "有客叩岩扃，无人管送迎。\n片云閒出岫，水月自空明。",
        "dynasty": "宋",
        "collection_info": null
    },
    {
        "title": "次韵边公辨",
        "author": "范成大",
        "content": "错落参旗罥竹梢，柴荆临水闭蓬蒿。\n春风吹晓玉蟾堕，秾露洗空银汉高。\n双鹊绕枝应也倦，一蛩吟壁已能豪。\n新秋只合添诗兴，莫学潘郎叹二毛。",
        "dynasty": "宋",
        "collection_info": null
    },
    {
        "title": "中秋无月復次韵",
        "author": "范成大",
        "content": "屋山从捲杜陵茅，门径慵芟仲蔚蒿。\n澹澹白虹风晕壮，纷纷苍狗雨云高。\n凌空累筯仙无术，半夜撞钟句谩豪。\n枵腹题诗将底用，真成兔角与龟毛。",
        "dynasty": "宋",
        "collection_info": null
    },
    {
        "title": "公辨用前韵见赠復次韵",
        "author": "范成大",
        "content": "先生笔力玉山鳌，气压明堂一柱蒿。\n雪椀涤毫词绝妙，朱絃缩瑟调弥高。\n心兵不起无三粲，坐客常多似四豪。\n喜有过从南北巷，苏兰薪桂瀹溪毛。",
        "dynasty": "宋",
        "collection_info": null
    },
    {
        "title": "公辨再赠復次韵",
        "author": "范成大",
        "content": "书生活计极萧骚，爝火微明似束蒿。\n犬子地寒徒壁立，元龙身懒谩楼高。\n笔端未办夸三绝，酒裏犹能扫二豪。\n又向诗坛蕲借一，强磨铅钝齿吹毛。",
        "dynasty": "宋",
        "collection_info": null
    },
    {
        "title": "送施元光赴江西幕府",
        "author": "范成大",
        "content": "镇南旌旆照江皋，入幕如今客最高。\n月暗秋城稀击柝，云飞朝栋剩挥毫。\n长亭酒尽歌三迭，半夜溪深雨一篙。\n莫恋阳关更西路，九关归路踏金鳌。",
        "dynasty": "宋",
        "collection_info": null
    },
    {
        "title": "次韵林子章阻浅留滞",
        "author": "范成大",
        "content": "客行端似未归云，指点璇杓几易辰。\n喜有风花黄作晕，似闻溪涨绿生鳞。\n我从走俗言无味，君已鸣文笔有神。\n绣段炳然空辱赠，急翻缇袭扫蛛尘。",
        "dynasty": "宋",
        "collection_info": null
    },
    {
        "title": "次韵马少伊木犀  其一",
        "author": "范成大",
        "content": "月窟飞来露已凉，断无尘格惹蜂黄。\n纤纤绿裹排金粟，何处能容九里香。",
        "dynasty": "宋",
        "collection_info": null
    },
    {
        "title": "次韵马少伊木犀  其二",
        "author": "范成大",
        "content": "水尾山腰树影苍，一天风露不供香。\n谁家镜裏能消得，付与诗人古锦囊。",
        "dynasty": "宋",
        "collection_info": null
    },
    {
        "title": "次韵马少伊木犀  其三",
        "author": "范成大",
        "content": "密密娇黄侍翠舆，避风遮日小扶疎。\n画阑想见悬秋晚，无限宫香总不如。",
        "dynasty": "宋",
        "collection_info": null
    },
    {
        "title": "林夫人輓词",
        "author": "范成大",
        "content": "翰墨门阑正岿然，故应婉娩亦儒先。\n与闻古学三千礼，能诵家书四百篇。\n卜协妫姜占永世，梦呼辰巳谶凋年。\n班姬合有遗文在，后日从容访孟坚。",
        "dynasty": "宋",
        "collection_info": null
    },
    {
        "title": "李仲镇懒窝",
        "author": "范成大",
        "content": "求名当着鞭，访道亦重趼。\n二边俱不住，三昧不如懒。\n向来南岳师，自谓极萧散。\n收涕且无绪，客至那可款。\n争如懒窝高，门外辙常满。\n殊不妨啸歌，秉烛苦夜短。\n天寒雪欲花，屋角黄云晚。\n径须烦二妙，对洗玻瓈盏。",
        "dynasty": "宋",
        "collection_info": null
    },
    {
        "title": "次韵陈季陵寺丞求歙石眉子砚",
        "author": "范成大",
        "content": "金星荧荧眉子绿，婺源琢石如琢玉。\n宝玩何曾捄枵腹，但爱文君远山蹙。\n文人笔阵森五兵，书品入妙仍诗名。\n我有陂陀天海样，与公文字俱金声。\n枭卢一掷不须呼，况敢定价论车渠。\n只烦将到粧台下，试比何如京兆画。",
        "dynasty": "宋",
        "collection_info": null
    },
    {
        "title": "次韵季陵贡院新晴",
        "author": "范成大",
        "content": "锁闱令严深復深，五星帘幕晴若阴。\n澹云微月谩清夜，短檠政自关人心。\n看灯作晕生睡色，江南行处梦不隔。\n觉来快读新晴篇，怳然寘我鶑花前。\n径欲觞公后堂酒，倘烦春衫小垂手。",
        "dynasty": "宋",
        "collection_info": null
    },
    {
        "title": "次韵周子充正字馆中绯碧两桃花",
        "author": "范成大",
        "content": "碧城香雾赤城霞，深出刘郎未见花。\n凭仗天风扶绛节，为招萼绿过羊家。",
        "dynasty": "宋",
        "collection_info": null
    },
    {
        "title": "明日子充折赠次韵谢之",
        "author": "范成大",
        "content": "海上三山冠綵霞，六时高会雨天花。\n步虚声裏随风下，吹落寻常百姓家。",
        "dynasty": "宋",
        "collection_info": null
    },
    {
        "title": "明日大雨復折赠再次韵",
        "author": "范成大",
        "content": "一天云叶翳朝霞，风卷泥沾不惜花。\n羣玉山高春好在，人间烟雨暗千家。",
        "dynasty": "宋",
        "collection_info": null
    },
    {
        "title": "张恭甫正字折赠馆中碧桃因次子充韵",
        "author": "范成大",
        "content": "满枝晴雪照青霞，旧识桃源晕碧花。\n俯仰京尘隔年梦，东风犹认故人家。",
        "dynasty": "宋",
        "collection_info": null
    },
    {
        "title": "雨中报谒呈刘韶美侍郎",
        "author": "范成大",
        "content": "花落满城雨，雨余云重阴。\n驱车有底急，巷泥三尺深。\n平生黄篾舫，渔榔有清音。\n斗升得苦相，怀刺衝愁霖。\n归来掩关卧，一枕直兼金。\n作诗诧比邻，幸勿讥褊心。",
        "dynasty": "宋",
        "collection_info": null
    },
    {
        "title": "雨中集水月",
        "author": "范成大",
        "content": "献之今年不堪暑，天亦相怜病良苦。\n明便中秋法合凉，夜半行云晓行雨。\n蕲州竹簟清如冰，饥蚊倔强犹鸣声。\n下床蚤喜衣裳健，出门更觉山川明。\n曳屐扶藜寻水月，不惜垂垂巾角折。\n竹间松下已凄然，却要芳樽生暖热。",
        "dynasty": "宋",
        "collection_info": null
    },
    {
        "title": "送洪景卢内翰使虏二首  其一",
        "author": "范成大",
        "content": "金章玉色照离亭，战伐和亲决此行。\n国有威灵双节重，家传忠义一身轻。\n平生海内文场伯，今日胸中武库兵。\n万里往来公有相，淮濆阴德贯神明。",
        "dynasty": "宋",
        "collection_info": null
    },
    {
        "title": "送洪景卢内翰使虏二首  其二",
        "author": "范成大",
        "content": "檄到中原杀气销，穹庐那敢说天骄。\n今年蕃始来和汉，即日燕当远徙辽。\n北土未干遗老泪，西陵应望孝孙朝。\n着鞭往矣功名会，麟阁丹青上九霄。",
        "dynasty": "宋",
        "collection_info": null
    },
    {
        "title": "次韵严子文旅中见赠",
        "author": "范成大",
        "content": "杯中畴昔共江天，倾座新诗报警联。\n海浦寸心空共月，京华双鬓各凋年。\n交情敢说同方友，句法甘从弟子员。\n有意数从文字饮，何须争着祖生鞭。",
        "dynasty": "宋",
        "collection_info": null
    },
    {
        "title": "次韵子文客舍小楼",
        "author": "范成大",
        "content": "客裏仍携一束书，闭门虹气自凌虚。\n未闻光范延珠履，谁向甘泉从玉车。\n散尽生涯千答布，收将文价百车渠。\n淹留且结西湖夏，同到秋风赋遂初。",
        "dynasty": "宋",
        "collection_info": null
    },
    {
        "title": "次韵刘韶美大风雨坏门屋",
        "author": "范成大",
        "content": "云烟挥翰墨池翻，缃缥如山昼掩关。\n已许六丁收散落，只愁雷电费墙藩。",
        "dynasty": "宋",
        "collection_info": null
    },
    {
        "title": "洪景卢内翰使还入境以诗迓之",
        "author": "范成大",
        "content": "玉帛干戈汹并驰，孤臣叱驭触危机。\n关山无极申舟去，天地有情苏武归。\n汉月凌秋随使节，胡尘捲暑避征衣。\n国人渴望公颜色，为报褰帷入帝畿。",
        "dynasty": "宋",
        "collection_info": null
    },
    {
        "title": "寄题向抚州采菊亭",
        "author": "范成大",
        "content": "一叶起秋色，众绿凋岁华。\n耿耿霜露侧，余此黄金葩。\n西风满天地，孤芳照尘沙。\n殷勤开小筑，花气日夕嘉。\n落英楚纍手，东篱陶令家。\n两穷偶寓意，岂必真爱花。\n不如亭中人，一笑了天涯。\n采采勿虚度，门前欲高牙。",
        "dynasty": "宋",
        "collection_info": null
    },
    {
        "title": "古风二首上汤丞相  其一",
        "author": "范成大",
        "content": "抱瑟游孔门，岂识宫与商。\n古曲一再行，乃杂巴人倡。\n知音顾之笑，解絃为更张。\n归来掩关卧，冰炭交愁肠。\n平生桑濮手，未省歌虞唐。\n明发理朱丝，復登君子堂。\n遗音入三叹，山高水汤汤。",
        "dynasty": "宋",
        "collection_info": null
    },
    {
        "title": "古风二首上汤丞相  其二",
        "author": "范成大",
        "content": "空山学仙子，穷年卧岩扃。\n煮石不得饱，秋鬓苍已星。\n道逢紫霄翁，示我餐霞经。\n采采晨之华，涤濯腐与腥。\n向来役薪水，终然槁柴荆。\n跪谢起再拜，飘飖蜕蝉轻。\n飞升那敢学，倘许学长生。",
        "dynasty": "宋",
        "collection_info": null
    },
    {
        "title": "冷泉亭放水",
        "author": "范成大",
        "content": "古苔危磴着枯藜，脚底翻涛汹欲飞。\n九陌倦游那有此，从教惊雪溅尘衣。",
        "dynasty": "宋",
        "collection_info": null
    },
    {
        "title": "九月十日南山见梅",
        "author": "范成大",
        "content": "五斗留连首屡迴，来寻南涧濯尘埃。\n春风直恐渊明去，借与横斜对菊开。",
        "dynasty": "宋",
        "collection_info": null
    },
    {
        "title": "送汪圣锡侍郎帅福唐",
        "author": "范成大",
        "content": "承明纔入又南州，重见旌旗照柁楼。\n道义平生无捷径，风波随处有虚舟。\n如公未可违文石，稽古何妨欠碧油。\n我亦登门烦着录，此行无力为王留。",
        "dynasty": "宋",
        "collection_info": null
    },
    {
        "title": "送王纯白郎中赴闽漕",
        "author": "范成大",
        "content": "声利场中百战鏖，今谁勇退似公豪。\n缓寻南粤千山路，先破西兴百尺涛。\n平日曼容嫌禄厚，他年文本叹官高。\n才名政尔归安往，富贵追踪未可逃。",
        "dynasty": "宋",
        "collection_info": null
    },
    {
        "title": "长至日与同舍游北山",
        "author": "范成大",
        "content": "岁晚山同色，湖平雾不收。\n寒云低阁雪，佳节静供愁。\n竹柏森严立，蒲荷索莫休。\n瘦笻知脚力，政尔耐清游。",
        "dynasty": "宋",
        "collection_info": null
    },
    {
        "title": "次韵尹少稷察院九宫坛斋宿",
        "author": "范成大",
        "content": "草草驰三里，萧萧共一餐。\n吏方绵礼蕝，公自将诗坛。\n隙月窥床近，窗风刮坐寒。\n鸦鸣未忍散，端为四并难。",
        "dynasty": "宋",
        "collection_info": null
    },
    {
        "title": "冬祠太乙六言四首  其一",
        "author": "范成大",
        "content": "三一旧传神呪，十神今济时艰。\n愿挽灵旗北指，为君直捣阴山。",
        "dynasty": "宋",
        "collection_info": null
    },
    {
        "title": "冬祠太乙六言四首  其二",
        "author": "范成大",
        "content": "月色胧明碧瓦，蜡烟浮动黄帘。\n罡骑飈轮欲下，一天飞霰纤纤。",
        "dynasty": "宋",
        "collection_info": null
    },
    {
        "title": "冬祠太乙六言四首  其三",
        "author": "范成大",
        "content": "云木栖乌未动，风庭警鹤先鸣。\n残夜百灵夙驾，人间鼻息雷惊。",
        "dynasty": "宋",
        "collection_info": null
    },
    {
        "title": "冬祠太乙六言四首  其四",
        "author": "范成大",
        "content": "行道羽衣缥缈，捲班玉佩冬珑。\n回首金铺兽面，步虚声在天风。",
        "dynasty": "宋",
        "collection_info": null
    },
    {
        "title": "次韵李子永雪中长句",
        "author": "范成大",
        "content": "黄昏苦寒乌鸟稀，吹沙走石交横飞。\n布衾如铁復似水，梦想东风来解围。\n岂知天地有奇事，夜半窗纸生光辉。\n兜罗宝界佛所现，冥凌不敢专璇玑。\n开门倚杖眩一色，迥立此世空无依。\n少年行乐怳尚记，瑶林珠树中成蹊。\n犬骄鹰俊马蹄快，狡穴未尽须穷追。\n湖海粗豪今岂在，但忆鸣哮如饿鸱。\n北邻亦復淡生活，要我忍寒吟此诗。\n手龟笔退不可捉，墨泓龃龉冰生衣。",
        "dynasty": "宋",
        "collection_info": null
    },
    {
        "title": "次韵子永见赠建除体",
        "author": "范成大",
        "content": "建子玉杓直，黄昏月如霜。\n除道启柴扃，客来巾履忙。\n满炷寒缸油，共此书檠光。\n平生卜邻愿，何意登我堂。\n定交吾岂敢，南荣惭伯阳。\n执手道古作，遗篇记河梁。\n破窗风鸣悲，孤客多慨伤。\n危肠不捄饥，我诗安得昌。\n成章类村歌，但可侣牛羊。\n收功翰墨薮，微子谁能良。\n开卷得雅音，玉銮导旗常。\n闭户坐相念，雪深梅暗香。",
        "dynasty": "宋",
        "collection_info": null
    },
    {
        "title": "与胡经仲陈朋元游照山堂梅数百株盛开",
        "author": "范成大",
        "content": "九陌缁尘满客襟，钱塘门外有园林。\n胡床住处梅无限，酒旆垂边柳未深。\n晴日暖风千里目，残山剩水一人心。\n元方伯始皆吾党，解后清游直万金。",
        "dynasty": "宋",
        "collection_info": null
    },
    {
        "title": "次韵胡邦衡秘监",
        "author": "范成大",
        "content": "斯言向来立，千古敢疵瑕。\n有命孤蓬转，何心劲箭加。\n人穷名满世，天定客还家。\n回首冥恩怨，虚空不着花。",
        "dynasty": "宋",
        "collection_info": null
    },
    {
        "title": "三月四日骤暖",
        "author": "范成大",
        "content": "日脚融晴晚气暄，睡余初觉薄罗便。\n如何柳絮沾泥处，暖似槐阴转午天。",
        "dynasty": "宋",
        "collection_info": null
    },
    {
        "title": "久雨地湿",
        "author": "范成大",
        "content": "汗础经旬未肯干，破窗随处有蜗涎。\n只今不耐春阴得，想见黄梅细雨天。",
        "dynasty": "宋",
        "collection_info": null
    },
    {
        "title": "昼锦行送陈福公判信州",
        "author": "范成大",
        "content": "汉家麟阁多王侯，冠佩相望经几秋。\n昼锦声名两荣耀，惟有信州如相州。\n国南门头折杨柳，借问江津垂白叟。\n住在行都四十年，曾见归舟似公否。\n人言公与赤松期，飈车羽轮来何时。\n云出云归俱是道，苦学赤松还未妙。\n君不见补陀大士海復山，随喜却来观世间。",
        "dynasty": "宋",
        "collection_info": null
    },
    {
        "title": "送张真甫中书奉祠归蜀",
        "author": "范成大",
        "content": "种成桃李恰新阴，忽忆家山丛桂林。\n客路莫嫌归计拙，春江争似骇机深。\n一封朝奏钧天梦，万里江行魏阙心。\n后日还朝饱风露，黑头应有雪丝侵。",
        "dynasty": "宋",
        "collection_info": null
    },
    {
        "title": "送周子充左史奉祠归庐陵",
        "author": "范成大",
        "content": "黄鹄飘然下九关，江船载月客俱还。\n名高岂是孤臣愿，身退聊开壮士颜。\n倾盖当年真旦暮，沾巾明日有河山。\n后期淹速都难料，相对犹怜鬓未斑。",
        "dynasty": "宋",
        "collection_info": null
    },
    {
        "title": "送陈天予大监同年使闽",
        "author": "范成大",
        "content": "春关十载记英游，蚤喜时才近采旒。\n夷路着鞭方逸驾，急流回首忽扁舟。\n云霄正稳君犹去，尘土无边我合休。\n问讯后车容客否，茶山荔浦看南州。",
        "dynasty": "宋",
        "collection_info": null
    },
    {
        "title": "送陆务观编修监镇江郡归会稽待阙  其一",
        "author": "范成大",
        "content": "宝马天街路，烟篷海浦心。\n非关爱京口，自是忆山阴。\n高兴余飞动，孤忠有照临。\n浮云付舒卷，知子道根深。",
        "dynasty": "宋",
        "collection_info": null
    },
    {
        "title": "送陆务观编修监镇江郡归会稽待阙  其二",
        "author": "范成大",
        "content": "见说云门好，全家住翠微。\n京尘成岁晚，江雨送人归。\n边锁风雷动，军书日夜飞。\n功名袖中手，世事巧相违。",
        "dynasty": "宋",
        "collection_info": null
    },
    {
        "title": "送李仲镇宰溧阳",
        "author": "范成大",
        "content": "相逢已叹十年迟，冷淡贫交又语离。\n玉笋换班通籍后，黄梅催雨送帆时。\n月岩家世犹为县，金濑溪山好赋诗。\n唤起酸寒孟东野，倒流三峡洗余悲。",
        "dynasty": "宋",
        "collection_info": null
    },
    {
        "title": "送吴元茂丞浦江",
        "author": "范成大",
        "content": "玉笋翻乘县佐车，飘然不肯待新除。\n才名已被人争说，官薄何妨计小疎。\n忆昨西湖同我载，从今南浦望君书。\n遥知敛板趋风后，始觉丞哉果负予。",
        "dynasty": "宋",
        "collection_info": null
    },
    {
        "title": "雪晴呈子永",
        "author": "范成大",
        "content": "碧空无处泊同云，晴入荒园鸟雀驯。\n冰面小风池欲动，雪边浓日瓦如熏。\n尘容俗状长为客，冷蕊疎枝又作春。\n诗卷岂能生暖热，犯寒聊復恼比邻。",
        "dynasty": "宋",
        "collection_info": null
    },
    {
        "title": "次韵子永雪后见赠",
        "author": "范成大",
        "content": "雪瓴待伴半阴晴，竟日檐冰溜雨声。\n九陌泥干尘未动，南山石露塔犹明。\n稍闻吉语占农事，便觉归心胜宦情。\n想得秫田来岁好，瓦盆加酿灌愁城。",
        "dynasty": "宋",
        "collection_info": null
    },
    {
        "title": "次韵郊祀庆成",
        "author": "范成大",
        "content": "帝德重尧绪，天心与舜禋。\n庆期符后甲，元日际初辛。\n土纬扶南极，旄胡拱北辰。\n律谐风自艮，衡正斗垂寅。\n桂燎灵宫晓，萧脂太室晨。\n百神森壁垒，万卫密钩陈。\n日月青旗色，雷霆玉辂尘。\n洗兵银汉水，收雪紫坛春。\n天步临黄道，仙班像玉宸。\n陶匏宗素朴，琮璧慕精纯。\n秘祝裒时对，高斿欻下宾。\n金钟鸣杰簴，朱火熭芳薪。\n日丽鸡竿矗，天旋凤律新。\n端门敷锡后，六合共絪缊。",
        "dynasty": "宋",
        "collection_info": null
    },
    {
        "title": "从巨济乞蜡梅",
        "author": "范成大",
        "content": "寂寥人在晓鸡窗，苦忆花前续断肠。\n全树折来应不惜，君家真色自生香。",
        "dynasty": "宋",
        "collection_info": null
    },
    {
        "title": "次韵朋元卖花处见梅",
        "author": "范成大",
        "content": "烟浓日淡不多寒，担上看花雪作团。\n想得竹边春已暗，明朝走马过溪看。",
        "dynasty": "宋",
        "collection_info": null
    },
    {
        "title": "与正夫朋元游陈侍御园",
        "author": "范成大",
        "content": "沙际春风捲物华，意行聊復到君家。\n年年我是曾来客，处处梅皆旧识花。\n官减不妨诗事业，地寒犹办醉生涯。\n城中马上那知此，尘满长裾席帽斜。",
        "dynasty": "宋",
        "collection_info": null
    },
    {
        "title": "正月十四日雨中与正夫朋元小集夜归",
        "author": "范成大",
        "content": "灯市凄清灯火稀，雨巾风帽笑归迟。\n月明想在云堆处，客醉都忘马滑时。\n老去樽前花隔雾，春来句裏鬓成丝。\n浮生不了悲欢事，作剧儿童总未知。",
        "dynasty": "宋",
        "collection_info": null
    },
    {
        "title": "次韵子永夜雨",
        "author": "范成大",
        "content": "办作长愁客，工哦苦雨吟。\n挑灯今夕意，欹枕故园心。\n漏屋疎疎滴，空檐细细斟。\n相过巷南北，屐齿怕泥深。",
        "dynasty": "宋",
        "collection_info": null
    },
    {
        "title": "次韵朋元游王氏园",
        "author": "范成大",
        "content": "联翩步屧翠微间，回首红尘自鲜欢。\n捲地雨添千涧急，拥门云锁两山盘。\n绝怜茶笋能留客，仍喜蛙声不在官。\n雪白杨梅消息未，重来应至麦秋寒。",
        "dynasty": "宋",
        "collection_info": null
    },
    {
        "title": "游灵石山寺",
        "author": "范成大",
        "content": "西湖富清丽，城府尘事并。\n我独数能来，不负双眼明。\n骚骚残絮罢，飐飐新荷成。\n岁华日夜好，游子能无情。\n午阴酿初暑，稍喜巾袂轻。\n小风吹鬓毛，将我入松声。\n崖寺金碧暗，石泉肝胆清。\n寿藟万蛟舞，灵峰双髻撑。\n仙人昔来游，笔墨上朱甍。\n举臂寻丈高，聊得儿童惊。\n老矣谢狡狯，题诗记吾曾。",
        "dynasty": "宋",
        "collection_info": null
    },
    {
        "title": "次韵李器之编修灵石山万岁藤歌",
        "author": "范成大",
        "content": "君不见东林怪蔓之诗三百年，字如金绳铁索相纠缠。\n不如李侯灵石句，笔阵压倒长城坚。\n藤阴诗律两秀发，此段奇事今无前。\n吾闻草木未有不黄落，雨荒霜倒相后先。\n绵绵紫藟天所寿，风雨不动常苍然。\n坚姿绝邻傲一所，深本无极融三泉。\n腾虬舞蛟矫欲去，流苏络带翩如仙。\n班荆芘藾得吾党，酌泉共吸杯中天。\n诗成一斗属太白，擘笺挥扫如云烟。\n北门西掖君自有，坐拥红药然金莲。\n山腰涧底莫濡滞，早晚天风吹蜕蝉。",
        "dynasty": "宋",
        "collection_info": null
    },
    {
        "title": "次韵正夫游王园会者六人",
        "author": "范成大",
        "content": "丘园窈窕復崎岖，草木生香景倍殊。\n花下百杯齐物我，云边一眼尽江湖。\n不知朱户趦趄者，能胜青山放浪无。\n六逸萧然真可画，为君题作竹溪图。",
        "dynasty": "宋",
        "collection_info": null
    },
    {
        "title": "四月五日集陈园照山堂",
        "author": "范成大",
        "content": "寻壑经丘到此堂，官闲聊作送春忙。\n短篱水面残红满，团扇风前众绿香。\n尽捲帘旌延竹色，深斟杯酒纳山光。\n洞门无锁城门近，转午鸡啼日正长。",
        "dynasty": "宋",
        "collection_info": null
    },
    {
        "title": "题宝林寺可赋轩",
        "author": "范成大",
        "content": "十里山行杂市声，道傍无处濯尘缨。\n宝林寺裏逢修竹，方有诗情约略生。",
        "dynasty": "宋",
        "collection_info": null
    },
    {
        "title": "次韵朋元久雨",
        "author": "范成大",
        "content": "谁酿愁䨧玉宇间，都缘梅子要斓斑。\n腾腾困思午犹梦，扰扰奔云风未还。\n休问满城骑马滑，不妨长日闭门闲。\n今朝晴色熹微似，干鹊飞来语屋山。",
        "dynasty": "宋",
        "collection_info": null
    },
    {
        "title": "韩无咎检详出示所赋陈季陵户部巫山图诗仰窥高作叹息弥襟余尝考宋玉谈朝云事漫称先王时本无据依及襄王梦之命玉为赋但云頩颜怒以自持曾不可乎犯干后世弗察一切溷以媟语曹子建赋宓妃亦感此而作此嘲谁当解者辄用此意次韵和呈以资抚掌",
        "author": "范成大",
        "content": "瑶姬家山高插天，碧丛奇秀古未传。\n向来题目经楚客，名字径度岷峨前。\n是邪非邪莽谁识，乔林古庙常秋色。\n暮去行雨朝行云，翠帷瑶席知何人。\n峡船一息且千里，五两竿头见旛尾。\n仰窥仙馆至今疑，行人问讯居人指。\n千年遗恨何当申，阳台愁绝如荒村。\n高唐赋裏人如画，玉色頩颜元不嫁。\n后来饥客眼长寒，浪传乐府吹復弹。\n此事牵连到温洛，更怜尘袜有无间。\n君不见天孙住在银涛许，尘间犹作儿女语。\n公家春风锦瑟傍，莫为此图虚断肠。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其一",
        "author": "范成大",
        "content": "金鹤飞来尺素通，新诗字字挟光风。\n三年湖海关心处，都在先生句子中。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其二",
        "author": "范成大",
        "content": "官居门巷果园西，桃李成蹊杏压枝。\n如许年芳忙裏过，斩新今日试题诗。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其三",
        "author": "范成大",
        "content": "暮林栖鸟各深枝，燕子知巢触幔飞。\n倘有三椽今已去，不关五斗解忘归。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其四",
        "author": "范成大",
        "content": "懒不看书似姓边，梦魂飞绕白鸥前。\n须知席帽衝尘出，不似篷窗听雨眠。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其五",
        "author": "范成大",
        "content": "送春蒙雨涨苹滩，荷叶田田柳絮阑。\n想见垂虹三万顷，拍天湖水钓丝寒。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其六",
        "author": "范成大",
        "content": "知从了义透音闻，古井无波岂更浑。\n便好一坑埋众妙，何须六结解诸根。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其七",
        "author": "范成大",
        "content": "几多蝼蚁与王侯，往古来今共一丘。\n遮莫功名掀宇宙，百年两角寄蜗牛。",
        "dynasty": "宋",
        "collection_info": null
    },
    {
        "title": "次韵乐先生吴中见寄八首  其八",
        "author": "范成大",
        "content": "粟囊聊復寄三餐，埋没缁尘懒濯冠。\n红紫百般纷过眼，乡山岁晚自苍官。",
        "dynasty": "宋",
        "collection_info": null
    },
    {
        "title": "胡长民监元輓词",
        "author": "范成大",
        "content": "太学虀盐旧，中吴翰墨声。\n关山题柱笔，风露读书檠。\n夜雨绿荷破，孤坟丹桂生。\n空将擅场手，往记玉楼成。",
        "dynasty": "宋",
        "collection_info": null
    },
    {
        "title": "次韵朋元正夫夜饮",
        "author": "范成大",
        "content": "歌豪仍作家，弈胜岂徼幸。\n莫嗤老非少，乃尚可以逞。\n玉瓶引杯长，政尔寒漏永。\n二三文章公，共此银烛影。\n陈卿得秀句，刘郎一笑领。\n羸骖兀残梦，乘坠恍难省。\n晓枕讧更潮，俱坠无何境。",
        "dynasty": "宋",
        "collection_info": null
    },
    {
        "title": "次韵赵正之同年客中  其一",
        "author": "范成大",
        "content": "清班合列大明宫，自要牛刀试一同。\n踏徧巉岩吾道在，莫将寻尺较穷通。",
        "dynasty": "宋",
        "collection_info": null
    },
    {
        "title": "次韵赵正之同年客中  其二",
        "author": "范成大",
        "content": "毡车席帽各青春，花下骅骝一鬨尘。\n离合飘零十霜露，咸阳客舍有诗人。",
        "dynasty": "宋",
        "collection_info": null
    },
    {
        "title": "次韵赵正之同年客中  其三",
        "author": "范成大",
        "content": "可怜山县五斤手，不识王孙八斗才。\n君自扶摇有霄汉，从渠蜩鷃舞蒿莱。",
        "dynasty": "宋",
        "collection_info": null
    },
    {
        "title": "次韵陈季邻户部旦过庵",
        "author": "范成大",
        "content": "宦游触处似悬匏，北岳南山想献嘲。\n指手百年休铸铁，盖头一把暂诛茅。\n玉京岁晚梧桐落，水国霜清橘柚包。\n飞锡已随归梦去，何人顶上鹊成巢。",
        "dynasty": "宋",
        "collection_info": null
    },
    {
        "title": "朋元不赴湖上观雪之集明日余召试玉堂见寄二绝次其韵  其一",
        "author": "范成大",
        "content": "雪溪清兴未渠阑，晚上西楼带月看。\n公子自贪低唱酒，肯来同对玉峰寒。",
        "dynasty": "宋",
        "collection_info": null
    },
    {
        "title": "朋元不赴湖上观雪之集明日余召试玉堂见寄二绝次其韵  其二",
        "author": "范成大",
        "content": "文场宁復鬓霜宜，白玉堂前雪霁时。\n不惜狂言枨忌讳，秃毫冰砚竟无奇。",
        "dynasty": "宋",
        "collection_info": null
    },
    {
        "title": "翰林学士何公輓词",
        "author": "范成大",
        "content": "盛际羣多士，诸儒逊一贤。\n名场魁淡墨，官簿到花砖。\n地近行知政，天高不假年。\n书生稽古力，何必尽台躔。",
        "dynasty": "宋",
        "collection_info": null
    },
    {
        "title": "送洪内翰使虏二首  其一",
        "author": "范成大",
        "content": "郊庙熙成霈率滨，罪如猾夏亦维新。\n边烽已却来南虏，使节犹烦第一人。\n遥想穹庐占汉月，便呼重译布唐春。\n单于若问公家世，说与麒麟画老臣。",
        "dynasty": "宋",
        "collection_info": null
    },
    {
        "title": "送洪内翰使虏二首  其二",
        "author": "范成大",
        "content": "峨冠方侍玉舆香，双节飘然照大荒。\n正倚先生令赵重，宁容骄子诧胡强。\n天教忠信行区脱，人许功名上太常。\n试卜和羹知未晚，归来烟雨正梅黄。",
        "dynasty": "宋",
        "collection_info": null
    },
    {
        "title": "次韵赵德庄吏部休沐",
        "author": "范成大",
        "content": "窈窕新堂好，委蛇夜直还。\n遥知欹帽髮，正奈捲帘山。\n门外客姑去，窗前人对闲。\n谁能乌帽底，尘土涴朱颜。",
        "dynasty": "宋",
        "collection_info": null
    },
    {
        "title": "次韵王夷仲正字同游成氏园",
        "author": "范成大",
        "content": "秀岩堂上玉东西，把酒登临望眼迷。\n天宇四垂粘地近，海山一抹带潮低。\n绝知客好无尘事，聊记吾曾有醉题。\n倚頼羣仙联姓字，他年谁敢一杴泥。",
        "dynasty": "宋",
        "collection_info": null
    },
    {
        "title": "王季海秘监再赋成园復次韵",
        "author": "范成大",
        "content": "云庄风榭对东西，清暑光阴近竹迷。\n一斗正缘诗兴尽，两眉休为客愁低。\n披开豹雾寻陈迹，扫尽蛛尘看旧题。\n健往莫愁骑马滑，阑珊梅雨不成泥。",
        "dynasty": "宋",
        "collection_info": null
    },
    {
        "title": "春晚偶题",
        "author": "范成大",
        "content": "寂寥春事冷于秋，雨打风吹断送休。\n点检梨花成一梦，蘸红新绿满枝头。",
        "dynasty": "宋",
        "collection_info": null
    },
    {
        "title": "倪文举奉常将归东林出示绮川西溪二赋辄赋长句为谢且以赠行",
        "author": "范成大",
        "content": "绮川亭上凌云赋，人在回仙旧游处。\n谁教书剑走长安，荻月霜枫等闲度。\n朱门不炙钓竿手，万卷难供折腰具。\n偶然把筯忆莼羹，乞得闲官径呼渡。\n江涨桥头有渡船，船头历历东林路。\n云烟如画水如天，笑忆红尘问良苦。\n我亦吴松一钓舟，蟹舍漂摇几风雨。\n因君赋裏说江湖，破帽蹇馿明亦去。\n鸡犬相闻望可见，鸥鹭同盟心亦许。\n相过得得款溪门，雪夜前村听鸣橹。",
        "dynasty": "宋",
        "collection_info": null
    },
    {
        "title": "送吴智叔检详直中秘使闽",
        "author": "范成大",
        "content": "抗章幞被岂公难，已说高风立懦顽。\n客路莫嫌河畔草，直庐须爱道家山。\n秋生莲浦船初泛，春满茶溪骑趣还。\n却访故人西府旧，定烦书札堕田间。",
        "dynasty": "宋",
        "collection_info": null
    },
    {
        "title": "杨君居士輓词",
        "author": "范成大",
        "content": "孝至兰陔茂，身修梓里恭。\n名场儿中鹄，婣党婿乘龙。\n驹隙惊年运，蝉嫣有庆钟。\n幽光定无憾，丰刻妙形容。",
        "dynasty": "宋",
        "collection_info": null
    },
    {
        "title": "送周畏知司直归上饶待次",
        "author": "范成大",
        "content": "漫郎西笑费三年，故业新闻腹果然。\n长麈剧谈抽茧绪，短檠细字缀蚕眠。\n频惊陆海风波梦，未了京尘粥饭缘。\n后日重来应访旧，五湖烟浪有渔船。",
        "dynasty": "宋",
        "collection_info": null
    },
    {
        "title": "次韵魏端仁感怀俳谐体",
        "author": "范成大",
        "content": "浪学骚人赋远游，大千何事不悠悠。\n酒边点检颜红在，镜裏端详鬓雪羞。\n过眼浮云翻覆易，曲肱短梦破除休。\n孤烟落日冥鸿去，心更冥鸿最上头。",
        "dynasty": "宋",
        "collection_info": null
    },
    {
        "title": "次韵李子永梅村散策图",
        "author": "范成大",
        "content": "光风先放越溪春，萧散寻诗索笑人。\n藜杖前头春浩荡，三生应是主林神。",
        "dynasty": "宋",
        "collection_info": null
    },
    {
        "title": "太师陈文恭公輓词  其一",
        "author": "范成大",
        "content": "日者更皇化，公来辅圣能。\n无心殊辙混，不作众波澄。\n举国材真相，他年了中兴。\n天如遗一老，人亦望三登。",
        "dynasty": "宋",
        "collection_info": null
    },
    {
        "title": "太师陈文恭公輓词  其二",
        "author": "范成大",
        "content": "候火朝连夕，筹帷决纵擒。\n一江遮虏障，千古杀胡林。\n皦日黄河誓，浮云绿野心。\n身名两无憾，天壤独清音。",
        "dynasty": "宋",
        "collection_info": null
    },
    {
        "title": "太师陈文恭公輓词  其三",
        "author": "范成大",
        "content": "圣父咨当璧，元臣预断金。\n玉衡宾舜日，黄屋遂尧心。\n国定功无迹，身闲病已深。\n旌忠有谟训，碑牓照来今。",
        "dynasty": "宋",
        "collection_info": null
    },
    {
        "title": "太师陈文恭公輓词  其四",
        "author": "范成大",
        "content": "趣召单车至，惊传两鬓凋。\n倾城迎国老，即日走天骄。\n梦已商人奠，身犹汉相朝。\n古来贤达意，生灭两消摇。",
        "dynasty": "宋",
        "collection_info": null
    },
    {
        "title": "送陈朋元赴溧阳",
        "author": "范成大",
        "content": "九畹滋兰静自芳，啁啾谁復认孤凰。\n风流岁晚嫌杯酒，文字功深得鬓霜。\n敛板君犹能俛仰，倚楼吾敢计行藏。\n船开便作江南客，天色无情更鴈行。",
        "dynasty": "宋",
        "collection_info": null
    },
    {
        "title": "次韵韩无咎右司上巳泛湖",
        "author": "范成大",
        "content": "休沐辰良不待晴，径称闲客此闲行。\n春衫欺雨任教冷，病眼得山元自明。\n抹黛浓岚围坐晚，揉蓝新渌没篙清。\n栖鸦未到催归去，想被东风笑薄情。",
        "dynasty": "宋",
        "collection_info": null
    },
    {
        "title": "太保节使赵公輓词",
        "author": "范成大",
        "content": "结髮险艰会，捐躯跳荡功。\n鬓凋犹陛戟，心在惜弢弓。\n剑履三槐次，楼台四壁中。\n诸郎竞文武，不朽是清风。",
        "dynasty": "宋",
        "collection_info": null
    },
    {
        "title": "太宜人程氏輓词  其一",
        "author": "范成大",
        "content": "我昔官黟歙，人传女训芳。\n尊章宜小妇，孙子寿高堂。\n风木真无定，冰鱼已不尝。\n遥怜霜露感，何必薤歌伤。",
        "dynasty": "宋",
        "collection_info": null
    },
    {
        "title": "太宜人程氏輓词  其二",
        "author": "范成大",
        "content": "捧檄三牲养，称觞百岁期。\n身犹孺子泣，世已隙驹驰。\n吉梦青衣卜，丰碑黄绢辞。\n佳城有奇事，应足洗余悲。",
        "dynasty": "宋",
        "collection_info": null
    },
    {
        "title": "与王夷仲检讨祀社",
        "author": "范成大",
        "content": "残夜露如雨，秋气凄以分。\n墙西云正黑，跕跕堕金盆。\n良耜酢西成，豆笾蓊芳芬。\n去年岁大祲，小家甑生尘。\n疫鬼投其巇，虐甚溺与焚。\n皇慈降清问，下招离散魂。\n调糜鬻药石，黑簿回春温。\n德馨典神天，秋稼如云屯。\n社公亦塞责，醉此丰年樽。\n神兮率旧职，为国忧元元。\n自今岁其有，驱疠苍烟根。",
        "dynasty": "宋",
        "collection_info": null
    },
    {
        "title": "王园官舍睡起",
        "author": "范成大",
        "content": "公退闭阁卧，官居如浄坊。\n屋角断虹饮，日西杨柳黄。\n客来束我带，客去书满床。\n睡觉有忙事，煮茶翻断香。",
        "dynasty": "宋",
        "collection_info": null
    },
    {
        "title": "古风酬胡元之",
        "author": "范成大",
        "content": "拂我膝上琴，当客清风襟。\n我琴无轸絃不和，愿借之子调其音。\n美人一笑千黄金，弹作江岸花木深。\n下有同队之游鱼，上有同声之鸣禽。\n琴声一迭一叹息，江花江草无终极。",
        "dynasty": "宋",
        "collection_info": null
    },
    {
        "title": "题径山凌霄庵",
        "author": "范成大",
        "content": "峰头非尘寰，一舍谁所茇。\n轩眉玉霄近，按指沙界豁。\n万山纷累块，众水眇聚沫。\n来云触石迴，去鸟堕烟没。\n向无超俗缘，兹路讵可越。\n偕行木上坐，同我证解脱。",
        "dynasty": "宋",
        "collection_info": null
    },
    {
        "title": "径山倾盖亭",
        "author": "范成大",
        "content": "万杉离立翠云幢，袅袅稀闻晚吹香。\n山下行人尘扑面，谁知世界有清凉。",
        "dynasty": "宋",
        "collection_info": null
    },
    {
        "title": "题径山寺楼",
        "author": "范成大",
        "content": "浴日苍茫水，扪星缥缈楼。\n神光来烛夜，寿木不知秋。\n海内五峰秀，天涯双径游。\n爱山吾欲住，衰疾懒乘流。",
        "dynasty": "宋",
        "collection_info": null
    },
    {
        "title": "丙戌闰七月九日与王必大登姑苏台招王浚明陈渊叔耿时举避暑次时举韵",
        "author": "范成大",
        "content": "始贺火流西，还嗟斗斜闰。\n余暑犹强颜，新凉颇难进。\n燥刚渴欲坼，焦卷秃如烬。\n炎官扶日毂，辉赫不停运。\n登临有高台，勇往得三俊。\n仍将王郎子，飞步凌劫仞。\n风从噫气来，云作坏山阵。\n乡如垂头鱼，忽已蛰虫振。\n空明晚逾清，更要孤月印。\n书生乃易与，俛仰更喜愠。\n凭阑天为高，举酒山欲近。\n奇书铁钩锁，丽句锦窠晕。\n兹游我辈独，难挽软红轫。\n君看笼中鸟，宁识咸池韵。",
        "dynasty": "宋",
        "collection_info": null
    },
    {
        "title": "明日夜雨陡凉復次前韵呈时举",
        "author": "范成大",
        "content": "幽怀青松独，直道黄杨闰。\n懒从褦襶子，遮日干主进。\n闭户友千载，脱简理秦烬。\n秋热出意表，谁云法天运。\n摧颓如铩翮，何暇贾余俊。\n愿从青溪仙，飞下二千仞。\n撇波啸长风，鏖暑陷其阵。\n兹行病未能，暍卧何时振。\n一雨忽破悭，江湖发封印。\n天公如仲尼，亦念季路愠。\n团扇未全疎，短檠差可近。\n细字读蚕眠，揩眼眩灯晕。\n明当呼我友，乘凉蹳游轫。\n赓诗代仆吶，非敢翫强韵。",
        "dynasty": "宋",
        "collection_info": null
    },
    {
        "title": "七月二日上沙夜泛",
        "author": "范成大",
        "content": "困倚船窗看斗斜，起来风露满天涯。\n亭亭宿鹭明菰叶，闪闪凉萤入稻花。\n月下片云应夜雨，山根炬火忽人家。\n江湖处处无穷景，半世红尘老岁华。",
        "dynasty": "宋",
        "collection_info": null
    },
    {
        "title": "浴罢",
        "author": "范成大",
        "content": "西城落日半轮明，浴罢衣裳一倍轻。\n玉宇风来归鸟急，火云销尽绿云生。",
        "dynasty": "宋",
        "collection_info": null
    },
    {
        "title": "寄溧阳陈朋元明府约秋末过之",
        "author": "范成大",
        "content": "海内交情两断金，一官分袂阻登临。\n书来恰值看云眼，梦往谁知共月心。\n道义只今无捷径，溪山依旧有清音。\n西风满棹蒲帆饱，秉烛相寻语夜深。",
        "dynasty": "宋",
        "collection_info": null
    },
    {
        "title": "次韵耿时举苦热",
        "author": "范成大",
        "content": "赤日纔低又火云，巷南街北断知闻。\n荷风拂簟昭苏我，竹月筛窗慰藉君。\n避暑无奇那避谤，能觞便了莫能文。\n浮湛放荡从今始，悔把长裾强沐熏。",
        "dynasty": "宋",
        "collection_info": null
    },
    {
        "title": "次韵王浚明用时举苦热韵见赠",
        "author": "范成大",
        "content": "暑窗当午思昏昏，雷起千峰睡不闻。\n铄石谁能招楚魄，斲冰我欲访湘君。\n年华只合加餐饭，事业休工刺绣文。\n頼有两贤南北巷，岁寒幽谷共兰熏。",
        "dynasty": "宋",
        "collection_info": null
    },
    {
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其一",
        "author": "范成大",
        "content": "船头月午坐忘归，不管风鬟露满衣。\n横玉三声湖起浪，前山应有鹊惊飞。",
        "dynasty": "宋",
        "collection_info": null
    },
    {
        "title": "李次山自画两图其一泛舟湖山之下小女奴坐船头吹笛其一跨馿渡小桥入深谷各题一绝  其二",
        "author": "范成大",
        "content": "黄尘车马梦初阑，杳杳骑馿紫翠间。\n饱识千峰真面目，当年拄笏漫看山。",
        "dynasty": "宋",
        "collection_info": null
    },
    {
        "title": "太傅杨和王輓歌词二首  其一",
        "author": "范成大",
        "content": "先庙垂忠烈，孤童侈旧勋。\n风云天策府，心膂殿前军。\n汴猘渐台蹙，胡骄罽幕焚。\n人亡汗青在，足以诏无垠。",
        "dynasty": "宋",
        "collection_info": null
    },
    {
        "title": "太傅杨和王輓歌词二首  其二",
        "author": "范成大",
        "content": "岁与灵光晚，名登甲令芳。\n剖符山若砺，交戟鬓如霜。\n半世三槐位，千秋异姓王。\n哀荣公不憾，人自惜堂堂。",
        "dynasty": "宋",
        "collection_info": null
    },
    {
        "title": "少卿直阁郑公輓歌词  其一",
        "author": "范成大",
        "content": "今代魁梧老，终身寂寞滨。\n鬓霜三馆直，碑泪五州春。\n寿相空壬甲，行年竟巳辰。\n坟丘纔马鬣，何处着经纶。",
        "dynasty": "宋",
        "collection_info": null
    },
    {
        "title": "少卿直阁郑公輓歌词  其二",
        "author": "范成大",
        "content": "忆昨登门日，驩传考室诗。\n谓公安且吉，何意哭于斯。\n遗老典刑尽，此邦名教悲。\n谁能传耆旧，他日慰吴儿。",
        "dynasty": "宋",
        "collection_info": null
    },
    {
        "title": "高景庵读旧题有感",
        "author": "范成大",
        "content": "莓苔风雨旧诗留，十七年前鬓未秋。\n岩桂拂云篁竹拱，树犹如此一搔头。",
        "dynasty": "宋",
        "collection_info": null
    },
    {
        "title": "华山道中",
        "author": "范成大",
        "content": "过午曾云未肯开，暖寒村店竹初灰。\n萧萧林响棠梨战，晚恐阳山有雨来。",
        "dynasty": "宋",
        "collection_info": null
    },
    {
        "title": "送严子文通判建康",
        "author": "范成大",
        "content": "四海论交頼有子，一日不见真愁予。\n人谁可与话心曲，天忽遣来同里居。\n懊恼春来不数面，丁宁岁晚犹频书。\n黑头屡别那敢惜，叹息骎骎霜满梳。",
        "dynasty": "宋",
        "collection_info": null
    },
    {
        "title": "次韵王浚明咏新居木犀",
        "author": "范成大",
        "content": "月窟移来有贵名，一帘金碧照东荣。\n鼻端入妙睡魔醒，眼底会真诗句生。\n日气珑璁无奈醉，露华凌乱不胜清。\n君家倾国何时见，淡扫蛾眉捻夕阴。",
        "dynasty": "宋",
        "collection_info": null
    },
    {
        "title": "提刑察院王丈輓词  其一",
        "author": "范成大",
        "content": "论蜀三年戍，还吴万里船。\n云归双节后，雪白短檠前。\n百世春秋传，一丘阳羡田。\n浮生如此了，何必更凌烟。",
        "dynasty": "宋",
        "collection_info": null
    },
    {
        "title": "提刑察院王丈輓词  其二",
        "author": "范成大",
        "content": "日者悲离索，公今又眇冥。\n门人办韩集，子舍得韦经。\n此去念筑室，空来闻过庭。\n平生无路见，终古泣松铭。",
        "dynasty": "宋",
        "collection_info": null
    },
    {
        "title": "送关寿卿校书出守简州",
        "author": "范成大",
        "content": "东壁星宫馆列仙，一麾苦欲近田园。\n宅家但宝千金鑑，臣辈何辞万里船。\n京洛知心尘鞅裏，江吴携手暮帆边。\n声名如此归安往，日日阊门望眼穿。",
        "dynasty": "宋",
        "collection_info": null
    },
    {
        "title": "顷自吏部郎去国时独同舍赵友益追路送诗数月友益得仪真过吴江次元韵招之",
        "author": "范成大",
        "content": "东风分袂省西廊，袖有明珠照客航。\n道义有情通出处，文章无地着炎凉。\n君今犹把一麾去，我敢倦锄三径荒。\n邂逅天涯如梦寐，肯来相对话更长。",
        "dynasty": "宋",
        "collection_info": null
    },
    {
        "title": "长沙王墓在阊门外",
        "author": "范成大",
        "content": "英雄转眼逐东流，百战工夫土一抔。\n荞麦茫茫花似雪，牧童吹笛上高丘。",
        "dynasty": "宋",
        "collection_info": null
    },
    {
        "title": "次韵孙长文泊姑苏馆",
        "author": "范成大",
        "content": "读书窗下一灯残，忽有诗来为暖寒。\n闻道扁舟春共载，雪云虽冷不相干。",
        "dynasty": "宋",
        "collection_info": null
    },
    {
        "title": "长文再作復次韵",
        "author": "范成大",
        "content": "渚蒲汀蓼得霜残，归客思家不计寒。\n喜鹊门前人一笑，绝胜风色候长干。",
        "dynasty": "宋",
        "collection_info": null
    },
    {
        "title": "次韵耿时举王直之夜坐",
        "author": "范成大",
        "content": "庭叶翻翻闹，灯花粟粟秾。\n关山千里鴈，风雨满城钟。\n陇上新登谷，江头旧熄烽。\n今年吾计得，安稳读三冬。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其一",
        "author": "范成大",
        "content": "滩长石出水鸣堤，城郭西头旧小溪。\n游子断魂招不得，秋来春草更萋萋。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其二",
        "author": "范成大",
        "content": "愁边逢酒却成憎，衣带宽来不自胜。\n烟水苍茫外沙路，东风何处拄枯藤。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其三",
        "author": "范成大",
        "content": "垆下三年世路穷，蚁封盘马竟难工。\n千山虽隔日边梦，犹到平阳池馆中。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其四",
        "author": "范成大",
        "content": "文章光焰照金闺，岂是遭逢乏圣时。\n纵有百身那可赎，琳琅空有万篇垂。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其五",
        "author": "范成大",
        "content": "山碧丛丛四打围，烦将旧恨访黄鹂。\n缬林霜后黄鹂少，须是愁红万点时。",
        "dynasty": "宋",
        "collection_info": null
    },
    {
        "title": "次韵徐子礼提举鶑花亭  其六",
        "author": "范成大",
        "content": "古藤阴下醉中休，谁与低眉唱此愁。\n团扇他年书好句，平生知已识儋州。",
        "dynasty": "宋",
        "collection_info": null
    },
    {
        "title": "己丑五月被召至行在遇周畏知司直和五年前送周归弋阳韵见赠復次韵答之",
        "author": "范成大",
        "content": "分袂悠悠尔许年，莫嗔蓬鬓两萧然。\n酒槽不奈青春老，经笥空供白昼眠。\n暗绿千章新活计，软红三尺旧尘缘。\n相逢且作西湖客，山绕荷花檥画船。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其一",
        "author": "范成大",
        "content": "芜城老藓不知春，忽有柴门月色新。\n芝草琅玕无锁钥，自无超俗扣门人。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其二",
        "author": "范成大",
        "content": "莫问朝歌与棘津，浮生惟有一杯春。\n君看百战功名地，越戍吴台两窖尘。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其三",
        "author": "范成大",
        "content": "镜面波光倒碧峰，半湖云锦万芙蓉。\n去年荡桨香风裏，行傍石桥花正浓。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其四",
        "author": "范成大",
        "content": "红皱黄团熟暑风，甘瓜削玉藕玲珑。\n身谋已落园丁后，满帽京尘日正中。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其五",
        "author": "范成大",
        "content": "两贤风度蔼春阳，步屧随风上柳塘。\n綵笔红笺芳径裏，句中挟我万花香。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其六",
        "author": "范成大",
        "content": "得得来题小隠诗，拂香萦柳画船移。\n湖边好景春犹未，须到秋清月满时。",
        "dynasty": "宋",
        "collection_info": null
    },
    {
        "title": "次韵马少伊郁舜举寄示同游石湖诗卷七首  其七",
        "author": "范成大",
        "content": "潇洒王郎亦胜流，今年何事阻清游。\n当家风味今如此，孤负山阴夜雪舟。",
        "dynasty": "宋",
        "collection_info": null
    },
    {
        "title": "玉堂寓直",
        "author": "范成大",
        "content": "摛文窗户九霄中，岸帻烧香愧老农。\n上直马归催下钥，传更人唱促鸣钟。\n金城嶻嵲云千雉，碧瓦参差月万重。\n骨冷魂清都不梦，玉阶萧瑟听秋蛩。",
        "dynasty": "宋",
        "collection_info": null
    },
    {
        "title": "己丑中秋寓宿玉堂闻沈公雅大卿刘正夫户部集张园赏月走笔寄之",
        "author": "范成大",
        "content": "笑看收云捲雨忙，沉沉宫树纳空光。\n夜长来伴玉堂宿，天近似闻丹桂香。\n鳷鹊楼栏浮瑞气，凤凰城阙带新凉。\n遥知胜绝西园会，也忆车公对举觞。",
        "dynasty": "宋",
        "collection_info": null
    },
    {
        "title": "八月二十二日寓直玉堂雨后顿凉",
        "author": "范成大",
        "content": "雨意蒸云暗夕阳，浓熏满院落花香。\n题诗弄笔北窗下，将此工夫报答凉。",
        "dynasty": "宋",
        "collection_info": null
    },
    {
        "title": "次韵答吴江周县尉饮垂虹见寄",
        "author": "范成大",
        "content": "垂虹亭上角巾倾，鼍怒龙吟醉不听。\n安得对君浮大白，想应嗤我汗新青。\n梦魂舞蝶随春草，时节宾鸿点暮汀。\n湖海扁舟须及健，莫教明月照星星。",
        "dynasty": "宋",
        "collection_info": null
    },
    {
        "title": "次韵徐廷献机宜送自酿石室酒三首  其一",
        "author": "范成大",
        "content": "元亮折腰嘻已久，故山应有欲芜田。\n因君办作送酒客，忆我北窗清昼眠。",
        "dynasty": "宋",
        "collection_info": null
    },
    {
        "title": "次韵徐廷献机宜送自酿石室酒三首  其二",
        "author": "范成大",
        "content": "清绝仍香如橘露，甘余小苦似松肪。\n官槽重浊那知此，付与街头白面郎。",
        "dynasty": "宋",
        "collection_info": null
    },
    {
        "title": "次韵徐廷献机宜送自酿石室酒三首  其三",
        "author": "范成大",
        "content": "一语为君评石室，三杯便可博凉州。\n百年兀兀同渠住，何处能生半点愁。",
        "dynasty": "宋",
        "collection_info": null
    },
    {
        "title": "玉堂寓直晓起书事记直舍老兵语",
        "author": "范成大",
        "content": "江湖垂钓手，天汉摛文堂。\n魂清不得眠，室虚自生光。\n晓纬澹天阙，江涛隠胡床。\n传呼九门开，奔走千官忙。\n若若夸组绶，纷纷梦黄粱。\n微闻铃下驺，窃议马上郎。\n但计梦长短，宁论己行藏。",
        "dynasty": "宋",
        "collection_info": null
    },
    {
        "title": "与长文正夫游北山",
        "author": "范成大",
        "content": "柳岸松门胜处通，马蹄踏雾入空蒙。\n春寒有力欺游子，天色无情没断鸿。\n雨脚远连山脚暗，杏梢斜倚竹梢红。\n駞裘拥鼻吾衰矣，年少犹嫌料峭风。",
        "dynasty": "宋",
        "collection_info": null
    },
    {
        "title": "致政承奉卢君輓词二首  其一",
        "author": "范成大",
        "content": "泮水桥门识太平，归来霜鬓老柴荆。\n淹中学邃方成传，谷口名高岂待卿。\n黄壤无情埋玉树，青衫有道胜金籯。\n襄阳耆旧今萧索，惟有松风到晚清。",
        "dynasty": "宋",
        "collection_info": null
    },
    {
        "title": "致政承奉卢君輓词二首  其二",
        "author": "范成大",
        "content": "纯孝当年有护持，赤眉那敢近姜诗。\n眼看庭玉成名后，身及堂萱未老时。\n湖海青鞵惊断梦，风霜丹旐挂新悲。\n尊前五客今谁在，愁绝庐山十段奇。",
        "dynasty": "宋",
        "collection_info": null
    },
    {
        "title": "寓直玉堂拜赐御酒",
        "author": "范成大",
        "content": "归鸦陆续堕宫槐，帘幙参差晚不开。\n小雨遂将秋色至，长风时送市声来。\n近瞻北斗璇玑次，犹梦西山翠碧堆。\n惭愧君恩来甲夜，殿头宣劝紫金杯。",
        "dynasty": "宋",
        "collection_info": null
    },
    {
        "title": "送汪仲嘉侍郎使虏分韵得待字",
        "author": "范成大",
        "content": "圣人坐明堂，洪覆等穹盖。\n岁颁两玉节，前后歌出塞。\n公才有廊庙，安用试专对。\n要烦第一人，镇抚大荒外。\n嫩寒欺别酒，微月见征旆。\n遥知燕山雪，飘洒汉冠佩。\n玉色照穹庐，骄子亦心醉。\n要领一笑得，归来安鼎鼐。\n是时春正佳，湖上花如海。\n清游不可迟，日日檥船待。",
        "dynasty": "宋",
        "collection_info": null
    },
    {
        "title": "李翚知县作亭西湖上余用东坡语名之曰饮绿遂为胜概",
        "author": "范成大",
        "content": "芷葺莲巢唤客游，芦鞭席帽为君留。\n未论吹水堪添酒，且要移床学枕流。\n乍霁却阴梅酿雨，暂暄还冷麦催秋。\n石湖也似西湖好，烦向苍烟问白鸥。",
        "dynasty": "宋",
        "collection_info": null
    },
    {
        "title": "草虫扇",
        "author": "范成大",
        "content": "莫嫌络纬股鸣悲，解向寒窗促晓机。\n海眼多花无藉在，颠狂只待学于飞。",
        "dynasty": "宋",
        "collection_info": null
    },
    {
        "title": "送汪仲嘉待制奉祠归四明分韵得论字",
        "author": "范成大",
        "content": "丹霄碧海眇高鶱，厌直承明却自论。\n宝马十年听漏箭，扁舟一雨看潮痕。\n侍臣相忆松门远，归客还怜菊径存。\n清润要非山泽相，又烦一札下云根。",
        "dynasty": "宋",
        "collection_info": null
    },
    {
        "title": "鲁如晦郎中輓词二首  其一",
        "author": "范成大",
        "content": "术业推游刃，功名苦溯洄。\n着鞭孤壮志，筹算老奇才。\n星省庞眉去，云山袖手来。\n知公了时命，何必诔余哀。",
        "dynasty": "宋",
        "collection_info": null
    },
    {
        "title": "鲁如晦郎中輓词二首  其二",
        "author": "范成大",
        "content": "自古归来引，于今遂隠篇。\n碁灯荧夜观，歌板聒春船。\n陈迹空华似，佳城露草边。\n寂寥鸡黍约，望眼一潸然。",
        "dynasty": "宋",
        "collection_info": null
    },
    {
        "title": "初约邻人至石湖",
        "author": "范成大",
        "content": "窈窕崎岖学种园，此生丘壑是前缘。\n隔篱日上浮天水，当户山横匝地烟。\n春入葑田芦绽笋，雨倾沙岸竹垂鞭。\n荒寒未办招君醉，且吸湖光当酒泉。",
        "dynasty": "宋",
        "collection_info": null
    },
    {
        "title": "社日独坐",
        "author": "范成大",
        "content": "海棠雨后沁臙脂，杨柳风前捻绿丝。\n香篆结云深院静，去年今日燕来时。",
        "dynasty": "宋",
        "collection_info": null
    },
    {
        "title": "与周子充侍郎同宿石湖",
        "author": "范成大",
        "content": "幽香馥蕙帐，清梦安且吉。\n萝月堕苍茫，松风隠萧瑟。\n晓禽啄且鸣，唤我起盥栉。\n鈎窗纳云涛，滟滟浴初日。\n金钲忽腾上，倒景落书帙。\n佳晴有新课，晒种催艺秫。\n从今不得閒，东皋草过膝。",
        "dynasty": "宋",
        "collection_info": null
    },
    {
        "title": "和周子充侍郎见寄乐府戏赠之作",
        "author": "范成大",
        "content": "钓海风水急，登楼尘雾高。\n不如岸纶巾，春船携小桥。\n芳草含奇熏，光景上东壁。\n桂林那办此，办作安昌客。",
        "dynasty": "宋",
        "collection_info": null
    },
    {
        "title": "壬辰三月十八日石湖花下作",
        "author": "范成大",
        "content": "夜饮海棠月，朝漱山茶露。\n臞儒槁木形，受用侈如许。\n荆扉隔黄尘，谁识花岛路。\n惟有瘦筇枝，共饱园中趣。\n林神酿余春，政尔美无度。\n葱茏千万重，芳意未渠暮。\n风香荐秀色，鼎俎谢腥腐。\n虽无稻粱谋，扪腹有余饫。",
        "dynasty": "宋",
        "collection_info": null
    },
    {
        "title": "刈麦行",
        "author": "范成大",
        "content": "菊花开时我种麦，桃李花飞麦丛碧。\n多病经旬不出门，东陂已作黄云色。\n腰镰刈熟趁晴归，明朝雨来麦沾泥。\n犁田待雨插晚稻，朝出移秧夜食麨。",
        "dynasty": "宋",
        "collection_info": null
    },
    {
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其一",
        "author": "范成大",
        "content": "去岁排场德寿宫，熏风披拂酒鳞红。\n小臣供奉金龙盏，亲到虚皇玉座东。",
        "dynasty": "宋",
        "collection_info": null
    },
    {
        "title": "壬辰天申节赴平江锡燕因怀去年以侍臣摄事捧御杯殿上赋二小诗  其二",
        "author": "范成大",
        "content": "天中伞动玉舆来，万岁三声彻九街。\n想见牙床当殿过，舜裳云委拜尧阶。",
        "dynasty": "宋",
        "collection_info": null
    },
    {
        "title": "壬辰七月十六日侵晨真率会石湖路中书事",
        "author": "范成大",
        "content": "白葛乌纱称老农，溪南溪北水车风。\n稻头的皪粘朝露，步入明珠翠网中。",
        "dynasty": "宋",
        "collection_info": null
    },
    {
        "title": "次韵施进之惠紫芝朮",
        "author": "范成大",
        "content": "山精媒长生，仙理信可诘。\n梨枣本寓言，杞菊亦凡质。\n幽人爱臞儒，药鼎荐珍物。\n绝粒谢烟火，耘苗换肌骨。\n摩挲莱芜甑，尘生不须拂。",
        "dynasty": "宋",
        "collection_info": null
    },
    {
        "title": "题醉道士图",
        "author": "范成大",
        "content": "蜩鷃鹏鵾任过前，壶中春色瓮中天。\n朝来兀兀三杯后，且作人间有漏仙。",
        "dynasty": "宋",
        "collection_info": null
    },
    {
        "title": "五杂组四首  其一",
        "author": "范成大",
        "content": "五杂组，同心结。\n往復来，当窗月。\n不得已，话离别。",
        "dynasty": "宋",
        "collection_info": null
    },
    {
        "title": "五杂组四首  其二",
        "author": "范成大",
        "content": "五杂组，流苏缕。\n往復来，临行语。\n不得已，上马去。",
        "dynasty": "宋",
        "collection_info": null
    },
    {
        "title": "五杂组四首  其三",
        "author": "范成大",
        "content": "五杂组，回文机。\n往復来，锦梭飞。\n不得已，独画眉。",
        "dynasty": "宋",
        "collection_info": null
    },
    {
        "title": "五杂组四首  其四",
        "author": "范成大",
        "content": "五杂组，綵丝鍼。\n往復来，鸟投林。\n不得已，梦孤衾。",
        "dynasty": "宋",
        "collection_info": null
    },
    {
        "title": "两头纤纤二首  其一",
        "author": "范成大",
        "content": "两头纤纤探官茧，半白半黑鹤氅缘。\n腷腷膊膊上帖箭，磊磊落落封侯面。",
        "dynasty": "宋",
        "collection_info": null
    },
    {
        "title": "两头纤纤二首  其二",
        "author": "范成大",
        "content": "两头纤纤小秤衡，半白半黑月未明。\n腷腷膊膊扣户声，磊磊落落金盘冰。",
        "dynasty": "宋",
        "collection_info": null
    },
    {
        "title": "再赋五杂组四首  其一",
        "author": "范成大",
        "content": "五杂组，绶若若。\n往復来，大车铎。\n不得已，去丘壑。",
        "dynasty": "宋",
        "collection_info": null
    },
    {
        "title": "再赋五杂组四首  其二",
        "author": "范成大",
        "content": "五杂组，侯门戟。\n往復来，道上檄。\n不得已，天涯客。",
        "dynasty": "宋",
        "collection_info": null
    },
    {
        "title": "再赋五杂组四首  其三",
        "author": "范成大",
        "content": "五杂组，汉旌旆。\n往復来，宾鸿字。\n不得已，餐毡使。",
        "dynasty": "宋",
        "collection_info": null
    },
    {
        "title": "再赋五杂组四首  其四",
        "author": "范成大",
        "content": "五杂组，非烟云。\n往復来，朝马尘。\n不得已，婴龙鳞。",
        "dynasty": "宋",
        "collection_info": null
    },
    {
        "title": "夜坐听雨",
        "author": "范成大",
        "content": "四檐密密又疎疎，声到蒲团醉梦苏。\n恰似秋眠天竺寺，东轩窗外听跳珠。",
        "dynasty": "宋",
        "collection_info": null
    },
    {
        "title": "寒夜独步中庭",
        "author": "范成大",
        "content": "忍寒索句踏霜行，刮面风来鬚结冰。\n倦仆触屏呼不应，梅花影下一窗灯。",
        "dynasty": "宋",
        "collection_info": null
    },
    {
        "title": "会散夜步",
        "author": "范成大",
        "content": "忘却下楼扶我谁，接䍦颠倒酒沾衣。\n贪看雪样满街月，不上篮舆步砌归。",
        "dynasty": "宋",
        "collection_info": null
    },
    {
        "title": "孟峤之家姬乞题扇二首  其一",
        "author": "范成大",
        "content": "轻烟小雨酿芳春，草色连天绿似裙。\n斜日满楼人独望，断鸿飞入万重云。",
        "dynasty": "宋",
        "collection_info": null
    },
    {
        "title": "孟峤之家姬乞题扇二首  其二",
        "author": "范成大",
        "content": "翠袖凌寒弄月明，梅花影下醉三更。\n一天风露谁惊觉，寂寞空杯缀落英。",
        "dynasty": "宋",
        "collection_info": null
    },
    {
        "title": "周畏知司直得湖南帅属过吴门復用己丑年倡和韵赠别",
        "author": "范成大",
        "content": "邂逅婆娑失少年，剧谈抵掌尚超然。\n君犹拄笏看山去，我且披蓑听雨眠。\n京洛分襟疑后会，江吴把酒悟前缘。\n暂来忽去都如梦，疑是陈卿竹叶船。",
        "dynasty": "宋",
        "collection_info": null
    },
    {
        "title": "偶书",
        "author": "范成大",
        "content": "伯劳东去燕西飞，同寄春风二月时。\n可恨同时不同调，此情那得更相知。",
        "dynasty": "宋",
        "collection_info": null
    },
    {
        "title": "双燕",
        "author": "范成大",
        "content": "底处飞双燕，衔泥上药栏。\n莫教惊得去，留取隔帘看。",
        "dynasty": "宋",
        "collection_info": null
    },
    {
        "title": "戏题牡丹",
        "author": "范成大",
        "content": "主人细意惜芳春，宝帐笼阶护紫云。\n风日等閒犹不到，外边蜂蝶莫纷纷。",
        "dynasty": "宋",
        "collection_info": null
    },
    {
        "title": "春日三首  其一",
        "author": "范成大",
        "content": "药栏花暖小猧眠，雪白晴云水碧天。\n煮酒青梅寒食过，夕阳庭院锁秋韆。",
        "dynasty": "宋",
        "collection_info": null
    },
    {
        "title": "春日三首  其二",
        "author": "范成大",
        "content": "西窗一雨又斜晖，睡起熏笼换夹衣。\n莫放珠帘遮洞户，从教燕子作双飞。",
        "dynasty": "宋",
        "collection_info": null
    },
    {
        "title": "春日三首  其三",
        "author": "范成大",
        "content": "双鲤无书直万金，画桥新绿一篙深。\n青苹白芷皆愁思，不独江枫动客心。",
        "dynasty": "宋",
        "collection_info": null
    },
    {
        "title": "高楼曲",
        "author": "范成大",
        "content": "岁暮天涯客，黄昏蝙蝠飞。\n高楼人不到，小雨怯单衣。",
        "dynasty": "宋",
        "collection_info": null
    },
    {
        "title": "湘江怨",
        "author": "范成大",
        "content": "苹芷迷烟路，莲舟忘却归。\n夜寒江水黑，风雨梦如飞。",
        "dynasty": "宋",
        "collection_info": null
    },
    {
        "title": "采莲三首  其一",
        "author": "范成大",
        "content": "溪头风迅怯单衣，两桨凌波去似飞。\n折得苹花双叶子，绿鬟撩乱带香归。",
        "dynasty": "宋",
        "collection_info": null
    },
    {
        "title": "采莲三首  其二",
        "author": "范成大",
        "content": "藕花深处好徘徊，不奈华筵苦见催。\n记取南泾茭叶露，明明风熟更重来。",
        "dynasty": "宋",
        "collection_info": null
    },
    {
        "title": "采莲三首  其三",
        "author": "范成大",
        "content": "柔橹无声坐钓鱼，浪花飞点翠罗裾。\n空江日暮无来客，肠断三湘一纸书。",
        "dynasty": "宋",
        "collection_info": null
    },
    {
        "title": "弔陈叔宝词",
        "author": "范成大",
        "content": "赏心亭上再来游，烟月迷人独自愁。\n行到江边无去路，却随潮水过扬州。",
        "dynasty": "宋",
        "collection_info": null
    },
    {
        "title": "渡淮",
        "author": "范成大",
        "content": "船旗衮衮径长淮，汴口人看拨不开。\n昨夜南风浪如屋，果然双节下天来。",
        "dynasty": "宋",
        "collection_info": null
    },
    {
        "title": "汴河",
        "author": "范成大",
        "content": "指顾枯河五十年，龙舟早晚定疏川。\n还京却要东南运，酸枣棠梨莫蓊然。",
        "dynasty": "宋",
        "collection_info": null
    },
    {
        "title": "虞姬墓",
        "author": "范成大",
        "content": "刘项家人总可怜，英雄无策庇婵娟。\n戚姬葬处君知否，不及虞兮有墓田。",
        "dynasty": "宋",
        "collection_info": null
    },
    {
        "title": "宿州",
        "author": "范成大",
        "content": "狐鸣鬼啸夜茫茫，元是官军旧战场。\n土伯不能藏碧燐，三三两两照前冈。",
        "dynasty": "宋",
        "collection_info": null
    },
    {
        "title": "雷万春墓",
        "author": "范成大",
        "content": "九陨元身不陨名，言言千载气如生。\n欲知忠信行蛮貊，过墓胡儿下马行。",
        "dynasty": "宋",
        "collection_info": null
    },
    {
        "title": "双庙",
        "author": "范成大",
        "content": "平地孤城寇若林，两公犹解障妖祲。\n大梁襟带洪河险，谁遣神州陆地沉。",
        "dynasty": "宋",
        "collection_info": null
    },
    {
        "title": "睢水",
        "author": "范成大",
        "content": "一战填河拥汉屯，拔山意气已鲸吞。\n直南即是阴陵路，兵果难将胜负论。",
        "dynasty": "宋",
        "collection_info": null
    },
    {
        "title": "伊尹墓",
        "author": "范成大",
        "content": "三尺黄垆直棘边，此心终古享皇天。\n汲书猥述流传妄，剖击嗟无咎单篇。",
        "dynasty": "宋",
        "collection_info": null
    },
    {
        "title": "留侯庙",
        "author": "范成大",
        "content": "功成轻举信良谋，心与鸱夷共一舟。\n吕媪区区无鸟喙，先生轻负赤松游。",
        "dynasty": "宋",
        "collection_info": null
    },
    {
        "title": "西瓜园",
        "author": "范成大",
        "content": "碧蔓凌霜卧软沙，年来处处食西瓜。\n形模濩落淡如水，未可蒲萄苜蓿夸。",
        "dynasty": "宋",
        "collection_info": null
    },
    {
        "title": "宜春苑",
        "author": "范成大",
        "content": "狐冢獾蹊满路隅，行人犹作御园呼。\n连昌尚有花临砌，肠断宜春寸草无。",
        "dynasty": "宋",
        "collection_info": null
    },
    {
        "title": "京城",
        "author": "范成大",
        "content": "倚天栉栉万楼棚，圣代规模若化成。\n如许金汤尚资盗，古来李绩胜长城。",
        "dynasty": "宋",
        "collection_info": null
    },
    {
        "title": "护龙河",
        "author": "范成大",
        "content": "新郭门前见客舟，清涟浅浅抱城楼。\n六龙行在东南国，河若能神合断流。",
        "dynasty": "宋",
        "collection_info": null
    },
    {
        "title": "福胜阁",
        "author": "范成大",
        "content": "翚飞五级半空翔，指点楼栏说太皇。\n劫火不能侵愿力，岿然独似汉灵光。",
        "dynasty": "宋",
        "collection_info": null
    },
    {
        "title": "相国寺",
        "author": "范成大",
        "content": "倾檐缺吻护奎文，金碧浮图暗古尘。\n闻说今朝恰开寺，羊裘狼帽趁时新。",
        "dynasty": "宋",
        "collection_info": null
    },
    {
        "title": "州桥",
        "author": "范成大",
        "content": "州桥南北是天街，父老年年等驾迴。\n忍泪失声询使者，几时真有六军来。",
        "dynasty": "宋",
        "collection_info": null
    },
    {
        "title": "宣德楼",
        "author": "范成大",
        "content": "峣阙丛霄旧玉京，御床忽有犬羊鸣。\n他年若作清宫使，不挽天河洗不清。",
        "dynasty": "宋",
        "collection_info": null
    },
    {
        "title": "市街",
        "author": "范成大",
        "content": "梳行讹杂马行残，药市萧骚土市寒。\n惆怅软红佳丽地，黄沙如雨扑征鞍。",
        "dynasty": "宋",
        "collection_info": null
    },
    {
        "title": "金水河",
        "author": "范成大",
        "content": "菜市桥西一水环，宫墙依旧俯清湾。\n谁怜磊磊河中石，曾上君王万岁山。",
        "dynasty": "宋",
        "collection_info": null
    },
    {
        "title": "壶春堂",
        "author": "范成大",
        "content": "松漠丹成去不归，龙髯无復有攀时。\n芳园留得觚棱在，长与都人作泪垂。",
        "dynasty": "宋",
        "collection_info": null
    },
    {
        "title": "渐水",
        "author": "范成大",
        "content": "黄流日夜向南风，道出封丘处处逢。\n紫盖黄旗在湖海，故应河伯欲朝宗。",
        "dynasty": "宋",
        "collection_info": null
    },
    {
        "title": "李固渡",
        "author": "范成大",
        "content": "洪河万里界中州，倒捲银潢聒地流。\n列弩燔梁那可渡，向来天数亦人谋。",
        "dynasty": "宋",
        "collection_info": null
    },
    {
        "title": "天成桥",
        "author": "范成大",
        "content": "一冈邑屋旧河滩，却望河身百里间。\n涌土涨沙漫白道，天成桥石在高山。",
        "dynasty": "宋",
        "collection_info": null
    },
    {
        "title": "旧滑州",
        "author": "范成大",
        "content": "大伾山麓马徘徊，积水中间旧滑台。\n渔子不知兴废事，清晨吹笛棹船来。",
        "dynasty": "宋",
        "collection_info": null
    },
    {
        "title": "扁鹊墓",
        "author": "范成大",
        "content": "活人绝技古今无，名下从教世俗趋。\n坟土尚堪充药饵，莫嗔医者例多卢。",
        "dynasty": "宋",
        "collection_info": null
    },
    {
        "title": "羑里城",
        "author": "范成大",
        "content": "陵谷迁移尚故墟，天盈商罪未蠲除。\n古今行客同嗤駡，何止三篇泰誓书。",
        "dynasty": "宋",
        "collection_info": null
    },
    {
        "title": "文王庙",
        "author": "范成大",
        "content": "堂堂十乱欲兴周，肯使君王死作囚。\n巧笑入宫天亦笑，可怜元不费深谋。",
        "dynasty": "宋",
        "collection_info": null
    },
    {
        "title": "相州",
        "author": "范成大",
        "content": "秃巾髽髻老扶车，茹痛含辛说乱华。\n頼有乡人聊刷耻，魏公元是鲁东家。",
        "dynasty": "宋",
        "collection_info": null
    },
    {
        "title": "秦楼",
        "author": "范成大",
        "content": "栏街看幕似春游，斑犊雕车碧画油。\n奚女家人称贵主，缕金长袖倚秦楼。",
        "dynasty": "宋",
        "collection_info": null
    },
    {
        "title": "翠楼",
        "author": "范成大",
        "content": "连袵成帷迓汉官，翠楼沽酒满城欢。\n白头翁媪相扶拜，垂老从今几度看。",
        "dynasty": "宋",
        "collection_info": null
    },
    {
        "title": "讲武城",
        "author": "范成大",
        "content": "阿瞒虓武盖刘孙，千古还将鬼蜮论。\n纵有周遭遗堞在，不如鱼復阵图尊。",
        "dynasty": "宋",
        "collection_info": null
    },
    {
        "title": "七十二冢",
        "author": "范成大",
        "content": "一棺何用冢如林，谁復如公负此心。\n闻说羣胡为封土，世间随事有知音。",
        "dynasty": "宋",
        "collection_info": null
    },
    {
        "title": "赵故城",
        "author": "范成大",
        "content": "金石笙篁绝代无，鼪鼯藜藿正乘除。\n园翁但爱城泥暖，侵早锄霜种晚蔬。",
        "dynasty": "宋",
        "collection_info": null
    },
    {
        "title": "邯郸道",
        "author": "范成大",
        "content": "薄晚霜侵使者车，邯郸阪峻且徐驱。\n困来也作黄粱梦，不梦封侯梦石湖。",
        "dynasty": "宋",
        "collection_info": null
    },
    {
        "title": "蔺相如墓",
        "author": "范成大",
        "content": "玉节经行虏障深，马头酾酒奠疎林。\n兹行璧重身如叶，天日应临慕蔺心。",
        "dynasty": "宋",
        "collection_info": null
    },
    {
        "title": "邯郸驿",
        "author": "范成大",
        "content": "长安大道走邯郸，倚瑟佳人怅望间。\n若见羶腥似今日，汉宫何用忆关山。",
        "dynasty": "宋",
        "collection_info": null
    },
    {
        "title": "丛台",
        "author": "范成大",
        "content": "凭高阅士剑如林，故国风流变古今。\n袨服云仍犹左袵，丛台休恨绿芜深。",
        "dynasty": "宋",
        "collection_info": null
    },
    {
        "title": "临洺镇",
        "author": "范成大",
        "content": "竟日霜寒暮解围，融融桑柘染斜晖。\n北人争劝临洺酒，云有棚头得兔归。",
        "dynasty": "宋",
        "collection_info": null
    },
    {
        "title": "邢台驿",
        "author": "范成大",
        "content": "太行东麓照邢州，万迭烟螺紫翠浮。\n谁解登临管风物，枯荷老柳替人愁。",
        "dynasty": "宋",
        "collection_info": null
    },
    {
        "title": "柳公亭",
        "author": "范成大",
        "content": "主人敬客有余情，催唤绳床坐柳亭。\n曲水流觞非故物，马鞍山色旧青青。",
        "dynasty": "宋",
        "collection_info": null
    },
    {
        "title": "内丘梨园",
        "author": "范成大",
        "content": "汗后鹅梨爽似冰，花身耐久老犹荣。\n园翁指似还三笑，曾共翁身见太平。",
        "dynasty": "宋",
        "collection_info": null
    },
    {
        "title": "大宁河",
        "author": "范成大",
        "content": "梨枣从来数内丘，大宁河畔果园稠。\n荆箱扰扰拦街卖，红皱黄团满店头。",
        "dynasty": "宋",
        "collection_info": null
    },
    {
        "title": "柏乡",
        "author": "范成大",
        "content": "贯生名压汉公卿，自古逢雠不反兵。\n仇虏滔天无敢动，柏乡空溷迫人名。",
        "dynasty": "宋",
        "collection_info": null
    },
    {
        "title": "唐山",
        "author": "范成大",
        "content": "勋唐遗德照清湾，百圣闻风不敢班。\n何物苦寒胡地鬼，二名犹敢废尧山。",
        "dynasty": "宋",
        "collection_info": null
    },
    {
        "title": "光武庙",
        "author": "范成大",
        "content": "云台列像拱真人，野老犹夸建武春。\n不用剑锋能刜石，冰河一瞥已通神。",
        "dynasty": "宋",
        "collection_info": null
    },
    {
        "title": "赵州石桥",
        "author": "范成大",
        "content": "石色如霜铁色新，洨河南北尚通津。\n不因再度皇华使，谁洗奚车塞马尘。",
        "dynasty": "宋",
        "collection_info": null
    },
    {
        "title": "柏林院",
        "author": "范成大",
        "content": "胡来胡现劫灰深，风鼓三灾海印沈。\n急过当年无佛处，庭前空有柏森森。",
        "dynasty": "宋",
        "collection_info": null
    },
    {
        "title": "栾城",
        "author": "范成大",
        "content": "颓垣破屋古城边，客传萧寒爨不烟。\n明府牙绯危受杖，栾城风物一凄然。",
        "dynasty": "宋",
        "collection_info": null
    },
    {
        "title": "呼沱河",
        "author": "范成大",
        "content": "闻道河神解造冰，曾扶阳九见中兴。\n如今烂被胡羶涴，不似沧浪可濯缨。",
        "dynasty": "宋",
        "collection_info": null
    },
    {
        "title": "真定舞",
        "author": "范成大",
        "content": "紫袖当棚雪鬓凋，曾随广乐奏云韶。\n老来未忍耆婆舞，犹倚黄钟衮六么。",
        "dynasty": "宋",
        "collection_info": null
    },
    {
        "title": "东坡祠堂",
        "author": "范成大",
        "content": "化原坊裏尚黉堂，闻道苏仙有奉尝。\n想见当年行乐处，牙旗铁马照金章。",
        "dynasty": "宋",
        "collection_info": null
    },
    {
        "title": "松醪",
        "author": "范成大",
        "content": "松风漱罢读离骚，翰墨仙翁百代豪。\n一笑毡裘那办此，当年嵇阮尚餔糟。",
        "dynasty": "宋",
        "collection_info": null
    },
    {
        "title": "望都",
        "author": "范成大",
        "content": "荒寺疎钟解客鞍，由山东畔白烟寒。\n望都风土连唐县，翁媪排门带瘿看。",
        "dynasty": "宋",
        "collection_info": null
    },
    {
        "title": "安肃军",
        "author": "范成大",
        "content": "从古铜门控朔方，南城烟火北城荒。\n台家抵死争溏泺，满眼秋芜衬夕阳。",
        "dynasty": "宋",
        "collection_info": null
    },
    {
        "title": "出塞路",
        "author": "范成大",
        "content": "当年玉帛聘辽阳，出塞曾歌此路长。\n汉节重寻旧车辙，插天犹有万垂杨。",
        "dynasty": "宋",
        "collection_info": null
    },
    {
        "title": "白沟",
        "author": "范成大",
        "content": "高陵深谷变迁中，佛劫仙尘事事空。\n一水涓流独如带，天应留作汉提封。",
        "dynasty": "宋",
        "collection_info": null
    },
    {
        "title": "太行",
        "author": "范成大",
        "content": "西北浮云捲莫秋，太行南麓照封丘。\n横峰侧岭知多少，行到燕山翠未休。",
        "dynasty": "宋",
        "collection_info": null
    },
    {
        "title": "固城",
        "author": "范成大",
        "content": "柳桊凉罐汲泉遥，味苦仍咸似海潮。\n却忆径山龙井水，一杯洗眼洞层霄。",
        "dynasty": "宋",
        "collection_info": null
    },
    {
        "title": "范阳驿",
        "author": "范成大",
        "content": "邮亭偪仄但宜冬，恰似披裘坐土空。\n枕上惊回丹阙梦，屋头白塔满铃风。",
        "dynasty": "宋",
        "collection_info": null
    },
    {
        "title": "定兴",
        "author": "范成大",
        "content": "新城迁次少人烟，桑柘中间井径寒。\n亦有染人来卖缬，淡红深碧挂长竿。",
        "dynasty": "宋",
        "collection_info": null
    },
    {
        "title": "清远店",
        "author": "范成大",
        "content": "女僮流汗逐毡軿，云在淮乡有父兄。\n屠婢杀奴官不问，大书黥面罚犹轻。",
        "dynasty": "宋",
        "collection_info": null
    },
    {
        "title": "琉璃河",
        "author": "范成大",
        "content": "烟林葱蒨带回塘，桥眼惊人失睡乡。\n健起褰帷揩病眼，琉璃河上看鸳鸯。",
        "dynasty": "宋",
        "collection_info": null
    },
    {
        "title": "灰洞",
        "author": "范成大",
        "content": "塞北风沙涨帽檐，路经灰洞十分添。\n据鞍莫问尘多少，马耳冥蒙不见尖。",
        "dynasty": "宋",
        "collection_info": null
    },
    {
        "title": "良乡",
        "author": "范成大",
        "content": "新寒冻指似排籤，村酒虽酸未可嫌。\n紫烂山梨红皱枣，总输易栗十分甜。",
        "dynasty": "宋",
        "collection_info": null
    },
    {
        "title": "卢沟",
        "author": "范成大",
        "content": "草草鱼梁枕水低，匆匆小驻濯涟漪。\n河边服匿多生口，长记轺车放鴈时。",
        "dynasty": "宋",
        "collection_info": null
    },
    {
        "title": "燕宾馆",
        "author": "范成大",
        "content": "九日朝天种落驩，也将佳节劝杯盘。\n苦寒不似东篱下，雪满西山把菊看。",
        "dynasty": "宋",
        "collection_info": null
    },
    {
        "title": "橙纲",
        "author": "范成大",
        "content": "尧舜方堪橘柚包，穹庐亦復使民劳。\n华清荔子沾恩幸，一骑回时万骑骚。",
        "dynasty": "宋",
        "collection_info": null
    },
    {
        "title": "蹋鸱巾",
        "author": "范成大",
        "content": "重译知书自贵珍，一生心愧蹋鸱巾。\n雨中折角君何爱，帝有衣裳易介鳞。",
        "dynasty": "宋",
        "collection_info": null
    },
    {
        "title": "耶律侍郎",
        "author": "范成大",
        "content": "乍见华书眼似麞，低头惭愧紫荷囊。\n人间无事无奇对，伏猎今成两侍郎。",
        "dynasty": "宋",
        "collection_info": null
    },
    {
        "title": "龙津桥",
        "author": "范成大",
        "content": "燕石扶栏玉作堆，柳塘南北抱城迴。\n西山剩放龙津水，留待官军饮马来。",
        "dynasty": "宋",
        "collection_info": null
    },
    {
        "title": "燕宫",
        "author": "范成大",
        "content": "金盆濯足段文昌，乞索家风饱便忘。\n他日楚人能一炬，又从焦土说阿房。",
        "dynasty": "宋",
        "collection_info": null
    },
    {
        "title": "会同馆",
        "author": "范成大",
        "content": "万里孤臣致命秋，此身何止一沤浮。\n提携汉节同生死，休问羝羊解乳不。",
        "dynasty": "宋",
        "collection_info": null
    },
    {
        "title": "与吴兴薛士隆使君游弁山石林先生故居",
        "author": "范成大",
        "content": "白苹有嘉招，苍弁得胜践。\n会心不惮远，乘兴恐失便。\n篮舆犯穷腊，共作忍寒面。\n溟蒙云酿雪，浩荡风落鴈。\n松篁渐清幽，猿鹤或悲怨。\n英英文章公，作舍锁葱蒨。\n峣峰俯前荣，佳木秀诸院。\n穷搜发山骨，林立侍谈讌。\n西岩踞熊虎，东岩峙屏案。\n履綦故仿佛，盖瓦已零乱。\n经营三十年，成毁一飞电。\n摩挲土花碧，小立为三叹。",
        "dynasty": "宋",
        "collection_info": null
    },
    {
        "title": "自石林回过小玲珑岩窦益奇昔为富人吴氏所有今一子尚幼山检校于官",
        "author": "范成大",
        "content": "一丘乃中虚，洞穴四无碍。\n却略岩岫杳，黝纠石床怪。\n苍牛饮前池，碧罅滟微濑。\n雕锼具百巧，图画窘千态。\n哀湍写坏磴，冻雨湿空翠。\n疎梅照草棘，瘦竹拔蹊隧。\n当时闾阎子，目力在尘外。\n孤童藐难料，奇事疑有待。\n谁欤千金捐，来换把茅盖。\n不仙亦足豪，众垤皆累块。\n我评北山游，胜绝此无对。\n玲珑讵可小，孰能为之大。",
        "dynasty": "宋",
        "collection_info": null
    },
    {
        "title": "濯缨亭在吴兴南门外",
        "author": "范成大",
        "content": "凄风急雨脱然晴，当道横山似见迎。\n野水茫茫何用许，烂供游子濯尘缨。",
        "dynasty": "宋",
        "collection_info": null
    },
    {
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其一",
        "author": "范成大",
        "content": "浮生渺渺但飞埃，问讯星宫又独来。\n天上人间最高处，为君题作鬰萧台。",
        "dynasty": "宋",
        "collection_info": null
    },
    {
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其二",
        "author": "范成大",
        "content": "拙疎何计补涓埃，惭愧双旌去復来。\n三过溪门今老矣，病无脚力更登台。",
        "dynasty": "宋",
        "collection_info": null
    },
    {
        "title": "干道己丑守括被召再过钓台自和十年前小诗刻之柱间后五年自西掖帅桂林癸巳元日雪晴復过之再用旧韵三绝  其三",
        "author": "范成大",
        "content": "界天山雪浄黄埃，溪上扁舟夜泛来。\n匝地东风劝椒酒，山头今日是春台。",
        "dynasty": "宋",
        "collection_info": null
    },
    {
        "title": "玉山道中",
        "author": "范成大",
        "content": "常山多清溪，玉山富乔木。\n行色鬰苍然，颇亦慰愁目。\n梅花隔篱见，珑璁照茅屋。\n晚来风刮地，想见飘香玉。",
        "dynasty": "宋",
        "collection_info": null
    },
    {
        "title": "桃花坛下望龟峰",
        "author": "范成大",
        "content": "石坛无土谩嵚岑，何自能生小柏林。\n拟擘蛤蜊龟殻上，病来不杀懒登临。",
        "dynasty": "宋",
        "collection_info": null
    },
    {
        "title": "清音堂与赵德庄太常小饮在余干琵琶洲傍洲以形似得名",
        "author": "范成大",
        "content": "曲浦弯环绕县青，一杯閒客两飘零。\n琵琶不语苍烟暮，山水清音着意听。",
        "dynasty": "宋",
        "collection_info": null
    },
    {
        "title": "过鄱阳湖次游子明韵",
        "author": "范成大",
        "content": "春工酿雪无端密，大块囊风不肯收。\n休问巉岩与欹侧，我今弟靡共波流。\n野鹰兀兀平沙上，折苇萧萧古渡头。\n满眼荒寒底处所，令人肠断五湖舟。",
        "dynasty": "宋",
        "collection_info": null
    },
    {
        "title": "豫章南浦亭泊舟二首  其一",
        "author": "范成大",
        "content": "绣槛临沧渚，牙樯插暮沙。\n浦云沉断鴈，江雨入昏鸦。\n野旷天何近，春寒岁未华。\n来朝风一席，随处且浮家。",
        "dynasty": "宋",
        "collection_info": null
    },
    {
        "title": "豫章南浦亭泊舟二首  其二",
        "author": "范成大",
        "content": "闰岁花光晚，霜朝草色荒。\n趁墟犹市井，收潦再耕桑。\n客路东西懒，江流日夜忙。\n长歌情不尽，一酌酹沧浪。",
        "dynasty": "宋",
        "collection_info": null
    },
    {
        "title": "清江道中橘园甚伙",
        "author": "范成大",
        "content": "芳林不断清江曲，倒影入江江水绿。\n未论万户比封君，瓦屋人家衣食足。\n暑风泛花兰芷香，秋日篱落明青黄。\n客舟来迟佳景尽，但见碧树愁春霜。",
        "dynasty": "宋",
        "collection_info": null
    },
    {
        "title": "清江台在临江郡圃西冈上张安国题榜",
        "author": "范成大",
        "content": "南来富寿冈，形胜此蟠结。\n岑竮戴高台，栏槛了风月。\n萧滩曳长烟，閤皂炯残雪。\n江流当带横，练綀浮木末。\n天风来无乡，万里吹醉缬。\n登临信奇事，忍冻亦痴绝。\n故人春梦觉，遗墨秋蛇掣。\n浮云真可咍，挥觯酹空阔。",
        "dynasty": "宋",
        "collection_info": null
    },
    {
        "title": "自冬徂春道中多雨至临江宜春之间特甚遂作苦语",
        "author": "范成大",
        "content": "客行无晴时，涔涔如漏天。\n东吴至西江，旧岁接新年。\n蜡屐惊踵决，油衣笑鹑悬。\n掀淖起復仆，顷步如重关。\n略似鸭与猪，汩没泥水阑。\n我涂未渠穷，一晴愧天悭。\n倒塔桥已断，壁破渡无船。\n路人相告语，未到先长叹。\n薄晚得硗确，稍入袁州山。\n不辞石啮足，聊免泥没鞯。\n自古行路吟，听者凋朱颜。\n轩渠尚能赋，诗人类痴顽。",
        "dynasty": "宋",
        "collection_info": null
    },
    {
        "title": "玉虚观去宜春二十五里许君上升时飞白茅数叶以赐王长史王以宅为观观旁至今有仙茅极异常草备五味尤辛辣云久食可仙道士煮汤以设客",
        "author": "范成大",
        "content": "白云堆裏白茅飞，香味芳辛胜五芝。\n揉叶煮泉摩腹去，全胜石髓畏风吹。",
        "dynasty": "宋",
        "collection_info": null
    },
    {
        "title": "入分宜",
        "author": "范成大",
        "content": "新喻渡无桥，分宜桥有栏。\n孰欤两徼吏，贤否已判然。\n堂上着威信，四郊如目前。\n入国政可知，兹焉略闚观。",
        "dynasty": "宋",
        "collection_info": null
    },
    {
        "title": "方竹杖",
        "author": "范成大",
        "content": "竹君箇箇面团团，此士刚方独凛然。\n外貌中心俱壁立，任从痴子削教圆。",
        "dynasty": "宋",
        "collection_info": null
    },
    {
        "title": "游仰山谒小释迦塔访孚惠二王遗蹟赠长老混融",
        "author": "范成大",
        "content": "堵田溪渊清洄洄，梅洲问路寒云堆。\n连空磴道虬尾滑，竹舆直上无梯阶。\n苍官来迎夹道立，相逢无言心眼开。\n翠微中断雪磵吼，两耳不办供喧豗。\n林间静极成断相，政要万壑号风雷。\n山如莲盆绕金地，龙官避席余苍崖。\n祖师抱膝坐古塔，大禅海浪翻天来。\n腾空狡狯我未暇，拄杖踏湿撞莓苔。\n问龙亦借一席地，解包听雨眠西斋。\n当年公案忌错举，神通佛法同坑埋。\n混融庵中的的意，笑我舌本空崔巍。\n兹事且置饱吃饭，稊田米贱如黄埃。",
        "dynasty": "宋",
        "collection_info": null
    },
    {
        "title": "大雨宿仰山翌旦骤霁混融云无乃开仰山之云乎出山道中作此寄混融",
        "author": "范成大",
        "content": "谁开大仰云，此岂吾力及。\n日光千丈毫，弹指众峰立。\n衡山捲阴气，海市发冬蛰。\n韩苏两枯鱼，出语自濡湿。\n人厄与天穷，底用苦封执。\n但喜拄杖俊，仍欣芒屩涩。\n向来三尺泥，有足似羁馽。\n龙渊古桥皴，獭径寒溜泣。\n春浅山容瘦，风饕涧声急。\n一箪寄前村，野䔩旋收拾。\n猫头髠笋尖，雀舌剥茶粒。\n土毛冠江西，斗酒况可挹。\n聊同一笑粲，缓赋百忧集。",
        "dynasty": "宋",
        "collection_info": null
    },
    {
        "title": "初入湖南醴陵界",
        "author": "范成大",
        "content": "崖树阴阴夹暝途，出山欢喜见平芜。\n一春客梦饱风雨，行尽江南闻鹧鸪。",
        "dynasty": "宋",
        "collection_info": null
    },
    {
        "title": "醴陵驿",
        "author": "范成大",
        "content": "绿水桥通县，门前柳已黄。\n人稀山木寿，土瘦水泉香。\n乍脱泥中滑，还嗟堠子长。\n槠洲何日到，鼓枻上沧浪。",
        "dynasty": "宋",
        "collection_info": null
    },
    {
        "title": "湘潭道中咏芳草",
        "author": "范成大",
        "content": "积雨倏然晴，秀野若新沐。\n芳草径寸姿，中有不胜绿。\n萋萋路傍情，颇亦念幽独。\n驱马去不顾，断肠招隠曲。",
        "dynasty": "宋",
        "collection_info": null
    },
    {
        "title": "初见山花",
        "author": "范成大",
        "content": "三日晴泥尚没鞾，几将风雨过年华。\n湘东二月春纔到，恰有山樱一树花。",
        "dynasty": "宋",
        "collection_info": null
    },
    {
        "title": "槠洲道中",
        "author": "范成大",
        "content": "烟凝山如影，云褰日射毫。\n桃间红树迥，麦裏绿丛高。\n客子叹游倦，田家甘作劳。\n乘除吾尚可，未拟赋离骚。",
        "dynasty": "宋",
        "collection_info": null
    },
    {
        "title": "浮湘行",
        "author": "范成大",
        "content": "湘山中间湘水横，绿苹叶齐春涨生。\n盘涡沄沄去无声，吾乘桂舟泝中𤃩。\n扬波击汰双橹狞，辘轳引笮如牛鸣。\n篙师绝叫迭鼓轰，潜鱼跳奔乳猿惊。\n暖烟浮空昼梦腾，山长水远天无情。\n吹箫拊瑟弔湘灵，水妃风御缤来迎。\n问客良苦远征行，昨者斧钺下青冥。\n命我尽护安南兵，岭海一视如王庭。\n布荡阳春濯腐腥，王事靡盬来有程。\n匪躬之故惟尔甿，芳洲杜若空青青。\n九歌凄悲不可听，愿赓楚调归和平。",
        "dynasty": "宋",
        "collection_info": null
    },
    {
        "title": "湘江洲尾快风挂帆",
        "author": "范成大",
        "content": "船头雪浪吼奔雷，十丈高帆满意开。\n我自只凭忠信力，风应不为世情来。\n儿童屡惜峰峦过，将士犹教鼓笛催。\n明日祝融天柱去，更烦先捲乱云堆。",
        "dynasty": "宋",
        "collection_info": null
    },
    {
        "title": "泊湘江鱼口滩",
        "author": "范成大",
        "content": "知时社燕语樯竿，游子奔波自鲜欢。\n趁客卖鱼双桨急，隔林沽酒小旗寒。\n潇湘浑似日南落，岳麓已从天外看。\n薄暮滩前收百丈，卧闻三老报平安。",
        "dynasty": "宋",
        "collection_info": null
    },
    {
        "title": "谒南岳",
        "author": "范成大",
        "content": "湘中固多山，夹岸万马屯。\n坡陀无敢高，似逊乔岳尊。\n晓投望云亭，众丘拱墙藩。\n浓岚忽飘荡，积翠浮云端。\n天柱已峻极，祝融更高寒。\n紫盖鬰当中，冈势汹崩奔。\n峙为赤帝峰，下直宫壖垣。\n角楼捧双阙，圆方模九阍。\n炎符抚中兴，南正实司天。\n草木熏协气，山林奠神姦。\n妥灵有备物，龙卷鸾旗轩。\n走忝桂林伯，与神俱南辕。\n上谒礼亦宜，为国忧元元。\n心空祸福相，古井寒无澜。\n杯珓不用掷，但愿归田园。\n相传壁画好，拂拭尘埃昏。\n弓刀立壮士，剑佩班灵官。\n后宫行乐处，窈窕千云鬟。\n锦地舞月昼，珠栊侍春闲。\n武氏笔已绝，梗概犹清妍。\n旋车阖庙去，颇厌山市喧。\n胜果招客游，径排集贤关。\n梵庋绚杂组，锡杖锵古镮。\n避雨胜业阁，晚晴留凭栏。\n石廪映岣嵝，望眼增孱颜。\n上封眇孤绝，南台半云烟。\n碧岫有灵药，朱陵巢洞仙。\n病倦懒幽讨，山僧镌我顽。\n松樛唐季枝，柏跼隋初根。\n奇事不胜纪，重游当细论。",
        "dynasty": "宋",
        "collection_info": null
    },
    {
        "title": "两虫",
        "author": "范成大",
        "content": "鹧鸪忧兄行不得，杜宇劝客不如归。\n天涯羁思难绘画，惟有两虫相发挥。",
        "dynasty": "宋",
        "collection_info": null
    },
    {
        "title": "衡阳道中二绝  其一",
        "author": "范成大",
        "content": "桑下芜菁晚，高花出短篱。\n茅檐少春事，惟记浴蚕时。",
        "dynasty": "宋",
        "collection_info": null
    },
    {
        "title": "衡阳道中二绝  其二",
        "author": "范成大",
        "content": "黑羖钻篱破，花猪突户开。\n空山竹瓦屋，犹有燕飞来。",
        "dynasty": "宋",
        "collection_info": null
    },
    {
        "title": "衡州石鼓书院",
        "author": "范成大",
        "content": "古磴浮沧渚，新黉锁碧萝。\n要津山独立，巨壑水同波。\n俎豆弥文肃，衣冠盛事多。\n地灵钟杰俊，宁但拾儒科。",
        "dynasty": "宋",
        "collection_info": null
    },
    {
        "title": "合江亭",
        "author": "范成大",
        "content": "石鼓鬰嵯峨，截然踞沧洲。\n有如古盟主，勤王会诸侯。\n蒸湘伯叔国，禀命会葵丘。\n敢不承载书，戮力朝宗周。\n混为同轨去，崩奔不敢留。\n宜哉百谷王，博大无与俦。\n毡毳昔乱华，车马隔中州。\n未闻齐晋勋，包茅费诛求。\n威文亦弘规，尚取童子羞。\n安知千载后，但泣新亭囚。\n我题石鼓诗，愿言续春秋。",
        "dynasty": "宋",
        "collection_info": null
    },
    {
        "title": "沈家店道傍棣棠花",
        "author": "范成大",
        "content": "乍晴芳草竞怀新，谁种幽花隔路尘。\n绿地缕金罗结带，为谁开放可怜春。",
        "dynasty": "宋",
        "collection_info": null
    },
    {
        "title": "邵阳口路粗恶积雨余泞难行",
        "author": "范成大",
        "content": "平生春梦境，俛仰抚八极。\n湖南天尽头，梦亦未常识。\n岂知多病身，今乃着脚历。\n山泉澄不清，崖土璺而赤。\n坳堂滑胜油，累块硬逾石。\n贪夫一回顾，壮士三叹息。\n不知清淑气，果復曾鬰积。\n我岂鄙夷之，短咏聊一剧。",
        "dynasty": "宋",
        "collection_info": null
    },
    {
        "title": "马鞍驿饭罢纵步",
        "author": "范成大",
        "content": "食饱倦舆马，散策步前冈。\n意行踏芳草，萧艾蓊生香。\n春事甚寂寥，山桃带松篁。\n游蜂入菜花，此岂堪蜜房。\n今年蚕出迟，柘叶分寸长。\n好晴纔数日，岁事未渠央。",
        "dynasty": "宋",
        "collection_info": null
    },
    {
        "title": "黄罴岭",
        "author": "范成大",
        "content": "薄游每违己，兹行遂登危。\n峻阪荡胸立，恍若对镜窥。\n传呼半空响，蒙蒙上烟霏。\n木末见前驱，可望不可追。\n跻攀百千盘，有顷身及之。\n白云叵揽撷，但觉沾人衣。\n高木傲烧痕，葱茏茁新荑。\n春禽断不到，惟有蜀魄啼。\n谓非人所寰，居然见锄犁。\n山农如木客，上下翾以飞。\n宁知有康庄，生死安崄巇。\n室屋了无处，恐尚橧巢栖。\n安得拔汝出，王路方清夷。",
        "dynasty": "宋",
        "collection_info": null
    },
    {
        "title": "衡永之间山路艰涩薄晚吏卒鬨云渐近祁阳路已平夷皆有津津之色",
        "author": "范成大",
        "content": "朝登赤土岭，暮入黄泥谷。\n春江弄花月，归梦恍在目。\n觉来行路难，杜宇叫高木。\n凹中泥没踝，凸处石啮足。\n坐舆我尚病，想见肩舆仆。\n衡阳復祁阳，可暂不可宿。\n晚来出前冈，路坦亭堠促。\n将士走相贺，喜色如膏沐。\n人生本无闷，逆境要先熟。\n不从忧患来，安识平为福。\n夷涂不常遇，历险始知足。",
        "dynasty": "宋",
        "collection_info": null
    },
    {
        "title": "书浯溪中兴碑后",
        "author": "范成大",
        "content": "三颂遗音和者希，丰容宁有刺讥辞。\n绝怜元子春秋法，都寓唐家清庙诗。\n歌咏当谐琴搏拊，策书自管璧瑕疵。\n纷纷健笔刚题破，从此磨崖不是碑。",
        "dynasty": "宋",
        "collection_info": null
    },
    {
        "title": "愚溪在零陵城对岸渡江即至溪甚狭一石涧耳盖众山之水流出湘中",
        "author": "范成大",
        "content": "一水弯环罗带阔，千古零陵擅风月。\n取名如许安得愚，因病成妍却奇绝。\n至今镜浄不可唾，犹恐先生遗翰墨。\n泽及溪流不庇身，付与后来商巧拙。\n我欲扁舟穷石涧，春涨未生寒濑咽。\n纷红骇绿四山空，惟有风篁韵骚屑。\n清溪东去客西征，钴鉧潭边聊驻节。\n何时随汝下潇湘，归路三千橹伊轧。",
        "dynasty": "宋",
        "collection_info": null
    },
    {
        "title": "宿清湘城外田家",
        "author": "范成大",
        "content": "驱马力犹彊，奏床身始疲。\n浮浮云拂帐，潏潏水鸣篱。\n未熟灯前梦，闲寻道上诗。\n湘中多夜雨，客枕最先知。",
        "dynasty": "宋",
        "collection_info": null
    },
    {
        "title": "宿深溪驿去广右界只一程",
        "author": "范成大",
        "content": "北户书频到，南云鴈不飞。\n试评骑马路，何似钓鱼矶。\n击柝黄茅店，篝灯白竹扉。\n故园桑柘暖，亦有稻粱肥。",
        "dynasty": "宋",
        "collection_info": null
    },
    {
        "title": "晚春二首  其一",
        "author": "范成大",
        "content": "静极闻檐佩，慵来爱枕帏。\n隙虹飞永昼，帘影碎斜晖。\n燕踏花枝语，蜂萦柳絮归。\n轻飔宜白纻，时节近清微。",
        "dynasty": "宋",
        "collection_info": null
    },
    {
        "title": "晚春二首  其二",
        "author": "范成大",
        "content": "好事怜春老，无愁耐日长。\n炉烟惊扇影，酒面舞花光。\n照水云容懒，移床竹意凉。\n更烦红槿帽，促拍打山香。",
        "dynasty": "宋",
        "collection_info": null
    },
    {
        "title": "红豆蔻花",
        "author": "范成大",
        "content": "绿叶焦心展，红苞竹箨披。\n贯珠垂宝珞，剪綵倒鸾枝。\n且入花栏品，休论药裹宜。\n南方草木状，为尔首题诗。",
        "dynasty": "宋",
        "collection_info": null
    },
    {
        "title": "偶题",
        "author": "范成大",
        "content": "檐雨初干团扇风，夕阳芳树绿葱葱。\n蕉心榴萼俱无頼，要与春衫相并红。",
        "dynasty": "宋",
        "collection_info": null
    },
    {
        "title": "次韵郭季勇机宜雪观席上留别",
        "author": "范成大",
        "content": "胜绝尊前万事休，纵非吾土且登楼。\n山迎雨脚俄飞过，风约江声欲倒流。\n野水渐堪添酒面，夕阳依旧满帘鈎。\n凭阑从此迟归鞅，能及中秋对月不。",
        "dynasty": "宋",
        "collection_info": null
    },
    {
        "title": "次韵许季韶通判雪观席上",
        "author": "范成大",
        "content": "把酒临风瑞露倾，琼浆何用谒云英。\n捲帘雨脚银丝挂，倚杖江头绿涨生。\n岭海一凉苏暑病，山林千籁试秋声。\n兹游奇绝忘羁宦，惭愧烟中短棹横。",
        "dynasty": "宋",
        "collection_info": null
    },
    {
        "title": "送周直夫教授归永嘉",
        "author": "范成大",
        "content": "青灯相对话儒酸，老去羁游自鲜欢。\n昨夜榕溪三寸雨，今朝桂岭十分寒。\n知心海内向来少，解手天涯良独难。\n一笑不须论聚散，少焉吾亦跨归鞍。",
        "dynasty": "宋",
        "collection_info": null
    },
    {
        "title": "赠赵廉州",
        "author": "范成大",
        "content": "马羣杂沓草蒙茸，刮目权奇一洗空。\n天末也烦行李到，岁寒聊得酒尊同。\n梅花夜夜湘南雨，榕叶年年海北风。\n少待佳晴看山去，玉篸高插翠云丛。",
        "dynasty": "宋",
        "collection_info": null
    },
    {
        "title": "去年过弋阳访赵恂道通判话西湖旧游因题小诗近忽刻石寄来谩录",
        "author": "范成大",
        "content": "红尘宝马碧湖船，一梦如今费十年。\n却照清溪寻绿鬓，但余衰雪两萧然。",
        "dynasty": "宋",
        "collection_info": null
    },
    {
        "title": "送唐彦博宰安丰兼寄呈淮西帅赵渭师郎中",
        "author": "范成大",
        "content": "唐子皦自鲜，水清石粼粼。\n绣肠五车书，不鄙簿领尘。\n黟山与桂岭，一笑二十春。\n天涯会面难，岁晚情话真。\n五管无贤侯，但有岚烟昏。\n此岂功名场，往戍清淮滨。\n北门诗书帅，平生吾故人。\n问讯今何如，凌烟上星辰。\n为言落南客，病作寒螀呻。\n飘飘北归梦，夜绕吴淞云。",
        "dynasty": "宋",
        "collection_info": null
    },
    {
        "title": "燕堂后卢橘一株冬前先开极香",
        "author": "范成大",
        "content": "卢橘花残细细飞，满枝晴日闹蜂儿。\n霜余有此香无奈，合与称题赋小诗。",
        "dynasty": "宋",
        "collection_info": null
    },
    {
        "title": "干道癸巳腊后二日桂林大雪尺余郡人云前此未省见也郭季勇机宜赋古风为贺次其韵",
        "author": "范成大",
        "content": "忆昔北征秋遇雪，穹庐苦寒不堪说。\n飞花如席暗燕然，把酒悲歌度佳节。\n胡儿馆客类西河，鐍户不容浮蚁泄。\n当时已分餐毡莩，宁復梦游炎岭热。\n忽逐梅花行万里，又与故山轻话别。\n天公恐我愁瘴雾，十日号风吹石裂。\n同云乃肯度严关，一夜玉峰高嶻嵲。\n老榕蓊密最先缟，穉竹枵虚时一折。\n须知桂海接蓬瀛，满目三山白银阙。\n不管楼高翠袖单，但嫌酒浅金杯凸。\n东郭先生履虽敝，诗情却斗冰壶洁。\n归捻冻髭搜好句，山馆青灯对明灭。\n为怜叶气到黄茅，何止森森松柏悦。\n丰年作守会饱暖，羁宦思归自愁绝。\n岂无菊径乐琴书，亦有秫田供曲糵。\n东冈雪后一犁春，谁在陂头忆调燮。",
        "dynasty": "宋",
        "collection_info": null
    },
    {
        "title": "次韵陈仲思经属西峰观雪",
        "author": "范成大",
        "content": "仙人灕江游，剪水冯夷宫。\n宾友来邹枚，寒辔摇冬珑。\n起望天南陲，玉沙满长风。\n越人来省识，把酒酹层空。\n从来峤南北，人谓将无同。\n那知梁园霰，飞入瑞露中。\n幕府有清士，寻僧上西峰。\n六花信娟巧，未及五字工。\n我亦涤冰砚，课虚贵新功。\n莫嗤两臞儒，毫端尚清丰。",
        "dynasty": "宋",
        "collection_info": null
    },
    {
        "title": "喜雪示桂人",
        "author": "范成大",
        "content": "腊雪同云岭外稀，南人北客尽冬衣。\n从今老杜诗犹信，梅片飞时雪也飞。",
        "dynasty": "宋",
        "collection_info": null
    },
    {
        "title": "寄题商华叔心远堂用卷中韵",
        "author": "范成大",
        "content": "示我新诗卷，知君遯俗情。\n安流视巫峡，灰劫笑昆明。\n徽外夜絃语，瓮头春蚁生。\n蓝桥即仙窟，何况有云英。",
        "dynasty": "宋",
        "collection_info": null
    },
    {
        "title": "送郭季勇同年归衡山",
        "author": "范成大",
        "content": "天壤郭有道，文献今在兹。\n啄啄家鸡羣，见子野鹤姿。\n尘笼万里心，择食中夜饥。\n拙宦避捷径，瘴风吹鬓丝。\n平生杏园友，把酒天南陲。\n何敢吏朱浮，但喜见紫芝。\n问君今何适，旧圃余荒畦。\n提携汉阴瓮，岁晚俱忘机。\n勿开衡山云，恐惊隠沦栖。\n定肯从君游，岁晚攀桂枝。\n我亦理吴榜，春湘绿苹齐。\n风蒲为谁落，之子同襟期。\n丁宁祝融峰，将迎两枯藜。\n一望五千里，共洗蛮烟悲。",
        "dynasty": "宋",
        "collection_info": null
    },
    {
        "title": "甲午岁朝寓桂林记去年是日泊桐江谒严子陵祠迤逦度岭感怀赋诗",
        "author": "范成大",
        "content": "去年晓缆解江皋，也把屠苏泛浊醪。\n一席饱风渔浦阔，千山封雪钓台高。\n将军老矣鸣孤剑，客子归哉咏大刀。\n早晚扁舟寻旧路，柁楼吹笛破云涛。",
        "dynasty": "宋",
        "collection_info": null
    },
    {
        "title": "癸水亭落成示坐客长老之记曰癸水绕东城永不见刀兵余作亭于水上其详具记中",
        "author": "范成大",
        "content": "天将福地巩严城，形胜山川表裏明。\n旧说桂林无瘴气，今知灕水辟刀兵。\n云深铜柱边声乐，月冷珠池海面平。\n愿挽江流接河汉，为君直北洗欃枪。",
        "dynasty": "宋",
        "collection_info": null
    },
    {
        "title": "缓带轩独坐",
        "author": "范成大",
        "content": "午日烘开豆蔻苞，檐尘飞动雀争巢。\n蒙蒙困眼无安处，閒送炉烟到竹梢。",
        "dynasty": "宋",
        "collection_info": null
    },
    {
        "title": "食罢书字",
        "author": "范成大",
        "content": "甲子霖涔雨，东南湿蛰风。\n荔枝梅子绿，豆蔻杏花红。\n扪腹蛮茶快，扶头老酒中。\n荒隅经岁客，土俗渐相通。",
        "dynasty": "宋",
        "collection_info": null
    },
    {
        "title": "次韵平江韩子师侍郎见寄三首  其一",
        "author": "范成大",
        "content": "自古四愁湘水深，谁将城郭启山林。\n有情碧嶂团栾绕，无数朱楼缥缈临。\n蚺鼓揭天惊客坐，象鍪航海厌蛮琛。\n三千客路长安远，故旧书来直万金。",
        "dynasty": "宋",
        "collection_info": null
    },
    {
        "title": "次韵平江韩子师侍郎见寄三首  其二",
        "author": "范成大",
        "content": "灵泉杖屦浙江头，经济长怀尚典州。\n堂上读书朝气爽，台前呼月海光浮。\n交情尺素勤双鲤，笔力枯松挽万牛。\n已把三章翻乐府，为君击节变蛮讴。",
        "dynasty": "宋",
        "collection_info": null
    },
    {
        "title": "次韵平江韩子师侍郎见寄三首  其三",
        "author": "范成大",
        "content": "前年衝雪过双溪，风帽泥鞯骑吹随。\n烂醉依前逢锦瑟，好音惟是欠黄鹂。\n功名未试玉璜玦，离别频倾金屈巵。\n畴昔北征烦吉梦，南征合有梦归时。",
        "dynasty": "宋",
        "collection_info": null
    },
    {
        "title": "宜斋雨中",
        "author": "范成大",
        "content": "秀麦一番冷，送梅三日霖。\n绿肥新荔子，红浥旧蕉心。\n映竹千丝舞，垂檐一线斟。\n终朝盘膝坐，卑湿恐相侵。",
        "dynasty": "宋",
        "collection_info": null
    },
    {
        "title": "次韵许季韶通判水乡席上",
        "author": "范成大",
        "content": "青山绿浦竹间明，彷佛苕溪好处行。\n解愠风来如故旧，催诗雨作要将迎。\n休兵幕府乌鸢乐，熟稻边城鼓笛声。\n摹写箇中须綵笔，句成仍挟水云清。",
        "dynasty": "宋",
        "collection_info": null
    },
    {
        "title": "水乡酌别但能之主管能之将过石康",
        "author": "范成大",
        "content": "南郭河桥市井喧，绿荷香处有江天。\n一帘梅雨炉烟外，三迭阳关烛泪前。\n马耳西风君并海，船头北渚我归田。\n后期只恐参商似，且醉金槽四十絃。",
        "dynasty": "宋",
        "collection_info": null
    },
    {
        "title": "六月十五日夜泛西湖风月温丽",
        "author": "范成大",
        "content": "暮檥金龟潭，追随今夕凉。\n波纹挟月影，摇荡舞船窗。\n夜久四山高，松桂黯以苍。\n长烟界岩腹，浮空余剑铓。\n棹夫三弄笛，跳鱼翻素光。\n我亦醉梦惊，解缨濯沧浪。\n多情芙蕖风，袅袅吹鬓霜。\n会心有奇赏，天涯此何方。\n清润不立尘，空明满生香。\n过清难久留，俛俯堕渺茫。",
        "dynasty": "宋",
        "collection_info": null
    },
    {
        "title": "燕堂书事",
        "author": "范成大",
        "content": "岁稔斋铃閴，年深屋塈摧。\n狸争雷瓦过，螘化雨窗来。\n尽日风常籁，无时地不梅。\n耳边情话少，笑口若为开。",
        "dynasty": "宋",
        "collection_info": null
    },
    {
        "title": "酒边二绝  其一",
        "author": "范成大",
        "content": "团扇香中袅袅风，断肠声裏看羞红。\n不须过处催干盏，听彻歌头盏自空。",
        "dynasty": "宋",
        "collection_info": null
    },
    {
        "title": "酒边二绝  其二",
        "author": "范成大",
        "content": "日长绣倦酒红潮，閒束罗巾理六么。\n新样筑毬花十八，丁宁小玉慢吹箫。",
        "dynasty": "宋",
        "collection_info": null
    },
    {
        "title": "枕上作",
        "author": "范成大",
        "content": "绕枕蚊相聒，翻釭鼠自忙。\n早衰秋梦乱，不寝晓更长。\n赋拟骚人屈，吟成病客庄。\n安心无可觅，随处且为乡。",
        "dynasty": "宋",
        "collection_info": null
    },
    {
        "title": "思归再用枕上韵",
        "author": "范成大",
        "content": "老觉触事懒，病添归计忙。\n行年心已化，畴昔意空长。\n五柳栗里宅，百花锦城庄。\n何时去检校，一棹水云乡。",
        "dynasty": "宋",
        "collection_info": null
    },
    {
        "title": "李正之提点行至郴用予忙字韵寄和答",
        "author": "范成大",
        "content": "天涯逢我病，秋晚送君忙。\n感慨交情厚，留连别恨长。\n宾筵犹雪观，客路已云庄。\n摇落郴江路，应须忆醉乡。",
        "dynasty": "宋",
        "collection_info": null
    },
    {
        "title": "晓出北郊",
        "author": "范成大",
        "content": "偪仄深巷中，葱茏绿阴交。\n山家不早起，闭户如藏逃。\n浓露蜕蝉咽，小风饥燕高。\n新渠厪涓流，坏陂方怒号。\n遐甿病瘠土，不肯昏作劳。\n灭裂復灭裂，晚秧如牛毛。\n空余朝气白，浮浮湿弓刀。\n官称劝农使，临风首频搔。",
        "dynasty": "宋",
        "collection_info": null
    },
    {
        "title": "甘雨应祈三绝  其一",
        "author": "范成大",
        "content": "晚稻成苞未肯肥，鹁鸠啼晓雨来时。\n黄紬被冷初眠觉，先向芭蕉叶上知。",
        "dynasty": "宋",
        "collection_info": null
    },
    {
        "title": "甘雨应祈三绝  其二",
        "author": "范成大",
        "content": "数日虽蒙霢霂霑，浥尘终恨太廉纤。\n今朝健起巡檐看，恰似庐山看水帘。",
        "dynasty": "宋",
        "collection_info": null
    },
    {
        "title": "甘雨应祈三绝  其三",
        "author": "范成大",
        "content": "高田一雨免飞埃，上水纲船亦可催。\n说与东江津吏道，打量今晚涨痕来。",
        "dynasty": "宋",
        "collection_info": null
    },
    {
        "title": "与郑少融赵养民二使者访古訾家洲归憩松关二君欲助力兴废戏书此付长老善良以当疏头",
        "author": "范成大",
        "content": "飘飘竹雨润轻裘，袅袅松风繫小舟。\n安得从容兴废手，越人重上訾家洲。",
        "dynasty": "宋",
        "collection_info": null
    },
    {
        "title": "淳熙甲午桂林鹿鸣燕辄赋小诗少见劝驾之意",
        "author": "范成大",
        "content": "维南吾国最多儒，耸看招招赴陇书。\n竹实秋风辞穴凤，桃花春浪脱渊鱼。\n月宫移种新栽桂，江水朝宗旧凿渠。\n况有状头坊井上，明年应表第三闾。",
        "dynasty": "宋",
        "collection_info": null
    },
    {
        "title": "逍遥楼席上赠张邦达教授张癸未省闱门生也同年进士俱会楼上者七人",
        "author": "范成大",
        "content": "畴昔金门看选贤，一星终矣半英躔。\n谁怜蛮府清池句，不着南山捷径鞭。\n作者七人茅瘴地，肃霜九月菊残天。\n浮生聚散如风雨，同倚东楼岂偶然。",
        "dynasty": "宋",
        "collection_info": null
    },
    {
        "title": "画工李友直为余作冰天桂海二图冰天画使北虏渡黄河时桂海画游佛子岩道中也戏题",
        "author": "范成大",
        "content": "许国无功浪着鞭，天教饱识汉山川。\n酒边蛮舞花低帽，梦裏胡笳雪没鞯。\n收拾桑榆身老矣，追随萍梗意茫然。\n明朝重上归田奏，更放岷江万里船。",
        "dynasty": "宋",
        "collection_info": null
    },
    {
        "title": "耳鸣戏题",
        "author": "范成大",
        "content": "历历从何起，泠泠与耳谋。\n人言衰相现，我以妄心求。\n远磬山房夜，寒蜩陇树秋。\n圆通无别法，但自此根修。",
        "dynasty": "宋",
        "collection_info": null
    },
    {
        "title": "復作耳鸣二首  其一",
        "author": "范成大",
        "content": "至音岂寂透希夷，珍重幽田为发挥。\n妙用何关新卷叶，圆通自有倒闻机。\n梦中鼓响生千偈，觉后舂声失百非。\n寄语爵阴吞贼道，玉床安稳坐朱衣。",
        "dynasty": "宋",
        "collection_info": null
    },
    {
        "title": "復作耳鸣二首  其二",
        "author": "范成大",
        "content": "东极空歌下始青，西方宝网奏韶英。\n不须路入兜元国，自有音闻室筏城。\n牛蚁谁知床下斗，鸡蝇任向梦中鸣。\n如今却笑难陀种，无耳何劳强听声。",
        "dynasty": "宋",
        "collection_info": null
    },
    {
        "title": "碧虚席上得赵养民运使寄诗约今晚可归次韵迓之",
        "author": "范成大",
        "content": "偶携尊酒上孱颜，忽忆行人瘴雾间。\n便好来分苍石坐，已教不锁翠云关。",
        "dynasty": "宋",
        "collection_info": null
    },
    {
        "title": "寒夜",
        "author": "范成大",
        "content": "万象閒无语，一蛩吟独譁。\n肃肃月浸树，满庭秾李花。\n风从月中来，吹我两鬓华。\n北斗声迴环，南斗亦横斜。\n人生几良夜，吾行久天涯。\n离居隔江汉，何由寄疏麻。",
        "dynasty": "宋",
        "collection_info": null
    },
    {
        "title": "甲午除夜犹在桂林念致一弟使虏今夕当宿燕山会同馆兄弟南北万里感怅成诗",
        "author": "范成大",
        "content": "把酒新年一笑非，鹡鸰原上巧相违。\n墨浓云瘴我犹住，席大雪花君未归。\n万里关山灯自照，五更风雨梦如飞。\n别离南北人谁免，似此别离人亦稀。",
        "dynasty": "宋",
        "collection_info": null
    },
    {
        "title": "乙未元日用前韵书怀今年五十矣",
        "author": "范成大",
        "content": "浮生四十九俱非，楼上行藏与愿违。\n纵有百年今过半，别无三策但当归。\n定中久已安心竟，饱外何须食肉飞。\n若使一丘并一壑，还乡曲调尽依稀。",
        "dynasty": "宋",
        "collection_info": null
    },
    {
        "title": "再用前韵",
        "author": "范成大",
        "content": "休论今昨总皆非，世味诚甘与我违。\n蜀道虽如履平地，杜鹃终劝不如归。\n三冬自苦坐毛颖，一梦微官陪螱飞。\n夜久南枝翻倦鹊，茫茫月白众星稀。",
        "dynasty": "宋",
        "collection_info": null
    },
    {
        "title": "与同僚游栖霞洞极深远中有数路相传有通九疑者烛将尽乃还饮碧虚上陈仲思用二华君韵赋诗即席和之",
        "author": "范成大",
        "content": "竹杖芒鞵俗网疎，每逢绝胜更踟蹰。\n但随岐路东西去，莫计光阴大小余。\n彷佛桃源犹舞凤，辛勤李白谩骑鱼。\n今朝真作游仙梦，不似骚人赋子虚。",
        "dynasty": "宋",
        "collection_info": null
    },
    {
        "title": "施元光在昆山病中远寄长句次韵答之",
        "author": "范成大",
        "content": "四海飘蓬客舍边，几多云水与风烟。\n绝无膂力驱长辔，空有孤忠誓大川。\n参井忽随征马上，斗牛应挂故山前。\n亲交情话知何许，诗到天涯喜欲颠。",
        "dynasty": "宋",
        "collection_info": null
    },
    {
        "title": "次韵赵养民碧虚坐上",
        "author": "范成大",
        "content": "已将山色染眉黛，更挽江波添酒罍。\n珍重江山劝人醉，笑人驱马惺惺迴。",
        "dynasty": "宋",
        "collection_info": null
    },
    {
        "title": "赣州明府杨同年輓歌词二首  其一",
        "author": "范成大",
        "content": "拱璧温无颣，深兰远自芳。\n清班孤玉笋，薄宦老铜章。\n传业麒麟子，承家鸿鴈行。\n门阑自簪笏，吾独憾堂堂。",
        "dynasty": "宋",
        "collection_info": null
    },
    {
        "title": "赣州明府杨同年輓歌词二首  其二",
        "author": "范成大",
        "content": "忆昔龙门化，曾容鴈塔陪。\n逡巡九闰过，迢递一书来。\n未报错刀赠，惊传丹旐迴。\n辰阳隔江渚，空些楚词哀。",
        "dynasty": "宋",
        "collection_info": null
    },
    {
        "title": "初发桂林有出岭之喜但病余便觉登顿至灵川疲甚自叹羸躯乃无一可偶陆融州有使来书此寄之",
        "author": "范成大",
        "content": "桂林独宜人，无瘴古所传。\n北客守炎官，恃此以泰然。\n堂高惬宴坐，讼简容佳眠。\n不计身落南，璇柄三回天。\n今朝遂出岭，欢呼繫行缠。\n罝兔脱丰草，池鱼跃清渊。\n那知多病身，久静翻怀安。\n长风荡篮舆，帘箔飘以翾。\n灵泉路吃蹶，仆夫告頳肩。\n我亦头岑岑，中若磨蚁旋。\n走投破驿宿，强饭不下咽。\n兹事未渠央，万里蜀道难。\n十年故倦游，况乃成华巅。\n蚕老当作茧，不茧夫何言。",
        "dynasty": "宋",
        "collection_info": null
    },
    {
        "title": "甘棠驿",
        "author": "范成大",
        "content": "万里三年醉岭梅，东风刮地马头迴。\n心劳政拙无遗爱，惭向甘棠驿裏来。",
        "dynasty": "宋",
        "collection_info": null
    },
    {
        "title": "灵泉",
        "author": "范成大",
        "content": "泉螭无语笑经过，欲拊茕鳏奈拙何。\n孤奉明恩虽出岭，欢颜终少汗颜多。",
        "dynasty": "宋",
        "collection_info": null
    },
    {
        "title": "严关",
        "author": "范成大",
        "content": "回看瘴岭已无忧，尚有严关限北州。\n裹饭长歌关外去，车如飞电马如流。",
        "dynasty": "宋",
        "collection_info": null
    },
    {
        "title": "施进之追路出严关且写予真戏题其上",
        "author": "范成大",
        "content": "唤渡牂牁瘴水滨，严关关外又逢春。\n神仙富贵俱何在，且作全家出岭人。",
        "dynasty": "宋",
        "collection_info": null
    },
    {
        "title": "兴安乳洞有上中下三岩妙绝南州率同僚饯别者二十一人游之",
        "author": "范成大",
        "content": "山水敦夙好，烟霞痼奇怀。\n向闻乳洞胜，出岭更徘徊。\n雪林缟万李，东风知我来。\n华裾绣高原，故人纷后陪。\n繫马玉溪桥，嵌根豁崔嵬。\n荡荡碧瑶宫，冰泉漱墙隈。\n芝田溉石液，深畦龙所开。\n丐我一掬悭，颒此炎州埃。\n仍呼轮袍舞，醉倒瑞露杯。\n但恐惊山灵，腰鼓轰春雷。\n薪翁杂饷妇，圜视欢以咍。\n兹岩何时凿，阅世几劫灰。\n始有此客狂，后会真悠哉。\n南游冠平生，已去首犹回。\n岁月可无纪，三洞俱磨崖。\n会有好事者，摩挲读苍苔。",
        "dynasty": "宋",
        "collection_info": null
    },
    {
        "title": "铧嘴",
        "author": "范成大",
        "content": "导江自海阳，至县乃瀰迤。\n狂澜即奔倾，中流遇铧嘴。\n分为两道开，南灕北湘水。\n至今舟楫利，楚粤径万里。\n人谋夺天造，史禄所经始。\n无谓秦无人，虎鼠用否耳。\n紫藤缠老苍，白石溜清泚。\n是间可作社，牲酒百世祀。\n修废者谁欤，配以临川李。",
        "dynasty": "宋",
        "collection_info": null
    },
    {
        "title": "大通界首驿",
        "author": "范成大",
        "content": "愚悃无华敢自欺，寸诚珍重吏民知。\n东风重倚庭前树，送别人情似到时。",
        "dynasty": "宋",
        "collection_info": null
    },
    {
        "title": "陈仲思陈席珍李静翁周直夫郑梦授追路过大通相送至罗江分袂留诗为别",
        "author": "范成大",
        "content": "相送不忍别，更行一程路。\n情知不可留，犹胜轻别去。\n二陈拱连璧，僊李瑚琏具。\n周子隽拔俗，郑子秀风度。\n嗟我与五君，曩如栖鸟聚。\n偶投一林宿，飘摇共风雨。\n明发各飞散，后会渺何处。\n栖鸟固无情，我辈岂漫与。\n班荆一炊顷，听此昆弟语。\n把酒不能觞，有泪若儿女。\n修程各着鞭，慷慨中夜舞。\n功名在公等，臞儒老农圃。",
        "dynasty": "宋",
        "collection_info": null
    },
    {
        "title": "怀桂林所思亭",
        "author": "范成大",
        "content": "篸山奇绝送归时，曾榜新亭号所思。\n桂水祗今湘水外，他年空有四愁诗。",
        "dynasty": "宋",
        "collection_info": null
    },
    {
        "title": "罗江",
        "author": "范成大",
        "content": "岭北初程分外贪，惊心犹自怯晴岚。\n如何花木湘江上，也有黄茅似岭南。",
        "dynasty": "宋",
        "collection_info": null
    },
    {
        "title": "初入湖湘怀南州诸官",
        "author": "范成大",
        "content": "今晨入湖南，甘土绛以紫。\n厥壤既殊异，风气当称此。\n回思始安城，旧籍赘楚尾。\n实惟荆州隶，零陵之南鄙。\n时雪度严关，物色号清美。\n傥以土宜观，尚非清湘比。\n何况引而南，焦茅数千里。\n向我作牧时，客过不停轨。\n憧憧走官下，既至辄咎悔。\n书来无别语，但说瘴乡鬼。\n我今幸北辕，又念众君子。\n怀哉千金躯，博此五斗米。\n作诗讽方来，南游可以已。\n车轮倘无角，吾诗亦金柅。",
        "dynasty": "宋",
        "collection_info": null
    },
    {
        "title": "清湘县郊外杂花盛开有怀石湖",
        "author": "范成大",
        "content": "午行清湘县，妍暖春事嘉。\n柴荆闹桃李，冥冥一川花。\n故园岂少此，愈此百倍加。\n我宁不念归，顾作失木鸦。\n百年北窗凉，安用天一涯。\n君恩重乔岳，敢计征路赊。\n乡心与官身，凿枘方聱牙。\n橘柚走珍贡，何如繫匏瓜。\n明当復露奏，天日临幽遐。\n傥许清江使，曳尾还污邪。",
        "dynasty": "宋",
        "collection_info": null
    },
    {
        "title": "珠塘",
        "author": "范成大",
        "content": "林茂鸟乌急，坡长馿驮鸣。\n坐舆犹足痹，负笈想肩頳。\n废庙藤遮合，危桥竹织成。\n路傍行役苦，随处有柴荆。",
        "dynasty": "宋",
        "collection_info": null
    },
    {
        "title": "题湘山大施堂",
        "author": "范成大",
        "content": "重倚春林泪竹枝，南游风物鬓成丝。\n难寻桂岭千峰梦，更了湘山一段奇。\n来去别无心外法，行藏休问塔中师。\n若论大施门前事，竿木逢场且赋诗。",
        "dynasty": "宋",
        "collection_info": null
    },
    {
        "title": "清湘驿送祝贺州南归",
        "author": "范成大",
        "content": "海内交情两断金，离歌倡和俱吴音。\n桃花如雨暮春酒，竹箭有筠他日心。\n万里书来蜀道易，四愁诗成湘水深。\n田园将芜各早计，一棹五湖能见寻。",
        "dynasty": "宋",
        "collection_info": null
    },
    {
        "title": "清湘驿送王柳州南归二绝  其一",
        "author": "范成大",
        "content": "南归北去路茫茫，不是行人也断肠。\n可惜湘江春夜月，落花时节照离觞。",
        "dynasty": "宋",
        "collection_info": null
    },
    {
        "title": "清湘驿送王柳州南归二绝  其二",
        "author": "范成大",
        "content": "我已兼程无脚力，君犹追路有襟期。\n从今月下共花下，谁復醉吟先和诗。",
        "dynasty": "宋",
        "collection_info": null
    },
    {
        "title": "七里店口占",
        "author": "范成大",
        "content": "分手暮江寒，徘徊立马看。\n寻常相见易，倍觉别离难。",
        "dynasty": "宋",
        "collection_info": null
    },
    {
        "title": "全守支耀卿饮饯七里倅杨仲宣復携具至深溪酌别且乞余书走笔作此兼寄耀卿",
        "author": "范成大",
        "content": "店舍烟火寒，尘沙亭堠远。\n嫣红糁芸绿，春事亦已晚。\n年芳去踆踆，江水来衮衮。\n故人潇湘逢，留落一笑莞。\n已张七里饮，更出深溪饯。\n草间艷红粉，竹裏趣厨传。\n故意如许长，由来共乡县。\n愧我不能觞，负此离歌啭。\n别愁满天末，不醉何由遣。\n却忆支使君，风前白波捲。",
        "dynasty": "宋",
        "collection_info": null
    },
    {
        "title": "深溪铺中二绝追路寄呈元将仲显二使君  其一",
        "author": "范成大",
        "content": "贺州归去柳州还，分路千山与万山。\n把酒故人都别尽，今朝真箇出阳关。",
        "dynasty": "宋",
        "collection_info": null
    },
    {
        "title": "深溪铺中二绝追路寄呈元将仲显二使君  其二",
        "author": "范成大",
        "content": "祗有南风捲路尘，断无南客送车轮。\n故人合在潇湘见，却向潇湘别故人。",
        "dynasty": "宋",
        "collection_info": null
    },
    {
        "title": "戏题愚溪",
        "author": "范成大",
        "content": "碧湍漱白石，沄沄復汤汤。\n既为人所愚，安用尔许忙。\n我昔曾经过，重来已三霜。\n无事趼双足，奔走宁非狂。\n溪流到江平，翻笑客路长。\n岂不有岁晚，乞身还故乡。",
        "dynasty": "宋",
        "collection_info": null
    },
    {
        "title": "初泛潇湘",
        "author": "范成大",
        "content": "六桨齐飞急下滩，碧琉璃上雪花翻。\n越来溪色清如此，只欠矶头一钓竿。",
        "dynasty": "宋",
        "collection_info": null
    },
    {
        "title": "湘口夜泊南去零陵十里矣营水来自营道过零陵下湘水自桂林之海阳至此与营会合为一江",
        "author": "范成大",
        "content": "我从清湘发源来，直送湘流入营水。\n故人亭前合江处，暮夜樯竿矗沙尾。\n却从湘口望湘南，城郭山川恍难纪。\n万壑千岩诗不徧，惟有苍苔痕屐齿。\n三年瘴雾亦奇绝，浮世登临如此几。\n湖南山色夹江来，无復瑶篸插天起。\n坡陀狠石蹲清涨，澹荡光风浮白芷。\n骚人魂散若为招，伤心极目春千里。\n我亦江南转蓬客，白鸟愁烟思故垒。\n远游虽好不如归，一声鶗鴂花如洗。",
        "dynasty": "宋",
        "collection_info": null
    },
    {
        "title": "南台瑞应阁用壁间张安国韵",
        "author": "范成大",
        "content": "衝雨上山头，临云看山脚。\n松间一弹指，开此宝楼阁。\n草鞵方费钱，拂子不暇握。\n小偈出雷音，千古惊猿鹤。",
        "dynasty": "宋",
        "collection_info": null
    },
    {
        "title": "湘潭",
        "author": "范成大",
        "content": "暮雨樯竿县一湾，长官立马水云间。\n风吹江沫浮浮去，谁在沙头闭户閒。",
        "dynasty": "宋",
        "collection_info": null
    },
    {
        "title": "泊长沙楚秀亭  其一",
        "author": "范成大",
        "content": "雨从湘西来，波动南楚门。\n不知春涨高，但怪江水浑。",
        "dynasty": "宋",
        "collection_info": null
    },
    {
        "title": "泊长沙楚秀亭  其二",
        "author": "范成大",
        "content": "舟行风打头，陆行泥没鞍。\n且登裴公台，半日心眼宽。",
        "dynasty": "宋",
        "collection_info": null
    },
    {
        "title": "题岳麓道乡台",
        "author": "范成大",
        "content": "山外江水黄，江外满城绿。\n城外杳无际，天低到平陆。\n长烟贯楚尾，远势带吴蜀。\n故园东北望，游子阑干曲。",
        "dynasty": "宋",
        "collection_info": null
    },
    {
        "title": "寄题潭帅王枢使佚老堂",
        "author": "范成大",
        "content": "孺子沧浪濯缨处，千载新堂来卜邻。\n潦收无波彻底静，东湖之水堂中人。\n蒙阳花谱胜洛下，竹西药阑来海濒。\n新篁绿沉桂丹渥，岳立奇石苍苔皴。\n赏心满眼伴闭户，天风夜下扶车轮。\n胸中种蠡妙经济，鬓鬚白雪朱颜春。\n苍生未佚身未老，斯堂未可忘斯民。\n四年西略可万世，孤撑独立扛千钧。\n匹马幡幡恃天日，危言岌岌愁鬼神。\n浮生蚤休信不恶，持此欲去非吾闻。\n客游潇湘逢骑吹，知公已为苍生起。\n公今少劳佚者多，湛辈乃可寒江蓑。",
        "dynasty": "宋",
        "collection_info": null
    },
    {
        "title": "湘阴桥口市别游子明",
        "author": "范成大",
        "content": "马首欲东舟欲西，洞庭桥口暮寒时。\n三年再别子轻去，万里独行吾蚤衰。\n遥忆美人湘水梦，侧身西望剑门诗。\n老来不洒离亭泪，今日天涯老泪垂。",
        "dynasty": "宋",
        "collection_info": null
    },
    {
        "title": "竈渚",
        "author": "范成大",
        "content": "白鱼出水卧银刀，紫笋堆盘脱锦袍。\n扪腹将军犹未快，棹船西岸摘蒌蒿。",
        "dynasty": "宋",
        "collection_info": null
    },
    {
        "title": "大波林",
        "author": "范成大",
        "content": "湖路荒寒又险艰，大千空水我居间。\n篙师晚始分南北，指点青青汉口山。",
        "dynasty": "宋",
        "collection_info": null
    },
    {
        "title": "连日风作洞庭不可渡出赤沙湖",
        "author": "范成大",
        "content": "金沙堆前风未平，赤沙湖边波不惊。\n客行但逐安稳去，三十六湾涨痕生。\n沧洲寒食春亦到，荻芽深碧蒌芽青。\n汨罗水饱动荆渚，岳麓雨来昏洞庭。\n大荒无依飞鸟绝，天地惟有孤舟行。\n慷慨悲歌续楚些，彷佛幽瑟迎湘灵。\n黄昏惨淡檥极浦，虽有渔舍无人声。\n冬湖落𤃩此蹔住，春潦怒长随佣耕。\n吾生一叶寄万木，况復摇落浮沧溟。\n渔蛮尚自有常处，羁官方汝尤飘零。",
        "dynasty": "宋",
        "collection_info": null
    },
    {
        "title": "寄题赣江亭",
        "author": "范成大",
        "content": "二水之会新作亭，主人文章子墨卿。\n我记斯亭且不朽，千载当与文俱鸣。\n题榜谁欤汉使者，风流好事饰儒雅。\n平生两君吾故人，安得繫马亭阶下。\n鼓旗西征上奔泷，所思不见心难降。\n瞿塘纵有文鳞双，爱莫致之章贡江。",
        "dynasty": "宋",
        "collection_info": null
    },
    {
        "title": "浯溪道中",
        "author": "范成大",
        "content": "江流去不定，山石来无穷。\n步步有胜处，水清石玲珑。\n安得扁舟繫绝壁，卧听渔童吹短笛。\n弄水看山到月明，过尽行人不相识。",
        "dynasty": "宋",
        "collection_info": null
    },
    {
        "title": "夜泊湾洲大风雨未至衡州一百二十里",
        "author": "范成大",
        "content": "阿香搅客眠，夜半驱疾雷。\n空水受奇响，如从船底来。\n嘈嘈雨窗闹，轧轧风柁开。\n睡魔走辟易，耳界愁喧豗。\n有顷飘骤过，滩声独鸣哀。\n灯婢烛囊衣，篙师理樯桅。\n烦扰到明发，村鸡亦喈喈。",
        "dynasty": "宋",
        "collection_info": null
    },
    {
        "title": "泊衡州",
        "author": "范成大",
        "content": "客裏仍哦对雨吟，夜来星月晓还阴。\n空江十日无春事，船到衡阳柳色深。",
        "dynasty": "宋",
        "collection_info": null
    },
    {
        "title": "步入衡山",
        "author": "范成大",
        "content": "应有人家住隔溪，绿阴亭午但闻鸡。\n松根当路龙筋瘦，竹笋漫山凤尾齐。\n墨染深云犹似瘴，丝来小雨不成泥。\n更无骑吹喧相逐，散诞閒身信马蹄。",
        "dynasty": "宋",
        "collection_info": null
    },
    {
        "title": "重游南岳",
        "author": "范成大",
        "content": "舍舟得马如驭气，步入青松三十里。\n我从蛮岭瘴烟来，不怕雨云埋岳趾。\n忆昔南征款庙庭，往来无恙神所祉。\n当时已有归田愿，帝临此心如白水。\n煌煌南正馆于东，手握八觚温玉玺。\n骏奔灊霍左右辅，好生不杀扶炎纪。\n崇禋竣事晓坛空，跻攀小试青鞋底。\n不知云磴几千丈，但见漫山白龙尾。\n石头招我上南台，瑞应阑干天半倚。\n福严钟声过桥来，彷佛三生如梦裏。\n堂中尊者已先去，苔锁岩扉何日启。\n竹嫌硗确老逾瘦，松畏高寒蟠不起。\n癯儒尚病怕深登，幽讨未穷行且止。\n我评七十二高峰，鬰律穹窿少观美。\n俨然可瞻不可玩，往往雄尊如负扆。\n乃知岳镇盖深厚，不与他山争秀伟。\n区区献状眩儿童，乳洞淡岩真戏耳。",
        "dynasty": "宋",
        "collection_info": null
    },
    {
        "title": "四明人董峄久居岳市乞诗",
        "author": "范成大",
        "content": "祝融峰下两逢春，雨宿风餐老病身。\n莫笑五湖萍梗客，海边亦有未归人。",
        "dynasty": "宋",
        "collection_info": null
    },
    {
        "title": "三月十五日华容湖尾看月出",
        "author": "范成大",
        "content": "云销澧阳风，月生岳阳水。\n谁推赤金盘，涌出白银地。\n徘徊忽腾上，蹀蹀恐颠坠。\n稍高轮渐安，飞彩到篷背。\n晶晶浪皆舞，靥靥星欲避。\n兜罗世界网，普现无边际。\n官居束户庭，有眼如幻翳。\n向非行大荒，宁有此巨丽。\n乘除较得失，漂泊非左计。\n妻孥竞驩譁，渠亦知许事。",
        "dynasty": "宋",
        "collection_info": null
    },
    {
        "title": "钓池口阻风迷失港道",
        "author": "范成大",
        "content": "回风打船失西东，柁痴橹弱无适从。\n三老号呼铁缆坠，招头挝鼓驱鱼龙。\n千篙撑折百丈断，日暮稍与洪相通。\n推移寻尺力千里，时有黄帽来言功。\n康庄大逵世不乏，乃独蹇产涛波中。\n一官横起险易相，剎那忧喜随儿童。\n涨湖连天远目断，且復加饭追萍蓬。\n蒲团坐暖看香篆，作止任灭如顽空。",
        "dynasty": "宋",
        "collection_info": null
    },
    {
        "title": "鼎河口枕上作",
        "author": "范成大",
        "content": "漂泊离巢燕，弯跧负殻蜗。\n瘦嫌莞席硬，老觉画屏奢。\n报道帆当落，传呼鼓已挝。\n且投人处宿，未到已闻蟇。",
        "dynasty": "宋",
        "collection_info": null
    },
    {
        "title": "安乡县西晚泊",
        "author": "范成大",
        "content": "水阔鸟乌倦，墟寒童仆饥。\n一湾村县过，百折暮江迟。\n晓梦孤灯见，春阴病骨知。\n简书宁不畏，旅力奈先疲。",
        "dynasty": "宋",
        "collection_info": null
    },
    {
        "title": "澧阳江",
        "author": "范成大",
        "content": "顺流下沅江，溯流上澧浦。\n水深兰芷寒，漂摇惮风雨。\n采采不盈掬，何由寄远渚。\n洞庭浮天白，遐瞩莽吴楚。\n有怀独晤叹，橹声与人语。\n暮夜即维舟，苍茫定何许。",
        "dynasty": "宋",
        "collection_info": null
    },
    {
        "title": "澧浦",
        "author": "范成大",
        "content": "苇岸齐齐似碧城，江船罨岸逆风行。\n绿苹白芷俱憔悴，惟有蒌蒿满意生。",
        "dynasty": "宋",
        "collection_info": null
    },
    {
        "title": "澧江渔舍",
        "author": "范成大",
        "content": "狡窟空来四十年，沿江犹自少炊烟。\n茫茫旷土无人问，芦荻春深绿满川。",
        "dynasty": "宋",
        "collection_info": null
    },
    {
        "title": "孙黄渡",
        "author": "范成大",
        "content": "舍舟从陆更间关，径仄仍荒亦未干。\n棘刺近人牢闭眼，泥涂兀马紧扶鞍。\n茶山盗薮路程恶，麦壠人家怀抱宽。\n担仆舆夫尽劬瘁，病翁那得更加餐。",
        "dynasty": "宋",
        "collection_info": null
    },
    {
        "title": "潺陵",
        "author": "范成大",
        "content": "舟横攸河水，马滑潺陵道。\n百里无鉏犁，閒田生春草。\n春草亦已瘦，栖栖晚花少。\n落日见行人，愁烟没孤鸟。\n老翁雪髯鬓，生长识羣盗。\n归来四十年，墟里迹如扫。\n莫讶土毛稀，须知人力槁。\n生聚何当復，兹事恐终老。\n人言古战场，疮痍猝难疗。\n谁使至此极，天乎吾请祷。",
        "dynasty": "宋",
        "collection_info": null
    },
    {
        "title": "将至公安",
        "author": "范成大",
        "content": "前村后村啼杜宇，伴人忧煎与人语。\n云寒日薄春一梦，地阔天低泪如雨。\n我马虺隤我仆痡，岂不怀归畏简书。\n公安县前酒可沽，不如且听提胡卢。",
        "dynasty": "宋",
        "collection_info": null
    },
    {
        "title": "公安渡江",
        "author": "范成大",
        "content": "食罢雨方作，起行泥已深。\n伴愁多楚些，吟病独吴音。\n莫怨马蹄滑，须愁蚕事侵。\n梅黄时节是，未可决晴阴。",
        "dynasty": "宋",
        "collection_info": null
    },
    {
        "title": "荆渚堤上",
        "author": "范成大",
        "content": "原田何莓莓，野水乱平楚。\n大堤少人行，谁与艺稷黍。\n独木且百岁，骯脏立水浒。\n当年识兵烬，见赦几樵斧。\n摩挲欲问讯，恨汝不能语。\n薄暮有底忙，沙头听鸣橹。",
        "dynasty": "宋",
        "collection_info": null
    },
    {
        "title": "渚宫野步题芳草",
        "author": "范成大",
        "content": "草色沐新雨，绿润如得意。\n披拂欲生烟，苒苒着巾袂。\n天涯各芳春，秦吴千万里。\n故人攀桂枝，今夕念游子。",
        "dynasty": "宋",
        "collection_info": null
    },
    {
        "title": "发荆州",
        "author": "范成大",
        "content": "初上篷笼竹笮船，始知身是剑南官。\n沙头沽酒市楼暖，径步买薪江墅寒。\n自古秦吴称绝国，于今归峡有名滩。\n千山万水垂垂老，只欠天西蜀道难。",
        "dynasty": "宋",
        "collection_info": null
    },
    {
        "title": "虎牙滩",
        "author": "范成大",
        "content": "倾崖溜雨色，惨淡水墨画。\n辛夷碎花县，瘣木老藤挂。\n翠莽楚甸穷，黄流蜀江下。\n一滩今始尝，三峡此其亚。\n雨点鼓士掺，云腾挽夫跨。\n惊心度石林，破眼见村舍。\n牛眠草色裏，犬吠竹林罅。\n步头可檥船，安稳睡残夜。",
        "dynasty": "宋",
        "collection_info": null
    },
    {
        "title": "峡州至喜亭",
        "author": "范成大",
        "content": "断崖卧水口，连冈抱城楼。\n下有吴蜀客，樯竿立沧洲。\n雨后涨江急，黄浊如潮沟。\n时见山峡船，铙鼓噪中流。\n适从稠滩来，白狗连黄牛。\n涡濆大如屋，九死争船头。\n人鲊尚脱免，虎牙不须忧。",
        "dynasty": "宋",
        "collection_info": null
    },
    {
        "title": "初入峡山效孟东野",
        "author": "范成大",
        "content": "峡山偪而峻，峡泉湍以碕。\n峡草如毨毛，峡树多樛枝。\n峡禽惟杜鹃，血吻日夜啼。\n峡马类黄狗，不能长鸣嘶。\n峡晓虎迹多，峡暮人迹稀。\n峡路如登天，猿鹤不敢梯。\n仆夫负嵎哭，我亦呻吟悲。\n悲吟不成章，聊赓峡哀诗。",
        "dynasty": "宋",
        "collection_info": null
    },
    {
        "title": "土门",
        "author": "范成大",
        "content": "污泥汩峻阪，狠石卧中路。\n睥睨无敢前，趦趄屡却顾。\n长绳引篮舆，前輓后推去。\n吏士更叫号，作气欲飞度。\n颠坠较分寸，商略营蹞步。\n须臾气亦竭，一一汗如雨。",
        "dynasty": "宋",
        "collection_info": null
    },
    {
        "title": "桃花舖",
        "author": "范成大",
        "content": "老蕨漫山凤尾张，青枫直干如攒枪。\n山深岚重鼻酸楚，石恶淖深神惨伤。\n阴崖风生吹客急，草中枯株似人立。\n昳晡卓幕先下程，将士黄昏始相及。",
        "dynasty": "宋",
        "collection_info": null
    },
    {
        "title": "覆盆舖",
        "author": "范成大",
        "content": "三登三降冈始断，一步一休日欲斜。\n浊酒半瓶不得暖，覆盆有舖无浆家。",
        "dynasty": "宋",
        "collection_info": null
    },
    {
        "title": "小望州",
        "author": "范成大",
        "content": "峰头高绝邻，四瞰若窥井。\n小山万蚁垤，大山拊其顶。\n丛霄一握近，罡风振衣冷。\n似闻天人语，笑我雪垂领。\n曩侍玉案香，委佩太清境。\n独下赤城戏，俯仰一枰顷。\n岂其厌晨华，嗅此腥腐鼎。\n挥手谢天人，伶俜愧孤影。\n来偿茧足债，尚欠界天岭。\n老矣且倦游，归期行可请。",
        "dynasty": "宋",
        "collection_info": null
    },
    {
        "title": "大望州",
        "author": "范成大",
        "content": "望州山头天四低，东瞰夷陵西秭归。\n峡江微茫细如带，江外千峰青打围。\n黄牛庙矶石如劈，想看惊湍虎鬚白。\n水行陆走俱险艰，安得如鸟有羽翼。",
        "dynasty": "宋",
        "collection_info": null
    },
    {
        "title": "一百八盘",
        "author": "范成大",
        "content": "畴昔辞桂林，自谓已出岭。\n蜕蝉蛮烟中，恍若醉梦醒。\n今来峡山路，步步蹑云顶。\n仍闻蚯蚓瘴，顾与峤南等。\n平生行路难，惊浪兀漂梗。\n迷涂兹益远，鸟道非人境。\n老矣法当佚，怀哉游可屏。\n拜手天东南，亟上归田请。",
        "dynasty": "宋",
        "collection_info": null
    },
    {
        "title": "火墨坡下岭",
        "author": "范成大",
        "content": "清晨入岑蔚，岚重寒飕飗。\n忽闻黄鹂语，方悟麦始秋。\n旅食法当瘦，远行人所愁。\n况復深山中，不与和气游。\n苦辛那敢惮，病悴良可忧。\n徒忧亦无益，聊作商声讴。",
        "dynasty": "宋",
        "collection_info": null
    },
    {
        "title": "八场平闻猿",
        "author": "范成大",
        "content": "清猿泠泠鸣玉箫，三声两声高树梢。\n子母联拳传枝去，忽作哀厉长鸣号。\n天寒林深山石恶，行人举头双泪阁。\n雪涧琴心未足悲，须写峡中肠断时。",
        "dynasty": "宋",
        "collection_info": null
    },
    {
        "title": "钻天三里",
        "author": "范成大",
        "content": "非冈非岭復非坡，黄鹄不度吾经过。\n妻孥下行啼且笑，联手相携如踏歌。\n风吹汗干人力尽，屐齿与石方相磨。\n钻天三里似千里，四十八盘将奈何。",
        "dynasty": "宋",
        "collection_info": null
    },
    {
        "title": "蛇倒退",
        "author": "范成大",
        "content": "山前壁如削，山后崖復断。\n向吾达陇首，如海到彼岸。\n那知下岭处，栗甚履冰战。\n牵前带相挽，缒后衣尽绽。\n健倒辄寻丈，徐行厪分寸。\n上疑缘竹竿，下剧滚金弹。\n岂惟蛇退舍，飞鸟望崖反。\n稍喜一径平，犹有千石乱。\n仍逢新烧畬，约略似耕畔。\n心知人境近，颦末百忧散。\n山民茆数把，鬼质犊子健。\n腰镵走迎客，再拜復三叹。\n谓匪人所蹊，官来定何干。\n傥为饥火驱，平地岂无饭。\n意者官事迫，如马就羁绊。\n我乃不能答，付以一笑粲。",
        "dynasty": "宋",
        "collection_info": null
    },
    {
        "title": "大丫隘",
        "author": "范成大",
        "content": "峡行五程无聚落，马头今日逢耕凿。\n麦苗疎瘦豆苗稀，椒叶尖新柘叶薄。\n家家妇女布缠头，背负小儿领垂瘤。\n山深生理却不乏，人有银钗一双插。",
        "dynasty": "宋",
        "collection_info": null
    },
    {
        "title": "麻线堆",
        "author": "范成大",
        "content": "云木荡胸起，鬰峩一峰危。\n上有路千折，縺缕如萦丝。\n是为麻线堆，厥险天下稀。\n偪仄容半足，颠坠宁復稽。\n腾猱尚愁苦，游子将安之。\n浮屠德宝者，悲智绪等慈。\n随山刊古木，寻壑得长矶。\n舆梁捷飞度，布石绵阶梯。\n自从新路改，重趼无赍咨。\n县有孙少府，琬琰劖文词。\n勿云此事小，惟有行人知。\n况观峡山路，由来欠平治。\n官吏既弗迹，谁肯深长思。\n天险固自若，当令略成蹊。\n土工运畚锸，石工操凿椎。\n烈火败硗确，筑沙填隙巇。\n多用百夫力，远无五旬期。\n但冀米盐给，不烦金币支。\n非客敢窃议，道傍询旄倪。\n身虽雪山戍，亦愿助毫釐。\n工费嗟小哉，政须贤有司。\n东有管夷陵，西有叶秭归。\n上维沈隠侯，夔台今吏师。\n下维熊绎孙，长材佐州麾。\n岂吾金闺彦，不如林下缁。\n悬知议克合，了此一段奇。\n舟檝避潢潦，置邮疾飞驰。\n憧憧吴蜀客，来往当无时。\n仍磨钻天石，大书四贤诗。\n不佞愿秉笔，远寄峡口碑。",
        "dynasty": "宋",
        "collection_info": null
    },
    {
        "title": "戏书麻线堆下",
        "author": "范成大",
        "content": "一身半世走奔波，疑是三生宿债多。\n折券已饶麻线岭，责偿难免竹竿坡。",
        "dynasty": "宋",
        "collection_info": null
    },
    {
        "title": "胡孙愁",
        "author": "范成大",
        "content": "倾崖当胸石啮足，失势毛牦槁幽谷。\n王孙却走断不到，惟有哀猿如鬼哭。\n仆夫酸嘶诉涂穷，我亦付命无何中。\n悲风忽来木叶战，落日虎嘷枯竹丛。",
        "dynasty": "宋",
        "collection_info": null
    },
    {
        "title": "判命坡",
        "author": "范成大",
        "content": "钻天岭上已飞魂，判命坡前更骇闻。\n侧足三分垂坏磴，举头一握到孤云。\n微生敢列千金子，后福犹几万石君。\n早晚北窗寻噩梦，故应含笑老榆枌。",
        "dynasty": "宋",
        "collection_info": null
    },
    {
        "title": "千石岭",
        "author": "范成大",
        "content": "晨光挂高岭，晴色媚远客。\n哀湍吼丛薄，宿雾袅绝壁。\n露重蓟花紫，风来蓬背白。\n迷涂朴渥跳，饮涧于菟迹。\n层巅多折木，迮磴有飞石。\n不知山几重，杳杳入丛碧。",
        "dynasty": "宋",
        "collection_info": null
    },
    {
        "title": "九盘坡布水",
        "author": "范成大",
        "content": "莫惜萦迴上九盘，洗心双瀑雪花寒。\n野翁酌水煎茶献，自古人来到此难。",
        "dynasty": "宋",
        "collection_info": null
    },
    {
        "title": "荒口",
        "author": "范成大",
        "content": "十步九吃蹶，百夫半蹒跚。\n豁然鸟道穷，努力造其巅。\n谓是岭头了，一峰復当前。\n既无反顾法，仰望心茫然。",
        "dynasty": "宋",
        "collection_info": null
    },
    {
        "title": "四十八盘",
        "author": "范成大",
        "content": "诘曲不前如宦拙，欹倾当面似交难。\n若将世路比山路，世路更多千万盘。",
        "dynasty": "宋",
        "collection_info": null
    },
    {
        "title": "紫荷车",
        "author": "范成大",
        "content": "绿英吐弱线，翠叶抱修茎。\n矗如青旄节，草中立亭亭。\n根有却老药，鳞皴友松苓。\n长生不暇学，聊冀病身轻。",
        "dynasty": "宋",
        "collection_info": null
    },
    {
        "title": "锦带花",
        "author": "范成大",
        "content": "妍红棠棣粧，弱绿蔷薇枝。\n小风一再来，飘飖随舞衣。\n吴下妩芳槛，峡中满荒陂。\n佳人堕空谷，皎皎白驹诗。",
        "dynasty": "宋",
        "collection_info": null
    },
    {
        "title": "入秭归界",
        "author": "范成大",
        "content": "山根繫马得浆家，深入穷乡事可嗟。\n蚯蚓祟人能作瘴，茱萸随俗强煎茶。\n幽禽不见但闻语，野草无名都着花。\n窈窕崎岖殊未艾，去程方始问三巴。",
        "dynasty": "宋",
        "collection_info": null
    },
    {
        "title": "早发周平驿过清烈祠下",
        "author": "范成大",
        "content": "物色近人境，喜欢严晓装。\n山月鸡犬声，野风麻麦香。\n登岭既开豁，入林更清凉。\n三呼独醒士，傥肯釂我觞。",
        "dynasty": "宋",
        "collection_info": null
    },
    {
        "title": "白狗峡",
        "author": "范成大",
        "content": "江纹圆復破，树色昏还明。\n连滩竹节稠，汹怒奔夷陵。\n石矶铁色顽，相望如姦朋。\n踞岸意不佳，当流势尤狞。\n山回水若尽，但见青竛竮。\n惨惨疑鬼寰，幽幽无人声。\n颠沛安危机，艰难古今情。\n俯窥得目眩，却立恐神惊。\n白云冒岩扉，下维玉虚庭。\n神仙坐阅世，应笑行人行。",
        "dynasty": "宋",
        "collection_info": null
    },
    {
        "title": "秭归县",
        "author": "范成大",
        "content": "永日贪程客，长年弔古诗。\n悲秋荒故宅，负石惨空祠。\n峻壁鸦翻倦，高畬麦秀迟。\n穷山熊绎国，偪仄建邦时。",
        "dynasty": "宋",
        "collection_info": null
    },
    {
        "title": "归州竹枝歌二首  其一",
        "author": "范成大",
        "content": "东邻男儿得湘纍，西舍女儿生汉妃。\n城郭如村莫相笑，人家伐阅似渠稀。",
        "dynasty": "宋",
        "collection_info": null
    },
    {
        "title": "归州竹枝歌二首  其二",
        "author": "范成大",
        "content": "东岸艬船抛石门，西山炊烟连白云。\n竹篱茅舍作晚市，青盖黄旗称使君。",
        "dynasty": "宋",
        "collection_info": null
    },
    {
        "title": "照君台",
        "author": "范成大",
        "content": "天生尤物元无种，万里巴村出青冢。\n高台望思台已荒，东风溪涨流水香。\n婵娟钟美空万古，翻使乡山多丑女。\n灸眉作瘢亦不须，人人有瘿如瓠壶。",
        "dynasty": "宋",
        "collection_info": null
    },
    {
        "title": "人鲊瓮",
        "author": "范成大",
        "content": "怀沙祠下铁色矶，中流束湍张祸机。\n与赍俱入彼可弔，乘流而下吾亦危。\n江河难犯一至此，天地好生安取斯。\n朝歌胜母古尚讳，我其覆醢航秭归。",
        "dynasty": "宋",
        "collection_info": null
    },
    {
        "title": "巴东峡口",
        "author": "范成大",
        "content": "水宿频欹侧，徒行又险艰。\n舟危神女峡，马瘦鬼门关。\n照夜烧畬陇，缘云种笮山。\n催成头雪白，休说鬓丝斑。",
        "dynasty": "宋",
        "collection_info": null
    },
    {
        "title": "初入巫峡",
        "author": "范成大",
        "content": "钻火巴东岸，摐金峡口船。\n束江崖欲合，漱石水多漩。\n卓午三竿日，中间一罅天。\n伟哉神禹迹，疏凿此山川。",
        "dynasty": "宋",
        "collection_info": null
    },
    {
        "title": "将至巫山遇雨",
        "author": "范成大",
        "content": "峡行水落惟忧雨，通昔淋浪怨行旅。\n千山万山生白烟，阳台那得云如许。\n笺词腾告翠帷僊，丐我一晴翻手间。\n放开十二峰头色，重赋碧丛高插天。",
        "dynasty": "宋",
        "collection_info": null
    },
    {
        "title": "巫山高",
        "author": "范成大",
        "content": "湿云不收烟雨霏，峡船作滩梢庙矶。\n杜鹃无声猿叫断，惟有饥鸦迎客飞。\n西真功高佐禹迹，斧凿鳞皴倚天壁。\n上有瑶簪十二尖，下有黄湍三百尺。\n蔓花虬木风烟昏，藓佩翠帷香火寒。\n灵斿飘忽定何许，时有行人开庙门。\n楚客词章元是讽，纷纷余子空嘲弄。\n玉色頩颜不可干，人间错说高唐梦。",
        "dynasty": "宋",
        "collection_info": null
    },
    {
        "title": "刺濆淖",
        "author": "范成大",
        "content": "峡江饶暗石，水状日千变。\n不愁滩泷来，但畏濆淖见。\n人言盘涡耳，夷险顾有间。\n仍于非时作，未可一理贯。\n安行方熨縠，无事忽翻练。\n突如汤鼎沸，翕作茶磨旋。\n势迫中成漥，怒霁外始晕。\n已定稍安慰，儵作更惊眩。\n漂漂浮沫起，疑有潜鲸噀。\n勃勃骇浪腾，復恐蛰鳌抃。\n篙师瞪褫魄，滩户呀雨汗。\n逡巡怯大敌，勇往决鏖战。\n幸免与赍入，还忧似蓬转。\n惊呼招竿折，奔救竹笮断。\n九死船头争，万苦石上牵。\n旁观兢薄冰，撇过捷飞电。\n前余叱驭来，山险固尝徧。\n今者击檝誓，岂復惮波面。\n澎澎三峡长，飐飐一苇乱。\n既微掬指忙，又匪科头慢。\n天子赐之履，江神敢吾玩。\n但催迭鼓轰，往助双橹健。",
        "dynasty": "宋",
        "collection_info": null
    },
    {
        "title": "嘲峡石",
        "author": "范成大",
        "content": "峡山狠无情，其下多丑石。\n顽质贾憎垂，傀状发笑哑。\n粗类坟壤黄，沉渍铁矢黑。\n或如沟泥涴，或似冻壁坼。\n堆疑聚廪粟，陊若坏城甓。\n槎牙镂朽木，狼籍委枯骼。\n礧砢包蠃蚌，淋漓锢铅锡。\n纵文瓦沟壠，横迭衣摺襞。\n鳞皴斧凿余，坎窞蹴踏力。\n云何清淑气，孕此诡谲迹。\n我本一丘壑，嗜石旧成癖。\n端溪紫琳腴，洮河绿沉色。\n阶册截肪腻，泗磬鸣球击。\n嵌空太湖底，偶立韶江侧。\n真阳劖千岩，营道剷寸碧。\n倦游所阅多，未易一二籍。\n朅来兹山下，刺眼昔未觌。\n或云峡多材，奇秀鬰以积。\n绝代昭君村，惊世屈原宅。\n东家两儿女，气足豪万国。\n山石何重轻，奚暇更融液。\n我亦味其言，作诗晓行客。",
        "dynasty": "宋",
        "collection_info": null
    },
    {
        "title": "劳畬耕",
        "author": "范成大",
        "content": "峡农生甚艰，斫畬大山巅。\n赤埴无土膏，三刀财一田。\n颇具穴居智，占雨先燎原。\n雨来亟下种，不尔生不蕃。\n麦穗黄剪剪，豆苗绿芊芊。\n餠饵了长夏，更迟秋粟繁。\n税亩不什一，遗秉得餍餐。\n何曾识秔稻，扪腹尝果然。\n我知吴农事，请为峡农言。\n吴田黑壤腴，吴米玉粒鲜。\n长腰瓠犀瘦，齐头珠颗圆。\n红莲胜雕胡，香子馥秋兰。\n或收虞舜余，或自占城传。\n早籼与晚䆉，滥吹甑甗间。\n不辞春养禾，但畏秋输官。\n姦吏大雀鼠，盗胥众螟蝝。\n掠剩增釜区，取盈折缗钱。\n两钟致一斛，未免催租瘢。\n重以私债迫，逃屋无炊烟。\n晶晶云子饭，生世不下咽。\n食者定游手，种者长流涎。\n不如峡农饱，豆麦终残年。",
        "dynasty": "宋",
        "collection_info": null
    },
    {
        "title": "巫山县",
        "author": "范成大",
        "content": "借马巫山县，盘舟掉石滩。\n梅肥朝雨细，茶老暮烟寒。\n门对高唐起，江从滟滪难。\n流堆三尺在，旅梦一枝安。",
        "dynasty": "宋",
        "collection_info": null
    },
    {
        "title": "自巫山遵陆以避黑石诸滩大雨不可行泊驿中一日吏士自秭归陆行者亦会",
        "author": "范成大",
        "content": "巫山信是阳云台，客行五日云不开。\n阴晴何常有朝暮，夜雨少休明復来。\n今朝水长不知数，没尽山根苍石堆。\n东矶西矶尽如削，大滩小滩俱若雷。\n不知瞿唐復何似，想见万顷淙一杯。\n祗今水剂已壮矣，闻道陆程尤艰哉。\n摩围隘口石生角，蹋飒坡前泥似醅。\n眼前安得故园路，江沙江草便青鞋。",
        "dynasty": "宋",
        "collection_info": null
    },
    {
        "title": "燕子坡",
        "author": "范成大",
        "content": "大山如墙缺，小山如冢纍。\n众山直下看，方知此峰危。\n木末见夔峡，一沟盎春泥。\n中有天下险，造化真儿嬉。\n峰顶不满笑，舟中鬓成丝。\n登高尚超览，况乃绝俗姿。",
        "dynasty": "宋",
        "collection_info": null
    },
    {
        "title": "鬼门关",
        "author": "范成大",
        "content": "天作陇头石阙，人言要隔尘樊。\n百年会须作鬼，无事先穿鬼关。",
        "dynasty": "宋",
        "collection_info": null
    },
    {
        "title": "离巫山好晴午后入瞿唐关憩高斋半日",
        "author": "范成大",
        "content": "一昨题诗诉苦霖，果然连夜卷曾阴。\n尽收行雨瑶姬赐，不徇世情巫峡心。\n喜鹊满枝朝日淡，哀猿何处宿云深。\n水门山径高斋外，一枕清风屏万金。",
        "dynasty": "宋",
        "collection_info": null
    },
    {
        "title": "滟滪堆",
        "author": "范成大",
        "content": "滟滪之石谁劖镌，恶骇天下形眇然。\n客行五月潦始涨，但见匹马浮黄湍。\n时时吐沫作濆淖，灂灂有声如粥煎。\n蜀江西来已无路，凿山作浍方成川。\n瞿唐之口狭如带，乃欲纳此江漫漫。\n奔流下赴故偪仄，汝更争道当其前。\n舟师欹倾落胆过，石孽水祸吁难全。\n山川丘陵皆地险，惟此险绝余难肩。\n东坡笔端喙三尺，愿与作赋评嘲喧。\n云非此石峡更怒，臼头忽作倾城妍。\n我从巫山飞一棹，欢喜偶脱蛟龙涎。\n是非信否未暇诘，且上高斋清昼眠。",
        "dynasty": "宋",
        "collection_info": null
    },
    {
        "title": "夔州竹枝歌九首  其一",
        "author": "范成大",
        "content": "五月五日岚气开，南门竞船争看来。\n云安酒浓曲米贱，家家扶得醉人迴。",
        "dynasty": "宋",
        "collection_info": null
    },
    {
        "title": "夔州竹枝歌九首  其二",
        "author": "范成大",
        "content": "赤甲白盐碧丛丛，半山人家草木风。\n榴花满山红似火，荔子天凉未肯红。",
        "dynasty": "宋",
        "collection_info": null
    },
    {
        "title": "夔州竹枝歌九首  其三",
        "author": "范成大",
        "content": "新城果园连瀼西，枇杷压枝杏子肥。\n半青半黄朝出卖，日午买盐沽酒归。",
        "dynasty": "宋",
        "collection_info": null
    },
    {
        "title": "夔州竹枝歌九首  其四",
        "author": "范成大",
        "content": "瘿妇趁墟城裏来，十十五五市南街。\n行人莫笑女粗丑，儿郎自与买银钗。",
        "dynasty": "宋",
        "collection_info": null
    },
    {
        "title": "夔州竹枝歌九首  其五",
        "author": "范成大",
        "content": "白头老媪篸红花，黑头女娘三髻丫。\n背上儿眠上山去，采桑已闲当采茶。",
        "dynasty": "宋",
        "collection_info": null
    },
    {
        "title": "夔州竹枝歌九首  其六",
        "author": "范成大",
        "content": "百衲畬山青间红，粟茎成穗豆成丛。\n东屯平田秔米软，不到贫人饭甑中。",
        "dynasty": "宋",
        "collection_info": null
    },
    {
        "title": "夔州竹枝歌九首  其七",
        "author": "范成大",
        "content": "白帝庙前无旧城，荒山野草古今情。\n只余峡口一堆石，恰似人心未肯平。",
        "dynasty": "宋",
        "collection_info": null
    },
    {
        "title": "夔州竹枝歌九首  其八",
        "author": "范成大",
        "content": "滟滪如幞瞿唐深，鱼復阵图江水心。\n大昌盐船出巫峡，十日溯流无信音。",
        "dynasty": "宋",
        "collection_info": null
    },
    {
        "title": "夔州竹枝歌九首  其九",
        "author": "范成大",
        "content": "当筵女儿歌竹枝，一声三迭客忘归。\n万里桥边有船到，绣罗衣服生光辉。",
        "dynasty": "宋",
        "collection_info": null
    },
    {
        "title": "云安县",
        "author": "范成大",
        "content": "春暮子规少，日斜红鹄飞。\n两山多布水，一岛几柴扉。\n蚓吐无穷壤，人行不断矶。\n巴阳昨夜雨，滩上水先肥。",
        "dynasty": "宋",
        "collection_info": null
    },
    {
        "title": "万州",
        "author": "范成大",
        "content": "晨炊维下岩，晚酌檥南浦。\n波心照州榜，云脚响衙鼓。\n前山如屏墙，得得正当户。\n西江朝宗来，循屏復东去。\n官曹倚岩栖，市井唤船渡。\n瓦屋仄石磴，猿啼闹人语。\n剔核杏余酸，连枝茶剩苦。\n穷乡固瘠薄，陋俗亦寒窭。\n营营谋食艰，寂寂怀砖诉。\n昔闻吏隠名，今识吏隠处。",
        "dynasty": "宋",
        "collection_info": null
    },
    {
        "title": "横溪驿感怀",
        "author": "范成大",
        "content": "行徧天涯与地隅，筋骸那比十年初。\n朱颜有酒且留住，白髮无方能埽除。\n未得归田先作赋，专攻种树已成书。\n祗今飞到南山下，犹解清晨出荷锄。",
        "dynasty": "宋",
        "collection_info": null
    },
    {
        "title": "午夜登嶓山",
        "author": "范成大",
        "content": "瘅暑严夜装，乘凉蹑危峤。\n猿依黑林号，鬼闪青炬啸。\n惊鸟动危叶，吟虫满荒草。\n泉声远相随，山色近如杳。\n梦犹风灯前，身已云木杪。\n浮生固有役，远道何时了。\n岂惟失寝兴，亦自倒昏晓。\n恭惟天心仁，颇议民力槁。\n我怀汉制诏，来慰蜀父老。\n熙如春台登，沃若时雨膏。\n须知简书急，勿厌蓐食早。\n但勤笔力淬，时助诗肠搅。",
        "dynasty": "宋",
        "collection_info": null
    },
    {
        "title": "峡石铺",
        "author": "范成大",
        "content": "峰头壁立伟天造，万雉石城如带绕。\n山骨鳞皴火种难，山下流泉却宜稻。\n新秧一棱绿茸茸，茅花先秋雪摇风。\n后皇嘉种不易熟，野草何为搀岁功。",
        "dynasty": "宋",
        "collection_info": null
    },
    {
        "title": "蟠龙岭",
        "author": "范成大",
        "content": "夷陵至𦚧䏰，复岭苦丝乱。\n初程尚勇往，少日还委顿。\n安得长剑挥，尽剷迭嶂断。\n虽云北山愚，聊快南溟运。\n此意竟萧索，劳歌谩凄曼。\n日日望平陆，念念到彼岸。\n人言束马险，但欠蟠龙峻。\n摧颓强弩末，黾勉焚舟战。\n譬如已偿逋，犹有未折券。\n山根治晓装，峰顶寄朝饭。\n稍脱蚓瘴染，还探虎窠翫。\n性命乃可忧，筋力何足算。",
        "dynasty": "宋",
        "collection_info": null
    },
    {
        "title": "蟠龙瀑布自山顶漫汗淋漓分数道而下望之宛从天降当为城中布水第一",
        "author": "范成大",
        "content": "银汉来从左界天，天风吹浪落苍巅。\n人间只见秧田润，唤作蟠龙洞裏泉。",
        "dynasty": "宋",
        "collection_info": null
    },
    {
        "title": "峰门岭遇雨泊梁山",
        "author": "范成大",
        "content": "穷乡谁与话悲酸，驻马看云强自宽。\n酒力无端妨宿病，诗情不浅任尘官。\n虎狼地僻炊烟晚，风雨天低夏木寒。\n行尽峰门千万丈，梁山鼓角报平安。",
        "dynasty": "宋",
        "collection_info": null
    },
    {
        "title": "𨚩䢹驿大雨",
        "author": "范成大",
        "content": "暮雨连朝雨，长亭又短亭。\n今朝骑马怯，平日繫船听。\n竹叶垂头碧，秧苗满意青。\n农畴方可望，客路敢遑宁。",
        "dynasty": "宋",
        "collection_info": null
    },
    {
        "title": "垫江县",
        "author": "范成大",
        "content": "青泥没髁仆频惊，黄涨平桥马不行。\n旧雨云招新雨至，高田水入下田鸣。\n百年心事终怀土，一日身谋且望晴。\n休入忠州争米市，暝鸦同宿垫江城。",
        "dynasty": "宋",
        "collection_info": null
    },
    {
        "title": "巾子山又雨",
        "author": "范成大",
        "content": "百日篮舆困跼跧，三晨泥坂兀跻攀。\n晚晴幸自垫江县，今雨奈何巾子山。\n树色于人殊漠漠，云容怜我稍班班。\n如今只忆雪溪句，乘兴而来兴尽还。",
        "dynasty": "宋",
        "collection_info": null
    },
    {
        "title": "邻山县",
        "author": "范成大",
        "content": "山顶嘘云黑似烟，修篁高柳共昏然。\n鸟啼一夜劝归去，谁道东川无杜鹃。",
        "dynasty": "宋",
        "collection_info": null
    },
    {
        "title": "没冰铺晚晴月出晓復大雨上漏下湿不堪其忧",
        "author": "范成大",
        "content": "晚色熹微暖似熏，儿童欢喜走相闻。\n无端星月照湿土，依旧山川生雨云。\n旅枕梦寒涔屋漏，征衫潮润冷炉熏。\n快晴信是行人愿，又恐田家曝背耘。",
        "dynasty": "宋",
        "collection_info": null
    },
    {
        "title": "金山岭",
        "author": "范成大",
        "content": "阪峻身频偃，崖深首屡回。\n云浮平地出，路拂半天来。\n但阅关山过，都忘岁月催。\n湘南初上马，犹插早春梅。",
        "dynasty": "宋",
        "collection_info": null
    },
    {
        "title": "明日至邻水又雨",
        "author": "范成大",
        "content": "昨日方无雨，今朝又不晴。\n满山皆屐齿，随处有泉声。\n颇怪阴霖差，应催老病成。\n泥涂千骑士，与我共劳生。",
        "dynasty": "宋",
        "collection_info": null
    },
    {
        "title": "残夜至峰顶上",
        "author": "范成大",
        "content": "片月挂高岭，我行至其巅。\n举手欲揽撷，恐惊乘鸾仙。\n菲菲桂香动，肃肃露脚寒。\n北斗已到地，南斗犹阑干。\n但闻浮黎音，来从始青天。\n大星与之俱，晓色明旗旛。\n素烟渺陆海，中有人所寰。\n想见地上友，启明膏火煎。\n星落玉宇白，日生绮霞丹。\n冰轮未肯去，相看尚团团。",
        "dynasty": "宋",
        "collection_info": null
    },
    {
        "title": "望乡台",
        "author": "范成大",
        "content": "千山已尽一峰孤，立马行人莫疾驱。\n从此蜀川平似掌，更无高处望东吴。",
        "dynasty": "宋",
        "collection_info": null
    },
    {
        "title": "蚤晴发广安军晚宿萍池村庄",
        "author": "范成大",
        "content": "夜雨洗烦蒸，晓风荐清穆。\n云头隤铁山，日脚迸金瀑。\n暑涂一日凉，远客万事足。\n羁人正奔波，观者何陆续。\n翠盖立严粧，青裙行跣足。\n俗陋介南徼，物华入东蜀。\n竹萌苦已青，荔子酸犹绿。\n修芦密成篱，直柏森似纛。\n泥干马蹄松，路坦亭堠速。\n暮投何人庄，窗户暗修竹。",
        "dynasty": "宋",
        "collection_info": null
    },
    {
        "title": "巴蜀人好食生蒜臭不可近顷在峤南其人好食槟榔合蛎灰扶留藤一名蒌藤食之辄昏然已而醒快三物合和唾如脓血可厌今来蜀道又为食蒜者所熏戏题",
        "author": "范成大",
        "content": "旅食谙殊俗，堆盘骇异闻。\n南餐灰荐蛎，巴馔菜先荤。\n幸脱蒌藤醉，还遭胡蒜熏。\n丝莼乡味好，归梦水连云。",
        "dynasty": "宋",
        "collection_info": null
    },
    {
        "title": "嘉陵江过合州汉初县下",
        "author": "范成大",
        "content": "井径东川县，山河古合州。\n木根拏断岸，急雨沸中流。\n关下嘉陵水，沙头杜老舟。\n江花应好在，无计会江楼。",
        "dynasty": "宋",
        "collection_info": null
    },
    {
        "title": "新晴行郪水上与涪江相近",
        "author": "范成大",
        "content": "涂泥初干雨不落，日色未出暑光薄。\n畏途得晴天復凉，真是腰钱更骑鹤。\n浑浑郪水流未平，悄悄涪江如镜清。\n过尽江沙穿麦壠，忽有青蜩扶叶鸣。",
        "dynasty": "宋",
        "collection_info": null
    },
    {
        "title": "小溪县",
        "author": "范成大",
        "content": "刈麦千平壠，横槎一小溪。\n梓花红绽碎，粟穗绿垂低。\n村妇犹多跣，山猿遂少啼。\n东川虽已过，锦里尚云西。",
        "dynasty": "宋",
        "collection_info": null
    },
    {
        "title": "茸山道中感怀",
        "author": "范成大",
        "content": "侍臣笔橐旧西班，大将麾幢又百蛮。\n挂席南箕宿昔事，闪旗东井何时还。\n日增衰病復一日，山隔旧游知几山。\n倦拂盘陀苍石坐，归心聊与石俱顽。",
        "dynasty": "宋",
        "collection_info": null
    },
    {
        "title": "晓发飞鸟晨霞满天少顷大雨吴谚云朝霞不出门暮霞行千里验之信然戏纪其事",
        "author": "范成大",
        "content": "朝霞不出门，暮霞行千里。\n今晨日未出，晓气散如绮。\n心疑雨再作，眼转云四起。\n我岂知天道，吴农谚云尔。\n古来占滂沲，说者类恢诡。\n飞云走羣羊，停云浴三豨。\n月当天毕宿，风自少女起。\n烂石烧成香，汗础润如洗。\n逐妇鸠能拙，穴居狸有智。\n蜉蝣强知时，蜥蜴与闻计。\n垤鸣东山鹳，堂审南柯蚁。\n或加阴石鞭，或议阳门闭。\n或云逢庚变，或自换甲始。\n刑鹅与象龙，聚讼非一理。\n不如老农谚，响应捷如鬼。\n哦诗敢夸博，聊用醒午睡。",
        "dynasty": "宋",
        "collection_info": null
    },
    {
        "title": "遂宁府始见平川喜成短歌",
        "author": "范成大",
        "content": "峡之西，遂之东。\n更无平地二千里，惟有高山三万重。\n不知谁人凿混沌，独此融结何其工。\n我本江吴弄水月，忽来踏徧西南峰。\n不知尘界在何许，但怪星辰浮半空。\n直疑飞入蝶梦境，此岂应有人行踪。\n今朝平远见城郭，云是东川军府雄。\n原田坦若看掌上，沙路浄如行镜中。\n芋区粟壠润含雨，楮林竹径凉生风。\n将士懽呼马蹄快，康庄直与锦里通。\n半年崎岖得夷路，一笑未暇怜飘蓬。",
        "dynasty": "宋",
        "collection_info": null
    },
    {
        "title": "九月十九日衙散回留大将及幕属饮清心堂观晚菊分韵得譟暮字",
        "author": "范成大",
        "content": "甲光射曾云，雨脚不敢到。\n西山明古雪，秋日一竿照。\n先偏井络密，后拒参旗掉。\n分弓滴博平，鸣剑伊吾小。\n君看天山箭，狐兔何足了。\n开边吾岂敢，自治有余巧。\n归来翠帷卷，聊共黄花笑。\n虽无落帽风，亦復接䍦倒。\n余閒校笔阵，刻烛龙蛇埽。\n毛锥乃更勇，我亦鼓旗譟。",
        "dynasty": "宋",
        "collection_info": null
    },
    {
        "title": "冬至日铜壶阁落成",
        "author": "范成大",
        "content": "走徧人间行路难，异乡风物杂悲欢。\n三年北户梅边暖，万里西楼雪外寒。\n已办鬓霜供岁籥，仍拚髀肉了征鞍。\n故园云物知何似，试上东楼直北看。",
        "dynasty": "宋",
        "collection_info": null
    },
    {
        "title": "十二月十八日海云赏山茶",
        "author": "范成大",
        "content": "追趁新晴管物华，马蹄松快帽檐斜。\n天南腊尽风晞雪，冰下春来水潄沙。\n已报主林催市柳，仍从掌故问山茶。\n丰年自是驩声沸，更着牙前画鼓挝。",
        "dynasty": "宋",
        "collection_info": null
    },
    {
        "title": "雨后东郭排岸司申梅开方及三分戏书小绝令一面开燕",
        "author": "范成大",
        "content": "雨入南枝玉蕊皴，合江云冷冻芳尘。\n司花好事相邀勒，不着笙歌不肯春。",
        "dynasty": "宋",
        "collection_info": null
    },
    {
        "title": "鞭春微雨",
        "author": "范成大",
        "content": "旛胜丝丝雨，笙歌步步尘。\n一年新乐事，万里未归人。\n云薄竟悭雪，酒浓先受春。\n送寒东作近，惭愧耦耕身。",
        "dynasty": "宋",
        "collection_info": null
    },
    {
        "title": "绿萼梅",
        "author": "范成大",
        "content": "朝罢东皇放玉鸾，霜罗薄袖绿裙单。\n贪看修竹忘归路，不管人间日暮寒。",
        "dynasty": "宋",
        "collection_info": null
    },
    {
        "title": "玉茗花",
        "author": "范成大",
        "content": "折得瑶华付与谁，人间铅粉弄粧迟。\n直须远寄骖鸾客，鬓脚飘飘可一枝。",
        "dynasty": "宋",
        "collection_info": null
    },
    {
        "title": "张正字母夫人朱氏輓词",
        "author": "范成大",
        "content": "苹藻仪邦媛，诗书了岁华。\n籯金宁遗子，羣玉竟传家。\n厚施心无斁，浮生自有涯。\n空余报恩子，三载亦苴麻。",
        "dynasty": "宋",
        "collection_info": null
    },
    {
        "title": "十二月二十四日西楼观雪",
        "author": "范成大",
        "content": "一夜珠帘不下鈎，彻明随雪上西楼。\n瑶池万顷昆崙近，玉垒千峰滴博收。\n已报春迴南亩润，从教寒勒北枝愁。\n四筵都为丰年醉，录事何须校酒筹。",
        "dynasty": "宋",
        "collection_info": null
    },
    {
        "title": "丙申元日安福寺礼塔",
        "author": "范成大",
        "content": "岭梅蜀柳笑人忙，岁岁椒盘各异方。\n耳畔逢人无鲁语，鬓边随我是吴霜。\n新年后饮屠苏酒，故事先然窣堵香。\n石笋新街好行乐，与民同处且逢场。",
        "dynasty": "宋",
        "collection_info": null
    },
    {
        "title": "初三日出东郊碑楼院",
        "author": "范成大",
        "content": "远柳新晴暝紫烟，小江吹冻舞清涟。\n红尘一鬨人归后，跕跕饥鸢蹙纸钱。",
        "dynasty": "宋",
        "collection_info": null
    },
    {
        "title": "郊外阅骁骑剪柳",
        "author": "范成大",
        "content": "千骑同瞻白羽挥，惊尘一鬨响金鞿。\n不知掣电弯弓过，但觉柳梢随箭飞。",
        "dynasty": "宋",
        "collection_info": null
    },
    {
        "title": "初四日东郊观麦苗",
        "author": "范成大",
        "content": "去岁秋霖麦下迟，腊残一雪润无泥。\n相将饱吃滹沱饭，来听林间快活啼。",
        "dynasty": "宋",
        "collection_info": null
    },
    {
        "title": "樱桃花",
        "author": "范成大",
        "content": "借暖衝寒不用媒，匀朱匀粉最先来。\n玉梅一见怜痴小，教向傍边自在开。",
        "dynasty": "宋",
        "collection_info": null
    },
    {
        "title": "再出东郊",
        "author": "范成大",
        "content": "晚景增年惯，官身作客谙。\n大都缘偶熟，岂是性能堪。\n昔者开三径，他时老一龛。\n越溪亲种竹，芸绿想毵毵。",
        "dynasty": "宋",
        "collection_info": null
    },
    {
        "title": "三月二日北门马上",
        "author": "范成大",
        "content": "新街如拭过鸣驺，芍药酴醿竞满头。\n十里珠帘都捲上，少城风物似扬州。",
        "dynasty": "宋",
        "collection_info": null
    },
    {
        "title": "上巳前一日学射山万岁池故事",
        "author": "范成大",
        "content": "北郊征路记前回，三尺惊尘马踏开。\n新涨忽明多病眼，好风如把及时杯。\n青黄麦壠平平去，疎密桤林整整来。\n游骑不知都几许，长堤十里转轻雷。",
        "dynasty": "宋",
        "collection_info": null
    },
    {
        "title": "上巳日万岁池上呈程咏之提刑",
        "author": "范成大",
        "content": "浓春酒暖绛烟霏，涨水天平雪浪迟。\n绿岸翻鸥如北渚，红尘跃马似西池。\n麦苗剪剪尝新麫，梅子双双带折枝。\n试比长安水边景，只无饥客为题诗。",
        "dynasty": "宋",
        "collection_info": null
    },
    {
        "title": "新作锦亭程咏之提刑赋诗次其韵二首  其一",
        "author": "范成大",
        "content": "飞鸿衔子谩纷纷，万里西游始识真。\n不管吴霜微点鬓，来看蜀锦烂争春。\n倚阑定有司花女，秉烛仍留主夜神。\n异县赏心谁与共，故人新作坐中宾。",
        "dynasty": "宋",
        "collection_info": null
    },
    {
        "title": "新作锦亭程咏之提刑赋诗次其韵二首  其二",
        "author": "范成大",
        "content": "小筑聊锄草棘荒，游人错比召南棠。\n花边雾鬓风鬟满，酒畔云衣月扇香。\n灿烂吟笺烦索句，淋漓醉墨自成行。\n报章迟钝吾衰矣，终日冥搜谩七襄。",
        "dynasty": "宋",
        "collection_info": null
    },
    {
        "title": "锦亭然烛观海棠",
        "author": "范成大",
        "content": "银烛光中万绮霞，醉红堆上缺蟾斜。\n从今胜绝西园夜，压尽锦官城裏花。",
        "dynasty": "宋",
        "collection_info": null
    },
    {
        "title": "宝相花",
        "author": "范成大",
        "content": "谁把柔条夹砌栽，压枝万朶一时开。\n为君也着诗收拾，题作西楼锦被堆。",
        "dynasty": "宋",
        "collection_info": null
    },
    {
        "title": "三月二十三日海云摸石",
        "author": "范成大",
        "content": "劝耕亭上往来频，四海萍浮老病身。\n乱插山茶犹昨梦，重寻池石已残春。\n惊心岁月东流水，过眼人情一鬨尘。\n頼有贻牟堪饱饭，道逢田畯且眉伸。",
        "dynasty": "宋",
        "collection_info": null
    },
    {
        "title": "四月十日出郊",
        "author": "范成大",
        "content": "约束南风彻晓忙，收云捲雨一川凉。\n涨江混混无声绿，熟麦骚骚有意黄。\n吏卒远时閒信马，田园佳处忽思乡。\n邻翁万里应相念，春晚不归同插秧。",
        "dynasty": "宋",
        "collection_info": null
    },
    {
        "title": "纳凉",
        "author": "范成大",
        "content": "雨洗新秋夜气清，悴肌无汗葛衣轻。\n画檐分月下西壁，络纬飞来庭树鸣。",
        "dynasty": "宋",
        "collection_info": null
    },
    {
        "title": "西楼独上",
        "author": "范成大",
        "content": "竹日驻微暑，松风生早秋。\n閒寻来处路，独倚静中楼。\n老景驱双毂，乡心挽万牛。\n相随木上坐，脚底亦云浮。",
        "dynasty": "宋",
        "collection_info": null
    },
    {
        "title": "晓诣三井观",
        "author": "范成大",
        "content": "路转市声远，宽閒古城东。\n适从红尘来，忽入苍烟丛。\n槿心倾秾露，芋叶翻微风。\n秋阳澹篱落，残暑不必攻。\n野老熟睡起，日高首如蓬。\n官身骑官马，君应笑龙钟。",
        "dynasty": "宋",
        "collection_info": null
    },
    {
        "title": "晓起",
        "author": "范成大",
        "content": "黠鼠缘铃索，饥鸦啄井栏。\n不眠秋漏近，多病晓屏寒。\n咄咄渠何怪，休休我自阑。\n牙门朝日上，箫鼓报平安。",
        "dynasty": "宋",
        "collection_info": null
    },
    {
        "title": "舫斋晚憩",
        "author": "范成大",
        "content": "心作万缘起，境生千劫忙。\n谁同油幕静，独对篆烟长。\n有尽天魔力，无穷海印光。\n雨余弦月上，尘界本清凉。",
        "dynasty": "宋",
        "collection_info": null
    },
    {
        "title": "秋雨快晴静胜堂席上",
        "author": "范成大",
        "content": "一笑憧憧鴈鹜行，簿书堆裏赋秋阳。\n心如坠絮沾泥懒，身似飞泉激石忙。\n雨后蹲鸱先稻熟，霜前浮蚁斗枨香。\n天涯节物遮愁眼，且復随乡便入乡。",
        "dynasty": "宋",
        "collection_info": null
    },
    {
        "title": "新凉夜坐",
        "author": "范成大",
        "content": "吏退焚香百虑空，静闻虫响度帘栊。\n江头一尺稻花雨，窗外三更蕉叶风。\n日日老添明镜裏，家家凉入短檠中。\n简编灯火平生事，雪白眵昏奈此翁。",
        "dynasty": "宋",
        "collection_info": null
    },
    {
        "title": "秋老四境雨已沛然晚坐筹边楼方议祈晴楼下忽有东界农民数十人诉山田却要雨须长吏致祷感之作诗",
        "author": "范成大",
        "content": "岁晚羁怀有所思，秋来病骨最先知。\n镜中公案已甘老，纸上课程休讳痴。\n西堰颇闻江涨急，东山犹说雨来迟。\n锦城乐事知多少，忧旱忧霖蹙尽眉。",
        "dynasty": "宋",
        "collection_info": null
    },
    {
        "title": "西楼夜坐",
        "author": "范成大",
        "content": "抗尘怀抱若为宽，绕屋蛙声亦在官。\n岩桂无香秋遂晚，江鲈有约岁将寒。\n文书散乱嘲痴绝，灯火凄清语夜阑。\n病倦百骸非復我，但思禅板与蒲团。",
        "dynasty": "宋",
        "collection_info": null
    },
    {
        "title": "立秋月夜",
        "author": "范成大",
        "content": "已放新凉入簟纹，更驱余溽避炉熏。\n穿云竹月时时见，咽露莎蛩院院闻。\n稍喜雪山无斥堠，但虞烟驿有移文。\n行藏且付蘧蘧梦，明发还亲鴈鹜羣。",
        "dynasty": "宋",
        "collection_info": null
    },
    {
        "title": "前堂观月",
        "author": "范成大",
        "content": "箕踞绳床政自豪，远游何暇续离骚。\n萧森万竹秋逾瘦，突兀双楠夜更高。\n东郭风喧三鼓市，西城石汹二江涛。\n色尘声界如如现，本自无禅不用逃。",
        "dynasty": "宋",
        "collection_info": null
    },
    {
        "title": "有怀石湖旧隠",
        "author": "范成大",
        "content": "浩荡沙鸥久倦飞，摧颓枥马不胜鞿。\n官中风月常虚度，梦裏关山或暂归。\n橘社十年霜欲饱，鲈江一雨水应肥。\n冷云着地塘蒲晚，谁为披蓑暖钓矶。",
        "dynasty": "宋",
        "collection_info": null
    },
    {
        "title": "太平瑞圣花",
        "author": "范成大",
        "content": "雪外扪参岭，烟中濯锦洲。\n密攒文杏蕊，高结綵云毬。\n百世嘉名重，三登瑞气浮。\n挽春同住夏，看到火西流。",
        "dynasty": "宋",
        "collection_info": null
    },
    {
        "title": "无题",
        "author": "范成大",
        "content": "闻道明朝送旧官，无情更鼓夜将阑。\n此生见面知何日，忍泪须臾子细看。",
        "dynasty": "宋",
        "collection_info": null
    },
    {
        "title": "晁子西寄诗谢酒自言其家数有逝者词意悲甚次韵解之且以建茶同往",
        "author": "范成大",
        "content": "我读晁子诗，十语九慨伤。\n长川日夜逝，鬓髮空苍浪。\n君家出世学，无生亦无亡。\n乡谓法幢立，何乃槁木僵。\n起灭不满笑，古来共楸行。\n岂其捏目华，解翳海印光。\n我酒愧薄薄，未能暖愁肠。\n申以春风芽，一瀹万虑忘。\n慧刀傥未割，会且掀禅床。\n锦里有逢迎，谨避舍盖堂。\n居然足音跫，好在故意长。\n啁耳念一洗，迟君凤鸣冈。",
        "dynasty": "宋",
        "collection_info": null
    },
    {
        "title": "早衰不寐",
        "author": "范成大",
        "content": "官事拘挛似力田，作劳归晚意茫然。\n按摩合体俱非我，展转通宵似远年。\n一叟披衣惟兀坐，羣儿得枕便佳眠。\n人生元是华胥客，休向迷涂更着鞭。",
        "dynasty": "宋",
        "collection_info": null
    },
    {
        "title": "晚步宣华旧苑",
        "author": "范成大",
        "content": "乔木如山废苑西，古沟疎水静鸣池。\n吏兵窸窣番更后，楼阁崔嵬欲暝时。\n有露冷萤犹照草，无风惊雀自迁枝。\n归来更了程书债，目眚昏花烛穗垂。",
        "dynasty": "宋",
        "collection_info": null
    },
    {
        "title": "西楼秋晚",
        "author": "范成大",
        "content": "楼前处处长秋苔，俛仰璇杓又欲回。\n残暑已随梁燕去，小春应为海棠来。\n客愁天远诗无託，吏案山横睡有媒。\n晴日满窗鳬鹜散，巴童来按鸭炉灰。",
        "dynasty": "宋",
        "collection_info": null
    },
    {
        "title": "明日分弓亭按阅再用西楼韵",
        "author": "范成大",
        "content": "眼看白露点苍苔，岁月飞流首屡回。\n老去读书随忘却，醉中得句若飞来。\n闻鸡午夜犹能舞，射雉西郊不用媒。\n自笑支离聊復尔，丹心元未十分灰。",
        "dynasty": "宋",
        "collection_info": null
    },
    {
        "title": "丁酉重九药市呈坐客",
        "author": "范成大",
        "content": "莫向登临怨落晖，自缘羁宦阻归期。\n年来厌把三边酒，此去休哦万里诗。\n乌帽不辞欹短髮，黄花终是欠东篱。\n若无合坐挥毫健，谁解西风楚客悲。",
        "dynasty": "宋",
        "collection_info": null
    },
    {
        "title": "会庆节大慈寺茶酒",
        "author": "范成大",
        "content": "霜晖催晓五云鲜，万国欢呼共一天。\n澹澹暖红旗转日，浮浮寒碧瓦收烟。\n衔杯乐圣千秋节，击鼓迎冬大有年。\n忽忆捧觞供玉座，不知身在雪山边。",
        "dynasty": "宋",
        "collection_info": null
    },
    {
        "title": "冬至日天庆观朝拜云日晴丽遥想郊禋庆成作驩喜口号",
        "author": "范成大",
        "content": "淅淅霜风不满旗，紫烟黄气捧朝曦。\n五更贯索埋光后，万里鈎陈放仗时。\n留滞周南无旧事，布宣汉德有新诗。\n丰年四海皆温饱，愿把欢心寿玉巵。",
        "dynasty": "宋",
        "collection_info": null
    },
    {
        "title": "十一月十日海云赏山茶",
        "author": "范成大",
        "content": "门巷欢呼十里村，腊前风物已知春。\n两年池上经行处，万里天边未去人。\n客鬓花身俱岁晚，粧光酒色且时新。\n海云桥下溪如镜，休把冠巾照路尘。",
        "dynasty": "宋",
        "collection_info": null
    },
    {
        "title": "海云回按骁骑于城北原时有吐番出没大渡河上",
        "author": "范成大",
        "content": "古道风沙捲夕霏，小江烟浪皱春漪。\n天于麦壠犹悭雪，人向梅梢大欠诗。\n顿辔青骊飞脱兔，离弦白羽啸寒鸱。\n牙门列校俱剽锐，檄与河边秃髮知。",
        "dynasty": "宋",
        "collection_info": null
    },
    {
        "title": "合江亭隔江望瑶林庄梅盛开过江访之马上哦此",
        "author": "范成大",
        "content": "何处春能早，疎篱限激湍。\n竹间烟雪迥，马上晚香寒。\n唤渡聊相觅，巡檐得细看。\n极知微雨意，未许日烘残。",
        "dynasty": "宋",
        "collection_info": null
    },
    {
        "title": "新作官梅庄移植大梅数十本绕之",
        "author": "范成大",
        "content": "腊前催唤主林神，玉树飞来不动尘。\n契阔西湖惭处士，飘零东阁似诗人。\n一天午梦空花碎，满地春愁月影新。\n扫浄宣华藜藋径，他年谁记石湖滨。",
        "dynasty": "宋",
        "collection_info": null
    },
    {
        "title": "丁酉正月二日东郊故事",
        "author": "范成大",
        "content": "椒盘宿酒未全醒，扰扰金鞍逐画軿。\n麦雨一犁随处绿，柳烟千缕几时青。\n客愁旧岁连新岁，归路长亭间短亭。\n万里松楸双泪堕，风前安得讳飘零。",
        "dynasty": "宋",
        "collection_info": null
    },
    {
        "title": "二月二十七日病后始能扶头",
        "author": "范成大",
        "content": "复幕重帘苦见遮，暮占栖雀晓占鸦。\n残灯煮药看成老，细雨鸣鸠过尽花。\n心为蚤衰元自化，髮从无病已先华。\n更蒙厉鬼相提唱，此去山林属当家。",
        "dynasty": "宋",
        "collection_info": null
    },
    {
        "title": "病中闻西园新花已茂及竹径皆成而海棠亦未过",
        "author": "范成大",
        "content": "梅坞桃蹊斫竹初，三旬高卧信音疎。\n春虽与病无交涉，雨莫将花便破除。\n祗合蘧蘧随梦去，何须咄咄向空书。\n颇闻蜀锦犹相待，去岁今朝已雪如。",
        "dynasty": "宋",
        "collection_info": null
    },
    {
        "title": "枕上",
        "author": "范成大",
        "content": "一枕经春似宿酲，三衾投晓尚凄清。\n残更未尽鸦先起，虚幌无声鼠自惊。\n久病厌闻铜鼎沸，不眠惟望纸窗明。\n摧颓岂是功名具，烧药炉边过此生。",
        "dynasty": "宋",
        "collection_info": null
    },
    {
        "title": "初履地",
        "author": "范成大",
        "content": "扶头今日强冠篸，余烬收从百战酣。\n长胫阁躯如瘦鹤，衝风夺气似枯柟。\n客来慵抆懒残涕，老去定同弥勒龛。\n何处更能容结习，任教花雨落毵毵。",
        "dynasty": "宋",
        "collection_info": null
    },
    {
        "title": "密室惫坐",
        "author": "范成大",
        "content": "如许头颅莫振矜，但寻曲几与枯藤。\n余生不直一弹指，此病宁论三折肱。\n何处丹房痴候火，谁家筹室强传灯。\n本来识字耕夫耳，今乃仍添百不能。",
        "dynasty": "宋",
        "collection_info": null
    },
    {
        "title": "春晚初出西楼",
        "author": "范成大",
        "content": "试倚枯藤似籋云，堂阶微步小逡巡。\n忽逢岩桂新抽叶，屈指黄紬睡一春。",
        "dynasty": "宋",
        "collection_info": null
    },
    {
        "title": "春晚卧病故事都废闻西门种柳已成而燕宫海棠亦烂熳矣",
        "author": "范成大",
        "content": "轩窗深窈似禅房，竟日虚明袅断香。\n诗债无边春已老，睡魔有约昼初长。\n市桥烟雨应官柳，墟苑池台自海棠。\n游骑行歌莫相笑，遨头六结已龟藏。",
        "dynasty": "宋",
        "collection_info": null
    },
    {
        "title": "病起初见宾僚时上疏丐祠未报",
        "author": "范成大",
        "content": "浪将冠服衣猿狙，因病偷闲稍自如。\n时有好怀夸得句，略无情语怕回书。\n边城晏闭稀传箭，村巷春游未荷锄。\n迨此良辰公事少，天恩傥许赋归欤。",
        "dynasty": "宋",
        "collection_info": null
    },
    {
        "title": "陆务观云春初多雨近方晴碧鸡坊海棠全未及去年  其一",
        "author": "范成大",
        "content": "迟日温风护海棠，十分颜色醉春粧。\n天公已许晴教好，说与鸣鸠一任忙。",
        "dynasty": "宋",
        "collection_info": null
    },
    {
        "title": "陆务观云春初多雨近方晴碧鸡坊海棠全未及去年  其二",
        "author": "范成大",
        "content": "报事碧鸡坊裏来，今年花少似前回。\n笙簧冷落遨头病，不着梁州打不开。",
        "dynasty": "宋",
        "collection_info": null
    },
    {
        "title": "清明日试新火作牡丹会",
        "author": "范成大",
        "content": "再钻巴火尚浮家，去国年多客路赊。\n那得青烟穿御柳，且将银烛照京花。\n香鬟半醉斜枝重，病眼全昏瘴雾遮。\n锦地绣天春不散，任教檐雨捲泥沙。",
        "dynasty": "宋",
        "collection_info": null
    },
    {
        "title": "三月十九日夜极冷",
        "author": "范成大",
        "content": "谁勒余寒不放回，春深犹暖地炉灰。\n乡心忽向灯前动，夜雨先从竹裏来。\n鶗鴂已如鶑百啭，酴醿那復雪千堆。\n调糜煮药东风老，惭愧茶瓯与酒杯。",
        "dynasty": "宋",
        "collection_info": null
    },
    {
        "title": "垂丝海棠",
        "author": "范成大",
        "content": "春工叶叶与丝丝，怕日嫌风不自持。\n晓镜为谁粧未办，沁痕犹有泪臙脂。",
        "dynasty": "宋",
        "collection_info": null
    },
    {
        "title": "浣花戏题争标者",
        "author": "范成大",
        "content": "凌波一剧便捐生，得失何曾较重轻。\n蜗角虚名人尚爱，锦标安得笑渠争。",
        "dynasty": "宋",
        "collection_info": null
    },
    {
        "title": "鹿鸣宴",
        "author": "范成大",
        "content": "岷峨钟秀蜀多珍，坐上儒先更逸羣。\n墨沼不忧经覆瓿，琴台重有赋凌云。\n文章小技聊干禄，道学初心拟致君。\n富贵功名今发轫，愿看稽古策高勋。",
        "dynasty": "宋",
        "collection_info": null
    },
    {
        "title": "陆务观作春愁曲悲甚作诗反之",
        "author": "范成大",
        "content": "东风本是繁华主，天地元无着愁处。\n诗人多事惹閒情，閒门自造愁如许。\n病翁老矣痴復顽，风前一笑春无边。\n糟床夜鸣如落泉，一杯正与人相关。",
        "dynasty": "宋",
        "collection_info": null
    },
    {
        "title": "种竹了题爱山亭",
        "author": "范成大",
        "content": "洒扫宣华舍此君，烟中月下绿生尘。\n他年叶叶清风满，莫忘今年借宅人。",
        "dynasty": "宋",
        "collection_info": null
    },
    {
        "title": "题锦亭",
        "author": "范成大",
        "content": "手开花径锦成窠，浩荡春风载酒过。\n来岁游人应解笑，甘棠终少海棠多。",
        "dynasty": "宋",
        "collection_info": null
    },
    {
        "title": "初发太城留别田父",
        "author": "范成大",
        "content": "秋苗五月未入土，行人欲行心更苦。\n路逢田翁有好语，竞说宿来三尺雨。\n行人虽去亦伸眉，翁皆好住莫相思。\n流渠汤汤声满野，今年醉饱鸡豚社。",
        "dynasty": "宋",
        "collection_info": null
    },
    {
        "title": "入崇宁界",
        "author": "范成大",
        "content": "桑间三宿尚回头，何况三年濯锦游。\n草草郫筒中酒处，不知身已在彭州。",
        "dynasty": "宋",
        "collection_info": null
    },
    {
        "title": "怀古亭",
        "author": "范成大",
        "content": "朝来写得故人书，双鲤难寻鴈亦无。\n付与离堆江水去，解从郫县到成都。",
        "dynasty": "宋",
        "collection_info": null
    },
    {
        "title": "离堆行",
        "author": "范成大",
        "content": "残山狠石双虎卧，斧迹鳞皴中凿破。\n潭渊油油无敢唾，下有猛龙跧铁锁。\n自从分流注石门，西州秔稻如黄云。\n刲羊五万大作社，春秋伐鼓苍烟根。\n我昔官称劝农使，年年来激西江水。\n成都火米不论钱，丝管相随看蚕市。\n款门得得酹清尊，椒浆桂酒删羶荤。\n妄欲一语神岂闻，更愿爱羊如爱人。",
        "dynasty": "宋",
        "collection_info": null
    },
    {
        "title": "崇德庙",
        "author": "范成大",
        "content": "雪山南风融雪汁，化作岷江江水来。\n不知新涨高几画，但觉楼前奔万雷。\n天教此水入中国，两山辟易分道开。\n我家长川到海处，却在发源传酒杯。\n人生几屐办此役，远游如许神应咍。\n东归短棹昨已具，明日发船挝鼓催。\n滩平放溜日千里，已梦鲙鲈如雪堆。\n丹枫繫缆一回首，玉垒浮云安在哉。",
        "dynasty": "宋",
        "collection_info": null
    },
    {
        "title": "戏题索桥",
        "author": "范成大",
        "content": "织簟匀铺面，排绳强架空。\n染人高晒帛，猎户远张罿。\n薄薄难承雨，翻翻不受风。\n何时将蜀客，东下看垂虹。",
        "dynasty": "宋",
        "collection_info": null
    },
    {
        "title": "青城山会庆建福宫宫旧名丈人观，予为请于朝，赐今名。入山前数日，敕书至自行在，予就设醮以祝圣人寿云",
        "author": "范成大",
        "content": "墨诏东来汹驿传，璇题金榜照山川。\n祥开圣代千秋节，响动仙都九室天。\n触石涌云埋紫逻，流金飞火烛苍巅。\n祗应老宅庞眉客，长记新宫锡号年。",
        "dynasty": "宋",
        "collection_info": null
    },
    {
        "title": "再题青城山",
        "author": "范成大",
        "content": "万里清游不暇慵，双旌换得一枝筇。\n来从井络直西路，上到江源第一峰。\n海内閒身输我佚，山中佳气为人浓。\n题诗试刻岩前石，付与他年藓晕重。",
        "dynasty": "宋",
        "collection_info": null
    },
    {
        "title": "玉华楼夜醮",
        "author": "范成大",
        "content": "丈人峰前山四周，中有五城十二楼。\n玉华仙宫居上头，紫云澒洞千柱浮。\n刚风八面寒飕飗，灵君宴坐三千秋。\n蹻符飞行戏元洲，下睨浊世悲蜉蝣。\n桂旗偃蹇澹少休，知我万里遥相投。\n暗蜩奏乐锵鸣球，浮黎空歌清夜遒。\n参旗如虹欻下流，化为神灯烛岩幽。\n火铃洞赤凌空游，谁欤蔽亏黯然收。\n祷之復然为我留，半生缚尘鹰在鞲。\n岂有骨相肩浮丘。\n山英发光洗羁愁，行迷未远夫何尤。\n笙箫上云神欲游，揖我从之骖素虬。",
        "dynasty": "宋",
        "collection_info": null
    },
    {
        "title": "上清宫",
        "author": "范成大",
        "content": "历井扪参兴未阑，丹梯通处更跻攀。\n冥蒙蜀道一云气，破碎岷山千髻鬟。\n但觉星辰垂地上，不知风雨满人间。\n蜗牛两角犹如梦，更说纷纷触与蛮。",
        "dynasty": "宋",
        "collection_info": null
    },
    {
        "title": "最高峰望雪山",
        "author": "范成大",
        "content": "大面峰头六月寒，神灯收罢晓云班。\n浮空忽涌三银阙，云是西天雪岭山。",
        "dynasty": "宋",
        "collection_info": null
    },
    {
        "title": "范氏庄园",
        "author": "范成大",
        "content": "夕阳尘土涨郊墟，六六峰头梦觉余。\n竹色唤人来下马，乱蝉深处有图书。",
        "dynasty": "宋",
        "collection_info": null
    },
    {
        "title": "青城县何子方使君同年园池",
        "author": "范成大",
        "content": "桤塍芋壠意中行，浩荡熏风不计程。\n雨脚背人归玉垒，江声随马入青城。\n五桥今日新知路，千佛当年旧缀名。\n水竹光中同一笑，丐君荷露濯尘缨。",
        "dynasty": "宋",
        "collection_info": null
    },
    {
        "title": "何同年书院",
        "author": "范成大",
        "content": "竹色侵晚帙，泉声潄嵌根。\n试通丹竈路，应到老人村。",
        "dynasty": "宋",
        "collection_info": null
    },
    {
        "title": "江源县张季长正字家善颂堂",
        "author": "范成大",
        "content": "我穷江源来，名胜颇追逐。\n熏风秀沃野，在处得奇瞩。\n颂堂有佳士，文字照缣竹。\n图书抱世守，古锦韬玉轴。\n黄金不满籯，故园有乔木。\n逡巡酒如渑，霍霍具水陆。\n田头新谷升，一饭香满屋。\n回思闵雨时，敢望遽炊玉。\n摩挲壁间题，明府遂州牧。\n山高江水长，百世照尸祝。\n我来坐琴坛，腼汗媿前躅。\n空余烟霞痼，未许是公独。\n请歌青城游，或附耆旧录。",
        "dynasty": "宋",
        "collection_info": null
    },
    {
        "title": "蜀州西湖",
        "author": "范成大",
        "content": "閒随渠水来，偶到湖光裏。\n仍呼水月舟，径度云锦地。\n谁云不解饮，我已荷香醉。\n湖阴玉婵娟，夐立红粧外。\n何须东阁梅，悠然自诗思。\n惊风入午暑，水竹有秋意。\n采菱不盈掬，兴与莼鲈会。\n遥知新津宿，魂梦亦清丽。",
        "dynasty": "宋",
        "collection_info": null
    },
    {
        "title": "新津道中",
        "author": "范成大",
        "content": "雨后郊原浄，村村各好音。\n宿云浮竹色，清溜走桤阴。\n曲沼擎青盖，新畦艺绿针。\n江天空阔处，不受暑光侵。",
        "dynasty": "宋",
        "collection_info": null
    },
    {
        "title": "次韵陆务观编修新津遇雨不得登修觉山径过眉州三绝  其一",
        "author": "范成大",
        "content": "送客多情难语离，仆夫无情车载脂。\n平生飘泊知何限，少似新津风雨时。",
        "dynasty": "宋",
        "collection_info": null
    },
    {
        "title": "次韵陆务观编修新津遇雨不得登修觉山径过眉州三绝  其二",
        "author": "范成大",
        "content": "离合纷纷怕远游，远游仍怕赋登楼。\n何须一望三千里，望尽西州转更愁。",
        "dynasty": "宋",
        "collection_info": null
    },
    {
        "title": "次韵陆务观编修新津遇雨不得登修觉山径过眉州三绝  其三",
        "author": "范成大",
        "content": "雨后蟇颐山色开，玻瓈江清已可杯。\n绿荷红芰香四合，又入芙蓉城裏来。",
        "dynasty": "宋",
        "collection_info": null
    },
    {
        "title": "中岩",
        "author": "范成大",
        "content": "赤岩倚竛竮，翠逻森戌削。\n岑蔚岚气重，稀间暑光薄。\n聊寻大士处，往扣洞门钥。\n双撑紫玉关，中矗翠云幄。\n应供华藏海，归坐宝楼阁。\n无法可示人，但见雨花落。\n不知龙湫胜，何似鱼潭乐。\n夜深山四来，人静天一握。\n惊看松桂白，月影到林壑。\n门前六月江，世界尘漠漠。\n宝瓶有甘露，一滴洗烦浊。\n扪天援斗杓，请为诸君酌。",
        "dynasty": "宋",
        "collection_info": null
    },
    {
        "title": "慈姥岩与送客酌别风雨大至凉甚诸贤用中岩韵各赋饯行诗纷然擘笺清饮终日虽无丝竹管絃而情味有余",
        "author": "范成大",
        "content": "山灵知我厌尘土，唤起蛰雷鏖午暑。\n松风无力雨丝长，散作毵毵雪尘舞。\n岩前悬溜珠帘倾，安得吹来添玉觥。\n诗成酒尽肠亦断，休唤佳人唱渭城。",
        "dynasty": "宋",
        "collection_info": null
    },
    {
        "title": "次韵陆务观慈姥岩酌别二绝  其一",
        "author": "范成大",
        "content": "送我弥旬未忍回，可怜萧索把离杯。\n不辞更宿中岩下，投老余年岂再来。",
        "dynasty": "宋",
        "collection_info": null
    },
    {
        "title": "次韵陆务观慈姥岩酌别二绝  其二",
        "author": "范成大",
        "content": "明朝真是送人行，从此关山隔故情。\n道义不磨双鲤在，蜀江流水贯吴城。",
        "dynasty": "宋",
        "collection_info": null
    },
    {
        "title": "次韵代答刘文潜司业二绝  其一",
        "author": "范成大",
        "content": "平羌江上首空回，慈姥岩前定把杯。\n纵使石肠都忘却，也应风雨送愁来。",
        "dynasty": "宋",
        "collection_info": null
    },
    {
        "title": "次韵代答刘文潜司业二绝  其二",
        "author": "范成大",
        "content": "回廊月下短歌行，惟有知音解有情。\n一曲红窗声裏怨，如今分作两愁城。",
        "dynasty": "宋",
        "collection_info": null
    },
    {
        "title": "玻瓈江一首戏效陆务观作",
        "author": "范成大",
        "content": "玻瓈江头春渌深，别时沄沄流到今。\n祇言日远易排遣，不道相思翻苦心。\n乌头可白我可去，菖花易青君易寻。\n人生若未免离别，不如碌碌无知音。",
        "dynasty": "宋",
        "collection_info": null
    },
    {
        "title": "余与陆务观自圣政所分袂每别辄五年离合又常以六月似有数者中岩送别至挥泪失声留此为赠",
        "author": "范成大",
        "content": "宦途流转几沉浮，鸡黍何年共一丘。\n动辄五年迟远信，常于三伏话羁愁。\n月生后夜天应老，泪落中岩水不流。\n一语相开仍自解，除书闻已趣刀头。",
        "dynasty": "宋",
        "collection_info": null
    },
    {
        "title": "万景楼",
        "author": "范成大",
        "content": "左披九顶云，右送大峨月。\n残山剩水不知数，一一当楼供胜绝。\n玻瓈濯锦遥相通，指麾大渡来朝宗。\n川灵胥命各东去，我亦顺流呼短篷。\n诗无杰语惭风物，頼有丹青传小笔。\n仍添诗客倚栏看，令与山川相映发。\n龙弯归路绕乌尤，栋云帘雨邀人留。\n若为唤得涪翁起，题作西南第一楼。",
        "dynasty": "宋",
        "collection_info": null
    },
    {
        "title": "凌云九顶",
        "author": "范成大",
        "content": "聊为东坡载酒游，万龛迎我到峰头。\n江摇九顶风雷过，云抹三峨日夜浮。\n古佛临流都坐断，行人识路亦归休。\n酣酣午枕眠方丈，一笑閒身始自由。",
        "dynasty": "宋",
        "collection_info": null
    },
    {
        "title": "戏题方响洞",
        "author": "范成大",
        "content": "隔凡冰涧不可越，众真微步壶中月。\n徙倚含风玉佩声，何须听作蕤宾铁。",
        "dynasty": "宋",
        "collection_info": null
    },
    {
        "title": "问月堂酌别",
        "author": "范成大",
        "content": "半明灯火话悲酸，此会情知后会难。\n四海宦游多聚散，一生情事足悲欢。\n鬓丝今夜不多黑，酒量彻明无数宽。\n醉梦登舟都不记，但闻风雨满江寒。",
        "dynasty": "宋",
        "collection_info": null
    },
    {
        "title": "别后寄题汉嘉月榭",
        "author": "范成大",
        "content": "隠吏诗情卜筑幽，同年惜别劝淹留。\n试倾万景湖亭酒，来看半轮江月秋。\n川路虽长犹共此，夜船空载且归休。\n碧岩胜处频回首，好事谁能更小楼。",
        "dynasty": "宋",
        "collection_info": null
    },
    {
        "title": "过燕渡望大峨有白气如层楼拔起丛云中",
        "author": "范成大",
        "content": "围野千山暑气昏，大峨烟霭亦缤纷。\n玉峰忽起三千丈，应是兜罗世界云。",
        "dynasty": "宋",
        "collection_info": null
    },
    {
        "title": "苏稽镇客舍",
        "author": "范成大",
        "content": "送客都回我独前，何人开此竹间轩。\n滩声悲壮夜蝉咽，併入小窗供不眠。",
        "dynasty": "宋",
        "collection_info": null
    },
    {
        "title": "峨眉县",
        "author": "范成大",
        "content": "穷乡未省识旌旄，鸡犬欢呼巷陌骚。\n村媪聚观行绩布，野翁迎拜跽然蒿。\n泉清土沃稻芒蚤，县古林深槐瘿高。\n珍重里儒来献颂，盛言千载此丘遭。",
        "dynasty": "宋",
        "collection_info": null
    },
    {
        "title": "初入大峨",
        "author": "范成大",
        "content": "烟霞沉痼不须医，此去真同汗漫期。\n曾款上清临大面，仍从太白问峨眉。\n山中缘法如今熟，世上功名自古痴。\n剩作画图归挂壁，他年犹欲卧游之。",
        "dynasty": "宋",
        "collection_info": null
    },
    {
        "title": "华岩寺",
        "author": "范成大",
        "content": "众峰攒壁立，中有路一綫。\n攀援白云梯，食顷已天半。\n我本紫芝曲，误落青刍栈。\n向来脱新羁，恍已还旧观。\n花烟辞少城，暑雪对大面。\n来从太白西，更走三峨徧。\n风生两腋轻，泉吼四山眩。\n今晨第一程，莫叹舆仆倦。",
        "dynasty": "宋",
        "collection_info": null
    },
    {
        "title": "中峰",
        "author": "范成大",
        "content": "凌高蹋危峰，斗下俯幽谷。\n仙英馥椒兰，嘉荫矗旄纛。\n空翠元不雨，洩云自膏沐。\n暑绤森有棱，瘁肌凄欲粟。\n白崖如负依，金界奠苍麓。\n众峰拱二八，娟妙绕重屋。\n真人与尊者，幽居接松竹。\n呼之傥肯应，留我试餐玉。",
        "dynasty": "宋",
        "collection_info": null
    },
    {
        "title": "双溪",
        "author": "范成大",
        "content": "冷风骚骚木叶低，洞渊阻深生怪奇。\n碧琳双涧黑无底，中有玉龙相对飞。\n雷轰雪捲入林樾，化为一龙潭底没。\n摩尼斗罢四山空，时有宝光岩下发。",
        "dynasty": "宋",
        "collection_info": null
    },
    {
        "title": "宝现溪",
        "author": "范成大",
        "content": "粲粲罨画沙，鳞鳞曲尘水。\n朝阳相发挥，光景艷孔翠。\n宁闻双溪号，但见縠纹细。\n神鱼不谋食，终日印潭底。\n跃珠本具眼，聊共阿师戏。\n收藏更传宝，一笑落第二。",
        "dynasty": "宋",
        "collection_info": null
    },
    {
        "title": "点心山",
        "author": "范成大",
        "content": "入山窘宿雨，上山贺朝霁。\n跬步便历险，转盼已呀气。\n岂惟膝点心，固已头抢地。\n游人贪胜践，姑吟蜀道易。",
        "dynasty": "宋",
        "collection_info": null
    },
    {
        "title": "大扶{扌舁}",
        "author": "范成大",
        "content": "身如鱼跃上长竿，路似镜中相对看。\n珍重山丁扶我过，人间踽踽独行难。",
        "dynasty": "宋",
        "collection_info": null
    },
    {
        "title": "小扶{扌舁}",
        "author": "范成大",
        "content": "食时方了大扶{扌舁}，前逢仄径仍崎岖。\n悬崖破栈不可玩，舆丁挟我如腾狙。\n平生行路险艰足，如今雪鬓应难绿。\n却怜苔髮镇长青，千古毵毵挂高木。",
        "dynasty": "宋",
        "collection_info": null
    },
    {
        "title": "胡孙梯",
        "author": "范成大",
        "content": "木磴鳞鳞滑带泥，微生欹侧寄枯藜。\n胡孙愁处我犹过，箇裏如今幸有梯。",
        "dynasty": "宋",
        "collection_info": null
    },
    {
        "title": "雷洞平",
        "author": "范成大",
        "content": "行人魄动风森森，两崖奔黑愁太阴。\n不知七十二洞处，侧足下窥云海深。\n闻有神龙依佛住，枨触须臾召雷雨。\n两川稻熟须好晴，我亦閒游神勿惊。",
        "dynasty": "宋",
        "collection_info": null
    },
    {
        "title": "八十四盘",
        "author": "范成大",
        "content": "冥鸿无伴鹤孤飞，回首尘笼一笑嬉。\n八十四盘新拄杖，万三千乘旧牙旗。\n石梯碧滑云生后，木叶红斑雪霁时。\n说与同行莫惆怅，人间捷径转嵚巇。",
        "dynasty": "宋",
        "collection_info": null
    },
    {
        "title": "娑罗平",
        "author": "范成大",
        "content": "仙圣飞行此是家，路逢真境但惊呀。\n神农尝外尽灵药，天女散余多异花。\n岚雨逼衣寒似铁，冰泉炊米硬于沙。\n峰头事事殊尘世，缺甃跳梁笑井蛙。",
        "dynasty": "宋",
        "collection_info": null
    },
    {
        "title": "思佛亭晓望",
        "author": "范成大",
        "content": "栗烈刚风刮病眸，登临何啻缓千忧。\n界天暑雪青城外，涌地晴云瓦屋头。\n浩荡他年夸北客，苍茫何处认西州。\n千岩万壑须寻徧，身是江湖不繫舟。",
        "dynasty": "宋",
        "collection_info": null
    },
    {
        "title": "光相寺",
        "author": "范成大",
        "content": "峰顶四时如大冬，芳花芳草春自融。\n苔痕新晞六月雪，木势旧偃千年风。\n云物为人布世界，日轮同我行虚空。\n浮生元自有超脱，地上可怜悲攓蓬。",
        "dynasty": "宋",
        "collection_info": null
    },
    {
        "title": "七宝岩",
        "author": "范成大",
        "content": "天如碧玉瓯，下覆白玉盘。\n晶光眩相射，我独居两间。\n正视不胜瞬，却立聊少安。\n但觉风浩浩，骨毛森似寒。\n神仙杳无处，宁论有尘寰。\n身轻一槁叶，两腋如飞翰。\n同行挽我衣，何往何当还。\n少留作诗去，奇哉此凭阑。",
        "dynasty": "宋",
        "collection_info": null
    },
    {
        "title": "淳熙四年六月二十七日登大峨之巅一名胜峰山佛书以为普贤大士所居连日光相大现赋诗纪实属印老刻之以为山中一重公案",
        "author": "范成大",
        "content": "胜峰高哉摩紫青，白鹿导我登化城。\n住山大士喜客至，兜罗布界缤相迎。\n圆景明晖倚云立，艴如七宝庄严成。\n一光未定一光发，中有墨像随心生。\n白毫从地插空碧，散烛象纬天龙惊。\n夜神受记亦修供，照世洞然千百灯。\n明朝银界混一白，咫尺眩转寒凌兢。\n天容野色鯈开闭，惨澹变化愁仙灵。\n人言六通欲大现，洗山急雨如盆倾。\n重轮迭采印岩腹，非烟非雾非丹青。\n我与化人中共住，镜光觌面交相呈。\n前山忽涌大圆相，日围月晕浮青冥。\n林泉草木尽含裹，是则名为普光明。\n言词海藏不胜讚，北峰復有金桥横。\n众慈久立佛事竟，一尘不起山竛竮。\n向来无法可宣说，为问有耳如何听。\n我本三生同行愿，随缘一念犹相应。\n此行且復印心地，衣有宝珠奚外营。\n题诗说偈作公案，亦使来者知吾曾。\n神通佛法须判断，一任热椀春雷鸣。",
        "dynasty": "宋",
        "collection_info": null
    },
    {
        "title": "请佛阁晚望雪山数十峰如烂晃耀暑光中",
        "author": "范成大",
        "content": "累块苍然是九州，大千起灭更悠悠。\n雪光正照天西角，日影长浮雨上头。\n峰顶何曾知六月，尘间想已别三秋。\n佛毫似欲留人住，横野金桥晚未收。",
        "dynasty": "宋",
        "collection_info": null
    },
    {
        "title": "浄光轩",
        "author": "范成大",
        "content": "翳华销尽八窗明，雨竹风泉演妙声。\n身世只今高几许，北峰浑共倚阑平。",
        "dynasty": "宋",
        "collection_info": null
    },
    {
        "title": "虎溪",
        "author": "范成大",
        "content": "水本无心作浪波，经行偶与石相磨。\n不须更问桥安否，唤取于菟载我过。",
        "dynasty": "宋",
        "collection_info": null
    },
    {
        "title": "白云峡",
        "author": "范成大",
        "content": "双溪疑从银汉下，我欲穷源问仙舍。\n飞澜溅沫潄篮舆，却望两崖天一罅。\n疎疎暑雨滑危梯，策策山风掖高驾。\n幽寻险绝太奇生，莫笑退之号太华。",
        "dynasty": "宋",
        "collection_info": null
    },
    {
        "title": "孙真人庵",
        "author": "范成大",
        "content": "何处仙翁旧隠居，青莲巉绝似蓬壶。\n云深未到淘朱洞，雨小先寻炼药炉。\n磵下草香疑可饵，林间虎伏试教呼。\n閒身尽办供薪水，定肯分山一半无。",
        "dynasty": "宋",
        "collection_info": null
    },
    {
        "title": "龙门峡",
        "author": "范成大",
        "content": "插天千丈两碧城，中有玉堑穿岩扃。\n瀑流悬布不知数，乱落嵌根飞白雨。\n瑶琨为室云为关，龙君所居朱夏寒。\n不辞击棹更深入，万一龙惊雷破山。",
        "dynasty": "宋",
        "collection_info": null
    },
    {
        "title": "既离成都故人送者远至汉嘉分袂其尤远而相及于峨眉之上者六人范季申郭中行杨商卿嗣勋李良仲谭德称口占此诗留别",
        "author": "范成大",
        "content": "我本住林屋，风吹来锦城。\n锦城亦何乐，所乐多友生。\n相从不知久，相送不计程。\n横绝峨眉巅，欲去有余情。\n吾宗盖难弟，李郭人中英。\n二杨懿文德，谭子资粹清。\n相视心莫逆，剧谈四筵倾。\n明朝各回首，云水相与平。\n我今投绂去，行且扶犁耕。\n凄凉别知赋，慷慨结客行。\n后会岂不好，路长恐寒盟。\n诸贤乃不凡，骨相有功名。\n大厦罩羣木，明廷朝万灵。\n王畿坦如砥，结绶当同登。\n道傍石湖水，谁能叩柴荆。\n梦中傥相见，秉烛听残更。",
        "dynasty": "宋",
        "collection_info": null
    },
    {
        "title": "闻威州诸羌退听边事已宁少城筹边楼阑槛修葺亦毕工作诗寄权制帅高子长",
        "author": "范成大",
        "content": "筹边楼上美髯翁，赤白囊飞笑语中。\n勃律天西元采玉，蓬婆雪外昨分弓。\n踏筵舞罢平阑月，横槊诗成满袖风。\n诸校各能歌破阵，何须琴裏听平戎。",
        "dynasty": "宋",
        "collection_info": null
    },
    {
        "title": "犍为江楼",
        "author": "范成大",
        "content": "河边堵立看归篷，三老开头暮欲东。\n涨水稠滩连峡内，浅山浮石似湘中。\n无人驿路榛榛草，有客江楼浩浩风。\n种落尘消少公事，剩裁新语寄诗筒。",
        "dynasty": "宋",
        "collection_info": null
    },
    {
        "title": "宣化道中",
        "author": "范成大",
        "content": "瘦草萧疎已似秋，盘陀山骨束江流。\n两崖若不顽如铁，争得狂澜拍岸休。",
        "dynasty": "宋",
        "collection_info": null
    },
    {
        "title": "将至叙州",
        "author": "范成大",
        "content": "乱山满平野，涨水豪大川。\n仄径无辙迹，疎林有炊烟。\n山农旦烧畬，蛮贾暑荷毡。\n穷乡足荒怪，打鼓催我船。",
        "dynasty": "宋",
        "collection_info": null
    },
    {
        "title": "七夕至叙州登锁江亭山谷谪居时屡登此亭有诗四篇敬用其韵",
        "author": "范成大",
        "content": "水口故城丘壠平，新亭乃有緪铁横。\n归艎击汰若飞渡，一雨彻明秋涨生。\n东楼锁江两重客，笔墨当代俱诗鸣。\n我来但醉春碧酒，星桥脉脉向三更。",
        "dynasty": "宋",
        "collection_info": null
    },
    {
        "title": "江安道中",
        "author": "范成大",
        "content": "秾绿连村荔子丹，瘴云将雨暗前湾。\n张旗且喜三滩驶，叱驭曾惊九折艰。\n泸水舟閒迷古渡，马湖碑缺伴荒山。\n威名功业吾何有，无事飘飘犯百蛮。",
        "dynasty": "宋",
        "collection_info": null
    },
    {
        "title": "泸州南定楼",
        "author": "范成大",
        "content": "归艎东下兴悠哉，小住危阑把一杯。\n楼下沄沄内江水，明朝同入大江来。",
        "dynasty": "宋",
        "collection_info": null
    },
    {
        "title": "题谭德称扇",
        "author": "范成大",
        "content": "蛮风吹雨瘴江肥，短草荒山鸟不飞。\n尽是泸南肠断句，如今分与故人归。",
        "dynasty": "宋",
        "collection_info": null
    },
    {
        "title": "题杨商卿扇",
        "author": "范成大",
        "content": "君归我去两销魂，愁满千山锁瘴云。\n后夜短檠风雨暗，谁能相伴细论文。",
        "dynasty": "宋",
        "collection_info": null
    },
    {
        "title": "题杨子容扇",
        "author": "范成大",
        "content": "双竹轩窗听读书，垂天云翼要抟扶。\n与君只作三年别，射策东来过石湖。",
        "dynasty": "宋",
        "collection_info": null
    },
    {
        "title": "谭德称杨商卿父子送余自成都合江亭相从至泸南合江县始分袂水行踰千里作诗以别",
        "author": "范成大",
        "content": "合江亭前送我来，合江县裏别我去。\n江流好合人好乖，明日东西南北路。\n千里追随不忍归，一杯重把知何处。\n临岐心曲两茫然，但祝频书无别语。",
        "dynasty": "宋",
        "collection_info": null
    },
    {
        "title": "发合江数里寄杨商卿诸公",
        "author": "范成大",
        "content": "临分满意说离愁，草草无言祇泪流。\n船尾竹林遮县市，故人犹自立沙头。",
        "dynasty": "宋",
        "collection_info": null
    },
    {
        "title": "过江津县睡熟不暇梢船",
        "author": "范成大",
        "content": "西风扶橹似乘槎，水阔滩沉浪不花。\n梦裏竹间喧急雪，觉来船底滚鸣沙。",
        "dynasty": "宋",
        "collection_info": null
    },
    {
        "title": "恭州夜泊",
        "author": "范成大",
        "content": "萆山硗确强田畴，村落熙然粟豆秋。\n翠竹江村非锦里，青溪夜月已渝州。\n小楼高下依盘石，弱缆西东战急流。\n入峡初程风物异，布裙跣妇总垂瘤。",
        "dynasty": "宋",
        "collection_info": null
    },
    {
        "title": "大热泊乐温有怀商卿德称",
        "author": "范成大",
        "content": "暑候秋逾浊，江流晚更浑。\n瘴风如火焮，岚月似烟昏。\n城郭廪君国，山林妃子园。\n故人新判袂，得句与谁论。",
        "dynasty": "宋",
        "collection_info": null
    },
    {
        "title": "涪州江险不可泊入黔江檥舟",
        "author": "范成大",
        "content": "黄沙翻浪攻排亭，濆淖百尺呀成坑。\n坳漥眩转久乃平，一涡熨帖千涡生。\n篙师绝叫驱川灵，鸣饶飞渡如奔霆。\n水从岷来如浊泾，夜榜黔江聊濯缨。\n玻瓈彻底镜面清，忽思短棹中流横，钓丝随风浮月明。",
        "dynasty": "宋",
        "collection_info": null
    },
    {
        "title": "妃子园",
        "author": "范成大",
        "content": "露叶风枝驿骑传，华清天上一嫣然。\n当时若识陈家紫，何处蛮村更有园。",
        "dynasty": "宋",
        "collection_info": null
    },
    {
        "title": "丰都观",
        "author": "范成大",
        "content": "神仙得者王方平，谁其继之阴长生。\n飘然空飞五云軿，上宾寥阳留玉京。\n石炉丹气常夜明，宠光万柏森千龄。\n峡山偪仄岷江萦，洞宫福地古所铭。\n云有北阴神帝庭，太阴黑簿囚鬼灵。\n自从仙都启岩扃，明霞流电飞阳晶。\n晖景下堕铄九冰，塞绝苦道升无形。\n至今台殿栖竛竮，隋圬唐垩留丹青。\n十仙怪奇溪女清，瑶池仙仗纷娉婷，琅璈赴节锵欲鸣。\n我来秋暑如炊蒸，汗流呀气扶枯藤。\n摩挲众蹟不暇评，聊记梗概知吾曾。",
        "dynasty": "宋",
        "collection_info": null
    },
    {
        "title": "万州西山湖亭秋荷尚盛",
        "author": "范成大",
        "content": "丛荟忽明眼，山腰滟湖光。\n列岫绕云锦，深林护风香。\n西山即太华，玉井余秋芳。\n隔江招岑仙，共擘双莲房。",
        "dynasty": "宋",
        "collection_info": null
    },
    {
        "title": "下岩",
        "author": "范成大",
        "content": "畴昔中岩一梦残，下岩风景亦高寒。\n峡中无处堪停棹，雨后今朝始凭阑。\n不用苦求毫相现，祇教长挂水帘看。\n山僧劝我题苍壁，坡谷前头未敢刊。",
        "dynasty": "宋",
        "collection_info": null
    },
    {
        "title": "鱼復浦泊舟望月出赤甲山山形断缺如鼍龙坐而张颐月自缺中腾上山顶",
        "author": "范成大",
        "content": "月出赤甲如金盆，蹲龙呀口吐復吞。\n长风浩浩挟之出，影落半江沉復翻。\n天高夜静四山寂，惟有滩声喧水门。\n高斋诗翁不可作，我亦不眠终夕看。",
        "dynasty": "宋",
        "collection_info": null
    },
    {
        "title": "夔门即事",
        "author": "范成大",
        "content": "峡行风物不堪论，袢暑骄阳杂瘴氛。\n人入恭南多附赘，山从夔子尽侵云。\n竹枝旧曲元无调，曲米新篘但有闻。\n试觅清泠一杯水，筒泉须自卧龙分。",
        "dynasty": "宋",
        "collection_info": null
    },
    {
        "title": "瞿唐行",
        "author": "范成大",
        "content": "川灵知我归有程，一夜涨痕千丈生。\n中流击楫汹作气，夹岸簸旗呀失声。\n不知滟滪在船底，但觉瞿唐如镜平。\n凿峡疏川狠石破，号山索饮飞泉惊。\n白盐赤甲转头失，黑石黄嵌拚命轻。\n草齐增肥无泊处，竹枝凝咽空余情。\n人间险路此奇绝，客裏惊心吾饱更。\n剑阁翻成蜀道易，请歌范子瞿唐行。",
        "dynasty": "宋",
        "collection_info": null
    },
    {
        "title": "夜泊归州州有宋玉宅、昭君台",
        "author": "范成大",
        "content": "旧国风烟古，新凉瘴疠清。\n片云将客梦，微月照江声。\n细和悲秋赋，遥怜出塞情。\n荒山饮阀阅，儿女擅嘉名。",
        "dynasty": "宋",
        "collection_info": null
    },
    {
        "title": "秭归郡圃绝句二首  其一",
        "author": "范成大",
        "content": "花竹萧骚小圃畦，官居翻似隠沦栖。\n巴山四合秋阳满，杜宇黄鹂相对啼。",
        "dynasty": "宋",
        "collection_info": null
    },
    {
        "title": "秭归郡圃绝句二首  其二",
        "author": "范成大",
        "content": "孤城偪仄復偪仄，前山后山青欲来。\n市声萧条衙鼓静，惟有叱滩喧万雷。",
        "dynasty": "宋",
        "collection_info": null
    },
    {
        "title": "宋玉宅",
        "author": "范成大",
        "content": "悲秋人去语难工，摇落空山草木风。\n犹有市人传旧事，酒垆还在宋家东。",
        "dynasty": "宋",
        "collection_info": null
    },
    {
        "title": "后巫山高一首",
        "author": "范成大",
        "content": "凝真宫前十二峰，两峰娟妙翠插空。\n余峰竞秀尚多有，白壁苍崖无数重。\n秋江潄石半山腹，倚天削铁荒行踪。\n造化钟奇矗瑶巘，真灵择胜深珠宫。\n朝云未罢暮云起，阴晴竟日长冥蒙。\n瑶姬作意送归客，一夜收潦仍回风。\n仰看馆御飞檝过，回首已在虚无中。\n惟余乌鸦作使者，迎船送船西復东。",
        "dynasty": "宋",
        "collection_info": null
    },
    {
        "title": "黄牛峡",
        "author": "范成大",
        "content": "朝离悲秋宅，午榜迭石矶。\n小留黄牛庙，细读石马诗。\n黄牛隠见苍山裏，石马至今犹馘耳。\n当年梦境识仙翁，马为迎门神为起。\n物生不朽繫所逢，欧词苏笔苍苔封。\n山高水长翁之风，石马亦与翁无穷。",
        "dynasty": "宋",
        "collection_info": null
    },
    {
        "title": "假十二峰",
        "author": "范成大",
        "content": "巴东三峡数巫阳，山入西陵更鬰苍。\n何以假为非确论，直疑溟涬弟高唐。",
        "dynasty": "宋",
        "collection_info": null
    },
    {
        "title": "扇子峡",
        "author": "范成大",
        "content": "兹行看山真饱谙，今晨出峡仍穷探。\n南矶北矶白铁壁，千峰万峰苍玉篸。\n横前直疑江已断，崛起竞与天相搀。\n蜀山欲穷此盘礴，禹力已尽犹镌劖。\n望舒宫中金背蟾，泥涂脱尽余老馋。\n下饮岷江不知去，流涎落吻如排髯。\n挈瓶檥棹𣂏清甘，未暇煮茗和姜盐。\n聊将涤砚濡我笔，恍惚诗律高巉岩。",
        "dynasty": "宋",
        "collection_info": null
    },
    {
        "title": "荆渚中流回望巫山无復一点戏成短歌",
        "author": "范成大",
        "content": "千峰万峰巴峡裏，不信人间有平地。\n渚宫回望水连天，却疑平地元无山。\n山川相迎復相送，转头变灭都如梦。\n归程万里今三千，几梦即到石湖边。",
        "dynasty": "宋",
        "collection_info": null
    },
    {
        "title": "鲁家洑入沌",
        "author": "范成大",
        "content": "过尽巴东巫峡长，荆川鼓棹更茫茫。\n避风怕入三江口，乘月贪行百里荒。\n夜后逢人尽刀剑，古来踏地皆耕桑。\n可怜行路难如此，一簇寒芦尚税场。",
        "dynasty": "宋",
        "collection_info": null
    },
    {
        "title": "鄂州南楼",
        "author": "范成大",
        "content": "谁将玉笛弄中秋，黄鹤飞来识旧游。\n汉树有情横北渚，蜀江无语抱南楼。\n烛天灯火三更市，摇月旌旗万里舟。\n却笑鲈乡垂钓手，武昌鱼好便淹留。",
        "dynasty": "宋",
        "collection_info": null
    },
    {
        "title": "题黄州临皋亭",
        "author": "范成大",
        "content": "夏口风帆赤壁矶，雪堂酾酒竹楼棋。\n繫舟一日黄州下，只办登临不办诗。",
        "dynasty": "宋",
        "collection_info": null
    },
    {
        "title": "江州庾楼夜宴",
        "author": "范成大",
        "content": "岷江潄北渚，庐阜窥南窗。\n名山復大川，超览兹楼双。\n何必元规尘，自足豪他邦。\n使君秫田熟，新凉篘酒缸。\n落景澹碧瓦，长虹吐金釭。\n客从三峡来，噩梦随奔泷。\n小留听琵琶，船旗卷修杠。\n请呼裂帛絃，为拊洮河腔。\n曲终四凭栏，倦游心始降。\n明发挂帆去，晓钟烟外撞。",
        "dynasty": "宋",
        "collection_info": null
    },
    {
        "title": "东林寺",
        "author": "范成大",
        "content": "谈易翻经宰木春，三生犹自袅烟熏。\n客尘长隔虎溪水，劫火不侵香谷云。\n老矣懒供莲社课，归哉忺读草堂文。\n山头一任天灯现，箇事何曾落见闻。",
        "dynasty": "宋",
        "collection_info": null
    },
    {
        "title": "过虎溪对东林苍岩翠樾下浸大涧宛似灵隠冷泉嘱长老法才作亭名曰过溪且为率山丁薙草定基一朝而毕",
        "author": "范成大",
        "content": "过溪无限翠屏开，大笑从教虎子猜。\n不独山中添故事，仍教题作小飞来。",
        "dynasty": "宋",
        "collection_info": null
    },
    {
        "title": "病倦不能过谷帘三峡寄题",
        "author": "范成大",
        "content": "白龙青峡紫烟炉，山北山南只半涂。\n说与同来绿玉杖，他年终补卧游图。",
        "dynasty": "宋",
        "collection_info": null
    },
    {
        "title": "湖口望大孤",
        "author": "范成大",
        "content": "庐阜冈势断，江流漭相通。\n大孤如小冠，插入奫沦中。\n我欲蜕浊浪，往驭扬澜风。\n晃晃银色界，濙濙水晶宫。\n濯足望八荒，列宿罗心胸。\n客帆讵肯驻，搔首苍烟丛。",
        "dynasty": "宋",
        "collection_info": null
    },
    {
        "title": "澎浪矶阻风",
        "author": "范成大",
        "content": "浦口舟藏寻丈悭，篙师抱膝朝暮閒。\n逆风来从水府庙，浊浪欲碎小孤山。\n太白犹高缺蟾堕，长江未尽归鬓斑。\n短歌聊復怨行路，当有听者凋朱颜。",
        "dynasty": "宋",
        "collection_info": null
    },
    {
        "title": "马当洑阻风居人云非五日或七日风不止谓之重阳信",
        "author": "范成大",
        "content": "拍岸回流逆上矶，枯杨折苇静相依。\n趁墟渔子晨争渡，赛庙商人晚醉归。\n重九信来风未憗，大千行徧昨俱非。\n羁愁万斛从头数，带眼今秋又减围。",
        "dynasty": "宋",
        "collection_info": null
    },
    {
        "title": "放舟风復不顺再泊马当对岸夹中马当水府即小说所载神助王勃一席清风处也戏题两绝  其一",
        "author": "范成大",
        "content": "万里江随倦客东，马当山嘴勒孤篷。\n无才解赋珠帘雨，谁肯相赊一席风。",
        "dynasty": "宋",
        "collection_info": null
    },
    {
        "title": "放舟风復不顺再泊马当对岸夹中马当水府即小说所载神助王勃一席清风处也戏题两绝  其二",
        "author": "范成大",
        "content": "禁江上口柏山东，三日荒寒繫短篷。\n却忆宫亭湖裏去，随人南北解分风。",
        "dynasty": "宋",
        "collection_info": null
    },
    {
        "title": "守风嘲舟子",
        "author": "范成大",
        "content": "夺命稠滩百战余，守风端坐恰乘除。\n日长饱饭佳眠觉，閒傍芦花学钓鱼。",
        "dynasty": "宋",
        "collection_info": null
    },
    {
        "title": "佛池口大风復泊",
        "author": "范成大",
        "content": "碧苇无思连天生，青山有情终日横。\n风声汹怒木朝拔，川气流光珠夜明。\n谁能坐守白头浪，我欲往骑金背鲸。\n俛仰之间抚四海，可怜步步愁江程。",
        "dynasty": "宋",
        "collection_info": null
    },
    {
        "title": "长风沙",
        "author": "范成大",
        "content": "夕阳明远帆，高浪兀孤屿。\n绵绵淮山来，闪闪沙鸟去。\n落木两三家，炊烟南北渡。\n眉伸击汰行，梦愕阻风处。",
        "dynasty": "宋",
        "collection_info": null
    },
    {
        "title": "九月八日泊池口",
        "author": "范成大",
        "content": "斜景下天末，烟霏酣夕红。\n余晖染江色，潋滟琥珀浓。\n我从落日西，忽到大江东。\n回首旧游处，曛黄锦城中。\n药市并乐事，歌楼沸晴空。\n故人十二阑，岂復念此翁。",
        "dynasty": "宋",
        "collection_info": null
    },
    {
        "title": "池州九日用杜牧之齐山韵",
        "author": "范成大",
        "content": "年年佳节歌式微，秋浦片帆还欲飞。\n万里蜀魂思远道，九歌楚调送将归。\n杯中山影分秋色，木末江光借夕晖。\n细捻黄花一枝尽，霏霏金屑满征衣。",
        "dynasty": "宋",
        "collection_info": null
    },
    {
        "title": "离池阳十里清溪口復阻风",
        "author": "范成大",
        "content": "恰从秋浦挂籧篨，又泊清溪十里余。\n愁水愁风吹帽后，作云作雨授衣初。\n远寻草市沽新酒，牢闭篷窗理旧书。\n行路阻艰催老病，骚骚落雪满晨梳。",
        "dynasty": "宋",
        "collection_info": null
    },
    {
        "title": "梅根夹",
        "author": "范成大",
        "content": "辛苦凌波棹，平安入夹船。\n日明渔浦网，风侧瓦窑烟。\n老圃容挑菜，村巫横索钱。\n且投人处宿，终夜得佳眠。",
        "dynasty": "宋",
        "collection_info": null
    },
    {
        "title": "宿长芦寺方丈",
        "author": "范成大",
        "content": "塔庙新浮水，汀洲旧布金。\n聊凭一苇力，与障万波侵。\n帆影窥门近，钟声出院深。\n夜阑雷破梦，欹枕听潮音。",
        "dynasty": "宋",
        "collection_info": null
    },
    {
        "title": "将至吴中亲旧多来相迓感怀有作",
        "author": "范成大",
        "content": "望见家山意欲飞，古来燕晋一沾衣。\n回思客路岂非梦，乍听乡音真是归。\n新事略从年少问，故人差觉坐中稀。\n不须更说桑榆晚，霜后鲈鱼也自肥。",
        "dynasty": "宋",
        "collection_info": null
    },
    {
        "title": "淳熙五年四月二日直宿玉堂怀旧二绝句  其一",
        "author": "范成大",
        "content": "桂海冰天老岁华，直庐重上玉皇家。\n当年曾识青青鬓，惟有东墙一架花。",
        "dynasty": "宋",
        "collection_info": null
    },
    {
        "title": "淳熙五年四月二日直宿玉堂怀旧二绝句  其二",
        "author": "范成大",
        "content": "雪山刁斗不停挝，夜把军书敢顾家。\n珍重玉堂今夜梦，静闻宫漏隔宫花。",
        "dynasty": "宋",
        "collection_info": null
    },
    {
        "title": "初归石湖",
        "author": "范成大",
        "content": "晓雾朝暾绀碧烘，横塘西岸越城东。\n行人半出稻花上，宿鹭孤明菱叶中。\n信脚自能知旧路，惊心时復认邻翁。\n当时手种斜桥柳，无限鸣蜩翠扫空。",
        "dynasty": "宋",
        "collection_info": null
    },
    {
        "title": "寄蜀州杨道人",
        "author": "范成大",
        "content": "老来万事总萧然，犹忆西州暑雪边。\n为报岷峨山水道，如今真箇得归田。",
        "dynasty": "宋",
        "collection_info": null
    },
    {
        "title": "送同年万元亨知阶州  其一",
        "author": "范成大",
        "content": "老我曾颁万里春，怜君飞棹也浮秦。\n当年千佛名经裏，又见西游第二人。",
        "dynasty": "宋",
        "collection_info": null
    },
    {
        "title": "送同年万元亨知阶州  其二",
        "author": "范成大",
        "content": "路入南山旧汉畿，油油清渭照牙旗。\n古来百战功名地，正是鸡鸣起舞时。",
        "dynasty": "宋",
        "collection_info": null
    },
    {
        "title": "送同年万元亨知阶州  其三",
        "author": "范成大",
        "content": "十年关陇困科输，圣德如天尽扫除。\n临遣中和二千石，好乘春日下宽书。",
        "dynasty": "宋",
        "collection_info": null
    },
    {
        "title": "次韵蜀客西归者来过石湖并寄成都旧僚",
        "author": "范成大",
        "content": "走徧尘埃倦鸟还，故乡元在水云间。\n黄粱饭裏梦魂醒，青篛笠前身世閒。\n鸥鹭飞来俱玉立，松篁岁晚各苍颜。\n岷峨交旧如相问，铁锁无扃任客攀。",
        "dynasty": "宋",
        "collection_info": null
    },
    {
        "title": "十一月大雾中自胥口渡太湖",
        "author": "范成大",
        "content": "白雾漫空白浪深，舟如竹叶信浮沉。\n科头晏起吾何敢，自有山川印此心。",
        "dynasty": "宋",
        "collection_info": null
    },
    {
        "title": "灵佑观",
        "author": "范成大",
        "content": "旸谷西门锁洞宫，古苔斑驳桧蒙茸。\n百廊三殿惟眢井，万壑千岩有瘦筇。",
        "dynasty": "宋",
        "collection_info": null
    },
    {
        "title": "林屋洞",
        "author": "范成大",
        "content": "击水抟风浪雪翻，烟销日出见仙村。\n旧知浮玉北堂路，今到幽墟三洞门。\n石燕翾飞遮炬火，金龙深阻护嵌根。\n宝钟灵鼓何须叩，庭柱宵晨已默存。",
        "dynasty": "宋",
        "collection_info": null
    },
    {
        "title": "包山寺",
        "author": "范成大",
        "content": "仙坞逊半坐，精庐迁古幢。\n槁衲昔开山，至今坐道场。\n炽然说慈忍，禅海熏戒香。\n穉竹暗寒碧，飞松盘老苍。\n船鼓入宴坐，红尘隔沧浪。\n藤杖懒归去，共倚薄团床。",
        "dynasty": "宋",
        "collection_info": null
    },
    {
        "title": "毛公坛福地",
        "author": "范成大",
        "content": "松萝滴翠白昼阴，七十二峰中最深。\n绿毛仙翁已仙去，惟有石坛留竹坞。\n竹阴扫坛石槎牙，汉时风雨生藓花。\n山中笙鹤尚遗响，湖外人烟惊岁华。\n道人眸子照秋色，邀我分山筑丹室。\n驱丁役甲莫儿嬉，渴饮隠泉饥饵朮。",
        "dynasty": "宋",
        "collection_info": null
    },
    {
        "title": "上方寺",
        "author": "范成大",
        "content": "檥棹古销夏，搘筇新上方。\n珠湾锁员折，冰镜沉空光。\n枫缬醉晴日，橘黄明蚤霜。\n閒门松竹径，随处有清凉。",
        "dynasty": "宋",
        "collection_info": null
    },
    {
        "title": "销夏湾",
        "author": "范成大",
        "content": "蓼矶枫渚故离宫，一曲清涟九里宫。\n纵有暑光无着处，青山环水水浮空。",
        "dynasty": "宋",
        "collection_info": null
    },
    {
        "title": "橘园",
        "author": "范成大",
        "content": "橘中有佳人，招客果下游。\n胡床到何许，坐我金碧洲。\n沉沉剪綵山，垂垂万星毬。\n奇采日中丽，生香风外浮。\n折赠黄团双，珍逾桃李投。\n拆开甘露囊，快吸冰泉瓯。\n热脑散五浊，岂止沉疴瘳。\n未知商山乐，能如洞庭不。",
        "dynasty": "宋",
        "collection_info": null
    },
    {
        "title": "华山寺",
        "author": "范成大",
        "content": "五湖西岸孤绝处，旃檀大士来同住。\n性空真水徧清凉，随缘出现无方所。\n蒙泉新洁鑑泉明，瀹茗羹藜甘似乳。\n何须苦问莲开未，桂子菖花了今古。\n三翁綵笔照青霞，从此他山都不数。\n我今閒行作閒客，暂借云窗解包具。\n魂清骨冷不成眠，彻晓跏趺听粥鼓。\n脚力有余西坞尽，明日湾头更鸣橹。\n却上东山唤德云，别峰应在银涛许。",
        "dynasty": "宋",
        "collection_info": null
    },
    {
        "title": "缥缈峰",
        "author": "范成大",
        "content": "满载清閒一棹孤，长风相送入仙都。\n莫愁怀抱无消豁，缥缈峰头望太湖。",
        "dynasty": "宋",
        "collection_info": null
    },
    {
        "title": "镇下放船过东山二首  其一",
        "author": "范成大",
        "content": "打头风急鼻雷鼾，醉梦閒心铁石顽。\n惟有爱山贪未厌，西山纔了又东山。",
        "dynasty": "宋",
        "collection_info": null
    },
    {
        "title": "镇下放船过东山二首  其二",
        "author": "范成大",
        "content": "老禅竿木各逢场，诗客端来共苇航。\n一任颠风聒高浪，满船欢笑和诗忙。",
        "dynasty": "宋",
        "collection_info": null
    },
    {
        "title": "翠峰寺",
        "author": "范成大",
        "content": "来从第九天，橘社繫归船。\n借问翠峰路，谁参雪窦禅。\n应真庭下木，说法井中泉。\n公案新翻出，诸方一任传。",
        "dynasty": "宋",
        "collection_info": null
    },
    {
        "title": "社山放船",
        "author": "范成大",
        "content": "社下钟声送客船，凌波挝鼓转沧湾。\n横烟袅处鸡豚社，落日浓边橘柚山。\n八表茫茫孤鸟去，万生扰扰一舟閒。\n湖心行路平如镜，陆地风波却险艰。",
        "dynasty": "宋",
        "collection_info": null
    },
    {
        "title": "东山渡湖",
        "author": "范成大",
        "content": "渡船帆饱如张弓，倏忽世界寒浺瀜。\n堪舆无垠日夜泛，浩浩元气蓬蓬风。\n湖光日色不可辨，但见水精火齐合集成虚空。\n波臣川后敬爱客，约束秘怪驱鱼龙。\n大千总作大圆镜，光中飞度迷西东。\n苍茫一身无四壁，八方上下惟孤篷。\n毛仙出迎笑相问，何乃自苦荒寒中。\n吾生盖头乏片瓦，到处漂摇称寓公。\n犹嫌尘土碍人眼，兹游胜绝余难同。\n九衢车马恍昨梦，付与一笑随飞鸿。",
        "dynasty": "宋",
        "collection_info": null
    },
    {
        "title": "与游子明同过石湖",
        "author": "范成大",
        "content": "契阔相逢一笑欢，当年森桂共骖鸾。\n试谈旧事醒村酒，仍趁新晴暖客鞍。\n梅粉都皴啼宿雨，柳黄不展噤春寒。\n从今鼎鼎多幽事，仍喜蛙声不在官。",
        "dynasty": "宋",
        "collection_info": null
    },
    {
        "title": "次韵同年杨廷秀使君寄题石湖  其一",
        "author": "范成大",
        "content": "仪凰当瑞九韶成，何事栖鸾滞碧城。\n公退萧然真吏隠，文名藉甚更诗声。\n句从月胁天心得，笔与冰瓯雪椀清。\n书到石湖春亦到，平堤梅影縠纹生。",
        "dynasty": "宋",
        "collection_info": null
    },
    {
        "title": "次韵同年杨廷秀使君寄题石湖  其二",
        "author": "范成大",
        "content": "半世轻随出岫云，如今归作卧云人。\n小山有赋招游子，大块无私佚老身。\n禅版梦中千嶂晓，鬓丝风裏万花春。\n新年社瓮鹅黄满，剩醉田头紫领巾。",
        "dynasty": "宋",
        "collection_info": null
    },
    {
        "title": "自阊门骑马入越城  其一",
        "author": "范成大",
        "content": "日影穿云亦未浓，夜来疎雨洗清空。\n村前村后东风满，略数桃花一万重。",
        "dynasty": "宋",
        "collection_info": null
    },
    {
        "title": "自阊门骑马入越城  其二",
        "author": "范成大",
        "content": "断桥隤岸数家村，雨少晴多减涨痕。\n雪白鹅儿绿杨柳，日高犹自掩柴门。",
        "dynasty": "宋",
        "collection_info": null
    },
    {
        "title": "姚夫人輓歌词",
        "author": "范成大",
        "content": "衿帨虞鳏后，诗书孟母邻。\n高怀琴意静，晚福诏恩新。\n自古悲风木，于今咏涧苹。\n松铭无溢美，百世考坚珉。",
        "dynasty": "宋",
        "collection_info": null
    },
    {
        "title": "北山草堂千岩观新成徐叔智运使吟古风相贺次韵谢之",
        "author": "范成大",
        "content": "北山松竹堪怡颜，千岩观前多好山。\n谁云都无卓锥地，亦尚有此茅三间。\n洞门无钥常不关，小径百曲苍龙盘。\n众芳迷人不知处，片云与我俱忘还。\n花前一杯重鼎吕，明日戽田并灌圃。\n种苗种豆从此忙，昨夜惊雷送膏雨。",
        "dynasty": "宋",
        "collection_info": null
    },
    {
        "title": "赠举书记归云丘  其一",
        "author": "范成大",
        "content": "一枕清风四十霜，孤生无处话凄凉。\n相看只有庞眉客，还在云丘旧草堂。",
        "dynasty": "宋",
        "collection_info": null
    },
    {
        "title": "赠举书记归云丘  其二",
        "author": "范成大",
        "content": "四股涧松雷斧碎，十围岩桂烧痕枯。\n不知阶下跳珠处，旧竹春来有笋无。",
        "dynasty": "宋",
        "collection_info": null
    },
    {
        "title": "赠举书记归云丘  其三",
        "author": "范成大",
        "content": "青山面目想依依，水石风林入梦思。\n白髮苍颜心故在，只如当日看山时。",
        "dynasty": "宋",
        "collection_info": null
    },
    {
        "title": "题查山林氏庵",
        "author": "范成大",
        "content": "户庭清深宅翠微，雪如佳壁唤题诗。\n烟梢矗矗青围屋，露叶鲜鲜绿满篱。\n宿雨一春纔泛鸭，新芜几日已藏碑。\n山僧见客如枯木，疑是懒残南岳师。",
        "dynasty": "宋",
        "collection_info": null
    },
    {
        "title": "木渎道中风雨震雷大作",
        "author": "范成大",
        "content": "恶风奔云何壮哉，溪水欲立山欲摧。\n石岸迸裂缆边树，胡床动摇船底雷。\n灵岩塔后雨脚挂，胥口庙前浪花来。\n篷漏衣沾不足惜，酒瓶倾倒愁空罍。",
        "dynasty": "宋",
        "collection_info": null
    },
    {
        "title": "光福塘上",
        "author": "范成大",
        "content": "指点炊烟隔莽苍，午餐应可寄前庄。\n鸡声人语小家乐，木叶草花深巷香。\n春去已空衣尚絮，雨来何晚稻初芒。\n祗今农事村村急，第一先陂贮水塘。",
        "dynasty": "宋",
        "collection_info": null
    },
    {
        "title": "与至先兄游诸园看牡丹三日行徧  其一",
        "author": "范成大",
        "content": "拄杖无边处处过，粉围红绕奈春何。\n阊门昨日看不足，今日娄门花更多。",
        "dynasty": "宋",
        "collection_info": null
    },
    {
        "title": "与至先兄游诸园看牡丹三日行徧  其二",
        "author": "范成大",
        "content": "蜂蝶萧骚草露漫，小家篱落闭荒寒。\n欲知国色天香句，须是倚阑烧烛看。",
        "dynasty": "宋",
        "collection_info": null
    },
    {
        "title": "次韵同年杨使君回自毘陵同泛石湖舟中见赠  其一",
        "author": "范成大",
        "content": "客舫中流下，人家夹岸看。\n洛花堆锦暖，吴藕镂冰寒。\n莫厌清欢暂，须知后会难。\n小诗烦本事，任秃綵毫端。",
        "dynasty": "宋",
        "collection_info": null
    },
    {
        "title": "次韵同年杨使君回自毘陵同泛石湖舟中见赠  其二",
        "author": "范成大",
        "content": "曲误不须顾，客狂当好看。\n日斜双桨急，风驶夹衣寒。\n剩说归田乐，休歌行路难。\n石湖三万顷，何处觅忧端。",
        "dynasty": "宋",
        "collection_info": null
    },
    {
        "title": "次韵同年杨使君回自毘陵同泛石湖舟中见赠  其三",
        "author": "范成大",
        "content": "北渚乘风渡，西山带雾看。\n袖单嫌翠薄，杯浅怯金寒。\n宿雨收全易，春酲解却难。\n且留行色住，重肯过苏端。",
        "dynasty": "宋",
        "collection_info": null
    },
    {
        "title": "顷干道辛卯岁三月望夜与周子充内翰泛舟石湖松江之间夜艾归宿农圃距今淳熙己亥九年矣余先得归田復以是夕泛湖有怀昔游赋诗纪事",
        "author": "范成大",
        "content": "石湖花月浮春空，忆共仙人同短篷。\n三更半醉吹笛去，棹入湿银天镜中。\n鹤鸣唤归斗未没，却步扶疎花底月。\n不知行到碧桃边，但见天风吹积雪。\n月圆月缺今几回，依旧满湖金碧堆。\n仙人还上玉堂宿，合有片时清梦来。\n一笑流光飞电抹，嫦娥相对两愁绝。\n桂枝应亦老无花，蟾兔不须疑鹤髮。",
        "dynasty": "宋",
        "collection_info": null
    },
    {
        "title": "懒床午坐",
        "author": "范成大",
        "content": "晴霄垂北窗，卧我翠幄中。\n不知几斧凿，成此太虚空。\n前云稍过尽，后云来无穷。\n鸟雀有底忙，激弹过墙东。\n不如双飞蝶，款款弄微风。\n我亦困思生，抛书眼蒙茸。",
        "dynasty": "宋",
        "collection_info": null
    },
    {
        "title": "秋前三日大雨",
        "author": "范成大",
        "content": "暑残堪喜亦堪憎，恰似沙场喋血兵。\n纵有背城余烬在，能禁几度泻檐声。",
        "dynasty": "宋",
        "collection_info": null
    },
    {
        "title": "秋前风雨顿凉",
        "author": "范成大",
        "content": "秋期如约不须催，雨脚风声两快哉。\n但得暑光如寇退，不辞老景似潮来。\n酒杯触拨诗情动，书卷招邀病眼开。\n明日更凉吾已卜，暮云浑作乱峰堆。",
        "dynasty": "宋",
        "collection_info": null
    },
    {
        "title": "立秋后二日泛舟越来溪三绝  其一",
        "author": "范成大",
        "content": "西风初入小溪帆，旋织波纹绉浅蓝。\n行入闹荷无水面，红莲沉醉白莲酣。",
        "dynasty": "宋",
        "collection_info": null
    },
    {
        "title": "立秋后二日泛舟越来溪三绝  其二",
        "author": "范成大",
        "content": "一川新涨熨秋光，挂起篷窗受晚凉。\n杨柳无穷蝉不断，好风将梦过横塘。",
        "dynasty": "宋",
        "collection_info": null
    },
    {
        "title": "立秋后二日泛舟越来溪三绝  其三",
        "author": "范成大",
        "content": "饭后茶前困思生，水宽风稳信篙撑。\n不知浪打船头响，听作凌波解佩声。",
        "dynasty": "宋",
        "collection_info": null
    },
    {
        "title": "采菱户",
        "author": "范成大",
        "content": "采菱辛苦似天刑，刺手朱殷鬼质青。\n休问扬荷涉江曲，只堪聊诵楚词听。",
        "dynasty": "宋",
        "collection_info": null
    },
    {
        "title": "晓起闻雨",
        "author": "范成大",
        "content": "老来稍喜睡魔清，兀坐枯株听五更。\n萧索轮囷怜烛烬，飞扬跋扈厌蚊声。\n登高事了从教雨，刈熟人忙却要晴。\n莫道西成便无虑，大须浓日晒香秔。",
        "dynasty": "宋",
        "collection_info": null
    },
    {
        "title": "说虎轩夜坐",
        "author": "范成大",
        "content": "白云深处卧痴顽，挂起东窗水月宽。\n但得好诗生眼底，何须宝剎现毫端。\n一身莫作官身想，万境都如梦境看。\n蟹舍邻翁能日醉，呼来分与一蒲团。",
        "dynasty": "宋",
        "collection_info": null
    },
    {
        "title": "偶书",
        "author": "范成大",
        "content": "太行巫峡费车舟，休向沧溟认一沤。\n日下冰山难把玩，雨中土偶任漂流。\n元无刻木牵丝技，但合收绳卷索休。\n惟有酒缸并饭甑，却须秔秫十分收。",
        "dynasty": "宋",
        "collection_info": null
    },
    {
        "title": "睡觉",
        "author": "范成大",
        "content": "漏箭声中断角哀，界窗犹有月徘徊。\n心兵休为一蚊动，句法却从孤鴈来。\n潄罢玉池甘似醴，梦余金鼓辩如雷。\n夜长展转添许事，推枕萧然一笑咍。",
        "dynasty": "宋",
        "collection_info": null
    },
    {
        "title": "阊门行送胡子远着作守汉川",
        "author": "范成大",
        "content": "前年送君朝明光，今年送君还故乡。\n锦官楼上一樽酒，万里阊门折杨柳。\n吴波沄沄蜀山苍，人生行路如许长。\n相逢相送鬓如雪，人生能禁几离别。\n房湖风月开春台，石湖水云归去来。\n西棹东帆君未了，相逢还向阊门道。",
        "dynasty": "宋",
        "collection_info": null
    },
    {
        "title": "嘲蚊四十韵",
        "author": "范成大",
        "content": "暑魃方肆行，羽孽亦厉习。\n肖翘极么魔，坱圠累闢翕。\n湿生同粪蝎，腐化类宵熠。\n初来闹郭郛，少进亘原隰。\n嘤如蝇声薨，聚若螽羽揖。\n俄为殷雷鬨，遂作密霰集。\n口衔钢针锋，力洞衲衣袭。\n啾声先计议，着肉便嘘吸。\n立豹犹未定，卓锥已深入。\n血随姑嘬升，势甚辘轳汲。\n沉酣尻益高，饱满腹渐急。\n晶晶紫蟹眼，滴滴红饭粒。\n拂掠倦体烦，爬搔瘁肌涩。\n捄东不虞西，擒一已窜十。\n新瘢蓓蕾涨，宿晕斑斓浥。\n竟夜眠展转，连床叹于悒。\n云何人戚欣，乃系汝张歙。\n驱以葵扇风，熏以艾烟湿。\n檠长镇藏遮，帐隙亟补葺。\n火攻惮秽臭，手拍嫌腥汁。\n伏翼佐扫除，网蛛助收拾。\n薄暮汹交攻，大明讧未戢。\n牛革厚逾毡，鲎介铦胜钑。\n遭汝若欲困，嗟人何以给。\n夏虫虽众多，罪性相百什。\n蜂虿岂房栊，虮蝨但裈褶。\n羊羶蚁登俎，骥逸蝱附馽。\n蠓惟舞酰瓮，蟫止祟书袠。\n蚤为鸺所撮，蝇亦虎能执。\n彼愆可贳死，汝罪当献级。\n凉飙倏然至，丑类殆哉岌。\n一吹嘴吻破，再鼓翅翎絷。\n三千蹀颉利，百万走寻邑。\n快哉六合内，蔑有一尘立。\n虚空既清凉，家巷得宁辑。\n鸡窗夜可诵，蛩机晓犹织。\n雨帘绣浪卷，风烛泪珠泣。\n客来添羽觞，人静拂尘笈。\n恍还神明观，似启坏户蛰。\n消长谁使然，智力讵能及。",
        "dynasty": "宋",
        "collection_info": null
    },
    {
        "title": "阊门戏调行客",
        "author": "范成大",
        "content": "日夜飞帆与跨鞍，阊门川陆路漫漫。\n人生自苦身余几，天色无情岁又寒。\n万事惟堪六如观，一杯莫信四并难。\n重阳虽过黄花少，尚有迟开玉雪团。",
        "dynasty": "宋",
        "collection_info": null
    },
    {
        "title": "九月二十八日湖上检校篱落",
        "author": "范成大",
        "content": "村北村南打稻声，荒园屐齿亦嬉晴。\n菊边更觉朝阳好，松下偏闻晚吹清。\n一岁无非吾乐事，千金不博此閒行。\n周遭踏徧芙蓉岸，足痹腰顽栩栩轻。",
        "dynasty": "宋",
        "collection_info": null
    },
    {
        "title": "晚步吴故城下",
        "author": "范成大",
        "content": "意行殊不计榛菅，风袖飘然胜羽翰。\n拄杖前头双雉起，浮图绝顶一併盘。\n醉红匝地斜曛暖，熨练涵空涨水寒。\n却向东皋望烟火，缺蟾先映槲林丹。",
        "dynasty": "宋",
        "collection_info": null
    },
    {
        "title": "上沙田舍",
        "author": "范成大",
        "content": "更无云物起微阴，壠亩人家各好音。\n岁晚阳和归稻把，夜来霜力到枫林。\n儿童笑裏丰年面，乌鸟声中落日心。\n酿秫炊秔都入手，剩拚腰脚办登临。",
        "dynasty": "宋",
        "collection_info": null
    },
    {
        "title": "与现寿二长老游寿泉因话去年林屋之游题赠  其一",
        "author": "范成大",
        "content": "何年锡杖劚清甘，天遣深源寿此庵。\n金靥万枝浮倒影，为君题作菊花潭。",
        "dynasty": "宋",
        "collection_info": null
    },
    {
        "title": "与现寿二长老游寿泉因话去年林屋之游题赠  其二",
        "author": "范成大",
        "content": "松风放浪入云关，二衲相从一士閒。\n人与瘦筇俱老健，去年今日在包山。",
        "dynasty": "宋",
        "collection_info": null
    },
    {
        "title": "渡太湖",
        "author": "范成大",
        "content": "囊风阁雨半晴阴，惨淡谁知造化心。\n委命浮沉惟一叶，计身轻重亦千金。\n红尘犹道不胜险，白浪莫嗔如许深。\n晚得芗山堪寄缆，卧听鼍吼与龙吟。",
        "dynasty": "宋",
        "collection_info": null
    },
    {
        "title": "再渡胥口",
        "author": "范成大",
        "content": "古来此地快蓬心，天绕明湖日照临。\n一鴈云平时隠现，两山波动对浮沉。\n衰髯都共荻花老，醉面不如枫叶深。\n罾户钓徒来问讯，去年盟在肯重寻。",
        "dynasty": "宋",
        "collection_info": null
    },
    {
        "title": "跨马过练墟喜晴",
        "author": "范成大",
        "content": "稻穗初干怕雨时，晚来蒸暖欲霏微。\n西风若肯吹云尽，不惜飘飘侧帽归。",
        "dynasty": "宋",
        "collection_info": null
    },
    {
        "title": "晚归石湖",
        "author": "范成大",
        "content": "何须驷马衒乡关，只作归农老圃看。\n梦裏曾腰綪结佩，年来新着惰游冠。\n和烟种竹聊医俗，带月闻蛙不在官。\n久矣此心恬不动，如今併与此身安。",
        "dynasty": "宋",
        "collection_info": null
    },
    {
        "title": "北山堂开炉夜坐",
        "author": "范成大",
        "content": "困眠醒坐一龛多，竹洞无关断客过。\n贪向炉中煨榾柮，懒从掌上看庵摩。\n閒无杂念惟诗在，老不甘心奈镜何。\n八万四千安乐法，元无秘密可伽陀。",
        "dynasty": "宋",
        "collection_info": null
    },
    {
        "title": "入城",
        "author": "范成大",
        "content": "十里清风一饷间，片帆真欲解人颜。\n林家庄近闻鹅鸭，船到阊门尽未关。",
        "dynasty": "宋",
        "collection_info": null
    },
    {
        "title": "次韵蚤蚊",
        "author": "范成大",
        "content": "羽虫么魔塞区寰，造化胡为弗疾顽。\n长养污泥草木处，纵横大地山河间。\n夜声雷动人力屈，秋喙花开天理还。\n但愿江湖无白鸟，何须金鼎铸神姦。",
        "dynasty": "宋",
        "collection_info": null
    },
    {
        "title": "冬至晚起枕上有怀晋陵杨使君  其一",
        "author": "范成大",
        "content": "新衣儿女闹灯前，梦裏庄周正栩然。\n骑马十年听晓鼓，人生元有日高眠。",
        "dynasty": "宋",
        "collection_info": null
    },
    {
        "title": "冬至晚起枕上有怀晋陵杨使君  其二",
        "author": "范成大",
        "content": "多稼亭边有所思，冬来捻却几行髭。\n也应坐拥黄紬被，断角孤鸿总要诗。",
        "dynasty": "宋",
        "collection_info": null
    },
    {
        "title": "寒雨",
        "author": "范成大",
        "content": "何事冬来雨打窗，夜声滴滴晓声淙。\n若为化作漫天雪，径上孤篷钓晚江。",
        "dynasty": "宋",
        "collection_info": null
    },
    {
        "title": "戏赠脚婆",
        "author": "范成大",
        "content": "日满东窗照被堆，宿汤犹自暖如煨。\n尺三汗脚君休笑，曾踏鞾霜待漏来。",
        "dynasty": "宋",
        "collection_info": null
    },
    {
        "title": "除夜前二日夜雨",
        "author": "范成大",
        "content": "雪不成花夜雨来，壠头一洗定无埃。\n小童却怕溪桥滑，明日先生合探梅。",
        "dynasty": "宋",
        "collection_info": null
    },
    {
        "title": "次韵章秀才北城新圃  其一",
        "author": "范成大",
        "content": "方流桃花坞，窈窕入壶天。\n碧城当岩岫，清湾如涧泉。\n风月欲无价，聊费四万钱。\n雪后春事起，红云蜂蝶边。",
        "dynasty": "宋",
        "collection_info": null
    },
    {
        "title": "次韵章秀才北城新圃  其二",
        "author": "范成大",
        "content": "西城如西塞，桃花古来多。\n钓艇鳜鱼肥，前身张志和。\n烟霏几白鹭，风雨一绿蓑。\n清江韵新引，清绝胜阳阿。",
        "dynasty": "宋",
        "collection_info": null
    },
    {
        "title": "梦中作",
        "author": "范成大",
        "content": "漠漠人间一气平，虚无宫殿锁飞琼。\n碧云万里海光动，何处书来金鹤鸣。",
        "dynasty": "宋",
        "collection_info": null
    },
    {
        "title": "北城梅为雪所厄",
        "author": "范成大",
        "content": "冻蕊粘枝瘦欲干，新年犹未有春看。\n雪花袛欲欺红紫，不道梅花也怕寒。",
        "dynasty": "宋",
        "collection_info": null
    },
    {
        "title": "雪后六言二首  其一",
        "author": "范成大",
        "content": "雨声和深巷屐，风力到短檠灯。\n可惜滴残檐雪，从教漂尽河冰。",
        "dynasty": "宋",
        "collection_info": null
    },
    {
        "title": "雪后六言二首  其二",
        "author": "范成大",
        "content": "岁寒破屋万卷，风急疎窗一灯。\n高卧眼生醉缬，远游鬚有坚冰。",
        "dynasty": "宋",
        "collection_info": null
    },
    {
        "title": "元夕大风雨二绝  其一",
        "author": "范成大",
        "content": "东风无頼妒华年，一夜凄寒到酒边。\n放尽珠帘遮画炬，莫教檐雨湿青烟。",
        "dynasty": "宋",
        "collection_info": null
    },
    {
        "title": "元夕大风雨二绝  其二",
        "author": "范成大",
        "content": "河倾海立夜翻盆，不独妨灯更损春。\n冻涩笙簧犹可耐，滴皴梅颊势须嗔。",
        "dynasty": "宋",
        "collection_info": null
    },
    {
        "title": "春怀",
        "author": "范成大",
        "content": "柳颦梅笑各相恼，诗债棋雠俱见寻。\n莫道幽居无一事，春来风物总关心。",
        "dynasty": "宋",
        "collection_info": null
    },
    {
        "title": "自横塘桥过黄山",
        "author": "范成大",
        "content": "阵阵轻寒细马骄，竹林茅店小帘招。\n东风已绿南溪水，更染溪南万柳条。",
        "dynasty": "宋",
        "collection_info": null
    },
    {
        "title": "次韵谢李叔玠追路送笋",
        "author": "范成大",
        "content": "堕地锦䙀茁，解衣温玉姿。\n来偿食竹债，大胜伏雌炊。\n少日羹藜子，老来煨芋师。\n盘餐登异味，指动已先知。",
        "dynasty": "宋",
        "collection_info": null
    },
    {
        "title": "秀州门外泊舟",
        "author": "范成大",
        "content": "拍岸清波扑岸埃，黑头霜鬓几徘徊。\n禾兴门外官杨柳，又见扁舟上堰来。",
        "dynasty": "宋",
        "collection_info": null
    },
    {
        "title": "临平道中",
        "author": "范成大",
        "content": "烟雨桃花夹岸栽，低低浑欲傍船来。\n石湖有此红千叶，前日春寒总未开。",
        "dynasty": "宋",
        "collection_info": null
    },
    {
        "title": "夜过越上不得游览",
        "author": "范成大",
        "content": "王程公事两相催，衝雨片帆连夜开。\n千岩万壑在何处，山阴道中无好怀。\n岂有酒船寻贺老，兴尽却能访安道。\n鑑湖春色漫芳菲，付与青青湖畔草。",
        "dynasty": "宋",
        "collection_info": null
    },
    {
        "title": "道中古意二绝  其一",
        "author": "范成大",
        "content": "桃李寂无言，垂杨照溪绿。\n不见苎萝人，空吟若邪曲。",
        "dynasty": "宋",
        "collection_info": null
    },
    {
        "title": "道中古意二绝  其二",
        "author": "范成大",
        "content": "浣纱寂不好，辛苦触战箭。\n东施无丽质，安稳嫁乡县。",
        "dynasty": "宋",
        "collection_info": null
    },
    {
        "title": "观禊帖有感三绝  其一",
        "author": "范成大",
        "content": "古人赋多情，无事辄愁苦。\n兰亭一觞咏，感慨乃如许。",
        "dynasty": "宋",
        "collection_info": null
    },
    {
        "title": "观禊帖有感三绝  其二",
        "author": "范成大",
        "content": "宝章薶九泉，摹本范百世。\n白鹅满波间，谁识腕中意。",
        "dynasty": "宋",
        "collection_info": null
    },
    {
        "title": "观禊帖有感三绝  其三",
        "author": "范成大",
        "content": "三日天气新，禊饮传自古。\n今人不好事，佳节弃如土。",
        "dynasty": "宋",
        "collection_info": null
    },
    {
        "title": "浙东舟中",
        "author": "范成大",
        "content": "处处槿樊圃，家家桃庑门。\n鱼盐临水市，烟火隔江村。\n雨过张帆重，潮来汲井浑。\n弯跧短篷底，休说两朱轓。",
        "dynasty": "宋",
        "collection_info": null
    },
    {
        "title": "初赴明州",
        "author": "范成大",
        "content": "四征惟是欠东征，行李如今忽四明。\n海接三韩诸岛近，江分七堰两潮平。\n拟将宽大来宣诏，先趁清和去劝耕。\n顶踵国恩元未报，驱驰何敢叹劳生。",
        "dynasty": "宋",
        "collection_info": null
    },
    {
        "title": "寄虎丘范长老",
        "author": "范成大",
        "content": "谁云簪绂坐成禽，亦漫为官漫好音。\n身已备尝生老病，心何曾住去来今。\n一波不动月空照，万籁无情风自吟。\n持此东归似同志，故应分我半山林。",
        "dynasty": "宋",
        "collection_info": null
    },
    {
        "title": "次韵汪仲嘉尚书喜雨  其一",
        "author": "范成大",
        "content": "雨云浑似雪云同，天意人心本自通。\n吏役驱驱骑马滑，何如欹枕闭门中。",
        "dynasty": "宋",
        "collection_info": null
    },
    {
        "title": "次韵汪仲嘉尚书喜雨  其二",
        "author": "范成大",
        "content": "老身穷若不须忧，未有毫分慰此州。\n但得田间无叹息，何须地上见钱流。",
        "dynasty": "宋",
        "collection_info": null
    },
    {
        "title": "晓起",
        "author": "范成大",
        "content": "窗明惊起倒裳衣，铃索频摇定怪迟。\n即入簿书丛裏去，少留欹枕听黄鹂。",
        "dynasty": "宋",
        "collection_info": null
    },
    {
        "title": "大风",
        "author": "范成大",
        "content": "飓母从来海若家，青天白地忽飞沙。\n烦将残暑驱除尽，只莫颠狂损稻花。",
        "dynasty": "宋",
        "collection_info": null
    },
    {
        "title": "大黄花",
        "author": "范成大",
        "content": "大芋高荷半亩阴，玉英危缀碧瑶簪。\n谁知一叶莲花面，中有将军剑戟心。",
        "dynasty": "宋",
        "collection_info": null
    },
    {
        "title": "进修堂前荷池",
        "author": "范成大",
        "content": "方池留水胜埋盆，露入莲腮沁粉痕。\n铃索无声人不到，小禽飞入闹荷根。",
        "dynasty": "宋",
        "collection_info": null
    },
    {
        "title": "州宅堂前荷花",
        "author": "范成大",
        "content": "凌波仙子静中芳，也带酣红学醉粧。\n有意十分开晓露，无情一饷敛斜阳。\n泥根玉雪元无染，风叶青葱亦自香。\n想得石湖花正好，接天云锦画船凉。",
        "dynasty": "宋",
        "collection_info": null
    },
    {
        "title": "新荔枝四绝  其一",
        "author": "范成大",
        "content": "荔浦园林瘴雾中，戎州沽酒擘轻红。\n五年食指无占处，何意相逢万壑东。",
        "dynasty": "宋",
        "collection_info": null
    },
    {
        "title": "新荔枝四绝  其二",
        "author": "范成大",
        "content": "海北天西两鬓蓬，闽山犹欠一枝筇。\n鄞船荔子如新摘，行脚何须更雪峰。",
        "dynasty": "宋",
        "collection_info": null
    },
    {
        "title": "新荔枝四绝  其三",
        "author": "范成大",
        "content": "甘露凝成一颗冰，露秾冰厚更芳馨。\n夜凉将到星河下，拟共嫦娥斗月明。",
        "dynasty": "宋",
        "collection_info": null
    },
    {
        "title": "新荔枝四绝  其四",
        "author": "范成大",
        "content": "趠舶飞来不作难，红尘一骑笑长安。\n孙郎皱玉无消息，先破潘郎玳瑁盘。",
        "dynasty": "宋",
        "collection_info": null
    },
    {
        "title": "甬东道院午坐",
        "author": "范成大",
        "content": "一夜西风转酒旗，午余残暑不多时。\n绿荷半蚀霜前叶，丹桂全封雨后枝。\n忙裏有诗偿日课，老来无赋为秋悲。\n梳头小隶那知此，强向窗前数鬓丝。",
        "dynasty": "宋",
        "collection_info": null
    },
    {
        "title": "东门外观刈熟民间租米船相衔入门喜作二绝  其一",
        "author": "范成大",
        "content": "菊莎杞棘爨无烟，日日文书横索钱。\n今日甬东官况好，东津门外看租船。",
        "dynasty": "宋",
        "collection_info": null
    },
    {
        "title": "东门外观刈熟民间租米船相衔入门喜作二绝  其二",
        "author": "范成大",
        "content": "潮到灵桥绿绕船，海边力穑屡丰年。\n淡青山色深黄稻，恰似胥门九月天。",
        "dynasty": "宋",
        "collection_info": null
    },
    {
        "title": "探木犀",
        "author": "范成大",
        "content": "秋半秋香花信迟，攀枝擘叶看纤微。\n昨朝尚作茶枪瘦，今雨催成粟粒肥。",
        "dynasty": "宋",
        "collection_info": null
    },
    {
        "title": "九月五日晴暖步后园",
        "author": "范成大",
        "content": "海气烘晴入断霞，半空云影界山斜。\n轻罗小扇游蜂畔，只比东风有菊花。",
        "dynasty": "宋",
        "collection_info": null
    },
    {
        "title": "九日忆菊坡",
        "author": "范成大",
        "content": "菊坡长恨隔横塘，城郭山林自不双。\n放棹松江花已远，涛江之外更鄞江。",
        "dynasty": "宋",
        "collection_info": null
    },
    {
        "title": "重阳九经堂作",
        "author": "范成大",
        "content": "俗间佳节自匆匆，老去悲秋又客中。\n青嶂捲帘三面月，黄花吹鬓几丝风。\n十年故国新栽柳，万里他乡旧转蓬。\n谁与安排今夜梦，片帆飞到小篱东。",
        "dynasty": "宋",
        "collection_info": null
    },
    {
        "title": "真瑞堂前丹桂  其一",
        "author": "范成大",
        "content": "血色凡花太俗生，花工新意染秋英。\n袍红太重鞓红浅，画不能摹句写成。",
        "dynasty": "宋",
        "collection_info": null
    },
    {
        "title": "真瑞堂前丹桂  其二",
        "author": "范成大",
        "content": "官忙风月镇长閒，开遍香红酒尚寒。\n若要与花相领略，千岩随分有阑干。",
        "dynasty": "宋",
        "collection_info": null
    },
    {
        "title": "题羔羊斋外木芙蓉",
        "author": "范成大",
        "content": "慵粧酣酒夕阳浓，洗尽霜痕看绮丛。\n绿地团花红锦障，不知庭院有西风。",
        "dynasty": "宋",
        "collection_info": null
    },
    {
        "title": "进思堂夜坐怀故山",
        "author": "范成大",
        "content": "尘事潮来不可推，身如病鹤强毰毸。\n簿书遮断寻诗路，风雨惊残问月杯。\n想得竹门无客到，直须雪夜有船迴。\n鲈乡望眼双明处，袛欠凌霄万仞台。",
        "dynasty": "宋",
        "collection_info": null
    },
    {
        "title": "杨少监寄西征近诗来因赋二绝为谢诗卷第一首乃石湖作别时倡和也  其一",
        "author": "范成大",
        "content": "柴门重客醉中归，尚忆挥毫索纸时。\n何物与侬供不朽，西征卷首石湖诗。",
        "dynasty": "宋",
        "collection_info": null
    },
    {
        "title": "杨少监寄西征近诗来因赋二绝为谢诗卷第一首乃石湖作别时倡和也  其二",
        "author": "范成大",
        "content": "锦囊随上越王台，天海风涛亦壮哉。\n书到岭头梅恰动，一枝应伴一篇来。",
        "dynasty": "宋",
        "collection_info": null
    },
    {
        "title": "羔羊斋小池两涘木芙蓉盛开有怀故园",
        "author": "范成大",
        "content": "洞户掩秋深，画桥横晚静。\n袅袅芙蓉风，池光弄花影。\n怀我白鸥边，锦帐缭千顷。\n明河拍岸平，红绿染天镜。\n钓船无畔岸，收拾入簿领。\n墙籓束院落，寒窘令人瘿。",
        "dynasty": "宋",
        "collection_info": null
    },
    {
        "title": "鹿鸣席上赠贡士",
        "author": "范成大",
        "content": "登陆由来说四明，台星光处更魁星。\n海滨二老尊周室，馆下诸生右汉廷。\n秋赋重增人物志，春闱俱上佛名经。\n一飞好趁扶摇便，咫尺西兴是北溟。",
        "dynasty": "宋",
        "collection_info": null
    },
    {
        "title": "大厅后堂南窗负暄",
        "author": "范成大",
        "content": "万壑无声海不波，一窗油纸暮春和。\n醉眠陡觉氍毹赘，围坐翻嫌榾柮多。\n水暖玉池添潄嚥，花生银海费揩摩。\n端如拥褐茅檐下，袛欠乌乌击缶歌。",
        "dynasty": "宋",
        "collection_info": null
    },
    {
        "title": "晚步北园",
        "author": "范成大",
        "content": "刮地晴飙退海痕，出门无扇可障尘。\n麦枯瘠土何时雪，梅糁疎林昨夜春。\n天镜风烟疑梦事，鬓霜时节尚官身。\n裹章束带朝还暮，惭愧青鞋紫领巾。",
        "dynasty": "宋",
        "collection_info": null
    },
    {
        "title": "谢赐腊药感遇之什",
        "author": "范成大",
        "content": "鸿宝刀圭下九关，十年长奉玺封看。\n扶持蒲柳身犹健，收拾桑榆岁又寒。\n天地恩深双鬓雪，山川途远一心丹。\n疲甿疾苦今何似，拜手归来愧伐檀。",
        "dynasty": "宋",
        "collection_info": null
    },
    {
        "title": "立春后一日作",
        "author": "范成大",
        "content": "浮生万法本悠哉，大笑羲娥转毂催。\n官事已邀痴作伴，春风应共老俱来。\n云容雪意将诗问，柳眼花心待酒媒。\n九十韶光天不靳，人间笑口自难开。",
        "dynasty": "宋",
        "collection_info": null
    },
    {
        "title": "春前十日作",
        "author": "范成大",
        "content": "腊浅犹赊十日春，官忙长愧百年身。\n雪催未动诗无力，愁遣还来酒不神。\n节物何曾欺老病，书生自惯说悲辛。\n终朝戚促成何事，今古纷纷一窖尘。",
        "dynasty": "宋",
        "collection_info": null
    },
    {
        "title": "三江亭观雪",
        "author": "范成大",
        "content": "阴山阳朔雪中迴，行到天西玉作堆。\n乘兴却游东海上，白银宫阙认蓬莱。",
        "dynasty": "宋",
        "collection_info": null
    },
    {
        "title": "怀归寄题小艇",
        "author": "范成大",
        "content": "日出尘生万劫忙，可怜虚费隙驹光。\n若教閒裏工夫到，始觉淡中滋味长。\n岁晚角巾思芋栗，年来手版愧耕桑。\n松风萝月须相信，春水深时上野航。",
        "dynasty": "宋",
        "collection_info": null
    },
    {
        "title": "雪后雨作",
        "author": "范成大",
        "content": "瑞叶飞来麦已青，更烦膏雨发欣荣。\n东风不是厌滕六，却怕雪天容易晴。",
        "dynasty": "宋",
        "collection_info": null
    },
    {
        "title": "再雪",
        "author": "范成大",
        "content": "银竹方依檐住，瑶花又入帘窥。\n一白本怜麦瘦，重来应为梅迟。",
        "dynasty": "宋",
        "collection_info": null
    },
    {
        "title": "立春日陪魏丞相登三江亭",
        "author": "范成大",
        "content": "佳节登临始此回，聊从晻霭望蓬莱。\n水分江北渡头去，风自海东潮外来。\n太白天寒犹带雪，十洲池暖已浮醅。\n一尊往酹发船鼓，我亦归帆相次开。",
        "dynasty": "宋",
        "collection_info": null
    },
    {
        "title": "寄题鹿伯可见一堂  其一",
        "author": "范成大",
        "content": "梦觉春闱俱转蓬，仙凡今隔玉霄东。\n聊攀铁锁问何似，岂敢避堂邀盖公。",
        "dynasty": "宋",
        "collection_info": null
    },
    {
        "title": "寄题鹿伯可见一堂  其二",
        "author": "范成大",
        "content": "生来于君一岁长，决去愧我三年迟。\n今世谁不落第二，着鞭尚续堂中诗。",
        "dynasty": "宋",
        "collection_info": null
    },
    {
        "title": "寄题鹿伯可见一堂  其三",
        "author": "范成大",
        "content": "雪溪兴尽船当迴，却拟登陆游天台。\n经行见一堂前路，转入湖山寻悞来。",
        "dynasty": "宋",
        "collection_info": null
    },
    {
        "title": "将赴建康出城",
        "author": "范成大",
        "content": "牒诉缤纷塞瓮天，经年痴坐两三椽。\n出门纳纳干坤大，依旧青山绕画船。",
        "dynasty": "宋",
        "collection_info": null
    },
    {
        "title": "寺庄",
        "author": "范成大",
        "content": "大麦成苞小麦深，秧田水满绿浮针。\n今年一饱全无虑，宽尽归舟去客心。",
        "dynasty": "宋",
        "collection_info": null
    },
    {
        "title": "育王方丈",
        "author": "范成大",
        "content": "窗纸悲嘶万壑风，石梁飞涧倒枯松。\n殷勤昨夜三更雨，添作投渊雪色龙。",
        "dynasty": "宋",
        "collection_info": null
    },
    {
        "title": "鳗井",
        "author": "范成大",
        "content": "决甃神通未易论，雨声留客夜翻盆。\n不辞客路春泥滑，且足秧田旧水痕。",
        "dynasty": "宋",
        "collection_info": null
    },
    {
        "title": "妙喜泉",
        "author": "范成大",
        "content": "二士共谈碑上法，千僧同酌沼中泉。\n法门泉味知多少，水桶绳头一串穿。",
        "dynasty": "宋",
        "collection_info": null
    },
    {
        "title": "明月堂",
        "author": "范成大",
        "content": "古来禅窟锁岩扃，拂子崔嵬拄杖横。\n塔上佛光堂上月，莫言公案不分明。",
        "dynasty": "宋",
        "collection_info": null
    },
    {
        "title": "自育王过天童松林三十里",
        "author": "范成大",
        "content": "竹舆窈窕入萧森，逗雨梳风冷客襟。\n翠锦屠苏三十里，不知脚底白云深。",
        "dynasty": "宋",
        "collection_info": null
    },
    {
        "title": "香山",
        "author": "范成大",
        "content": "抖擞轩裳一鬨尘，任教空翠滴乌巾。\n老身已到篮舆上，处处青山是故人。",
        "dynasty": "宋",
        "collection_info": null
    },
    {
        "title": "育王望海亭",
        "author": "范成大",
        "content": "海云晻霭日茏葱，案指光中万象空。\n想见蓬莱西望眼，也应知我立长风。",
        "dynasty": "宋",
        "collection_info": null
    },
    {
        "title": "天童三阁",
        "author": "范成大",
        "content": "松萝羃天堕空翠，迎面风香三十里。\n曾宫亭亭隔瑶水，碧瓦琼榱五云裏。\n千佛当门无半偈，声闻未解祖师意。\n徧参踏破青鞋底，前楼后阁玲珑起。\n閒客那知如许事，东斋听雨烂熳睡。\n觉来一转聊布施，普请云堂来拟议。",
        "dynasty": "宋",
        "collection_info": null
    },
    {
        "title": "送江朝宗归括苍",
        "author": "范成大",
        "content": "半生三邂逅，相看成老翁。\n诗情故崒嵂，袖有天都峰。\n江山佳丽地，登临苦匆匆。\n塔灯落淮水，寺楼倚霜空。\n攟拾着锦囊，抚掌夸穷工。\n归辔不可挽，思入孤征鸿。\n洞天我昔游，俛仰星一终。\n士友叹契阔，吏民念罢癃。\n婆娑故将军，白髮簿书丛。\n足趼虽四方，梦寐烟雨东。\n归田有脚力，尚往寻行踪。\n期君斩寒藤，伴我搘枯筇。",
        "dynasty": "宋",
        "collection_info": null
    },
    {
        "title": "钟山阁上望雨",
        "author": "范成大",
        "content": "天阔山长雨似烟，忽然飞去暗平川。\n秔禾未实籼禾瘦，不用廉纤便霈然。",
        "dynasty": "宋",
        "collection_info": null
    },
    {
        "title": "除夜",
        "author": "范成大",
        "content": "婪尾杯残雪满簪，床头历日费光阴。\n故山巧入忙中梦，新岁尤关客裏心。\n乌鹊倦时三匝绕，鹪鹩稳处一枝深。\n劳生佚老寻常事，从政那堪力不任。",
        "dynasty": "宋",
        "collection_info": null
    },
    {
        "title": "元日",
        "author": "范成大",
        "content": "老来百味絮沾泥，期会关身尚火驰。\n几夜乡心欹枕处，今年脚力上楼时。\n酒缸幸有干坤大，丹鼎何忧日月迟。\n莫道神仙无可学，学仙犹胜簿书痴。",
        "dynasty": "宋",
        "collection_info": null
    },
    {
        "title": "体中不佳偶书",
        "author": "范成大",
        "content": "生平人比似维摩，试比尪孱不啻过。\n旧摘衰髯今雪徧，频揩病眼转花多。\n从来世味聊復尔，此去官身如老何。\n收拾颓龄加药饵，尚堪风月对婆娑。",
        "dynasty": "宋",
        "collection_info": null
    },
    {
        "title": "坐啸斋书怀",
        "author": "范成大",
        "content": "老来穷苦事相违，兀坐铃斋竟日痴。\n眼目昏缘多押字，胸襟俗为少吟诗。\n月侵灯影吏方去，春徧梅梢官未知。\n直待食新方绶带，明朝骑马过陵陂。",
        "dynasty": "宋",
        "collection_info": null
    },
    {
        "title": "宝公祈雨感应用陈申公韵赋诗为谢",
        "author": "范成大",
        "content": "膴原龟坼暮春时，夹路炉熏共祷祠。\n唤起云头千嶂涌，飞来雨脚万丝垂。\n无情梅坞犹红绽，有意秧田尽绿滋。\n大施门开须满愿，愿均此施匝天涯。",
        "dynasty": "宋",
        "collection_info": null
    },
    {
        "title": "送徐叔智运使奉祠归吴中",
        "author": "范成大",
        "content": "手种湖边花百亩，东风日夜催归去。\n当年辛苦种花时，不道白头犹未归。\n君如肯过城南陌，但向水云红处觅。\n烦呼猿鹤问平安，当有畦丁解看客。\n我今江船亦欲东，檝迎枫桥成两翁。\n压枝万朶虽过尽，尚及巢龟莲叶中。",
        "dynasty": "宋",
        "collection_info": null
    },
    {
        "title": "送举老归庐山",
        "author": "范成大",
        "content": "二千里往回似梦，四十年今昔如浮。\n去矣莫久留桑下，归欤来共煨芋头。",
        "dynasty": "宋",
        "collection_info": null
    },
    {
        "title": "题现老真",
        "author": "范成大",
        "content": "三十年来共葛藤，如今莲社冷如冰。\n茶瓜樱笋游山会，从此斋厨欠一僧。",
        "dynasty": "宋",
        "collection_info": null
    },
    {
        "title": "致一斋述事",
        "author": "范成大",
        "content": "文书烟海困浮沉，不觉盘跚百病侵。\n偶问客年惊我老，忽闻鶑语叹春深。\n今朝麦粒黄堪麫，几日秧田绿似针。\n除却一犁春雨足，眼前无物可关心。",
        "dynasty": "宋",
        "collection_info": null
    },
    {
        "title": "次韵杨同年秘监见寄二首  其一",
        "author": "范成大",
        "content": "瘴云岚雨几时归，应把周南视九夷。\n旧说鬼神惊落笔，新传狐兔骇搴旗。\n韶江石老箫音在，庾岭梅残驿使迟。\n自古朱絃清庙具，莫贪鹏海看天池。",
        "dynasty": "宋",
        "collection_info": null
    },
    {
        "title": "次韵杨同年秘监见寄二首  其二",
        "author": "范成大",
        "content": "吾衰长愧接舆狂，忙裏何心领燕香。\n尘土簿书憎铁研，水云蓑笠傲金章。\n论文无伴法孤起，访旧有情书数行。\n何日却同湖上醉，露帏宵幄为君张。",
        "dynasty": "宋",
        "collection_info": null
    },
    {
        "title": "晓起信笔",
        "author": "范成大",
        "content": "午枕汗如洗，晓栉气稍苏。\n莎蛩试风露，满意鸣相呼。\n倦客感节物，流光不踌躇。\n秋声已如许，残暑何足驱。\n人言今岁热，迥与常岁殊。\n此理恐未然，岂不知头颅。\n年年有三伏，日日非故吾。\n婆娑今尚可，后当弥不如。\n病骨须一凉，未暇惜居诸。\n坐来有清思，西风摇井梧。",
        "dynasty": "宋",
        "collection_info": null
    },
    {
        "title": "送曾原伯运使归会稽用送徐叔智韵",
        "author": "范成大",
        "content": "秧田水满麦栖亩，劝农使者翩然去。\n去年愁苦救荒时，岂敢梦为今日归。\n天津桥西官柳陌，文书灯火长相觅。\n江山信美不留人，寂寞回潮工送客。\n镜湖一曲浙河东，万顷太湖蓑笠翁。\n愿赓四愁作五咏，我所思兮思剡中。",
        "dynasty": "宋",
        "collection_info": null
    },
    {
        "title": "王南卿母輓词",
        "author": "范成大",
        "content": "栉縰称纯孝，笄珈蚤隠忧。\n病中心已化，身外世如浮。\n闻道悲风木，谁能驻壑舟。\n佳儿行古道，足以贲潜幽。",
        "dynasty": "宋",
        "collection_info": null
    },
    {
        "title": "次韵郑校书参议留别",
        "author": "范成大",
        "content": "年丰方共庆，岁晚客他之。\n吏事朝还暮，人生合復离。\n江山残梦破，风月片帆移。\n后会吾衰矣，桑榆一茧丝。",
        "dynasty": "宋",
        "collection_info": null
    },
    {
        "title": "重九赏心亭登高",
        "author": "范成大",
        "content": "忆随书剑此徘徊，投老双旌重把杯。\n绿鬓风前无几在，黄花雨后不多开。\n丰年江陇青黄徧，落日淮山紫翠来。\n饮罢此身犹是客，乡心却附晚潮回。",
        "dynasty": "宋",
        "collection_info": null
    },
    {
        "title": "寄题王仲显读书楼",
        "author": "范成大",
        "content": "嗜书如嗜酒，知味乃笃好。\n欲辨已忘言，不为醒者道。\n使君青箱家，文史装怀抱。\n平生名教乐，双旌不满笑。\n忽乘雪溪兴，来檥秦淮棹。\n丘亭客漂泊，夜夜短檠照。\n人云太痴绝，我自斲轮妙。\n今朝樯竿起，昨梦绕閤皂。\n云有百尺楼，归寄北窗傲。\n滴露紬朱黄，拂尘静缃缥。\n想当呻毕时，宁復羡腾趠。\n古心千载事，俗眼讵能料。\n萧滩富还往，取友必同调。\n一张復一弛，酿秫助歌啸。",
        "dynasty": "宋",
        "collection_info": null
    },
    {
        "title": "菊楼",
        "author": "范成大",
        "content": "东篱秋色照疎芜，挽结高花不用扶。\n浄洗西风尘土面，来看金碧万浮图。",
        "dynasty": "宋",
        "collection_info": null
    },
    {
        "title": "北门覆舟山道中",
        "author": "范成大",
        "content": "苒苒霜风掠弊貂，簿书尘外访渔樵。\n林烟色淡如蒙雨，塘水痕深似落潮。\n鴈字江天闻塞管，梅梢山路欠溪桥。\n骑馿索句当年事，岁暮骚人不自聊。",
        "dynasty": "宋",
        "collection_info": null
    },
    {
        "title": "送郭明復寺丞守蜀州",
        "author": "范成大",
        "content": "士进固未易，退亦良独难。\n西州多故人，归路常险艰。\n有道独行意，郭舟若神仙。\n勿轻银兔符，倾倒金貂蝉。\n唐安君昔游，百万蠲逋钱。\n我亦常客梦，醉歌采菱船。\n父老尚相记，况君有前缘。\n想见东西湖，恩波涨春澜。\n此地着经济，纱笼相后先。\n潭潭相业堂，新题我所刊。\n政为来者地，君行岂偶然。\n去去进明德，后日五四贤。",
        "dynasty": "宋",
        "collection_info": null
    },
    {
        "title": "元日钟山宝公塔",
        "author": "范成大",
        "content": "雪后江皋未放春，老来犹驾两朱轮。\n归心历历来时路，官事驱驱病裏身。\n未暇鸡窠寻古佛，且防鹤帐怨山人。\n君看王谢墩边地，今古功名一窖尘。",
        "dynasty": "宋",
        "collection_info": null
    },
    {
        "title": "元日马上二绝  其一",
        "author": "范成大",
        "content": "泥絮心情雪样髯，诗囊羞涩酒杯嫌。\n年来万事都消减，惟有床头历日添。",
        "dynasty": "宋",
        "collection_info": null
    },
    {
        "title": "元日马上二绝  其二",
        "author": "范成大",
        "content": "筋骸全比去年非，骑吹声中忆钓矶。\n待得江风欺老病，何如閒健一蓑归。",
        "dynasty": "宋",
        "collection_info": null
    },
    {
        "title": "春晚",
        "author": "范成大",
        "content": "荒园萧瑟懒追随，舞燕啼鶑各自私。\n窗下日长多得睡，尊前花老不供诗。\n吾衰久矣双蓬鬓，归去来兮一钓丝。\n想见篱东春涨动，小舟无伴柳丝垂。",
        "dynasty": "宋",
        "collection_info": null
    },
    {
        "title": "北窗偶书呈王仲显南卿二友",
        "author": "范成大",
        "content": "官居故偪仄，北窗谁所开。\n胡床憩午暑，帘影久徘徊。\n高槐忽低昂，知有好风来。\n须臾堕几席，篆香小飞灰。\n病翁亦披襟，月露装奇怀。\n壠头暴背耘，永昼妇子偕。\n不辞梦山裂，田水如泼醅。\n去年岂堪说，稻根已浮埃。\n使君坐侯宅，窗间即凉台。\n何敢诉苦热，洒然助心斋。",
        "dynasty": "宋",
        "collection_info": null
    },
    {
        "title": "中秋清晖阁静坐因思前二年石湖四明赏月",
        "author": "范成大",
        "content": "前年银界接天迷，去岁金盘涌海低。\n漂泊相逢重一笑，秦淮东畔女墙西。",
        "dynasty": "宋",
        "collection_info": null
    },
    {
        "title": "玉麟堂会诸司观牡丹酴醿三绝  其一",
        "author": "范成大",
        "content": "东风微峭护余春，红紫香中酒自温。\n不用忙催银烛上，酴醿如雪照黄昏。",
        "dynasty": "宋",
        "collection_info": null
    },
    {
        "title": "玉麟堂会诸司观牡丹酴醿三绝  其二",
        "author": "范成大",
        "content": "洛园姚魏碧云愁，风物江东亦上游。\n忆起遨头八年梦，彭州花槛满西楼。",
        "dynasty": "宋",
        "collection_info": null
    },
    {
        "title": "玉麟堂会诸司观牡丹酴醿三绝  其三",
        "author": "范成大",
        "content": "莫向花前惜酒杯，一年一度有花开。\n浮生满百今强半，岁岁看花得几回。",
        "dynasty": "宋",
        "collection_info": null
    },
    {
        "title": "重九独坐玉麟堂",
        "author": "范成大",
        "content": "江上西风动所思，又将清赏负东篱。\n年年客路黄花酒，日日乡心白鴈诗。\n笼月秦淮无旧曲，驰烟钟阜有新移。\n人生笑口真稀阔，况值官忙闵雨时。",
        "dynasty": "宋",
        "collection_info": null
    },
    {
        "title": "次韵举老见嘲未归石湖",
        "author": "范成大",
        "content": "半世吟客舍柳，长年忆后园花。\n为报庐山莫笑，云丘今属谁家。",
        "dynasty": "宋",
        "collection_info": null
    },
    {
        "title": "次韵曾仲躬侍郎同登伏龟楼二绝  其一",
        "author": "范成大",
        "content": "带束江淮翠岫围，掌窥台殿碧鳞差。\n刘郎句裏登临眼，压倒三江二水诗。",
        "dynasty": "宋",
        "collection_info": null
    },
    {
        "title": "次韵曾仲躬侍郎同登伏龟楼二绝  其二",
        "author": "范成大",
        "content": "古来游客谩西东，领会谁如我与公。\n露坐绳床天不尽，绝胜帘雨栋云中。",
        "dynasty": "宋",
        "collection_info": null
    },
    {
        "title": "题李云叟画轴兼寄江安杨简卿明府二绝  其一",
        "author": "范成大",
        "content": "苍烟枯木共荒寒，篱落堤湾汹涨湍。\n归路宛然归未得，閒将李叟画图看。",
        "dynasty": "宋",
        "collection_info": null
    },
    {
        "title": "题李云叟画轴兼寄江安杨简卿明府二绝  其二",
        "author": "范成大",
        "content": "新图来自雪边州，皴石枯槎笔最遒。\n明府能诗如此画，为渠题作小营丘。",
        "dynasty": "宋",
        "collection_info": null
    },
    {
        "title": "晨出蒋山道中",
        "author": "范成大",
        "content": "霜痕如雨沁东郊，乐岁家家一把茅。\n故国丘陵多麦壠，新晴篱落有梅梢。\n小山何在应招隠，北岭如今已献嘲。\n归计未成聊琢玉，飘飖风袖作推敲。",
        "dynasty": "宋",
        "collection_info": null
    },
    {
        "title": "有感今昔二首  其一",
        "author": "范成大",
        "content": "阳春白雪雅音希，俚耳冬烘辄笑嗤。\n麋见丽姬翻决骤，鸟闻韶乐却忧悲。\n烂奚轻薄人何敢，伏猎荒唐自不知。\n蚓窍蝇鸣莫嘲诮，彭亨菌蠢正当时。",
        "dynasty": "宋",
        "collection_info": null
    },
    {
        "title": "有感今昔二首  其二",
        "author": "范成大",
        "content": "飘风骤雨谩惊春，扫荡何烦臂屈伸。\n天识不衷宜不恕，神歆非类即非仁。\n休雠地下枯鱼骨，且斗尊前健犊身。\n静看可怜还可笑，香山宁是幸灾人。",
        "dynasty": "宋",
        "collection_info": null
    },
    {
        "title": "种竹叹向在成都种竹满西园偶苦寒疾朅来金陵復种绕池未几以眩卧閤家人子遂谓不当种竹其说甚可怪叹口占此诗",
        "author": "范成大",
        "content": "宣华种万竿，寒疾适相值。\n玉麟种千竿，偶復须药饵。\n僮奴狃今昨，竞道竹相祟。\n如将圣作狂，似以儒为戏。\n此君来声冤，林神亦短气。\n我梦不平鸣，霍然推枕起。\n明当还石湖，剩种千亩地。\n未论比封君，且用执谗喙。",
        "dynasty": "宋",
        "collection_info": null
    },
    {
        "title": "公退书怀",
        "author": "范成大",
        "content": "昨者腾章奏发仓，今兹飞檄议驱蝗。\n四无告者仅一饱，七不堪中仍百忙。\n皦日自能临俯仰，浮云宁解制行藏。\n求田问舍亦何有，岁晚倦游思故乡。",
        "dynasty": "宋",
        "collection_info": null
    },
    {
        "title": "初秋二首  其一",
        "author": "范成大",
        "content": "急雨过窗纸，新凉生簟藤。\n蹒跚老铃下，来炷壁间灯。",
        "dynasty": "宋",
        "collection_info": null
    },
    {
        "title": "初秋二首  其二",
        "author": "范成大",
        "content": "壮岁故多病，老年知不堪。\n何须看公案，只此是真参。",
        "dynasty": "宋",
        "collection_info": null
    },
    {
        "title": "蝙蝠",
        "author": "范成大",
        "content": "伏翼昏飞急，营营定苦饥。\n聚蚊充口腹，生汝亦奚为。",
        "dynasty": "宋",
        "collection_info": null
    },
    {
        "title": "蛩",
        "author": "范成大",
        "content": "壁下秋虫语，一蛩鸣独雄。\n自然遭迹捕，窘束入雕笼。",
        "dynasty": "宋",
        "collection_info": null
    },
    {
        "title": "四花",
        "author": "范成大",
        "content": "素馨间末利，木犀和玉簪。\n医来都屏去，头眩怕香侵。",
        "dynasty": "宋",
        "collection_info": null
    },
    {
        "title": "谢范老问病",
        "author": "范成大",
        "content": "三椽一席度秋冬，造化儿嬉困此翁。\n帖有王书难治眩，文如陈檄不驱风。\n骨枯似枿肤如腊，髮织成毡鬓作蓬。\n点检病身还一笑，本来四大满虚空。",
        "dynasty": "宋",
        "collection_info": null
    },
    {
        "title": "二偈呈似寿老  其一",
        "author": "范成大",
        "content": "法法剎那无住，云何见在去来。\n若觅三心不见，便从不见打开。",
        "dynasty": "宋",
        "collection_info": null
    },
    {
        "title": "二偈呈似寿老  其二",
        "author": "范成大",
        "content": "孟说所过者化，庄云相代乎前。\n何处安身立命，饥餐渴饮困眠。",
        "dynasty": "宋",
        "collection_info": null
    },
    {
        "title": "诺惺庵枕上",
        "author": "范成大",
        "content": "噩梦惊回晓枕寒，青灯犹照药炉边。\n纸窗弄色如胧月，又了浮生一夜眠。",
        "dynasty": "宋",
        "collection_info": null
    },
    {
        "title": "癸卯除夜聊復尔斋偶题",
        "author": "范成大",
        "content": "五夜灯花重，东风角韵来。\n雪悭衣未纩，春早句多梅。\n寂历罗门亚，温黁药鼎煨。\n老嫌新岁换，病喜旧星回。\n鬰垒先题版，屠苏后把杯。\n书扉无健笔，爆竹有寒灰。\n饧楪牙难胶，椒盘眼倦开。\n陈人仍惫卧，身世两悠哉。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其一",
        "author": "范成大",
        "content": "攒眉辄作山字，啾耳惟闻水声。\n人应见怜久病，我亦自厌余生。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其二",
        "author": "范成大",
        "content": "目慌慌蚁旋磨，头岑岑鳌负山。\n笔床久已均伏，药鼎何时丐閒。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其三",
        "author": "范成大",
        "content": "政尔荣枯卫涩，刚云人厄天穷。\n归咎四衝临岁，乞怜九曜过宫。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其四",
        "author": "范成大",
        "content": "復古既愆七日，泰来惟候三阳。\n历日今颁寅正，占星更候农祥。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其五",
        "author": "范成大",
        "content": "有日犹嫌开牖，无风不敢上帘。\n报国丹心何似，梦中抵掌掀髯。",
        "dynasty": "宋",
        "collection_info": null
    },
    {
        "title": "甲辰人日病中吟六言六首以自嘲  其六",
        "author": "范成大",
        "content": "壮岁喜新节物，老来惜旧年华。\n病后都卢不问，家人时换瓶花。",
        "dynasty": "宋",
        "collection_info": null
    },
    {
        "title": "正月九日雪霰后大雨二首  其一",
        "author": "范成大",
        "content": "夜霰三更碎瓦，昼冥一阵翻盆。\n頼是梅花已过，不然皴玉谁温。",
        "dynasty": "宋",
        "collection_info": null
    },
    {
        "title": "正月九日雪霰后大雨二首  其二",
        "author": "范成大",
        "content": "黄昏檐溜垂瀑，清晓屐声满门。\n湖光万顷何似，小沼先吹縠纹。",
        "dynasty": "宋",
        "collection_info": null
    },
    {
        "title": "正月十日夜大雷震二首  其一",
        "author": "范成大",
        "content": "阿香真是健妇，夜半鼓行疾驱。\n直恐南山破碎，绝怜窗纸枝梧。",
        "dynasty": "宋",
        "collection_info": null
    },
    {
        "title": "正月十日夜大雷震二首  其二",
        "author": "范成大",
        "content": "人言有物司鼓，春到扬桴发声。\n但要蛰虫启户，何须一许震惊。",
        "dynasty": "宋",
        "collection_info": null
    },
    {
        "title": "吴灯两品最高",
        "author": "范成大",
        "content": "镂冰影裏百千光，剪綵毬中一万窗。\n不是齐人夸管晏，吴中风物竟难双。",
        "dynasty": "宋",
        "collection_info": null
    },
    {
        "title": "灯夕怀广蜀旧事",
        "author": "范成大",
        "content": "灕水桥西列炬香，少城楼下变灯忙。\n儿嬉万里客程远，老懒一龛春梦长。",
        "dynasty": "宋",
        "collection_info": null
    },
    {
        "title": "上元纪吴中节物俳谐体三十二韵",
        "author": "范成大",
        "content": "斗野丰年屡，吴台乐事并。\n酒垆先迭鼓，灯市蚤投琼。\n价喜膏油贱，祥占雨雪晴。\n篔筜仙子洞，菡萏化人城。\n樯炬疑龙见，桥星讶鹊成。\n小家厖独踞，高闬鹿双撑。\n屏展辉云母，帘垂晃水精。\n万窗花眼密，千隙玉虹明。\n薝卜丹房挂，葡萄绿蔓萦。\n方缣翻史册，圆魄缀门衡。\n掷烛腾空稳，推毬滚地轻。\n映光鱼隠见，转影骑纵横。\n轻薄行歌过，颠狂社舞呈。\n村田蓑笠野，街市管絃清。\n里巷分题句，官曹别扁门。\n旱船遥似泛，水儡近如生。\n钳赭装牢户，嘲嗤绘乐棚。\n堵观瑶席隘，喝道绮丛争。\n禁钥通三鼓，归鞭任五更。\n桑蚕春茧劝，花蝶夜蛾迎。\n鳬子描丹笔，鹅毛剪雪英。\n宝糖珍粔籹，乌腻美饴饧。\n捻粉团栾意，熬稃腷膊声。\n筳篿巫志怪，香火婢输诚。\n箒卜拖裙验，箕诗落笔惊。\n微如针属尾，贱及苇分茎。\n末俗难诃止，佳辰且放行。\n此时纷仆马，有客静柴荆。\n幸甚归长铗，居然照短檠。\n生涯惟病骨，节物尚乡情。\n掎摭成徘体，咨询逮里甿。\n谁修吴地志，聊以助讥评。",
        "dynasty": "宋",
        "collection_info": null
    },
    {
        "title": "雪寒探梅",
        "author": "范成大",
        "content": "酸风如箭莫凭阑，冻合横枝雪未干。\n吴下得春元自晚，那堪天与十分寒。",
        "dynasty": "宋",
        "collection_info": null
    },
    {
        "title": "晓枕三首  其一",
        "author": "范成大",
        "content": "煮汤听成万籁，添被知是五更。\n陆续满城钟动，须臾后巷鸡鸣。",
        "dynasty": "宋",
        "collection_info": null
    },
    {
        "title": "晓枕三首  其二",
        "author": "范成大",
        "content": "卧闻赤脚鼾息，乐哉栩栩蘧蘧。\n病夫心口相语，何日佳眠似渠。",
        "dynasty": "宋",
        "collection_info": null
    },
    {
        "title": "晓枕三首  其三",
        "author": "范成大",
        "content": "舒惨常随天气，关心窗暗窗明。\n日晏扶头未起，唤人先问阴晴。",
        "dynasty": "宋",
        "collection_info": null
    },
    {
        "title": "不寐",
        "author": "范成大",
        "content": "春宵似暖非暖，晓梦欲成未成。\n风竹时惊雀噪，月窗谁伴梅横。",
        "dynasty": "宋",
        "collection_info": null
    },
    {
        "title": "戏书二首  其一",
        "author": "范成大",
        "content": "长病人嫌理亦宜，吾今有计可扶衰。\n烦君舁着山深处，恐有黄龙浴水医。",
        "dynasty": "宋",
        "collection_info": null
    },
    {
        "title": "戏书二首  其二",
        "author": "范成大",
        "content": "羣儿欺老少陵穷，口燥唇干髮漫衝。\n颠沛须臾犹执礼，古来惟有一高共。",
        "dynasty": "宋",
        "collection_info": null
    },
    {
        "title": "耳鸣",
        "author": "范成大",
        "content": "风号高木水翻洪，历历音闻不是聋。\n一任大千都震吼，便从卷叶证圆通。",
        "dynasty": "宋",
        "collection_info": null
    },
    {
        "title": "案上梅花二首  其一",
        "author": "范成大",
        "content": "南坡玉雪万花团，旧约东风载酒看。\n冷落铜瓶一枝亚，今年天女亦酸寒。",
        "dynasty": "宋",
        "collection_info": null
    },
    {
        "title": "案上梅花二首  其二",
        "author": "范成大",
        "content": "地炉火暖日烘窗，一夜花鬚半吐黄。\n鼻观圆通熏百和，博山三夕罢烧香。",
        "dynasty": "宋",
        "collection_info": null
    },
    {
        "title": "古梅二首  其一",
        "author": "范成大",
        "content": "孤标元不斗芳菲，雨瘦风皴老更奇。\n压倒嫩条千万蕊，只消疎影两三枝。",
        "dynasty": "宋",
        "collection_info": null
    },
    {
        "title": "古梅二首  其二",
        "author": "范成大",
        "content": "谁似西湖处士才，诗中篱落久尘埃。\n陆郎旧有梅花课，未见今年句子来。",
        "dynasty": "宋",
        "collection_info": null
    },
    {
        "title": "至昌为具赏东轩千叶梅然梅尚未开",
        "author": "范成大",
        "content": "玉叶重英意已芽，新移竹外小横斜。\n东斋何事春工晚，铁树已花梅未花。",
        "dynasty": "宋",
        "collection_info": null
    },
    {
        "title": "喜周妹自四明到",
        "author": "范成大",
        "content": "团栾话裏老庞衰，一妹仍从海浦来。\n孤苦尚余兄弟乐，如今虽病也眉开。",
        "dynasty": "宋",
        "collection_info": null
    },
    {
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其一",
        "author": "范成大",
        "content": "昔躔初度本除灾，何意重逢作病媒。\n久住灵斿今日过，历翁欢喜劝椒杯。",
        "dynasty": "宋",
        "collection_info": null
    },
    {
        "title": "占星者谓命宫月孛独行无害但去年復照作灾今年正月一日已出而岁星作福戏书二绝  其二",
        "author": "范成大",
        "content": "暗曜加临有救神，煌煌福德自天仁。\n只烦终惠苏残喘，官爵从渠奉董秦。",
        "dynasty": "宋",
        "collection_info": null
    },
    {
        "title": "题药方",
        "author": "范成大",
        "content": "孤童亦復梦槐柯，无德无功用福多。\n天理乘除当老病，巢源王诀奈君何。",
        "dynasty": "宋",
        "collection_info": null
    },
    {
        "title": "园丁折花七品各赋一绝 单叶御衣黄",
        "author": "范成大",
        "content": "舟前鹅羽映酒，塞上驼酥截肪。\n春工若与多叶，应入姚家鴈行。",
        "dynasty": "宋",
        "collection_info": null
    },
    {
        "title": "园丁折花七品各赋一绝 水精毬轻盈妩媚不耐风日",
        "author": "范成大",
        "content": "缥缈醉魂梦物，娇饶轻素轻红。\n若非风细日薄，直恐云消雪融。",
        "dynasty": "宋",
        "collection_info": null
    },
    {
        "title": "园丁折花七品各赋一绝 寿安红深色粉红多叶易种且耐久",
        "author": "范成大",
        "content": "丰肌弱骨自喜，醉晕粧光总宜。\n独立风前雨裏，嫣然不要人持。",
        "dynasty": "宋",
        "collection_info": null
    },
    {
        "title": "园丁折花七品各赋一绝 迭罗红开迟旬日始放尽",
        "author": "范成大",
        "content": "襞积剪裁千迭，深藏爱惜孤芳。\n若要韶华展尽，东风细细商量。",
        "dynasty": "宋",
        "collection_info": null
    },
    {
        "title": "园丁折花七品各赋一绝 崇宁红",
        "author": "范成大",
        "content": "匀染十分艷绝，当年欲占春风。\n晓起粧光沁粉，晚来醉面潮红。",
        "dynasty": "宋",
        "collection_info": null
    },
    {
        "title": "园丁折花七品各赋一绝 鞓红",
        "author": "范成大",
        "content": "猩唇鹤顶太赤，榴萼梅腮弄黄。\n带眼一般官样，祇愁瘦损东阳。",
        "dynasty": "宋",
        "collection_info": null
    },
    {
        "title": "园丁折花七品各赋一绝 紫中贵",
        "author": "范成大",
        "content": "沉沉色与露滴，泥泥香随日烘。\n满眼艷粧红袖，紫绡终是仙风。",
        "dynasty": "宋",
        "collection_info": null
    },
    {
        "title": "闻春远牡丹盛开",
        "author": "范成大",
        "content": "东轩闻道有花开，痴坐三椽首谩回。\n纵得好晴犹懒看，那堪风雨揭天来。",
        "dynasty": "宋",
        "collection_info": null
    },
    {
        "title": "蜀花以状元红为第一金陵东御园紫绣毬为最",
        "author": "范成大",
        "content": "西楼第一红多叶，东苑无双紫压枝。\n梦裏东风忙裏过，蒲团药鼎鬓成丝。",
        "dynasty": "宋",
        "collection_info": null
    },
    {
        "title": "喜雨",
        "author": "范成大",
        "content": "昨遣长鬚借踏车，小池须水引鸣蛙。\n今朝一雨添新涨，便合翻泥种藕花。",
        "dynasty": "宋",
        "collection_info": null
    },
    {
        "title": "嘲风",
        "author": "范成大",
        "content": "纷红骇绿骤飘零，痴騃封姨没性灵。\n报道海棠方熟睡，也须留眼为渠青。",
        "dynasty": "宋",
        "collection_info": null
    },
    {
        "title": "大风",
        "author": "范成大",
        "content": "春晴虽好恨多风，到眼花枝转眼空。\n晴不与花为道地，争如云淡雨蒙蒙。",
        "dynasty": "宋",
        "collection_info": null
    },
    {
        "title": "风止",
        "author": "范成大",
        "content": "收尽狂飙捲尽云，一竿晴日晓光新。\n柳魂花魄都无恙，依旧商量作好春。",
        "dynasty": "宋",
        "collection_info": null
    },
    {
        "title": "苦雨五首  其一",
        "author": "范成大",
        "content": "河流满满更满，檐溜垂垂又垂。\n皇天宁有漏处，后土岂无干时。",
        "dynasty": "宋",
        "collection_info": null
    },
    {
        "title": "苦雨五首  其二",
        "author": "范成大",
        "content": "不辞蛾化麦穗，叵忍秧浮浪花。\n儿孙汩汰护岸，翁媪扶携上车。",
        "dynasty": "宋",
        "collection_info": null
    },
    {
        "title": "苦雨五首  其三",
        "author": "范成大",
        "content": "折笋肥梅饤坐，涎蜗斗蚁上梁。\n雨工莫贾余勇，留待稻花半黄。",
        "dynasty": "宋",
        "collection_info": null
    },
    {
        "title": "苦雨五首  其四",
        "author": "范成大",
        "content": "润础纔晴又汗，湿薪未爆先烟。\n壮夫往往言病，病叟岑岑且眠。",
        "dynasty": "宋",
        "collection_info": null
    },
    {
        "title": "苦雨五首  其五",
        "author": "范成大",
        "content": "已厌衣裳蒸润，仍怜书画斓斑。\n奁香尚余几所，尽付熏垆博山。",
        "dynasty": "宋",
        "collection_info": null
    },
    {
        "title": "谢龚养正送蕲竹杖",
        "author": "范成大",
        "content": "一声霜晓谩吹愁，八尺风漪不耐秋。\n上座独超三昧地，诺惺庵裏证般舟。",
        "dynasty": "宋",
        "collection_info": null
    },
    {
        "title": "寄题祝郢州白雪楼",
        "author": "范成大",
        "content": "楚望风烟倚绣楹，使君静治有高情。\n袛应襦袴新翻曲，压倒当年寡和声。",
        "dynasty": "宋",
        "collection_info": null
    },
    {
        "title": "夏至二首  其一",
        "author": "范成大",
        "content": "李核垂腰祝饐，粽丝繫臂扶羸。\n节物竞随乡俗，老翁閒伴儿嬉。",
        "dynasty": "宋",
        "collection_info": null
    },
    {
        "title": "夏至二首  其二",
        "author": "范成大",
        "content": "石鼎声中朝暮，纸窗影下寒温。\n踰年不与庙祭，敢云孝子慈孙。",
        "dynasty": "宋",
        "collection_info": null
    },
    {
        "title": "重午",
        "author": "范成大",
        "content": "熨斗熏笼分夏衣，翁身独比去年衰。\n已孤菖渌十分劝，却要艾黄千壮医。\n蜜粽冰糰为谁好，丹符綵索聊自欺。\n小儿造物亦难料，药裹有时生网丝。",
        "dynasty": "宋",
        "collection_info": null
    },
    {
        "title": "积雨作寒五首  其一",
        "author": "范成大",
        "content": "压屋雨云昼暗，环城霖潦夏寒。\n西池半没荷柄，南荡平沉芡盘。",
        "dynasty": "宋",
        "collection_info": null
    },
    {
        "title": "积雨作寒五首  其二",
        "author": "范成大",
        "content": "已报舟浮登岸，更怜桥塌平池。\n养成蛙吹无谓，扫尽蚊雷却奇。",
        "dynasty": "宋",
        "collection_info": null
    },
    {
        "title": "积雨作寒五首  其三",
        "author": "范成大",
        "content": "熨帖重寻毳衲，补苴尽护纸窗。\n余生雪鬓禅榻，昨梦云帆涨江。",
        "dynasty": "宋",
        "collection_info": null
    },
    {
        "title": "积雨作寒五首  其四",
        "author": "范成大",
        "content": "婢喜蚊僵雾帐，儿嗔蜗篆风櫺。\n兀坐鼻端正白，忘怀眼底常青。",
        "dynasty": "宋",
        "collection_info": null
    },
    {
        "title": "积雨作寒五首  其五",
        "author": "范成大",
        "content": "山寒禅老不下，泥滑琴僧罕来。\n且唤园丁閒语，喜闻湖岸未颓。",
        "dynasty": "宋",
        "collection_info": null
    },
    {
        "title": "喜晴二首  其一",
        "author": "范成大",
        "content": "驱帚水争沟口，卷帘日款屋山。\n饥燕痴儿叫怒，拙鸠去妇復还。",
        "dynasty": "宋",
        "collection_info": null
    },
    {
        "title": "喜晴二首  其二",
        "author": "范成大",
        "content": "窗间梅熟落蔕，墙下笋成出林。\n连雨不知春去，一晴方觉夏深。",
        "dynasty": "宋",
        "collection_info": null
    },
    {
        "title": "子文大丞重午日走贶煮酒清甚殆与远水一色何其妙哉数语奉谢",
        "author": "范成大",
        "content": "腊脚清若空，吾闻其语矣。\n今晨品义尊，公酒正如此。\n太常家有此段奇，销得不斋醉如泥。\n但恨今无遏云曲，送我菖蒲一杯绿。",
        "dynasty": "宋",
        "collection_info": null
    },
    {
        "title": "子文见和云亦有小鬟能度曲復用韵戏赠",
        "author": "范成大",
        "content": "三年屏杯酌，甚矣吾衰矣。\n眼中有淄渑，犹解商略此。\n花酒俱来事更奇，不妨禅心絮沾泥。\n翠眉何时真度曲，细意烦君画蛾绿。",
        "dynasty": "宋",
        "collection_info": null
    },
    {
        "title": "题请息斋六言十首  其一",
        "author": "范成大",
        "content": "洞门昼挂铁锁，阁道秋生绿苔。\n蓍下略同龟伏，瓜中且免蝇来。",
        "dynasty": "宋",
        "collection_info": null
    },
    {
        "title": "题请息斋六言十首  其二",
        "author": "范成大",
        "content": "多谢纷纷云雨，相忘渺渺江湖。\n坐隅但忌占鵩，屋上何烦誉乌。",
        "dynasty": "宋",
        "collection_info": null
    },
    {
        "title": "题请息斋六言十首  其三",
        "author": "范成大",
        "content": "滟滪年年似马，太行日日摧车。\n笑中恐有义甫，泣裏难防叔鱼。",
        "dynasty": "宋",
        "collection_info": null
    },
    {
        "title": "题请息斋六言十首  其四",
        "author": "范成大",
        "content": "见影蜮犹铋铋，闻声厖尚狺狺。\n问谁毛生名纸，知我角出车轮。",
        "dynasty": "宋",
        "collection_info": null
    },
    {
        "title": "题请息斋六言十首  其五",
        "author": "范成大",
        "content": "不惜人扶难拜，非关我醉欲眠。\n劳君敬枯木耳，恐汝见湿灰焉。",
        "dynasty": "宋",
        "collection_info": null
    },
    {
        "title": "题请息斋六言十首  其六",
        "author": "范成大",
        "content": "税驾今吾将老，结庐此地不喧。\n恐妨蝴蝶同梦，笑倩颠当守门。",
        "dynasty": "宋",
        "collection_info": null
    },
    {
        "title": "题请息斋六言十首  其七",
        "author": "范成大",
        "content": "口边一任醭去，鼻孔慵将涕收。\n閒门冷落车辙，空室团栾话头。",
        "dynasty": "宋",
        "collection_info": null
    },
    {
        "title": "题请息斋六言十首  其八",
        "author": "范成大",
        "content": "冷暖旧雨今雨，是非一波万波。\n壁下禅枯达磨，室中病着维摩。",
        "dynasty": "宋",
        "collection_info": null
    },
    {
        "title": "题请息斋六言十首  其九",
        "author": "范成大",
        "content": "亲戚自有情话，来往都无杂言。\n酒熟径须相报，文成聊与细论。",
        "dynasty": "宋",
        "collection_info": null
    },
    {
        "title": "题请息斋六言十首  其一○",
        "author": "范成大",
        "content": "园丁以时白事，山客终日相陪。\n竹比平安报到，花依次第折来。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其一",
        "author": "范成大",
        "content": "摩挲汉柱怆分襟，邂逅吴船喜盍簪。\n别久十年知几梦，情亲万里只初心。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其二",
        "author": "范成大",
        "content": "学道何关紫与青，发身聊假佛名经。\n归来解尽程书缚，千古文章似建瓴。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其三",
        "author": "范成大",
        "content": "槐黄灯火困豪英，此去书窗得此生。\n学力根深方蔕固，功名水到自渠成。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其四",
        "author": "范成大",
        "content": "中年亲友惜分离，况我身兼老病衰。\n余景庶几犹及见，登瀛召客过门时。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其五",
        "author": "范成大",
        "content": "我识岷峨最上头，当年脚力与云浮。\n两山父老如相问，一席三椽正卧游。",
        "dynasty": "宋",
        "collection_info": null
    },
    {
        "title": "送刘唐卿户曹擢第西归六首  其六",
        "author": "范成大",
        "content": "四海西州旧故多，烦君问讯各如何。\n心期本自无南北，万里天波一月波。",
        "dynasty": "宋",
        "collection_info": null
    },
    {
        "title": "富顺杨商卿使君向与余相别于泸之合江渺然再会之期后九年乃访余吴门则喜可知也今復分袂更增惘然病中强书数语送之",
        "author": "范成大",
        "content": "合江县下初语离，共说再会知何时。\n寿栎堂前哄一笑，人生聚散真难料。\n青灯话旧语未终，船头迭鼓帆争风。\n草草相逢復相送，直恐送迎皆梦中。\n昨闻亲上安边奏，玉阶从容移禁漏。\n天香怀袖左鱼符，归作双亲千岁寿。\n我今老病塘蒲衰，君归报政还復来。\n万里傥容明月共，更期后梦如今梦。",
        "dynasty": "宋",
        "collection_info": null
    },
    {
        "title": "久病或劝勉强游适吟四绝答之  其一",
        "author": "范成大",
        "content": "风月箇中老子，江湖之上散人。\n化鑪苦靳清福，环堵閒抛好春。",
        "dynasty": "宋",
        "collection_info": null
    },
    {
        "title": "久病或劝勉强游适吟四绝答之  其二",
        "author": "范成大",
        "content": "鹤怨久迴俗驾，鸥盟谁主载书。\n一丘一壑谢汝，三岁三秋望予。",
        "dynasty": "宋",
        "collection_info": null
    },
    {
        "title": "久病或劝勉强游适吟四绝答之  其三",
        "author": "范成大",
        "content": "扪蝨即是忙事，驱蝇岂非褊心。\n香暖香寒功课，窗明窗暗光阴。",
        "dynasty": "宋",
        "collection_info": null
    },
    {
        "title": "久病或劝勉强游适吟四绝答之  其四",
        "author": "范成大",
        "content": "羸如蓐妇多忌，倦似田翁作劳。\n玩具僧梳刖屦，欢悰丁尾龟毛。",
        "dynasty": "宋",
        "collection_info": null
    },
    {
        "title": "初秋閒记园池草木五首  其一",
        "author": "范成大",
        "content": "茙葵烂紫终陋，薝卜嫣黄亦香。\n医俗剩延竹色，疗愁催拆萱房。",
        "dynasty": "宋",
        "collection_info": null
    },
    {
        "title": "初秋閒记园池草木五首  其二",
        "author": "范成大",
        "content": "牛牵碧蔓自绕，鸡耸朱冠欲争。\n菱葩可范伯雅，蓼节偏宜曲生。",
        "dynasty": "宋",
        "collection_info": null
    },
    {
        "title": "初秋閒记园池草木五首  其三",
        "author": "范成大",
        "content": "旱地莲花娇小，水盆栀子幽芳。\n薇帐半年春艷，桂丛四季秋香。",
        "dynasty": "宋",
        "collection_info": null
    },
    {
        "title": "初秋閒记园池草木五首  其四",
        "author": "范成大",
        "content": "醉怜金琖齐侧，卧看玉簪对横。\n腥水留灌末利，结香旋熏素馨。",
        "dynasty": "宋",
        "collection_info": null
    },
    {
        "title": "初秋閒记园池草木五首  其五",
        "author": "范成大",
        "content": "玉菡化生稚子，碧枝视现声闻。\n马齿任藏汞冷，鸿头自胜硫温。",
        "dynasty": "宋",
        "collection_info": null
    },
    {
        "title": "岩桂三首  其一",
        "author": "范成大",
        "content": "风帘疎爽月徘徊，怅望家人把酒杯。\n病着幽窗知几日，瓶花两见木犀开。",
        "dynasty": "宋",
        "collection_info": null
    },
    {
        "title": "岩桂三首  其二",
        "author": "范成大",
        "content": "越城芳径手亲栽，红浅黄深次第开。\n不用小山招隠赋，身如强健日千迴。",
        "dynasty": "宋",
        "collection_info": null
    },
    {
        "title": "岩桂三首  其三",
        "author": "范成大",
        "content": "一株萧索倚宣华，东苑香风属内家。\n丹碧屠苏银烛照，平生奇绝象山花。",
        "dynasty": "宋",
        "collection_info": null
    },
    {
        "title": "中秋无月三首  其一",
        "author": "范成大",
        "content": "儿女无悰坐客稀，今年孤负隔年期。\n谁从天上牢遮月，不管人间大欠诗。",
        "dynasty": "宋",
        "collection_info": null
    },
    {
        "title": "中秋无月三首  其二",
        "author": "范成大",
        "content": "扑地痴云欲万重，家家帘幙护房栊。\n世间第一无情物，谁似中秋雨与风。",
        "dynasty": "宋",
        "collection_info": null
    },
    {
        "title": "中秋无月三首  其三",
        "author": "范成大",
        "content": "一生露下风前客，两岁愁边病裏身。\n姑置阴晴圆缺事，药寮灯火正相亲。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一",
        "author": "范成大",
        "content": "旧岁连新岁，凉床又暖床。\n山川屏裏画，时刻篆中香。\n畏垒吾安土，支离饱太仓。\n若教身更健，鹤背入维扬。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其二",
        "author": "范成大",
        "content": "认鹿纷纭梦，亡羊散乱心。\n眵昏遮眼读，愁苦捻髭吟。\n幸觉行迷远，其如卧病深。\n通身都放下，何用觅砭鍼。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其三",
        "author": "范成大",
        "content": "日暖衣犹袭，宵长被有棱。\n朝晡三楪饭，昏晓一釭灯。\n伴坐跧如几，扶行瘦比藤。\n生缘堪入画，寂寞憩松僧。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其四",
        "author": "范成大",
        "content": "绳倚扶枵骨，蒲团阁瘁肤。\n事疑偿业债，形类窘囚拘。\n空劫真常体，浮生幻化躯。\n箇中元不二，无语对文殊。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其五",
        "author": "范成大",
        "content": "软熟羞盘馔，芳辛实枕帏。\n候晴先晒席，占湿豫烘衣。\n易粟鸡皮皱，难培鹤骨肥。\n头颅虽若此，虚白自生辉。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其六",
        "author": "范成大",
        "content": "数息憎晨凊，伸眉惬晚晴。\n隙尘浮日影，窗穴啸风声。\n扪蝨天机动，驱蚊我相生。\n偶然成一笑，栩栩暂身轻。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其七",
        "author": "范成大",
        "content": "贵仕龟钻筴，閒居马脱鞿。\n冠尘昏旧制，带眼剩新围。\n堆案书邮少，登门刺字稀。\n掩关灰木坐，休示季咸机。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其八",
        "author": "范成大",
        "content": "目眚浮珠佩，声尘籁玉箫。\n秋怀潘鬓秃，午梦楚魂销。\n注水瓶花醒，吹薪药鼎潮。\n南柯何处是，斜日上廊腰。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其九",
        "author": "范成大",
        "content": "静裏秋先到，閒中昼自长。\n门阑疑泄柳，尸祝漫庚桑。\n腹已枵经笥，身犹试药方。\n强名今日愈，勃窣负东墙。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一○",
        "author": "范成大",
        "content": "汗渍筇枝赤，苔封屐齿青。\n有医延上坐，无客抗分庭。\n霁月钻窗看，鸣琴侧枕听。\n莫嗔猿鹤怨，岫幌两年扃。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一一",
        "author": "范成大",
        "content": "视絮劳群从，祗承愧阖家。\n乳泉供水递，金液养丹芽。\n加酿厚如酪，旋舂香胜花。\n百端扶老惫，无物报投瓜。",
        "dynasty": "宋",
        "collection_info": null
    },
    {
        "title": "藻侄比课五言诗已有意趣老怀甚喜因吟病中十二首示之可率昆季赓和胜终日饱閒也  其一二",
        "author": "范成大",
        "content": "学业荒呻毕，欢悰隔笑盐。\n入秋先复幕，过夏亦疎帘。\n门客嗔愁思，家人献吉占。\n尤怜小儿女，时报鹊鸣檐。",
        "dynasty": "宋",
        "collection_info": null
    },
    {
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其一",
        "author": "范成大",
        "content": "萧滩远客扣田庐，贻我读书楼上书。\n千里故情元共月，错云多病故人疎。",
        "dynasty": "宋",
        "collection_info": null
    },
    {
        "title": "赠临江简寿玉二首简携王仲显使君书来谒并示孔毅甫梦蟾图今庙堂五府皆有题字  其二",
        "author": "范成大",
        "content": "卷中图画袖中珍，上有三阶五朶云。\n白日青天光范路，未饶蟾窟梦纷纭。",
        "dynasty": "宋",
        "collection_info": null
    },
    {
        "title": "寿栎前假山成移丹桂于马城自嘲",
        "author": "范成大",
        "content": "堂前趣就小嶙峋，未许蹒跚杖屦亲。\n更遣移花三百里，世间真有大痴人。",
        "dynasty": "宋",
        "collection_info": null
    },
    {
        "title": "灼艾",
        "author": "范成大",
        "content": "血忌详涓日，尻神谨避方。\n艾求真伏道，穴按古明堂。\n谢去群巫祝，胜如几药汤。\n起来成独笑，一病搅千忙。",
        "dynasty": "宋",
        "collection_info": null
    },
    {
        "title": "东宫寿诗",
        "author": "范成大",
        "content": "甲观秋弥月，前星蚤丽天。\n君亲重庆日，家国中兴年。\n英武神机远，温文德宇全。\n摛章森典则，会道极高坚。\n俭宝躬安履，仁端性自然。\n渊冲澄有量，海润浃无边。\n五学临函丈，三朝拱邃延。\n颂声敷政久，喜色问安还。\n铜律谐初度，桑弧绝旧传。\n菊催重九近，梅占小春先。\n戏綵猗兰殿，宣杯玳瑁筵。\n青宫千亿寿，长对两宫前。",
        "dynasty": "宋",
        "collection_info": null
    },
    {
        "title": "十月朝开炉偶书余病归二年未能拜埽松楸曩常以此日侍先兄游洞庭并写悲感之怀",
        "author": "范成大",
        "content": "圃芋今年紫，篱枫昨日丹。\n开炉修故事，听雨说新寒。\n橘社重游阻，楸行再拜难。\n此时西望眼，衰涕不胜弹。",
        "dynasty": "宋",
        "collection_info": null
    },
    {
        "title": "有怀龚养正",
        "author": "范成大",
        "content": "好在楚龚子，秋来情话稀。\n昨承书素说，行侍板舆归。\n烟水潮平棹，风霜岁晚衣。\n几时真访戴，莫待雪花霏。",
        "dynasty": "宋",
        "collection_info": null
    },
    {
        "title": "白髭行",
        "author": "范成大",
        "content": "四十踰四髭始黄，手持汉节临大荒。\n舆疾归来皮骨在，两鬓尚作青丝光。\n俛仰行年四十九，万里南驰復西走。\n斑斑颔下点吴霜，犹可芟夷诳宾友。\n屈指如今又十年，两年惫卧秋风前。\n人生血气能几许，不待览镜知皤然。\n长安后辈轻前辈，百方染药千金卖。\n烦撋包裹夜不眠，无奈露头出光怪。\n病翁高卧门长扃，垂雪毵毵骨更清。\n儿童不作居士唤，唤作堂中老寿星。",
        "dynasty": "宋",
        "collection_info": null
    },
    {
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其一",
        "author": "范成大",
        "content": "忆昔骖鸾识俊英，朱旛绣斧尽能名。\n书随庾岭一枝寄，句挟韶江九奏成。\n吴粤交驰清夜梦，参辰不隔故人情。\n何时重醉金槽曲，一洗阳关别恨平。",
        "dynasty": "宋",
        "collection_info": null
    },
    {
        "title": "但能之提刑相别十年自曲江远寄二诗叙旧良厚次韵为谢亦以首章奉怀略道湘南分携故事末篇自述年来衰病不復故吾也  其二",
        "author": "范成大",
        "content": "濩落枵虚似瓠壶，新添雪鬓与霜鬚。\n也知病叟形容变，非是仙儒骨相癯。\n岁晚山林如自献，年丰田野亦多娱。\n无端拙恙妨清乐，未许扁舟到五湖。",
        "dynasty": "宋",
        "collection_info": null
    },
    {
        "title": "復以蟾砚归龚养正",
        "author": "范成大",
        "content": "梦裏何人歌式微，觉来石友在书帏。\n郑环信美非吾宝，赵璧犹全任汝归。\n渴水双蟾窥海阔，出云孤月照星稀。\n好将自草三千牍，莫与蚍蜉作钓矶。",
        "dynasty": "宋",
        "collection_info": null
    },
    {
        "title": "大雪书怀",
        "author": "范成大",
        "content": "天将奇赏发清欢，畴昔登临插羽翰。\n梅下寻诗骑马滑，松梢索酒倚楼寒。\n闭门老子愁无頼，返棹归来兴已阑。\n聊掬玉尘添石鼎，自煎鱼眼破龙团。",
        "dynasty": "宋",
        "collection_info": null
    },
    {
        "title": "雪中苦寒戏嘲二绝  其一",
        "author": "范成大",
        "content": "冥凌分职大间关，辛苦行冬强作难。\n费尽无边风与雪，劣能供得一番寒。",
        "dynasty": "宋",
        "collection_info": null
    },
    {
        "title": "雪中苦寒戏嘲二绝  其二",
        "author": "范成大",
        "content": "茸毡帐下玉杯宽，香裏吹笙醉裏看。\n风雪过门无入处，却投穷巷觅袁安。",
        "dynasty": "宋",
        "collection_info": null
    },
    {
        "title": "雪復大作六言四首  其一",
        "author": "范成大",
        "content": "奇寒拥被晓枕，噩梦披蓑晚江。\n遥想漫天匝地，近听穿幔鸣窗。",
        "dynasty": "宋",
        "collection_info": null
    },
    {
        "title": "雪復大作六言四首  其二",
        "author": "范成大",
        "content": "酿成送腊三白，功在迎年九秋。\n樵指担肩相贺，饭囊酒瓮何忧。",
        "dynasty": "宋",
        "collection_info": null
    },
    {
        "title": "雪復大作六言四首  其三",
        "author": "范成大",
        "content": "初报折篁抢地，旋闻压柳堆桥。\n宁教风过掀舞，可惜雨来半销。",
        "dynasty": "宋",
        "collection_info": null
    },
    {
        "title": "雪復大作六言四首  其四",
        "author": "范成大",
        "content": "伶俜冻雀蹲晚，噤渗疎梅锁春。\n有客典衣沽酒，何人增价卖薪。",
        "dynasty": "宋",
        "collection_info": null
    },
    {
        "title": "立春",
        "author": "范成大",
        "content": "綵胜金旛梦裏，茶槽药杵声中。\n索莫两年春事，小窗卧听东风。",
        "dynasty": "宋",
        "collection_info": null
    },
    {
        "title": "题徐熙风牡丹二首 紫花",
        "author": "范成大",
        "content": "蕊珠仙驭晓骖鸾，道服朝元露未干。\n天半刚风如激箭，绿绡飘荡紫绡寒。",
        "dynasty": "宋",
        "collection_info": null
    },
    {
        "title": "题徐熙风牡丹二首 白花",
        "author": "范成大",
        "content": "寒入仙裙粟玉肌，舞余全不耐风吹。\n从教旅拒春无力，细看腰支袅袅时。",
        "dynasty": "宋",
        "collection_info": null
    },
    {
        "title": "题黄居寀雀竹图二首  其一",
        "author": "范成大",
        "content": "群雀岁寒保聚，两鹑日晏忘归。\n草间岂无余粒，刮地风号雪飞。",
        "dynasty": "宋",
        "collection_info": null
    },
    {
        "title": "题黄居寀雀竹图二首  其二",
        "author": "范成大",
        "content": "蔓花露下凝碧，丛竹秋来老苍。\n噪雀群争何事，么禽自啭清篁。",
        "dynasty": "宋",
        "collection_info": null
    },
    {
        "title": "题张晞颜两花图二首 繁杏",
        "author": "范成大",
        "content": "红粉团枝一万重，当年独自费东风。\n若为报答春无頼，付与笙歌鼎沸中。",
        "dynasty": "宋",
        "collection_info": null
    },
    {
        "title": "题张晞颜两花图二首 玉梨",
        "author": "范成大",
        "content": "雪薄冰轻不耐春，雨中愁绪月中真。\n莫教梦作云飞去，留伴昭阳第一人。",
        "dynasty": "宋",
        "collection_info": null
    },
    {
        "title": "题范道士二牛图",
        "author": "范成大",
        "content": "西畴涤场浄无尘，原头远牧秋草春。\n一牛疾行离其群，一牛返顾如怒嗔。\n目光炯炯狞而驯，点缀毫末俱逼真。\n不颠不狂笔有神，妙哉吾宗散仙人。",
        "dynasty": "宋",
        "collection_info": null
    },
    {
        "title": "小峨眉",
        "author": "范成大",
        "content": "三峨参横大峨高，奔崖侧势倚半霄。\n龙跧虎卧起且伏，旁睨沫水沱江朝。\n禹从岷嶓过其下，奠山着籍称雄豪。\n告成归来两阶舞，泗滨锡贡备九韶。\n览观此石三叹息，髣髴蜀镇俱岧峣。\n惜哉击拊堕簨虡，辇送淮海还山椒。\n降商讫周谨呵护，磬氏无敢加镌雕。\n刘项蜗争鬨灵壁，血漂川谷流腥臊。\n水官恐此被染涴，毡包席裹吴中逃。\n市门大隠阅千祀，苔衣尘网薶孤标。\n尤物显晦定有数，昨者惠顾不待招。\n我昔西游踏禹迹，暑宿光相披重貂。\n十年境落卧榼梦，摩挲壁画双鬓凋。\n天怜爱山欲成癖，特设奇供慰寂寥。\n恍然坐我宝岩上，疑有太古雪未消。\n嵌根襞积巧入妙，峰顶箕踞贵不骄。\n炉烟云浮布银界，隙日虹贯凝金桥。\n是时岁杪卧衰疾，健起放杖惊儿曹。\n龙钟绕围喜折屐，龟手拂拭寒侵袍。\n太湖未暇商甲乙，罗浮天竺均鸿毛。\n小峨之名神所畀，永与野老归渔樵。\n作诗贺我得石友，且以併贺兹丘遭。",
        "dynasty": "宋",
        "collection_info": null
    },
    {
        "title": "烟江迭嶂",
        "author": "范成大",
        "content": "太湖嵌根藏洞宫，槎牙石生奫沦中。\n波涛投隙漱且囓，岁久缺罅深重重。\n水空发声夜镗鎝，中有晴江烟嶂迭。\n谁欤断取来何时，山客自言藏奕叶。\n江上愁心惟画图，苏仙作诗画不如。\n当年此石若并世，雪浪仇池何足书。\n我无俊语对巨丽，欲定等差谁与议。\n直须具眼老香山，来为平章作新记。",
        "dynasty": "宋",
        "collection_info": null
    },
    {
        "title": "天柱峰",
        "author": "范成大",
        "content": "衡山紫盖连延处，一峰巉绝擎玉宇。\n汉家惮远不能到，寓祭灊山作天柱。\n我今卧游长揜关，却寓此石充灊山。\n形摹三尺气万仞，世间培塿何由攀。\n南州山骨朶清淑，乳孽砂床未超俗。\n神奇都赋小峥嵘，雷雨飞来伴幽独。\n哦诗月明清夜阑，坐看高影横屋山。\n摩霄拂云政如此，吾言实夸谁敢删。",
        "dynasty": "宋",
        "collection_info": null
    },
    {
        "title": "甲辰除夜吟",
        "author": "范成大",
        "content": "一年三百六十日，日日三椽卧衰疾。\n旁人揶揄还叹咨，问我如何度四时。\n我言平生老行李，蓐食趁程中夜起。\n当时想像闭门閒，弱水迢迢三万里。\n如今因病得疎慵，脚底关山如梦中。\n重帘复幕白昼静，户外车马从西东。\n若问四时何以度，念定更无新与故。\n瓶花开落纪春冬，窗纸昏明认朝暮。\n行年六十是明朝，不暇自怜聊自嘲。\n婪尾三杯饧一楪，从今身健齿牙牢。",
        "dynasty": "宋",
        "collection_info": null
    },
    {
        "title": "次韵龚养正送水仙花",
        "author": "范成大",
        "content": "色界香尘付八还，正观不起况邪观。\n花前犹有诗情在，还作凌波步月看。",
        "dynasty": "宋",
        "collection_info": null
    },
    {
        "title": "元日",
        "author": "范成大",
        "content": "屋角峥嵘斗柄移，案头萧索烛花垂。\n与时消息评新药，若节春秋忆旧诗。\n饥饭困眠全体懒，风餐露宿半生痴。\n尊前现在休嫌老，最后屠苏把一巵。",
        "dynasty": "宋",
        "collection_info": null
    },
    {
        "title": "正月六日风雪大作  其一",
        "author": "范成大",
        "content": "滕六无端巽二痴，翻天作恶破春迟。\n邀梅勒柳何功业，谁与停杯一问之。",
        "dynasty": "宋",
        "collection_info": null
    },
    {
        "title": "正月六日风雪大作  其二",
        "author": "范成大",
        "content": "奇寒何事入芳辰，不管灯枝欲试新。\n即日反风吹尽雪，东君已费一分春。",
        "dynasty": "宋",
        "collection_info": null
    },
    {
        "title": "元夕四首  其一",
        "author": "范成大",
        "content": "粉痕红点万花攒，玉气珠光宝月团。\n帘箔通明香似雾，东君无处着春寒。",
        "dynasty": "宋",
        "collection_info": null
    },
    {
        "title": "元夕四首  其二",
        "author": "范成大",
        "content": "不夜城中陆地莲，小梅初破月初圆。\n新年第一佳时节，谁肯如翁闭户眠。",
        "dynasty": "宋",
        "collection_info": null
    },
    {
        "title": "元夕四首  其三",
        "author": "范成大",
        "content": "药炉汤鼎煮孤灯，禅版蒲团老病僧。\n儿女强修元夕供，玉蛾先避雪鬅鬙。",
        "dynasty": "宋",
        "collection_info": null
    },
    {
        "title": "元夕四首  其四",
        "author": "范成大",
        "content": "落梅秾李趁时新，枯木崖边一任春。\n尚爱乡音醒病耳，隔墙时有卖饧人。",
        "dynasty": "宋",
        "collection_info": null
    },
    {
        "title": "去年多雪苦寒梅花遂晚元夕犹未盛开",
        "author": "范成大",
        "content": "隔年寒力冻芳尘，勒住东风寂寞滨。\n只管苦吟三尺雪，那知迟把一枝春。\n灯烘画阁香犹冷，汤暖铜瓶玉尚皴。\n花定有情堪索笑，自怜无术唤真真。",
        "dynasty": "宋",
        "collection_info": null
    },
    {
        "title": "寄题筠州钱有文明府新昌小道院  其一",
        "author": "范成大",
        "content": "忠厚平生心学，敏明随处民功。\n江左幕中荒政，江西县裏仁风。",
        "dynasty": "宋",
        "collection_info": null
    },
    {
        "title": "寄题筠州钱有文明府新昌小道院  其二",
        "author": "范成大",
        "content": "勿云私淑小邑，可以匹休大邦。\n健笔谁能后赋，向来江夏无双。",
        "dynasty": "宋",
        "collection_info": null
    },
    {
        "title": "题徐熙杏花",
        "author": "范成大",
        "content": "老枝当岁寒，芳蘤春澹泞。\n雾绡轻欲无，娇红恐飞去。",
        "dynasty": "宋",
        "collection_info": null
    },
    {
        "title": "题赵昌木瓜花",
        "author": "范成大",
        "content": "秋风魏瓠实，春雨燕脂花。\n綵笔不可写，滴露匀朝霞。",
        "dynasty": "宋",
        "collection_info": null
    },
    {
        "title": "题易元吉獐猿两图二首  其一",
        "author": "范成大",
        "content": "择食麕相唤，无人意不惊。\n猿啼风动叶，机熟两忘情。",
        "dynasty": "宋",
        "collection_info": null
    },
    {
        "title": "题易元吉獐猿两图二首  其二",
        "author": "范成大",
        "content": "乌逐山公噪，惊麕仰望疑。\n春林无一事，獝狘自生悲。",
        "dynasty": "宋",
        "collection_info": null
    },
    {
        "title": "题张希贤纸本花四首 牡丹",
        "author": "范成大",
        "content": "洛花肉红姿，蜀笔丹砂染。\n生绡多俗格，纸本有真艷。",
        "dynasty": "宋",
        "collection_info": null
    },
    {
        "title": "题张希贤纸本花四首 常春",
        "author": "范成大",
        "content": "染根得灵药，无时不春风。\n倚阑与挂壁，相伴岁寒中。",
        "dynasty": "宋",
        "collection_info": null
    },
    {
        "title": "题张希贤纸本花四首 红梅",
        "author": "范成大",
        "content": "酒力欺朝寒，潮红上粧面。\n桃李漫同时，输了春风半。",
        "dynasty": "宋",
        "collection_info": null
    },
    {
        "title": "题张希贤纸本花四首 鸡冠",
        "author": "范成大",
        "content": "号名极形似，摹写与真逼。\n聊以画滑稽，慰我秋园寂。",
        "dynasty": "宋",
        "collection_info": null
    },
    {
        "title": "喜沈叔晦至",
        "author": "范成大",
        "content": "澹若论交味，嘤其求友声。\n江湖几鱼沫，风雨一鸡鸣。\n旧事休重说，新诗莫细评。\n烦将忆勤梦，归对海山横。",
        "dynasty": "宋",
        "collection_info": null
    },
    {
        "title": "惊蛰家人子辈为易疏帘",
        "author": "范成大",
        "content": "二分春色到穷阎，儿女祈翁出滞淹。\n幽蛰夜惊雷奋地，小窗朝爽日筛帘。\n惠风全解墨池冻，清昼剩翻云笈籤。\n亲友莫嗔情话少，向来屏息似龟蟾。",
        "dynasty": "宋",
        "collection_info": null
    },
    {
        "title": "信笔",
        "author": "范成大",
        "content": "天地同浮水上萍，羲娥迭耀案头萤。\n山中名器两芒屩，花下友朋双玉瓶。\n童子昔曾夸了了，主翁今但诺醒醒。\n归田赢得多无事，输与诸公汗简青。",
        "dynasty": "宋",
        "collection_info": null
    },
    {
        "title": "请息斋书事三首  其一",
        "author": "范成大",
        "content": "覆雨翻云转手成，纷纷轻薄可怜生。\n天无寒暑无时令，人不炎凉不世情。\n栩栩算来俱蝶梦，喈喈能有几鸡鸣。\n冰山侧畔红尘涨，不隔瑶台月露清。",
        "dynasty": "宋",
        "collection_info": null
    },
    {
        "title": "请息斋书事三首  其二",
        "author": "范成大",
        "content": "刻木牵丝罢戏场，祭余雨后两相忘。\n门虽有雀尚廷尉，食已无鱼休孟尝。\n蝨裏趋时真是贼，虎中宣力任为伥。\n篱东舍北谁情话，鸡语鸥盟意却长。",
        "dynasty": "宋",
        "collection_info": null
    },
    {
        "title": "请息斋书事三首  其三",
        "author": "范成大",
        "content": "聚蚋酰边闹似雷，乞儿争背向寒灰。\n长平失势见何晚，栗里息交归去来。\n休问江湖鱼有沫，但蕲云水鹤无媒。\n岩扉岫幌牢扃钥，不是渔樵不与开。",
        "dynasty": "宋",
        "collection_info": null
    },
    {
        "title": "送文季高倅兴元",
        "author": "范成大",
        "content": "素衣京洛怅成缁，青鬓江吴喜未丝。\n烛暗不眠谈旧事，酒阑作恶问行期。\n琴书情话须亲戚，风雨残春更别离。\n屈指归来重一笑，扫除门巷着旌麾。",
        "dynasty": "宋",
        "collection_info": null
    },
    {
        "title": "书怀二绝再送文季高兼呈新帅阎才元侍郎  其一",
        "author": "范成大",
        "content": "剑关云栈守非难，函谷泥封久未刊。\n今日汉中谁国士，莫教春草上斋坛。",
        "dynasty": "宋",
        "collection_info": null
    },
    {
        "title": "书怀二绝再送文季高兼呈新帅阎才元侍郎  其二",
        "author": "范成大",
        "content": "西出阳关有旧知，熏风渌水泛莲时。\n烦君传语诗书帅，更寄台城别后词。",
        "dynasty": "宋",
        "collection_info": null
    },
    {
        "title": "寄题石湖海棠二首  其一",
        "author": "范成大",
        "content": "手开芳径越城头，红锦屠苏结绮楼。\n不把万枝银烛照，淡云微月替人愁。",
        "dynasty": "宋",
        "collection_info": null
    },
    {
        "title": "寄题石湖海棠二首  其二",
        "author": "范成大",
        "content": "老懒居家似出家，园林春色雨沾沙。\n海棠尚自无心看，天女何须更散花。",
        "dynasty": "宋",
        "collection_info": null
    },
    {
        "title": "家人子辈往石湖检校暮归",
        "author": "范成大",
        "content": "南浦回春棹，东城掩暮扉。\n儿修鸡栅了，女挈菜篮归。\n风力虽欺酒，花香尚染衣。\n衰翁牢守舍，肠断钓鱼矶。",
        "dynasty": "宋",
        "collection_info": null
    },
    {
        "title": "枕上闻蒲餠焦",
        "author": "范成大",
        "content": "晓寒燕雀噤春阴，珍重清簧度好音。\n窗色熹微欹枕听，梦成舟檥竹溪深。",
        "dynasty": "宋",
        "collection_info": null
    },
    {
        "title": "石湖芍药盛开向北使归过维扬时买根栽此因记旧事二首  其一",
        "author": "范成大",
        "content": "竹西歌吹荻花秋，遗老垂洟送远游。\n羌笛夜阑吹出塞，当年如此梦扬州。",
        "dynasty": "宋",
        "collection_info": null
    },
    {
        "title": "石湖芍药盛开向北使归过维扬时买根栽此因记旧事二首  其二",
        "author": "范成大",
        "content": "万里归程许过家，移将二十四桥花。\n石湖从此添春色，莫把蒲萄苜蓿夸。",
        "dynasty": "宋",
        "collection_info": null
    },
    {
        "title": "次韵龚养正中秋无月三首  其一",
        "author": "范成大",
        "content": "词客幕天清露下，老翁卧病破窗中。\n高吟大醉输公等，不见嫦娥与我同。",
        "dynasty": "宋",
        "collection_info": null
    },
    {
        "title": "次韵龚养正中秋无月三首  其二",
        "author": "范成大",
        "content": "去年怪雨无端甚，今岁痴云亦復然。\n减却新诗酸却酒，乘除添得一更眠。",
        "dynasty": "宋",
        "collection_info": null
    },
    {
        "title": "次韵龚养正中秋无月三首  其三",
        "author": "范成大",
        "content": "丙夜清光些子见，儿童惊喜强雄夸。\n阑珊高兴应无几，恰似春残看落花。",
        "dynasty": "宋",
        "collection_info": null
    },
    {
        "title": "殊不恶斋秋晚閒吟五绝  其一",
        "author": "范成大",
        "content": "好风入帘图画响，斜照穿隙网丝明。\n檐间双雀有时斗，壁下一蛩终日鸣。",
        "dynasty": "宋",
        "collection_info": null
    },
    {
        "title": "殊不恶斋秋晚閒吟五绝  其二",
        "author": "范成大",
        "content": "旁若无人鼠饮砚，麾之不去蝇登盘。\n天凉睡起枕痕暖，日晚慵来香字寒。",
        "dynasty": "宋",
        "collection_info": null
    },
    {
        "title": "殊不恶斋秋晚閒吟五绝  其三",
        "author": "范成大",
        "content": "就食迁居蚁坟壤，随风作舍蛛袅丝。\n百年何处用三窟，万事信缘安一枝。",
        "dynasty": "宋",
        "collection_info": null
    },
    {
        "title": "殊不恶斋秋晚閒吟五绝  其四",
        "author": "范成大",
        "content": "市声汹汹鼓催阵，日影骎骎潮涨痕。\n消磨意气默数息，把玩光阴牢闭门。",
        "dynasty": "宋",
        "collection_info": null
    },
    {
        "title": "殊不恶斋秋晚閒吟五绝  其五",
        "author": "范成大",
        "content": "中秋昨已等閒过，重九今还如梦来。\n霜鬓数茎羞堕帻，黄花三度笑空杯。",
        "dynasty": "宋",
        "collection_info": null
    },
    {
        "title": "老陈道人自云梦被召作地上主者又常受一贵家供祝之曰他日必来吾家作儿戏赠小颂",
        "author": "范成大",
        "content": "野人何苦赴官差，符使追呼挠道怀。\n幸有于门香积供，不如随喜去罗斋。",
        "dynasty": "宋",
        "collection_info": null
    },
    {
        "title": "题张戡蕃马射猎图",
        "author": "范成大",
        "content": "阴山碛中射生虏，马逐箭飞如脱兔。\n割鲜大嚼饱何求，荐食中原天震怒。\n太乙灵旗方北指，掣辔逃归莫南顾。\n猖狂若到杀胡林，郎主犹羓何况汝。",
        "dynasty": "宋",
        "collection_info": null
    },
    {
        "title": "题赵昌四季花图 海棠梨花",
        "author": "范成大",
        "content": "醉红睡未熟，泪玉春带雨。\n阿环不可招，空寄凭肩语。",
        "dynasty": "宋",
        "collection_info": null
    },
    {
        "title": "题赵昌四季花图 葵花萱草",
        "author": "范成大",
        "content": "卫足保明哲，忘忧助欢娱。\n欣欣夏日永，媚我幽人庐。",
        "dynasty": "宋",
        "collection_info": null
    },
    {
        "title": "题赵昌四季花图 拒霜旱莲",
        "author": "范成大",
        "content": "霜天木芙蓉，陆地旱莲草。\n水花云锦尽，不见秋风好。",
        "dynasty": "宋",
        "collection_info": null
    },
    {
        "title": "题赵昌四季花图 梅花山茶",
        "author": "范成大",
        "content": "月淡玉逾瘦，雪深红欲燃。\n同时不同调，聊用慰衰年。",
        "dynasty": "宋",
        "collection_info": null
    },
    {
        "title": "乙巳十月朔开炉三首  其一",
        "author": "范成大",
        "content": "石湖今日开炉，纸窗银白新糊。\n童子烧红榾柮，老翁睡暖氍毹。",
        "dynasty": "宋",
        "collection_info": null
    },
    {
        "title": "乙巳十月朔开炉三首  其二",
        "author": "范成大",
        "content": "石湖今日开炉，两壁仍安画图。\n万事篆烟曲几，百年毳衲团蒲。",
        "dynasty": "宋",
        "collection_info": null
    },
    {
        "title": "乙巳十月朔开炉三首  其三",
        "author": "范成大",
        "content": "石湖今日开炉，俗家恰似精庐。\n抆涕虽无情绪，吟诗却有工夫。",
        "dynasty": "宋",
        "collection_info": null
    },
    {
        "title": "有叹二首  其一",
        "author": "范成大",
        "content": "春秋兰菊殊调，南北马牛异方。\n心醉井蛙海若，眼空鹏海鸠枋。",
        "dynasty": "宋",
        "collection_info": null
    },
    {
        "title": "有叹二首  其二",
        "author": "范成大",
        "content": "贫富交情乃见，炎凉岁序方成。\n越秦本异肥瘠，鲁卫何曾弟兄。",
        "dynasty": "宋",
        "collection_info": null
    },
    {
        "title": "留简伯俊",
        "author": "范成大",
        "content": "我昔赋远游，万里无亲朋。\n惟君同怀抱，相从共茵凭。\n踰岭穿瘴茅，扪参倚枯藤。\n随行一瓶钵，澹如云水僧。\n火驰炎热场，见此玉壶冰。\n东归常愧君，无力相引绳。\n长材屈小邑，果以循吏称。\n岂不有荐墨，翩然支郡丞。\n五溪在何许，水驶山崚嶒。\n漫仕不择地，抟扶笑鲲鹏。\n独有故意长，问疾访姜肱。\n亹亹谈昨梦，一一记吾曾。\n中年畏离别，况我雪鬅鬙。\n此意君自解，少留对青灯。",
        "dynasty": "宋",
        "collection_info": null
    },
    {
        "title": "枕上有感",
        "author": "范成大",
        "content": "窗明似月晓光新，被暖如熏睡息匀。\n衝雨贩夫墙外过，故应嗤我是何人。",
        "dynasty": "宋",
        "collection_info": null
    },
    {
        "title": "夜坐有感",
        "author": "范成大",
        "content": "静夜家家闭户眠，满城风雨骤寒天。\n号呼卖卜谁家子，想欠明朝籴米钱。",
        "dynasty": "宋",
        "collection_info": null
    },
    {
        "title": "十月二十六日三偈  其一",
        "author": "范成大",
        "content": "声闻与色尘，普以妙香熏。\n昔汝来迷我，今吾却戏君。",
        "dynasty": "宋",
        "collection_info": null
    },
    {
        "title": "十月二十六日三偈  其二",
        "author": "范成大",
        "content": "有箇安心法，无时不可行。\n只将今日事，随分了今生。",
        "dynasty": "宋",
        "collection_info": null
    },
    {
        "title": "十月二十六日三偈  其三",
        "author": "范成大",
        "content": "窗外尘尘事，窗中梦梦身。\n既知身是梦，一任事如尘。",
        "dynasty": "宋",
        "collection_info": null
    },
    {
        "title": "吴歈一首送丘宗卿自平江移会稽",
        "author": "范成大",
        "content": "吴儿与君缘不薄，再骑竹马迎南郭。\n吴儿与君缘復浅，坐席纔温旗脚转。\n东人赋重越吟悲，趣了兹段随朝鸡。\n胸奇百炼当活国，君岂独私吴与越。\n鹤鸣樟桥猿夜啼，匈奴未灭家何为。\n功成他年归结屋，好在山花休斩竹。",
        "dynasty": "宋",
        "collection_info": null
    },
    {
        "title": "赠寿老",
        "author": "范成大",
        "content": "农圃规模昔共论，云奎卜筑又逢君。\n眉庵寿老长随喜，好箇抛梁伏愿文。",
        "dynasty": "宋",
        "collection_info": null
    },
    {
        "title": "再赠寿老",
        "author": "范成大",
        "content": "澹斋寂莫澹庵空，玉柱金庭一梦中。\n我病君衰犹见在，莫嫌俱作白头翁。",
        "dynasty": "宋",
        "collection_info": null
    },
    {
        "title": "雪中闻墙外鬻鱼菜者求售之声甚苦有感三绝  其一",
        "author": "范成大",
        "content": "饭箩驱出敢偷閒，雪胫冰鬚惯忍寒。\n岂是不能扃户坐，忍寒犹可忍饥难。",
        "dynasty": "宋",
        "collection_info": null
    },
    {
        "title": "雪中闻墙外鬻鱼菜者求售之声甚苦有感三绝  其二",
        "author": "范成大",
        "content": "忧渴焦山业海深，贪渠刀蜜坐成禽。\n一身冒雪浑家暖，汝不能诗替汝吟。",
        "dynasty": "宋",
        "collection_info": null
    },
    {
        "title": "雪中闻墙外鬻鱼菜者求售之声甚苦有感三绝  其三",
        "author": "范成大",
        "content": "啼号升斗抵千金，冻雀饥鸦共一音。\n劳汝以生令至此，悠悠大块亦何心。",
        "dynasty": "宋",
        "collection_info": null
    },
    {
        "title": "咏河市歌者",
        "author": "范成大",
        "content": "岂是从容唱渭城，箇中当有不平鸣。\n可怜日晏忍饥面，强作春深求友声。",
        "dynasty": "宋",
        "collection_info": null
    },
    {
        "title": "偶箴",
        "author": "范成大",
        "content": "情知万法本来空，犹復将心奉八风。\n逆顺境来欣戚变，咄哉谁是主人翁。",
        "dynasty": "宋",
        "collection_info": null
    },
    {
        "title": "丙午新正书怀十首  其一",
        "author": "范成大",
        "content": "不用桃符贴画鸡，身心安处是天倪。\n行年六十旧历日，汗脚尺三新杖藜。\n祝我剩周花甲子，谢人深劝玉东西。\n春风若借筋骸便，先渡南村学灌畦。",
        "dynasty": "宋",
        "collection_info": null
    },
    {
        "title": "丙午新正书怀十首  其二",
        "author": "范成大",
        "content": "瘦骨难胜遇节衣，日高催起趁晨炊。\n病怜楖栗随身惯，老觉屠苏到手迟。\n一饱但蕲庚癸诺，百年甘守甲辰雌。\n莫言此外都无事，柳眼梅梢正索诗。",
        "dynasty": "宋",
        "collection_info": null
    },
    {
        "title": "丙午新正书怀十首  其三",
        "author": "范成大",
        "content": "煮茗烧香了岁时，静中光景笑中嬉。\n身閒一日似两日，春浅南枝如北枝。\n朝镜略无功业到，午窗惟有睡魔知。\n年来并束床头易，一任平章济叔痴。",
        "dynasty": "宋",
        "collection_info": null
    },
    {
        "title": "丙午新正书怀十首  其四",
        "author": "范成大",
        "content": "穷巷閒门本閴然，强将爆竹聒阶前。\n人情旧雨非今雨，老境增年是减年。\n口不两匙休足谷，身能几屐莫言钱。\n扫除一室空诸有，庞老家人总解禅。",
        "dynasty": "宋",
        "collection_info": null
    },
    {
        "title": "丙午新正书怀十首  其五",
        "author": "范成大",
        "content": "厉风翻海雪漫天，百计逃寒息万缘。\n稳作被炉如卧炕，厚裁绵旋胜披毡。\n尊前现在瞢腾醉，饭后无何烂熳眠。\n斟酌出门高兴尽，从教閒却剡溪船。",
        "dynasty": "宋",
        "collection_info": null
    },
    {
        "title": "丙午新正书怀十首  其六",
        "author": "范成大",
        "content": "俗情如絮已泥沾，因病偷閒意属厌。\n鹏鷃相安无可笑，熊鱼自古不容兼。\n灰藏榾柮多时暖，雪压蔓菁满意甜。\n温饱闭门吾事办，异时书判指如籤。",
        "dynasty": "宋",
        "collection_info": null
    },
    {
        "title": "丙午新正书怀十首  其七",
        "author": "范成大",
        "content": "炭熟香浓石鼎煨，人言小閤是春台。\n蕉心翠展一冬在，梅藟粉融连夜开。\n肃肃九冰妨发育，温温三火护恢台。\n养生此外无遗说，梨枣元须趁暖栽。",
        "dynasty": "宋",
        "collection_info": null
    },
    {
        "title": "丙午新正书怀十首  其八",
        "author": "范成大",
        "content": "经过扫轨但幽栖，巢稳林深寄一枝。\n栗里归来窗下卧，香山老去病中诗。\n东风马耳尘劳后，半夜鸡声睡熟时。\n俯仰平生尽尘迹，恰如腷膊几枰棋。",
        "dynasty": "宋",
        "collection_info": null
    },
    {
        "title": "丙午新正书怀十首  其九",
        "author": "范成大",
        "content": "窗明窗暗篆烟馡，珍重晨光与夕晖。\n东院斋钟披被坐，南城严鼓岸巾归。\n几人霜滑骑朝马，何处灯残织晓机。\n懒裏若承三昧力，始知忙裏事俱非。",
        "dynasty": "宋",
        "collection_info": null
    },
    {
        "title": "丙午新正书怀十首  其一○",
        "author": "范成大",
        "content": "殊方节物记吾曾，海北天西一瘦藤。\n乌榄鸡槟尝老酒，酥花芋叶试新灯。\n瘴云度岭浓如墨，边雪窥窗冷欲冰。\n閒展两乡图画看，卧游何必减深登。",
        "dynasty": "宋",
        "collection_info": null
    },
    {
        "title": "云露",
        "author": "范成大",
        "content": "饮少尝遭大户嗤，病中全是独醒时。\n三年鲁望自怜赋，万祀渊明真止诗。\n破戒忽传云露法，赏心仍把雪梅枝。\n一杯未问长生事，先罥蛛尘药裹丝。",
        "dynasty": "宋",
        "collection_info": null
    },
    {
        "title": "丙午新年六十一岁俗谓之元命作诗自贶",
        "author": "范成大",
        "content": "岁復当生次，星临本命辰。\n四人同丙午，初度再庚寅。\n长狄名犹记，沙随会若新。\n童心仍竹马，暮境忽蒲轮。\n镜裏全成老，尊前略似春。\n三年归汶上，千日卧漳滨。\n刚长交新泰，阴消脱旧屯。\n网蛛萦药裹，窦犬吠医人。\n窗下乌皮几，田间紫领巾。\n鲵渊方止水，鲲海任扬尘。\n波匿观河见，维摩示病身。\n颦端还一笑，默识幻中真。",
        "dynasty": "宋",
        "collection_info": null
    },
    {
        "title": "丙午人日立春屈指癸卯孟夏晦得疾恰千日矣戏书",
        "author": "范成大",
        "content": "百年能有几春光，只合都将付醉乡。\n衰病豁除千日外，尚余三万五千场。",
        "dynasty": "宋",
        "collection_info": null
    },
    {
        "title": "春困二绝  其一",
        "author": "范成大",
        "content": "綵花生菜又新年，节物人情已可怜。\n不待春来呼我困，四时何日不堪眠。",
        "dynasty": "宋",
        "collection_info": null
    },
    {
        "title": "春困二绝  其二",
        "author": "范成大",
        "content": "诺惺庵裏呼春困，特地回头着耳听。\n若解昏昏安稳睡，主翁方始是惺惺。",
        "dynasty": "宋",
        "collection_info": null
    },
    {
        "title": "立春大雪招亲友共春盘坐上作",
        "author": "范成大",
        "content": "积雪锢万瓦，云容如死灰。\n岂惟梅柳寒，小槽冰春醅。\n东风乃多事，仍将六花来。\n儿女晓翻餠，呵手把一杯。\n菘甲剪翠羽，韭黄㔃金钗。\n齿牙幸牢洁，对案心眼开。\n华年惜节物，况此霜鬓摧。\n如何千日病，三见寅杓回。\n旁人不堪忧，我心犹始孩。\n衰翁岂知道，痴绝忘形骸。\n化儿任恶剧，欢伯有奇怀。\n余寒会退听，一笑当安排。",
        "dynasty": "宋",
        "collection_info": null
    },
    {
        "title": "严子文以春雪数作用为瑞不宜多为韵赋诗见寄次韵",
        "author": "范成大",
        "content": "同云痴不扫，梅柳春到迟。\n笙歌暖寒会，当任主人为。\n围尺庸何伤，袤丈乃非瑞。\n郢中姑度曲，山左已驱疠。\n世无辟寒香，谁能不龟手。\n邻舍索米归，衾裯无恙不。\n贫人寒切骨，无地兼无锥。\n安知双綵胜，但写入春宜。\n贩夫博口食，奈此不售何。\n无术慰啼号，汝今一身多。",
        "dynasty": "宋",
        "collection_info": null
    },
    {
        "title": "咏吴中二灯 琉璃毬",
        "author": "范成大",
        "content": "龙综缫冰茧，鱼文镂玉英。\n雨丝风外绉，云网日边明。\n迭晕重重见，分光面面呈。\n不深閒裏趣，争识箇中情。",
        "dynasty": "宋",
        "collection_info": null
    },
    {
        "title": "咏吴中二灯 万眼罗",
        "author": "范成大",
        "content": "弱骨千丝结，轻毬万锦装。\n綵云笼月魄，宝气绕星芒。\n檀点红娇小，梅粧粉细香。\n等閒三夕看，消费一年忙。",
        "dynasty": "宋",
        "collection_info": null
    },
    {
        "title": "元夕后连阴",
        "author": "范成大",
        "content": "问讯东风几日来，冷烟寒雾锁池台。\n扫空积雪翻成雨，收尽残灯未见梅。\n夜饮厌厌非老伴，春阴漠漠是愁媒。\n谁能腰鼓催花信，快打凉州百面雷。",
        "dynasty": "宋",
        "collection_info": null
    },
    {
        "title": "次韵严子文见寄",
        "author": "范成大",
        "content": "雨云浓压屋山头，诗句端来写客忧。\n雷电已将金薤取，琼瑶难报木瓜投。\n无心我正铭三住，有意君堪话四休。\n何日寻春同步屧，先教啼鸟说来由。",
        "dynasty": "宋",
        "collection_info": null
    },
    {
        "title": "再次韵述怀约子文见过",
        "author": "范成大",
        "content": "灰木心形雪满头，鹤鳬长短不悲忧。\n瓮畦纯白无机械，蒲局枭卢任博投。\n若爱陶陶并兀兀，先须莫莫与休休。\n箇中情话谁能共，鸡黍明当挽仲由。",
        "dynasty": "宋",
        "collection_info": null
    },
    {
        "title": "寄题郫县蘧仙观四楠",
        "author": "范成大",
        "content": "沉犀浦上旧仙踪，老木长春翠扫空。\n敢请丹光来万里，为扶云峤驾飞鸿。",
        "dynasty": "宋",
        "collection_info": null
    },
    {
        "title": "春来风雨无一日好晴因赋瓶花二绝  其一",
        "author": "范成大",
        "content": "满插瓶花罢出游，莫将攀折为花愁。\n不知烛照香熏看，何似风吹雨打休。",
        "dynasty": "宋",
        "collection_info": null
    },
    {
        "title": "春来风雨无一日好晴因赋瓶花二绝  其二",
        "author": "范成大",
        "content": "酒冷花寒无好怀，柴荆终日为谁开。\n三分春色三分雨，疋似东风本不来。",
        "dynasty": "宋",
        "collection_info": null
    },
    {
        "title": "寄题永新张教授无尽藏",
        "author": "范成大",
        "content": "古来谁道四并难，对境心空着处安。\n要识见闻无尽藏，先除梦幻有为观。\n削平丘垤孤峰峻，撤去籓篱万象宽。\n快诵老坡秋望赋，大千风月一毫端。",
        "dynasty": "宋",
        "collection_info": null
    },
    {
        "title": "寄题莫氏椿桂堂",
        "author": "范成大",
        "content": "君不见衣冠盛事今犹昔，前说燕山后崇德。\n联翩五组带天香，世上籯金贱如砾。\n他年诗礼到云来，日日高堂称寿杯。\n桂长孙枝椿不老，却比窦家应更好。",
        "dynasty": "宋",
        "collection_info": null
    },
    {
        "title": "春晚即事留游子明王仲显",
        "author": "范成大",
        "content": "绣地红千点，平桥绿一篙。\n楝花来石首，谷雨熟樱桃。\n笑我生尘甑，惭君有意袍。\n故人能少驻，门径久蓬蒿。",
        "dynasty": "宋",
        "collection_info": null
    },
    {
        "title": "留游子明",
        "author": "范成大",
        "content": "得得跫音喜，匆匆笑口开。\n牢愁攻易破，归梦挽难迴。\n我已疎茶椀，君今减酒杯。\n不知乘兴棹，更得几回来。",
        "dynasty": "宋",
        "collection_info": null
    },
    {
        "title": "初夏三绝呈游子明王仲显  其一",
        "author": "范成大",
        "content": "东君不解惜芳菲，料峭寒中一梦非。\n剪尽牡丹梅子绽，何须风雨送春归。",
        "dynasty": "宋",
        "collection_info": null
    },
    {
        "title": "初夏三绝呈游子明王仲显  其二",
        "author": "范成大",
        "content": "一帘芳树绿葱葱，胡蝶飞来觅绮丛。\n雪白荼䕷红宝相，尚携春色见熏风。",
        "dynasty": "宋",
        "collection_info": null
    },
    {
        "title": "初夏三绝呈游子明王仲显  其三",
        "author": "范成大",
        "content": "送春迎夏未闻雷，日日斜风细雨来。\n不是故人能裹饭，柴门虽设为谁开。",
        "dynasty": "宋",
        "collection_info": null
    },
    {
        "title": "送王仲显赴琼筦",
        "author": "范成大",
        "content": "三径蓬蒿春雨肥，微君谁与开柴扉。\n电光射牛书过目，虹气干斗酒淋衣。\n十年五别岁月老，一方万里音尘稀。\n谁云沧海断地脉，莫信天南无鴈飞。",
        "dynasty": "宋",
        "collection_info": null
    },
    {
        "title": "梅雨五绝  其一",
        "author": "范成大",
        "content": "梅雨暂收斜照明，去年无此一日晴。\n忽思城东黄篾舫，卧听打鼓踏车声。",
        "dynasty": "宋",
        "collection_info": null
    },
    {
        "title": "梅雨五绝  其二",
        "author": "范成大",
        "content": "乙酉甲申雷雨惊，乘除却贺芒种晴。\n插秧先插蚤籼稻，少忍数旬蒸米成。",
        "dynasty": "宋",
        "collection_info": null
    },
    {
        "title": "梅雨五绝  其三",
        "author": "范成大",
        "content": "风声不多雨声多，汹汹晓衾闻浪波。\n恰似秋眠隠静寺，玉霄泉从床下过。",
        "dynasty": "宋",
        "collection_info": null
    },
    {
        "title": "梅雨五绝  其四",
        "author": "范成大",
        "content": "千山云深甲子雨，十日地湿东南风。\n静裏壶天人不到，火轮飞出默存中。",
        "dynasty": "宋",
        "collection_info": null
    },
    {
        "title": "梅雨五绝  其五",
        "author": "范成大",
        "content": "雨霁云开池面光，三年鱼苗如许长。\n小荷拳拳可包鲊，晚日照盘风露香。",
        "dynasty": "宋",
        "collection_info": null
    },
    {
        "title": "芒种后积雨骤冷三绝  其一",
        "author": "范成大",
        "content": "一庵湿蛰似龟藏，深夏暄寒未可常。\n昨日蒙絺今挟纩，莫嗔门外有炎凉。",
        "dynasty": "宋",
        "collection_info": null
    },
    {
        "title": "芒种后积雨骤冷三绝  其二",
        "author": "范成大",
        "content": "梅黄时节怯衣单，五月江吴麦秀寒。\n香篆吐云生暖热，从教窗外雨漫漫。",
        "dynasty": "宋",
        "collection_info": null
    },
    {
        "title": "芒种后积雨骤冷三绝  其三",
        "author": "范成大",
        "content": "梅霖倾泻九河翻，百渎交流海面宽。\n良苦吴农田下湿，年年披絮插秧寒。",
        "dynasty": "宋",
        "collection_info": null
    },
    {
        "title": "东宫寿诗  其一",
        "author": "范成大",
        "content": "再造炎图抚太宁，龙楼毓德会千龄。\n三宫迭矩深邦本，两曜重光炳帝庭。\n自古东明陪出日，祇今南极是前星。\n钧天岁岁家人礼，长对瑶阶第四蓂。",
        "dynasty": "宋",
        "collection_info": null
    },
    {
        "title": "东宫寿诗  其二",
        "author": "范成大",
        "content": "并世勋华照古今，朱明綵服侍尊临。\n邦家大庆重亲养，社稷元良万国心。\n菊露壶觞秋色正，桂风殿阁月香深。\n欲知天序无疆处，铜律声中治世音。",
        "dynasty": "宋",
        "collection_info": null
    },
    {
        "title": "寄题汉中新作南楼二首  其一",
        "author": "范成大",
        "content": "我作筹边倚半霄，西山云雪照弓刀。\n如今且说南楼胜，应共汉坛相对高。",
        "dynasty": "宋",
        "collection_info": null
    },
    {
        "title": "寄题汉中新作南楼二首  其二",
        "author": "范成大",
        "content": "甲子周天事好还，关河响动剑光寒。\n秦川草木多如荠，时倚楼阑直北看。",
        "dynasty": "宋",
        "collection_info": null
    },
    {
        "title": "次韵李子永见访二首  其一",
        "author": "范成大",
        "content": "混俗休超俗，居家似出家。\n有为皆影事，无念即生涯。\n莫觅安心法，翻成揑目花。\n作糜须谷粟，千劫漫炊砂。",
        "dynasty": "宋",
        "collection_info": null
    },
    {
        "title": "次韵李子永见访二首  其二",
        "author": "范成大",
        "content": "有意能停棹，多情易忆家。\n清诗穿月胁，远梦绕天涯。\n雨蝶衣濡粉，秋蚊喙吐花。\n新凉宜小驻，谈笑有丹砂。",
        "dynasty": "宋",
        "collection_info": null
    },
    {
        "title": "自咏瘦悴",
        "author": "范成大",
        "content": "皮下多无肉，秋来瘦不禁。\n骨棱春焙銙，筋蹙海山沉。\n虮蝨从何有，蚊蝇枉见侵。\n惟余老筇杖，相伴两虚心。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其一",
        "author": "范成大",
        "content": "柳花深巷午鸡声，桑叶尖新绿未成。\n坐睡觉来无一事，满窗晴日看蚕生。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其二",
        "author": "范成大",
        "content": "土膏欲动雨频催，万草千花一饷开。\n舍后荒畦犹绿秀，邻家鞭笋过墙来。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其三",
        "author": "范成大",
        "content": "高田二麦接山青，傍水低田绿未耕。\n桃杏满村春似锦，踏歌椎鼓过清明。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其四",
        "author": "范成大",
        "content": "老盆初熟杜茅柴，携向田头祭社来。\n巫媪莫嫌滋味薄，旗亭官酒更多灰。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其五",
        "author": "范成大",
        "content": "社下烧钱鼓似雷，日斜扶得醉翁回。\n青枝满地花狼藉，知是儿孙斗草来。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其六",
        "author": "范成大",
        "content": "骑吹东来里巷喧，行春车马闹如烟。\n繫牛莫碍门前路，移繫门西碌碡边。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其七",
        "author": "范成大",
        "content": "寒食花枝插满头，蒨裙青袂几扁舟。\n一年一度游山寺，不上灵岩即虎丘。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其八",
        "author": "范成大",
        "content": "郭裏人家拜扫回，新开醪酒荐青梅。\n日长路好城门近，借我茅亭暖一杯。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其九",
        "author": "范成大",
        "content": "步屧寻春有好怀，雨余蹄道水如杯。\n随人黄犬搀前去，走到溪边忽自迴。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其一○",
        "author": "范成大",
        "content": "种园得果廑偿劳，不奈儿童鸟雀搔。\n已插棘针樊笋径，更铺渔网盖樱桃。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其一一",
        "author": "范成大",
        "content": "吉日初开种稻包，南山雷动雨连宵。\n今年不欠秧田水，新涨看看拍小桥。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其一二",
        "author": "范成大",
        "content": "桑下春蔬绿满畦，菘心青嫩芥薹肥。\n溪头洗择店头卖，日暮裹盐沽酒归。",
        "dynasty": "宋",
        "collection_info": null
    },
    {
        "title": "四时田园杂兴六十首 春日田园杂兴十二绝 其一三",
        "author": "范成大",
        "content": "紫青莼菜卷荷香，玉雪芹芽拔薤长。\n自撷溪毛充晚供，短篷风雨宿横塘。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其一",
        "author": "范成大",
        "content": "湖莲旧荡藕新翻，小小荷钱没涨痕。\n斟酌梅天风浪紧，更从外水种芦根。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其二",
        "author": "范成大",
        "content": "蝴蝶双双入菜花，日长无客到田家。\n鸡飞过篱犬吠窦，知有行商来买茶。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其三",
        "author": "范成大",
        "content": "湔裙水满绿苹洲，上巳微寒懒出游。\n薄暮蛙声连晓闹，今年田稻十分秋。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其四",
        "author": "范成大",
        "content": "新绿园林晓气凉，晨炊蚤出看移秧。\n百花飘尽桑麻小，夹路风来阿魏香。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其五",
        "author": "范成大",
        "content": "三旬蚕忌闭门中，邻曲都无步往踪。\n犹是晓晴风露下，采桑时节暂相逢。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其六",
        "author": "范成大",
        "content": "污莱一棱水周围，岁岁蜗庐没半扉。\n不着茭青难护岸，小舟撑取葑田归。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其七",
        "author": "范成大",
        "content": "茅针香软渐包茸，蓬{木藟}甘酸半染红。\n采采归来儿女笑，杖头高挂小筠笼。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其八",
        "author": "范成大",
        "content": "谷雨如丝復似尘，煮瓶浮蜡正尝新。\n牡丹破萼樱桃熟，未许飞花减却春。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其九",
        "author": "范成大",
        "content": "雨后山家起较迟，天窗晓色半熹微。\n老翁欹枕听鶑啭，童子开门放燕飞。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其一○",
        "author": "范成大",
        "content": "海雨江风浪作堆，时新鱼菜逐春回。\n荻芽抽笋河鲀上，楝子开花石首来。",
        "dynasty": "宋",
        "collection_info": null
    },
    {
        "title": "四时田园杂兴六十首 晚春田园杂兴十二绝 其一一",
        "author": "范成大",
        "content": "乌鸟投林过客稀，前山烟暝到柴扉。\n小童一棹舟如叶，独自编阑鸭阵归。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其一",
        "author": "范成大",
        "content": "梅子金黄杏子肥，麦花雪白菜花稀。\n日长篱落无人过，惟有蜻蜓蛱蝶飞。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其二",
        "author": "范成大",
        "content": "五月江吴麦秀寒，移秧披絮尚衣单。\n稻根科斗行如块，田水今年一尺宽。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其三",
        "author": "范成大",
        "content": "二麦俱秋斗百钱，田家唤作小丰年。\n餠炉饭甑无饥色，接到西风熟稻天。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其四",
        "author": "范成大",
        "content": "百沸缲汤雪涌波，缲车嘈囋雨鸣蓑。\n桑姑盆手交相贺，绵茧无多丝茧多。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其五",
        "author": "范成大",
        "content": "小妇连宵上绢机，大耆催税急于飞。\n今年幸甚蚕桑熟，留得黄丝织夏衣。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其六",
        "author": "范成大",
        "content": "下田戽水出江流，高壠翻江逆上沟。\n地势不齐人力尽，丁男长在踏车头。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其七",
        "author": "范成大",
        "content": "昼出耘田夜绩麻，村庄儿女各当家。\n童孙未解供耕织，也傍桑阴学种瓜。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其八",
        "author": "范成大",
        "content": "槐叶初匀日气凉，葱葱鼠耳翠成双。\n三公只得三株看，閒客清阴满北窗。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其九",
        "author": "范成大",
        "content": "黄尘行客汗如浆，少住侬家潄井香。\n借与门前盘石坐，柳阴亭午正风凉。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其一○",
        "author": "范成大",
        "content": "千顷芙蕖放棹嬉，花深迷路晚忘归。\n家人暗识船行处，时有惊忙小鸭飞。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其一一",
        "author": "范成大",
        "content": "采菱辛苦废犁鉏，血指流丹鬼质枯。\n无力买田聊种水，近来湖面亦收租。",
        "dynasty": "宋",
        "collection_info": null
    },
    {
        "title": "四时田园杂兴六十首 夏日田园杂兴十二绝 其一二",
        "author": "范成大",
        "content": "蜩螗千万沸斜阳，蛙黾无边聒夜长。\n不把痴聋相对治，梦魂争得到藜床。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其一",
        "author": "范成大",
        "content": "杞菊垂珠滴露红，两蛩相应语莎丛。\n虫丝罥尽黄葵叶，寂历高花侧晚风。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其二",
        "author": "范成大",
        "content": "朱门巧夕沸欢声，田舍黄昏静掩扃。\n男解牵牛女能织，不须徼福渡河星。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其三",
        "author": "范成大",
        "content": "橘蠹如蚕入化机，枝间垂茧似蓑衣。\n忽然蜕作多花蝶，翅粉纔干便学飞。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其四",
        "author": "范成大",
        "content": "静看檐蛛结网低，无端妨碍小虫飞。\n蜻蜓倒挂蜂儿窘，催唤山童为解围。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其五",
        "author": "范成大",
        "content": "垂成穑事苦艰难，忌雨嫌风更怯寒。\n笺诉天公休掠剩，半偿私债半输官。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其六",
        "author": "范成大",
        "content": "秋来只怕雨垂垂，甲子无云万事宜。\n穫稻毕工随晒谷，直须晴到入仓时。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其七",
        "author": "范成大",
        "content": "中秋全景属潜夫，棹入空明看太湖。\n身外水天银一色，城中有此月明无。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其八",
        "author": "范成大",
        "content": "新筑场泥镜面平，家家打稻趁霜晴。\n笑歌声裏轻雷动，一夜连枷响到明。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其九",
        "author": "范成大",
        "content": "租船满载候开仓，粒粒如珠白似霜。\n不惜两钟输一斛，尚赢糠覈饱儿郎。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其一○",
        "author": "范成大",
        "content": "菽粟瓶罂贮满家，天教将醉作生涯。\n不知新滴堪篘未，今岁重阳有菊花。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其一一",
        "author": "范成大",
        "content": "细捣枨虀买鲙鱼，西风吹上四腮鲈。\n雪松酥腻千丝缕，除却松江到处无。",
        "dynasty": "宋",
        "collection_info": null
    },
    {
        "title": "四时田园杂兴六十首 秋日田园杂兴十二绝 其一二",
        "author": "范成大",
        "content": "新霜彻晓报秋深，染尽青林作缬林。\n惟有橘园风景异，碧丛丛裏万黄金。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其一",
        "author": "范成大",
        "content": "斜日低山片月高，睡余行药绕江郊。\n霜风扫尽千林叶，閒倚筇枝数鹳巢。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其二",
        "author": "范成大",
        "content": "炙背檐前日似烘，暖醺醺后困蒙蒙。\n过门走马何官职，侧帽笼鞭战北风。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其三",
        "author": "范成大",
        "content": "屋上添高一把茅，密泥房壁似僧寮。\n从教屋外阴风吼，卧听篱头响玉箫。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其四",
        "author": "范成大",
        "content": "松节然膏当烛笼，凝烟如墨暗房栊。\n晚来拭浄南窗纸，便觉斜阳一倍红。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其五",
        "author": "范成大",
        "content": "干高寅缺筑牛宫，巵酒豚蹄酹土公。\n牯牸无瘟犊儿长，明年添种越城东。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其六",
        "author": "范成大",
        "content": "放船閒看雪山晴，风定奇寒晚更凝。\n坐听一篙珠玉碎，不知湖面已成冰。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其七",
        "author": "范成大",
        "content": "拨雪挑来踏地菘，味如蜜藕更肥醲。\n朱门肉食无风味，只作寻常菜把供。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其八",
        "author": "范成大",
        "content": "榾柮无烟雪夜长，地炉煨酒暖如汤。\n莫嗔老妇无盘饤，笑指灰中芋栗香。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其九",
        "author": "范成大",
        "content": "煮酒春前腊后蒸，一年长飨瓮头清。\n廛居何似山居乐，秫米新来禁入城。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其一○",
        "author": "范成大",
        "content": "黄纸蠲租白纸催，皂衣旁午下乡来。\n长官头脑冬烘甚，乞汝青钱买酒迴。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其一一",
        "author": "范成大",
        "content": "探梅公子款柴门，枝北枝南总未春。\n忽见小桃红似锦，却疑侬是武陵人。",
        "dynasty": "宋",
        "collection_info": null
    },
    {
        "title": "四时田园杂兴六十首 冬日田园杂兴十二绝 其一二",
        "author": "范成大",
        "content": "村巷冬年见俗情，邻翁讲礼拜柴荆。\n长衫布缕如霜雪，云是家机自织成。",
        "dynasty": "宋",
        "collection_info": null
    },
    {
        "title": "自晨至午起居饮食皆以墙外人物之声为节戏书四绝  其一",
        "author": "范成大",
        "content": "巷南敲板报残更，街北弹丝行诵经。\n已被两人惊梦断，谁家风鸽斗鸣铃。",
        "dynasty": "宋",
        "collection_info": null
    },
    {
        "title": "自晨至午起居饮食皆以墙外人物之声为节戏书四绝  其二",
        "author": "范成大",
        "content": "菜市喧时窗透明，餠师叫后药煎成。\n閒居日出都无事，惟有开门扫地声。",
        "dynasty": "宋",
        "collection_info": null
    },
    {
        "title": "自晨至午起居饮食皆以墙外人物之声为节戏书四绝  其三",
        "author": "范成大",
        "content": "北砦教回挝鼓远，东禅饭熟打钟频。\n小童三唤先生起，日满东窗暖似春。",
        "dynasty": "宋",
        "collection_info": null
    },
    {
        "title": "自晨至午起居饮食皆以墙外人物之声为节戏书四绝  其四",
        "author": "范成大",
        "content": "起傍东窗手把书，华颠种种不禁梳。\n朝餐欲到须巾裹，已有重来晚市鱼。",
        "dynasty": "宋",
        "collection_info": null
    },
    {
        "title": "舫斋信笔",
        "author": "范成大",
        "content": "燕居故可乐，病卧翻可怜。\n身閒傥更健，其人半神仙。\n既无扬州鹤，龙钟任吾年。\n南斋深而明，略似西江船。\n船中何所有，药气杂炉烟。\n亲朋稀老伴，暂来即飘然。\n秋蝇独恋恋，终朝相扑缘。\n霜晴日色浓，窗纸烘春妍。\n但愁添眼花，瞑坐聊参禅。\n困从定中生，瞢腾梦相牵。\n三昧未得力，十魔方现前。\n欠伸付一笑，朽腐难琱镌。\n东蓝午斋动，风顺钟鼓传。\n家人亦相呼，趣具先生餐。\n牛呞能几何，蝉腹易便便。\n此日虽可惜，姑付食与眠。",
        "dynasty": "宋",
        "collection_info": null
    },
    {
        "title": "病中不復问节序四遇重阳既不能登高又不觞客聊书老怀",
        "author": "范成大",
        "content": "四时变迁翻覆手，百卉于人亦何有。\n骚客颠诗亦狂酒，强惜黄花爱重九。\n少年习气似陶公，采采金英满衣袖。\n携壶木末最关情，欹帽风前几搔首。\n馋吻偏怜粽栗香，新衣不管囊萸臭。\n贪将节物趁遨头，肯向宾筵称病叟。\n如今衰飒悟空华，现在去来飞电走。\n登临旧迹如梦断，觞咏故人多骨朽。\n百年长短随隙驹，万化陈新直刍狗。\n不堪把玩堪一笑，安用岁时歌拊缶。\n家人亦復探新篘，插花洗醆为翁寿。\n蒲团困坐眼慵开，莫把故情看老丑。\n挽鬚儿女太痴生，更问今年有诗否。",
        "dynasty": "宋",
        "collection_info": null
    },
    {
        "title": "阊门初泛二十四韵",
        "author": "范成大",
        "content": "好在驰烟路，平生载酒行。\n摧藏身久病，契阔岁频更。\n昨夜灯花绕，今朝稻把晴。\n出门新梦境，触目旧诗情。\n水远推篷眩，天宽倚柁惊。\n转湾添繂挽，罨岸併篙撑。\n舫后装儿女，舻前酌弟兄。\n醅香新曲嫩，茗味小春轻。\n红皱分霜果，黄蔫捻夕英。\n缬林疎露屋，朱阁静临城。\n桃坞论今昔，枫桥管送迎。\n山腰樵担动，木末酒旗明。\n竟日窑烟直，中流塔影横。\n数帆残照满，一笛暮江平。\n晒网枫边桁，牵罾柳际棚。\n岫云萦石住，田水穴堤鸣。\n过渡牛归速，穿篱犬吠狞。\n鱼寒犹作阵，鴈远更闻声。\n急橹潮痕出，疎钟暝色生。\n邻翁欣问讯，逋客愧寒盟。\n一昨成归卧，于今负耦耕。\n生涯都塌飒，心曲漫峥嵘。\n猿鹤休多怨，菰莼尚可羹。\n药囊吾厌苦，扶惫且班荆。",
        "dynasty": "宋",
        "collection_info": null
    },
    {
        "title": "小春海棠来禽",
        "author": "范成大",
        "content": "东君好事惜年华，偏爱荒园野老家。\n一任西风管摇落，小春自管数枝花。",
        "dynasty": "宋",
        "collection_info": null
    },
    {
        "title": "丙午东宫寿诗",
        "author": "范成大",
        "content": "国絫丁年盛，天开甲观祥。\n黄离增焕炳，赤伏衍明昌。\n一日三天见，元辰万国康。\n姿神辉玉裕，德业灿金相。\n书圣规宸藻，文心俪汉章。\n干坤参久大，日月并升常。\n祖武瞻兴庆，亲庭拱未央。\n晨昏两慈壶，诗礼一贤王。\n道统家传正，炎图国本强。\n桑弧仍谷旦，铜律又清商。\n旧事兰猗殿，新凉桂子香。\n黄华先浥露，青女缓行霜。\n史贺星同轨，农歌稼涤场。\n与龄占梦帝，多祜叶思皇。\n盘石重山固，灵源少海长。\n三宫同寿域，岁岁颂无疆。",
        "dynasty": "宋",
        "collection_info": null
    },
    {
        "title": "重阳后菊花二首  其一",
        "author": "范成大",
        "content": "寂莫东篱湿露华，依前金靥照泥沙。\n世情儿女无高韵，只看重阳一日花。",
        "dynasty": "宋",
        "collection_info": null
    },
    {
        "title": "重阳后菊花二首  其二",
        "author": "范成大",
        "content": "过了登高菊尚新，酒徒诗客断知闻。\n恰如退士垂车后，势利交亲不到门。",
        "dynasty": "宋",
        "collection_info": null
    },
    {
        "title": "骤寒吟",
        "author": "范成大",
        "content": "九月奇寒前未闻，巷南巷北无行人。\n冥凌尽用大冬手，肯为岁华留小春。\n阴风吹雨作冰屑，驼裘如铁绵裘折。\n可怜篱下木芙蓉，不独宜霜更宜雪。",
        "dynasty": "宋",
        "collection_info": null
    },
    {
        "title": "重阳后半月天气温丽忽变奇寒晦日大雪乡人御冬之计多未办",
        "author": "范成大",
        "content": "狂飈吹小春，刮面剧剑铓。\n云气泼浓墨，午窗变曛黄。\n六花大如掌，浩荡来无乡。\n青女正熟睡，不记行新霜。\n寒暑故密移，滕巽乃尔狂。\n南邻炭未买，北邻绵未装。\n敢论酒价涌，束薪逾桂芳。\n岂不解蚤计，善舞须袖长。\n频年田薄收，十家九空囊。\n被冻知不免，但恨太匆忙。\n今朝復何朝，晴色挂屋梁。\n人物各解严，儿童笑相将。\n熙如谷黍温，免作沟木僵。\n两邻报无恙，为汝歌慨慷。",
        "dynasty": "宋",
        "collection_info": null
    },
    {
        "title": "戏咏絮帽",
        "author": "范成大",
        "content": "尖斜缁撮似兜鍪，紧护风寒暖白头。\n不解兵前当箭凿，解令晓枕睡齁齁。",
        "dynasty": "宋",
        "collection_info": null
    },
    {
        "title": "雪中送炭与龚养正",
        "author": "范成大",
        "content": "谁与幽人暖直身，筠笼衝雪送乌薪。\n烦君笑领婆欢喜，探借新年五日春。",
        "dynasty": "宋",
        "collection_info": null
    },
    {
        "title": "代门生作立春书门贴子诗四首  其一",
        "author": "范成大",
        "content": "暖日黄金柳，光风白玉梅。\n门阑开寿域，人物满春台。",
        "dynasty": "宋",
        "collection_info": null
    },
    {
        "title": "代门生作立春书门贴子诗四首  其二",
        "author": "范成大",
        "content": "有喜何须药，无尘即是仙。\n壶中春日月，聊数八千年。",
        "dynasty": "宋",
        "collection_info": null
    },
    {
        "title": "代门生作立春书门贴子诗四首  其三",
        "author": "范成大",
        "content": "草木霑云露，峰峦近壁奎。\n新春行乐处，南北共花溪。",
        "dynasty": "宋",
        "collection_info": null
    },
    {
        "title": "代门生作立春书门贴子诗四首  其四",
        "author": "范成大",
        "content": "日月添书帙，湖山引杖藜。\n剩周花甲子，多醉玉东西。",
        "dynasty": "宋",
        "collection_info": null
    },
    {
        "title": "送闻人伯卿赴铜陵",
        "author": "范成大",
        "content": "雪压关山昼掩扃，故人何事短长亭。\n折腰直为瓶无粟，便腹犹怜笥有经。\n牒诉尘埃头更白，简编灯火眼终青。\n可怜东壁辉光外，寥落江湖处士星。",
        "dynasty": "宋",
        "collection_info": null
    },
    {
        "title": "重送伯卿",
        "author": "范成大",
        "content": "雪花来无时，入春遂三作。\n冰柱冻不解，去地纔一握。\n东风畏奇寒，未敢破梅萼。\n已僵员峤蚕，那问纥干雀。\n万径无行踪，扣户惊剥啄。\n故人竹叶舟，岁晚梦漂泊。\n自云饥所驱，岂不念丘壑。\n经谊金华省，文采石渠阁。\n平生百未试，墨绶吓猿鹤。\n取舍一熊掌，得丧两蜗角。\n不嫌干进钝，俯仰无愧怍。\n低回簿书丛，万卷无处着。\n惜哉小举袖，负此不龟药。\n颇闻江皋县，讼简民气乐。\n政成松竹林，诂训缉家学。\n乃翁力菑畬，待子收播穫。\n三年此书出，众说眇萤爝。\n持归许窥观，慰我久离索。\n今朝云泼墨，霰雨纵横落。\n樯竿挽不住，帆峭北风恶。\n难忘昆弟语，易散清夜酌。\n匆匆别知赋，掩涕倚郛郭。",
        "dynasty": "宋",
        "collection_info": null
    },
    {
        "title": "送寿老往云间行化",
        "author": "范成大",
        "content": "天平船子过华亭，舍卫城中次第行。\n留取钵盂归院洗，东岩新出一泉清。",
        "dynasty": "宋",
        "collection_info": null
    },
    {
        "title": "次韵知府王仲行尚书鹿鸣燕古风",
        "author": "范成大",
        "content": "昔人重远行，供帐饯出祖。\n矧今燕嘉宾，宜有赠行语。\n府公文章公，青紫拾芥取。\n联翩二百言，字字劝稽古。\n戒之书鱼蠹，勉以云鹏举。\n作霖要实用，洗兵嫌不武。\n诸生承意气，脱迹蜕农圃。\n明年一声雷，幽蛰起平楚。\n班行入鹓鹭，榜贴缀龙虎。\n回头谢府公，公言非漫与。\n府公亦庙廊，来莅琼林俎。\n千载吴趋行，愁绝白纻舞。\n我闻有此作，病卧嗟未睹。\n今晨梅驿动，副墨到衡宇。\n调高瑟音希，芒寒剑光吐。\n谁云鹿鸣废，正頼广微补。\n当年羣玉会，方贺肃飙羽。\n倡酬久寂寞，邂逅相劳苦。\n世故万浮云，交情一旧雨。\n谁当将诗坛，君实东道主。",
        "dynasty": "宋",
        "collection_info": null
    },
    {
        "title": "苦寒六言",
        "author": "范成大",
        "content": "檐冰低挂阑角，隙雪斜侵坐隅。\n春后一寒如此，梅花有信来无。",
        "dynasty": "宋",
        "collection_info": null
    },
    {
        "title": "丁未春日瓶中梅殊未开二首  其一",
        "author": "范成大",
        "content": "暖閤无人到，寒枝为我横。\n情钟吹蕊破，静极觉香生。\n老去魂休断，春来眼且明。\n逃禅时索笑，百匝傍窗行。",
        "dynasty": "宋",
        "collection_info": null
    },
    {
        "title": "丁未春日瓶中梅殊未开二首  其二",
        "author": "范成大",
        "content": "夜雪腊前冻，朝阳春后苏。\n人怜疎蕊瘦，花笑病翁臞。\n露白能多少，寻春似有无。\n诗催全不力，煮水换铜壶。",
        "dynasty": "宋",
        "collection_info": null
    },
    {
        "title": "再题瓶中梅花",
        "author": "范成大",
        "content": "园林篱落冻芳尘，南北枝间玉蕊皴。\n风袂挽香虽淡薄，月窗横影已精神。\n雪霜春事年年晚，今古诗情日日新。\n铁石如翁犹索句，真成嚼蜡对横陈。",
        "dynasty": "宋",
        "collection_info": null
    },
    {
        "title": "王仲行尚书录示近诗闻今日劝农灵岩次韵纪事",
        "author": "范成大",
        "content": "馆娃宫殿压云头，自昔登临隘九州。\n雪浪长风三万顷，苍烟古木二千秋。\n宾僚谁伴作诗苦，父老竞传敷政优。\n想见归骖穿夜市，月边灯火满西楼。",
        "dynasty": "宋",
        "collection_info": null
    },
    {
        "title": "仲行再示新句復次韵述怀",
        "author": "范成大",
        "content": "神仙懒学古浮丘，祖意慵参老赵州。\n四壁尘埃心似水，一生风露鬓先秋。\n病衰谨谢吴中客，技拙甘同楚国优。\n斥鷃蓬蒿元自足，世间何必卧高楼。",
        "dynasty": "宋",
        "collection_info": null
    },
    {
        "title": "李子永赴溧水过吴访别戏书送之  其一",
        "author": "范成大",
        "content": "万壑断流冰塞川，千岩森玉雪漫天。\n匆匆叶县双鳬舄，换却山阴访戴船。",
        "dynasty": "宋",
        "collection_info": null
    },
    {
        "title": "李子永赴溧水过吴访别戏书送之  其二",
        "author": "范成大",
        "content": "犯寒书剑出春萝，风雪桥边得句多。\n牒诉缤纷似烟海，梅花时节奈君何。",
        "dynasty": "宋",
        "collection_info": null
    },
    {
        "title": "民病春疫作诗悯之",
        "author": "范成大",
        "content": "乖气肆行伤好春，十家九空寒螀呻。\n阴阳何者强作孽，天地岂其真不仁。\n去腊奇寒衾似铁，连年薄热甑生尘。\n疲甿惫矣可更病，我作此诗当感神。",
        "dynasty": "宋",
        "collection_info": null
    },
    {
        "title": "题夫差庙",
        "author": "范成大",
        "content": "纵敌稽山祸已胎，垂涎上国更荒哉。\n不知养虎自遗患，只道求鱼无后灾。\n梦见梧桐生后圃，眼看麋鹿上高台。\n千龄只有忠臣恨，化作涛江雪浪堆。",
        "dynasty": "宋",
        "collection_info": null
    },
    {
        "title": "翻袜庵夜坐闻雨",
        "author": "范成大",
        "content": "閒门冷落静无譁，小阁帘帏密自遮。\n日晚课程丹竈火，夜深光景佛灯花。\n人生宁有病连岁，身世略如僧在家。\n步屧寻春非老伴，任教风雨唤雷车。",
        "dynasty": "宋",
        "collection_info": null
    },
    {
        "title": "睡起",
        "author": "范成大",
        "content": "憨憨与世共儿嬉，兀兀从人笑我痴。\n閒裏事忙晴晒药，静中机动夜争棋。\n心情诗卷无佳句，时节梅花有好枝。\n熟睡觉来何所欠，毡根香软饭流匙。",
        "dynasty": "宋",
        "collection_info": null
    },
    {
        "title": "赏海棠三绝  其一",
        "author": "范成大",
        "content": "芳春随分到贫家，儿女多情惜岁华。\n聊为海棠修故事，去年灯烛去年花。",
        "dynasty": "宋",
        "collection_info": null
    },
    {
        "title": "赏海棠三绝  其二",
        "author": "范成大",
        "content": "烛光花影两相宜，占断风光二月时。\n但得常如妃子醉，何妨独欠少陵诗。",
        "dynasty": "宋",
        "collection_info": null
    },
    {
        "title": "赏海棠三绝  其三",
        "author": "范成大",
        "content": "忆向宣华夜倚阑，花光妍暖月光寒。\n如今蹋飒嫌风露，且只铜瓶满插看。",
        "dynasty": "宋",
        "collection_info": null
    },
    {
        "title": "午窗遣兴家人谋过石湖",
        "author": "范成大",
        "content": "云日初收破柱雷，小窗坐稳兴悠哉。\n熏炉花气朝酲解，茶鼎松风午梦迴。\n谢客门阑风动竹，惜春时节雨肥梅。\n画船破浪亦一快，闻道湖光如泼醅。",
        "dynasty": "宋",
        "collection_info": null
    },
    {
        "title": "将至石湖道中书事",
        "author": "范成大",
        "content": "水绿鸥边涨，天青雁外晴。\n柳堤随草远，麦陇带桑平。\n白道吴新郭，苍烟越故城。\n稍闻鷄犬闹，僮仆想来迎。",
        "dynasty": "宋",
        "collection_info": null
    },
    {
        "title": "三月十六日石湖书事三首  其一",
        "author": "范成大",
        "content": "春事日以阑，暑阴正清美。\n拖筇入林下，秀绿照衣袂。\n卢橘梅子黄，樱桃桑椹紫。\n荷依浪花颤，笋破苔色起。\n风日收宿阴，物色有新意。\n邻曲知我归，争来问何似。\n病恼今有无，加饭日能几。\n掀髯谢父老，衰雪已如此。",
        "dynasty": "宋",
        "collection_info": null
    },
    {
        "title": "三月十六日石湖书事三首  其二",
        "author": "范成大",
        "content": "种木二十年，手开南野荒。\n苒苒新岁月，依依旧林塘。\n污莱擅下湿，岑蔚骄众芳。\n菱母尚能瘦，竹孙如许长。\n忆初学圃时，刀笠冒风霜。\n今兹百不堪，裹帽人扶将。\n龙钟数能来，犹胜两相忘。",
        "dynasty": "宋",
        "collection_info": null
    },
    {
        "title": "三月十六日石湖书事三首  其三",
        "author": "范成大",
        "content": "湖光明可鑑，山色浄如沐。\n閒心惬旧观，愁眼快奇瞩。\n依然北窗下，凝尘满书簏。\n访我乌皮几，拂我青毡褥。\n荒哉赋远游，幸甚遂初服。\n老红饯余春，众绿自幽馥。\n好风吹晚晴，斜照入疎竹。\n兀坐胎息匀，不觉清梦熟。",
        "dynasty": "宋",
        "collection_info": null
    },
    {
        "title": "或劝病中不宜数亲文墨医亦归咎题四绝以自戒末篇又以解嘲  其一",
        "author": "范成大",
        "content": "作字腕中百斛，吟诗天外片心。\n习气吹剑一吷，病躯垂堂千金。",
        "dynasty": "宋",
        "collection_info": null
    },
    {
        "title": "或劝病中不宜数亲文墨医亦归咎题四绝以自戒末篇又以解嘲  其二",
        "author": "范成大",
        "content": "意马场中汗血，隙驹影裏心灰。\n吉蠲笔墨安用，付与蛛丝壁煤。",
        "dynasty": "宋",
        "collection_info": null
    },
    {
        "title": "或劝病中不宜数亲文墨医亦归咎题四绝以自戒末篇又以解嘲  其三",
        "author": "范成大",
        "content": "诗成徒能泣鬼，博塞未必亡羊。\n刚将妄言绮语，认作锦心绣肠。",
        "dynasty": "宋",
        "collection_info": null
    },
    {
        "title": "或劝病中不宜数亲文墨医亦归咎题四绝以自戒末篇又以解嘲  其四",
        "author": "范成大",
        "content": "师熸尚合余烬，羹热休吹冷虀。\n解酲纵无五斗，且復月攘一鷄。",
        "dynasty": "宋",
        "collection_info": null
    },
    {
        "title": "送遂宁何道士自潭湘归蜀  其一",
        "author": "范成大",
        "content": "尘埃波浪几东西，归去丹瓢挂杖藜。\n戊己炉中真造化，功成分我一刀圭。",
        "dynasty": "宋",
        "collection_info": null
    },
    {
        "title": "送遂宁何道士自潭湘归蜀  其二",
        "author": "范成大",
        "content": "书剑飘然席未温，火云扑地暑烟昏。\n山黄水浊湖南路，竹月荷风忆范村。",
        "dynasty": "宋",
        "collection_info": null
    },
    {
        "title": "立秋二绝  其一",
        "author": "范成大",
        "content": "三伏熏蒸四大愁，暑中方信此生浮。\n岁华过半休惆怅，且对西风贺立秋。",
        "dynasty": "宋",
        "collection_info": null
    },
    {
        "title": "立秋二绝  其二",
        "author": "范成大",
        "content": "折枝楸叶起园瓜，赤小如珠嚥井花。\n洗濯烦襟酬节物，安排笑口问生涯。",
        "dynasty": "宋",
        "collection_info": null
    },
    {
        "title": "秋雷叹",
        "author": "范成大",
        "content": "立秋之雷损万斛，吴侬记此占年谷。\n汰哉丰隆无藉在，政用此时鸣孛辘。\n向来夏旱连三月，吁嗟上诉声满屋。\n讼风未慭復占雷，助魃为妖天更酷。\n我虽閒寂忝祠史，家请官供尚仓粟。\n尘甑贫交满目前，卒岁将何救枵腹。\n但愿吴侬言不验，共割黄云炊白玉。\n天人远近叵戏论，禆竈安能尸祸福。",
        "dynasty": "宋",
        "collection_info": null
    },
    {
        "title": "用汉中帅阎才元侍郎韵送樊子南西归兼呈侍郎",
        "author": "范成大",
        "content": "万里山巅与水涯，春风招看杏园花。\n向来科第直溷子，此去文章应满家。\n休学游仙穷越巂，且从知己控褒斜。\n南楼东望当思我，药裹堆中两鬓华。",
        "dynasty": "宋",
        "collection_info": null
    },
    {
        "title": "书樊子南游西山二记后 牡丹瓶",
        "author": "范成大",
        "content": "仙山草木锁卿云，不到花平不离尘。\n十丈牡丹如锦盖，人间姚魏却争春。",
        "dynasty": "宋",
        "collection_info": null
    },
    {
        "title": "书樊子南游西山二记后 大面",
        "author": "范成大",
        "content": "春晚娑罗百叶开，仙翁精舍长蓬莱。\n朝元未罢门深闭，不管人间有客来。",
        "dynasty": "宋",
        "collection_info": null
    },
    {
        "title": "题天平寿老方丈",
        "author": "范成大",
        "content": "二十三年再入山，此山于我有前缘。\n时人不用怜衰病，天与丹房一线泉。",
        "dynasty": "宋",
        "collection_info": null
    },
    {
        "title": "再游天平有怀旧事且得卓庵之处呈寿老",
        "author": "范成大",
        "content": "访旧光阴二十年，残僧相对两依然。\n木兰已老无花发，石竹依前有麝眠。\n万户直须龟手药，一龛何用买山钱。\n从今半座须分我，共说昏昏一觉禅。",
        "dynasty": "宋",
        "collection_info": null
    },
    {
        "title": "重九日行营寿藏之地",
        "author": "范成大",
        "content": "家山随处可行楸，荷锸携壶似醉刘。\n纵有千年铁门限，终须一箇土镘头。\n三轮世界犹灰劫，四大形骸强首丘。\n蝼蚁乌鸢何厚薄，临风拊掌菊花秋。",
        "dynasty": "宋",
        "collection_info": null
    },
    {
        "title": "得寿藏于先陇之傍俯酬素愿感慨交怀",
        "author": "范成大",
        "content": "密迩松楸地一隅，会心何必问青乌。\n亢宗虽愧镇公子，没世尚从先大夫。\n京兆汉阡贤问望，邢山郑冢俭规模。\n家庭遗训焄蒿在，不学邠卿画古图。",
        "dynasty": "宋",
        "collection_info": null
    },
    {
        "title": "晚登木渎小楼",
        "author": "范成大",
        "content": "万象当楼黼绣张，阑干一士立苍茫。\n云堆不动山深碧，星出无多月淡黄。\n宿鸟尽时犹数点，归鸿惊处更斜行。\n松陵政有鲈鱼上，安得长竿坐钓航。",
        "dynasty": "宋",
        "collection_info": null
    },
    {
        "title": "题秋鹭图",
        "author": "范成大",
        "content": "昨夜新霜冷钓矶，绿荷消瘦碧芦肥。\n一江秋色无人问，尽属风标两雪衣。",
        "dynasty": "宋",
        "collection_info": null
    },
    {
        "title": "送苏秀才归永嘉  其一",
        "author": "范成大",
        "content": "再入庭闱再入山，偷閒百日了金丹。\n他年拔宅上升后，休道使亲忘我难。",
        "dynasty": "宋",
        "collection_info": null
    },
    {
        "title": "送苏秀才归永嘉  其二",
        "author": "范成大",
        "content": "大道凝神术养形，形神俱炼始功成。\n劝君观妙还观徼，先作顽仙地上行。",
        "dynasty": "宋",
        "collection_info": null
    },
    {
        "title": "东宫寿诗",
        "author": "范成大",
        "content": "有赫题期盛，无疆嗣历昌。\n中兴归浚哲，重庆启元良。\n两亥开基远，三丁系统长。\n帝咨同物瑞，人卜降年祥。\n离日融双照，干天秉少阳。\n晨昏周内寝，诗礼舜岩廊。\n极右辰居焕，心前火德光。\n与龄偕圣父，德寿协虚皇。\n铜律风占兑，瑶山乐奏商。\n蓂芳邻五位，菊色丽中央。\n视膳斑衣拱，传觞玉契将。\n宸枫霜献叶，仙桂月输香。\n熏炷争延祝，吟笺曷讚扬。\n形容仁与孝，步障有云章。",
        "dynasty": "宋",
        "collection_info": null
    },
    {
        "title": "送同年朱师古龙图赴潼川",
        "author": "范成大",
        "content": "杏园耆旧如晨星，白头相对眼故青。\n奉常礼乐照东蜀，十年清名留汉廷。\n蜀人减估天恩厚，高议清阴犹记否。\n迩来闻道更蠲除，此段始终君一手。\n归见岷峨无愧词，父老笑迎还叹咨。\n贾生未可去宣室，屯膏一州谁谓宜。\n魏阙江湖关出处，招头不用催鸣橹。\n遥知梦境尚京尘，哑咤满船闻鲁语。",
        "dynasty": "宋",
        "collection_info": null
    },
    {
        "title": "题赵希远案鹰图",
        "author": "范成大",
        "content": "学射春山万岁湖，牙门列骑卷平芜。\n如今黄土原边梦，犹识呼鹰嗾犬图。",
        "dynasty": "宋",
        "collection_info": null
    },
    {
        "title": "题米元晖吴兴山水横卷",
        "author": "范成大",
        "content": "道场山麓接何山，影落苕溪浸碧澜。\n只欠荷花三十里，橛头船上把渔竿。",
        "dynasty": "宋",
        "collection_info": null
    },
    {
        "title": "围田叹四绝  其一",
        "author": "范成大",
        "content": "万夫陻水水干源，障断江湖极目天。\n秋潦灌河无洩处，眼看漂尽小家田。",
        "dynasty": "宋",
        "collection_info": null
    },
    {
        "title": "围田叹四绝  其二",
        "author": "范成大",
        "content": "山边百亩古民田，田外新围截半川。\n六七月间天不雨，若为车水到山边。",
        "dynasty": "宋",
        "collection_info": null
    },
    {
        "title": "围田叹四绝  其三",
        "author": "范成大",
        "content": "壑邻罔利一家优，水旱无妨众户愁。\n浪说新收若干税，不知逋失万新收。",
        "dynasty": "宋",
        "collection_info": null
    },
    {
        "title": "围田叹四绝  其四",
        "author": "范成大",
        "content": "台家水利有科条，膏润千年废一朝。\n安得能言两黄鹄，为君重唱復陂谣。",
        "dynasty": "宋",
        "collection_info": null
    },
    {
        "title": "素羹",
        "author": "范成大",
        "content": "毡芋凝酥敌少城，土藷割玉胜南京。\n合和二物归藜糁，新法侬家骨董羹。",
        "dynasty": "宋",
        "collection_info": null
    },
    {
        "title": "夜雨",
        "author": "范成大",
        "content": "烛花垂穗伴空斋，心事如灰入壮怀。\n老倦更阑惟熟睡，任他疎雨滴空阶。",
        "dynasty": "宋",
        "collection_info": null
    },
    {
        "title": "野景",
        "author": "范成大",
        "content": "菰蒲声裏荻花干，鹭立江天水镜宽。\n画不能成诗不到，笔端无处着荒寒。",
        "dynasty": "宋",
        "collection_info": null
    },
    {
        "title": "除夜地炉书事",
        "author": "范成大",
        "content": "节物閒门裏，人情老境中。\n雁声凌急雨，灯影战斜风。\n糟䤑新醅白，柴锥软火红。\n家人忺夜话，我已困蒙茸。",
        "dynasty": "宋",
        "collection_info": null
    },
    {
        "title": "元日立春感叹有作二首  其一",
        "author": "范成大",
        "content": "元日兼春日，霜寒又雪寒。\n併烦传菜手，同捧颂椒盘。\n迭膝稀穿履，扶头懒正冠。\n五年如此度，宁得讳衰残。",
        "dynasty": "宋",
        "collection_info": null
    },
    {
        "title": "元日立春感叹有作二首  其二",
        "author": "范成大",
        "content": "元日兼春日，閒身是老身。\n行年申直戊，交运丑支辛。\n岂敢綦安佚，聊希刮钝屯。\n童儿看书户，把笔已如神。",
        "dynasty": "宋",
        "collection_info": null
    },
    {
        "title": "古鼎作香炉",
        "author": "范成大",
        "content": "云雷萦带古文章，子子孙孙永奉常。\n辛苦勒铭成底事，如今流落管烧香。",
        "dynasty": "宋",
        "collection_info": null
    },
    {
        "title": "偶书",
        "author": "范成大",
        "content": "揑目华中影现身，有为皆妄懒方真。\n已甘搰搰勤为圃，休向滔滔苦问津。\n书至五千空拄腹，钱非十万不通神。\n君看汗简沉碑者，随水随风几窖尘。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其一",
        "author": "范成大",
        "content": "绍运钟阳九，兴王抚半千。\n断鳌娲立极，翔凤汉中天。\n宵旰三星纪，希夷十闰年。\n声容弥宇宙，浯石不胜镌。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其二",
        "author": "范成大",
        "content": "自将吴津骑，谁婴泰一锋。\n旄头连夜落，京观隔江封。\n舞武三成备，书文九译重。\n修攘遗策在，嗣圣续车攻。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其三",
        "author": "范成大",
        "content": "箫勺妖氛静，甄陶叶气还。\n春回慈殿驾，天作佑陵山。\n开闢风云惨，登平日月閒。\n艰难虽独瘠，寿域徧人间。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其四",
        "author": "范成大",
        "content": "传圣家人礼，凝神象帝先。\n勋华今历数，汾社古山川。\n众父尊归父，中天更有天。\n寿宫何所厌，亟上白云仙。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其五",
        "author": "范成大",
        "content": "帝业虽天广，皇心本谷虚。\n神应游混沌，梦不返华胥。\n挍德难涯涘，铭功总绪余。\n谁能言大道，第入四坟书。",
        "dynasty": "宋",
        "collection_info": null
    },
    {
        "title": "太上皇帝灵驾发引輓歌词六首  其六",
        "author": "范成大",
        "content": "文德尧新庙，威灵禹旧山。\n海门宾羽卫，地轴启云关。\n无路攀仙驾，当年拱圣颜。\n小臣衰疾泪，空望帝乡潸。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其一",
        "author": "范成大",
        "content": "身济投艰业，时乘拨乱机。\n荆榛荒帐殿，风雨颒戎衣。\n有日临黄道，无星彗紫微。\n至今淮海上，犹咏六龙飞。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其二",
        "author": "范成大",
        "content": "大孝天孚佑，精诚敌可摧。\n龙輴迁座至，騩驭及泉回。\n永佑千章木，慈宁万寿杯。\n古今无此事，绝德诏方来。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其三",
        "author": "范成大",
        "content": "敛福开皇极，储祥握赤符。\n寇降千猰貐，胡拜两单于。\n洗甲民安枕，垂衣国覆盂。\n有生何以报，寿域亘绵区。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其四",
        "author": "范成大",
        "content": "与子传神器，承家得圣人。\n阶庭天下养，壶峤海中春。\n四叶斑衣乐，三加玉册新。\n寿宫如帝所，何必上霄晨。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其五",
        "author": "范成大",
        "content": "舞羽修文后，投歌讲艺时。\n天章云汉丽，国典日星垂。\n麟绝仲尼笔，猿啼神禹碑。\n伤心河洛水，无处问龙龟。",
        "dynasty": "宋",
        "collection_info": null
    },
    {
        "title": "别拟太上皇帝輓歌词六首  其六",
        "author": "范成大",
        "content": "甫贺蝇传赦，俄惊鹤驭风。\n首山铜鼎就，前殿玉巵空。\n日岂挥戈及，天无炼石功。\n如何千万寿，不待九龄终。",
        "dynasty": "宋",
        "collection_info": null
    },
    {
        "title": "送许耀卿监丞同年赴静江倅四绝  其一",
        "author": "范成大",
        "content": "南国春深雁欲回，湘江花浪一帆开。\n知君不为骖鸾去，直为渊明五斗来。",
        "dynasty": "宋",
        "collection_info": null
    },
    {
        "title": "送许耀卿监丞同年赴静江倅四绝  其二",
        "author": "范成大",
        "content": "罗带江流碧玉峰，旧游如梦一星终。\n烦披藓石寻题字，定有人能记此翁。",
        "dynasty": "宋",
        "collection_info": null
    },
    {
        "title": "送许耀卿监丞同年赴静江倅四绝  其三",
        "author": "范成大",
        "content": "鴈塔交亲比断金，故人岁晚更情深。\n只今不隔同年面，想见青云异日心。",
        "dynasty": "宋",
        "collection_info": null
    },
    {
        "title": "送许耀卿监丞同年赴静江倅四绝  其四",
        "author": "范成大",
        "content": "官涂真有上竿鱼，玉笋翻乘别驾车。\n闻道留行有公论，从今日日看除书。",
        "dynasty": "宋",
        "collection_info": null
    },
    {
        "title": "次韵虞子建见咍赎带作醮  其一",
        "author": "范成大",
        "content": "斋祠难着野衣冠，旋赎金章始见閒。\n台架尘侵毬路暗，花书墨渍笏头斑。\n当年驲骑传呼赐，此日村童拂拭还。\n若比前厅荒驿舍，见存犹可一开颜。",
        "dynasty": "宋",
        "collection_info": null
    },
    {
        "title": "次韵虞子建见咍赎带作醮  其二",
        "author": "范成大",
        "content": "儿女传观省见稀，病身聊復借光辉。\n莫嫌憔悴沈腰瘦，且喜间关秦璧归。\n不是典来还酒债，亦非将去换蓑衣。\n尘鱼甑釜时相阨，微汝谁能为解围。",
        "dynasty": "宋",
        "collection_info": null
    },
    {
        "title": "颜桥道中",
        "author": "范成大",
        "content": "村村篱落总新修，处处田畴尽有秋。\n一段农家好风景，稻堆高出屋山头。",
        "dynasty": "宋",
        "collection_info": null
    },
    {
        "title": "上沙舍舟",
        "author": "范成大",
        "content": "村北村南打稻声，竹舆随处款柴荆。\n斜阳倒景天如醉，明日山行更好晴。",
        "dynasty": "宋",
        "collection_info": null
    },
    {
        "title": "宿阊门",
        "author": "范成大",
        "content": "五更潮落水鸣船，霜送新寒到枕边。\n报道雾收红日上，野翁犹盖短篷眠。",
        "dynasty": "宋",
        "collection_info": null
    },
    {
        "title": "携家石湖赏拒霜",
        "author": "范成大",
        "content": "水上晴云綵蝀横，许多蜂蝶趁船行。\n渔樵引入新花坞，儿女扶登小锦城。\n艷粉发粧朝日丽，湿红浮影晚波清。\n谁知摇落霜林畔，一段韶光画不成。",
        "dynasty": "宋",
        "collection_info": null
    },
    {
        "title": "寿栎东斋午坐",
        "author": "范成大",
        "content": "屋角静突兀，云气低鸿蒙。\n残叶飐疎雨，孤花侧凄风。\n北窗午睡起，一笑万事空。\n无人共此意，莎阶咽微蛩。",
        "dynasty": "宋",
        "collection_info": null
    },
    {
        "title": "晚思",
        "author": "范成大",
        "content": "藓墙莎砌响幽虫，睡起翻书觉梦中。\n残暑一窗风不动，秋阳入竹碎青红。",
        "dynasty": "宋",
        "collection_info": null
    },
    {
        "title": "寿栎堂枕上",
        "author": "范成大",
        "content": "禅床初着小山屏，夜久秋凉枕席清。\n绕鬓飞蚊妨好梦，卧听檐雨入池声。",
        "dynasty": "宋",
        "collection_info": null
    },
    {
        "title": "宿妙庭观次东坡旧韵  其一",
        "author": "范成大",
        "content": "桂殿吹笙夜不归，苏仙诗板挂空悲。\n世人舐鼎何须笑，犹胜先生梦石芝。",
        "dynasty": "宋",
        "collection_info": null
    },
    {
        "title": "宿妙庭观次东坡旧韵  其二",
        "author": "范成大",
        "content": "升降三田自有丹，浪寻盘鼎斫仙坛。\n扣门倦客惟思睡，容膝庵中一枕安。",
        "dynasty": "宋",
        "collection_info": null
    },
    {
        "title": "余杭初出陆",
        "author": "范成大",
        "content": "村媪羣观笑老翁，宦途何处苦龙钟。\n霜毛瘦骨犹千骑，少见行人似箇侬。",
        "dynasty": "宋",
        "collection_info": null
    },
    {
        "title": "桐庐江中初打桨",
        "author": "范成大",
        "content": "二十年前鬓未斑，下滩归路落潮干。\n如今衰雪三千丈，却趁潮平再上滩。",
        "dynasty": "宋",
        "collection_info": null
    },
    {
        "title": "钓台",
        "author": "范成大",
        "content": "久矣心空客路埃，兹行端为主恩来。\n杜陵诗是吾诗句，卧病岂登江上台。",
        "dynasty": "宋",
        "collection_info": null
    },
    {
        "title": "和丰驿",
        "author": "范成大",
        "content": "晚境惟于闭户宜，出门惟有病相随。\n四方虽是男儿志，莫忘柯山在莒时。",
        "dynasty": "宋",
        "collection_info": null
    },
    {
        "title": "次韵龚养正病中见寄",
        "author": "范成大",
        "content": "衰翁扫轨欲垂车，怪子颓然也向隅。\n激水要令风在下，涸泉翻以沫相濡。\n瘠肥邈尔自秦越，势利纷然皆耳余。\n且復放船来话旧，不妨莲叶卧看书。",
        "dynasty": "宋",
        "collection_info": null
    },
    {
        "title": "题蜀果图四首 木瓜",
        "author": "范成大",
        "content": "沈沈黛色浓，糁糁金沙绚。\n却笑宣州房，竞作红粧面。",
        "dynasty": "宋",
        "collection_info": null
    },
    {
        "title": "题蜀果图四首 樱桃",
        "author": "范成大",
        "content": "火齐宝璎珞，垂于绿茧丝。\n幽禽都未觉，和露折新枝。",
        "dynasty": "宋",
        "collection_info": null
    },
    {
        "title": "题蜀果图四首 石榴",
        "author": "范成大",
        "content": "日烘古锦囊，露浥红玛瑙。\n玉池嚥清肥，三彭迹如扫。",
        "dynasty": "宋",
        "collection_info": null
    },
    {
        "title": "题蜀果图四首 甘瓜",
        "author": "范成大",
        "content": "夏肤粗已皴，秋蔕熟将脱。\n不辞抱蔓归，聊慰相如渴。",
        "dynasty": "宋",
        "collection_info": null
    },
    {
        "title": "李粹伯侍御輓词二首  其一",
        "author": "范成大",
        "content": "奕叶邯郸后，乘骢第一人。\n交情多旧雨，到处有阳春。\n磊落功名意，摧颓梦幻身。\n黄垆高可隠，何地着经纶。",
        "dynasty": "宋",
        "collection_info": null
    },
    {
        "title": "李粹伯侍御輓词二首  其二",
        "author": "范成大",
        "content": "公昔参敷纳，人期到辨章。\n珠光空月皎，玉气忽虹藏。\n岁晚东方骑，生平北海觞。\n玳簪风雨散，几客奠楸行。",
        "dynasty": "宋",
        "collection_info": null
    },
    {
        "title": "次韵袁起岩提刑游金焦二山二首  其一",
        "author": "范成大",
        "content": "二山巉绝照南州，俯看千樯总芥舟。\n日脚镕金浮巨浸，波声翻雪撼高丘。\n钟闻两岸诗无敌，口吸西江话已酬。\n别有英雄怀古意，他年击楫誓中流。",
        "dynasty": "宋",
        "collection_info": null
    },
    {
        "title": "次韵袁起岩提刑游金焦二山二首  其二",
        "author": "范成大",
        "content": "忆曾归自雪边州，帆落中𤃩小繫舟。\n食蛤坐来期汗漫，驾鸿飞去揖浮丘。\n卧游久矣无登览，辱赠跫然有唱酬。\n寂寞东皋舒啸后，为君濡笔赋临流。",
        "dynasty": "宋",
        "collection_info": null
    },
    {
        "title": "次韵谢郑少融尚书为寿之作",
        "author": "范成大",
        "content": "交游稀似晓来星，岁月飘如水上萍。\n桂海宦情诗可纪，吴山别恨酒难平。\n我今以病为欣戚，公合于时繫重轻。\n安得故人来话旧，碧空日日暮云生。",
        "dynasty": "宋",
        "collection_info": null
    },
    {
        "title": "郑少融尚书初除端殿以书见及赋诗为贺",
        "author": "范成大",
        "content": "敬老尊贤大政初，速邮响动报新除。\n即从光范开门馆，先向文明直殿庐。\n后日沙堤新宰相，当年革履旧尚书。\n锋车若向吴中路，应记南山有荷锄。",
        "dynasty": "宋",
        "collection_info": null
    },
    {
        "title": "书事三绝  其一",
        "author": "范成大",
        "content": "爨婢请淘酒米，园丁催算花钱。\n如许日生公事，谁云穷巷萧然。",
        "dynasty": "宋",
        "collection_info": null
    },
    {
        "title": "书事三绝  其二",
        "author": "范成大",
        "content": "日日处方候脉，时时推筴禳灾。\n门外虽无车辙，医生卜叟犹来。",
        "dynasty": "宋",
        "collection_info": null
    },
    {
        "title": "书事三绝  其三",
        "author": "范成大",
        "content": "简子约同湖棹，周郎许过田庐。\n碧云日暮空合，多病故人遂疎。",
        "dynasty": "宋",
        "collection_info": null
    },
    {
        "title": "亲邻招集强往便归",
        "author": "范成大",
        "content": "乐天渐老欲谋欢，大似蒸砂不作团。\n已觉笙歌无暖热，仍嫌风月太清寒。\n气衰况復三而竭，心赏尤于四者难。\n却恐人嫌情太薄，聊将花作雾中看。",
        "dynasty": "宋",
        "collection_info": null
    },
    {
        "title": "次韵袁起岩常熟道中三绝句  其一",
        "author": "范成大",
        "content": "小雨萧寒破晚晴，疎疎密密滴檐声。\n乌鸦盘舞黄云乱，早与商量雪意生。",
        "dynasty": "宋",
        "collection_info": null
    },
    {
        "title": "次韵袁起岩常熟道中三绝句  其二",
        "author": "范成大",
        "content": "仄径难胜四牡騑，扁舟辛苦凿冰归。\n简书鞅掌吟诗苦，并与东阳减带回。",
        "dynasty": "宋",
        "collection_info": null
    },
    {
        "title": "次韵袁起岩常熟道中三绝句  其三",
        "author": "范成大",
        "content": "使君横槊赋诗回，断取天风海雨来。\n綵笔从今閒不得，雪花梅蕊一时开。",
        "dynasty": "宋",
        "collection_info": null
    },
    {
        "title": "次韵袁起岩许浦按教水军二绝句  其一",
        "author": "范成大",
        "content": "横波组练试扬舲，风捲鱼龙海欲凝。\n但得绨袍如挟纩，何妨铁甲冷如冰。",
        "dynasty": "宋",
        "collection_info": null
    },
    {
        "title": "次韵袁起岩许浦按教水军二绝句  其二",
        "author": "范成大",
        "content": "戈船战棹疾如飞，莫遣潮沙淀海湄。\n草奏直须穷利病，奉身从此繫安危。",
        "dynasty": "宋",
        "collection_info": null
    },
    {
        "title": "次韵起岩喜雪",
        "author": "范成大",
        "content": "吹成一雪便吹残，风伯无端岂坐悭。\n夜报飞花平瓦壠，晓惊疎雨落檐间。\n休教冻解鱼龙水，更待诚通虎豹关。\n准拟姑苏台上看，春前三度老青山。",
        "dynasty": "宋",
        "collection_info": null
    },
    {
        "title": "枕上闻雪復作方以为喜起岩再示新诗復次韵",
        "author": "范成大",
        "content": "三白何忧稼穑艰，天于玉粒未吾悭。\n不知夜色明空外，但觉朝寒到梦间。\n谁子骑馿吟灞上，何人跋马客蓝关。\n争如睡熟蒲团上，静听饥鸦啄屋山。",
        "dynasty": "宋",
        "collection_info": null
    },
    {
        "title": "起岩又送立春日再得雪诗亦次韵",
        "author": "范成大",
        "content": "十分佳景媚冬残，好事天心不復悭。\n已遣梅花斜竹外，更飘瑞叶向人间。\n渔蓑晚色都堪画，羌笛春光亦度关。\n想得东风来处路，白银宫阙锁三山。",
        "dynasty": "宋",
        "collection_info": null
    },
    {
        "title": "同年杨廷秀秘监接伴北道道中走寄见怀之什次韵答之",
        "author": "范成大",
        "content": "昨遣长鬚迓诗老，人言已过阊门了。\n梅边肠断傍寒溪，诗老官忙应未知。\n何时真访山中许，已办竹深留客处。\n只恐归程官更忙，天驺催上沙堤去。",
        "dynasty": "宋",
        "collection_info": null
    },
    {
        "title": "晓枕闻雨",
        "author": "范成大",
        "content": "暗淡更残景，低迷病酒怀。\n剔灯寒作伴，添被厚如埋。\n胆冷都无梦，心空却似斋。\n地炉煎粥沸，听作雨鸣阶。",
        "dynasty": "宋",
        "collection_info": null
    },
    {
        "title": "雪意方浓復作雨",
        "author": "范成大",
        "content": "拟看飞花阵，翻成建水声。\n雨吾宁不识，雪汝几时成。\n三白从今卜，千仓待此盈。\n黄云如有意，青女莫无情。",
        "dynasty": "宋",
        "collection_info": null
    },
    {
        "title": "春朝早起",
        "author": "范成大",
        "content": "莫笑眠常早，还怜起不迟。\n秾香温夜气，小雨湿春姿。\n瘦比中年甚，寒惟病骨知。\n羡渠儿女健，绕屋探南枝。",
        "dynasty": "宋",
        "collection_info": null
    },
    {
        "title": "咏怀自嘲",
        "author": "范成大",
        "content": "檐溜春犹冻，门扉晚未开。\n退閒惊客至，衰懒怕书来。\n日日教浇竹，朝朝遣探梅。\n园丁应窃笑，犹自说心灰。",
        "dynasty": "宋",
        "collection_info": null
    },
    {
        "title": "早衰",
        "author": "范成大",
        "content": "早衰头脑已冬烘，信拙心情似苦空。\n僚旧姓名多健忘，家人长短总佯聋。\n一窗暖日棋声裏，四壁寒灯药气中。\n晚景只消如此过，不堪拈出教儿童。",
        "dynasty": "宋",
        "collection_info": null
    },
    {
        "title": "习閒",
        "author": "范成大",
        "content": "习閒成懒懒成痴，六用都藏缩似龟。\n雪已许多犹不饮，梅今如此尚无诗。\n閒看猫暖眠毡褥，静听猧寒叫竹篱。\n寂寞无人同此意，时时惟有睡魔知。",
        "dynasty": "宋",
        "collection_info": null
    },
    {
        "title": "一龛",
        "author": "范成大",
        "content": "一龛窄似鸟窠禅，世界悠悠任大千。\n与老有情冬后暖，去仙无几日高眠。\n斫开竹后初三径，忘却诗来又一年。\n破戒忽题无味句，劣能成字不成篇。",
        "dynasty": "宋",
        "collection_info": null
    },
    {
        "title": "阴寒终日兀坐",
        "author": "范成大",
        "content": "东风微解缀檐冰，仍喜朝来井水清。\n腊浅得春全未暖，雪悭和雨最难晴。\n小窗日暖犹棋局，穷巷更深尚屐声。\n莫把摧颓嫌暮景，且将閒散替劳生。",
        "dynasty": "宋",
        "collection_info": null
    },
    {
        "title": "亲戚小集",
        "author": "范成大",
        "content": "避湿违寒不出门，一冬未省正冠巾。\n月从雪后皆奇夜，天向梅边有别春。\n秉烛登临空语旧，拥炉情味莫怀新。\n荣华势利输人惯，赢得尊前现在身。",
        "dynasty": "宋",
        "collection_info": null
    },
    {
        "title": "立春枕上",
        "author": "范成大",
        "content": "择蔬翻餠闹残更，儿女喧喧短梦惊。\n想得春风连夜到，东禅粥鼓忽分明。",
        "dynasty": "宋",
        "collection_info": null
    },
    {
        "title": "睡觉",
        "author": "范成大",
        "content": "寻思断梦半瞢腾，渐见天窗纸瓦明。\n宿鸟噪羣穿竹去，县前犹自打残更。",
        "dynasty": "宋",
        "collection_info": null
    },
    {
        "title": "腊月村田乐府十首 冬舂行",
        "author": "范成大",
        "content": "腊中储蓄百事利，第一先舂年计米。\n群呼步碓满门庭，运杵成风雷动地。\n筛匀箕健无粞糠，百斛只费三日忙。\n齐头圆洁箭子长，隔箩耀日雪生光。\n土仓瓦龛分盖藏，不蠹不腐常新香。\n去年薄收饭不足，今年顿顿炊白玉。\n春耕有种夏有粮，接到明年秋刈熟。\n邻叟来观还叹嗟，贫人一饱不可赊。\n官租私债纷如麻，有米冬舂能几家。",
        "dynasty": "宋",
        "collection_info": null
    },
    {
        "title": "腊月村田乐府十首 灯市行",
        "author": "范成大",
        "content": "吴台今古繁华地，偏爱元宵灯影戏。\n春前腊后天好晴，已向街头作灯市。\n迭玉千丝似鬼工，剪罗万眼人力穷。\n两品争新最先出，不待三五迎东风。\n儿郎种麦荷锄倦，偷閒也向城中看。\n酒垆博簺杂歌呼，夜夜长如正月半。\n灾伤不及什之三，岁寒民气如春酣。\n侬家亦幸荒田少，始觉城中灯市好。",
        "dynasty": "宋",
        "collection_info": null
    },
    {
        "title": "腊月村田乐府十首 祭竈词",
        "author": "范成大",
        "content": "古传腊月二十四，竈君朝天欲言事。\n云车风马小留连，家有杯盘丰典祀。\n猪头烂热双鱼鲜，豆沙甘松粉饵团。\n男儿酌献女儿避，酹酒烧钱竈君喜。\n婢子斗争君莫闻，猫犬触秽君莫嗔。\n送君醉饱登天门，杓长杓短勿復云，乞取利市归来分。",
        "dynasty": "宋",
        "collection_info": null
    },
    {
        "title": "腊月村田乐府十首 口数粥行",
        "author": "范成大",
        "content": "家家腊月二十五，淅米如珠和豆煮。\n大杓轑铛分口数，疫鬼闻香走无处。\n锼姜屑桂浇蔗糖，滑甘无比胜黄粱。\n全家团栾罢晚饭，在远行人亦留分。\n褓中孩子强教尝，余波徧沾获与臧。\n新元叶气调玉烛，天行已过来万福。\n物无疵疠年谷熟，长向腊残分豆粥。",
        "dynasty": "宋",
        "collection_info": null
    },
    {
        "title": "腊月村田乐府十首 爆竹行",
        "author": "范成大",
        "content": "岁朝爆竹传自昔，吴侬政用前五日。\n食残豆粥埽罢尘，截筒五尺煨以薪。\n节间汗流火力透，健仆取将仍疾走。\n儿童却立避其锋，当阶击地雷霆吼。\n一声两声百鬼惊，三声四声鬼巢倾。\n十声百声神道宁，八方上下皆和平。\n却拾焦头迭床底，犹有余威可驱疠。\n屏除药裹添酒杯，昼日嬉游夜浓睡。",
        "dynasty": "宋",
        "collection_info": null
    },
    {
        "title": "腊月村田乐府十首 烧火盆行",
        "author": "范成大",
        "content": "春前五日初更后，排门然火如晴昼。\n大家薪干胜豆䕸，小家带叶烧生柴。\n青烟满城天半白，栖鸟惊啼飞格磔。\n儿孙围坐犬鷄忙，邻曲欢笑遥相望。\n黄宫气应纔两月，岁阴犹骄风栗烈。\n将迎阳艷作好春，政要火盆生暖热。",
        "dynasty": "宋",
        "collection_info": null
    },
    {
        "title": "腊月村田乐府十首 照田蚕行",
        "author": "范成大",
        "content": "乡村腊月二十五，长竿然炬照南亩。\n近似云开森列星，远如风起飘流萤。\n今春雨雹茧丝少，秋日雷鸣稻堆小。\n侬家今夜火最明，的知新岁田蚕好。\n夜阑风焰西復东，此占最吉余难同。\n不惟桑贱谷芃芃，仍更苎麻无节菜无虫。",
        "dynasty": "宋",
        "collection_info": null
    },
    {
        "title": "腊月村田乐府十首 分岁词",
        "author": "范成大",
        "content": "质明奉祠今古同，吴侬用昏盖土风。\n礼成废彻夜未艾，饮福之余即分岁。\n地炉火软苍朮香，饤盘果饵如蜂房。\n就中脆饧专节物，四座齿颊锵冰霜。\n小儿但喜新年至，头角长成添意气。\n老翁把杯心茫然，增年翻是减吾年。\n荆钗劝酒仍祝愿，但愿尊前且强健。\n君看今岁旧交亲，大有人无此杯分。\n老翁饮罢笑捻鬚，明朝重来醉屠苏。",
        "dynasty": "宋",
        "collection_info": null
    },
    {
        "title": "腊月村田乐府十首 卖痴獃词",
        "author": "范成大",
        "content": "除夕更阑人不睡，厌禳钝滞迎新岁。\n小儿呼叫走长街，云有痴獃召人买。\n二物于人谁独无，就中吴侬仍有余。\n巷南巷北卖不得，相逢大笑相捓揄。\n栎翁块坐重帘下，独要买添令问价。\n儿云翁买不须钱，奉赊痴獃千百年。",
        "dynasty": "宋",
        "collection_info": null
    },
    {
        "title": "腊月村田乐府十首 打灰堆词",
        "author": "范成大",
        "content": "除夜将阑晓星烂，粪扫堆头打如愿。\n杖敲灰起飞扑篱，不嫌灰涴新节衣。\n老媪当前再三祝，只要我家长富足。\n轻舟作商重船归，大牸引犊鷄哺儿。\n野茧可缫麦两岐，短衲换着长衫衣。\n当年婢子挽不住，有耳犹能闻我语。\n但如我愿不汝呼，一任汝归彭蠡湖。",
        "dynasty": "宋",
        "collection_info": null
    },
    {
        "title": "自嘲二绝  其一",
        "author": "范成大",
        "content": "终日哓哓漫说空，触来依旧与争锋。\n登时觉悟忙收拾，已是阇黎饭后钟。",
        "dynasty": "宋",
        "collection_info": null
    },
    {
        "title": "自嘲二绝  其二",
        "author": "范成大",
        "content": "恶声恶色横相干，觌面须臾万箭攒。\n有客痴聋都不动，方知我被见闻漫。",
        "dynasty": "宋",
        "collection_info": null
    },
    {
        "title": "海棠欲开雨作",
        "author": "范成大",
        "content": "春睡花枝醉梦回，安排银烛照粧台。\n苍茫不解东风意，政用此时吹雨来。",
        "dynasty": "宋",
        "collection_info": null
    },
    {
        "title": "雨再作政妨海棠",
        "author": "范成大",
        "content": "漂红湿紫满莓苔，泼墨浓云尚送雷。\n风雨岂无他日再，何须随却海棠来。",
        "dynasty": "宋",
        "collection_info": null
    },
    {
        "title": "蛮触",
        "author": "范成大",
        "content": "蛮触纷拏室未虚，心知惩忿欠工夫。\n腹须空洞方容物，事过清凉已丧吾。\n万仞我山高不极，一团心火蔓难图。\n从今立示寒灰观，笑看苍黄走郑巫。",
        "dynasty": "宋",
        "collection_info": null
    },
    {
        "title": "偶然",
        "author": "范成大",
        "content": "偶然寸木压岑楼，且放渠侬出一头。\n鲸漫横江无奈螘，鹏虽运海不如鸠。\n躬当自厚人何责，世已相违我莫求。\n石火光中争底事，宽颜收拾付东流。",
        "dynasty": "宋",
        "collection_info": null
    },
    {
        "title": "晓泊横塘",
        "author": "范成大",
        "content": "短梦难成却易惊，披衣起潄玉池清。\n遥知中夜南风转，汹汹前村草市声。",
        "dynasty": "宋",
        "collection_info": null
    },
    {
        "title": "次韵袁起岩瑞麦此麦两岐山黄熟其间又出一青枝亦已秀实传记所未载也",
        "author": "范成大",
        "content": "民和神福固其宜，况有仁先四者施。\n吴稻即看收再熟，周牟先已秀双岐。\n蕙风半老黄金穗，梅雨重春绿玉枝。\n乐不可支聊发咏，田间日日是芳时。",
        "dynasty": "宋",
        "collection_info": null
    },
    {
        "title": "次韵袁起岩甘雨即日应祈",
        "author": "范成大",
        "content": "天遣贤侯惠此州，随车一雨缓千忧。\n药寮坐看云穿屋，莲棹归将叶盖头。\n三伏凉来那易得，百年饱外更何求。\n合词但祝为霖手，早侍熏絃十二旒。",
        "dynasty": "宋",
        "collection_info": null
    },
    {
        "title": "刘德修少卿避暑惠山因便寄赠",
        "author": "范成大",
        "content": "鸣凤朝阳尺五天，匆匆忽过白鸥边。\n遥怜海内无双士，独酌人间第二泉。\n决去君今身似叶，赠行谁有笔如椽。\n老夫但祝重相见，未拟消魂赋黯然。",
        "dynasty": "宋",
        "collection_info": null
    },
    {
        "title": "幽栖",
        "author": "范成大",
        "content": "幽栖先自懒衣裳，秋暑熏肌汗似浆。\n对客绪言多勉强，谋家生事总荒唐。\n蚤眠不待星当户，晚饭常占日半墙。\n莫道閒中无外慕，朝朝屈指望新凉。",
        "dynasty": "宋",
        "collection_info": null
    },
    {
        "title": "园林",
        "author": "范成大",
        "content": "园林随分有清凉，走徧人间梦几场。\n铁砚磨成双鬓雪，桑弧射得一绳麻。\n光阴画纸为棋局，事业看题检药囊。\n受用切身如此尔，莫于身外更干忙。",
        "dynasty": "宋",
        "collection_info": null
    },
    {
        "title": "七月十八日浓雾作雨不成",
        "author": "范成大",
        "content": "晓雾障朝晖，日脚战未透。\n傥然成一雨，亦足洗尘瞀。\n江南富秋暑，老穉呻永昼。\n田间翻畏凉，能粃嘉谷秀。\n昨朝东有虹，光彩照高柳。\n占云天掠剩，政恐耗升斗。\n阳光趣坚实，乘除或相捄。\n臞儒虽病暍，且復忍污垢。",
        "dynasty": "宋",
        "collection_info": null
    },
    {
        "title": "戏赠勤长老",
        "author": "范成大",
        "content": "从君挥麈演金乘，我已无心缠葛藤。\n第一圆通三鼓梦，大千世界一窗灯。\n罢参柏子庭前意，权作梅花树下僧。\n饭饱閒行復閒坐，人间有味是无能。",
        "dynasty": "宋",
        "collection_info": null
    },
    {
        "title": "次韵袁起岩送示郡沼双莲图",
        "author": "范成大",
        "content": "珠渊玉水折方员，涌出双莲照酒边。\n压倒小湖三级草，增光后沼两重莲。\n苕华名字元相羣，桃叶根株本自连。\n好把吴歈翻楚些，杨荷新曲胜当年。",
        "dynasty": "宋",
        "collection_info": null
    },
    {
        "title": "次王正之提刑韵谢袁起岩知府送末利二槛  其一",
        "author": "范成大",
        "content": "千里移根自海隅，风颿破浪走天吴。\n散花忽到毘耶室，似欲横机试病夫。",
        "dynasty": "宋",
        "collection_info": null
    },
    {
        "title": "次王正之提刑韵谢袁起岩知府送末利二槛  其二",
        "author": "范成大",
        "content": "燕寝香中暑气清，更烦云鬓插琼英。\n明妆暗麝俱倾国，莫与矾仙品弟兄。",
        "dynasty": "宋",
        "collection_info": null
    },
    {
        "title": "再赋末利二绝  其一",
        "author": "范成大",
        "content": "熏蒸沉水意微茫，全树飞来烂熳香。\n休向寒鸦看日景，袛今飞燕侍昭阳。",
        "dynasty": "宋",
        "collection_info": null
    },
    {
        "title": "再赋末利二绝  其二",
        "author": "范成大",
        "content": "忆曾把酒泛湘灕，末利毬边擘荔枝。\n一笑相逢双玉树，花香如梦鬓如丝。",
        "dynasty": "宋",
        "collection_info": null
    },
    {
        "title": "再赋郡沼双莲三绝  其一",
        "author": "范成大",
        "content": "馆娃魂散碧云沉，化作双葩寄恨深。\n千载不偿连理愿，一枝空有合欢心。",
        "dynasty": "宋",
        "collection_info": null
    },
    {
        "title": "再赋郡沼双莲三绝  其二",
        "author": "范成大",
        "content": "池光阑槛倚斜晖，把酒看花醉不归。\n但许鸳鸯相对浴，休惊翡翠一双飞。",
        "dynasty": "宋",
        "collection_info": null
    },
    {
        "title": "再赋郡沼双莲三绝  其三",
        "author": "范成大",
        "content": "两岐秀罢已蒿莱，春意还从菡萏回。\n不是使君和气胜，此花应向别人开。",
        "dynasty": "宋",
        "collection_info": null
    },
    {
        "title": "范村午坐",
        "author": "范成大",
        "content": "好风入修篁，槁叶舞而堕。\n断续一蛩吟，高下双蝶过。\n冻樾午阴圆，静极成痴坐。\n老便几杖供，慵废诵弦课。\n蒲团软易暖，困来百骸惰。\n四傍无人声，谁惊短梦破。",
        "dynasty": "宋",
        "collection_info": null
    },
    {
        "title": "读白傅洛中老病后诗戏书",
        "author": "范成大",
        "content": "乐天号达道，晚境犹作恶。\n陶写頼歌酒，意象颇沉着。\n谓言老将至，不饮何时乐。\n未能忘暖热，要是怕冷落。\n我老乃多戒，颇似僧律缚。\n閒心灰不然，壮气鼓难作。\n岂惟背声尘，亦自屏杯酌。\n日课数行书，生经一囊药。\n若使白公见，应讥太萧索。\n当否竟如何，我友试商略。",
        "dynasty": "宋",
        "collection_info": null
    },
    {
        "title": "秋夕不能佳眠",
        "author": "范成大",
        "content": "昼坐既催颓，夜卧亦展转。\n检校百骸间，无一得安稳。\n四大元假合，解散会归尽。\n何烦造化儿，前期苦相窘。\n咄咄方书空，忽发一笑冁。\n都缘有我相，浪把此身认。\n于中有安否，随即生喜愠。\n蝉声耳根响，蝇趐目中晕。\n无明徧大千，祇自植愁本。\n化儿安在哉，作诗谢不敏。",
        "dynasty": "宋",
        "collection_info": null
    },
    {
        "title": "王正之提刑见和末利小诗甚工今日末利渐过木犀正开復用韵奉呈二绝  其一",
        "author": "范成大",
        "content": "南花宜夏不禁凉，犹绕珍丛觅旧香。\n留得典刑传菊圃，别篘新酒待重阳。",
        "dynasty": "宋",
        "collection_info": null
    },
    {
        "title": "王正之提刑见和末利小诗甚工今日末利渐过木犀正开復用韵奉呈二绝  其二",
        "author": "范成大",
        "content": "末利吟余又木犀，碧瑶叶底露金支。\n从今日日须搜句，莫遣砚池生网丝。",
        "dynasty": "宋",
        "collection_info": null
    },
    {
        "title": "復用韵记昨日坐中剧谈及赵家琵琶之妙呈王正之提刑二绝  其一",
        "author": "范成大",
        "content": "病来六结总龟藏，不用浓熏戒定香。\n花下酒边非我事，但余消瘦是东阳。",
        "dynasty": "宋",
        "collection_info": null
    },
    {
        "title": "復用韵记昨日坐中剧谈及赵家琵琶之妙呈王正之提刑二绝  其二",
        "author": "范成大",
        "content": "曹穆新声和者稀，如今妙手属天支。\n转关濩索都传得，想见飞凰舞绿丝。",
        "dynasty": "宋",
        "collection_info": null
    },
    {
        "title": "再题白傅诗",
        "author": "范成大",
        "content": "香山岁晚惜芳辰，索酒寻花一笑欣。\n列子御风犹有待，邹生吹律强生春。\n若将外物关舒惨，直恐中涂混主宾。\n此老故应深解此，逢场聊戏眼前人。",
        "dynasty": "宋",
        "collection_info": null
    },
    {
        "title": "石湖中秋二十韵十二年前尝与工部兄及宾客为此游今有隔世者感今怀旧而作",
        "author": "范成大",
        "content": "野外行吾意，城中寄却愁。\n半秋三夜月，千古五湖舟。\n涌地金芒发，行天玉镜流。\n珠星沉不现，银汉黯如收。\n高浪连三境，长风近十洲。\n水天双对镜，身世一浮沤。\n迥白包元气，空明慰病眸。\n只怜心浩荡，不管鬓飕飗。\n放棹真狂矣，关门有此不。\n四并非易事，一笑亦难谋。\n急管参渔笛，清歌间棹讴。\n逢迎成邂逅，啸咏劝绸缪。\n女撷苹花献，妻倾竹叶酬。\n今宵如不饮，何处可忘忧。\n忆昔谁同赏，于今岁恰周。\n陟冈睽鲁卫，伐木怆应刘。\n独叹灵光在，能追汗漫游。\n大都缘未尽，岂是病都瘳。\n纵意褰篷席，轻生倚柁楼。\n节宣诚小爽，犹胜赋悲秋。",
        "dynasty": "宋",
        "collection_info": null
    },
    {
        "title": "中秋后两日自上沙回闻千岩观下岩桂盛开復檥石湖留赏一日赋两绝  其一",
        "author": "范成大",
        "content": "金粟枝头一夜开，故应全得小诗催。\n篮舆缓缓随儿女，引入天香洞裏来。",
        "dynasty": "宋",
        "collection_info": null
    },
    {
        "title": "中秋后两日自上沙回闻千岩观下岩桂盛开復檥石湖留赏一日赋两绝  其二",
        "author": "范成大",
        "content": "千岩观下碧瑶林，岁晚青青共此心。\n隠士归兮花未老，每年来把一杯深。",
        "dynasty": "宋",
        "collection_info": null
    },
    {
        "title": "有会而作",
        "author": "范成大",
        "content": "拙是天资懒是真，本来何用戒香熏。\n强阳气尽冥恩怨，杜德机深泯见闻。\n念动即时漂鬼国，心空随处走魔军。\n室中已自空诸有，休负天机与地文。",
        "dynasty": "宋",
        "collection_info": null
    },
    {
        "title": "戏题无常钟二绝  其一",
        "author": "范成大",
        "content": "着衫脱袴两浮休，切莫随渠认路头。\n三尺蒲牢关底事，寻声接响大悠悠。",
        "dynasty": "宋",
        "collection_info": null
    },
    {
        "title": "戏题无常钟二绝  其二",
        "author": "范成大",
        "content": "合成四大散成空，草木经春便有冬。\n生灭去来相对代，为君题作有常钟。",
        "dynasty": "宋",
        "collection_info": null
    },
    {
        "title": "自箴  其一",
        "author": "范成大",
        "content": "有对易成畛域，无情那有从违。\n痴人妄认逆境，平地自生铁围。",
        "dynasty": "宋",
        "collection_info": null
    },
    {
        "title": "自箴  其二",
        "author": "范成大",
        "content": "白傅病犹牵爱，晁公老未断嗔。\n莫问是情是性，但参无我无人。",
        "dynasty": "宋",
        "collection_info": null
    },
    {
        "title": "自箴  其三",
        "author": "范成大",
        "content": "俗物汩陈大好，家奴倒迕何诛。\n泡幻初无典要，光阴况已桑榆。",
        "dynasty": "宋",
        "collection_info": null
    },
    {
        "title": "题毕少董翻经图",
        "author": "范成大",
        "content": "绛帐胡沙暗，青编古意深。\n谁知洛下咏，中有越人吟。",
        "dynasty": "宋",
        "collection_info": null
    },
    {
        "title": "次韵袁起岩喜雨",
        "author": "范成大",
        "content": "使君精祷动仙灵，月御俄从毕噣经。\n昨夜云头随皂盖，今朝雨脚挂青冥。\n池光拍岸浮州宅，湖面粘天涨洞庭。\n剩采吴歈歌岁事，传归击壤调中听。",
        "dynasty": "宋",
        "collection_info": null
    },
    {
        "title": "再次喜雨诗韵以表随车之应",
        "author": "范成大",
        "content": "仙篆驱龙效水灵，佛螺吹梵演云经。\n何烦础汗生蒸润，便借炉熏作晦冥。\n一念故应周法界，万神元不隔明庭。\n昌时圭璧形声应，不似周时莫我听。",
        "dynasty": "宋",
        "collection_info": null
    },
    {
        "title": "三次喜雨诗韵少伸嘉颂",
        "author": "范成大",
        "content": "嚮非贤牧政通灵，几负松陵耒耜经。\n天籁侵晨占少女，雨师连夜檄玄冥。\n作霖岂必求商野，召见谁能右汉庭。\n闻有追锋传好语，从今侧耳为君听。",
        "dynasty": "宋",
        "collection_info": null
    },
    {
        "title": "府公录示和提干喜雨之作辄次元韵",
        "author": "范成大",
        "content": "雨挟潮痕涨具区，流渠决决绕幽居。\n荷锄日课都忘倦，抱瓮天机本不疎。\n且喜水平昌谷稻，莫教雷假介休车。\n老翁饱外还多事，更把林间种树书。",
        "dynasty": "宋",
        "collection_info": null
    },
    {
        "title": "雨后田舍书事再用前韵",
        "author": "范成大",
        "content": "村村畦圃艺新区，处处田庐葺旧居。\n熟透晚梅红的皪，展开新箨翠扶疎。\n向来矜寡犹遗秉，此去污邪又满车。\n谁解续经如鲁史，为将连岁有年书。",
        "dynasty": "宋",
        "collection_info": null
    },
    {
        "title": "放下庵即事三绝  其一",
        "author": "范成大",
        "content": "无风香篆吐长丝，书架凝尘不下帷。\n鸟雀声和晴日暖，午窗扪蝨坐多时。",
        "dynasty": "宋",
        "collection_info": null
    },
    {
        "title": "放下庵即事三绝  其二",
        "author": "范成大",
        "content": "病后天魔不战降，梦中千顷白鸥江。\n心空境寂声尘尽，却爱秋蝇扑纸窗。",
        "dynasty": "宋",
        "collection_info": null
    },
    {
        "title": "放下庵即事三绝  其三",
        "author": "范成大",
        "content": "闭门幽僻断经过，静极兼无雀可罗。\n林下故人知几箇，就中老子得閒多。",
        "dynasty": "宋",
        "collection_info": null
    },
    {
        "title": "寄题西湖并送浄慈显老三绝  其一",
        "author": "范成大",
        "content": "南北高峰旧往还，芒鞋踏徧两山间。\n近来却被官身累，三过西湖不见山。",
        "dynasty": "宋",
        "collection_info": null
    },
    {
        "title": "寄题西湖并送浄慈显老三绝  其二",
        "author": "范成大",
        "content": "膏肓泉石痼烟霞，半世游山不着家。\n老入蒲团三昧定，坐看穿膝长芦芽。",
        "dynasty": "宋",
        "collection_info": null
    },
    {
        "title": "寄题西湖并送浄慈显老三绝  其三",
        "author": "范成大",
        "content": "中秋月了又黄花，卯后新醅午后茶。\n别没工夫谭不二，文殊休更问毘耶。",
        "dynasty": "宋",
        "collection_info": null
    },
    {
        "title": "题药簏",
        "author": "范成大",
        "content": "合成四大本非真，便有千般病染身。\n地火水风都散后，不知染病是何人。",
        "dynasty": "宋",
        "collection_info": null
    },
    {
        "title": "浄慈显老为众行化且示近所写真戏题五绝就作画赞  其一",
        "author": "范成大",
        "content": "孤云野鹤本无求，刚被差充粥饭头。\n担负一𥰭牙齿债，钟鸣鼓响几时休。",
        "dynasty": "宋",
        "collection_info": null
    },
    {
        "title": "浄慈显老为众行化且示近所写真戏题五绝就作画赞  其二",
        "author": "范成大",
        "content": "冒雪敲冰乞米迴，斋堂如海钵单开。\n众中若有知恩者，一粒何曾咬破来。",
        "dynasty": "宋",
        "collection_info": null
    },
    {
        "title": "浄慈显老为众行化且示近所写真戏题五绝就作画赞  其三",
        "author": "范成大",
        "content": "千里驱驰出为人，颜容消瘦老于真。\n食轮转后无余事，莫学诸方转法轮。",
        "dynasty": "宋",
        "collection_info": null
    },
    {
        "title": "浄慈显老为众行化且示近所写真戏题五绝就作画赞  其四",
        "author": "范成大",
        "content": "何时平地起浮图，化得冬粮但付厨。\n推倒禅床并拄杖，饥来吃饭看西湖。",
        "dynasty": "宋",
        "collection_info": null
    },
    {
        "title": "浄慈显老为众行化且示近所写真戏题五绝就作画赞  其五",
        "author": "范成大",
        "content": "殿中泥佛已丹青，堂上禅师也画成。\n笑我形骸枯木样，无禅无佛太粗生。",
        "dynasty": "宋",
        "collection_info": null
    },
    {
        "title": "老态",
        "author": "范成大",
        "content": "浮生自有老规模，寒燠随宜不用拘。\n未尽九秋先挟纩，犹赊十月已开炉。\n一心定后冥欣厌，四大安时适惨舒。\n若使强追年少乐，直成赤手缚于菟。",
        "dynasty": "宋",
        "collection_info": null
    },
    {
        "title": "忆昔",
        "author": "范成大",
        "content": "铅刀曾齿莫邪铦，游倦归欤雪满髯。\n柳带受风元不结，荷盘承露竟无黏。\n逢场皷笛如灰冷，送老虀盐似蜜甜。\n留得本来真面目，行藏何假问龟占。",
        "dynasty": "宋",
        "collection_info": null
    },
    {
        "title": "梅林先生夫人徐氏輓词二首  其一",
        "author": "范成大",
        "content": "择对鸣珂里，宜家驷马门。\n肃雍成孝敬，燕喜助平反。\n阅世弥三寿，还乡忽九原。\n松风摇草露，愁绝后堂萱。",
        "dynasty": "宋",
        "collection_info": null
    },
    {
        "title": "梅林先生夫人徐氏輓词二首  其二",
        "author": "范成大",
        "content": "昔簉鲤庭后，尝瞻林下风。\n一从随地远，五度阅星终。\n教载恩勤在，惊呼梦幻空。\n送车知几两，独欠旧孤童。",
        "dynasty": "宋",
        "collection_info": null
    },
    {
        "title": "胡长文给事輓词三首  其一",
        "author": "范成大",
        "content": "结绶参高妙，垂绅侍邃清。\n紫荷青琐闼，玉帐锦官城。\n行矣超龟列，终然鬰骥程。\n寂寥经济事，遗恨入铭旌。",
        "dynasty": "宋",
        "collection_info": null
    },
    {
        "title": "胡长文给事輓词三首  其二",
        "author": "范成大",
        "content": "许国心如日，还家鬓未星。\n四并供燕喜，万事付撄宁。\n东牖樽犹湛，南园醉不醒。\n凄凉招隠路，苔蚀履綦青。",
        "dynasty": "宋",
        "collection_info": null
    },
    {
        "title": "胡长文给事輓词三首  其三",
        "author": "范成大",
        "content": "姻馆交情厚，官联事契长。\n鸣珂朝并辔，秉独夜传觞。\n何意塘蒲晚，翻哦薤露章。\n羸躯如可强，恸哭踞湖冈。",
        "dynasty": "宋",
        "collection_info": null
    },
    {
        "title": "次韵王正之提刑大卿病中见寄之韵正之得请归四明并以饯行",
        "author": "范成大",
        "content": "名卿绪前辈，风格如玉山。\n纍纍培塿中，见此高孱颜。\n揽辔忽思归，无人解縻贤。\n飘飖驾柴车，浮云视朱丹。\n向来小病恼，体力今已安。\n胡为犯风雪，江湖行路难。\n呼酒暖征衫，宁计斗十千。\n倡酬悔不数，长怀悲短缘。\n离合固常事，匆忙增惘然。\n浩荡海山春，登临想臞仙。\n笑我守荒径，老茧深裹缠。\n拟题忆鄞句，思咽冰下泉。\n迟公寄新作，使我头风痊。",
        "dynasty": "宋",
        "collection_info": null
    },
    {
        "title": "戏题赵从善两画轴三首  其一",
        "author": "范成大",
        "content": "一枝香杏一枝梅，各占东风挂玉钗。\n居士石肠都似梦，王孙心眼怎安排。",
        "dynasty": "宋",
        "collection_info": null
    },
    {
        "title": "戏题赵从善两画轴三首  其二",
        "author": "范成大",
        "content": "无笑无言两断魂，一杯谁为暖霜寒。\n情知别有真真在，试与千呼万唤看。",
        "dynasty": "宋",
        "collection_info": null
    },
    {
        "title": "戏题赵从善两画轴三首  其三",
        "author": "范成大",
        "content": "搔头珠重步微摇，约臂金寒束未牢。\n要见低鬟揎玉腕，更须斜抱紫檀槽。",
        "dynasty": "宋",
        "collection_info": null
    },
    {
        "title": "枕上六言二首  其一",
        "author": "范成大",
        "content": "寒更寂历向晓，短梦参差屡惊。\n鷄鸣似唤我醒，犬吠知有人行。",
        "dynasty": "宋",
        "collection_info": null
    },
    {
        "title": "枕上六言二首  其二",
        "author": "范成大",
        "content": "独眠被出圭角，晏起帐承隙光。\n一老绸缪牖户，几人颠倒衣裳。",
        "dynasty": "宋",
        "collection_info": null
    },
    {
        "title": "喜收知旧书復畏答书二绝  其一",
        "author": "范成大",
        "content": "故人寥落似晨星，珍重书来问死生。\n笔意不如当日健，鬓边应也雪千茎。",
        "dynasty": "宋",
        "collection_info": null
    },
    {
        "title": "喜收知旧书復畏答书二绝  其二",
        "author": "范成大",
        "content": "强裁尺素答相思，两目眵昏腕力疲。\n牵率老夫令至此，门前犹说报书迟。",
        "dynasty": "宋",
        "collection_info": null
    },
    {
        "title": "简毕叔滋觅牡丹",
        "author": "范成大",
        "content": "冷落韶光谷雨寒，一年孤负倚阑干。\n欲知春色偏浓处，须向香风径裏看。",
        "dynasty": "宋",
        "collection_info": null
    },
    {
        "title": "再赋简养正",
        "author": "范成大",
        "content": "南北梅枝噤雪寒，玉梨皴雨泪阑干。\n一年春色摧残尽，更觅姚黄魏紫看。",
        "dynasty": "宋",
        "collection_info": null
    },
    {
        "title": "春日览镜有感",
        "author": "范成大",
        "content": "习气不解老，壮心故嵯峨。\n忽与乡曲齿，方惊年许多。\n有眼不自见，尚谓朱颜酡。\n今朝镜中逢，惟悴如枯荷。\n形骸既迁变，岁华復蹉跎。\n悟此吁已晚，既悟当若何。\n乌兔两恶剧，不满一笑呵。\n但淬割愁剑，何须挥日戈。\n儿童竞佳节，呼唤儛且歌。\n我亦兴不浅，健起相婆娑。",
        "dynasty": "宋",
        "collection_info": null
    },
    {
        "title": "故太夫人章氏輓词二首  其一",
        "author": "范成大",
        "content": "洵美相门裔，有齐邦媛贤。\n藻苹南涧下，萱竹北堂前。\n孝敬三从谨，哀荣五福全。\n松铭诸健笔，题作晋陵阡。",
        "dynasty": "宋",
        "collection_info": null
    },
    {
        "title": "故太夫人章氏輓词二首  其二",
        "author": "范成大",
        "content": "积庆今如许，生儿得宁馨。\n轲亲躬授教，韦子世传经。\n寿斝明卿月，安舆拱使星。\n市桥何处在，梦断一溪青。",
        "dynasty": "宋",
        "collection_info": null
    },
    {
        "title": "舅母太夫人方氏輓词三首  其一",
        "author": "范成大",
        "content": "四德仪邦族，三迁奠里门。\n姑宁忧疾痛，子自乐平反。\n夏枕方供扇，熏堂甫种萱。\n那知秋暑退，无復御轻轩。",
        "dynasty": "宋",
        "collection_info": null
    },
    {
        "title": "舅母太夫人方氏輓词三首  其二",
        "author": "范成大",
        "content": "门户传清白，阶庭侍紫青。\n百年歌燕喜，五福用康宁。\n诀箓尝观妙，旒旌谩勒铭。\n神游定超绝，何必讯泉扃。",
        "dynasty": "宋",
        "collection_info": null
    },
    {
        "title": "舅母太夫人方氏輓词三首  其三",
        "author": "范成大",
        "content": "我愿延陵道，几如渭水阳。\n适传杯泛影，何意隙沉光。\n拟补兰陔雅，翻吟薤露章。\n支离妨执绋，雨泣望楸行。",
        "dynasty": "宋",
        "collection_info": null
    },
    {
        "title": "寿栎堂前小山峰凌霄花盛开葱蒨如画因名之曰凌霄峰  其一",
        "author": "范成大",
        "content": "天风摇曳宝花垂，花下仙人住翠微。\n一夜新枝香焙暖，旋熏金缕绿罗衣。",
        "dynasty": "宋",
        "collection_info": null
    },
    {
        "title": "寿栎堂前小山峰凌霄花盛开葱蒨如画因名之曰凌霄峰  其二",
        "author": "范成大",
        "content": "山容花意各翔空，题作凌霄第一峰。\n门外轮蹄尘扑地，呼来借与一枝筇。",
        "dynasty": "宋",
        "collection_info": null
    },
    {
        "title": "代儿童作立春贴门诗三首  其一",
        "author": "范成大",
        "content": "剪綵宜春胜，泥金祝寿幡。\n雪梅同雪鬓，相对两凌寒。",
        "dynasty": "宋",
        "collection_info": null
    },
    {
        "title": "代儿童作立春贴门诗三首  其二",
        "author": "范成大",
        "content": "绿野添花径，青春引杖藜。\n家人行乐处，双劝玉东西。",
        "dynasty": "宋",
        "collection_info": null
    },
    {
        "title": "代儿童作立春贴门诗三首  其三",
        "author": "范成大",
        "content": "盛族推山长，修龄号栎翁。\n屏花春不老，日日是东风。",
        "dynasty": "宋",
        "collection_info": null
    },
    {
        "title": "代儿童作端午贴门诗三首  其一",
        "author": "范成大",
        "content": "画閤围香裏，明窗宴坐中。\n兵符不须篆，丹转药炉红。",
        "dynasty": "宋",
        "collection_info": null
    },
    {
        "title": "代儿童作端午贴门诗三首  其二",
        "author": "范成大",
        "content": "管领神仙侣，追陪山长家。\n往来惟意适，歌舞对年华。",
        "dynasty": "宋",
        "collection_info": null
    },
    {
        "title": "代儿童作端午贴门诗三首  其三",
        "author": "范成大",
        "content": "黍筒小费名田课，昌歜多浮乐圣杯。\n笑倩艾人看外户，北窗深处咏归来。",
        "dynasty": "宋",
        "collection_info": null
    },
    {
        "title": "重阳不见菊二绝  其一",
        "author": "范成大",
        "content": "节物今年事事迟，小春全未到东篱。\n可怜短髮空欹帽，欠了黄花一两枝。",
        "dynasty": "宋",
        "collection_info": null
    },
    {
        "title": "重阳不见菊二绝  其二",
        "author": "范成大",
        "content": "冷蕊萧疎蝶懒飞，商量何日是花时。\n重阳过后开无害，只恐先生不赋诗。",
        "dynasty": "宋",
        "collection_info": null
    },
    {
        "title": "古风送南卿",
        "author": "范成大",
        "content": "庐阜有佳人，颜色皦冰玉。\n不能时世粧，萧然古冠服。\n纷纭倚市门，组丽眩红绿。\n妖歌促艷舞，飞上黄金屋。\n安知乘鸾侣，流落堕空谷。\n风泉入环佩，月露作膏馥。\n粱肉岂不珍，瀹雪煮黄独。\n聊用慰朝饥，岁寒肤起粟。\n绮丛三尺尘，无路到松竹。\n谁能抚孤桐，为奏招隠曲。",
        "dynasty": "宋",
        "collection_info": null
    },
    {
        "title": "偶至东堂",
        "author": "范成大",
        "content": "岸帻萧骚雪满簪，一閒真是直千金。\n归来栗里多情话，病后香山少醉吟。\n久坐蒲团蕉叶放，閒拖藜杖藓花深。\n饥时吃饭慵时睡，何暇将心更觅心。",
        "dynasty": "宋",
        "collection_info": null
    },
    {
        "title": "李郎中輓词二首  其一",
        "author": "范成大",
        "content": "剧郡思贤牧，名曹失望郎。\n六参能几日，两鬓未全霜。\n霅水新阡远，桐川旧隠荒。\n绝怜垂白母，泪血独还乡。",
        "dynasty": "宋",
        "collection_info": null
    },
    {
        "title": "李郎中輓词二首  其二",
        "author": "范成大",
        "content": "忆昔单车使，惟君勇辅行。\n马隤招共载，羝乳约同盟。\n老去长怀旧，悲来遽隔生。\n故人凋落尽，衰涕不胜横。",
        "dynasty": "宋",
        "collection_info": null
    },
    {
        "title": "谢江东漕杨廷秀秘监送江东集并索近诗二首  其一",
        "author": "范成大",
        "content": "远道悠悠日暮云，愁眉今日为君轩。\n残灯独照江东集，短梦相寻白下门。\n即事想多梅蕊句，有谁堪共桂花樽。\n斯文頼有斯人在，会合何时得细论。",
        "dynasty": "宋",
        "collection_info": null
    },
    {
        "title": "谢江东漕杨廷秀秘监送江东集并索近诗二首  其二",
        "author": "范成大",
        "content": "秃翁衰雪涕垂颐，仿佛三生懒散师。\n浃髓沦肤都是病，倾囷倒廪更无诗。\n笑看笔格网丝徧，閒数窗櫺花影移。\n事业光阴今若此，故人休说旧襟期。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其一",
        "author": "范成大",
        "content": "菊老芙蓉退，化工少均逸。\n蚤晚梅花动，从此无閒日。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其二",
        "author": "范成大",
        "content": "遮藏末利槛，缠裹芭蕉身。\n我亦入室处，忍寒待阳春。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其三",
        "author": "范成大",
        "content": "制芰亦不急，缊袍堪御冬。\n从渠抱枝槁，摵摵鸣霜风。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其四",
        "author": "范成大",
        "content": "种葵如种麦，隔岁已下子。\n仅成一榦花，浪备四时气。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其五",
        "author": "范成大",
        "content": "棠梨芳意多，颇惜岁晼晚。\n殷勤小春花，特地慰愁眼。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其六",
        "author": "范成大",
        "content": "牡丹初翦时，已具新花眼。\n代谢不容髮，笑杀铁门限。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其七",
        "author": "范成大",
        "content": "客从扬州来，遗我扬州花。\n筠笼贮枯枿，明年擅春华。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其八",
        "author": "范成大",
        "content": "风倒酴醿架，长条头抢地。\n趁渠未萌芽，政可相料理。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其九",
        "author": "范成大",
        "content": "清霜染柿叶，荒园有佳趣。\n留连伴岁晚，莫作流红去。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其一○",
        "author": "范成大",
        "content": "真珠缀玉船，梧子炒可供。\n莫嫌能堕髮，老夫头已童。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其一一",
        "author": "范成大",
        "content": "桃能驱不祥，霜后叶铺地。\n抱枝昆崙奴，犹解御魑魅。",
        "dynasty": "宋",
        "collection_info": null
    },
    {
        "title": "霜后纪园中草木十二绝  其一二",
        "author": "范成大",
        "content": "门冬如佳隶，长年护阶除。\n生儿乃不凡，磊落玻璃珠。",
        "dynasty": "宋",
        "collection_info": null
    },
    {
        "title": "以狨坐覆蒲龛中",
        "author": "范成大",
        "content": "蠹蚀尘昏度几年，蒙茸依旧软如绵。\n且来助暖乌皮几，莫忆衝寒紫绣鞯。",
        "dynasty": "宋",
        "collection_info": null
    },
    {
        "title": "再到虎丘",
        "author": "范成大",
        "content": "不过溪桥又两年，偶随筇竹访幽禅。\n有缘再踏云岩路，无处重寻石井泉。\n拟辍半山分座住，先携一枕借床眠。\n觉来饱吃红莲饭，正是塘东稻熟天。",
        "dynasty": "宋",
        "collection_info": null
    },
    {
        "title": "虎丘六绝句 点头石",
        "author": "范成大",
        "content": "当年挥麈讲何经，赚得坚顽侧耳听。\n我自吟诗无法说，石头莫作定盘星。",
        "dynasty": "宋",
        "collection_info": null
    },
    {
        "title": "虎丘六绝句 千人坐",
        "author": "范成大",
        "content": "听经人散藓花深，千古谁能更赏音。\n只好岸巾披鹤氅，风清月白坐弹琴。",
        "dynasty": "宋",
        "collection_info": null
    },
    {
        "title": "虎丘六绝句 白莲池",
        "author": "范成大",
        "content": "碧泓白石偃樛枝，爱水嫌风老更低。\n潭影中间龙影卧，一山好处没人题。",
        "dynasty": "宋",
        "collection_info": null
    },
    {
        "title": "虎丘六绝句 剑池",
        "author": "范成大",
        "content": "石罅泓渟剑气潜，谁将楼阁苦庄严。\n只知暖热游人眼，不道苍藤翠木嫌。",
        "dynasty": "宋",
        "collection_info": null
    },
    {
        "title": "虎丘六绝句 致爽阁",
        "author": "范成大",
        "content": "碧嶂横陈似断鳌，画阑相对两雄豪。\n东轩只有云千顷，不似西山爽气高。",
        "dynasty": "宋",
        "collection_info": null
    },
    {
        "title": "虎丘六绝句 方丈南窗",
        "author": "范成大",
        "content": "鼓板钟鱼彻晓喧，谁云方外事萧然。\n窗间日暮寒烟重，未到斋时我正眠。",
        "dynasty": "宋",
        "collection_info": null
    },
    {
        "title": "雪寒围炉小集",
        "author": "范成大",
        "content": "席帘纸阁护香浓，说有谈空爱烛红。\n高饤羶根浇杏酪，旋融雪汁煮松风。\n康年气象冬三白，浮世功名酒一中。\n无事闭门渠易得，何人蹑屐响墙东。",
        "dynasty": "宋",
        "collection_info": null
    },
    {
        "title": "白玉楼步虚词六首  其一",
        "author": "范成大",
        "content": "珠霄境，却似化人宫。\n梵气弥罗融万象，玉楼十二倚清空，一片宝光中。",
        "dynasty": "宋",
        "collection_info": null
    },
    {
        "title": "白玉楼步虚词六首  其二",
        "author": "范成大",
        "content": "浮黎路，依约太微间。\n雪色宝阶千万丈，人间遥作白虹看，幢节度高寒。",
        "dynasty": "宋",
        "collection_info": null
    },
    {
        "title": "白玉楼步虚词六首  其三",
        "author": "范成大",
        "content": "罡风起，背负玉虚廷。\n九素烟中寒一色，扶阑四面是青冥，环拱万珠星。",
        "dynasty": "宋",
        "collection_info": null
    },
    {
        "title": "白玉楼步虚词六首  其四",
        "author": "范成大",
        "content": "流铃响，龙驭籋云来。\n夹道骞华笼綵仗，红云扶辂辗天街，迎驾鹤毰毸。",
        "dynasty": "宋",
        "collection_info": null
    },
    {
        "title": "白玉楼步虚词六首  其五",
        "author": "范成大",
        "content": "钧天奏，流韵满空明。\n琪树玲珑珠网碎，仙风吹作步虚声，相和八鸾鸣。",
        "dynasty": "宋",
        "collection_info": null
    },
    {
        "title": "白玉楼步虚词六首  其六",
        "author": "范成大",
        "content": "楼阑外，辇道插非烟。\n閒上鬰萧台上看，空歌来自始青天，扬袂揖飞仙。",
        "dynasty": "宋",
        "collection_info": null
    },
    {
        "title": "送赵从善少卿将漕淮东",
        "author": "范成大",
        "content": "玉笋风标右汉廷，起家聊直使车星。\n古来将相多头黑，此去功名尚鬓青。\n披草两年南北巷，折梅明日短长亭。\n门前车辙从今少，寂寞柴荆且暂扃。",
        "dynasty": "宋",
        "collection_info": null
    },
    {
        "title": "范村雪后",
        "author": "范成大",
        "content": "习气犹余烬，钟情未湿灰。\n忍寒贪看雪，讳老强寻梅。\n熨贴愁眉展，勾般笑口开。\n直疑身健在，时有句飞来。",
        "dynasty": "宋",
        "collection_info": null
    },
    {
        "title": "寒夜观雪",
        "author": "范成大",
        "content": "静极孤鸿响，寒疑万籁喑。\n眼花灯下字，髭断雪中吟。\n颇似偿前债，非关惜寸阴。\n可怜蝴蝶梦，翩作蠹书蟫。",
        "dynasty": "宋",
        "collection_info": null
    },
    {
        "title": "瓶花二首  其一",
        "author": "范成大",
        "content": "水仙携蜡梅，来作散花雨。\n但惊醉梦醒，不辨香来处。",
        "dynasty": "宋",
        "collection_info": null
    },
    {
        "title": "瓶花二首  其二",
        "author": "范成大",
        "content": "小梅未可折，不折惜空回。\n拥鼻捻一枝，也道探春来。",
        "dynasty": "宋",
        "collection_info": null
    },
    {
        "title": "瑞香三首  其一",
        "author": "范成大",
        "content": "小槛移秀色，端来媚禅房。\n道人不解饮，醺然醉天香。",
        "dynasty": "宋",
        "collection_info": null
    },
    {
        "title": "瑞香三首  其二",
        "author": "范成大",
        "content": "紫云蹙绣被，团栾覆衣篝。\n浓熏百和韵，香极却成愁。",
        "dynasty": "宋",
        "collection_info": null
    },
    {
        "title": "瑞香三首  其三",
        "author": "范成大",
        "content": "一丛三百朶，细细拆浓檀。\n帘幕护花气，不知窗外寒。",
        "dynasty": "宋",
        "collection_info": null
    },
    {
        "title": "廛居久不见山或劝作小楼以助登览又力不能办今年益衰此兴亦阑矣",
        "author": "范成大",
        "content": "结庐占城市，初岂卜云吉。\n谒医并治庖，二事便衰疾。\n乘除徐自笑，翻觉此计失。\n经年不见山，无异处暗室。\n平生痼烟霞，岁晚成俗物。\n安得百尺楼，屋上高突兀。\n列岫拥青来，爽气助占毕。\n尝试与匠谋，工费猬毛出。\n俸余强弩末，家事空囊涩。\n经营十年余，高兴竟萧瑟。\n人生不如意，十事常六七。\n身今况迟暮，长算屈短日。\n纵成此段奇，髮白何由漆。\n且学商山翁，弯跧蛰霜橘。",
        "dynasty": "宋",
        "collection_info": null
    },
    {
        "title": "爱雪歌",
        "author": "范成大",
        "content": "平生爱雪如子猷，江湖乘兴常泛舟。\n长篙斲冰阴火迸，玉板破碎凝不流。\n淙琤大响出船底，两舷戛击锵鸣球。\n棹夫披蓑舞白凤，滩子挽繂拖素虬。\n四开篷窗爱清供，风卷花絮飞来稠。\n飘飘着衣宝唾住，片片入酒春酥浮。\n醉中榜入玉烟去，耳热不管寒飕飕。\n大千空蒙到何许，日暮未肯回船头。\n夜深冻合随处泊，歌呼达晓鱼龙愁。\n明朝掬雪颒且潄，挥毫落纸云烟遒。\n新诗往往成故事，至今句法留沧洲。\n推迁华年絃柱换，俛仰归鬓塘蒲秋。\n晓衾闻雪亦健起，径欲一棹追昔游。\n毡衫肨肛束浑脱，絮帽匼匝蒙兜鍪。\n十步出门九步坐，儿女遮说相苛留。\n谓言此是少年事，岁晚牖户当绸缪。\n万景无穷鼎鼎至，百年有限垂垂休。\n梦随落鴈堕沙嘴，愁对饥鸱蹲瓦沟。\n重寻胜践可復许，且挹清寒揩病眸。\n须臾未遽妨性命，呼童尽捲风帘鈎。",
        "dynasty": "宋",
        "collection_info": null
    },
    {
        "title": "墙外卖药者九年无一日不过吟唱之声甚适雪中呼问之家有十口一日不出即饥寒矣",
        "author": "范成大",
        "content": "十口啼号责望深，宁容安稳坐毡针。\n长鸣大咤欺风雪，不是甘心是苦心。",
        "dynasty": "宋",
        "collection_info": null
    },
    {
        "title": "大雪送炭与芥隠",
        "author": "范成大",
        "content": "无因同拨地炉灰，想见柴荆晚未开。\n不是雪中须送炭，聊装风景要诗来。",
        "dynasty": "宋",
        "collection_info": null
    },
    {
        "title": "雪后苦寒",
        "author": "范成大",
        "content": "旋融檐滴冻琅玕，风力如刀刮面寒。\n雪阵搅空风却软，天公知我倚阑干。",
        "dynasty": "宋",
        "collection_info": null
    },
    {
        "title": "新岁书怀",
        "author": "范成大",
        "content": "门閴知閒好，窗晴与睡宜。\n岁华书户笔，年例探梅诗。\n看长棋三着，量添饭两匙。\n豁除身外事，未是苦衰迟。",
        "dynasty": "宋",
        "collection_info": null
    },
    {
        "title": "次韵养正元日六言",
        "author": "范成大",
        "content": "岁踰耳顺俄七，年去古稀只三。\n从今莲叶巢稳，谁在槐柯战酣。\n脐下丹田休想，口边白醭罢参。\n渴饮饥餐困睡，是名真学瞿聃。",
        "dynasty": "宋",
        "collection_info": null
    },
    {
        "title": "次韵姜尧章雪中见赠",
        "author": "范成大",
        "content": "玉龙阵长空，皋比忽先犯。\n鳞甲塞天飞，战逐三百万。\n当时访戴舟，却访一寒范。\n新诗如美人，蓬荜愧三粲。",
        "dynasty": "宋",
        "collection_info": null
    },
    {
        "title": "次韵徐提举游石湖三绝  其一",
        "author": "范成大",
        "content": "三径荒芜岫幌开，锦车何事肯徘徊。\n春风想为高人住，落絮残花好在哉。",
        "dynasty": "宋",
        "collection_info": null
    },
    {
        "title": "次韵徐提举游石湖三绝  其二",
        "author": "范成大",
        "content": "日脚烘晴已破烟，山头云气尚披绵。\n却须多谢朝来雨，洗浄明湖镜裏天。",
        "dynasty": "宋",
        "collection_info": null
    },
    {
        "title": "次韵徐提举游石湖三绝  其三",
        "author": "范成大",
        "content": "天上麒麟翰墨林，当家手笔擅文心。\n欲知万顷陂中意，但向三篇句裏寻。",
        "dynasty": "宋",
        "collection_info": null
    },
    {
        "title": "闰月四日石湖众芳烂熳",
        "author": "范成大",
        "content": "北垞南冈总是家，儿童随逐任驩譁。\n开尝腊尾蒸来酒，点数春头接过花。\n尽把园林蒙锦绣，多添门户锁烟霞。\n杖藜想被春风笑，扶却衰翁管物华。",
        "dynasty": "宋",
        "collection_info": null
    },
    {
        "title": "检校石湖新田",
        "author": "范成大",
        "content": "今朝南野试开荒，分手耘锄草棘场。\n下地若干全种秫，高原无几谩栽桑。\n芦芽碧处重增岸，梅子黄时早浚塘。\n田里只知温饱事，从今拚却半年忙。",
        "dynasty": "宋",
        "collection_info": null
    },
    {
        "title": "致政孙从政輓词",
        "author": "范成大",
        "content": "丈室推居士，安居称老夫。\n回骸桑下饿，续命辙中枯。\n重道几三叟，轻财似八厨。\n欲知潜德报，青紫付遗孤。",
        "dynasty": "宋",
        "collection_info": null
    },
    {
        "title": "寄题林景思雪巢六言三首  其一",
        "author": "范成大",
        "content": "大地九冰彻底，小巢四壁俱空。\n只有梅花同调，雪中无限春风。",
        "dynasty": "宋",
        "collection_info": null
    },
    {
        "title": "寄题林景思雪巢六言三首  其二",
        "author": "范成大",
        "content": "何处温泉火井，谁家熊席狐裘。\n堂燕几番炎热，冰蚕一茧绸缪。",
        "dynasty": "宋",
        "collection_info": null
    },
    {
        "title": "寄题林景思雪巢六言三首  其三",
        "author": "范成大",
        "content": "万境人踪尽绝，百围天籁都沉。\n惟余冷淡生活，时復捻髭冻吟。",
        "dynasty": "宋",
        "collection_info": null
    },
    {
        "title": "枕上二绝效杨廷秀  其一",
        "author": "范成大",
        "content": "藤枕频移触画屏，无憀滋味厌残更。\n寒鸡且道贪眠着，窗纸如何不肯明。",
        "dynasty": "宋",
        "collection_info": null
    },
    {
        "title": "枕上二绝效杨廷秀  其二",
        "author": "范成大",
        "content": "枕前百念忽纷然，旧学新闻总现前。\n现到天明无可现，依前还我日高眠。",
        "dynasty": "宋",
        "collection_info": null
    },
    {
        "title": "送文处厚归蜀类试",
        "author": "范成大",
        "content": "万里东来万里归，正怜寡妇与孤儿。\n死生契阔心如铁，风雨飘摇鬓欲丝。\n早集汉庭陪振鹭，莫留岷岭恋蹲鸱。\n故家零落今余几，门户非君更属谁。",
        "dynasty": "宋",
        "collection_info": null
    },
    {
        "title": "重送文处厚因寄蜀父老三首  其一",
        "author": "范成大",
        "content": "江上连樯迭鼓行，不争微利即争名。\n算来无似君潇洒，来往空船载月明。",
        "dynasty": "宋",
        "collection_info": null
    },
    {
        "title": "重送文处厚因寄蜀父老三首  其二",
        "author": "范成大",
        "content": "下峡东归十五年，因君话旧意茫然。\n烦将远道悠悠梦，直到天西暑雪边。",
        "dynasty": "宋",
        "collection_info": null
    },
    {
        "title": "重送文处厚因寄蜀父老三首  其三",
        "author": "范成大",
        "content": "灌口江源不断流，峨眉山月几番秋。\n江山好处吾能记，为问江山记客否。",
        "dynasty": "宋",
        "collection_info": null
    },
    {
        "title": "虎丘新復古石井泉太守沈虞卿舍人劝农过之为赋三绝谨次韵  其一",
        "author": "范成大",
        "content": "劝耕堂上醉高年，和气春风共蔼然。\n大士亦修随喜供，夜来古井跃新泉。",
        "dynasty": "宋",
        "collection_info": null
    },
    {
        "title": "虎丘新復古石井泉太守沈虞卿舍人劝农过之为赋三绝谨次韵  其二",
        "author": "范成大",
        "content": "落纸云烟堕翠峦，一泓潭月斗清寒。\n凤凰池上挥毫手，却掬山泉淬笔端。",
        "dynasty": "宋",
        "collection_info": null
    },
    {
        "title": "虎丘新復古石井泉太守沈虞卿舍人劝农过之为赋三绝谨次韵  其三",
        "author": "范成大",
        "content": "传闻公作新亭好，先报侬家拄杖知。\n便拟挈瓶来煮茗，绕阑干角徧寻诗。",
        "dynasty": "宋",
        "collection_info": null
    },
    {
        "title": "连夕大风凌寒梅已零落殆尽三绝  其一",
        "author": "范成大",
        "content": "枝南枝北玉初匀，夜半颠风捲作尘。\n春梦都无三日好，一冬忙杀探梅人。",
        "dynasty": "宋",
        "collection_info": null
    },
    {
        "title": "连夕大风凌寒梅已零落殆尽三绝  其二",
        "author": "范成大",
        "content": "玉雪飘零贱似泥，惜花还记赏花时。\n赏花不许轻攀折，只许家人戴一枝。",
        "dynasty": "宋",
        "collection_info": null
    },
    {
        "title": "连夕大风凌寒梅已零落殆尽三绝  其三",
        "author": "范成大",
        "content": "花开长恐赏花迟，花落何曾报我知。\n人自多情春不管，强颜犹作送春诗。",
        "dynasty": "宋",
        "collection_info": null
    },
    {
        "title": "唐懿仲诸公见过小饮凌寒残梅之下二绝  其一",
        "author": "范成大",
        "content": "春风动是隔年期，更对残花把一巵。\n少待和烟和月看，依稀犹似未开时。",
        "dynasty": "宋",
        "collection_info": null
    },
    {
        "title": "唐懿仲诸公见过小饮凌寒残梅之下二绝  其二",
        "author": "范成大",
        "content": "问人何处是花蹊，香玉匀铺不见泥。\n莫怪山翁行步涩，更无空处着枯藜。",
        "dynasty": "宋",
        "collection_info": null
    },
    {
        "title": "云露堂前杏花",
        "author": "范成大",
        "content": "蜡红枝上粉红云，日丽烟浓看不真。\n浩荡光风无畔岸，如何锁得杏园春。",
        "dynasty": "宋",
        "collection_info": null
    },
    {
        "title": "梦觉作",
        "author": "范成大",
        "content": "年增血气减，药密饮食稀。\n气象不堪说，头颅从可知。\n忽作少年梦，娇痴逐儿嬉。\n觉来一惘然，形骸乃尔衰。\n梦中观河见，只是三岁时。\n方悟梦良是，却疑觉为非。",
        "dynasty": "宋",
        "collection_info": null
    },
    {
        "title": "次韵陈融甫支盐年家见赠二首  其一",
        "author": "范成大",
        "content": "范村如荒村，一老雪垂领。\n高轩款门来，惊破雀罗静。\n披草出迎客，玉笋森秀整。\n短章虽寂寞，染指已尝鼎。\n归骖不可驻，晨昏思定省。",
        "dynasty": "宋",
        "collection_info": null
    },
    {
        "title": "次韵陈融甫支盐年家见赠二首  其二",
        "author": "范成大",
        "content": "乃翁一经传，播穫了家事。\n短檠寓真乐，尺璧岂良贵。\n年家有宁馨，令我喜无寐。\n加鞭翰墨场，一跃羣空冀。",
        "dynasty": "宋",
        "collection_info": null
    },
    {
        "title": "闻石湖海棠盛开亟携家过之三绝  其一",
        "author": "范成大",
        "content": "东风花信十分开，细意留连待我来。\n开过十分风不动，更无一片点苍苔。",
        "dynasty": "宋",
        "collection_info": null
    },
    {
        "title": "闻石湖海棠盛开亟携家过之三绝  其二",
        "author": "范成大",
        "content": "家人扶上锦城头，蜂蝶团中烂熳游。\n报答春光须小醉，红云洞裏按伊州。",
        "dynasty": "宋",
        "collection_info": null
    },
    {
        "title": "闻石湖海棠盛开亟携家过之三绝  其三",
        "author": "范成大",
        "content": "低花妨帽小携筇，深浅臙脂一万重。\n不用高烧银烛照，暖云烘日正春浓。",
        "dynasty": "宋",
        "collection_info": null
    },
    {
        "title": "寄题毛君先生莲华峰庵",
        "author": "范成大",
        "content": "天台一万八千丈，莲华峰在诸峰上。\n峰前结屋屋打头，独有幽人自来往。\n湖海云游二十春，归来还作住庵人。\n漫山苦荬食不尽，绕屋长松为四邻。\n丹诀三千满云笈，往来且喜无交涉。\n清晨石上一炉香，此时天地皆欣合。\n我衰无力供樵苏，尚能相伴暖团蒲。\n但愿瘦筇缘未断，会把莲峰分一半。",
        "dynasty": "宋",
        "collection_info": null
    },
    {
        "title": "幽誓",
        "author": "范成大",
        "content": "天风厉兮山木黄，岁晼晚兮又早霜。\n虎号崖兮石飞下，山中人兮孰虞。\n予造轫兮挟辀，纷不可兮此淹留。\n灵晔兮遄迈，趣驾兮远游。\n予高驰兮雨濡盖，予揭浅兮水渐佩。\n横四方兮未极，泥盎盎兮予车以败。\n望夫君兮天东南，江復山兮斯路巉。\n恍欲遇兮忽不见，奄昼晦兮云昙昙。\n前马兮无路，税驾兮无所。\n谁与共兮芳馨，独苍茫兮愁苦。",
        "dynasty": "宋",
        "collection_info": null
    },
    {
        "title": "愍游",
        "author": "范成大",
        "content": "君胡为兮远游，蹇行迷兮路阻修。\n朝予济兮沧海，灵胥怒兮蛟跞舟。\n暮予略兮太行，车堕辐兮骖决。\n攀援怪蔓兮一息，雷昼阚兮山裂。\n四无人兮又风雨，灵幽幽兮为予愁绝。\n君胡为兮远道，委玉躬兮荒草。\n与魑魅兮争光，与虎兕兮羣嘷。\n君之居兮社木苍然，衡门之下兮可以休老。\n归来兮婆娑，芳满堂兮儛歌。\n奉君子兮眉寿，光风荡兮酒生波。\n云日兮同社，月星兮偕夜。\n千秋兮岁华，弭予盖兮绁予马。\n悲莫悲兮天涯，乐莫乐兮还家。",
        "dynasty": "宋",
        "collection_info": null
    },
    {
        "title": "交难",
        "author": "范成大",
        "content": "美一人兮岩之扃，佩璧月兮间珠星。\n岁既单兮不圭币，路巉绝兮远莫致。\n稼石田兮长饥，谁与此兮蓺之。\n藉予玉兮双瑴，先予絺兮五两。\n不万一兮当此，託长风兮寄想。\n长风兮无旁，吾媒乏兮凤凰。\n谓苹若兮蒿艾，凤告予兮以不祥。\n恐青女兮行秋，奄销歇兮众芳。\n搴芳华兮玉蕤，将以遗兮所思。\n玉蕤兮霜露，所思兮未知。",
        "dynasty": "宋",
        "collection_info": null
    },
    {
        "title": "归将",
        "author": "范成大",
        "content": "舆不济兮中河，日欲暮兮情多。\n子兰桡兮蕙棹，愿因子兮凌波。\n眢壑兮以渔，周落兮以驱。\n骊龙兮飞度，郊之麟兮去汝。\n波河濆兮迷涂，黄流怒兮不可以桴。\n目八极兮怅望，独顾怀兮此都。\n御右兮告病，銮铃兮靡骋。\n河之水兮洋洋，不济此兮有命。",
        "dynasty": "宋",
        "collection_info": null
    },
    {
        "title": "衡岳寺僧刺血法华经赞",
        "author": "范成大",
        "content": "佛手真法身，晃耀紫金色。\n散满十方界，聚为七袠书。\n七袠徧河沙，震诵说妙法。\n非聚亦非散，是则法眼观。",
        "dynasty": "宋",
        "collection_info": null
    },
    {
        "title": "立春",
        "author": "范成大",
        "content": "候管灰初动，条风已发春。\n万灵归化育，一气验平均。\n农事牛先示，人情蠖欲伸。\n优哉汉疏广，樽酒过嘉辰。",
        "dynasty": "宋",
        "collection_info": null
    },
    {
        "title": "元夕呈冲卿侍郎",
        "author": "范成大",
        "content": "人间胜事不常有，自古年华无重回。\n半夜飞云併行月，平明微雨拂轻埃。\n莲花正在山头发，桃树应从洞裏开。\n寄语夫君急行柬，省闱看是辟书来。",
        "dynasty": "宋",
        "collection_info": null
    },
    {
        "title": "上元有感",
        "author": "范成大",
        "content": "岳树五千仞，莲花千万枝。\n宛然明月夜，非是少年时。\n已自欢悰少，那堪官绪羁。\n人言急行乐，何以且迟迟。",
        "dynasty": "宋",
        "collection_info": null
    },
    {
        "title": "上元观灯",
        "author": "范成大",
        "content": "万家罗绮竞喧阗，乐事能并在锦川。\n兰烛连衢千对烂，冰轮此夕十分圆。\n喜逢蜀国寻春日，正是摩陀供佛天。\n人物熙熙醒醉裏，却思风景似当年。",
        "dynasty": "宋",
        "collection_info": null
    },
    {
        "title": "初冬",
        "author": "范成大",
        "content": "节令坚冰始，民风古意淳。\n星行穷少皡，正岁述咸秦。\n俗礼嫌端拜，头风强裹巾。\n红泥炉畔酒，从此卜亲邻。",
        "dynasty": "宋",
        "collection_info": null
    },
    {
        "title": "初冬近饮酒作",
        "author": "范成大",
        "content": "天水边陲南接蜀，秦山翠照峨峨绿。\n世间岂有粪金牛，枉使五丁斧山玉。\n罢侯置守自蜀始，监郡东来两成毂。\n至今芙蓉城上土，邦人犹记张仪筑。\n偏方远僻坐井底，岂知东国穷锋镞。\n十月为正布时令，方验水行改周木。\n南征北戍幸息肩，洒酒炰豚贺新属。\n祖龙妄意一至万，当道已闻神妪哭。\n炎家天子起编户，政患嬴皇威令酷。\n急于恩纪缓文法，正岁尚犹传五六。\n吾民久已作秦民，迄今十月犹遗俗。\n野人何暇论年代，但忆每逢多稼熟。\n青裾女子翻茜袖，抽鎌穫稻腰如束。\n三时勤苦一时好，自古有年非汝独。\n七雄争战已遥远，万代兴亡真返復。\n洛诵徒劳口嗫嚅，不如屡把壶中醁。",
        "dynasty": "宋",
        "collection_info": null
    },
    {
        "title": "予寓邑中与诸子讲学巨山侄孙转示初冬书事因用韵",
        "author": "范成大",
        "content": "霜风几夕报初寒，蟋蟀归来已四迁。\n旧物有毡眠软暖，讲堂逢鱓馈新鲜。\n功名久已遗清老，征戍何由及晚年。\n暴客更缘贫见外，时危身老亦悠悠。",
        "dynasty": "宋",
        "collection_info": null
    },
    {
        "title": "初冬小园寓目",
        "author": "范成大",
        "content": "独树乔松色，閒云淡落晖。\n新霜黄橘重，久雨翠梧稀。\n暗雀鸣还啄，高乌定更飞。\n敝貂犹故在，卒岁免无衣。",
        "dynasty": "宋",
        "collection_info": null
    },
    {
        "title": "立冬夜舟中作",
        "author": "范成大",
        "content": "人逐年华老，寒随雨意增。\n山头望樵火，水底见渔灯。\n浪影生千迭，沙痕没几棱。\n峨眉欲还观，须待到晨兴。",
        "dynasty": "宋",
        "collection_info": null
    },
    {
        "title": "冬至夜发峡州舟中作",
        "author": "范成大",
        "content": "舟中万里行，灯下一阳生。\n不减在家好，都忘为旅情。\n霜干风愈劲，云淡月微明。\n况有诗兼酒，樽前莫问更。",
        "dynasty": "宋",
        "collection_info": null
    },
    {
        "title": "和马少伊韵",
        "author": "范成大",
        "content": "气压伊吾一剑鸣，风生铜柱百蛮惊。\n君家自有堂堂阵，我欲周旋恐曳兵。",
        "dynasty": "宋",
        "collection_info": null
    },
    {
        "title": "次韵项丈雪诗",
        "author": "范成大",
        "content": "兜罗世界三千剎，重璧楼台十二城。\n云暗峨嵋封古色，日曛鳷鹊溜春声。\n莫将蕉叶评摩诘，且捻梅花慰广平。\n更忆缑山可怜夜，怯寒谁与伴调笙。",
        "dynasty": "宋",
        "collection_info": null
    },
    {
        "title": "元日奉呈项丈诸生",
        "author": "范成大",
        "content": "节物阴涔裏，人情冷淡中。\n百忧寻老大，一笑属儿童。\n雪意愁饥雀，风声入断鸿。\n新衣满闾巷，终日自西东。",
        "dynasty": "宋",
        "collection_info": null
    },
    {
        "title": "西郊寻梅",
        "author": "范成大",
        "content": "西郊梅花矜绝艳，走马独来看不厌。\n似羞流落蒙市尘，宁堕荒寒傍茅店。\n翛然自是世外人，过去生中差一念。\n浅颦常鄙桃李学，独立不容鶑蝶觇。\n山樊水仙晚角出，大是春秋吴楚僭。\n余花岂无好颜色，病在一俗无由砭。\n朱栏玉砌渠有命，断桥流水君何欠。\n嗟予相与颇同调，身客剑南家在剡。\n凄凉万里归无日，萧飒二毛衰有渐。\n尚能作意晚相从，烂醉不辞杯潋滟。",
        "dynasty": "宋",
        "collection_info": null
    },
    {
        "title": "田家",
        "author": "范成大",
        "content": "穉子呼牛女拾薪，山妻自脍小溪鳞。\n安知曝背庭中老，不是渊明行辈人。",
        "dynasty": "宋",
        "collection_info": null
    },
    {
        "title": "秋蝉",
        "author": "范成大",
        "content": "断角斜阳触处愁，长亭搔首晚悠悠。\n世间最有蝉堪恨，送尽行人送尽秋。",
        "dynasty": "宋",
        "collection_info": null
    },
    {
        "title": "村居即景",
        "author": "范成大",
        "content": "绿遍山原白满川，子规声裏雨如烟。\n乡村四月闲人少，纔了蚕桑又插田。",
        "dynasty": "宋",
        "collection_info": null
    },
    {
        "title": "酬姜尧章",
        "author": "范成大",
        "content": "鹅鹜声暗雪意豪，直前不惮夜行劳。\n更能櫜鞬尊裴度，千古人知李愬高。",
        "dynasty": "宋",
        "collection_info": null
    },
    {
        "title": "口号",
        "author": "范成大",
        "content": "我是苏州监本獃，与爷上寿献棺材。\n宗室元来是皇族，雨下水从屋上来。",
        "dynasty": "宋",
        "collection_info": null
    },
    {
        "title": "题磨崖碑",
        "author": "范成大",
        "content": "浯溪一峰插天齐，上有李唐中兴碑。\n肃宗勋业愈烜赫，次山文字真崛奇。\n我昔为州坐两载，吏鞅束缚马就羁。\n咫尺名山不可到，抱恨常若有所遗。\n兹游得遂偿素愿，况有文字古一夔。\n周遭岩壑寻胜迹，摩挲石刻立多时。\n野僧半解知人意，满巵笑岘酒一杯。",
        "dynasty": "宋",
        "collection_info": null
    },
    {
        "title": "句  其一",
        "author": "范成大",
        "content": "横枝对菊开。",
        "dynasty": "宋",
        "collection_info": null
    },
    {
        "title": "句  其二",
        "author": "范成大",
        "content": "上覆白玉盂，下盛白玉盂。",
        "dynasty": "宋",
        "collection_info": null
    },
    {
        "title": "句  其三",
        "author": "范成大",
        "content": "可怜世上金和宝，借尔闲看七十年。",
        "dynasty": "宋",
        "collection_info": null
    },
    {
        "title": "句  其四",
        "author": "范成大",
        "content": "快晴似为酴醿计，急雨还妨燕子飞。",
        "dynasty": "宋",
        "collection_info": null
    },
    {
        "title": "壬午初秋赠写真陈生",
        "author": "杨万里",
        "content": "居士一丘壑，深衣折角巾。\n谁曾令子见，忽漫写吾真。\n更不游方外，于何顿若人。\n呼儿一笑看，下笔可能亲。",
        "dynasty": "宋",
        "collection_info": null
    },
    {
        "title": "和萧判官东夫韵寄之",
        "author": "杨万里",
        "content": "湘江晓月照离裾，目送车尘至欲晡。\n归路新诗合千首，几时乘兴更三吾。\n眼边俗物只添睡，别后故人何似臞。\n尚策爬沙追历块，未甘直作水中鳬。",
        "dynasty": "宋",
        "collection_info": null
    },
    {
        "title": "木犀二绝句  其一",
        "author": "杨万里",
        "content": "只道秋花艷未强，此花尽更有商量。\n东风染得千红紫，曾有西风半点香。",
        "dynasty": "宋",
        "collection_info": null
    },
    {
        "title": "木犀二绝句  其二",
        "author": "杨万里",
        "content": "轻薄西风未办霜，夜揉黄雪作秋光。\n吹残六出犹余四，匹似天花更着香。",
        "dynasty": "宋",
        "collection_info": null
    },
    {
        "title": "考试湖南漕司南归值雨",
        "author": "杨万里",
        "content": "我亦知吾生有涯，长将病骨抵风沙。\n天寒短日仍为客，酒暖长亭未是家。\n又苦征夫催去去，更甘飞雨故斜斜。\n旧闻行路令人老，便恐霜毛一半加。",
        "dynasty": "宋",
        "collection_info": null
    },
    {
        "title": "题湘中馆二首  其一",
        "author": "杨万里",
        "content": "清境故应好，新寒殊不胜。\n征衣愁着尽，凭槛喜犹能。\n乱眼船离岸，关心山见棱。\n箇中有句在，下语更谁曾。",
        "dynasty": "宋",
        "collection_info": null
    },
    {
        "title": "题湘中馆二首  其二",
        "author": "杨万里",
        "content": "江欲浮秋去，山能渡水来。\n娵隅蛮语杂，欵乃楚声哀。\n寒早当缘闰，诗成未费才。\n愁边正无奈，欢伯一相开。",
        "dynasty": "宋",
        "collection_info": null
    },
    {
        "title": "送施少才赴试南宫二首  其一",
        "author": "杨万里",
        "content": "我岂登名晚，今仍作吏卑。\n文能追古作，子未要人知。\n取第真成漫，危言良独奇。\n新知谁不乐，所要白头期。",
        "dynasty": "宋",
        "collection_info": null
    },
    {
        "title": "送施少才赴试南宫二首  其二",
        "author": "杨万里",
        "content": "十日九奔命，同行半倦游。\n出城愁不早，思子悔何由。\n脚底已衡岳，眼中犹橘洲。\n似嫌疎过子，吾过更谁尤。",
        "dynasty": "宋",
        "collection_info": null
    },
    {
        "title": "野菊",
        "author": "杨万里",
        "content": "未与骚人当糗粮，况随流俗作重阳。\n政缘在野有幽色，肯为无人减妙香。\n已晚相逢半山碧，便忙也折一枝黄。\n花应冷笑东篱族，犹向陶翁觅宠光。",
        "dynasty": "宋",
        "collection_info": null
    },
    {
        "title": "衡山值雨",
        "author": "杨万里",
        "content": "稍喜归涂中半程，犹愁泥潦未知晴。\n雨来也不怜行客，风过何须作许声。",
        "dynasty": "宋",
        "collection_info": null
    },
    {
        "title": "至永州城外",
        "author": "杨万里",
        "content": "恋恋庭闱竟北征，槐花唤我试诸生。\n了知归近犹看堠，更有愁来即入城。\n愚水端能勤入梦，嵛峯何得懒相迎。\n只应白髮持环久，见我跫然笑未成。",
        "dynasty": "宋",
        "collection_info": null
    },
    {
        "title": "寄别何运判德献移闽宪二首  其一",
        "author": "杨万里",
        "content": "再岁三移节，千山一据鞍。\n梅花锦囊古，霜月绣衣寒。\n民欲刑几措，公于此岂难。\n谁令清庙器，未着侍臣冠。",
        "dynasty": "宋",
        "collection_info": null
    },
    {
        "title": "寄别何运判德献移闽宪二首  其二",
        "author": "杨万里",
        "content": "薄技工奚取，知音一已多。\n从公日几许，去我意如何。\n梦裏闽山月，吟边楚水波。\n门阑万珠履，更试岁寒柯。",
        "dynasty": "宋",
        "collection_info": null
    },
    {
        "title": "视旱憩镜田店",
        "author": "杨万里",
        "content": "走檄堪频捧，严程敢少徐。\n虽晴恐非久，犹热未全无。\n憩息翻增倦，驰驱减壮图。\n诗成兼利害，失闷得清臞。",
        "dynasty": "宋",
        "collection_info": null
    },
    {
        "title": "视旱过雨",
        "author": "杨万里",
        "content": "已旱何秋雨，无禾始水声。\n病民岂天意，致此定谁生。\n汤爪宁须翦，桑羊可缓烹。\n小儒空自嘆，得到凤凰城。",
        "dynasty": "宋",
        "collection_info": null
    },
    {
        "title": "水西野店皆不着宿夜抵石山虚",
        "author": "杨万里",
        "content": "不着官人宿，无如野店何。\n见容幸有此，虽陋更嫌它。\n头蝨妨归梦，邻鸡伴寤歌。\n此生眠食尔，行路总蹉跎。",
        "dynasty": "宋",
        "collection_info": null
    },
    {
        "title": "明发石山",
        "author": "杨万里",
        "content": "明发愁仍集，寒云又作屯。\n悬知今定雨，正坐夜来暄。\n便恐禾生耳，宁论客断魂。\n山深更须入，闻有早梅村。",
        "dynasty": "宋",
        "collection_info": null
    },
    {
        "title": "涉小溪宿淡山",
        "author": "杨万里",
        "content": "径仄愁斜步，溪深怯正看。\n破船能不渡，晴色敢辞寒。\n白退山云细，青还玉宇宽。\n险艰明已济，魂梦未渠安。",
        "dynasty": "宋",
        "collection_info": null
    },
    {
        "title": "题龙归寺壁",
        "author": "杨万里",
        "content": "题字纔前岁，衝寒又此行。\n竹能知雨至，窗不隔江清。\n走檄还曾了，禁人未肯晴。\n息肩更须喜，问路可怜生。",
        "dynasty": "宋",
        "collection_info": null
    },
    {
        "title": "董主簿正道壁间作水墨老梅一枝宿鹊缩脰合半眼栖焉",
        "author": "杨万里",
        "content": "斜枝饱风雪，疎花淡冰玉。\n一鹊忍清寒，居然伴幽独。",
        "dynasty": "宋",
        "collection_info": null
    },
    {
        "title": "普明寺见梅",
        "author": "杨万里",
        "content": "城中忙失探梅期，初见僧窗一两枝。\n犹喜相看那恨晚，故应更好半开时。\n今冬不雪何关事，作伴孤芳却欠伊。\n月落山空正幽独，慰存无酒且新诗。",
        "dynasty": "宋",
        "collection_info": null
    },
    {
        "title": "寄周子充察院二首  其一",
        "author": "杨万里",
        "content": "乡者豺当路，如今虎在山。\n百年诸老尽，一段好风还。\n谁谓永嘉末，人犹庆历间。\n班心公定可，更可押廷班。",
        "dynasty": "宋",
        "collection_info": null
    },
    {
        "title": "寄周子充察院二首  其二",
        "author": "杨万里",
        "content": "迹远公犹记，情亲势使疎。\n忽思参研席，如许遽龙猪。\n云步知无那，文盟肯弃予。\n只哦五箇字，不愈一行书。",
        "dynasty": "宋",
        "collection_info": null
    },
    {
        "title": "自音声岩泛小舟下高溪",
        "author": "杨万里",
        "content": "晚日黄犹暖，寒江白更清。\n远山衝岸出，钓艇背人行。\n舟稳何妨小，波恬尔许平。\n大鱼不相报，拨剌得吾惊。",
        "dynasty": "宋",
        "collection_info": null
    },
    {
        "title": "腊夜普明寺睡觉二首  其一",
        "author": "杨万里",
        "content": "旅梦忘为客，檐声忽唤愁。\n亲庭未差远，佛屋不胜秋。\n只么功名是，如今悟解不。\n十年行路饱，谁不遣吾休。",
        "dynasty": "宋",
        "collection_info": null
    },
    {
        "title": "腊夜普明寺睡觉二首  其二",
        "author": "杨万里",
        "content": "作腊聊村酒，依人只短檠。\n略无更可数，听到雨无声。\n犬吠知何苦，鸡寒肯更鸣。\n生来眠不足，老去梦难成。",
        "dynasty": "宋",
        "collection_info": null
    },
    {
        "title": "腊后二首  其一",
        "author": "杨万里",
        "content": "待腊惊还过，留年惜欲除。\n雨纔三日有，雪更一冬无。\n游屐妨缘泞，寒威恋为炉。\n未须排旅闷，犹足助诗娱。",
        "dynasty": "宋",
        "collection_info": null
    },
    {
        "title": "腊后二首  其二",
        "author": "杨万里",
        "content": "云暗虚疑暮，江空分外寒。\n如何山雨过，便尔岸沙干。\n奈此诗愁得，怀哉岁事阑。\n梅残吾更忍，不折一枝看。",
        "dynasty": "宋",
        "collection_info": null
    },
    {
        "title": "夜坐",
        "author": "杨万里",
        "content": "欲雪天还惜，不风寒自生。\n灯摇无定影，火作始然声。\n又遣庭闱讯，悬知骨肉情。\n履端犹几日，有梦未归程。",
        "dynasty": "宋",
        "collection_info": null
    },
    {
        "title": "东寺诗僧照上人访予于普明寺赠以诗",
        "author": "杨万里",
        "content": "故人深住白云隈，欲到何因只寄梅。\n岁晚观山吾独立，泥中骑马子能来。\n转头不觉三年别，病眼相看一笑开。\n说似少陵真句法，未应言下更空回。",
        "dynasty": "宋",
        "collection_info": null
    },
    {
        "title": "题照上人迎翠轩二首  其一",
        "author": "杨万里",
        "content": "寺外秋山触眼明，寺根秋水洗心清。\n晴岚暖翠来未了，不用高人倒屣迎。",
        "dynasty": "宋",
        "collection_info": null
    },
    {
        "title": "题照上人迎翠轩二首  其二",
        "author": "杨万里",
        "content": "参寥癞可去无还，谁踏诗僧最上关。\n欲具江西句中眼，犹须作礼问云山。",
        "dynasty": "宋",
        "collection_info": null
    },
    {
        "title": "得亲老家问二首  其一",
        "author": "杨万里",
        "content": "节裏难为客，家中数有书。\n慈亲问归否，意绪各何如。\n强酒那能尽，添愁不更除。\n旧来贫未仕，父子岂相疎。",
        "dynasty": "宋",
        "collection_info": null
    },
    {
        "title": "得亲老家问二首  其二",
        "author": "杨万里",
        "content": "济世吾无策，迎亲仕屡惊。\n干坤裂未补，簪笏达何荣。\n三径犹须禄，羣飞不復情。\n山林早回首，诗酒且平生。",
        "dynasty": "宋",
        "collection_info": null
    },
    {
        "title": "立春前一夕二首  其一",
        "author": "杨万里",
        "content": "春忽明朝是，冬将半夜非。\n年华只不住，客子未能归。\n微霰疎还密，寒檐滴又稀。\n捻鬚真浪苦，呵笔更成挥。",
        "dynasty": "宋",
        "collection_info": null
    },
    {
        "title": "立春前一夕二首  其二",
        "author": "杨万里",
        "content": "腊尽春还好，朝暄暮復寒。\n雨晴终日异，衣着一冬难。\n生菜知无分，残梅不用看。\n本凭书遣睡，转更睡相干。",
        "dynasty": "宋",
        "collection_info": null
    },
    {
        "title": "霰",
        "author": "杨万里",
        "content": "雪花遣霰作前锋，势颇张皇欲暗空。\n筛瓦巧寻疎处漏，跳阶误到暖边融。\n寒声带雨山难白，冷气侵人火失红。\n方讶一冬暄较甚，今宵敢叹卧如弓。",
        "dynasty": "宋",
        "collection_info": null
    },
    {
        "title": "立春日有怀二首  其一",
        "author": "杨万里",
        "content": "飘蓬敢恨一年迟，客裏春光也自宜。\n白玉青丝那得说，一杯嚥下少陵诗。",
        "dynasty": "宋",
        "collection_info": null
    },
    {
        "title": "立春日有怀二首  其二",
        "author": "杨万里",
        "content": "玉堂着句转春风，诸老从前亦寓忠。\n谁为君王供帖子，丁宁绮语不须工。",
        "dynasty": "宋",
        "collection_info": null
    },
    {
        "title": "立春新晴",
        "author": "杨万里",
        "content": "宿云送腊晓仍开，日动江光度竹来。\n春到更晴谁不喜，时迁不道老相催。\n山村敢惜身犹远，边地应怜战未回。\n春鸟岂知人意绪，新声只欲劝衔杯。",
        "dynasty": "宋",
        "collection_info": null
    },
    {
        "title": "晚立普明寺门时已过立春去除夕三日尔将归有叹",
        "author": "杨万里",
        "content": "萧萧淅淅荻花风，惨惨澹澹云物容。\n欲雪不雪关得侬，得归未归一莞中。\n年华纵留春已换，半生作客今何恨。\n夜来飞霰打僧窗，便恐雪真数尺强。\n催科不拙亦安出，吾民沥髓不濡骨。\n边头犀渠未晏眠，天不雨粟地流钱。",
        "dynasty": "宋",
        "collection_info": null
    },
    {
        "title": "除夕前一日归舟夜泊曲涡市宿治平寺",
        "author": "杨万里",
        "content": "江宽风紧折绵寒，滩多岸少上水船。\n市何曾远船不近，意已先到灯明边。\n夜投古寺衝泥入，湿薪烧作虫声泣。\n冷窗冻笔更成眠，也胜疎篷仰见天。\n市人歌呼作时节，诗人两膝高于颊。\n还家儿女问何如，明日此怀犹忍说。",
        "dynasty": "宋",
        "collection_info": null
    },
    {
        "title": "癸未上元后永州夜饮赵敦礼竹亭闻蛙醉吟",
        "author": "杨万里",
        "content": "茅亭夜集俯万竹，初月未光让高烛。\n主人酒令来无穷，恍然堕我醉乡中。\n草间蛙声忽三两，似笑吾人悭酒量。\n只作蛙听故自佳，何须更作鼓吹想。\n尚忆同登万石亭，倚栏垂手望寒青。\n只今真到寒青裏，吾人不饮竹不喜。",
        "dynasty": "宋",
        "collection_info": null
    },
    {
        "title": "过百家渡四绝句  其一",
        "author": "杨万里",
        "content": "出得城来事事幽，涉湘半济值渔舟。\n也知渔父趁鱼急，翻着春衫不裹头。",
        "dynasty": "宋",
        "collection_info": null
    },
    {
        "title": "过百家渡四绝句  其二",
        "author": "杨万里",
        "content": "园花落尽路花开，白白红红各自媒。\n莫问早行奇绝处，四方八面野香来。",
        "dynasty": "宋",
        "collection_info": null
    },
    {
        "title": "过百家渡四绝句  其三",
        "author": "杨万里",
        "content": "柳子祠前春已残，新晴特地却春寒。\n疎篱不与花为护，只为蛛丝作网竿。",
        "dynasty": "宋",
        "collection_info": null
    },
    {
        "title": "过百家渡四绝句  其四",
        "author": "杨万里",
        "content": "一晴一雨路干湿，半淡半浓山迭重。\n远草平中见牛背，新秧疎处有人踪。",
        "dynasty": "宋",
        "collection_info": null
    },
    {
        "title": "武冈李簿回多问萧判官东夫",
        "author": "杨万里",
        "content": "客有来从天一隅，相逢喜问子何如。\n橘洲各自分马首，湘水更曾烹鲤鱼。\n心近人遐长作恶，离多合少可无书。\n得知安稳犹差慰，敢道韦郎迹也疎。",
        "dynasty": "宋",
        "collection_info": null
    },
    {
        "title": "迓新守值雨",
        "author": "杨万里",
        "content": "春雨不大又不晴，只与行人禁送迎。\n小溪绿涨竟何曾，官路黄泥滑不胜。\n今年送迎乃尔苦，去年送迎正如许。\n风严火灭未五更，暗行十里鸡三鸣。\n行路最难仍最恶，平生历尽今更觉。\n前人失脚后人笑，后人失脚那可料。",
        "dynasty": "宋",
        "collection_info": null
    },
    {
        "title": "负丞零陵更尽而代者未至家君携老幼先归追送出城正值泥雨万感骤集",
        "author": "杨万里",
        "content": "吾父先归吾未可，吾母已行犹顾我。\n儿女喜归未解悲，我愁安得似儿痴。\n墙头人看不须羡，居者那知行者嘆。\n昨日幸晴今又雨，天公管得行人苦。\n吾母病肺生怯寒，晚风鸣屋正无端。\n人家养子要作官，吾亲此行谁使然。",
        "dynasty": "宋",
        "collection_info": null
    },
    {
        "title": "送别吕令圣与",
        "author": "杨万里",
        "content": "一门三相千子孙，后有公家前诸袁。\n有治国谱无县谱，种爱在堂铭在门。\n谁能不徼鬻爵恩，民乃不识田亩钱。\n姓名堕在诸公口，去去云霄稳着鞭。\n三年为寮无间然，公行何得搀吾先。\n取别当愁今更喜，定知同醉西湖莲。",
        "dynasty": "宋",
        "collection_info": null
    },
    {
        "title": "和司法张仲良醉中论诗二首  其一",
        "author": "杨万里",
        "content": "醉语醒犹记，来诗读转新。\n不缘朋好密，其奈客居贫。\n无乃阳秋误，云何鼠朴珍。\n端令和者寡，敢以速为神。",
        "dynasty": "宋",
        "collection_info": null
    },
    {
        "title": "和司法张仲良醉中论诗二首  其二",
        "author": "杨万里",
        "content": "相过宁嫌数，未行先畏辞。\n要宽千里别，犹费几篇诗。\n意得翻难售，声希只自奇。\n此生诗社裏，三折或知医。",
        "dynasty": "宋",
        "collection_info": null
    },
    {
        "title": "题唐德明秀才玉立斋",
        "author": "杨万里",
        "content": "坡云无竹令人俗，我云俗人正累竹。\n玉立斋前一万竿，能与主人相对寒。\n看竹哦诗笔生力，山童怪予遽忘食。\n不但不可一日无，斯须无此看何如。\n诗成欲写且復歇，恐竹嫌诗未清绝。\n丁宁一竿不可除，竹亦何曾减风月。",
        "dynasty": "宋",
        "collection_info": null
    },
    {
        "title": "张仲良久约出郊以诗督之二首  其一",
        "author": "杨万里",
        "content": "百花亭下花如海，子厚宅前溪似油。\n幕下风流法曹掾，坐窗犹未作遨头。",
        "dynasty": "宋",
        "collection_info": null
    },
    {
        "title": "张仲良久约出郊以诗督之二首  其二",
        "author": "杨万里",
        "content": "只道今春不肯晴，已晴谁遣不郊行。\n忍违花底提壶语，不虑屋头鸠妇鸣。",
        "dynasty": "宋",
        "collection_info": null
    },
    {
        "title": "和仲良催看黄才叔秀才南园牡丹",
        "author": "杨万里",
        "content": "愁雨留花花已阑，作晴犹喜两朝寒。\n山城春事无多子，可缓黄园探牡丹。",
        "dynasty": "宋",
        "collection_info": null
    },
    {
        "title": "谢唐德明惠笋",
        "author": "杨万里",
        "content": "高人爱笋如爱玉，忍口不餐要添竹。\n云何又遣十辈来，昏花两眼为渠开。\n贩夫束缚向市卖，外强中干美安在。\n锦纹犹带落花泥，不论烧煮两皆奇。\n猪肝累人真可怍，以笋累公端不恶。",
        "dynasty": "宋",
        "collection_info": null
    },
    {
        "title": "别吴教授景衡",
        "author": "杨万里",
        "content": "道合从人笑，情亲觉别难。\n得朋何恨晚，到老几相看。\n世路今逾窄，吾徒却自宽。\n此心各相勉，不但道加餐。",
        "dynasty": "宋",
        "collection_info": null
    },
    {
        "title": "谒张安国",
        "author": "杨万里",
        "content": "帝苑花秾记并游，万人回首看鳌头。\n也知旬月应颛面，已逼云霄又作州。\n别后闻公非故我，学林着脚到前修。\n登门犹说同年话，未觉红鸾映白鸥。",
        "dynasty": "宋",
        "collection_info": null
    },
    {
        "title": "龚令国英约小集感冷暴下归卧感而赋焉二首  其一",
        "author": "杨万里",
        "content": "客裏何烦病，春余不谓寒。\n併来无计奈，那得有怀宽。\n憎药犹须强，耽书更暇看。\n两亲问消息，敢道不平安。",
        "dynasty": "宋",
        "collection_info": null
    },
    {
        "title": "龚令国英约小集感冷暴下归卧感而赋焉二首  其二",
        "author": "杨万里",
        "content": "吏卒稀仍散，僮奴野自亲。\n问吾适无恙，遽病此何因。\n初觉身为客，还疑老逼人。\n焚香发深省，一笑对残春。",
        "dynasty": "宋",
        "collection_info": null
    },
    {
        "title": "仲良见和再和谢焉四首  其一",
        "author": "杨万里",
        "content": "未惜诗脾苦，端令鬼胆寒。\n吾才三鼓竭，君思九江宽。\n作者今犹古，灯前捲又看。\n不辞鬚捻断，只苦句难安。",
        "dynasty": "宋",
        "collection_info": null
    },
    {
        "title": "仲良见和再和谢焉四首  其二",
        "author": "杨万里",
        "content": "谁谓陈三远，髯张下笔亲。\n夫何此意合，恐有宿生因。\n我岂慵开眼，年来寡见人。\n更烦雕好句，割取楚江春。",
        "dynasty": "宋",
        "collection_info": null
    },
    {
        "title": "仲良见和再和谢焉四首  其三",
        "author": "杨万里",
        "content": "健论开仍阖，清规高更寒。\n抗章胡未报，忧世可能宽。\n收用今宁晚，飞鶱尚会看。\n自怜千虑短，所愿一枝安。",
        "dynasty": "宋",
        "collection_info": null
    },
    {
        "title": "仲良见和再和谢焉四首  其四",
        "author": "杨万里",
        "content": "岂不为寮久，兹焉独愈亲。\n卜居如不近，同志竟何因。\n山鸟频招饮，江花解笑人。\n风颠仍雨急，枉却一年春。",
        "dynasty": "宋",
        "collection_info": null
    },
    {
        "title": "晚寒",
        "author": "杨万里",
        "content": "莫道今晨热，东风未得欺。\n晚来作恶甚，寒似禁烟时。\n约雨斜还整，吹花合且离。\n不应如许峭，故故恼吾衰。",
        "dynasty": "宋",
        "collection_info": null
    },
    {
        "title": "和仲良病中耽睡",
        "author": "杨万里",
        "content": "居士何曾病，羣儿错见怜。\n对床正风雨，落纸忽云烟。\n欲夏花全退，犹寒柳尚眠。\n如何睡乡裏，只是着诗仙。",
        "dynasty": "宋",
        "collection_info": null
    },
    {
        "title": "和仲良春晚即事五首  其一",
        "author": "杨万里",
        "content": "几许春纔好，谁令绿遽深。\n风光曾着眼，时序只惊心。\n永日便甘寝，羁怀怯苦吟。\n春归犹作客，晴少更多阴。",
        "dynasty": "宋",
        "collection_info": null
    },
    {
        "title": "和仲良春晚即事五首  其二",
        "author": "杨万里",
        "content": "春在已愁热，夏来还解凉。\n一年又如许，万事更须忙。\n情薄忘花减，心危愿岁穰。\n平生只坐懒，何药疗嵇康。",
        "dynasty": "宋",
        "collection_info": null
    },
    {
        "title": "和仲良春晚即事五首  其三",
        "author": "杨万里",
        "content": "欲与东风说，休吹堕絮飞。\n吾行正无定，魂梦岂忘归。\n花暖能醺眼，山浓欲染衣。\n只嫌春已老，此景也应稀。",
        "dynasty": "宋",
        "collection_info": null
    },
    {
        "title": "和仲良春晚即事五首  其四",
        "author": "杨万里",
        "content": "贫难聘欢伯，病敢跨连钱。\n梦岂花边到，春俄雨裏迁。\n一犁关五秉，百箔候三眠。\n只有书生拙，穷年垦纸田。",
        "dynasty": "宋",
        "collection_info": null
    },
    {
        "title": "和仲良春晚即事五首  其五",
        "author": "杨万里",
        "content": "笋改斋前路，蔬眠雨后畦。\n晴江明处动，远树看来齐。\n我语真雕朽，君诗妙斲泥。\n殷勤报春去，恰恰一鶑啼。",
        "dynasty": "宋",
        "collection_info": null
    },
    {
        "title": "题潘彦政叔侄濯缨斋",
        "author": "杨万里",
        "content": "愚溪之口湘江左，茅斋不小亦不大。\n斋前看江江只流，江中望斋斋更幽。\n两潘读书韵清壮，湘妃出听鱼吹浪。\n大潘皎如鹤出林，小潘不减在沙金。\n向来姓名到天府，市人莫笑渠尘土。\n濯缨当属最闲人，两潘且弹冠上尘。",
        "dynasty": "宋",
        "collection_info": null
    },
    {
        "title": "和仲良分送柚花沉三首  其一",
        "author": "杨万里",
        "content": "熏然真腊水沉片，烝以洞庭春雪花。\n只得掾曹作南董，国香未向俗人夸。",
        "dynasty": "宋",
        "collection_info": null
    },
    {
        "title": "和仲良分送柚花沉三首  其二",
        "author": "杨万里",
        "content": "锯沉百迭糁琼英，一日三熏更九烝。\n却悔香成太清绝，龙涎生妬木犀憎。",
        "dynasty": "宋",
        "collection_info": null
    },
    {
        "title": "和仲良分送柚花沉三首  其三",
        "author": "杨万里",
        "content": "鹤骨龙筋金玉相，诗人十袭几年藏。\n已惊好手夺天巧，更遣余芬恼楚狂。",
        "dynasty": "宋",
        "collection_info": null
    },
    {
        "title": "再病书怀呈仲良四首  其一",
        "author": "杨万里",
        "content": "病身谁伴亦谁怜，赢得昏昏几觉眠。\n睡起不知身是病，踞床看尽水沉烟。",
        "dynasty": "宋",
        "collection_info": null
    },
    {
        "title": "再病书怀呈仲良四首  其二",
        "author": "杨万里",
        "content": "病中嫌雨又嫌晴，自是情怀未苦平。\n两日雨多端不恶，市声洗尽只檐声。",
        "dynasty": "宋",
        "collection_info": null
    },
    {
        "title": "再病书怀呈仲良四首  其三",
        "author": "杨万里",
        "content": "功名销尽向来心，诗酒从今也不禁。\n夜雨遣人归思动，不知湘水几篙深。",
        "dynasty": "宋",
        "collection_info": null
    },
    {
        "title": "再病书怀呈仲良四首  其四",
        "author": "杨万里",
        "content": "方外诗豪张仲良，义风今日更谁双。\n绝怜病客无半眼，粥饭随宜到小窗。",
        "dynasty": "宋",
        "collection_info": null
    },
    {
        "title": "赠蜀中相士范思齐往全州见万先之教授",
        "author": "杨万里",
        "content": "两脚那解上金銮，两手只合把钓竿。\n比身管乐儿时态，已翻九河洗我肝。\n范生来自浣花里，眼中之人定谁贵。\n百炼未必贤绕指，贵人正要老于事。\n斜风细雨又春休，落花啼鸟总春愁。\n试问谈间立封侯，何如百钱挂杖头。",
        "dynasty": "宋",
        "collection_info": null
    },
    {
        "title": "和唐德明问病二首  其一",
        "author": "杨万里",
        "content": "罢却微官且客居，庭闱不近信全疎。\n更无竹下子唐子，谁与过逢说异书。",
        "dynasty": "宋",
        "collection_info": null
    },
    {
        "title": "和唐德明问病二首  其二",
        "author": "杨万里",
        "content": "俟命循天更不疑，朶颐那可换灵龟。\n逍遥岂在榆枋外，问着扶摇总不知。",
        "dynasty": "宋",
        "collection_info": null
    },
    {
        "title": "又和梅雨",
        "author": "杨万里",
        "content": "管得天公雨更晴，何关客子病心情。\n得归此意良不恶，且住微躯也自轻。",
        "dynasty": "宋",
        "collection_info": null
    },
    {
        "title": "又和见喜病间",
        "author": "杨万里",
        "content": "初病杨花犹乱飞，即今梅子已黄稀。\n卧惊节物遽如许，起得沉绵更解肥。\n云寺耶溪招布袜，斜风细雨欠蓑衣。\n半生不结修门梦，只梦家山唤早归。",
        "dynasty": "宋",
        "collection_info": null
    },
    {
        "title": "罢丞零陵忽病伤寒谒医两旬如负担者日远日重改谒唐医公亮九日而无病矣谢以长句",
        "author": "杨万里",
        "content": "料病如料敌，用药如中的。\n淮阴百战有百胜，由基百发无一失。\n老唐脉法明更高，阅人二竖可得逃。\n探囊起死无德色，掉臂不为曳裾客。\n但使乡邻少卧痾，眼底名医麻竹多。\n嗟予诗瘦仍多病，两旬进尺退不寸。\n逢君已晚亦未恨，扫除何曾费余刃。\n长句藉手聊尔耳，真成不直一杯水。",
        "dynasty": "宋",
        "collection_info": null
    },
    {
        "title": "题黄才叔看山亭",
        "author": "杨万里",
        "content": "春山华润秋山瘦，雨山点黯晴山秀。\n湖湘山色天下稀，零陵乃復白其眉。\n作亭不为俗人好，箇竹把茅吾事了。\n朝来看山佳有余，为渠更尽一编书。",
        "dynasty": "宋",
        "collection_info": null
    },
    {
        "title": "送张倅",
        "author": "杨万里",
        "content": "山西劲气何曾歇，秦汉迄今几奇杰。\n张公长身鬚鬓苍，斜飞不入鹓鹭行。\n狂卒叫讙民震扰，不劳谈笑斯须了。\n皇上方披舆地图，烦公赤手繫单于。\n捕逐虎豹公则老，坐运筹策公尚少。",
        "dynasty": "宋",
        "collection_info": null
    },
    {
        "title": "题所寓唐德明书斋",
        "author": "杨万里",
        "content": "鳬鹜行中脱病身，竹林深处得幽人。\n只言官满浑无事，也被诗愁搅一春。",
        "dynasty": "宋",
        "collection_info": null
    },
    {
        "title": "白含笑",
        "author": "杨万里",
        "content": "熏风晓破碧莲莟，花意犹低白玉颜。\n一粲不曾容易发，清香何自遍人间。",
        "dynasty": "宋",
        "collection_info": null
    },
    {
        "title": "题唐德明建一斋",
        "author": "杨万里",
        "content": "城南前江后山趾，竹斋正对寒江启。\n不嫌渔火乱书灯，只苦橹声惊睡美。\n平生刺头钻故纸，晚知此道无多子。\n从渠散漫汗牛书，笑倚江枫弄江水。",
        "dynasty": "宋",
        "collection_info": null
    },
    {
        "title": "夜离零陵以避同僚追送之劳留二绝简诸友  其一",
        "author": "杨万里",
        "content": "已坐诗臞病更羸，诸公刚欲饯湘湄。\n夜浮一叶逃盟去，已被沙鸥圣得知。",
        "dynasty": "宋",
        "collection_info": null
    },
    {
        "title": "夜离零陵以避同僚追送之劳留二绝简诸友  其二",
        "author": "杨万里",
        "content": "思归日日只空言，一棹今真水月间。\n半夜犹闻郡楼鼓，明朝应失永州山。",
        "dynasty": "宋",
        "collection_info": null
    },
    {
        "title": "泊冷水浦",
        "author": "杨万里",
        "content": "前夕放船湘口步，约到衡州来日午。\n五程一减作三程，谢渠江涨半篙清。\n今日雨来三四五，又闭疎篷听暮雨。\n长年商量泊船所，雨外青山更青处。",
        "dynasty": "宋",
        "collection_info": null
    },
    {
        "title": "憩连岭店",
        "author": "杨万里",
        "content": "此馆初明眼，前山正接眉。\n热嫌连日甚，凉惜两朝迟。\n雨竹何其重，风鸥不自持。\n庭闱犹百里，早已豁愁思。",
        "dynasty": "宋",
        "collection_info": null
    },
    {
        "title": "早行见萤",
        "author": "杨万里",
        "content": "浅草时双起，深丛忽独明。\n情知晓月淡，意欲照人行。\n扇扑高无奈，风斜半欲横。\n书帷吾已懒，不拟着囊盛。",
        "dynasty": "宋",
        "collection_info": null
    },
    {
        "title": "和人七夕",
        "author": "杨万里",
        "content": "爱月斜仍细，占星久未过。\n浪传商用事，正苦汗成河。\n蛛喜今宵缀，蝇憎昨日多。\n吾文那乞巧，诗或拟阴何。",
        "dynasty": "宋",
        "collection_info": null
    },
    {
        "title": "送抹利花与庆长",
        "author": "杨万里",
        "content": "江梅去去木犀晚，萱草石榴刺人眼。\n抹利独立幽更佳，龙涎避香雪避花。\n朝来无热夜凉甚，急遣山童问花信。\n一枝带雨折来归，走送诗人觅好诗。",
        "dynasty": "宋",
        "collection_info": null
    },
    {
        "title": "新居翦茅",
        "author": "杨万里",
        "content": "小筑初开一亩基，晚风散策已相宜。\n山童何急催归去，正是凉生月上时。",
        "dynasty": "宋",
        "collection_info": null
    },
    {
        "title": "读罪己诏时有符离之溃  其一",
        "author": "杨万里",
        "content": "莫读轮台诏，令人泪点垂。\n天乎容此虏，帝者渴非罴。\n何罪良家子，知它大将谁。\n愿惩危度口，傥復雁门踦。",
        "dynasty": "宋",
        "collection_info": null
    },
    {
        "title": "读罪己诏时有符离之溃  其二",
        "author": "杨万里",
        "content": "乱起吾降日，吾将强仕年。\n中原仍梦裏，南纪且愁边。\n陛下非常主，羣公莫自贤。\n金台尚未筑，乃至羡强燕。",
        "dynasty": "宋",
        "collection_info": null
    },
    {
        "title": "读罪己诏时有符离之溃  其三",
        "author": "杨万里",
        "content": "只道六朝窄，渠犹数百春。\n国家祖宗泽，天地发生仁。\n历服端传远，君王但侧身。\n楚人要能惧，周命正惟新。",
        "dynasty": "宋",
        "collection_info": null
    },
    {
        "title": "题代度寺",
        "author": "杨万里",
        "content": "一别重来十五年，残僧半在寺依然。\n黄杨当日绝低小，已过危檐也可怜。",
        "dynasty": "宋",
        "collection_info": null
    },
    {
        "title": "又题寺后竹亭",
        "author": "杨万里",
        "content": "行尽空房忽画栏，竹光和月入亭寒。\n壁间题字知谁句，醉把残灯子细看。",
        "dynasty": "宋",
        "collection_info": null
    },
    {
        "title": "中秋前两日别刘彦纯彭仲庄于白马山下",
        "author": "杨万里",
        "content": "匆匆离合梦非梦，续续谈谐眠不眠。\n莫道对床容易着，试思分手几何年。\n长亭更放金荷浅，后夜谁同璧月圆。\n要得长随二三友，不知由我定由天。",
        "dynasty": "宋",
        "collection_info": null
    },
    {
        "title": "早发建安寺过大栎虚",
        "author": "杨万里",
        "content": "睡美那能动，朝凉强作行。\n吾方犯星起，人已趁虚声。\n近路还如许，长途作么生。\n两亲今正老，三釜又须营。",
        "dynasty": "宋",
        "collection_info": null
    },
    {
        "title": "中秋前一夕翫月",
        "author": "杨万里",
        "content": "月拟来宵好，吾先今夕遭。\n纔升半壁许，已復一轮高。\n迁坐明相就，羣飞影得逃。\n望秋惟有此，彻夜敢辞劳。",
        "dynasty": "宋",
        "collection_info": null
    },
    {
        "title": "赴调宿白沙渡族叔文远携酒追送走笔取别",
        "author": "杨万里",
        "content": "扁舟斜缆白沙虚，欲行未发小踟蹰。\n吾家子云来得得，为携碧酒买白鱼。\n谊风多年冷似铁，非公其谁主风月。\n尊前醉倒定不嗔，同来多半箇中人。",
        "dynasty": "宋",
        "collection_info": null
    },
    {
        "title": "醉后题壁",
        "author": "杨万里",
        "content": "夜寒星斗挂屋椽，我辈把酒不问天。\n语声未怕惊天上，只愁惊起白鸥眠。",
        "dynasty": "宋",
        "collection_info": null
    },
    {
        "title": "夜雨泊新淦",
        "author": "杨万里",
        "content": "乱眼纔迷树，回头已湿沙。\n萧萧打篷急，点点入船斜。\n此夕初为客，何时却到家。\n余樽曾卧否，唤取作生涯。",
        "dynasty": "宋",
        "collection_info": null
    },
    {
        "title": "明发新淦晴快风顺约泊樟镇",
        "author": "杨万里",
        "content": "雨到中宵歇，心知逗晓晴。\n排云数峰出，漏日半江明。\n风借轻帆便，天催懒客行。\n不应樟镇酒，无意待人倾。",
        "dynasty": "宋",
        "collection_info": null
    },
    {
        "title": "泊樟镇",
        "author": "杨万里",
        "content": "北地三接淅，重来四肃霜。\n日斜秋树转，市散暮船忙。\n波捲清中白，霞翻紫外黄。\n汀沙浑换却，不记旧圜方。",
        "dynasty": "宋",
        "collection_info": null
    },
    {
        "title": "午憩堆钱岭",
        "author": "杨万里",
        "content": "蚤作难为饭，前途又苦饥。\n尘劳正未了，眠食且随宜。\n小憩那思去，追程得更迟。\n馆人只冷眼，还为惜奔驰。",
        "dynasty": "宋",
        "collection_info": null
    },
    {
        "title": "路逢故将军李显忠以符离之役私其府库士怨而溃谪居长沙",
        "author": "杨万里",
        "content": "贪将如中使，兵书不误今。\n只悲熊耳甲，谁怨褭蹄金。\n贾傅奚同郡，朱游独折心。\n书生何处说，诗罢自长吟。",
        "dynasty": "宋",
        "collection_info": null
    },
    {
        "title": "宿杨塘店",
        "author": "杨万里",
        "content": "吾生行路何时了，旧馆重来身渐老。\n路旁松桂只十年，如今修修旧小小。\n昨宵宿处又云边，来宵还似今宵然。\n陈迹更待俛仰间，有酒不饮要称贤。",
        "dynasty": "宋",
        "collection_info": null
    },
    {
        "title": "宿长林",
        "author": "杨万里",
        "content": "雾月撩人白，风灯恼客青。\n倦多资美睡，酒薄免迟醒。",
        "dynasty": "宋",
        "collection_info": null
    },
    {
        "title": "午憩东塘近白干江西地尽于此",
        "author": "杨万里",
        "content": "日以秋还短，涂缘热故长。\n也知茅店小，奈此竹风凉。\n更远终然到，而吾有底忙。\n欲行犹小驻，咫尺便它乡。",
        "dynasty": "宋",
        "collection_info": null
    },
    {
        "title": "初寒",
        "author": "杨万里",
        "content": "欲雨还晴又作阴，添衣已减却重寻。\n绝知不晚新寒到，更用先来破客心。",
        "dynasty": "宋",
        "collection_info": null
    },
    {
        "title": "沙溪江亭",
        "author": "杨万里",
        "content": "渔舟竟日不知还，水碓无人也不闲。\n斫却江头一丛柳，当愁无地着江山。",
        "dynasty": "宋",
        "collection_info": null
    },
    {
        "title": "宿张家店壁间有赵民则一绝句云舍策投床睡便浓觉来凉叶动西风惊秋念远无穷意客裏知谁此夜同因次其韵",
        "author": "杨万里",
        "content": "督邮不敌客愁浓，那更秋宵一笛风。\n公子何曾知许事，旷怀也解与人同。",
        "dynasty": "宋",
        "collection_info": null
    },
    {
        "title": "蒋莲店有书柳子厚寄吴武陵琴诗三读敬哦五言",
        "author": "杨万里",
        "content": "秋晴得凉行，壁阅遇佳读。\n已咽犹余滋，将烬忽剩馥。\n语妙古未多，听难今良独。\n追诵惜去眼，信步遑拟足。\n惊心一鸟鸣，隔溪两峰绿。",
        "dynasty": "宋",
        "collection_info": null
    },
    {
        "title": "道逢王元龟阁学",
        "author": "杨万里",
        "content": "秋日纔昇却雾中，先生更去恐羣空。\n古谁云远今犹古，公亦安知世重公。\n轩冕何缘关此老，江山所过总清风。\n我行安用相逢得，不得趋隅又北东。",
        "dynasty": "宋",
        "collection_info": null
    },
    {
        "title": "宿枫平",
        "author": "杨万里",
        "content": "休说江西西路行，东来骨瘦却诗清。\n恐缘桂玉疎云子，敢对溪山唤曲生。",
        "dynasty": "宋",
        "collection_info": null
    },
    {
        "title": "发枫平",
        "author": "杨万里",
        "content": "谷暗迷窗晓，山鸣报雨来。\n畦丁绝须喜，菜甲正新栽。\n倦路愁何那，衝泥惯岂纔。\n吾诗未大好，也辱片云催。",
        "dynasty": "宋",
        "collection_info": null
    },
    {
        "title": "过下梅",
        "author": "杨万里",
        "content": "不特山盘水亦回，溪山信美暇徘徊。\n行人自趁斜阳急，关得归鸦更苦催。",
        "dynasty": "宋",
        "collection_info": null
    },
    {
        "title": "九日落莫忆同施少才集长沙",
        "author": "杨万里",
        "content": "九月九日今朝是，五里十里正未已。\n良辰美景只自美，不如且着黑棋子。\n浊醪不贱有如无，黄花新寄绝交书。\n三年客裏两重九，去年却得登高友。\n醉吟岳麓道林间，天风吹帽挂君山。\n倒骑蹇馿下绝顶，眼花几落贾谊井。\n如今悔狂亦懒游，不嫌清坐独醒休。",
        "dynasty": "宋",
        "collection_info": null
    },
    {
        "title": "宿度息",
        "author": "杨万里",
        "content": "薄云翳佳月，风为作金篦。\n我行以事役，云行亦忙为。\n如何今夕寒，只与客子期。\n忘情岂我辈，能禁秋兴悲。\n短檠不解事，唤我哦新诗。",
        "dynasty": "宋",
        "collection_info": null
    },
    {
        "title": "晓泊舟庙山",
        "author": "杨万里",
        "content": "平水长先晓，无风也自涛。\n烟昏山易远，岸阔树难高。\n去雁鸣相报，游鱼冷总逃。\n轻寒容可忍，清眺得辞劳。",
        "dynasty": "宋",
        "collection_info": null
    },
    {
        "title": "到龙山头",
        "author": "杨万里",
        "content": "影静长安道，凉风响辔衔。\n海天低到水，江日晚明帆。\n潮遣先驱壮，声吞绝岛巉。\n黄尘征袖满，却愧着朝衫。",
        "dynasty": "宋",
        "collection_info": null
    },
    {
        "title": "见澹庵胡先生舍人",
        "author": "杨万里",
        "content": "澹翁家近醉翁家，二老风流莫等差。\n黄帽朱耶饱烟雨，白头紫禁判鶑花。\n补天老手何须石，行地新堤早着沙。\n三岁别公千里见，端能解榻瀹春芽。",
        "dynasty": "宋",
        "collection_info": null
    },
    {
        "title": "为王监簿先生求近诗",
        "author": "杨万里",
        "content": "林下诗中第一仙，西风吹到日轮边。\n杜陵野客还惊市，国子先生小着鞭。\n拈出老谋开宇宙，本来清尚只云泉。\n新篇未许儿童诵，但得真传敢浪传。",
        "dynasty": "宋",
        "collection_info": null
    },
    {
        "title": "宿徐元达小楼",
        "author": "杨万里",
        "content": "楼迥眠曾着，秋寒夜更加。\n市声先晓动，窗月傍人斜。\n役役名和利，憧憧马又车。\n如何泉石耳，禁得许諠譁。",
        "dynasty": "宋",
        "collection_info": null
    },
    {
        "title": "赠相士蓑衣道人杜需二首  其一",
        "author": "杨万里",
        "content": "与子生疎有底仇，谈间容易说封侯。\n病身更遣冰山倚，野鹤孤云也替愁。",
        "dynasty": "宋",
        "collection_info": null
    },
    {
        "title": "赠相士蓑衣道人杜需二首  其二",
        "author": "杨万里",
        "content": "坐来小歇过眉拄，客裏那能满眼酤。\n肯脱蓑衣借侬着，鸥边雨外且江湖。",
        "dynasty": "宋",
        "collection_info": null
    },
    {
        "title": "跋马公弼省干出示山谷草圣浣花醉图歌",
        "author": "杨万里",
        "content": "涪翁浣花醉图歌，歌词自作復自写。\n少陵无人张颠死，此翁奄有二子者。\n不论钗股与锥沙，更数旱蛟及惊蛇。\n诗仙不合兼草圣，鬼妬天嗔教薄命。\n人言爱书缘爱贤，紫眉未必胜青编。\n旧时鬼门关外客，如今一字抵尺璧，何须千载空相忆。",
        "dynasty": "宋",
        "collection_info": null
    },
    {
        "title": "送王监簿民瞻南归",
        "author": "杨万里",
        "content": "潮头打云云不留，月波泼窗窗欲流。\n夜寒报晴岂待晓，天公端为卢溪老。\n卢溪在山不知年，卢溪出山即日还。\n黄纸苦催得高卧，青霞成癖谁能那。\n诏谓先生式国人，掉头已復烟林深。\n路旁莫作两疎看，老儒不用橐中金。",
        "dynasty": "宋",
        "collection_info": null
    },
    {
        "title": "澹庵坐上观显上人分茶",
        "author": "杨万里",
        "content": "分茶何似煎茶好，煎茶不似分茶巧。\n蒸水老禅弄泉手，隆兴元春新玉爪。\n二者相遭兔瓯面，怪怪奇奇真善幻。\n纷如擘絮行太空，影落寒江能万变。\n银瓶首下仍尻高，注汤作字势嫖姚。\n不须更师屋漏法，只问此瓶当响答。\n紫微仙人乌角巾，唤我起看清风生。\n京尘满袖思一洗，病眼生花得再明。\n汉鼎难调要公理，策勋茗椀非公事。\n不如回施与寒儒，归续茶经传衲子。",
        "dynasty": "宋",
        "collection_info": null
    },
    {
        "title": "谢赵茂甫惠浙曹中笔蜀越薄笺二首  其一",
        "author": "杨万里",
        "content": "公子平生无长物，几研生涯敌玉冰。\n二妙端能并送似，便呼毛颖试溪藤。",
        "dynasty": "宋",
        "collection_info": null
    },
    {
        "title": "谢赵茂甫惠浙曹中笔蜀越薄笺二首  其二",
        "author": "杨万里",
        "content": "百楮先生十兔尖，心知奇绝敢言贪。\n诗无好语书仍俗，喜气多多抵得惭。",
        "dynasty": "宋",
        "collection_info": null
    },
    {
        "title": "和马公弼夜雨",
        "author": "杨万里",
        "content": "一雨未辞泥至腰，新寒疠气喜全消。\n都人得此正希阔，远客幡然成寂寥。\n声在疎檐与黄叶，梦听禁漏近丹霄。\n愁心却被诗勾引，始觉君家我里遥。",
        "dynasty": "宋",
        "collection_info": null
    },
    {
        "title": "再和错综其韵",
        "author": "杨万里",
        "content": "家书希到恐缘遥，岂有全无雁拂霄。\n屈指大刀违破镜，负渠缩项及长腰。\n何当竹外扁舟去，趁取梅梢未雪消。\n頼有可人同舍客，破愁得句似参寥。",
        "dynasty": "宋",
        "collection_info": null
    },
    {
        "title": "和赵彦德旅怀是夕渠诵诗鼓琴",
        "author": "杨万里",
        "content": "客间眼暗可逢人，公子诗琴却有神。\n频掉乌纱知得句，快挥绿绮更留尘。\n飘零不问今何夕，邂逅相欢意便亲。\n作许生涯浑不恶，只愁我辈转须贫。",
        "dynasty": "宋",
        "collection_info": null
    },
    {
        "title": "至日前思亲",
        "author": "杨万里",
        "content": "节近亲庭远，天寒日暮时。\n未风窗已报，欲雪脚先知。",
        "dynasty": "宋",
        "collection_info": null
    },
    {
        "title": "和汤叔度雪",
        "author": "杨万里",
        "content": "道得闲来尽未闲，颇缘幽事搅心间。\n卧听雪作披衣起，不待天明带月看。\n更觉梅枝殊摘索，只惊蓬鬓却羁单。\n飞花岂解知人意，风裏时时戏作团。",
        "dynasty": "宋",
        "collection_info": null
    },
    {
        "title": "和马公弼雪",
        "author": "杨万里",
        "content": "洒竹穿梅湖更山，客间得此未嫌寒。\n髯疎也被轻轻点，齿冷犹禁细细餐。\n晴了还成三日冻，销余留得半庭看。\n凭谁说似王郎妇，盐絮吟来总未安。",
        "dynasty": "宋",
        "collection_info": null
    },
    {
        "title": "中书胡舍人玉堂夜直用万里所和汤君雪韵和寄逆旅再和谢焉",
        "author": "杨万里",
        "content": "紫禁仙人视草闲，宫云低到绮疏间。\n玉妃为作回风舞，金炬高烧带笑看。\n得句却嫌椽笔小，衝泥遣慰客毡单。\n夜哦妙语锵鸾鹤，不觉梅梢霁日团。",
        "dynasty": "宋",
        "collection_info": null
    },
    {
        "title": "和符君俞卜邻",
        "author": "杨万里",
        "content": "朱崖柳色欲春风，庾岭梅花尚雪容。\n念子南归骑瘦马，只今谁解好真龙。\n吾乡端是山水窟，何日来同丘壑胸。\n白鹭青原不妨拣，诛茅结屋看何从。",
        "dynasty": "宋",
        "collection_info": null
    },
    {
        "title": "引见前一夕寓宿徐元达小楼元达招符君俞胡季永小集走笔和君俞韵",
        "author": "杨万里",
        "content": "主宾呼酒卷沧溟，我亦何人与德星。\n高阁连云压潮白，前山倒影入杯青。\n细哦秀句清无底，匹似疎梅寒更馨。\n不惜坐间作颓玉，只愁宫漏又须听。",
        "dynasty": "宋",
        "collection_info": null
    },
    {
        "title": "同君俞季永步至普济寺晚泛西湖以归得四绝句  其一",
        "author": "杨万里",
        "content": "阁日微阴不碍晴，杖藜小倦且须行。\n湖山有意留侬款，约束疎钟未要声。",
        "dynasty": "宋",
        "collection_info": null
    },
    {
        "title": "同君俞季永步至普济寺晚泛西湖以归得四绝句  其二",
        "author": "杨万里",
        "content": "烟艇横斜柳港湾，云山出没柳行间。\n登山得似游湖好，却是湖心看尽山。",
        "dynasty": "宋",
        "collection_info": null
    },
    {
        "title": "同君俞季永步至普济寺晚泛西湖以归得四绝句  其三",
        "author": "杨万里",
        "content": "西湖虽老为人容，不必花时十里红。\n卷取郭熙真水墨，枯荷折苇小霜风。",
        "dynasty": "宋",
        "collection_info": null
    },
    {
        "title": "同君俞季永步至普济寺晚泛西湖以归得四绝句  其四",
        "author": "杨万里",
        "content": "曲曲都城缭翠微，鳞鳞湖浪动斜晖。\n天寒日暮游人少，两岸轻舟星散归。",
        "dynasty": "宋",
        "collection_info": null
    },
    {
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其一",
        "author": "杨万里",
        "content": "湖暖开冰已借春，山晴留雪要娱人。\n昨游未当清奇在，踏冻重来眼却新。",
        "dynasty": "宋",
        "collection_info": null
    },
    {
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其二",
        "author": "杨万里",
        "content": "紫陌微干未放尘，青鞋不惜涴泥痕。\n春风已入寒蒲节，残雪犹依古柳根。",
        "dynasty": "宋",
        "collection_info": null
    },
    {
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其三",
        "author": "杨万里",
        "content": "冰壶底裏步金沙，真到林逋处士家。\n未办寒泉荐秋菊，且将瘦句了梅花。",
        "dynasty": "宋",
        "collection_info": null
    },
    {
        "title": "同岳大用甫抚干雪后游西湖早饭显明寺步至四圣观访林和靖故居观鹤听琴得四绝句时去除夕二日  其四",
        "author": "杨万里",
        "content": "道堂高绝俯空明，上下跻攀取意行。\n浄阁虚廊人寂寂，鹤声断处忽琴声。",
        "dynasty": "宋",
        "collection_info": null
    },
    {
        "title": "甲申上元前闻家君不快西归见梅有感二首  其一",
        "author": "杨万里",
        "content": "官路桐江西復西，野梅千树压疎篱。\n昨来都下筠篮底，三百青钱买一枝。",
        "dynasty": "宋",
        "collection_info": null
    },
    {
        "title": "甲申上元前闻家君不快西归见梅有感二首  其二",
        "author": "杨万里",
        "content": "千里来为五斗谋，老亲望望且归休。\n春光尽好关侬事，细雨梅花只做愁。",
        "dynasty": "宋",
        "collection_info": null
    },
    {
        "title": "晚春行田南原",
        "author": "杨万里",
        "content": "西畴前日尘作雾，南村今日波生路。\n云子从来疎广文，衝雨学稼当辞勤。\n农言秧好殊胜麦，其如绿针未堪吃。\n吾生十指不拈泥，毛锥便得傲蓑衣。\n只愿边头长无事，把耒耕云且吾志。\n不愁官马送还官，借牛骑归不用鞍。",
        "dynasty": "宋",
        "collection_info": null
    },
    {
        "title": "闻鶑",
        "author": "杨万里",
        "content": "过雨溪山浄，新晴花柳明。\n来穿两好树，别作一家声。\n故欲撩诗兴，仍添怀友情。\n惊飞苦难见，那更绿阴成。",
        "dynasty": "宋",
        "collection_info": null
    },
    {
        "title": "初夏日出且雨",
        "author": "杨万里",
        "content": "笑忆唐人句，无晴还有晴。\n斜阳白鸥影，疎雨子规声。\n台阁非吾事，溪山且此生。\n诗成何用好，诗好却难成。",
        "dynasty": "宋",
        "collection_info": null
    },
    {
        "title": "和文远以作醮相疎",
        "author": "杨万里",
        "content": "涉夏天勤雨，今年定有秋。\n试思衝热出，何似带泥游。\n轩冕关庄子，江湖着魏牟。\n高人香火裏，也到酒边不。",
        "dynasty": "宋",
        "collection_info": null
    },
    {
        "title": "族叔祖彦通所居宛在水中央名之曰小蓬莱为作长句",
        "author": "杨万里",
        "content": "侬爱南溪不减公，南溪亲公却疎侬。\n为侬只作一两曲，为公绕尽云边屋。\n屋后有竹前有花，断桥纔整已半斜。\n客来不恶去亦好，莫将汗脚涴瑶草。\n俗子只道无蓬莱，请渠且洗睫上埃。\n蓬莱不大亦不小，作诗示公公一笑。",
        "dynasty": "宋",
        "collection_info": null
    },
    {
        "title": "彦通以诗送石菖蒲和谢之",
        "author": "杨万里",
        "content": "笑拂孤芳旋汲泉，忽如身堕晓霜天。\n一生寒瘦知何用，只得清名垂万年。",
        "dynasty": "宋",
        "collection_info": null
    },
    {
        "title": "清晓出城别王宣子舍人",
        "author": "杨万里",
        "content": "月细惟愁落，阳昇未要忙。\n出门鸡未觉，夹路稻初香。\n涉世宁容懒，侵星幸稍凉。\n病来诗久废，觅句费商量。",
        "dynasty": "宋",
        "collection_info": null
    },
    {
        "title": "送王吉州宣子舍人知明州二首  其一",
        "author": "杨万里",
        "content": "满听除书好，明州胜吉州。\n又为邦伯去，政坐治声优。\n过阙端能遇，居中定作留。\n新民莫漫喜，竹马不须休。",
        "dynasty": "宋",
        "collection_info": null
    },
    {
        "title": "送王吉州宣子舍人知明州二首  其二",
        "author": "杨万里",
        "content": "碧海翻词笔，清霜逼谊风。\n不应盛名下，未着玉堂中。\n剩欲公留此，其如帝望公。\n从今摩病眼，看到火城红。",
        "dynasty": "宋",
        "collection_info": null
    },
    {
        "title": "题王宣子新作吉州学前咏归亭",
        "author": "杨万里",
        "content": "使君见处我何言，且上斯亭一笑还。\n便有醒然新气象，何曾改却旧江山。\n咏归风味谁知点，克己工夫未减颜。\n箇裏诸生高着眼，仕和不仕得相关。",
        "dynasty": "宋",
        "collection_info": null
    },
    {
        "title": "夜同文远祷雨老冈祠",
        "author": "杨万里",
        "content": "秋热常年无此例，今宵有月不能凉。\n槁苗似妬诗人懒，作意催成祷雨章。",
        "dynasty": "宋",
        "collection_info": null
    },
    {
        "title": "霜露",
        "author": "杨万里",
        "content": "落照红犹剩，初星白未真。\n霜威能夺月，寒力故欺人。\n哀雁知谁怨，吟蛩独我亲。\n老来忧患裏，忍泪已霑巾。",
        "dynasty": "宋",
        "collection_info": null
    },
    {
        "title": "理蔬",
        "author": "杨万里",
        "content": "小摘吾犹惜，频来径自成。\n青虫捕仍有，蠹叶病还生。\n贫裏犹存竈，霜余正可羹。\n窥园未妨学，抱瓮更须营。",
        "dynasty": "宋",
        "collection_info": null
    },
    {
        "title": "送傅山人二绝句  其一",
        "author": "杨万里",
        "content": "江山有约未应疎，浪自忙中白却鬚。\n我昔属官今属我，子能略伴瘦藤无。",
        "dynasty": "宋",
        "collection_info": null
    },
    {
        "title": "送傅山人二绝句  其二",
        "author": "杨万里",
        "content": "谈天渠外更谁先，聊復怜渠与酒钱。\n富贵不愁天不管，不应丘壑也关天。",
        "dynasty": "宋",
        "collection_info": null
    },
    {
        "title": "悯农",
        "author": "杨万里",
        "content": "稻云不雨不多黄，荞麦空花早着霜。\n已分忍饥度残岁，更堪岁裏闰添长。",
        "dynasty": "宋",
        "collection_info": null
    },
    {
        "title": "绝句",
        "author": "杨万里",
        "content": "枫老颜方少，山晴气反昏。\n旧贫今更甚，已冷幸犹暄。",
        "dynasty": "宋",
        "collection_info": null
    },
    {
        "title": "故少师张魏公挽词三章  其一",
        "author": "杨万里",
        "content": "出昼民犹望，回军敌尚疑。\n时非不吾以，天未胜人为。\n自别知何恙，从谁话许悲。\n一生长得忌，千载却空思。",
        "dynasty": "宋",
        "collection_info": null
    },
    {
        "title": "故少师张魏公挽词三章  其二",
        "author": "杨万里",
        "content": "手麾日三舍，身驭月重轮。\n始是岷峨秀，前无社稷臣。\n向来元破斧，何用更洪钧。\n只使江淮草，明年不作春。",
        "dynasty": "宋",
        "collection_info": null
    },
    {
        "title": "故少师张魏公挽词三章  其三",
        "author": "杨万里",
        "content": "读易堂边路，曾闻赤舄声。\n心从画前到，身在易中行。\n忧国何缘寿，思亲岂欲生。\n不应永州月，犹傍两窗明。",
        "dynasty": "宋",
        "collection_info": null
    },
    {
        "title": "和周仲觉三首  其一",
        "author": "杨万里",
        "content": "书懒聊遮眼，诗穷只掉头。\n寒醒非不睡，薄醉奈何愁。\n火细霜还重，风停叶自投。\n半生灾疾裏，谁遣未休休。",
        "dynasty": "宋",
        "collection_info": null
    },
    {
        "title": "和周仲觉三首  其二",
        "author": "杨万里",
        "content": "月淡犹明树，霜严不剩云。\n天寒一雁叫，夜半几人闻。\n诗只令吾瘦，清聊与子分。\n频来仍恨少，此去更离羣。",
        "dynasty": "宋",
        "collection_info": null
    },
    {
        "title": "和周仲觉三首  其三",
        "author": "杨万里",
        "content": "春在梅边动，寒从月外来。\n贫于萤不暖，心与烛俱灰。\n此意悠悠着，从谁细细开。\n病来更忧患，泪尽只余哀。",
        "dynasty": "宋",
        "collection_info": null
    },
    {
        "title": "雪用欧阳公白战律仍禁用映雪访戴等故事赋三首示同社  其一",
        "author": "杨万里",
        "content": "夜映非真晓，山明不觉遥。\n尽寒无奈爽，且落未须销。\n体怯心仍爱，颜衰酒强潮。\n毛锥自堪战，寸铁亦何消。",
        "dynasty": "宋",
        "collection_info": null
    },
    {
        "title": "雪用欧阳公白战律仍禁用映雪访戴等故事赋三首示同社  其二",
        "author": "杨万里",
        "content": "是雨还堪拾，非花却解飞。\n儿童最无頼，抟弄肯言归。\n向树翻投竹，欺人故点衣。\n肩寒未妨耸，笔冻可能挥。",
        "dynasty": "宋",
        "collection_info": null
    },
    {
        "title": "雪用欧阳公白战律仍禁用映雪访戴等故事赋三首示同社  其三",
        "author": "杨万里",
        "content": "细听无仍有，贪看立又行。\n落时晨却暗，积处夜还明。\n幸自漫山好，何如到夏清。\n似知吾党意，未遣日华晴。",
        "dynasty": "宋",
        "collection_info": null
    },
    {
        "title": "刘公佐亲家奉议挽词二首  其一",
        "author": "杨万里",
        "content": "已病身犹健，云瘳讣却闻。\n告存非不寿，有子更能文。\n嗟我何多难，丧亲又哭君。\n两家两翁好，作么併丘坟。",
        "dynasty": "宋",
        "collection_info": null
    },
    {
        "title": "刘公佐亲家奉议挽词二首  其二",
        "author": "杨万里",
        "content": "一命华其老，诸昆半作官。\n相高仍孝悌，不但盛衣冠。\n近别那云诀，临丧独忍看。\n心知公不恨，我自泪难干。",
        "dynasty": "宋",
        "collection_info": null
    },
    {
        "title": "送卢山人二首  其一",
        "author": "杨万里",
        "content": "行尽千山又万山，山真何好子能然。\n青乌纵妙侬曾问，着眼烟云也自贤。",
        "dynasty": "宋",
        "collection_info": null
    },
    {
        "title": "送卢山人二首  其二",
        "author": "杨万里",
        "content": "有欠牛眠子为寻，剩将朽胔换华簪。\n家阡只免牛羊到，此外穷通得上心。",
        "dynasty": "宋",
        "collection_info": null
    },
    {
        "title": "往安福宿代度寺",
        "author": "杨万里",
        "content": "春前腊后暖还寒，陌上泥中湿更干。\n野寺鸣钟招我宿，远峰留雪待谁看。",
        "dynasty": "宋",
        "collection_info": null
    },
    {
        "title": "归途轿中读参寥诗",
        "author": "杨万里",
        "content": "车中无作惟生睡，卷裏何佳却胜闲。\n会意贪看三五句，回头悔失数重山。",
        "dynasty": "宋",
        "collection_info": null
    },
    {
        "title": "挽封州太守赵次公二首  其一",
        "author": "杨万里",
        "content": "国尔怀孤愤，麟兮嗣古风。\n谓宜空冀北，何意召河东。\n榕叶烝山祲，梨花惨殡宫。\n传家今有子，身后未应穷。",
        "dynasty": "宋",
        "collection_info": null
    },
    {
        "title": "挽封州太守赵次公二首  其二",
        "author": "杨万里",
        "content": "雁峰三径古，融水贰车新。\n自此相从后，还成永别晨。\n只今耆旧传，谁是老成人。\n剩欲书遗德，心悲语不真。",
        "dynasty": "宋",
        "collection_info": null
    },
    {
        "title": "和元举叔见谢载酒之韵二首  其一",
        "author": "杨万里",
        "content": "雪久自消犹半在，雨来正密更无休。\n硬黄字裏真添瘦，重碧杯中且避愁。",
        "dynasty": "宋",
        "collection_info": null
    },
    {
        "title": "和元举叔见谢载酒之韵二首  其二",
        "author": "杨万里",
        "content": "南溪溪北北山边，风月公何得独专。\n挈榼惭无桑落酒，赠诗如得汉阴鳊。",
        "dynasty": "宋",
        "collection_info": null
    },
    {
        "title": "雪后晚晴四山皆青惟东山全白赋最爱东山晴后雪二绝句  其一",
        "author": "杨万里",
        "content": "只知逐胜忽忘寒，小立春风夕照间。\n最爱东山晴后雪，软红光裏涌银山。",
        "dynasty": "宋",
        "collection_info": null
    },
    {
        "title": "雪后晚晴四山皆青惟东山全白赋最爱东山晴后雪二绝句  其二",
        "author": "杨万里",
        "content": "羣山雪不到新晴，多作泥融少作冰。\n最爱东山晴后雪，却愁宜看不宜登。",
        "dynasty": "宋",
        "collection_info": null
    },
    {
        "title": "寄题郭汉卿琴堂",
        "author": "杨万里",
        "content": "着眼飞鸿外，欹巾韵磬边。\n半忘今古操，岂校有无絃。\n自适何须妙，能听也则贤。\n如何划然裏，犹露祖生鞭。",
        "dynasty": "宋",
        "collection_info": null
    },
    {
        "title": "乙酉社日偶题",
        "author": "杨万里",
        "content": "愁边节裏两相关，茶罢呼儿检历看。\n社日雨多晴较少，春风晚暖晓犹寒。\n也思散策郊行去，其奈缘溪路未干。\n绿暗红明非我事，且寻野蕨作蔬盘。",
        "dynasty": "宋",
        "collection_info": null
    },
    {
        "title": "和昌英主簿叔社雨",
        "author": "杨万里",
        "content": "愁已春相背，诗仍债未还。\n雨声宜小睡，竹户且深关。\n梦钓鸥边雪，衰忘镜裏颜。\n起来聊觅句，句在眼中山。",
        "dynasty": "宋",
        "collection_info": null
    },
    {
        "title": "送谈星辰吴山人",
        "author": "杨万里",
        "content": "牙筹入手风前快，玉李行天镜裏看。\n紫闼青规吾不梦，子言欲试故应难。",
        "dynasty": "宋",
        "collection_info": null
    },
    {
        "title": "寒食上冢",
        "author": "杨万里",
        "content": "径直夫何细，桥危可免扶。\n远山枫外淡，破屋麦边孤。\n宿草春风又，新阡去岁无。\n梨花自寒食，时节只愁予。",
        "dynasty": "宋",
        "collection_info": null
    },
    {
        "title": "和昌英主簿叔送花",
        "author": "杨万里",
        "content": "去岁归时正牡丹，亲庭上寿捻花看。\n共知春好毋虚掷，更復杯深肯剩残。\n谁料今兹千万感，强从叔也两相宽。\n风颠雨急关侬事，时序撩人只暗嘆。",
        "dynasty": "宋",
        "collection_info": null
    },
    {
        "title": "和萧伯振见赠",
        "author": "杨万里",
        "content": "愁裏真成日似年，懒边觅句此何缘。\n雨荒山谷江西社，苔卧曹瞒台底砖。\n顿有珠玑开病眼，旋生羽翼欲俱仙。\n车斜韵险难为继，聊復酬公莫浪传。",
        "dynasty": "宋",
        "collection_info": null
    },
    {
        "title": "春晚往永和",
        "author": "杨万里",
        "content": "春事已如许，山居殊未知。\n绿光风度麦，白碎日翻池。\n景好怀翻恶，人嬉我独悲。\n郊行聊着眼，兴到漫成诗。",
        "dynasty": "宋",
        "collection_info": null
    },
    {
        "title": "轿中风翻书卷",
        "author": "杨万里",
        "content": "挟册登车强出山，展来未读眼先昏。\n无端又被春风妬，叶叶吹开更揭翻。",
        "dynasty": "宋",
        "collection_info": null
    },
    {
        "title": "农家嘆",
        "author": "杨万里",
        "content": "两月春霖三日晴，久寒初暖稍秧青。\n春工只要花迟着，愁损农家管得星。",
        "dynasty": "宋",
        "collection_info": null
    },
    {
        "title": "三江小渡",
        "author": "杨万里",
        "content": "溪水将桥不復回，小舟犹倚短篙开。\n交情得似山溪渡，不管风波去又来。",
        "dynasty": "宋",
        "collection_info": null
    },
    {
        "title": "薄晚绝句二首  其一",
        "author": "杨万里",
        "content": "春气吹人不作醒，病身感物底心情。\n斜阳也不藏人老，偏照霜髭一两茎。",
        "dynasty": "宋",
        "collection_info": null
    },
    {
        "title": "薄晚绝句二首  其二",
        "author": "杨万里",
        "content": "暂出嫌喧可得除，漫游久废未全无。\n路逢盐裹知城近，店有鸡声觉日晡。",
        "dynasty": "宋",
        "collection_info": null
    },
    {
        "title": "与主簿叔蔬饮联句",
        "author": "杨万里",
        "content": "蕨含春味紫如椽，酒入春风浪似山。\n未信干坤非细物，小吞螺浦半杯间。",
        "dynasty": "宋",
        "collection_info": null
    },
    {
        "title": "永和遇风",
        "author": "杨万里",
        "content": "未嫌春晚不多花，只爱青原绿似瓜。\n剩欲开怀纳岩壑，可堪病眼着风沙。\n待船小立看鸥没，倚杖微吟尽帽斜。\n客裏更无诗遣闷，不愁两鬓不成华。",
        "dynasty": "宋",
        "collection_info": null
    },
    {
        "title": "金罂花联句",
        "author": "杨万里",
        "content": "两日风狂雨更颠，取将暖去正衣单。\n金罂花发关谁事，何用夜来如许寒。",
        "dynasty": "宋",
        "collection_info": null
    },
    {
        "title": "彦通叔祖约游云水寺二首  其一",
        "author": "杨万里",
        "content": "出门天色阴晴半，着雨途间进退难。\n知得招提在何许，只凭田父指林间。",
        "dynasty": "宋",
        "collection_info": null
    },
    {
        "title": "彦通叔祖约游云水寺二首  其二",
        "author": "杨万里",
        "content": "竹深草长绿冥冥，有路如无又断行。\n风亦恐吾愁寺远，殷勤隔雨送钟声。",
        "dynasty": "宋",
        "collection_info": null
    },
    {
        "title": "和昌英主簿叔久雨",
        "author": "杨万里",
        "content": "积雨今晨也解休，殷勤日脚傍花流。\n半明衣桁烘梅润，全为农家放麦秋。\n更着好风堕清句，不知何地顿闲愁。\n新晴佳处无人会，隔柳一声黄栗留。",
        "dynasty": "宋",
        "collection_info": null
    },
    {
        "title": "悯旱",
        "author": "杨万里",
        "content": "鸣鸠唤雨知唤晴，水车夜啼声彻明。\n乖龙懒睡未渠醒，阿香推热呼不应。\n下田半湿高全坼，幼秧欲焦老差碧。\n书生所向便四壁，卖浆逢寒步逢棘。\n还家浪作饱饭谋，买田三岁两无秋。\n一门手指百二十，万斛量不尽穷愁。\n小儿察我惨不乐，旋沽村酒聊相酌。\n更哦子美醉时歌，焉知饿死填沟壑。\n水车哑哑止復作。",
        "dynasty": "宋",
        "collection_info": null
    },
    {
        "title": "和萧伯振祷雨",
        "author": "杨万里",
        "content": "云气微昇又霍然，虚疑数点长三川。\n渚东秔稻今无雨，社曲桑麻莫问天。\n饿死何愁更平籴，野夫半去只荒田。\n未辞託命长镵柄，黄独那能支一年。",
        "dynasty": "宋",
        "collection_info": null
    },
    {
        "title": "旱后郴寇又作",
        "author": "杨万里",
        "content": "自怜秋蝶生不早，只与夜蛩声共悲。\n眼边未觉天地宽，身后更用文章为。\n去秋今夏旱相继，淮江未浄郴江沸。\n饿夫相语死不愁，今年官免和籴不。",
        "dynasty": "宋",
        "collection_info": null
    },
    {
        "title": "旱后喜雨四首  其一",
        "author": "杨万里",
        "content": "云头造次便能开，雨脚商量半欲来。\n旧日催诗元要雨，如今雨却索诗催。",
        "dynasty": "宋",
        "collection_info": null
    },
    {
        "title": "旱后喜雨四首  其二",
        "author": "杨万里",
        "content": "检校西畴首忍回，雨佳小恨较迟来。\n抄云淅玉何曾梦，只拟禾孙作粥材。",
        "dynasty": "宋",
        "collection_info": null
    },
    {
        "title": "旱后喜雨四首  其三",
        "author": "杨万里",
        "content": "竟夏兴云只苦风，入秋今雨稍宜农。\n怪来霹雳轰枯树，知向前山起卧龙。",
        "dynasty": "宋",
        "collection_info": null
    },
    {
        "title": "旱后喜雨四首  其四",
        "author": "杨万里",
        "content": "密洒疎飘尽自由，通宵到晓未须休。\n平生愁听芭蕉雨，何事今来听不愁。",
        "dynasty": "宋",
        "collection_info": null
    },
    {
        "title": "秋日见橘花二首  其一",
        "author": "杨万里",
        "content": "花浄何须艷，林深不隔香。\n初闻无处觅，小摘莫令长。\n春落秋仍发，梅兼雪未强。\n缥瓷汲寒甃，浅浸一枝凉。",
        "dynasty": "宋",
        "collection_info": null
    },
    {
        "title": "秋日见橘花二首  其二",
        "author": "杨万里",
        "content": "不夜非关月，舞风也自香。\n着花能许细，落子不多长。\n玉糁开犹半，金鬚捻更强。\n得秋何恨晚，映暑却生凉。",
        "dynasty": "宋",
        "collection_info": null
    },
    {
        "title": "题吉水余端蒙明府县门飞凫阁",
        "author": "杨万里",
        "content": "尘外尘中尽静喧，阁前阁后且山川。\n秋生疎雨微云处，月仄青原白鹭边。\n眼冷庾楼聊復此，人如叶令更差贤。\n从公欲往其如懒，着句无佳莫浪传。",
        "dynasty": "宋",
        "collection_info": null
    },
    {
        "title": "题周鲠臣浩斋",
        "author": "杨万里",
        "content": "浩翁曲肱一浩斋，焉知廊庙与蒿莱。\n此翁定復死不死，旧斋又新有贤子。\n斋前种树初如椽，如今过云欲造天。\n作人谁无半点气，草动风惊便心醉。\n回山倒海不关身，古人与我各何人。\n杉溪老人是翁友，拈出问渠渠领否。",
        "dynasty": "宋",
        "collection_info": null
    },
    {
        "title": "送胡季永赴漕试",
        "author": "杨万里",
        "content": "兔目着花官样黄，冰轮飘子秋风香。\n谁骑瘦马踏词场，澹翁庭阶玉雪郎。\n天于贤佞真不省，不应阿翁有阿永。\n景升儿子漫谷量，未识一丁惟啖餠。\n阿永胸中几许书，石渠奄有仍更余。\n毛锥半点不籧篨，羽镞一脱无犀渠。\n当家衣钵更谁付，锁厅小借梯云路。\n澹翁严冷纵不嬉，归来膝上安文度。",
        "dynasty": "宋",
        "collection_info": null
    },
    {
        "title": "送瀛洲先生元举叔谈命郡城",
        "author": "杨万里",
        "content": "谁遣谈天太逼真，取憎造物得辞贫。\n不妨小隠君平肆，戏与人间阅贵人。",
        "dynasty": "宋",
        "collection_info": null
    },
    {
        "title": "四十二叔祖母刘氏太孺人挽词",
        "author": "杨万里",
        "content": "夫人自七十，有母尚期颐。\n不遣千山讣，犹应一病迟。\n孝留天下口，身立女中师。\n到得君羹美，翻令颍谷悲。",
        "dynasty": "宋",
        "collection_info": null
    },
    {
        "title": "四十九叔祖母朱氏孺人挽词",
        "author": "杨万里",
        "content": "忆哭清湘掾，诸孤未裹头。\n盛年能素节，凛气却清秋。\n眼底生刍奠，身前泛柏舟。\n无龄还有德，此母不应愁。",
        "dynasty": "宋",
        "collection_info": null
    },
    {
        "title": "黄太守元授挽词二首  其一",
        "author": "杨万里",
        "content": "五马新通贵，千牛旧不全。\n岂渠才作祟，从古命悬天。\n半世风波裏，清名玉雪边。\n诸郎俱伟器，枢属更人先。",
        "dynasty": "宋",
        "collection_info": null
    },
    {
        "title": "黄太守元授挽词二首  其二",
        "author": "杨万里",
        "content": "我忝通家子，公如父行亲。\n一书虽不欠，半面遂无因。\n旅榇千江远，铭旌两竹新。\n庆门宁有此，造物岂其仁。",
        "dynasty": "宋",
        "collection_info": null
    },
    {
        "title": "梦亡友黄世永梦中犹喜谈佛既觉感念不已因和梦李白韵以记焉二首  其一",
        "author": "杨万里",
        "content": "子在人每憎，子亡憎者恻。\n自吾失此友，但觉生意息。\n犹解梦裏来，岂子余此忆。\n死生知有无，贤圣或未测。\n浑作白日看，不记夜许黑。\n尚怜紫鸾姿，未举先折翼。\n只惊玉雪容，冷面带古色。\n梦泪觉犹湿，悲罢喜有得。",
        "dynasty": "宋",
        "collection_info": null
    },
    {
        "title": "梦亡友黄世永梦中犹喜谈佛既觉感念不已因和梦李白韵以记焉二首  其二",
        "author": "杨万里",
        "content": "去年客京都，子去我未至。\n得书不得面，安用殷勤意。\n犹矜各未老，相见当亦易。\n不知此蹉跎，交道遽云坠。\n一抔胡不仁，埋此经世志。\n絃绝谅何益，蕙叹庸不顇。\n吾闻佛者流，正以生作累。\n梦中尚微言，子岂悲世事。",
        "dynasty": "宋",
        "collection_info": null
    },
    {
        "title": "次主簿昌英叔镊白韵",
        "author": "杨万里",
        "content": "滴尽思亲泪，犹残影弔形。\n眼花浑作黑，颔底更能青。\n少也投三赋，今焉忽一星。\n此生成底事，有脚不曾停。",
        "dynasty": "宋",
        "collection_info": null
    },
    {
        "title": "次昌英主簿叔晴望韵",
        "author": "杨万里",
        "content": "秋水冬全落，寒梅暖向荣。\n烟林明又灭，风雁仄还平。\n老岂愁能避，贫非懒不营。\n犹须铲千嶂，剩与放双明。",
        "dynasty": "宋",
        "collection_info": null
    },
    {
        "title": "次出门韵",
        "author": "杨万里",
        "content": "有酒何须富，无车却好行。\n眼中长得句，身外岂关情。\n远岭寒逾瘦，干枫落更声。\n好怀非自閟，且道向谁倾。",
        "dynasty": "宋",
        "collection_info": null
    },
    {
        "title": "次霜月韵",
        "author": "杨万里",
        "content": "银浦寒无浪，金星澹不芒。\n初看霜是月，併爱月和霜。\n万里除纤翳，双清作一光。\n诗穷只欠许，穷我未渠央。",
        "dynasty": "宋",
        "collection_info": null
    },
    {
        "title": "同主簿叔暮立",
        "author": "杨万里",
        "content": "旋旋前山没，骎骎半臂寒。\n鸥归势何懒，林近意先安。\n待月迟云么，烦公小立看。\n未知立玉笋，何似立江干。",
        "dynasty": "宋",
        "collection_info": null
    },
    {
        "title": "晚望二首  其一",
        "author": "杨万里",
        "content": "月是小春春未生，节名大雪雪何曾。\n夕阳不管西山暗，只照东山八九棱。",
        "dynasty": "宋",
        "collection_info": null
    },
    {
        "title": "晚望二首  其二",
        "author": "杨万里",
        "content": "万松不掩一枫丹，烟怕山狂约住山。\n却被沙鸥恼人损，作行飞去略无还。",
        "dynasty": "宋",
        "collection_info": null
    },
    {
        "title": "次主簿叔晚霞",
        "author": "杨万里",
        "content": "病眼何愁未苦佳，晓看霜了晚看霞。\n只惊天上三冬月，那得西湖十里花。\n景与诗争酣未退，兴如水涌去难遮。\n却嫌醉墨欹倾甚，整整斜斜半似鸦。",
        "dynasty": "宋",
        "collection_info": null
    },
    {
        "title": "次乞米韵",
        "author": "杨万里",
        "content": "鲁公尚有粥为食，卢老今无僧作邻。\n文字借令真可煮，吾曹从古不应贫。\n诗肠幸自无烟火，句眼何愁着点尘。\n俗子岂知贫亦好，未须容易向渠陈。",
        "dynasty": "宋",
        "collection_info": null
    },
    {
        "title": "夜雨不寐",
        "author": "杨万里",
        "content": "雨急点不疎，瓦干声可数。\n滴破江湖梦，合眼无復补。\n更长酒力短，睡甜诗思苦。\n已自不成眠，如何更遭许。",
        "dynasty": "宋",
        "collection_info": null
    },
    {
        "title": "新寒",
        "author": "杨万里",
        "content": "寒力欺谁得，知侬典却衣。\n暮禽差慰眼，不作一行归。",
        "dynasty": "宋",
        "collection_info": null
    },
    {
        "title": "和罗巨济教授雪二首  其一",
        "author": "杨万里",
        "content": "天悭聊尔落，地暖未教深。\n犹放遥岑碧，偏鸣密竹林。\n似供愁裏眼，小恼客边心。\n诗卷开还阖，清寒溢素襟。",
        "dynasty": "宋",
        "collection_info": null
    },
    {
        "title": "和罗巨济教授雪二首  其二",
        "author": "杨万里",
        "content": "飞来须面旋，欲堕更横斜。\n不遣诗人懒，惟禁酒力加。\n镂冰初试手，翦水便成花。\n谁会欧苏律，吟边别一家。",
        "dynasty": "宋",
        "collection_info": null
    },
    {
        "title": "次主簿叔雪韵",
        "author": "杨万里",
        "content": "向来一雪亦草草，天知诗人眼未饱。\n相传南风为雪骨，此言未试吾不晓。\n昨日忽惊冬作春，暖气吹人软欲倒。\n惟余桃李未着花，便恐蛰虫偷出窖。\n南风未了却北风，一夜吹翻青玉昊。\n今晨冷傍笔管生，似妬吟边事幽讨。\n司寒作意欲再雪，冻雀求哀不容祷。\n令人还忆柳柳州，解道千山绝飞鸟。\n谁教爱雪却嫌寒，欢喜十分九烦恼。\n诗人冻死不足怜，冻死犹应谈雪好。\n寄声滕六何似休，浄尽将云为侬扫。",
        "dynasty": "宋",
        "collection_info": null
    },
    {
        "title": "次秦少游梅韵",
        "author": "杨万里",
        "content": "南枝外槁中不槁，未叶先花笑人倒。\n已从寒裏着诗愁，可復溪边被花恼。\n非渠搀出百卉前，尔许清寒谁敢早。\n有花无雪花只俗，有雪无梅雪何好。\n冷蕊不风元自香，瘦柯写月真如扫。\n但令一壑莳横斜，便挂竹皮为渠老。\n秦七苏二冰玉词，绝唱寒盟几秋草。\n梅边尚有句可搜，更捻衰髯仰清昊。",
        "dynasty": "宋",
        "collection_info": null
    },
    {
        "title": "次东坡先生蜡梅韵",
        "author": "杨万里",
        "content": "梅花已自不是花，冰魂谪堕玉皇家。\n不餐烟火更餐蜡，化作黄姑瞒造物。\n后山未觉坡先知，东坡勾引后山诗。\n金花劝饮金荷叶，两公醉吟许孤绝。\n人间姚魏漫如山，令人眼暗只欲眠。\n此花寒香来又去，恼损诗人难觅句。\n月兼花影恰三人，欠箇文同作墨君。\n吾诗无復古清越，万水千山一瓶钵。",
        "dynasty": "宋",
        "collection_info": null
    },
    {
        "title": "次东坡先生用六一先生雪诗律令龟字二十韵旧禁玉月梨梅练絮白舞鹅鹤等字新添访戴映雪高卧啮毡之类一切禁之",
        "author": "杨万里",
        "content": "病身柴立手亦龟，不要人怜天得知。\n一寒度夕抵度岁，恶风更将干雨吹。\n作祥只解诳饥腹，催老偏工欺短髭。\n透屋旋生衾裏铁，隔窗也送砚中澌。\n揽衣起看端不恶，两耳已作冻菌危。\n似明还暗静復响，索我黄绢挥乌丝。\n误喜家贫屋骤富，不道天巧人能为。\n忽思向来旅京国，瘦马断鞭包袖持。\n红金何曾梦得见，茧生脚底粟生肌。\n残杯冷炙自无分，不是不肯叩富儿。\n独立西湖望东海，海神驾雪初来时。\n眼花只怪失天地，风横併作翻帘帏。\n飞来峰在水仙国，九里松无尘土姿。\n只欠杖头聘欢伯，安得醉倒衣淋漓。\n犹遭天子呼野客，催班声裏趋丹墀。\n如今四壁一破褐，雪花密密巾披披。\n诗肩浑作远岭瘦，诗思浪与春江驰。\n茅柴乞暖却得冷，聊復尔耳三两巵。\n东坡逸足电雹去，天马肯放牦牛随。\n君不见溧阳县裏一老尉，一句曾饶韩退之。",
        "dynasty": "宋",
        "collection_info": null
    },
    {
        "title": "丙戌上元后和昌英叔李花",
        "author": "杨万里",
        "content": "春暖何缘雪压山，香来初认李花繁。\n露酣月蕊苍茫外，梅与山矾伯仲间。\n剩雨残风底无頼，明朝后日不堪看。\n泥深小忍春游脚，犹遣青童去一攀。",
        "dynasty": "宋",
        "collection_info": null
    },
    {
        "title": "又和春雨",
        "author": "杨万里",
        "content": "向来一旱鬓成丝，敢道新年雨脚垂。\n未必催诗真强管，端令学稼失愁思。\n只今且莫倾三峡，此后时须示一犁。\n未爱少陵红湿句，可人却是道知时。",
        "dynasty": "宋",
        "collection_info": null
    },
    {
        "title": "和周仲容春日二绝句  其一",
        "author": "杨万里",
        "content": "春半花全退，诗人尚道迟。\n惟应读书苦，声调作吾伊。",
        "dynasty": "宋",
        "collection_info": null
    },
    {
        "title": "和周仲容春日二绝句  其二",
        "author": "杨万里",
        "content": "端忧更贫病，不分又花时。\n只说春何好，犹堪入小诗。",
        "dynasty": "宋",
        "collection_info": null
    },
    {
        "title": "和周仲容春日二律句  其一",
        "author": "杨万里",
        "content": "饥民日夜去，也有不荒田。\n旧雨仍新雨，今年胜去年。\n未嫌诗得瘦，只苦茗妨眠。\n花气熏人醉，来从若箇边。",
        "dynasty": "宋",
        "collection_info": null
    },
    {
        "title": "和周仲容春日二律句  其二",
        "author": "杨万里",
        "content": "今晨晴颇懒，昨夜雨犹声。\n欲社燕先觉，半春鶑未鸣。\n诗非一字苦，句岂十分清。\n参透江西社，无灯眼亦明。",
        "dynasty": "宋",
        "collection_info": null
    },
    {
        "title": "和王才臣",
        "author": "杨万里",
        "content": "新诗不但不饶侬，便恐阴何立下风。\n每与胜谈千古事，不知拨尽一炉红。\n生儿底巧翁何恨，得子销愁我未穷。\n剩欲苛留老三径，念渠何罪亦山中。",
        "dynasty": "宋",
        "collection_info": null
    },
    {
        "title": "得省榜见罗仲谋曾无逸策名夜归喜甚通夕不寐得二绝句  其一",
        "author": "杨万里",
        "content": "淡墨高垂两客名，夜归到晓睡难成。\n却缘二喜添三喜，听得黄鹂第一声。",
        "dynasty": "宋",
        "collection_info": null
    },
    {
        "title": "得省榜见罗仲谋曾无逸策名夜归喜甚通夕不寐得二绝句  其二",
        "author": "杨万里",
        "content": "两日阴晴较不常，嫩寒轻暖杂花香。\n今晨天色休休问，卧看红光点屋梁。",
        "dynasty": "宋",
        "collection_info": null
    },
    {
        "title": "和萧伯和韵",
        "author": "杨万里",
        "content": "桃李何忙开又零，老怀易感扫还生。\n略无花片经人眼，谁道春风不世情。\n睡去恐遭诗作祟，愁来当遣酒行成。\n子能觅句庸非乐，未必胸中有不平。",
        "dynasty": "宋",
        "collection_info": null
    },
    {
        "title": "又和风雨二首  其一",
        "author": "杨万里",
        "content": "东风未得颠如许，定被春光引得颠。\n晚雨何妨略弹压，不应犹自借渠权。",
        "dynasty": "宋",
        "collection_info": null
    },
    {
        "title": "又和风雨二首  其二",
        "author": "杨万里",
        "content": "风风雨雨又春穷，白白朱朱已眼空。\n拚却老红一万点，换将新绿百千重。",
        "dynasty": "宋",
        "collection_info": null
    },
    {
        "title": "和文远叔行春",
        "author": "杨万里",
        "content": "行脚宜晴翠，看云恐夕黄。\n何村不花柳，此社要柴桑。\n一笑当谁领，同来得许忙。\n老怀翻作恶，不剩半分狂。",
        "dynasty": "宋",
        "collection_info": null
    },
    {
        "title": "和子上弟春雹",
        "author": "杨万里",
        "content": "雹子何孤竹屋声，只于花事较无情。\n青春已在残红裏，更着渠侬何似生。",
        "dynasty": "宋",
        "collection_info": null
    },
    {
        "title": "和萧伯和春兴",
        "author": "杨万里",
        "content": "只道韶华不到侬，不妨软日媚柔风。\n愁心自对春无味，老面可能花似红。\n逢着诗狂兼酒圣，又忘人厄或天穷。\n圣人枉索方兄价，我与贤人也一中。",
        "dynasty": "宋",
        "collection_info": null
    },
    {
        "title": "又和闻蛙",
        "author": "杨万里",
        "content": "春来真底好，此辈政纵横。\n身作泥中计，声从雨后增。\n北人餐未惯，南食眼犹生。\n灰洒知虚实，于渠似可行。",
        "dynasty": "宋",
        "collection_info": null
    },
    {
        "title": "又和二绝句  其一",
        "author": "杨万里",
        "content": "一冬寒不到深山，岂有春来更会寒。\n幸自趁晴行脚好，却嫌沙入破鞋间。",
        "dynasty": "宋",
        "collection_info": null
    },
    {
        "title": "又和二绝句  其二",
        "author": "杨万里",
        "content": "翦翦轻风未是轻，犹吹花片作红声。\n一生情重嫌春浅，老去与春无点情。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其一",
        "author": "杨万里",
        "content": "行春莫放一日一，修禊仍逢三月三。\n忍遣晴光作阴雨，更将急溅涴春衫。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其二",
        "author": "杨万里",
        "content": "出门着雨不能归，借得青蓑着片时。\n春染万花知了未，云偷千嶂忽何之。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其三",
        "author": "杨万里",
        "content": "归得茅斋松竹边，看风看雨亦欣然。\n空檐知与阶何故，须把青苔滴似穿。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其四",
        "author": "杨万里",
        "content": "旧与酴醾颇不疎，今春半朶未逢渠。\n千花一雨俱红雨，问讯孤芳小住无。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其五",
        "author": "杨万里",
        "content": "今年春事底匆匆，雨急风颠恼得侬。\n不见一林如许笋，犹嫌三日向来风。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其六",
        "author": "杨万里",
        "content": "荒余只怪不愁声，好语烦君细细听。\n秧早不由田父懒，蚕迟端待柘阴成。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其七",
        "author": "杨万里",
        "content": "迟日何缘似箇长，睡乡未苦怯茶枪。\n春风解恼诗人鼻，非叶非花只是香。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其八",
        "author": "杨万里",
        "content": "村落寻花特地无，有花亦自只愁予。\n不如卧听春山雨，一阵繁声一阵疎。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其九",
        "author": "杨万里",
        "content": "报答春光酒一巵，贫中无酒着春欺。\n作诗细与东风道，未必东风肯要诗。",
        "dynasty": "宋",
        "collection_info": null
    },
    {
        "title": "三月三日雨作遣闷十绝句  其一○",
        "author": "杨万里",
        "content": "却是春残景更佳，诗人须记许生涯。\n平田涨绿村村麦，嫩水浮红岸岸花。",
        "dynasty": "宋",
        "collection_info": null
    },
    {
        "title": "和罗武冈钦若酴醾长句",
        "author": "杨万里",
        "content": "花飞十不啻五六，青子团枝失红簇。\n江南桃李总成阴，不论少城与韦曲。\n酴醾珍重不浪开，晚堆绿云点冰玉。\n体熏山麝非一脐，水洗银河费千斛。\n滴成小蓓密于糁，乱走长条柔可束。\n醉眸须及月下来，破鼻细从风处触。\n先生未必被花恼，偶与门人暮春浴。\n为怜压架十万枝，小立傍边领新馥。\n剩拚妙语宠琼蕤，更掇清英酿酃渌。\n先生何得便杜门，霜鬓犹烦玉堂宿。",
        "dynasty": "宋",
        "collection_info": null
    },
    {
        "title": "再和",
        "author": "杨万里",
        "content": "春风一夜吹滕六，旋落旋销不成簇。\n只余架上万天花，照影清池三两曲。\n江东诗仙花下饮，小摘繁枝篸醉玉。\n惊飞雪片万许点，乱落酒船百余斛。\n旧枝掠削自萦回，新枝奔迸无拘束。\n诗仙诗满云梦胸，那更相逢此花触。\n只愁毛颖倦驱使，一日屡向陶泓浴。\n两章洗尽眼底尘，箇字亦带花边馥。\n凭谁说与柳柳州，休道一声山水渌。\n愿参佳句法如何，夜雨何时对床宿。",
        "dynasty": "宋",
        "collection_info": null
    },
    {
        "title": "贺澹庵先生胡侍郎新居落成二首  其一",
        "author": "杨万里",
        "content": "清庙欹斜一笑扶，归来四壁亦元无。\n可怜拙计输余子，住破僧房始结庐。\n三径非遥人自远，万间不恶我何须。\n冥搜善颂终难好，贺厦真成燕不如。",
        "dynasty": "宋",
        "collection_info": null
    },
    {
        "title": "贺澹庵先生胡侍郎新居落成二首  其二",
        "author": "杨万里",
        "content": "眼高不肯住清都，梦绕江南水竹居。\n却入青原更青处，饱看黄本硬黄书。\n翦裁风月聊堪醉，拆洗干坤正要渠。\n赐宅不应公得免，未知北第似林庐。",
        "dynasty": "宋",
        "collection_info": null
    },
    {
        "title": "见周子充舍人叙怀",
        "author": "杨万里",
        "content": "三年再谒一番逢，两舍相望几讯通。\n便有好怀安得尽，不知造物底相穷。\n公今贫贱庸非福，我更清愁恶似公。\n误辱相期千载事，云泥政自未应同。",
        "dynasty": "宋",
        "collection_info": null
    },
    {
        "title": "和易公立投赠之句",
        "author": "杨万里",
        "content": "日者论文各少年，中间岁月似风旋。\n老来书册惟生睡，裏许生涯未苦贤。\n好句撩人那得懒，胜流觅纸便争传。\n诗坛正欠风骚将，君合为真不用权。",
        "dynasty": "宋",
        "collection_info": null
    },
    {
        "title": "和昌英主簿叔求潘墨",
        "author": "杨万里",
        "content": "颇怯冥搜恼藏神，却思瘗砚学元宾。\n墨家何以得公重，诗债又来欺我贫。\n镜面松身纷楚楚，金华笏样本陈陈。\n懒边此宝端无用，送似草玄扬子云。",
        "dynasty": "宋",
        "collection_info": null
    },
    {
        "title": "之永和小憩资寿寺",
        "author": "杨万里",
        "content": "石子密铺径，竹茎疎作行。\n不缘憩驺仆，几失此山房。\n佛像看都好，林花静自香。\n未须清兴尽，归更借僧床。",
        "dynasty": "宋",
        "collection_info": null
    },
    {
        "title": "过神助桥亭",
        "author": "杨万里",
        "content": "下轿浑将野店看，只惊脚底水声寒。\n不知竹外长江近，忽有高桅出寸竿。",
        "dynasty": "宋",
        "collection_info": null
    },
    {
        "title": "过大皋渡",
        "author": "杨万里",
        "content": "隔岸横州十里青，黄牛无数放春晴。\n船行非与牛相背，何事黄牛却倒行。",
        "dynasty": "宋",
        "collection_info": null
    },
    {
        "title": "至永和",
        "author": "杨万里",
        "content": "出城即便见青原，正在长江出处天。\n却到青原望城裏，楼台些子水云边。",
        "dynasty": "宋",
        "collection_info": null
    },
    {
        "title": "自值夏小溪泛舟出大江",
        "author": "杨万里",
        "content": "放溜山溪一叶轻，山溪尽处大江横。\n舟中寂寂无人语，只有波声及雨声。",
        "dynasty": "宋",
        "collection_info": null
    },
    {
        "title": "和文明主簿叔见寄之韵二首  其一",
        "author": "杨万里",
        "content": "古声弹九寡，妙学足三多。\n十载纔重见，百年当几何。\n入州非不肯，出伏即相过。\n安得看云语，金盆仄白河。",
        "dynasty": "宋",
        "collection_info": null
    },
    {
        "title": "和文明主簿叔见寄之韵二首  其二",
        "author": "杨万里",
        "content": "黄九陈三外，诸人总解诗。\n甘心休作许，苦语竟何为。\n所向公同我，何缘样入时。\n从来大小阮，一笑更谁知。",
        "dynasty": "宋",
        "collection_info": null
    },
    {
        "title": "和济翁见寄之韵二首  其一",
        "author": "杨万里",
        "content": "只有高为累，元无俗可离。\n正缘隔少面，添得许多诗。\n杜老吟边树，山公醉处池。\n犹须谋一笑，天许又何时。",
        "dynasty": "宋",
        "collection_info": null
    },
    {
        "title": "和济翁见寄之韵二首  其二",
        "author": "杨万里",
        "content": "四海皆兄弟，何如真弟兄。\n吾今有弟在，眼只为渠横。\n剩欲驱涛壮，犹应倒峡清。\n青春不可又，未欲傍长檠。",
        "dynasty": "宋",
        "collection_info": null
    },
    {
        "title": "和王才臣再病二首  其一",
        "author": "杨万里",
        "content": "燕外将心远，鶑边与耳谋。\n如何再卧病，对此两添愁。\n赤壁还坡老，黄楼只子由。\n二苏三赋在，一览病应休。",
        "dynasty": "宋",
        "collection_info": null
    },
    {
        "title": "和王才臣再病二首  其二",
        "author": "杨万里",
        "content": "诗瘦知春瘦，时乖抑命乖。\n病过三日雨，门掩半扉柴。\n不面何曾久，于心便有怀。\n端能暮出否，溪水减南涯。",
        "dynasty": "宋",
        "collection_info": null
    },
    {
        "title": "闲居初夏午睡起二绝句  其一",
        "author": "杨万里",
        "content": "梅子留酸软齿牙，芭蕉分绿与窗纱。\n日长睡起无情思，闲看儿童捉柳花。",
        "dynasty": "宋",
        "collection_info": null
    },
    {
        "title": "闲居初夏午睡起二绝句  其二",
        "author": "杨万里",
        "content": "松阴一架半弓苔，偶欲看书又懒开。\n戏掬清泉洒蕉叶，儿童误认雨声来。",
        "dynasty": "宋",
        "collection_info": null
    },
    {
        "title": "携酒夜饯罗季周",
        "author": "杨万里",
        "content": "夜深未要掩柴门，且放清风入绿尊。\n淡月轻云相映着，浅黄帊子裹金盆。",
        "dynasty": "宋",
        "collection_info": null
    },
    {
        "title": "雨后独登舍北山顶",
        "author": "杨万里",
        "content": "山下生愁热不除，山头小立气全苏。\n自缘着脚高低别，万壑清风岂是无。",
        "dynasty": "宋",
        "collection_info": null
    },
    {
        "title": "题罗巨济教授蓬山堂",
        "author": "杨万里",
        "content": "蓬莱藏室盛东都，只着古书并老儒。\n后来许事晓星疎，登车不落问何如。\n广文先生自有饭，诸公衮衮端无羡。\n着脚金坡不作难，问津木天何足办。\n作堂聊尔题蓬山，此岂有意亦偶然。\n登瀛仙人多姓许，未必先生肯为伍。\n书生饶舌定可憎，此话姑置莫葛藤。\n先生诸孙皆玉冰，诵书已作鸾鹤声，请来欹枕细细听。",
        "dynasty": "宋",
        "collection_info": null
    },
    {
        "title": "和昌英叔夏至喜雨",
        "author": "杨万里",
        "content": "清酣暑雨不缘求，犹似梅黄麦欲秋。\n去岁如今禾半死，吾曹遍祷汗交流。\n此生未用愠三已，一饱便应哦四休。\n花外绿畦深没鹤，来看莫惜下邳侯。",
        "dynasty": "宋",
        "collection_info": null
    },
    {
        "title": "和昌英叔觅松枝作日棚  其一",
        "author": "杨万里",
        "content": "先人手种一川松，为栋为杗似未中。\n只合茅斋听驱使，为公六月唤秋风。",
        "dynasty": "宋",
        "collection_info": null
    },
    {
        "title": "和昌英叔觅松枝作日棚  其二",
        "author": "杨万里",
        "content": "欲和新诗且捻髯，岸巾百匝绕前檐。\n茅斋或恐清阴薄，更遣苍官去一添。",
        "dynasty": "宋",
        "collection_info": null
    },
    {
        "title": "秋夜不寐",
        "author": "杨万里",
        "content": "秋气侵人冷欲冰，不由老境不愁生。\n雨声已遣侬无睡，更着寒蛩泣到明。",
        "dynasty": "宋",
        "collection_info": null
    },
    {
        "title": "元举叔莲花",
        "author": "杨万里",
        "content": "不着芙蓉近路栽，菰蒲深处却花开。\n晚香特地清人骨，多谢西风得得来。",
        "dynasty": "宋",
        "collection_info": null
    },
    {
        "title": "昌英叔门外小树木犀早开",
        "author": "杨万里",
        "content": "触鼻无从觅，看林小缀黄。\n旋开三两粟，已作十分香。\n入夜偏相恼，搀先有底忙。\n移床月枝下，坐对略传觞。",
        "dynasty": "宋",
        "collection_info": null
    },
    {
        "title": "寄题张商弼葵堂堂下元不种葵花但取面势向阳二首  其一",
        "author": "杨万里",
        "content": "行尽葵堂西復东，葵花元自不曾逢。\n客来问讯名堂意，雪裏芭蕉笑杀侬。",
        "dynasty": "宋",
        "collection_info": null
    },
    {
        "title": "寄题张商弼葵堂堂下元不种葵花但取面势向阳二首  其二",
        "author": "杨万里",
        "content": "主人未肯便山林，赏月吟风酒更琴。\n每一登堂一揩眼，谁知半点向阳心。",
        "dynasty": "宋",
        "collection_info": null
    },
    {
        "title": "南溪暮立",
        "author": "杨万里",
        "content": "溪影明霞新月底，水声乱石嫩沙间。\n欲归小为鱼儿住，更看跳波玉一环。",
        "dynasty": "宋",
        "collection_info": null
    },
    {
        "title": "晚望",
        "author": "杨万里",
        "content": "病身似怯暮来风，老眼还惊霁后虹。\n落日偏明松表裏，好山分占水西东。",
        "dynasty": "宋",
        "collection_info": null
    },
    {
        "title": "秋夜",
        "author": "杨万里",
        "content": "挑落寒灯一点青，方知斜月半窗明。\n无端一阵秋声起，唤作铜瓶蟹眼鸣。",
        "dynasty": "宋",
        "collection_info": null
    },
    {
        "title": "夜闻萧伯和与子上弟读书",
        "author": "杨万里",
        "content": "少日耽书病得臞，何曾灯火稍相疎。\n如今老懒那能许，卧听邻斋夜读书。",
        "dynasty": "宋",
        "collection_info": null
    },
    {
        "title": "中秋雨过月出",
        "author": "杨万里",
        "content": "欲遣清风扫乱云，先将一雨浄游尘。\n今年大作中秋事，月色何孤我辈人。\n照却八方还剩在，看来千古许清新。\n不眠不惜明朝补，报答孤光醉是真。",
        "dynasty": "宋",
        "collection_info": null
    },
    {
        "title": "和李天麟二首  其一",
        "author": "杨万里",
        "content": "学诗须透脱，信手自孤高。\n衣钵无千古，丘山只一毛。\n句中池有草，子外目俱蒿。\n可口端何似，霜螯略带糟。",
        "dynasty": "宋",
        "collection_info": null
    },
    {
        "title": "和李天麟二首  其二",
        "author": "杨万里",
        "content": "句法天难秘，工夫子但加。\n参时且柏树，悟罢岂桃花。\n要共东西王，其如南北涯。\n肯来谈箇事，分坐白鸥沙。",
        "dynasty": "宋",
        "collection_info": null
    },
    {
        "title": "寄题刘元明环翠阁二首  其一",
        "author": "杨万里",
        "content": "阁在青围翠绕中，何时我辈略搘筇。\n亦闻佳处无多子，只有千峰与万峰。",
        "dynasty": "宋",
        "collection_info": null
    },
    {
        "title": "寄题刘元明环翠阁二首  其二",
        "author": "杨万里",
        "content": "一夜秋声恼井桐，梦回得句寄西风。\n诗成却问题诗处，正在东山东復东。",
        "dynasty": "宋",
        "collection_info": null
    },
    {
        "title": "濠原路中",
        "author": "杨万里",
        "content": "长亭短亭三復五，总是儿时行底路。\n尚忆天寒日小黄，先君前行我后顾。\n如今悲不为涂穷，病雁孤飞失老鸿。\n三年闭户松风裏，行路又还从此始。",
        "dynasty": "宋",
        "collection_info": null
    },
    {
        "title": "小雨",
        "author": "杨万里",
        "content": "雨来细细復疎疎，纵不能多不肯无。\n似妬诗人山入眼，千峰故隔一帘珠。",
        "dynasty": "宋",
        "collection_info": null
    },
    {
        "title": "连岭遇雨",
        "author": "杨万里",
        "content": "肩舆正好看山色，雨裏两窗开不得。\n此外只有书可观，斜点又来湿书册。\n一月秋晴一月泥，南翁此谚似可疑。\n山寒却要日暴背，吾衰不用雨催诗。",
        "dynasty": "宋",
        "collection_info": null
    },
    {
        "title": "题赤孤同亭馆",
        "author": "杨万里",
        "content": "数菊能令客眼明，三峰端为此堂横。\n仆夫不敢催侬去，只道长沙尚八程。",
        "dynasty": "宋",
        "collection_info": null
    },
    {
        "title": "分宜逆旅逢同郡客子",
        "author": "杨万里",
        "content": "在家儿女亦心轻，行路逢人总弟兄。\n未问后来相忆否，其如临别不胜情。",
        "dynasty": "宋",
        "collection_info": null
    },
    {
        "title": "袁州路遇晴",
        "author": "杨万里",
        "content": "晴意久不果，天容今一新。\n如何半轮日，销却许多云。\n积雨还休雨，小春真似春。\n客心君莫问，山鸟亦欣欣。",
        "dynasty": "宋",
        "collection_info": null
    },
    {
        "title": "将至萍乡欲宿为重客据馆乃出西郊",
        "author": "杨万里",
        "content": "哦诗浑忘路高低，忽怪松梢与路齐。\n准拟醉眠萍实驿，驿西西去更山西。",
        "dynasty": "宋",
        "collection_info": null
    },
    {
        "title": "将至醴陵",
        "author": "杨万里",
        "content": "行尽崎岖峡，初逢熨帖坡。\n寒从平野有，雨傍远山多。\n也自长沙近，其如此路何。\n披文浑不恶，冻手奈频呵。",
        "dynasty": "宋",
        "collection_info": null
    },
    {
        "title": "见张钦夫二首  其一",
        "author": "杨万里",
        "content": "克己今颜子，承家小吕申。\n只愁无好手，不道欠斯人。\n一别时飞几，重来事总新。\n祥琴声尚苦，可更话酸辛。",
        "dynasty": "宋",
        "collection_info": null
    },
    {
        "title": "见张钦夫二首  其二",
        "author": "杨万里",
        "content": "不见所知久，有怀何许开。\n百书终作恶，千里为渠来。\n邹鲁期程远，风霜鬓髮催。\n不应师友地，只么遣空回。",
        "dynasty": "宋",
        "collection_info": null
    },
    {
        "title": "见张定叟",
        "author": "杨万里",
        "content": "蜀士冠朝士，最谈苏与张。\n少公今是似，相国未应亡。\n黄阁如寒素，青春已老苍。\n新功知更进，余事出文章。",
        "dynasty": "宋",
        "collection_info": null
    },
    {
        "title": "宿龙回",
        "author": "杨万里",
        "content": "大熟虚成喜，微生亦可嗟。\n禾头已生耳，雨脚尚如麻。\n顷者官收米，精于玉绝瑕。\n四山云又合，奈尔老农家。",
        "dynasty": "宋",
        "collection_info": null
    },
    {
        "title": "见潭帅刘恭父舍人二首  其一",
        "author": "杨万里",
        "content": "云雾开衡岳，波涛息洞庭。\n是邦谁岳牧，西掖一文星。\n有眼难人物，斯人尚典刑。\n如何闲处着，不遣肃朝廷。",
        "dynasty": "宋",
        "collection_info": null
    },
    {
        "title": "见潭帅刘恭父舍人二首  其二",
        "author": "杨万里",
        "content": "道合宁嫌晚，心期不用多。\n于公犹未见，此恨独如何。\n颇辱谈间问，端须雪裏过。\n门阑当欠士，许寄病身么。",
        "dynasty": "宋",
        "collection_info": null
    },
    {
        "title": "蜀士甘彦和寓张魏公门馆用予见张钦夫诗韵作二诗见赠和以谢之  其一",
        "author": "杨万里",
        "content": "说着岷江士，未逢眉已申。\n殷勤来相府，解逅得诗人。\n不是胸中别，何缘句子新。\n谈今还悼昔，喜罢反悲辛。",
        "dynasty": "宋",
        "collection_info": null
    },
    {
        "title": "蜀士甘彦和寓张魏公门馆用予见张钦夫诗韵作二诗见赠和以谢之  其二",
        "author": "杨万里",
        "content": "夜把新诗读，灯前阖且开。\n一行私独喜，两脚不虚来。\n天似嫌梅晚，冬初遣雪催。\n与君问花信，能绕百千回。",
        "dynasty": "宋",
        "collection_info": null
    },
    {
        "title": "和侯彦周知县招饮",
        "author": "杨万里",
        "content": "乘兴山阴更灞桥，人间此事久寥寥。\n客心也欲将归去，小为故人留一宵。",
        "dynasty": "宋",
        "collection_info": null
    },
    {
        "title": "和吴伯承提宫孟冬风雨",
        "author": "杨万里",
        "content": "旧雨新更寒，昼歇夜復陨。\n我行十日泥，屦迹故未泯。\n吟声正酸苦，已似琴促轸。\n更遭雪作祟，不由絃不紧。\n与公无诗债，何得便见窘。\n半生领盛名，一面辱倾囷。\n眼底过浮云，谁见柳下悯。\n觅句许奇险，有底恼肝肾。\n开怀爱我多，落笔为渠尽。\n独怜禾头湿，可欢不可哂。",
        "dynasty": "宋",
        "collection_info": null
    },
    {
        "title": "题清江胡民瞻忍堂",
        "author": "杨万里",
        "content": "俗物茫茫奈我何，儿女昵昵不用呵。\n先生笑问有酒么，醉来得句自长哦。\n家风孝友春风软，床无黄金且青简。\n君不见多愁多恼张公艺，枉却御前百余字。",
        "dynasty": "宋",
        "collection_info": null
    },
    {
        "title": "除夕宿临川战平",
        "author": "杨万里",
        "content": "一腊天频雪，千山梅未花。\n终年不为客，除夕恰辞家。\n雨又垂垂落，风仍故故斜。\n难开愁裏眼，只益鬓边华。",
        "dynasty": "宋",
        "collection_info": null
    },
    {
        "title": "纪闻",
        "author": "杨万里",
        "content": "人道真虚席，心知必数公。\n宾王欺钓筑，君实误儿童。\n天在昇平外，春归小雪中。\n何曾忘诸老，渠自爱松风。",
        "dynasty": "宋",
        "collection_info": null
    },
    {
        "title": "又除夕绝句",
        "author": "杨万里",
        "content": "紫陌相逢谁不客，青灯作伴未为孤。\n何须家裏作时节，只问旗亭有酒无。",
        "dynasty": "宋",
        "collection_info": null
    },
    {
        "title": "丁亥正月新晴晚步二首  其一",
        "author": "杨万里",
        "content": "嫩水春来别样光，草芽绿甚却成黄。\n东风似与行人便，吹尽寒云放夕阳。",
        "dynasty": "宋",
        "collection_info": null
    },
    {
        "title": "丁亥正月新晴晚步二首  其二",
        "author": "杨万里",
        "content": "急下柴车踏晚晴，青鞋步步有沙声。\n忽逢野沼无人处，两鸭浮沉最眼明。",
        "dynasty": "宋",
        "collection_info": null
    },
    {
        "title": "过安仁岸",
        "author": "杨万里",
        "content": "野水工穿石，疎林不掩巢。\n雨蒲拳病叶，风篠秃危梢。\n短胫知难续，长腰强自抄。\n兹游良不恶，物色困诙嘲。",
        "dynasty": "宋",
        "collection_info": null
    },
    {
        "title": "早行鸣山二首  其一",
        "author": "杨万里",
        "content": "淡淡清霜薄薄冰，晓寒端为作新晴。\n殷勤唤醒梅花睡，枝上春禽一两声。",
        "dynasty": "宋",
        "collection_info": null
    },
    {
        "title": "早行鸣山二首  其二",
        "author": "杨万里",
        "content": "灵山未见见龟山，且捲诗书子细看。\n春日幸从年后暖，春风须带腊前寒。",
        "dynasty": "宋",
        "collection_info": null
    },
    {
        "title": "明发弋阳县",
        "author": "杨万里",
        "content": "灯市通宵沸，朝来解一空。\n梅边霜似雪，雾外日如虹。\n句妙元非作，人穷未必工。\n忽惊家已远，身在大江东。",
        "dynasty": "宋",
        "collection_info": null
    },
    {
        "title": "雾中见灵山依约不真",
        "author": "杨万里",
        "content": "东来两眼不曾寒，四顾千峰掠晓鬟。\n天欲恼人消几许，只教和雾看灵山。",
        "dynasty": "宋",
        "collection_info": null
    },
    {
        "title": "题小沙溪郑氏店江亭",
        "author": "杨万里",
        "content": "隔水千山又万山，大江仍合小溪湾。\n岸巾独立东风裏，眼趁鳬雏下急滩。",
        "dynasty": "宋",
        "collection_info": null
    },
    {
        "title": "又题郑店立春后一日",
        "author": "杨万里",
        "content": "石壁仍丛竹，江亭更小楼。\n滩声清客梦，灯影动诗愁。\n春日已虚过，元宵看又休。\n谁令不行乐，蹙破两眉头。",
        "dynasty": "宋",
        "collection_info": null
    },
    {
        "title": "上元日晚过顺溪",
        "author": "杨万里",
        "content": "恰恰元宵雨脚垂，天风为我扫除之。\n怪来平地寒如许，雪满远峰人未知。",
        "dynasty": "宋",
        "collection_info": null
    },
    {
        "title": "白沙买船晚至严州",
        "author": "杨万里",
        "content": "重雾疑朝雨，斜阳竟晚晴。\n万山江外尽，一塔岭尖明。\n舟小宁嫌窄，途长已倦行。\n子陵台下水，未酌意先清。",
        "dynasty": "宋",
        "collection_info": null
    },
    {
        "title": "题钓台二绝句  其一",
        "author": "杨万里",
        "content": "断崖初未有人踪，只合先生着此中。\n汉室也无一抔土，钓台今是几春风。",
        "dynasty": "宋",
        "collection_info": null
    },
    {
        "title": "题钓台二绝句  其二",
        "author": "杨万里",
        "content": "同学书生已冕旒，未将换与一羊裘。\n子云到老不晓事，不信人间有许由。",
        "dynasty": "宋",
        "collection_info": null
    },
    {
        "title": "和周子中韵",
        "author": "杨万里",
        "content": "清愁政尔喜逢兄，一笑那知客帝城。\n海气不曾晴色好，梨花半落嫩寒生。\n刑书夜诵端何苦，诗句春来想不平。\n我亦有怀无处说，对床只欲为渠倾。",
        "dynasty": "宋",
        "collection_info": null
    },
    {
        "title": "都下无忧馆小楼春尽旅怀二首  其一",
        "author": "杨万里",
        "content": "病眼逢书不敢开，春泥谢客亦无来。\n更无短计销长日，且遶栏干一百回。",
        "dynasty": "宋",
        "collection_info": null
    },
    {
        "title": "都下无忧馆小楼春尽旅怀二首  其二",
        "author": "杨万里",
        "content": "不关老去愿春迟，只恨春归我未归。\n最是杨花欺客子，向人一一作西飞。",
        "dynasty": "宋",
        "collection_info": null
    },
    {
        "title": "新热送同邸归客有感二首  其一",
        "author": "杨万里",
        "content": "日日思亲未拜亲，何时乞我自由身。\n同来客子送归尽，更送后来无数人。",
        "dynasty": "宋",
        "collection_info": null
    },
    {
        "title": "新热送同邸归客有感二首  其二",
        "author": "杨万里",
        "content": "瘦不缘诗不为春，只教悬罄未教行。\n清和天裏不归去，六月长途作么生。",
        "dynasty": "宋",
        "collection_info": null
    },
    {
        "title": "跋蜀人魏致尧抚干万言书",
        "author": "杨万里",
        "content": "雨裏短檠头似雪，客间长铗食无鱼。\n上书恸哭君何苦，政是时人重子虚。",
        "dynasty": "宋",
        "collection_info": null
    },
    {
        "title": "桐庐道中",
        "author": "杨万里",
        "content": "肩舆坐睡茶力短，野堠无文山路长。\n鸦鹊声欢人不会，枇杷一树十分黄。",
        "dynasty": "宋",
        "collection_info": null
    },
    {
        "title": "金溪道中",
        "author": "杨万里",
        "content": "野花垂路止人行，田水偏寻缺处鸣。\n近浦人家随曲折，插秧天气半阴晴。",
        "dynasty": "宋",
        "collection_info": null
    },
    {
        "title": "将至建昌",
        "author": "杨万里",
        "content": "梅雨芹泥路不佳，闷来小歇野人家。\n绿萍池沼垂杨裏，初见芙蕖第一花。",
        "dynasty": "宋",
        "collection_info": null
    },
    {
        "title": "见王宣子侍郎二首  其一",
        "author": "杨万里",
        "content": "不作伾文客，投闲可得辞。\n高名真自累，了事竟成痴。\n到底须良匠，非渠更阿谁。\n莫嫌风雪恶，要试岁寒枝。",
        "dynasty": "宋",
        "collection_info": null
    },
    {
        "title": "见王宣子侍郎二首  其二",
        "author": "杨万里",
        "content": "老去浑多难，愁来敢怨天。\n生遭文字误，更结簿书缘。\n苦忆悬间榻，难回雪后船。\n三年纔一见，百岁几三年。",
        "dynasty": "宋",
        "collection_info": null
    },
    {
        "title": "都下和同舍客李元老承信赠诗之韵",
        "author": "杨万里",
        "content": "论交何必星霜久，白头得似倾盖友。\n长安市上李将军，挽弓旧不论石斗。\n只今有子似渠长，清夜读书雪边牖。\n云端烽烟半点无，怪来将军不好武。\n遗我骊珠三百颗，字字镌镵未曾苟。\n得得且看钱塘潮，莫莫言攀渭城柳。\n朝家金印斗样大，情知不上书生肘。\n儒冠多误侬饱谙，毛锥焉用君知否。\n便应早请终军缨，径须繫取单于首。\n居延蒲类水如天，吹作春风一杯酒。\n归来冠剑上凌烟，剩作功名落人口。\n如何收敛许光芒，也趁槐花黄裏走。\n献璞虽真不救胫，绝絃何如只停手。\n人生匹似风中花，荣瘁昇沈岂非偶。\n与君早赋归去来，名垂万古知何有。\n不如耳热歌呜呜，醉帽欹倾衣不纽。\n诗流唱和秋虫鸣，僧房问答狮子吼。\n尽令俗客不妨来，白眼相看勿分剖。",
        "dynasty": "宋",
        "collection_info": null
    },
    {
        "title": "新淦抛江",
        "author": "杨万里",
        "content": "烟雨横江水着天，不曾夏涝似今年。\n缘堤何用千株柳，只与行人碍过船。",
        "dynasty": "宋",
        "collection_info": null
    },
    {
        "title": "还家秋夕饮中喜雨",
        "author": "杨万里",
        "content": "好风有意入金台，白酒无声落玉杯。\n秋雨亦嫌秋热在，打荷飘竹为人来。",
        "dynasty": "宋",
        "collection_info": null
    },
    {
        "title": "和李天麟秋怀五绝句  其一",
        "author": "杨万里",
        "content": "漫浪归来岁又秋，依然风月替人愁。\n奉酬只么随缘句，懒更雕肝与探鈎。",
        "dynasty": "宋",
        "collection_info": null
    },
    {
        "title": "和李天麟秋怀五绝句  其二",
        "author": "杨万里",
        "content": "双井无人后山死，只今谁子定传灯。\n老夫言语浑无味，不但秋来面可憎。",
        "dynasty": "宋",
        "collection_info": null
    },
    {
        "title": "和李天麟秋怀五绝句  其三",
        "author": "杨万里",
        "content": "小立南溪暮未还，略容老子照衰颜。\n颇惊暝色来天外，未必秋声在树间。",
        "dynasty": "宋",
        "collection_info": null
    },
    {
        "title": "和李天麟秋怀五绝句  其四",
        "author": "杨万里",
        "content": "缀玉联珠辱见投，要知词客解悲秋。\n侬家幸自无烦恼，却被新诗嫁许愁。",
        "dynasty": "宋",
        "collection_info": null
    },
    {
        "title": "和李天麟秋怀五绝句  其五",
        "author": "杨万里",
        "content": "夜把新诗百遍开，句如红药与苍苔。\n如何作许无端甚，押尽车斜始送来。",
        "dynasty": "宋",
        "collection_info": null
    },
    {
        "title": "送相士高元善二首  其一",
        "author": "杨万里",
        "content": "选官选佛两悠悠，元不关人浪自愁。\n洙泗生涯久春草，老夫作么晚回头。",
        "dynasty": "宋",
        "collection_info": null
    },
    {
        "title": "送相士高元善二首  其二",
        "author": "杨万里",
        "content": "穉子烦君一一看，丁宁莫道好求官。\n老来正要团栾坐，伴我秋风把钓竿。",
        "dynasty": "宋",
        "collection_info": null
    },
    {
        "title": "出城途中小憩",
        "author": "杨万里",
        "content": "未到江城已日斜，山烟白处是人家。\n秋风毕竟无多巧，只把燕支滴蓼花。",
        "dynasty": "宋",
        "collection_info": null
    },
    {
        "title": "题周子中司户乘成台三首  其一",
        "author": "杨万里",
        "content": "不烦营筑便成台，自有青松不用栽。\n只道先生忙更懒，也须一日一回来。",
        "dynasty": "宋",
        "collection_info": null
    },
    {
        "title": "题周子中司户乘成台三首  其二",
        "author": "杨万里",
        "content": "只须独立领秋光，何用安排石鼓双。\n平揖青原未为差，更于竹外见长江。",
        "dynasty": "宋",
        "collection_info": null
    },
    {
        "title": "题周子中司户乘成台三首  其三",
        "author": "杨万里",
        "content": "先生无劓何须补，上到乘成尽放怀。\n松树尚堪驱使在，为公一一捧诗牌。",
        "dynasty": "宋",
        "collection_info": null
    },
    {
        "title": "三辰砚屏歌",
        "author": "杨万里",
        "content": "天小紫，日淡红，月光正与日相通。\n一星雪白大于黍，走近月旁无半武。\n吾闻三辰不并明，如何日中见月星。\n霜后梨花定非瑞，春秋获麟不应贵。\n君不见八月十五夜向晨，东方亭亭升火轮，西有玉李伴金盆。\n是时三辰正如许，君不着眼君莫论。\n吾家大阮嗜文字，看书到晓那能睡。\n三辰并光射窗几，影落砚屏不容洗。\n就中月轮景特奇，桂树可数叶与枝。\n炯如秋水涵荇藻，天巧此岂人能为。\n怀璧未为罪，借书未为痴。\n公当十袭古锦帊，如何传翫十手把，不防夜半有力者。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 洞庭波涨",
        "author": "杨万里",
        "content": "湖水吞天去，湖风送浪还。\n银山何处是，青底是君山。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 武昌春色",
        "author": "杨万里",
        "content": "花外庾楼月，鶑边吴宫柳。\n我欲问废兴，春风独无口。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 庐山霁色",
        "author": "杨万里",
        "content": "彭泽收积雨，庐山放嫩晴。\n多情是瀑布，只作雨中声。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 海门残照",
        "author": "杨万里",
        "content": "万里长江白，半规斜日黄。\n焦山浑欲到，宛在水中央。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 太湖秋晚",
        "author": "杨万里",
        "content": "水气清空外，人家秋色中。\n细看千万落，户户水精宫。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 浙江观潮",
        "author": "杨万里",
        "content": "海涌银为郭，江横玉繫腰。\n吴侬只言黠，到老也看潮。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 西湖夏日",
        "author": "杨万里",
        "content": "四月曾湖上，荷钱劣可穿。\n归来开短纸，十里已红莲。",
        "dynasty": "宋",
        "collection_info": null
    },
    {
        "title": "题文发叔所藏潘子真水墨江湖八境小轴 灵隠冷泉",
        "author": "杨万里",
        "content": "小潘诗家子，解作无声诗。\n八境俱妙绝，冷泉天下奇。",
        "dynasty": "宋",
        "collection_info": null
    },
    {
        "title": "和文黼主簿叔惠诗之韵",
        "author": "杨万里",
        "content": "薄宦江湖苦异途，十年骨肉隔音书。\n此行政尔见公面，又迫归欤巾我车。\n安得从容林下去，相从漫浪物之初。\n念公不是渔竿客，合结丝絇立玉除。",
        "dynasty": "宋",
        "collection_info": null
    },
    {
        "title": "秋晓出郊二绝句  其一",
        "author": "杨万里",
        "content": "初日新寒政晓霞，残山剩水稍人家。\n霜红半脸金罂子，雪白一川荞麦花。",
        "dynasty": "宋",
        "collection_info": null
    },
    {
        "title": "秋晓出郊二绝句  其二",
        "author": "杨万里",
        "content": "野菊相依露下丛，冷香自送水边风。\n丰年气象无多子，只在鸡鸣犬吠中。",
        "dynasty": "宋",
        "collection_info": null
    },
    {
        "title": "送杨山人善谈相及地理",
        "author": "杨万里",
        "content": "相人何似相山难，惭媿渠侬眼不寒。\n木末凉风无半点，如何又欲跨归鞍。",
        "dynasty": "宋",
        "collection_info": null
    },
    {
        "title": "胡英彦得欧阳公二帖盖训其子仲纯叔弼之语其一公自书之其一东坡书之英彦刻石以遗朋友吾叔父春卿得一本有诗谢英彦和焉万里用其韵以简英彦",
        "author": "杨万里",
        "content": "圣处眇安在，谈者一何易。\n注瓦矜细巧，岑鼎丧良贵。\n群儿有新舌，六学无故意。\n向来孟韩息，不有欧苏继。\n庸知后死者，未渠乡愿弃。\n同时鸱鸦噪，并起爪觜利。\n两公察膏肓，与世作姜桂。\n挟山初作难，破竹忽乘势。\n双明日配月，再立仁与义。\n我有香一瓣，恨不生并世。\n厥今圣域裏，澹叟真守器。\n怪来兰玉秀，渠以清白遗。\n当家有学林，满腹惟典记。\n人间市井言，眼底寇雠视。\n独于两公帖，费此半生喜。\n麝煤叩山骨，卧听丁丁美。\n令我竹林老，亦復拜嘉惠。\n敢云赓绝唱，颇欲与兹事。\n朝来窗几爽，尽室问何瑞。\n宝帖更新诗，小子汝其志。",
        "dynasty": "宋",
        "collection_info": null
    },
    {
        "title": "寄题张钦夫春风楼",
        "author": "杨万里",
        "content": "乐斋先生子张子，独立春风望洙泗。\n四海无人万古空，咏歌一声满天地。\n不应东阁胜东山，浮云于渠了不关。\n只余平生医国手，未忍旁观缩袖间。\n楼中古书积至斗，楼外春江绿如酒。\n权门得似圣门寒，万波横流独回首。\n向来沂上瑟声希，由求相顾只心知。\n至今留取一转语，不知何咏亦何归。",
        "dynasty": "宋",
        "collection_info": null
    },
    {
        "title": "四印室长句效刘信夫作呈信夫",
        "author": "杨万里",
        "content": "广文眼力自超然，作室题诗字字研。\n愤世嫉邪聊尔耳，未必崔君真鹤言。\n涪州别驾亦浪语，渠家四印何曾铸。\n漫向世人言养生，涪州却回宜州去。\n广文平生不解愁，只将诗句敌清秋。\n白浪如山风打头，江南江北一虚舟。\n坐上无毡惟有客，青灯枉草强边策。\n万言万当不如默，误人又指庭前柏。",
        "dynasty": "宋",
        "collection_info": null
    },
    {
        "title": "题刘德夫真意亭二首  其一",
        "author": "杨万里",
        "content": "湖上轩窗岸岸开，谁家不傍读书台。\n新亭自有人知处，只拣风烟好处来。",
        "dynasty": "宋",
        "collection_info": null
    },
    {
        "title": "题刘德夫真意亭二首  其二",
        "author": "杨万里",
        "content": "渊明有意自忘言，真处如今底处传。\n客子若来问真意，镜中人影水中天。",
        "dynasty": "宋",
        "collection_info": null
    },
    {
        "title": "题萧岳英常州草虫轴盖画师之女朱氏之笔二首  其一",
        "author": "杨万里",
        "content": "常州草虫天下奇，女郎新样不缘师。\n未应好手传轮扁，便恐前身是郭熙。",
        "dynasty": "宋",
        "collection_info": null
    },
    {
        "title": "题萧岳英常州草虫轴盖画师之女朱氏之笔二首  其二",
        "author": "杨万里",
        "content": "笔端春草已如生，点缀虫沙更未停。\n浅着鹅黄作蝴蝶，深将猩血染蜻蜓。",
        "dynasty": "宋",
        "collection_info": null
    },
    {
        "title": "过双陂",
        "author": "杨万里",
        "content": "霜后寒溪清更清，冰如溪水水如冰。\n闲行也有穷忙事，问讯梅花开未曾。",
        "dynasty": "宋",
        "collection_info": null
    },
    {
        "title": "夜宿王才臣斋中睡觉闻风雪大作",
        "author": "杨万里",
        "content": "雨外风非细，风中雪更飞。\n夜声吹不尽，寒客卧相依。\n一醉醒醒了，平生事事非。\n终年纔小款，明日又言归。",
        "dynasty": "宋",
        "collection_info": null
    },
    {
        "title": "和罗巨济山居十咏  其一",
        "author": "杨万里",
        "content": "世方争速化，渠独请真祠。\n意在昇沉外，官无冷热宜。\n山如辋川画，地似习家池。\n若道闲居懒，如何有十诗。",
        "dynasty": "宋",
        "collection_info": null
    },
    {
        "title": "和罗巨济山居十咏  其二",
        "author": "杨万里",
        "content": "老子朝慵起，春风苦唤行。\n晴边犹着雪，寒后未闻鶑。\n偶见千峰翠，偏令两眼明。\n倦来浑欲睡，无处避溪声。",
        "dynasty": "宋",
        "collection_info": null
    },
    {
        "title": "和罗巨济山居十咏  其三",
        "author": "杨万里",
        "content": "只拥书千卷，何须屋万间。\n新堂傍溪水，大字署蓬山。\n恰有乘风客，来分半日闲。\n自煎虾蟹眼，同瀹鹧鸪斑。",
        "dynasty": "宋",
        "collection_info": null
    },
    {
        "title": "和罗巨济山居十咏  其四",
        "author": "杨万里",
        "content": "漫浪真堪老，丁宁勿语人。\n屐痕浑似齿，巾角小于纶。\n从事固不恶，贤人也似醇。\n空瓶未应卧，只恐恼比邻。",
        "dynasty": "宋",
        "collection_info": null
    },
    {
        "title": "和罗巨济山居十咏  其五",
        "author": "杨万里",
        "content": "园花皆手植，梅蕊独禁寒。\n色与香无价，飞和雪作团。\n数枝横翠竹，一夜遶朱栏。\n不惜吟边苦，收将句裏看。",
        "dynasty": "宋",
        "collection_info": null
    },
    {
        "title": "和罗巨济山居十咏  其六",
        "author": "杨万里",
        "content": "花柳春全盛，池塘燕学飞。\n晚晴还小立，暮色不能归。\n草远天无壁，苔深水有衣。\n山居自清绝，不必扣禅扉。",
        "dynasty": "宋",
        "collection_info": null
    },
    {
        "title": "和罗巨济山居十咏  其七",
        "author": "杨万里",
        "content": "酒客来中散，诗僧约惠勤。\n共听茅屋雨，添炷博山云。\n万事休多问，三杯且一醺。\n君看醉中语，不琢自成文。",
        "dynasty": "宋",
        "collection_info": null
    },
    {
        "title": "和罗巨济山居十咏  其八",
        "author": "杨万里",
        "content": "秀溪何处好，腊尾与春初。\n山色梅边浄，人家竹裏居。\n先生来得得，一笑意舒舒。\n归路无灯火，冰轮挂岭隅。",
        "dynasty": "宋",
        "collection_info": null
    },
    {
        "title": "和罗巨济山居十咏  其九",
        "author": "杨万里",
        "content": "且爱灯檠短，宁论剑铗长。\n芝兰照春紫，编简着人香。\n贺监聊吴语，昌黎岂楚狂。\n豹文元炳蔚，未信雾能藏。",
        "dynasty": "宋",
        "collection_info": null
    },
    {
        "title": "和罗巨济山居十咏  其一○",
        "author": "杨万里",
        "content": "眼底无羣子，毫端有百川。\n修名如揭月，余事亦凌烟。\n剩欲携藤去，相从听雨眠。\n恐渠即霄汉，泉石罢潺湲。",
        "dynasty": "宋",
        "collection_info": null
    },
    {
        "title": "赵通判恭人周氏挽辞",
        "author": "杨万里",
        "content": "早与梁鸿隠，中随士会归。\n一门忠义气，千古日星晖。\n紫告金花诏，青灯锦字机。\n西峰今夜月，坟是昔人非。",
        "dynasty": "宋",
        "collection_info": null
    },
    {
        "title": "老眼废书有叹",
        "author": "杨万里",
        "content": "老矣书无分，居然眼有花。\n墨兵非死友，陆谞且生涯。\n雪后霜逾劲，吟边帽只斜。\n小儿知我懒，夜诵故喧譁。",
        "dynasty": "宋",
        "collection_info": null
    },
    {
        "title": "过蕉坑",
        "author": "杨万里",
        "content": "枫叶干余尚小红，苕花飞尽不留茸。\n经旬欲雪还无雪，只作清寒恼杀侬。",
        "dynasty": "宋",
        "collection_info": null
    },
    {
        "title": "和九叔知县昨游长句",
        "author": "杨万里",
        "content": "诗穷不但两鬓霜，白髮缘愁千丈长。\n一年强半走道路，归来又见橘柚黄。\n不如南邻更此里，醉折梅花照溪水。\n扶藜时蹑大阮踪，觅句深参少陵髓。\n昨游过眼不可留，今朝欲再亦何由。\n新诗已落万人口，不应更着锦囊收。",
        "dynasty": "宋",
        "collection_info": null
    },
    {
        "title": "送王无咎善邵康节皇极数二首  其一",
        "author": "杨万里",
        "content": "安乐窝中书一编，君从何许得真传。\n我无杜曲桑麻在，也道此生休问天。",
        "dynasty": "宋",
        "collection_info": null
    },
    {
        "title": "送王无咎善邵康节皇极数二首  其二",
        "author": "杨万里",
        "content": "识尽江淮诸贵人，归来卢水一番新。\n问渠福将今谁子，容我昇平作倖民。",
        "dynasty": "宋",
        "collection_info": null
    },
    {
        "title": "看雪",
        "author": "杨万里",
        "content": "揉云剪水作风毬，夜落连明肯便休。\n旧说六花元未试，偶看一片上驼裘。",
        "dynasty": "宋",
        "collection_info": null
    },
    {
        "title": "送曾秀才归永丰",
        "author": "杨万里",
        "content": "白白茅柴强作春，青青灯火夜相亲。\n超然似子真翘楚，旧矣逢人诵过秦。\n觅举不应专嗜古，能文安得却嫌贫。\n射科速化谁无术，误向南溪更问津。",
        "dynasty": "宋",
        "collection_info": null
    },
    {
        "title": "寄题邹公桥",
        "author": "杨万里",
        "content": "吾侪一事办不曾，邹公一桥了此生。\n省斋先生三大字，此桥便有千载意。\n今年天亦与护持，桃花春水不多肥。\n济川题柱吾无梦，梦借新桥作钓矶。",
        "dynasty": "宋",
        "collection_info": null
    },
    {
        "title": "赠曾相士二首  其一",
        "author": "杨万里",
        "content": "富贵真成一聚尘，饥寒选得万年名。\n心知那有扬州鹤，更问侬当作么生。",
        "dynasty": "宋",
        "collection_info": null
    },
    {
        "title": "赠曾相士二首  其二",
        "author": "杨万里",
        "content": "抛了儒书读相书，却将冷眼看诸儒。\n曾生肯伴诚斋否，共箇渔舟入五湖。",
        "dynasty": "宋",
        "collection_info": null
    },
    {
        "title": "题萧端虚和乐堂",
        "author": "杨万里",
        "content": "玉笥风回峡山雨，两公对床方软语。\n少公一生吟样臞，长公半醉少公扶。\n白头兄弟不多有，面如橘红不关酒。\n紫荆花开连理枝，孝友未要时人知。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其一",
        "author": "杨万里",
        "content": "销冰作水旋成家，犹似江头竹外斜。\n试问坐中还几客，九人而已更梅花。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其二",
        "author": "杨万里",
        "content": "胆样银瓶玉样梅，北枝折得未全开。\n为怜落莫空山裏，唤入诗人几案来。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其三",
        "author": "杨万里",
        "content": "酒兵半已卧长瓶，更看梅兄巧尽情。\n醉插寒花望松雪，人间曾有箇般清。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其四",
        "author": "杨万里",
        "content": "寒尽春生夜未央，酒狂狂似醒时狂。\n吾人何用餐烟火，揉碎梅花和蜜霜。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其五",
        "author": "杨万里",
        "content": "衣染龙涎与麝脐，裁云剪月作冰肌。\n小瓶雪水无多子，只篸横斜一两枝。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其六",
        "author": "杨万里",
        "content": "雪冻霜封稍欲残，殷勤折向坐中看。\n绮疎深闭珠帘密，不遣花愁半点寒。",
        "dynasty": "宋",
        "collection_info": null
    },
    {
        "title": "昌英知县叔作岁坐上赋瓶裏梅花时坐上九人七首  其七",
        "author": "杨万里",
        "content": "梅香不是不寒清，参遍横枝酒未醒。\n梦入西湖疎影裏，觉来失却冷泉亭。",
        "dynasty": "宋",
        "collection_info": null
    },
    {
        "title": "戊子正月六日雷雨感叹示寿仁子",
        "author": "杨万里",
        "content": "今晨忽雷雨，天地又发春。\n草木閟红绿，生意察已欣。\n蛰虫且徐动，余寒未全仁。\n先生起裹头，三叹一再颦。\n春风吹万物，不吹先生贫。\n靖怨一束书，只博两袴尘。\n自倚文字工，竟取造物嗔。\n小儿在傍笑，笑我浪苦辛。\n去年作客子，椒柏羡主人。\n在家不差胜，更用愁此身。\n先生亦一莞，我不如儿真。\n为我满眼酤，不问醨与醇。\n杖头日百钱，无钱借诸隣。\n不然衣可典，及此花柳新。",
        "dynasty": "宋",
        "collection_info": null
    },
    {
        "title": "人日诘朝从昌英叔出谒",
        "author": "杨万里",
        "content": "四序各自佳，要不如春时。\n何必花与柳，始爱春物熙。\n今晨驾言出，从公南山西。\n泥软屦自惬，风嫩面不知。\n寒草动暖芽，晴山余雨姿。\n水日亦相媚，蹙纹生碎晖。\n鸟声岂为我，我听偶自怡。\n出门初惮烦，载涂乃忘归。\n但令我意适，岂校出处为。\n路人见我揖，属我有所思。\n我不见其面，信口聊应之。\n徐悟恐忤物，欲谢已莫追。\n我率或似傲，彼愠独得辞。",
        "dynasty": "宋",
        "collection_info": null
    },
    {
        "title": "暮宿半涂",
        "author": "杨万里",
        "content": "朝日在我东，夕日在我西。\n我行日亦行，日归我未归。\n势须就人宿，远近或难期。\n平生太疎放，似黠亦似痴。\n如何今日行，不以衾枕随。\n幸逢春小暄，倒睡莫解衣。\n借令今夕寒，我醉亦不知。",
        "dynasty": "宋",
        "collection_info": null
    },
    {
        "title": "次日醉归",
        "author": "杨万里",
        "content": "日晚颇欲归，主人苦见留。\n我非不能饮，老病怯觥筹。\n人意不可违，欲去且復休。\n我醉彼自止，醉亦何足愁。\n归路意昏昏，落日在岭陬。\n竹裏有人家，欲憩聊一投。\n有叟喜我至，呼我为君侯。\n告以我非是，俛笑仍掉头。\n机心久已尽，犹有不下鸥。\n田父亦外我，我老谁与游。",
        "dynasty": "宋",
        "collection_info": null
    },
    {
        "title": "上元夜里俗粉米为茧丝书吉语置其中以占一岁之福祸谓之茧卜因戏作长句",
        "author": "杨万里",
        "content": "去年上元客三衢，衝雨看灯强作娱。\n今年上元家裏住，村落无灯惟有雨。\n隔溪丛祠稍箫鼓，不知还有游人否。\n儿女炊玉作茧丝，中藏吉语默有祈。\n小儿祝身取官早，小女只求蚕事好。\n先生平生笑儿痴，逢场亦復作儿嬉。\n不愿着脚金华殿，不愿增巢上林苑。\n只哦少陵七字诗，但得长年饱吃饭。\n心知茧卜未必然，醉中得卜喜欲癫。",
        "dynasty": "宋",
        "collection_info": null
    },
    {
        "title": "送萧仲和往长沙见张钦夫",
        "author": "杨万里",
        "content": "萧家伯氏难为兄，萧家仲氏难为弟。\n御史子孙今有谁，眼中乃见此二士。\n阿兄采兰寿梅堂，阿弟束书参蜀张。\n圣门九钥天为守，玉匙密付蜀张手。\n子到长沙渠问侬，为言真成一老翁。\n功名妄念雪销了，只爱吟诗恼鱼鸟。\n子归好在中秋前，看子新年胜故年。",
        "dynasty": "宋",
        "collection_info": null
    },
    {
        "title": "送邹元升归安福",
        "author": "杨万里",
        "content": "我昔见子卢溪南，炯如玉雪照晴岚。\n子今访我南溪北，凛如騄骥成骨骼。\n袖中文字细作行，读来病眼生寒光。\n尖新句子入时样，故应破阵翰墨场。\n春风春雨春山路，喜子能来愁子去。\n故人一别二十年，且对青灯夜深语。",
        "dynasty": "宋",
        "collection_info": null
    },
    {
        "title": "和昌英叔雪中春酌",
        "author": "杨万里",
        "content": "南溪春寒强似冬，南溪春水走玉虹。\n雷公戏手行春雪，诗人嘲词便飞屑。\n只嫌春雪趁春雷，春容正要渠栽培。\n冻作玉花销作雨，多般点缀春庭户。\n酒杯如海醉即休，醉中看雪忘却愁。\n如何呼酒不痛饮，可令诗肩受凄凛。\n少时狂杀老更狂，长恐此意堕渺茫。\n醉乡有地分一席，且与先生十分梨花注大白。",
        "dynasty": "宋",
        "collection_info": null
    },
    {
        "title": "送刘生谈命",
        "author": "杨万里",
        "content": "学兵先学策，谈命先谈格。\n君看前辈富贵人，岂与寒士校日辰。\n星家者流有刘子，进人退人若翻水。\n谈何容易验他年，却是直言差可喜。",
        "dynasty": "宋",
        "collection_info": null
    },
    {
        "title": "和曾克俊惠诗",
        "author": "杨万里",
        "content": "眼底春光正入年，社前燕子已言旋。\n雨多厌听鸠夫妇，病起全疎酒圣贤。\n旧喜作诗今已懒，君能得句我先传。\n略无好语偿嘉惠，只么从权只么权。",
        "dynasty": "宋",
        "collection_info": null
    },
    {
        "title": "和胡侍郎见简",
        "author": "杨万里",
        "content": "花边雪裏捻霜髭，怪底诗来妙一时。\n聊復小吟开后悟，便应大用到前疑。\n先生此曲难先和，着句如棋且着持。\n每望南云尺有咫，其人甚远只嗟咨。",
        "dynasty": "宋",
        "collection_info": null
    },
    {
        "title": "赠彭云翔长句",
        "author": "杨万里",
        "content": "读书台边士如云，卢溪门下士如麟。\n定知此地难为士，后来之秀说彭子。\n雪裏能来访我为，当阶下马雪满衣。\n赠我文章无不有，出入欧苏与韩柳。\n如今场屋号作家，相州红缬洛中花，岂如彭子有律令。\n会当一书取张景，今年谁子司文柄。",
        "dynasty": "宋",
        "collection_info": null
    },
    {
        "title": "和贺升卿云庵升卿尝上书北阙既归去岁寄此诗今乃和以报之",
        "author": "杨万里",
        "content": "贺子胸中自有山，结庵山底更云间。\n遗才只道今无许，此士如何尚着闲。\n未应万言直杯水，向来九虎守天关。\n莫嫌久不还诗债，诗债从来隔岁还。",
        "dynasty": "宋",
        "collection_info": null
    },
    {
        "title": "送昌英叔知县之官麻阳",
        "author": "杨万里",
        "content": "政坐诗无半点尘，天令着句锦江春。\n远民蒙惠即真学，漫仕缘亲非为身。\n许日相从今恨少，先生此别我谁邻。\n不应更作徒劳嘆，廊庙方寻密县人。",
        "dynasty": "宋",
        "collection_info": null
    },
    {
        "title": "和周子中病中代书之韵兼督胡季文季永游山之约",
        "author": "杨万里",
        "content": "吟外今何病，愁边我索居。\n昔无今样懒，新欠故人书。\n只说游山去，谁令作计疎。\n衡庐负我辈，我辈负衡庐。",
        "dynasty": "宋",
        "collection_info": null
    },
    {
        "title": "除夕前一日绝句",
        "author": "杨万里",
        "content": "雪留远岭半尖白，云漏斜阳一线黄。\n天肯放晴差易耳，殷勤剩觅几朝霜。",
        "dynasty": "宋",
        "collection_info": null
    },
    {
        "title": "己丑上元后晚望",
        "author": "杨万里",
        "content": "雪裏晴偏好，寒余暖尚轻。\n山烟春自起，野烧暮方明。\n又是元宵过，端令病骨惊。\n遣愁聊觅句，得句却愁生。",
        "dynasty": "宋",
        "collection_info": null
    },
    {
        "title": "送文黼叔主簿之官松溪",
        "author": "杨万里",
        "content": "乃翁只解日争晖，不解尘中脱叔兮。\n杨簿故应过习簿，建溪好处说松溪。\n此行诗句何须觅，满路春光总是题。\n飞上金銮稳安脚，竹林分付一鶑啼。",
        "dynasty": "宋",
        "collection_info": null
    },
    {
        "title": "送周仲觉访来又别",
        "author": "杨万里",
        "content": "酒边诗裏久尘埃，见子令人病眼开。\n无夕不谈谈不睡，看薪成火火成灰。\n小留差胜匆匆别，欲去何如莫莫来。\n渠政功名我岩壑，老身谁子共归哉。",
        "dynasty": "宋",
        "collection_info": null
    },
    {
        "title": "休日晚步二绝句  其一",
        "author": "杨万里",
        "content": "未须急访社中狂，且到西园探海棠。\n今岁行春虽较晚，也胜雨裏度春光。",
        "dynasty": "宋",
        "collection_info": null
    },
    {
        "title": "休日晚步二绝句  其二",
        "author": "杨万里",
        "content": "晚云欲雨又欲晴，天借吾人作此行。\n莫道行春无去处，山矾香裏听溪声。",
        "dynasty": "宋",
        "collection_info": null
    },
    {
        "title": "寒食前三日行脚遇雨",
        "author": "杨万里",
        "content": "信脚那知远，虽劳亦快哉。\n如何寒食近，无数野花开。\n碧草望中去，黑云头上来。\n吾行吾自返，雨子不须催。",
        "dynasty": "宋",
        "collection_info": null
    },
    {
        "title": "和张器先十绝  其一",
        "author": "杨万里",
        "content": "旧闻我里子张子，七字端能出六奇。\n穷巷有门无剥啄，怪来佳客肯差池。",
        "dynasty": "宋",
        "collection_info": null
    },
    {
        "title": "和张器先十绝  其二",
        "author": "杨万里",
        "content": "向来一别十番秋，消息中间风马牛。\n只道故人霄汉去，不应林壑小淹留。",
        "dynasty": "宋",
        "collection_info": null
    },
    {
        "title": "和张器先十绝  其三",
        "author": "杨万里",
        "content": "谁云涸辙困波臣，合脱青鞋立缙绅。\n寄与有司高着眼，后来文格待渠新。",
        "dynasty": "宋",
        "collection_info": null
    },
    {
        "title": "和张器先十绝  其四",
        "author": "杨万里",
        "content": "我自穷愁坐缀文，何堪见子可怜生。\n两穷政好同诗社，一战犹须倩酒兵。",
        "dynasty": "宋",
        "collection_info": null
    },
    {
        "title": "和张器先十绝  其五",
        "author": "杨万里",
        "content": "散尽千金买尽书，短檠雨夜趁三余。\n相如自倚多文富，不问家无担石储。",
        "dynasty": "宋",
        "collection_info": null
    },
    {
        "title": "和张器先十绝  其六",
        "author": "杨万里",
        "content": "不随俗子作蝇营，深入书林寄此生。\n已与杜郎争笔阵，更传侯喜有诗声。",
        "dynasty": "宋",
        "collection_info": null
    },
    {
        "title": "和张器先十绝  其七",
        "author": "杨万里",
        "content": "漏黄官柳已垂墙，针水公畦未种秧。\n多谢诗人来得得，踏开三径雨中荒。",
        "dynasty": "宋",
        "collection_info": null
    },
    {
        "title": "和张器先十绝  其八",
        "author": "杨万里",
        "content": "老夫端欲买江天，抹月批风嚥圣贤。\n他日君来相问当，南溪溪北北山前。",
        "dynasty": "宋",
        "collection_info": null
    },
    {
        "title": "和张器先十绝  其九",
        "author": "杨万里",
        "content": "学成不必要心斋，眼到前修脚自偕。\n挽住春风还独笑，更无一物可装怀。",
        "dynasty": "宋",
        "collection_info": null
    },
    {
        "title": "和张器先十绝  其一○",
        "author": "杨万里",
        "content": "台家搜遍北山莱，倾国如君不用媒。\n次第幽人出空谷，鹤书即傍日边来。",
        "dynasty": "宋",
        "collection_info": null
    },
    {
        "title": "挽郑恭老少卿",
        "author": "杨万里",
        "content": "天不遗耆老，人谁尚典刑。\n向来卿月白，无復史天青。\n诗派回风雪，心源贝叶经。\n故应书带草，和露泣康成。",
        "dynasty": "宋",
        "collection_info": null
    },
    {
        "title": "和济翁惠诗",
        "author": "杨万里",
        "content": "语妙浑忘夜，杯行未厌频。\n平生憎俗子，胜处要吾人。\n已结诗中社，仍居族裏亲。\n酒边不着句，何许见天真。",
        "dynasty": "宋",
        "collection_info": null
    },
    {
        "title": "文远叔挽词",
        "author": "杨万里",
        "content": "气爽尘埃外，川行翰墨间。\n匆匆未白首，去去忽青山。\n琴在絃安用，人亡鹤不还。\n竹林有前约，欲语泪先潸。",
        "dynasty": "宋",
        "collection_info": null
    },
    {
        "title": "雨中送客有感",
        "author": "杨万里",
        "content": "不知春向雨中回，只道春光未苦来。\n老子今晨偶然出，李花全落郑花开。",
        "dynasty": "宋",
        "collection_info": null
    },
    {
        "title": "题谢昌国金牛烟雨图",
        "author": "杨万里",
        "content": "金牛烟雨最相关，老子方将老是间。\n不分艮斋来貌取，更于句裏占江山。",
        "dynasty": "宋",
        "collection_info": null
    },
    {
        "title": "春日六绝句  其一",
        "author": "杨万里",
        "content": "远目随天去，斜阳着树明。\n犬知何处吠，人在半山行。",
        "dynasty": "宋",
        "collection_info": null
    },
    {
        "title": "春日六绝句  其二",
        "author": "杨万里",
        "content": "春醉非关酒，郊行不问涂。\n青天何处了，白鸟入空无。",
        "dynasty": "宋",
        "collection_info": null
    },
    {
        "title": "春日六绝句  其三",
        "author": "杨万里",
        "content": "雾气因山见，波痕到岸消。\n诗人元自懒，物色故相撩。",
        "dynasty": "宋",
        "collection_info": null
    },
    {
        "title": "春日六绝句  其四",
        "author": "杨万里",
        "content": "江水夜韶乐，海棠春贵妃。\n殷勤向春道，莫遣一花飞。",
        "dynasty": "宋",
        "collection_info": null
    },
    {
        "title": "春日六绝句  其五",
        "author": "杨万里",
        "content": "日落碧簪外，人行红雨中。\n幽人诗酒裏，又是一春风。",
        "dynasty": "宋",
        "collection_info": null
    },
    {
        "title": "春日六绝句  其六",
        "author": "杨万里",
        "content": "春色有情意，桃花生暮寒。\n只应催客子，不遣立江干。",
        "dynasty": "宋",
        "collection_info": null
    },
    {
        "title": "和济翁弟惠诗二首  其一",
        "author": "杨万里",
        "content": "竟岁不得面，移书焉用频。\n我方得吾弟，今岂有斯人。\n海内友非少，谈间子独亲。\n醉余无浪语，尤见醉中真。",
        "dynasty": "宋",
        "collection_info": null
    },
    {
        "title": "和济翁弟惠诗二首  其二",
        "author": "杨万里",
        "content": "相思何所似，饥者食仁频。\n此客非常客，诗人太逼人。\n黄初那足过，子建巧能亲。\n台阁俱知己，谁能荐子真。",
        "dynasty": "宋",
        "collection_info": null
    },
    {
        "title": "夏夜追凉",
        "author": "杨万里",
        "content": "夜热依然午热同，开门小立月明中。\n竹深树密虫鸣处，时有微凉不是风。",
        "dynasty": "宋",
        "collection_info": null
    },
    {
        "title": "暑雨后散策",
        "author": "杨万里",
        "content": "溪南稻紫似溪北，雨后山青非雨前。\n芒屦泥深凉不浅，今年六月箇般天。",
        "dynasty": "宋",
        "collection_info": null
    },
    {
        "title": "夏月频雨",
        "author": "杨万里",
        "content": "一番暑雨一番凉，真箇令人爱日长。\n隔水风来知有意，为吹十里稻花香。",
        "dynasty": "宋",
        "collection_info": null
    },
    {
        "title": "新秋盛热",
        "author": "杨万里",
        "content": "度夏今年未觉难，那知秋热政无端。\n晚林不动蝉声苦，蝉亦无风可得餐。",
        "dynasty": "宋",
        "collection_info": null
    },
    {
        "title": "送庆基叔往上犹二绝  其一",
        "author": "杨万里",
        "content": "南溪不住住犹溪，别驾贤孙法掾儿。\n莫以甘棠南国荫，便忘萱草北堂诗。",
        "dynasty": "宋",
        "collection_info": null
    },
    {
        "title": "送庆基叔往上犹二绝  其二",
        "author": "杨万里",
        "content": "六十慈亲路一千，郎君归省又何年。\n赠行句子真聊尔，且折垂杨当赠鞭。",
        "dynasty": "宋",
        "collection_info": null
    },
    {
        "title": "初秋暮雨",
        "author": "杨万里",
        "content": "禾穟轻黄尚浅青，村舂已报隔林声。\n忽惊暮色翻成晓，仰见双虹雨外明。",
        "dynasty": "宋",
        "collection_info": null
    },
    {
        "title": "济翁弟赠白团扇子一面作百竹图有诗和以谢之",
        "author": "杨万里",
        "content": "月波初上涌寒金，桂树风来细有音。\n特地此君偏作恼，为侬隔却半轮阴。",
        "dynasty": "宋",
        "collection_info": null
    },
    {
        "title": "秋日晚望",
        "author": "杨万里",
        "content": "村落丰登裏，人家笑语声。\n溪霞晚红湿，松日暮黄轻。\n只么秋殊浅，如何气许清。\n不应久闲散，便去羡功名。",
        "dynasty": "宋",
        "collection_info": null
    },
    {
        "title": "秋夜读书",
        "author": "杨万里",
        "content": "穉子慵都睡，先生唤不应。\n虫声窗外月，书册夜深灯。\n半醉聊今古，千年几废兴。\n有怀人未会，不乐我何曾。",
        "dynasty": "宋",
        "collection_info": null
    },
    {
        "title": "睡起理髮",
        "author": "杨万里",
        "content": "老态随年觉，新凉与睡谋。\n鹊惊茅屋晓，臂冷葛衣秋。\n远岭元无约，开门便见投。\n闲中多事在，一日一梳头。",
        "dynasty": "宋",
        "collection_info": null
    },
    {
        "title": "暮归",
        "author": "杨万里",
        "content": "山色偏宜暮，桐声小作秋。\n人行溪侧畔，天在树梢头。\n学懒真成懒，知休却得休。\n遣愁愁不去，愁尽自无愁。",
        "dynasty": "宋",
        "collection_info": null
    },
    {
        "title": "晓望",
        "author": "杨万里",
        "content": "暑退谁当忆，秋生喜此逢。\n荒林失轻雾，寒日上危峰。\n忽有吟边兴，忘看镜裏容。\n不须无鲍谢，始得擅诗宗。",
        "dynasty": "宋",
        "collection_info": null
    },
    {
        "title": "午睡起",
        "author": "杨万里",
        "content": "过雨余秋暑，移床拣午凉。\n小风吹醉面，凛气忽如霜。\n日脚何曾动，桐阴有底忙。\n倦来聊作睡，睡起更苍茫。",
        "dynasty": "宋",
        "collection_info": null
    },
    {
        "title": "和胡季永赴季文游园良集之韵聊以致私怨于独往云",
        "author": "杨万里",
        "content": "有酒招元亮，无浆馈子居。\n何曾三不速，焉用一行书。\n乞饮殊无分，干时不已疎。\n犹应慰大嚼，玉轴到吾庐。",
        "dynasty": "宋",
        "collection_info": null
    },
    {
        "title": "四美堂",
        "author": "杨万里",
        "content": "义山禾水在处在，明月清风无地无。\n光禄子孙宁底巧，不应造物独私渠。\n君不见谢家名子取四字，段家作堂兼四美。\n主人自有笔如椽，何用殷勤问杨子。",
        "dynasty": "宋",
        "collection_info": null
    },
    {
        "title": "秋晚过泉口",
        "author": "杨万里",
        "content": "日色全无热，秋凉不似初。\n行人惊翡翠，掠水度芙蕖。\n平野一回顾，远山千有余。\n谁令贪眺望，却道废看书。",
        "dynasty": "宋",
        "collection_info": null
    },
    {
        "title": "丰山小憩",
        "author": "杨万里",
        "content": "归路元无远，行人倦自迟。\n野香寒蝶聚，秋色老枫知。\n得得逢清荫，休休憩片时。\n江山岂无意，邀我觅新诗。",
        "dynasty": "宋",
        "collection_info": null
    },
    {
        "title": "过刘村江",
        "author": "杨万里",
        "content": "波走痕痕日，江呈岸岸秋。\n清流堪数石，浅涉不须舟。\n野菊知何喜，迎风舞未休。\n归涂愁欲暮，未暮我何愁。",
        "dynasty": "宋",
        "collection_info": null
    },
    {
        "title": "寄萧仲和",
        "author": "杨万里",
        "content": "贫裏端何好，欣然肯不居。\n诗臞将到骨，室陋得关渠。\n我懒今仍老，谁能强着书。\n谈间可无子，独判一秋虚。",
        "dynasty": "宋",
        "collection_info": null
    },
    {
        "title": "题刘朝英进斋",
        "author": "杨万里",
        "content": "灯火三更雨，诗书一古琴。\n惟愁脚力软，未必圣门深。\n莫笑云端树，初如涧底针。\n不应将一第，用破半生心。",
        "dynasty": "宋",
        "collection_info": null
    },
    {
        "title": "题王季安主簿佚老堂二首  其一",
        "author": "杨万里",
        "content": "造物那能恼我曹，软红尘裏漫徒劳。\n是中却有商量处，且道青原几许高。",
        "dynasty": "宋",
        "collection_info": null
    },
    {
        "title": "题王季安主簿佚老堂二首  其二",
        "author": "杨万里",
        "content": "布袜青鞋已懒行，不如宴坐听啼鶑。\n只言此老浑无事，种竹移花作么生。",
        "dynasty": "宋",
        "collection_info": null
    },
    {
        "title": "和王元驹",
        "author": "杨万里",
        "content": "向来淮海说三秦，脚踏苏门最绝尘。\n莫道江山歇英气，如今文物有斯人。\n黄埃九陌谁知子，青竹千年独问津。\n未得相看已相识，只惭空嘆蜀庄珍。",
        "dynasty": "宋",
        "collection_info": null
    },
    {
        "title": "题丘成之司理明远阁",
        "author": "杨万里",
        "content": "决曹据按尘似海，高阁退食心如冰。\n夜将官本校家本，万山围裏短檠灯。\n能文未得傲能吏，好官不应博丁字。\n何时着脚最高层，目送归鸿挥绿绮。",
        "dynasty": "宋",
        "collection_info": null
    },
    {
        "title": "和谢昌国送韦俊臣相访",
        "author": "杨万里",
        "content": "芒屩为车不必巾，天穷未害子能文。\n谢家有句元无继，枉却催诗头上云。",
        "dynasty": "宋",
        "collection_info": null
    },
    {
        "title": "岁晚出城",
        "author": "杨万里",
        "content": "温饱能消底，奔忙自作痴。\n平生脚已茧，今日鬓将丝。\n山刻霜余骨，梅临水底枝。\n只嫌长落莫，不道许幽奇。",
        "dynasty": "宋",
        "collection_info": null
    },
    {
        "title": "至鹧鸪洞",
        "author": "杨万里",
        "content": "岸冻树逾瘦，日高林始明。\n瑶草密如积，玉泉中暗鸣。\n初至心为动，欲归脚还停。\n江湖千万峰，穿侬两鞋青。\n如何鹧鸪岭，咫尺来未曾。",
        "dynasty": "宋",
        "collection_info": null
    },
    {
        "title": "读张忠献公谥册感叹",
        "author": "杨万里",
        "content": "恩视韩兼赵，名均献与忠。\n礼中非不极，勋外若为同。\n三圣无多学，千年仅一翁。\n犹怜公议在，拚泪乞秋风。",
        "dynasty": "宋",
        "collection_info": null
    },
    {
        "title": "寄张钦夫二首  其一",
        "author": "杨万里",
        "content": "作郡纔佳政，留中即好音。\n还将着书手，拈出正君心。\n岳麓风霜饱，修门雨露深。\n登庸何恨晚，廊庙要山林。",
        "dynasty": "宋",
        "collection_info": null
    },
    {
        "title": "寄张钦夫二首  其二",
        "author": "杨万里",
        "content": "工瑟曾缘利，鸣琴岂负予。\n髮于贫裏白，诗亦病来疎。\n知己俱霄汉，孤踪且簿书。\n三年知免矣，一饱会归欤。",
        "dynasty": "宋",
        "collection_info": null
    },
    {
        "title": "和庆长怀麻阳叔二诗  其一",
        "author": "杨万里",
        "content": "旧雪纔追送，新梅又作繁。\n欣逢上林雁，聊免管城冠。\n酒债多多在，诗盟久久寒。\n忽思十年事，有枕不能安。",
        "dynasty": "宋",
        "collection_info": null
    },
    {
        "title": "和庆长怀麻阳叔二诗  其二",
        "author": "杨万里",
        "content": "自幼仍投老，相懽不解愁。\n政缘湖外别，负却竹林秋。\n佳政真余事，闻人说甚休。\n不应野水渡，横此济川舟。",
        "dynasty": "宋",
        "collection_info": null
    },
    {
        "title": "送罗永年归永丰",
        "author": "杨万里",
        "content": "谁道三年聚，能胜一别多。\n岁寒知子可，心折奈吾何。\n所喜如椽笔，能挥却日戈。\n老夫留病眼，看子中文科。",
        "dynasty": "宋",
        "collection_info": null
    },
    {
        "title": "夜坐小集",
        "author": "杨万里",
        "content": "霜余雪后夜无风，人在灯前梅影中。\n玉作寒蔬冰作酒，诗人犹自怨天穷。",
        "dynasty": "宋",
        "collection_info": null
    },
    {
        "title": "和谢昌国送管相士韵",
        "author": "杨万里",
        "content": "半世缘痴自作劳，万人争处我方逃。\n怜渠识尽公卿得，一马归来骨转高。",
        "dynasty": "宋",
        "collection_info": null
    },
    {
        "title": "郭汉卿母挽诗",
        "author": "杨万里",
        "content": "妇节今安仰，斯人古有光。\n鸡鸣不知雨，荠茂独凌霜。\n未拜金花诰，空悲玉树郎。\n藤舆帘蹙绣，无復出萱堂。",
        "dynasty": "宋",
        "collection_info": null
    },
    {
        "title": "庚寅正月送罗季周游学禾川",
        "author": "杨万里",
        "content": "眼边相识蚕样密，如子岁寒万纔一。\n我往西山子义山，老裏一别堪三年。\n外舅阴功不知数，诸孙太半廊庙具。\n学文先要学忍饥，明年看子刺天飞。",
        "dynasty": "宋",
        "collection_info": null
    },
    {
        "title": "过秀溪长句",
        "author": "杨万里",
        "content": "去年来此上巳日，今年重来未寒食。\n临溪照影老自羞，惭愧春光尚相识。\n秀溪何许好春容，最是溪深树密中。\n海棠开尽却成白，桃花欲落翻深红。",
        "dynasty": "宋",
        "collection_info": null
    },
    {
        "title": "题荐福寺",
        "author": "杨万里",
        "content": "千山底裏着楼台，半夜松风万壑哀。\n晓起巡檐看题壁，雨声一片隔林来。",
        "dynasty": "宋",
        "collection_info": null
    },
    {
        "title": "晚过黄洲铺二绝  其一",
        "author": "杨万里",
        "content": "数峰残日紫将销，一片新秧绿未交。\n道是今年春水小，涨痕也到岸花梢。",
        "dynasty": "宋",
        "collection_info": null
    },
    {
        "title": "晚过黄洲铺二绝  其二",
        "author": "杨万里",
        "content": "仆夫已倦路犹赊，脚底殊劳眼底佳。\n绿锦堆中半团雪，千枫拥出一桐花。",
        "dynasty": "宋",
        "collection_info": null
    },
    {
        "title": "过白沙渡得长句呈澹庵先生",
        "author": "杨万里",
        "content": "收红拾紫消几许，也费一春强半雨。\n不辞长江万波阻，来听先生夜深语。\n尚忆向来侍樽俎，微雪斜飞小梅吐。\n先生半酣染霜兔，金章玉句空万古。\n今年寒食还相聚，明年寒食知何处。\n只道先生押班去，不道门生折腰苦。",
        "dynasty": "宋",
        "collection_info": null
    },
    {
        "title": "长句寄周舍人子充",
        "author": "杨万里",
        "content": "省斋先生太高寒，肯将好官博好山。\n又告君王觅闲散，要读短檠三万卷。\n州家新画瑞雾图，渠莫错认何关渠。\n青原两公復双起，山川出云不在此。\n自怜无地寄病身，四海知己非无人。\n老穷只是诗自悞，春色撩人又成句。",
        "dynasty": "宋",
        "collection_info": null
    },
    {
        "title": "题峡江谭温父咏斋",
        "author": "杨万里",
        "content": "渔郎载我下峡水，夜寻故人有谭子。\n柴门竹屋断崖底，艮斋手题咏斋字。\n巴丘花草一番新，玉笥峰头月半轮。\n如今政是暮春者，三叹春风舞雩下。",
        "dynasty": "宋",
        "collection_info": null
    },
    {
        "title": "浅夏独行奉新县圃",
        "author": "杨万里",
        "content": "我来官下未多时，梅已黄深李绿肥。\n只怪南风吹紫雪，不知屋角楝花飞。",
        "dynasty": "宋",
        "collection_info": null
    },
    {
        "title": "晚登清心阁望雨",
        "author": "杨万里",
        "content": "悯雨喜见云，喜云愁不雨。\n长风将怒点，慰此楼中暮。\n喜雨不但人，松竹亦鼓舞。\n未知今年熟，得似去年否。",
        "dynasty": "宋",
        "collection_info": null
    },
    {
        "title": "登清心阁",
        "author": "杨万里",
        "content": "苦遭好月唤登楼，脚力虽慵不自由。\n上得金梯一回首，冰轮已过树梢头。",
        "dynasty": "宋",
        "collection_info": null
    },
    {
        "title": "立秋后一日雨天欲暮小立问月亭",
        "author": "杨万里",
        "content": "雨后林中别样凉，意行幽径不知长。\n风蝉幸自无星事，强为闲人报夕阳。",
        "dynasty": "宋",
        "collection_info": null
    },
    {
        "title": "七月十二日夜登清心阁醉吟",
        "author": "杨万里",
        "content": "小楼秋夜月明底，仰不见天惟见水。\n岸巾独立四无人，白月青天伴杨子。\n谁知横玉作秋声，一声吹尽九陌尘。\n月轮半仄吾未睡，楼角风生凉杀人。",
        "dynasty": "宋",
        "collection_info": null
    },
    {
        "title": "月夜散策县圃有飞蝶仍闻笛声",
        "author": "杨万里",
        "content": "月明未许人早睡，笛声解与秋争清。\n夜深不应有飞蝶，渠侬似欲伴人行。",
        "dynasty": "宋",
        "collection_info": null
    },
    {
        "title": "中秋后一夕登清心阁二首  其一",
        "author": "杨万里",
        "content": "昨夜云为祟，今宵月始妍。\n如何一日隔，便减半分圆。\n影裏偏宜竹，光中不剩天。\n客来休遣去，我醉正无眠。",
        "dynasty": "宋",
        "collection_info": null
    },
    {
        "title": "中秋后一夕登清心阁二首  其二",
        "author": "杨万里",
        "content": "秋夜真成昼，西山却在东。\n吹高半轮月，正頼一襟风。\n清景今年过，何人此兴同。\n青天忽成纸，似欲借诗翁。",
        "dynasty": "宋",
        "collection_info": null
    },
    {
        "title": "木犀",
        "author": "杨万里",
        "content": "天将秋气蒸寒馥，月借金波滴小黄。\n不会溪堂老居士，更谈桂子是天香。",
        "dynasty": "宋",
        "collection_info": null
    },
    {
        "title": "送客既归晚登清心阁",
        "author": "杨万里",
        "content": "谁不知侬懒，其如送客何。\n叶声和雨细，山色上楼多。\n出处俱为累，昇沉尽听他。\n疎钟暮相答，也解说愁么。",
        "dynasty": "宋",
        "collection_info": null
    },
    {
        "title": "戏嘲金灯花上皂蝶",
        "author": "杨万里",
        "content": "花鬚为饭露为浆，黑雾玄霜剪薄裳。\n飞绕金灯来又去，不知能有几多香。",
        "dynasty": "宋",
        "collection_info": null
    },
    {
        "title": "刘世臣先生挽诗",
        "author": "杨万里",
        "content": "策第仍为邑，于公未足论。\n眼中无佛国，户外即韩门。\n道大功非细，人亡德则存。\n西风寄双泪，吹到秀峰原。",
        "dynasty": "宋",
        "collection_info": null
    },
    {
        "title": "罗元通挽诗",
        "author": "杨万里",
        "content": "奏赋曾三北，兴能竟二南。\n如何双桂子，枉着拜亲衫。\n旧事余诗酒，何人续笑谈。\n生前孝友在，伐石为公镵。",
        "dynasty": "宋",
        "collection_info": null
    },
    {
        "title": "罗价卿母李氏挽诗",
        "author": "杨万里",
        "content": "孝岂天无报，慈如古所称。\n百年得偕老，二子看同升。\n未拜鸾迴纸，先虚绣蹙藤。\n他时颍考叔，清泪落君羹。",
        "dynasty": "宋",
        "collection_info": null
    },
    {
        "title": "过西山",
        "author": "杨万里",
        "content": "一年两踏西山路，西山笑人应解语。\n胸中百斛朱墨尘，雨捲珠帘无半句。\n殷勤买酒谢西山，惭愧山光开我颜。\n鬓丝浑为催科白，尘埃满胸独遑惜。",
        "dynasty": "宋",
        "collection_info": null
    },
    {
        "title": "豫章江皋二绝句  其一",
        "author": "杨万里",
        "content": "幸自轻阴好片秋，如何余热未全休。\n大江欲近风先冷，平野无边草亦愁。",
        "dynasty": "宋",
        "collection_info": null
    },
    {
        "title": "豫章江皋二绝句  其二",
        "author": "杨万里",
        "content": "只今秋稼满江郊，犹记春船掠屋茅。\n可是北风寒入骨，荻花争作向南梢。",
        "dynasty": "宋",
        "collection_info": null
    },
    {
        "title": "同李簿养直登秋屏",
        "author": "杨万里",
        "content": "大范今无寺，秋屏故有基。\n看山非不好，吊古却成悲。\n行役真何苦，同来也未迟。\n题诗只恶语，差胜不题诗。",
        "dynasty": "宋",
        "collection_info": null
    },
    {
        "title": "送别吴帅",
        "author": "杨万里",
        "content": "我公四海不数人，小烦江西作好春。\n落霞秋水只似旧，如何入笔事事新。\n即今诸公方衮衮，一老不应闲裏顿。\n政缘山水太殷勤，日夜叫阍乞此身。\n二天去人忽觉远，两地起公端不免。\n苍生未要怨东山，未必东山当此怨。",
        "dynasty": "宋",
        "collection_info": null
    },
    {
        "title": "归自豫章復过西山",
        "author": "杨万里",
        "content": "一眼苕花十里明，忽疑九月雪中行。\n我行莫笑无驺从，自有西山管送迎。",
        "dynasty": "宋",
        "collection_info": null
    },
    {
        "title": "送何主簿归丰城",
        "author": "杨万里",
        "content": "众裏非无士，难中却几人。\n如何新帅泽，偏作此邦春。\n未要栖鸾恨，方看报主身。\n青灯一樽酒，聊復话酸辛。",
        "dynasty": "宋",
        "collection_info": null
    },
    {
        "title": "诏追供职学省晓发鸣山驿",
        "author": "杨万里",
        "content": "数店疎仍密，千峰整復斜。\n冰痕犹带浪，霜草自成花。\n录录堪朝列，星星已鬓华。\n帝城万事好，得似早还家。",
        "dynasty": "宋",
        "collection_info": null
    },
    {
        "title": "望见灵山",
        "author": "杨万里",
        "content": "旱后催科恼杀侬，且随尺一解而东。\n灵山忽近西山远，回首新吴一梦中。",
        "dynasty": "宋",
        "collection_info": null
    },
    {
        "title": "登乌石寺",
        "author": "杨万里",
        "content": "回头身忽在树杪，一览千山万山小。\n怪崖不落欹欲摧，令人仰看怯眼开。\n小亭解事知侬倦，翼然飞出青山半。\n上头最上却镜平，百亩金碧千衲僧。\n高峰高寺更高阁，进步竿头若为脚。\n兹游胜绝庸非天，山下虚行二十年。",
        "dynasty": "宋",
        "collection_info": null
    },
    {
        "title": "夜宿杨溪晓起见雪",
        "author": "杨万里",
        "content": "茅檐无声风不起，误喜夜来雨应止。\n开门送眼忽心惊，失却前山万堆翠。\n江南只说浙西山，更令着雪与人看。\n诸峰尽处一峰出，凛然玉立最高寒。\n溪声细伴吟声苦，客心冷趁波心去。\n掉头得句恐天嗔，且唤征夫问前路。",
        "dynasty": "宋",
        "collection_info": null
    },
    {
        "title": "辛卯五月送丘宗卿太博出守秀州二首  其一",
        "author": "杨万里",
        "content": "冯翊端谁可，丘迟肯去么。\n茧丝臣敢后，饥馑帝云何。\n身达当难免，能称未要多。\n但无田里嘆，不必袴襦歌。",
        "dynasty": "宋",
        "collection_info": null
    },
    {
        "title": "辛卯五月送丘宗卿太博出守秀州二首  其二",
        "author": "杨万里",
        "content": "老矣渠怜我，超然我爱渠。\n论诗春雨夜，解手藕花初。\n梦只江湖去，情知伎俩疎。\n未应五马贵，不寄一行书。",
        "dynasty": "宋",
        "collection_info": null
    },
    {
        "title": "代钱塘宰莫子章贺皇太子生辰",
        "author": "杨万里",
        "content": "寒外干坤浄，霜前殿阁新。\n如何震一索，顿有月重轮。\n甲观堂初画，青宫牓更银。\n三天同日晓，一气八荒春。\n东序翻周学，南阳摘汉亲。\n承祧英类祖，问寝孝通神。\n帝子临京邑，藩寮着野人。\n天将重九节，瑞应诞弥辰。\n萸菊双为寿，山河总效珍。\n前星环紫极，长照漆园椿。",
        "dynasty": "宋",
        "collection_info": null
    },
    {
        "title": "题吕子明国谕退庵",
        "author": "杨万里",
        "content": "笔砚工为祟，湖山苦约盟。\n坐忘非圣处，行乐且吾生。\n一笑谁当会，孤斟句恰成。\n何时却乘兴，雪外叩柴荆。",
        "dynasty": "宋",
        "collection_info": null
    },
    {
        "title": "送蜀士张之源二子维焘中童子科西归",
        "author": "杨万里",
        "content": "岷山玉样清，岷水眼样明。\n风流文彩故应尔，又见张家双骥子。\n小儿八岁骨未成，诵书新作鸾鹤声。\n大儿十二气已老，觅句谈经人绝倒。\n豫章七年人得知，駃騠三日世便奇。\n天生异材能几许，更饱风霜也未迟。",
        "dynasty": "宋",
        "collection_info": null
    },
    {
        "title": "壬辰别头胡元伯丞公折双梅见赠作一绝以谢之",
        "author": "杨万里",
        "content": "一花怪结双青子，独蔕还藏两玉花。\n薄相春工宁底巧，眼明初见雪枝斜。",
        "dynasty": "宋",
        "collection_info": null
    },
    {
        "title": "四月二日进士唱名万里以省试官待罪殿庐遇林谦之说诗夜归又得林柬因纪其事",
        "author": "杨万里",
        "content": "清晓朝帝所，就列復少须。\n不逢林夫子，于何得故吾。\n宫云霁犹未，宸风爽亦初。\n说诗怜新体，信美古则无。\n将无古人拙，未必今制疎。\n夜归辱良讯，送似谈笑余。\n病怀翻不乐，此意从谁舒。\n短歌纪幽事，老矣復焉如。",
        "dynasty": "宋",
        "collection_info": null
    },
    {
        "title": "送黄仲秉少卿知泸州二首  其一",
        "author": "杨万里",
        "content": "滟滪方如象，余皇底似飞。\n相将刺天去，收拾大名归。\n西掖桐阴静，泸南荔子肥。\n未应经世具，便欲闭山扉。",
        "dynasty": "宋",
        "collection_info": null
    },
    {
        "title": "送黄仲秉少卿知泸州二首  其二",
        "author": "杨万里",
        "content": "补外公何幸，求归我尚留。\n还为万里别，又费半生愁。\n安得欹黄帽，相从却白头。\n醉中有话在，欲说忘来休。",
        "dynasty": "宋",
        "collection_info": null
    },
    {
        "title": "晚立西湖惠照寺石桥上",
        "author": "杨万里",
        "content": "船于镜面入烟丛，寺在湖心更柳中。\n暮色欲来吾欲去，其如南北两高峰。",
        "dynasty": "宋",
        "collection_info": null
    },
    {
        "title": "谒永佑陵归途游龙瑞宫观禹穴",
        "author": "杨万里",
        "content": "我昔骑凤超九疑，今復御风登会稽。\n禹穴下窥正深黑，地老天荒知是非。\n好峰高处偏薄雾，秋热苦时恰轻雨。\n回头却望昭陵松，云气成龙或成虎。",
        "dynasty": "宋",
        "collection_info": null
    },
    {
        "title": "寄马会叔",
        "author": "杨万里",
        "content": "影转郎官宿，春随刺史天。\n相从忽相别，同舍况同年。\n我爱吴儿说，兄如邵父然。\n赐金真浪费，唤取从甘泉。",
        "dynasty": "宋",
        "collection_info": null
    },
    {
        "title": "送傅安道郎中将漕七闽二首  其一",
        "author": "杨万里",
        "content": "一代风骚将，百年忠义家。\n出关称使者，踏雪度梅花。\n梦破南宫被，春生北斗槎。\n悬知入奏日，不待贡新茶。",
        "dynasty": "宋",
        "collection_info": null
    },
    {
        "title": "送傅安道郎中将漕七闽二首  其二",
        "author": "杨万里",
        "content": "把酒春如许，论诗夜未央。\n相逢便金石，何必试冰霜。\n离合知难免，愁思自不忘。\n它年一茅屋，公肯访荒凉。",
        "dynasty": "宋",
        "collection_info": null
    },
    {
        "title": "故恭人刘氏挽词",
        "author": "杨万里",
        "content": "雨露低苹沼，芝兰上桂林。\n鱼轩帘蹙绣，鸾纸诰涂金。\n死者夫何恨，归欤乃宿心。\n不偕君子老，愁绝白头吟。",
        "dynasty": "宋",
        "collection_info": null
    },
    {
        "title": "王龟龄挽词",
        "author": "杨万里",
        "content": "佛以偏师胜，天能一手回。\n横空立万仞，不为作三魁。\n道大身无着，人亡世却哀。\n溪梅那解事，寂寞为谁开。",
        "dynasty": "宋",
        "collection_info": null
    },
    {
        "title": "吴母叶氏太孺人挽词",
        "author": "杨万里",
        "content": "髮以留宾短，家从教子贫。\n斑衣奉常署，象服镜湖春。\n许穆诗还废，班姑史尚新。\n不堪萱草露，也解泣慈亲。",
        "dynasty": "宋",
        "collection_info": null
    },
    {
        "title": "答章汉直",
        "author": "杨万里",
        "content": "诗人今代谢宣城，举手新年章子平。\n雨剩风残忽春暮，花催草唤又诗成。\n五湖烟水三冬卧，万里云霄一日程。\n老裏睡多吟裏少，旧来句熟近来生。",
        "dynasty": "宋",
        "collection_info": null
    },
    {
        "title": "西湖晚归",
        "author": "杨万里",
        "content": "际晚游人也合归，画船犹自弄斜晖。\n西湖两岸千株柳，絮不因风暖自飞。",
        "dynasty": "宋",
        "collection_info": null
    },
    {
        "title": "癸巳省宿咏南宫小桃",
        "author": "杨万里",
        "content": "孤坐南宫悄，桃花故故红。\n晴曛半脸日，寒惨数鬚风。\n昔岁山村裏，春光痛饮中。\n不烦渠伴宿，今我已衰翁。",
        "dynasty": "宋",
        "collection_info": null
    },
    {
        "title": "送李童子西归",
        "author": "杨万里",
        "content": "江西李家童子郎，腹载五车干玉皇。\n选德殿后春昼长，天子呼来傍御床。\n口角诵书如布谷，眼光骨法俱冰玉。\n紫绡轻衫髮锦束，万人回头看不足。\n莫言幼慧长不奇，杨文公与晏临淄。\n老翁笞儿也太痴，欲鞭辕下追霜蹄。\n六岁取官曲肱似，春风昼绣归吾里。\n生子当如李童子，至如吾儿豚犬耳。",
        "dynasty": "宋",
        "collection_info": null
    },
    {
        "title": "送林谦之司业出为桂路提刑",
        "author": "杨万里",
        "content": "雨眠起宵坐，搔首偶不欣。\n孤念元无感，怀我同社人。\n昨日林先生，抱经出成均。\n初闻为渠喜，忽悟谁我亲。\n缅然记宿昔，夜款水际门。\n微月耿秋寂，幽蛩慨凉新。\n论诗煮豆粥，粥熟天已晨。\n先生补天手，万象焉能春。\n若非千载仰，却要今世珍。\n圣门旧传业，不在先生身。\n雪前何有松，毁中谅非珉。\n论思尺有咫，决去曾逡巡。\n谁言我无耳，老矣未有闻。\n先生又舍我，离别尚足云。\n桂山玉笋立，桂水罗带纹。\n得句能寄似，不须持岭云。",
        "dynasty": "宋",
        "collection_info": null
    },
    {
        "title": "寄题天台临海县白鹤庙西泉",
        "author": "杨万里",
        "content": "东泉千年流不休，西泉千年秘不流。\n临海令君一念作，猿鸟未知泉已觉。\n殿脚西头苍石根，向来元无泉眼痕。\n一朝擘崖迸膏乳，却与东泉作宾主。\n令君已昇金掌中，白鹤古祠烟雨蒙。\n父老思君难再得，登亭饮泉三叹息，祝君公台寿千百。",
        "dynasty": "宋",
        "collection_info": null
    },
    {
        "title": "和韩子云惠诗",
        "author": "杨万里",
        "content": "幸自同裘好，谁令异巷居。\n恭承五箇字，不但百车渠。\n句法端何样，先生肯乞余。\n只容弹剑铗，敢道出无车。",
        "dynasty": "宋",
        "collection_info": null
    },
    {
        "title": "送丁子章将漕湖南三首  其一",
        "author": "杨万里",
        "content": "岳麓猿声裏，湘流雁影边。\n自天持一节，到日是新年。\n身退名逾重，今稀古则然。\n黄花非不好，只是插离筵。",
        "dynasty": "宋",
        "collection_info": null
    },
    {
        "title": "送丁子章将漕湖南三首  其二",
        "author": "杨万里",
        "content": "湖外游曾漫，荒余好在么。\n山应依样瘦，民岂似田多。\n不是无风物，其如费拊摩。\n人言补外乐，且道定如何。",
        "dynasty": "宋",
        "collection_info": null
    },
    {
        "title": "送丁子章将漕湖南三首  其三",
        "author": "杨万里",
        "content": "半世行天下，同心寡友生。\n故人今又去，此意向谁倾。\n白髮三更语，青灯一点明。\n看渠还玉署，老我正归耕。",
        "dynasty": "宋",
        "collection_info": null
    },
    {
        "title": "送叶叔羽寺丞持节淮东二首  其一",
        "author": "杨万里",
        "content": "呼酒东西玉，探梅南北枝。\n相逢长不款，此别有余思。\n古道寒如水，吾侪鬓已丝。\n一生商略此，更待赠临岐。",
        "dynasty": "宋",
        "collection_info": null
    },
    {
        "title": "送叶叔羽寺丞持节淮东二首  其二",
        "author": "杨万里",
        "content": "煮海谁为祟，沿淮困不胜。\n民思贤使者，帝遣大农丞。\n玉节寒侵斗，牙樯冻作冰。\n来归闻早着，紫禁要渠登。",
        "dynasty": "宋",
        "collection_info": null
    },
    {
        "title": "题张兴伯主簿经训堂",
        "author": "杨万里",
        "content": "范家尚有釜生鱼，张家无鱼釜也无。\n屠沽儿亦莫笑渠，渠有至富汝不如。\n一翁冻吟拥竹炉，诸郎映雪夜读书。\n山鬼来听鹤惊起，万壑无人霁月孤。\n不论取官大门闾，始是经训为菑畬。\n父子每腹百斛珠，出门掩鼻马牛裾。",
        "dynasty": "宋",
        "collection_info": null
    },
    {
        "title": "马郎中母蒋夫人挽章",
        "author": "杨万里",
        "content": "文物余三径，芝兰秀五常。\n鱼轩来粉省，象服去黄堂。\n此母今谁似，清名死不亡。\n一生令吏部，废却蓼莪章。",
        "dynasty": "宋",
        "collection_info": null
    },
    {
        "title": "送韩子云检正将漕江东二首  其一",
        "author": "杨万里",
        "content": "宰士仍名士，诗人更德人。\n还家桐树古，揽辔绣衣新。\n不以髯边雪，而忘句裏春。\n登庸衣钵在，得恋大江滨。",
        "dynasty": "宋",
        "collection_info": null
    },
    {
        "title": "送韩子云检正将漕江东二首  其二",
        "author": "杨万里",
        "content": "名下得佳句，梦中哦半生。\n未逢心已契，相见眼偏明。\n復此匆匆别，苍然惘惘情。\n非关风外树，侬自作离声。",
        "dynasty": "宋",
        "collection_info": null
    },
    {
        "title": "送陈行之寺丞出守南剑二首  其一",
        "author": "杨万里",
        "content": "甫尔丞农扈，翩然牧剑津。\n诸公谁不相，有子几何人。\n气节霜余凛，辞章玉样新。\n飞腾可轻料，渠亦正青春。",
        "dynasty": "宋",
        "collection_info": null
    },
    {
        "title": "送陈行之寺丞出守南剑二首  其二",
        "author": "杨万里",
        "content": "我召公先到，公归我亦行。\n三年如梦尔，一笑可怜生。\n野店缘山去，春风并辔轻。\n先愁饶水上，话别若为情。",
        "dynasty": "宋",
        "collection_info": null
    },
    {
        "title": "送乡僧德璘二首  其一",
        "author": "杨万里",
        "content": "衲子向来元士子，诗僧遮莫更禅僧。\n不妨参透诸方得，别有宫墙第一层。",
        "dynasty": "宋",
        "collection_info": null
    },
    {
        "title": "送乡僧德璘二首  其二",
        "author": "杨万里",
        "content": "湖上诸峰紫翠间，三年欲到几曾闲。\n侬今去处渠知么，不是南山即北山。",
        "dynasty": "宋",
        "collection_info": null
    },
    {
        "title": "别萧挺之泉州二首  其一",
        "author": "杨万里",
        "content": "郎署春同宿，州麾晚卜邻。\n出山成底事，藉手得斯人。\n名实今无对，云霄早致身。\n再逢应互笑，谁髮不如银。",
        "dynasty": "宋",
        "collection_info": null
    },
    {
        "title": "别萧挺之泉州二首  其二",
        "author": "杨万里",
        "content": "八叶今成九，一枝谁敢双。\n野人应补外，贤者亦为邦。\n夹岸梅临水，孤帆雪涌江。\n别愁纔半掬，不遣我心降。",
        "dynasty": "宋",
        "collection_info": null
    },
    {
        "title": "甲午出知漳州晚发船龙山暮宿桐庐二首  其一",
        "author": "杨万里",
        "content": "一席清风万壑云，送将华髮得归身。\n海潮也怯桐江浄，不遣涛头过富春。",
        "dynasty": "宋",
        "collection_info": null
    },
    {
        "title": "甲午出知漳州晚发船龙山暮宿桐庐二首  其二",
        "author": "杨万里",
        "content": "道涂奔走不曾安，却羡山家住得闲。\n记取还山安住日，更忘奔走道涂间。",
        "dynasty": "宋",
        "collection_info": null
    },
    {
        "title": "上严州乌石滩",
        "author": "杨万里",
        "content": "人语相闻数尺间，其如滩恶费人牵。\n已从滩下过滩上，却立前船待后船。",
        "dynasty": "宋",
        "collection_info": null
    },
    {
        "title": "雨裏问讯张定叟通判西园杏花二首  其一",
        "author": "杨万里",
        "content": "白白红红一树春，晴光炫眼看难真。\n无端昨夜萧萧雨，细锦全机卸作茵。",
        "dynasty": "宋",
        "collection_info": null
    },
    {
        "title": "雨裏问讯张定叟通判西园杏花二首  其二",
        "author": "杨万里",
        "content": "梅不嫌疎杏要繁，主人何忍折令残。\n也知雨意将无恶，为勒芳菲故故寒。",
        "dynasty": "宋",
        "collection_info": null
    },
    {
        "title": "携家小歇严州建德县簿厅晓起",
        "author": "杨万里",
        "content": "不堪久客只思归，晓起巡檐强捻髭。\n偶听梅梢啼一鸟，举头立看独多时。",
        "dynasty": "宋",
        "collection_info": null
    },
    {
        "title": "题严州新堂",
        "author": "杨万里",
        "content": "新堂略有次第否，忙裏从公一来觑。\n是时新晴收旧雨，小风吹花掠巾屦。\n江山只道不解语，云何惠然堂上聚。\n北山故挽南山住，东溪不遣西溪去。\n向来天藏在何处，遭公拈出天不拒。\n旧亭不为山作主，背山起楼何以故。\n更烦好手铲东阜，放出钓台寸来许。",
        "dynasty": "宋",
        "collection_info": null
    },
    {
        "title": "和冯倅投赠韵二首  其一",
        "author": "杨万里",
        "content": "先生弹铗冻吟时，此岂求他一世知。\n只怨送穷穷不去，元来却不怨工诗。",
        "dynasty": "宋",
        "collection_info": null
    },
    {
        "title": "和冯倅投赠韵二首  其二",
        "author": "杨万里",
        "content": "茧纸松煤细作行，两诗字字可珍藏。\n书生伎俩成何事，只博虚名万古香。",
        "dynasty": "宋",
        "collection_info": null
    },
    {
        "title": "积雨小霁暮立捲书亭前二首  其一",
        "author": "杨万里",
        "content": "报晴底用暮寒为，薄薄春衫横见欺。\n似有如无风细甚，柳丝无頼恰先知。",
        "dynasty": "宋",
        "collection_info": null
    },
    {
        "title": "积雨小霁暮立捲书亭前二首  其二",
        "author": "杨万里",
        "content": "淡紫斜阳嫩碧天，一春今夕始开颜。\n看山偶忘归来却，月到西廊第二间。",
        "dynasty": "宋",
        "collection_info": null
    },
    {
        "title": "虞丞相挽词三首  其一",
        "author": "杨万里",
        "content": "负荷偏宜重，经纶别有源。\n雪山真将相，赤壁再干坤。\n奄忽人千古，凄凉月一痕。\n世无生仲达，好手未须论。",
        "dynasty": "宋",
        "collection_info": null
    },
    {
        "title": "虞丞相挽词三首  其二",
        "author": "杨万里",
        "content": "保奭方为左，希文自请西。\n不劳三尺剑，已办一丸泥。\n已矣归黄壤，伤哉梦白鸡。\n清风谁作诵，何石不天齐。",
        "dynasty": "宋",
        "collection_info": null
    },
    {
        "title": "虞丞相挽词三首  其三",
        "author": "杨万里",
        "content": "一老堂堂日，诸贤得得来。\n但令元气壮，患不塞尘开。\n名大天难着，人亡首忍回。\n东风好西去，吹泪到泉台。",
        "dynasty": "宋",
        "collection_info": null
    },
    {
        "title": "南溪山居秋日睡起",
        "author": "杨万里",
        "content": "客至从嗔不着冠，起来信手揽书看。\n小蜂得计欺侬睡，偷饮晴窗砚滴干。",
        "dynasty": "宋",
        "collection_info": null
    },
    {
        "title": "秋夕书怀",
        "author": "杨万里",
        "content": "老去还多感，归来政倦游。\n数峰愁外月，一叶静边秋。\n偶忆平生事，真供独笑休。\n灯花吾会得，村酒恰当篘。",
        "dynasty": "宋",
        "collection_info": null
    },
    {
        "title": "秋暑二首  其一",
        "author": "杨万里",
        "content": "一年强半走尘埃，触热还山亦快哉。\n幸自西风归较早，却教秋暑伴将来。",
        "dynasty": "宋",
        "collection_info": null
    },
    {
        "title": "秋暑二首  其二",
        "author": "杨万里",
        "content": "追凉能到竹溪无，隔水斜阳未肯晡。\n剩暑不蒙蕉扇扇，细云聊倩月梳梳。",
        "dynasty": "宋",
        "collection_info": null
    },
    {
        "title": "观稼",
        "author": "杨万里",
        "content": "三年再旱独堪闻，一熟诸村稍作欣。\n老子朝朝弄田水，眼看翠浪作黄云。",
        "dynasty": "宋",
        "collection_info": null
    },
    {
        "title": "感秋",
        "author": "杨万里",
        "content": "旧不悲秋只爱秋，风中吹笛月中楼。\n如今秋色浑如旧，欲不悲秋不自由。",
        "dynasty": "宋",
        "collection_info": null
    },
    {
        "title": "送翁志道",
        "author": "杨万里",
        "content": "平生翁子妙谈天，谁爱青山不爱官。\n一笑同看岩下井，秋来能更起微澜。",
        "dynasty": "宋",
        "collection_info": null
    },
    {
        "title": "表弟周明道工于传神而山水亦佳久别来访赠以绝句二首  其一",
        "author": "杨万里",
        "content": "笔端人物更江山，外弟周郎两不难。\n可把吴松半江水，博他头上进贤冠。",
        "dynasty": "宋",
        "collection_info": null
    },
    {
        "title": "表弟周明道工于传神而山水亦佳久别来访赠以绝句二首  其二",
        "author": "杨万里",
        "content": "侬家有轴郭熙山，堕在冰溪雪岭间。\n有弟新来眼如月，为侬洗手拾将还。",
        "dynasty": "宋",
        "collection_info": null
    },
    {
        "title": "送彭元忠司户二首  其一",
        "author": "杨万里",
        "content": "触热能相访，言归有底忙。\n百闻纔半面，一别又三湘。\n诗入江西社，心传肘后方。\n木天须此士，丹笔校官黄。",
        "dynasty": "宋",
        "collection_info": null
    },
    {
        "title": "送彭元忠司户二首  其二",
        "author": "杨万里",
        "content": "浯石高仍瘦，愚溪绀且寒。\n凭君聊杖屦，道我问平安。\n句好今逾进，书来剩寄看。\n只言官舍小，檐下过湘滩。",
        "dynasty": "宋",
        "collection_info": null
    },
    {
        "title": "乙未和杨谨仲教授春兴",
        "author": "杨万里",
        "content": "归欤还復换年芳，不分官梅恼石肠。\n黄帽政堪供短棹，白头可更献长杨。\n忽逢社裏催搜句，安得花边对举觞。\n天上含香有知己，弹冠端復为王阳。",
        "dynasty": "宋",
        "collection_info": null
    },
    {
        "title": "寄广东提刑林谦之司业",
        "author": "杨万里",
        "content": "玉节星槎下九天，祝融海若让云烟。\n故人一别还三岁，新句如今更几篇。\n忆昨待班南内否，论诗看雪未央前。\n梦中若箇韶州路，庾岭梅花正可怜。",
        "dynasty": "宋",
        "collection_info": null
    },
    {
        "title": "送子上弟之石井",
        "author": "杨万里",
        "content": "我生苦终鲜，四海皆弟兄。\n四海尚如许，而况吾宗盟。\n君年甫弱冠，已有儁异声。\n作赋拟三都，着论追过秦。\n平生一瓣香，何曾举似人。\n子上与济翁，真若吾同生。\n我穷无人共，二子慰眼明。\n济翁往荆州，君作石井行。\n一老便落莫，有话从谁评。\n怀哉勿重陈，呼酒且细倾。",
        "dynasty": "宋",
        "collection_info": null
    },
    {
        "title": "雨中送客",
        "author": "杨万里",
        "content": "闲人也解有忙时，送客谁令作许痴。\n一夜黑风吹白雪，昨朝紫陌总黄泥。",
        "dynasty": "宋",
        "collection_info": null
    },
    {
        "title": "送客夜归呈萧岳英县丞",
        "author": "杨万里",
        "content": "并舍频过亦几曾，却因送客得同行。\n风船逆水四十里，雪屋吹灯三二更。\n老去病身禁底苦，向来危宦若为情。\n天台香火侬当觅，且伴先生学养生。",
        "dynasty": "宋",
        "collection_info": null
    },
    {
        "title": "二月望日",
        "author": "杨万里",
        "content": "海棠着意唤诗愁，桃李纔开又落休。\n小雨轻风春一半，去年今日在严州。",
        "dynasty": "宋",
        "collection_info": null
    },
    {
        "title": "醉笔呈尚长道",
        "author": "杨万里",
        "content": "晚风一雨生新涨，只送仙槎到天上。\n十年相别一相逢，和气春风谈笑中。\n如今耆旧晨星似，犹及先生说遗事。\n舌端往往疏九河，只有剩浪无欠波。\n汉渠周柱几青竹，却在先生一泓腹。\n诸公道是今乏才，如何此士尚尘埃。\n此行青规更黄阁，拭目孤鸿径寥廓。\n能念南溪病客无，风来肯寄半行书。",
        "dynasty": "宋",
        "collection_info": null
    },
    {
        "title": "初夏三绝句  其一",
        "author": "杨万里",
        "content": "麦黄秧碧百家衣，已热犹寒四月时。\n雨后觅春无一寸，野蔷薇发酽燕脂。",
        "dynasty": "宋",
        "collection_info": null
    },
    {
        "title": "初夏三绝句  其二",
        "author": "杨万里",
        "content": "手种琅玕劣十年，今年新笋不胜繁。\n不知明早添多少，日暮闲来数一番。",
        "dynasty": "宋",
        "collection_info": null
    },
    {
        "title": "初夏三绝句  其三",
        "author": "杨万里",
        "content": "竹间露重午方干，松裏云深夏亦寒。\n只道一溪无十里，为谁百屈更千盘。",
        "dynasty": "宋",
        "collection_info": null
    },
    {
        "title": "行圃",
        "author": "杨万里",
        "content": "薤本新痕割復齐，豆苗初叶合仍离。\n鶑声政好还飞去，不为诗人更许时。",
        "dynasty": "宋",
        "collection_info": null
    },
    {
        "title": "看笋六言",
        "author": "杨万里",
        "content": "笋如滕薛争长，竹似夷齐独清。\n只爱锦綳满地，暗林忽两三茎。",
        "dynasty": "宋",
        "collection_info": null
    },
    {
        "title": "农家六言",
        "author": "杨万里",
        "content": "插秧已盖田面，疎苗犹逗水光。\n白鸥飞处极浦，黄犊归时夕阳。",
        "dynasty": "宋",
        "collection_info": null
    },
    {
        "title": "山居",
        "author": "杨万里",
        "content": "鬓秃犹云少，书多却道穷。\n柴门疎竹处，茅屋万山中。\n幽梦时能忆，闲题底要工。\n不知蝉报夏，为復自吟风。",
        "dynasty": "宋",
        "collection_info": null
    },
    {
        "title": "有叹",
        "author": "杨万里",
        "content": "老来无面见毛锥，犹把闲愁付小诗。\n若道愁多头易白，鹭鸶从小鬓成丝。",
        "dynasty": "宋",
        "collection_info": null
    },
    {
        "title": "梅熟小雨",
        "author": "杨万里",
        "content": "风从独树忽然来，雨去前山远却迴。\n留许枝间慰愁眼，儿童抵死打黄梅。",
        "dynasty": "宋",
        "collection_info": null
    },
    {
        "title": "书王右丞诗后",
        "author": "杨万里",
        "content": "晚因子厚识渊明，早学苏州得右丞。\n忽梦少陵谈句法，劝参庾信谒阴铿。",
        "dynasty": "宋",
        "collection_info": null
    },
    {
        "title": "饭罢登山",
        "author": "杨万里",
        "content": "树远通鶑响，花晴带雨痕。\n登山偶回首，隔水见前村。\n澹往孤无伴，清归笑不言。\n还家更迟着，松菊未应存。",
        "dynasty": "宋",
        "collection_info": null
    },
    {
        "title": "待次临漳诸公荐之易地毗陵自媿无济剧才上章丐祠",
        "author": "杨万里",
        "content": "亦岂真辞禄，谁令自不才。\n更须三釜恋，未放两眉开。\n道我今贫却，何朝不饭来。\n商量若为可，杜宇一声催。",
        "dynasty": "宋",
        "collection_info": null
    },
    {
        "title": "栀子花",
        "author": "杨万里",
        "content": "树恰人来短，花将雪样看。\n孤姿妍外浄，幽馥暑中寒。\n有朶篸瓶子，无风忽鼻端。\n如何山谷老，只为赋山矾。",
        "dynasty": "宋",
        "collection_info": null
    },
    {
        "title": "谢傅宣州安道郎中送宣城笔",
        "author": "杨万里",
        "content": "忽惊骑吏叩柴荆，厚禄移书访死生。\n今日犹迟傅岩雨，前身端是谢宣城。\n解包兔颖霜盈把，试墨山泉月一泓。\n老裏苦吟翻作拙，捻鬚枉断两三茎。",
        "dynasty": "宋",
        "collection_info": null
    },
    {
        "title": "病疟无聊",
        "author": "杨万里",
        "content": "病身兀兀意昏昏，急挂东窗避夕曛。\n坐看云生还有雨，忽然雨止併无云。",
        "dynasty": "宋",
        "collection_info": null
    },
    {
        "title": "秋典",
        "author": "杨万里",
        "content": "宿有青霞愿，惟应白鹭知。\n风烟聊晚望，山水入秋宜。\n老裏还多病，贫中却剩诗。\n浪愁余热在，会自有凉时。",
        "dynasty": "宋",
        "collection_info": null
    },
    {
        "title": "中秋与诸子果饮",
        "author": "杨万里",
        "content": "几年今夕一番逢，千古何人此兴同。\n酒入银河波底月，笛吹玉桂树梢风。\n莫言秋色无多巧，浄洗清光也费工。\n老子病来浑不饮，如何频报绿尊空。",
        "dynasty": "宋",
        "collection_info": null
    },
    {
        "title": "挽邹彦明",
        "author": "杨万里",
        "content": "野渡无冰涉，荒民不木饥。\n桥横侍郎记，墓立舍人碑。\n自古谁无死，何人没后思。\n淙淙富川水，便是挽歌词。",
        "dynasty": "宋",
        "collection_info": null
    },
    {
        "title": "探梅偶李判官馈熊掌",
        "author": "杨万里",
        "content": "小摘梅花篸玉壶，旋糟熊掌削琼肤。\n灯前雪裏新醅熟，放却先生不醉无。",
        "dynasty": "宋",
        "collection_info": null
    },
    {
        "title": "醉后捻梅花近壁以灯照之宛然如墨梅",
        "author": "杨万里",
        "content": "老子年来画入神，凿空幻出墨梅春。\n壁为玉板灯为笔，整整斜斜样样新。",
        "dynasty": "宋",
        "collection_info": null
    },
    {
        "title": "钓雪舟倦睡",
        "author": "杨万里",
        "content": "小阁明窗半掩门，看书作睡政昏昏。\n无端却被梅花恼，特地吹香破梦魂。",
        "dynasty": "宋",
        "collection_info": null
    },
    {
        "title": "晚步南溪弄水",
        "author": "杨万里",
        "content": "吾庐在南溪，溪北北山半。\n山空谁肯邻，影静鹤为伴。\n万松当篱落，千岩上几案。\n花草岂厌多，不多亦堪翫。\n一丘万事足，半点无外羡。\n如何濯双缨，独欠泉一眼。\n晚晴漫野步，偶到溪侧畔。\n颇怪清浅流，雪后劣如线。\n相将二三子，一笑出奇观。\n琼砂杂瑶砾，掇拾作微堰。\n锵然便淙琤，清若奏琴阮。\n当流立孤石，滟滪忽童丱。\n不塞势何怒，惟激声故远。\n从今日日来，愁肺要湔浣。\n儿童俾勿坏，鸥鹭好看管。",
        "dynasty": "宋",
        "collection_info": null
    },
    {
        "title": "醉眠夜闻霜风甚紧起坐达旦二首  其一",
        "author": "杨万里",
        "content": "玉酒醺人底易醒，月低梅影恰三更。\n只嫌老眼清无睡，不道松声听到明。",
        "dynasty": "宋",
        "collection_info": null
    },
    {
        "title": "醉眠夜闻霜风甚紧起坐达旦二首  其二",
        "author": "杨万里",
        "content": "雪花旋落旋成融，横作清霜阵阵风。\n一夜急吹君会否，妬它残叶恋丹枫。",
        "dynasty": "宋",
        "collection_info": null
    },
    {
        "title": "霜夜望月",
        "author": "杨万里",
        "content": "人静蛩喧天欲霜，不眠独自步风廊。\n闲看月走仍云走，知是云忙復月忙。",
        "dynasty": "宋",
        "collection_info": null
    },
    {
        "title": "瓶中梅花长句",
        "author": "杨万里",
        "content": "幽人蚤作月满阶，月随幽人登舫斋。\n推门欲开犹未开，猛香排门扑我怀。\n径从鼻孔上灌顶，拂拂吹尽髮底埃。\n恍然堕我众香国，欲问何祥无处觅。\n冥搜一室一物无，瓶裏一枝梅的皪。\n平生为梅判断肠，何曾知渠有许香。\n夜来偶忘挂南窗，贮此幽馥万斛强。\n却忆去年西湖上，锦屏下瞰千青嶂。\n谷深梅盛一万株，十顷雪花浮欲涨。\n是时雨后初晴前，日光烘花香作烟。\n政如新火炷博山，烝出沉水和龙涎。\n醉登绝顶撼疎影，掇蕊餐花照冰井。\n蜀人老张同舍郎，唤作谪仙侬笑领。\n如今茅屋卧山村，更无载酒来叩门。\n一尊孤斟懒论文，犹有梅花是故人。",
        "dynasty": "宋",
        "collection_info": null
    },
    {
        "title": "夜饮以白糖嚼梅花",
        "author": "杨万里",
        "content": "剪雪作梅只堪嗅，点蜜如霜新可口。\n一花自可嚥一杯，嚼尽寒花几杯酒。\n先生清贫似饥蚊，馋涎流到瘦胫根。\n赣江压糖白于玉，好伴梅花聊当肉。",
        "dynasty": "宋",
        "collection_info": null
    },
    {
        "title": "钓雪舟中霜夜望月",
        "author": "杨万里",
        "content": "溪边小立苦待月，月知人意偏迟出。\n归来闭户闷不看，忽然飞上千峰端。\n却登钓雪聊一望，冰轮正挂松梢上。\n诗人爱月爱中秋，有人问侬侬掉头。\n一年月色只腊裏，雪汁揩磨霜水洗。\n八荒万里一青天，碧潭浮出白玉盘。\n更约梅花作渠伴，中秋不是欠此段。",
        "dynasty": "宋",
        "collection_info": null
    },
    {
        "title": "梅花下小饮",
        "author": "杨万里",
        "content": "今年春在腊前回，怪底空山早见梅。\n数点有情吹面过，一花无頼背人开。\n为携竹叶浇琼树，旋折冰葩浸玉杯。\n近节雨晴谁料得，明朝无兴也重来。",
        "dynasty": "宋",
        "collection_info": null
    },
    {
        "title": "幽居三咏 钓雪舟",
        "author": "杨万里",
        "content": "青鞋黄帽绿蓑衣，钓雪舟中雪政飞。\n归自严州无一物，扁舟载得钓台归。",
        "dynasty": "宋",
        "collection_info": null
    },
    {
        "title": "幽居三咏 云卧庵",
        "author": "杨万里",
        "content": "十年两袖软红尘，归濯沧浪且幅巾。\n不是白云留我住，我留云住卧闲身。",
        "dynasty": "宋",
        "collection_info": null
    },
    {
        "title": "幽居三咏 诚斋",
        "author": "杨万里",
        "content": "浯溪见了紫岩回，独笑春风尽放怀。\n谩向世人谈昨梦，便来唤我作诚斋。",
        "dynasty": "宋",
        "collection_info": null
    },
    {
        "title": "寄题更好轩二首  其一",
        "author": "杨万里",
        "content": "经丘寻壑恰忙时，更有工夫到得诗。\n政用此时索诗债，素兄青士若为痴。",
        "dynasty": "宋",
        "collection_info": null
    },
    {
        "title": "寄题更好轩二首  其二",
        "author": "杨万里",
        "content": "无梅有竹竹无朋，有竹无梅梅独醒。\n雪裏霜中两清绝，梅花白白竹青青。",
        "dynasty": "宋",
        "collection_info": null
    },
    {
        "title": "郡中送春盘",
        "author": "杨万里",
        "content": "餠如茧纸不可风，菜如缥茸劣可缝。\n韭芽捲黄苣舒紫，芦菔削冰寒脱齿。\n卧沙压玉割红香，部署五珍访诗肠。\n野人未见新历日，忽得春盘还太息。\n新年五十奈老何，霜鬚看镜几许多。\n曲生嗔人不解事，且为春盘作春醉。",
        "dynasty": "宋",
        "collection_info": null
    },
    {
        "title": "腊裏立春蜂蝶辈出",
        "author": "杨万里",
        "content": "嫩日催青出冻荄，小风吹白落疎梅。\n残冬未放春交割，早有黄蜂紫蝶来。",
        "dynasty": "宋",
        "collection_info": null
    },
    {
        "title": "梅花落尽有感",
        "author": "杨万里",
        "content": "五树梅花一树迟，花迟花早总离披。\n春风只解吹梅落，不为愁人染鬓丝。",
        "dynasty": "宋",
        "collection_info": null
    },
    {
        "title": "丙申岁朝",
        "author": "杨万里",
        "content": "椒盘又颂一年初，多拜犹欣未要扶。\n山色长供青篛笠，春光不为白髭鬚。\n仙家风土闲中是，岁后鶑花较早无。\n人事驰驱不须叹，倦来添得睡工夫。",
        "dynasty": "宋",
        "collection_info": null
    },
    {
        "title": "与刘景明晚步",
        "author": "杨万里",
        "content": "行尽南溪溪北涯，李花看了看桃花。\n归来倦卧呼童子，旋煮山泉瀹建茶。",
        "dynasty": "宋",
        "collection_info": null
    },
    {
        "title": "赠刘景明来访",
        "author": "杨万里",
        "content": "研席相从昔少年，白头谁信两苍然。\n来从八桂三湘外，忆折双松十载前。\n告我明朝还又别，对床终夕不成眠。\n交游存没休休说，且为梅花釂玉船。",
        "dynasty": "宋",
        "collection_info": null
    },
    {
        "title": "晓看牡丹呈彭仲庄",
        "author": "杨万里",
        "content": "牡丹新植旧来无，早起看花花更苏。\n晴翠满空天政晓，暖红蒸雾汗成珠。\n绝怜嫩日偏催老，犹喜轻寒为给扶。\n来岁一株应百朶，只今紫笋绕根鬚。",
        "dynasty": "宋",
        "collection_info": null
    },
    {
        "title": "和彭仲庄对牡丹止酒二首  其一",
        "author": "杨万里",
        "content": "病身无伴卧空山，石友相从慰眼寒。\n呼酒捻花谈旧事，牡丹匹似梦中看。",
        "dynasty": "宋",
        "collection_info": null
    },
    {
        "title": "和彭仲庄对牡丹止酒二首  其二",
        "author": "杨万里",
        "content": "老裏心情客裏怀，逢花不饮若为开。\n虚名身后真何用，更判生前酒一杯。",
        "dynasty": "宋",
        "collection_info": null
    },
    {
        "title": "暮春小雨",
        "author": "杨万里",
        "content": "宿酒微醒尚小醺，似痴如病不多欣。\n深深池沼轻轻雨，独倚栏干看水纹。",
        "dynasty": "宋",
        "collection_info": null
    },
    {
        "title": "夏日绝句",
        "author": "杨万里",
        "content": "不但春妍夏亦佳，随缘花草是生涯。\n鹿葱解插纤长柄，金凤仍开最小花。",
        "dynasty": "宋",
        "collection_info": null
    },
    {
        "title": "小池",
        "author": "杨万里",
        "content": "泉眼无声惜细流，树阴照水爱晴柔。\n小荷纔露尖尖角，早有蜻蜓立上头。",
        "dynasty": "宋",
        "collection_info": null
    },
    {
        "title": "题左正卿寿慈堂",
        "author": "杨万里",
        "content": "万事丝窠黏露珠，奉亲最乐天下无。\n丘明远孙千里驹，有母七十髮漆如。\n雪底笋生冰底鱼，人间无觅天赐渠。\n三更月落堂西隅，母自挑灯儿读书。\n去年生日不用扶，今年生日健过初。\n冰桃碧藕脆如酥，一觞千岁母子俱。",
        "dynasty": "宋",
        "collection_info": null
    },
    {
        "title": "挽谢母安人胡氏",
        "author": "杨万里",
        "content": "玉树仍双桂，金花不一书。\n雪封青竹笋，雾失白藤舆。\n天下谁无母，江西未有渠。\n西峰半轮月，松槚政疎疎。",
        "dynasty": "宋",
        "collection_info": null
    },
    {
        "title": "雨霁幽兴寄张钦夫",
        "author": "杨万里",
        "content": "大官有重荷，丰廪无薄忧。\n草茹我岂腴，饱亦与彼侔。\n积雨久自霁，曙光清以幽。\n欣然出荆扉，不出旬已周。\n初意欲看竹，信步偶临流。\n北惊失故岸，东见生新洲。\n怀哉古与今，与此岂不犹。\n归来翻不乐，隠几到昔游。\n平生忘年友，草草相应酬。\n暂梦不多款，唤人苦鸣鸠。\n山林本无事，亦復扰扰休。",
        "dynasty": "宋",
        "collection_info": null
    },
    {
        "title": "题刘伯山蕃殖图二首画禾黍稌菽麦  其一",
        "author": "杨万里",
        "content": "老子平生只荷锄，误携破砚到清都。\n归来荒尽西畴却，媿见刘家蕃殖图。",
        "dynasty": "宋",
        "collection_info": null
    },
    {
        "title": "题刘伯山蕃殖图二首画禾黍稌菽麦  其二",
        "author": "杨万里",
        "content": "黄云翠荚杂玄珠，上熟今年不负渠。\n说似田家早收拾，一番风雨一番疎。",
        "dynasty": "宋",
        "collection_info": null
    },
    {
        "title": "极暑题钓雪",
        "author": "杨万里",
        "content": "暑中北阁望南窗，将谓南窗分外凉。\n到得南窗还更热，芙蕖和蕊落幽香。",
        "dynasty": "宋",
        "collection_info": null
    },
    {
        "title": "读书",
        "author": "杨万里",
        "content": "读书不厌勤，勤甚倦且昏。\n不如卷书坐，人书两忘言。\n兴来忽开卷，径到百圣源。\n说悟本无悟，谈玄初未玄。\n当其会心处，只有一欣然。\n此乐谁为者，非我亦非天。\n自笑终未是，拨书枕头眠。",
        "dynasty": "宋",
        "collection_info": null
    },
    {
        "title": "六月二十三日立秋",
        "author": "杨万里",
        "content": "暑中剩喜立秋初，特地西风半点无。\n旋汲井花浇睡眼，洒将荷叶看跳珠。",
        "dynasty": "宋",
        "collection_info": null
    },
    {
        "title": "听雨",
        "author": "杨万里",
        "content": "归舟昔岁宿严陵，雨打疎篷听到明。\n昨夜茅檐疎雨作，梦中唤作打篷声。",
        "dynasty": "宋",
        "collection_info": null
    },
    {
        "title": "中秋前二夕钓雪舟中静坐二首  其一",
        "author": "杨万里",
        "content": "月到南窗小半扉，无灯始觉室生辉。\n人间何处冰壶是，身在冰壶却道非。",
        "dynasty": "宋",
        "collection_info": null
    },
    {
        "title": "中秋前二夕钓雪舟中静坐二首  其二",
        "author": "杨万里",
        "content": "去岁中秋政病余，爱它月色强支吾。\n今年老矣差无病，后夜中秋有月无。",
        "dynasty": "宋",
        "collection_info": null
    },
    {
        "title": "中秋无月既望月甚佳二首  其一",
        "author": "杨万里",
        "content": "中秋无月莫尤天，月入秋来夜夜妍。\n且道今宵明月色，何曾减却半分圜。",
        "dynasty": "宋",
        "collection_info": null
    },
    {
        "title": "中秋无月既望月甚佳二首  其二",
        "author": "杨万里",
        "content": "月到中秋故故无，今宵月好莫渠孤。\n旧传月径圜千里，影落金杯只粒珠。",
        "dynasty": "宋",
        "collection_info": null
    },
    {
        "title": "晚兴",
        "author": "杨万里",
        "content": "双井茶芽醒骨甜，蓬莱香烬倦人添。\n蜘蛛政苦空庭阔，风为将丝度别檐。",
        "dynasty": "宋",
        "collection_info": null
    },
    {
        "title": "约刘彦纯会建安寺",
        "author": "杨万里",
        "content": "邂逅何时可，平章后月凉。\n前期来一夕，古寺作重阳。\n白酒多多载，黄花急急香。\n遣诗愁已遣，何况更连床。",
        "dynasty": "宋",
        "collection_info": null
    },
    {
        "title": "送客山行",
        "author": "杨万里",
        "content": "岭云为作小凉天，山店重来忆去年。\n独树丹枫谁不见，何须更立万松前。",
        "dynasty": "宋",
        "collection_info": null
    },
    {
        "title": "秋月",
        "author": "杨万里",
        "content": "夜气凉于水，高斋可当楼。\n古来除却月，此外更无秋。\n寒入兰心劲，光随菊脚流。\n惟愁清不极，清极却成愁。",
        "dynasty": "宋",
        "collection_info": null
    },
    {
        "title": "雨夜",
        "author": "杨万里",
        "content": "岁晚能无感，诗成只独哦。\n萤光寒欲淡，秋雨暮偏多。\n伴老贫无恙，留愁酒肯么。\n吟虫将落叶，为我拍还歌。",
        "dynasty": "宋",
        "collection_info": null
    },
    {
        "title": "秋雨叹十解  其一",
        "author": "杨万里",
        "content": "雨入秋宵滴到明，不知有意復无情。\n若言不搅愁人梦，为许千千万万声。",
        "dynasty": "宋",
        "collection_info": null
    },
    {
        "title": "秋雨叹十解  其二",
        "author": "杨万里",
        "content": "霖霖滴滴未休休，不解教侬不白头。\n却把穷愁比秋雨，犹应秋雨少于愁。",
        "dynasty": "宋",
        "collection_info": null
    },
    {
        "title": "秋雨叹十解  其三",
        "author": "杨万里",
        "content": "湿侵团扇不能轻，冷逼孤灯分外明。\n蕉叶半黄荷叶碧，两家秋雨一家声。",
        "dynasty": "宋",
        "collection_info": null
    },
    {
        "title": "秋雨叹十解  其四",
        "author": "杨万里",
        "content": "厌听点滴井边桐，起看空蒙一望中。\n横着东山三十里，真珠帘外翠屏风。",
        "dynasty": "宋",
        "collection_info": null
    },
    {
        "title": "秋雨叹十解  其五",
        "author": "杨万里",
        "content": "篱下黄花最恨它，金钿香少泪痕多。\n仙人解补银河漏，天上无泥奈许何。",
        "dynasty": "宋",
        "collection_info": null
    },
    {
        "title": "秋雨叹十解  其六",
        "author": "杨万里",
        "content": "老子愁来只苦吟，一吟一嘆为秋霖。\n居人只道秋霖苦，不道行人泥更深。",
        "dynasty": "宋",
        "collection_info": null
    },
    {
        "title": "秋雨叹十解  其七",
        "author": "杨万里",
        "content": "昼落无声夜有声，只堪醉听不堪醒。\n檐牙半点能多少，滴入苔阶一寸青。",
        "dynasty": "宋",
        "collection_info": null
    },
    {
        "title": "秋雨叹十解  其八",
        "author": "杨万里",
        "content": "晓起穷忙作么生，雨中安否问秋英。\n枯荷倒尽饶渠着，滴损兰花太薄情。",
        "dynasty": "宋",
        "collection_info": null
    },
    {
        "title": "秋雨叹十解  其九",
        "author": "杨万里",
        "content": "似雾如尘有却无，须臾密密復疎疎。\n忽忘九月清霜晓，唤作蒙蒙二月初。",
        "dynasty": "宋",
        "collection_info": null
    },
    {
        "title": "秋雨叹十解  其一○",
        "author": "杨万里",
        "content": "不是檐声不放眠，只将愁思压衰年。\n道他滴沥浑无頼，不到侯门舞袖边。",
        "dynasty": "宋",
        "collection_info": null
    },
    {
        "title": "寄题刘直卿冰壶二首  其一",
        "author": "杨万里",
        "content": "外看积翠玉千峰，中有清池月半弓。\n更拓长堤三十里，剩栽杨柳与芙蓉。",
        "dynasty": "宋",
        "collection_info": null
    },
    {
        "title": "寄题刘直卿冰壶二首  其二",
        "author": "杨万里",
        "content": "壶裏清冰冰裏人，箇边无地可留尘。\n何时去弄池中月，照我星星白髮新。",
        "dynasty": "宋",
        "collection_info": null
    },
    {
        "title": "寄题王国华环秀楼二首  其一",
        "author": "杨万里",
        "content": "近山远岫不知重，暖翠晴岚只满空。\n珍重主人将好手，尽驱秀色入楼中。",
        "dynasty": "宋",
        "collection_info": null
    },
    {
        "title": "寄题王国华环秀楼二首  其二",
        "author": "杨万里",
        "content": "平地看山山绝低，上楼山色逐层奇。\n不知山与楼争长，为復楼随山却移。",
        "dynasty": "宋",
        "collection_info": null
    },
    {
        "title": "赠尚长道签判",
        "author": "杨万里",
        "content": "今代高人尚子平，风流文采旧家声。\n合于玉笋班中立，却向红莲幕裏行。\n天色恼人浑欲雪，烛花照别若为情。\n日边已办除书着，莫恋南楼秋月明。",
        "dynasty": "宋",
        "collection_info": null
    },
    {
        "title": "赠尚献之",
        "author": "杨万里",
        "content": "老凤苍然姿，雏凤锵然鸣。\n一见渠父子，令人英气生。\n大尚傲一世，不肯揖公卿。\n小尚刷羽毛，势欲追风鹏。\n吾州八千士，下笔电雹声。\n小尚洒墨汁，一笑万人惊。\n姓名登天府，纸价高帝城。\n勖哉更摩厉，制胜在此行。\n相遭又相别，勿作儿女情。\n舟行得秀句，寄我增双明。",
        "dynasty": "宋",
        "collection_info": null
    },
    {
        "title": "题陈叔虎绣梅花扇",
        "author": "杨万里",
        "content": "指下生寒影，针端即化工。\n冰痕将雪点，不受烛光融。",
        "dynasty": "宋",
        "collection_info": null
    },
    {
        "title": "和彭仲庄七言",
        "author": "杨万里",
        "content": "向来年少今老翁，随身不去只有穷。\n请君与我共看镜，岂復平生冰雪容。\n秋霖暗天瘦日色，满掇黄花当朝食。\n何人裹饭问子桑，穷裏逢君自为客。\n空山冻吟只自奇，故人之外谁相知。\n今年相从岂不好，安得到老长追随。\n喜君诗思未渠薄，秋后花鹰兔边落。\n惭我短才涩欲无，霜余冰涧流还涸。\n君游宣溪何日来，愁城封闭待君开。\n定知此行脱寒谷，领取阳春一併回。",
        "dynasty": "宋",
        "collection_info": null
    },
    {
        "title": "胡季永挽词二首  其一",
        "author": "杨万里",
        "content": "澹庵潜圣学，未许外人传。\n门裏存衣钵，吟边可管弦。\n浣花宗武辔，儋耳小坡船。\n绿鬓成黄壤，从今更问天。",
        "dynasty": "宋",
        "collection_info": null
    },
    {
        "title": "胡季永挽词二首  其二",
        "author": "杨万里",
        "content": "一昨官都下，同时寄客间。\n相从湖上寺，览遍浙西山。\n骏足应千里，彪文未一斑。\n霜风吹病眼，老泪为渠潸。",
        "dynasty": "宋",
        "collection_info": null
    },
    {
        "title": "送徐吉水解组造朝",
        "author": "杨万里",
        "content": "我住南溪溪北涯，闭门草长不曾开。\n风窗只怪灯花喜，雪径传呼县尹来。\n道是朝廷举廉吏，如何江海尚遗才。\n西枢东观俱知己，拜了除书却探梅。",
        "dynasty": "宋",
        "collection_info": null
    },
    {
        "title": "寄题萧民望扶疎堂二首  其一",
        "author": "杨万里",
        "content": "不栽繁杏试晴红，不种垂杨拂暖茸。\n堂下生涯无一物，月中修竹雪中松。",
        "dynasty": "宋",
        "collection_info": null
    },
    {
        "title": "寄题萧民望扶疎堂二首  其二",
        "author": "杨万里",
        "content": "株松箇竹已奇奇，那更扶疎荫碧漪。\n唤醒渊明千载梦，政缘泸水一篇诗。",
        "dynasty": "宋",
        "collection_info": null
    },
    {
        "title": "送奔医时亨往攸县省觐",
        "author": "杨万里",
        "content": "雪恰来时子恰行，白云飞边双眼明。\n阿母几年不相见，阿兄唤渠来作伴。\n探囊半粒黄金丹，湘南小儿开病颜。\n江西两奔留不住，併被湘南夺将去。",
        "dynasty": "宋",
        "collection_info": null
    },
    {
        "title": "晚步",
        "author": "杨万里",
        "content": "半疋轻烟束翠山，一梳寒月印青天。\n生憎野烧无端甚，直上高林杳霭边。",
        "dynasty": "宋",
        "collection_info": null
    },
    {
        "title": "灯下读山谷诗",
        "author": "杨万里",
        "content": "天下无双双井黄，遗编犹作旧时香。\n百年人物今安在，千载功名纸半张。\n使我诗篇如许好，关人身事亦何尝。\n地炉火暖灯花喜，且只移家住醉乡。",
        "dynasty": "宋",
        "collection_info": null
    },
    {
        "title": "题刘直卿崇兰轩",
        "author": "杨万里",
        "content": "风亦何须过，林仍不厌深。\n莫将春色眼，来看岁寒心。\n政坐香通国，端令佩满襟。\n楚人更饶舌，得免世间寻。",
        "dynasty": "宋",
        "collection_info": null
    },
    {
        "title": "寄题朱景元直节轩二首  其一",
        "author": "杨万里",
        "content": "见说幽居似渭川，一川修竹雪霜寒。\n如何翦得苍苍玉，乞与诚斋作钓竿。",
        "dynasty": "宋",
        "collection_info": null
    },
    {
        "title": "寄题朱景元直节轩二首  其二",
        "author": "杨万里",
        "content": "月到梢头十倍明，风来叶底百分清。\n尽言直节无人会，岁晚君看太瘦生。",
        "dynasty": "宋",
        "collection_info": null
    },
    {
        "title": "和同年梁韶州寺丞次张寄诗",
        "author": "杨万里",
        "content": "故人一别恰三年，谁与论诗更说禅。\n忽报一麾官岭外，寄来七字雪梅前。\n人惟南内班行旧，语带西湖山水鲜。\n安得对床吟至晓，旋烹山茗试溪泉。",
        "dynasty": "宋",
        "collection_info": null
    },
    {
        "title": "送永新杜宰解印还朝",
        "author": "杨万里",
        "content": "去年摘山初弄兵，永新县前戈剑腥。\n杜侯不持一寸铁，闭阁坚卧民不惊。\n军前米作山谷聚，木牛流马安用许。\n但令绿林无点尘，何须烂额画麒麟。\n紫皇急才宵不寐，斯人合着班行裏。\n速骑匹马谒明光，夜来溪风吹玉霜。",
        "dynasty": "宋",
        "collection_info": null
    },
    {
        "title": "探梅",
        "author": "杨万里",
        "content": "山间幽步不胜奇，政是深寒浅暮时。\n一树梅花开一朶，恼人偏在最高枝。",
        "dynasty": "宋",
        "collection_info": null
    },
    {
        "title": "霜夜",
        "author": "杨万里",
        "content": "月影全无只有星，如何夜色照人清。\n素娥未必饶青女，不道霜明胜月明。",
        "dynasty": "宋",
        "collection_info": null
    },
    {
        "title": "月下梅花",
        "author": "杨万里",
        "content": "天恐梅花不耐寒，遣将孤月问平安。\n未须一夜都开尽，留取前前后后看。",
        "dynasty": "宋",
        "collection_info": null
    },
    {
        "title": "访周仲觉夜宿南岭月色粲然晓起路湿闻有夜雨",
        "author": "杨万里",
        "content": "夜晴那得晓来泥，纔见金钲浴绀池。\n一阵五更松上雨，元来睡着不曾知。",
        "dynasty": "宋",
        "collection_info": null
    },
    {
        "title": "过西坑",
        "author": "杨万里",
        "content": "干风无那湿云何，吹不能开只助他。\n野水落溪生蟹眼，一番过了一番多。",
        "dynasty": "宋",
        "collection_info": null
    },
    {
        "title": "观陂水",
        "author": "杨万里",
        "content": "波缓沤迟似让行，忽然赴壑怒还生。\n东归到底谁先后，何用争流作许声。",
        "dynasty": "宋",
        "collection_info": null
    },
    {
        "title": "刘村渡二首  其一",
        "author": "杨万里",
        "content": "隔岸轻舟不可呼，小桥独木有如无。\n落松满地金钗瘦，远树黏天菌子孤。",
        "dynasty": "宋",
        "collection_info": null
    },
    {
        "title": "刘村渡二首  其二",
        "author": "杨万里",
        "content": "旷野风从脚底生，远峰顶与额般平。\n何人知道诚斋叟，独着驼裘破雨行。",
        "dynasty": "宋",
        "collection_info": null
    },
    {
        "title": "晚归遇雨",
        "author": "杨万里",
        "content": "略略烟痕草许低，初初雨影伞先知。\n溪回谷转愁无路，忽有梅花一两枝。",
        "dynasty": "宋",
        "collection_info": null
    },
    {
        "title": "和闽漕傅安道郎中送毛平仲诗韵寄谢惠书及诗",
        "author": "杨万里",
        "content": "宣城讯后忽年余，闽水风来又岁除。\n人品只今推正始，诗声何止过黄初。\n岂无天上同朝友，不寄山中半纸书。\n珍重故人多问我，鬓毛半脱齿全疎。",
        "dynasty": "宋",
        "collection_info": null
    },
    {
        "title": "丁酉初春和张钦夫榕溪阁五言",
        "author": "杨万里",
        "content": "榕影下照水，翠蛟舒復樛。\n溪光逆昇檐，朱夏冻以幽。\n高阁昔雨荒，奇观久风休。\n南轩天遣来，山谷神与谋。\n宇新址惟旧，景逝人为留。\n不意猿饮潭，復见驷驾辀。\n先生何孤往，野客欠从游。\n愿携龙文璧，去瀹兔褐瓯。\n垂手掬寒泚，移床听凉飕。\n阁迥诗更超，古往今亦犹。\n揽渠五字妙，觉我百疾瘳。\n出山未遽误，在山未遽优。\n如何近来梦，夜夜在钓舟。",
        "dynasty": "宋",
        "collection_info": null
    },
    {
        "title": "曾达臣挽词二首  其一",
        "author": "杨万里",
        "content": "珠冻兰溪水，冰封玉笥山。\n是翁元不死，蜕骨此中间。\n书画今存否，仪刑杳莫攀。\n端令郡博士，陟岵泪斑斑。",
        "dynasty": "宋",
        "collection_info": null
    },
    {
        "title": "曾达臣挽词二首  其二",
        "author": "杨万里",
        "content": "议论千千古，胸怀一一奇。\n非关时弃我，不肯我干时。\n老鹤云间意，长松雪外姿。\n平生独知命，冷眼看人痴。",
        "dynasty": "宋",
        "collection_info": null
    },
    {
        "title": "题刘景明百牛图扇面",
        "author": "杨万里",
        "content": "吉语闻田父，新年胜故年。\n借侬百觳觫，雨裏破荒田。",
        "dynasty": "宋",
        "collection_info": null
    },
    {
        "title": "题刘景明百马图扇面",
        "author": "杨万里",
        "content": "雾鬣如无笔，霜蹄不带埃。\n直言明眼着，若箇是龙媒。",
        "dynasty": "宋",
        "collection_info": null
    },
    {
        "title": "题邓国材水墨寒林",
        "author": "杨万里",
        "content": "人间那得箇山川，船上渔郎便是仙。\n远岭外头江尽处，问渠何许洞中天。",
        "dynasty": "宋",
        "collection_info": null
    },
    {
        "title": "春寒绝句",
        "author": "杨万里",
        "content": "几丝微雨噀前山，半点轻寒健牡丹。\n只道一春晴较少，到它晴了是春残。",
        "dynasty": "宋",
        "collection_info": null
    },
    {
        "title": "雨中酴醾",
        "author": "杨万里",
        "content": "翡翠堆头乱不梳，梅花脑子糁肌肤。\n夜来急雨元无事，晓起看花一片无。",
        "dynasty": "宋",
        "collection_info": null
    },
    {
        "title": "晚春即事二绝  其一",
        "author": "杨万里",
        "content": "尺许新条长杏栽，丈余斑笋出墙隈。\n浪愁草草酴醾过，不道婷婷芍药来。",
        "dynasty": "宋",
        "collection_info": null
    },
    {
        "title": "晚春即事二绝  其二",
        "author": "杨万里",
        "content": "树头吹得叶冥冥，三日颠风不小停。\n只是向来枯树子，知他那得许多青。",
        "dynasty": "宋",
        "collection_info": null
    },
    {
        "title": "寄题邹虞卿觌仙阁",
        "author": "杨万里",
        "content": "仙山去天纔一握，与山相高邹氏阁。\n月波吹面寒欲冰，斗柄挂檐危不落。\n叶县双鳬那復飞，缑山一鹤何时归。\n王仙肯来阁上否，共丝麟脯倾天酒。",
        "dynasty": "宋",
        "collection_info": null
    },
    {
        "title": "入城",
        "author": "杨万里",
        "content": "杜鹃有底怨春啼，燕子无端贴水飞。\n不种自红仍自白，野酴醾压野蔷薇。",
        "dynasty": "宋",
        "collection_info": null
    },
    {
        "title": "永和放船二首  其一",
        "author": "杨万里",
        "content": "永和不到又经秋，淡日微风好放舟。\n最是可怜江上路，人来人去几时休。",
        "dynasty": "宋",
        "collection_info": null
    },
    {
        "title": "永和放船二首  其二",
        "author": "杨万里",
        "content": "濒江楼阁祇遥看，却恐登临不足观。\n已是老来无眼力，更供两岸万峰寒。",
        "dynasty": "宋",
        "collection_info": null
    },
    {
        "title": "丁酉四月十日之官毗陵舟行阻风宿椆陂江口二首  其一",
        "author": "杨万里",
        "content": "虫声两岸不堪闻，把烛销愁且一尊。\n谁宿此船愁似我，船篷犹带烛烟痕。",
        "dynasty": "宋",
        "collection_info": null
    },
    {
        "title": "丁酉四月十日之官毗陵舟行阻风宿椆陂江口二首  其二",
        "author": "杨万里",
        "content": "十里江行一日程，出山似被北风嗔。\n东窗水影西窗月，併照船中不睡人。",
        "dynasty": "宋",
        "collection_info": null
    },
    {
        "title": "舟次西径",
        "author": "杨万里",
        "content": "夜来徐汊伴鸥眠，西径晨炊小泊船。\n芦荻渐多人渐少，鄱阳湖尾水如天。",
        "dynasty": "宋",
        "collection_info": null
    },
    {
        "title": "余干泝流至安仁",
        "author": "杨万里",
        "content": "半篙新涨满帆风，两岸千山一抹中。\n惭媿棹郎能袖手，若非袖手更无功。",
        "dynasty": "宋",
        "collection_info": null
    },
    {
        "title": "宿小沙溪  其一",
        "author": "杨万里",
        "content": "树捧山烟补缺云，风揉花雨作香尘。\n绿杨尽道无情着，何苦垂条拂路人。",
        "dynasty": "宋",
        "collection_info": null
    },
    {
        "title": "宿小沙溪  其二",
        "author": "杨万里",
        "content": "诸峰知我厌泥行，捲尽痴云放嫩晴。\n不分竹梢含宿雨，时将残点滴寒声。",
        "dynasty": "宋",
        "collection_info": null
    },
    {
        "title": "玉山道中",
        "author": "杨万里",
        "content": "村北村南水响齐，巷头巷尾树阴低。\n青山自负无尘色，尽日殷勤照碧溪。",
        "dynasty": "宋",
        "collection_info": null
    },
    {
        "title": "入常山界二首  其一",
        "author": "杨万里",
        "content": "老随千骑赴毗陵，骑吏朝来有喜声。\n未到常山三十里，此身已在浙中行。",
        "dynasty": "宋",
        "collection_info": null
    },
    {
        "title": "入常山界二首  其二",
        "author": "杨万里",
        "content": "昨日愁霖今喜晴，好山夹路玉亭亭。\n一峰忽被云偷去，留得峥嵘半截青。",
        "dynasty": "宋",
        "collection_info": null
    },
    {
        "title": "小憩栟楮",
        "author": "杨万里",
        "content": "笋舆放下倦腾腾，睡倚胡床撼不应。\n榉柳细花吹面落，误挥团扇扑飞蝇。",
        "dynasty": "宋",
        "collection_info": null
    },
    {
        "title": "过招贤渡四首  其一",
        "author": "杨万里",
        "content": "归舟曾被此滩留，说着招贤梦亦愁。\n五月雪飞人不信，一来滩下看涛头。",
        "dynasty": "宋",
        "collection_info": null
    },
    {
        "title": "过招贤渡四首  其二",
        "author": "杨万里",
        "content": "一江故作两江分，立杀呼船隔岸人。\n柳上青虫宁许劣，垂丝到地却回身。",
        "dynasty": "宋",
        "collection_info": null
    },
    {
        "title": "过招贤渡四首  其三",
        "author": "杨万里",
        "content": "倦游客子自无聊，不是江山景不饶。\n危岸崩沙新改路，断渠横石自成桥。",
        "dynasty": "宋",
        "collection_info": null
    },
    {
        "title": "过招贤渡四首  其四",
        "author": "杨万里",
        "content": "岸上行人莫嘆劳，长年三老政呼号。\n也知滩恶船难上，仰踏桅竿卧着篙。",
        "dynasty": "宋",
        "collection_info": null
    },
    {
        "title": "苕溪登舟",
        "author": "杨万里",
        "content": "深于池沼浅于河，动地风来也不波。\n只道东来行役苦，胡床面面是菱荷。",
        "dynasty": "宋",
        "collection_info": null
    },
    {
        "title": "舟过德清",
        "author": "杨万里",
        "content": "人家两岸柳阴边，出得门来便入船。\n不是全无最佳处，何窗何户不清妍。",
        "dynasty": "宋",
        "collection_info": null
    },
    {
        "title": "舟泊吴江三首  其一",
        "author": "杨万里",
        "content": "独立吴江第四桥，桥南桥北渺银涛。\n此身真在吴江裏，不用并州快剪刀。",
        "dynasty": "宋",
        "collection_info": null
    },
    {
        "title": "舟泊吴江三首  其二",
        "author": "杨万里",
        "content": "江湖便是老生涯，佳处何妨且泊家。\n自汲松江桥下水，垂虹亭上试新茶。",
        "dynasty": "宋",
        "collection_info": null
    },
    {
        "title": "舟泊吴江三首  其三",
        "author": "杨万里",
        "content": "东是吴江西太湖，长桥横截万寻余。\n江妃舞倦凌波袜，玉带围腰揽镜初。",
        "dynasty": "宋",
        "collection_info": null
    },
    {
        "title": "七月十四日雨后毗陵郡圃荷桥上纳凉",
        "author": "杨万里",
        "content": "荷叶迎风听，荷花过雨看。\n移床桥上坐，堕我镜中寒。",
        "dynasty": "宋",
        "collection_info": null
    },
    {
        "title": "暮立荷桥",
        "author": "杨万里",
        "content": "欲问红蕖几莟开，忽惊浴罢夕阳催。\n也知今夕来差晚，犹胜穷忙不到来。",
        "dynasty": "宋",
        "collection_info": null
    },
    {
        "title": "秋热追凉池上",
        "author": "杨万里",
        "content": "圃迥人全寂，池清虑自消。\n萍根微着水，荷叶欲穿桥。\n今岁知何故，秋阳尔许骄。\n追凉犹有处，此老未无聊。",
        "dynasty": "宋",
        "collection_info": null
    },
    {
        "title": "秋凉晚步",
        "author": "杨万里",
        "content": "秋气堪悲未必然，轻寒政是可人天。\n绿池落尽红蕖却，荷叶犹开最小钱。",
        "dynasty": "宋",
        "collection_info": null
    },
    {
        "title": "毗陵郡斋冬至晴寒",
        "author": "杨万里",
        "content": "竹屋消残半瓦霜，冰河冻裂一渔航。\n不须宫线量曦影，化日今年特地长。",
        "dynasty": "宋",
        "collection_info": null
    },
    {
        "title": "蜡梅",
        "author": "杨万里",
        "content": "天向梅梢别出奇，国香未许世人知。\n殷勤滴蜡缄封却，偷被霜风拆一枝。",
        "dynasty": "宋",
        "collection_info": null
    },
    {
        "title": "登浄远亭",
        "author": "杨万里",
        "content": "池冰受日未全开，旋旋波痕百皱来。\n野鸭被人惊得惯，作羣飞去却飞回。",
        "dynasty": "宋",
        "collection_info": null
    },
    {
        "title": "戊戌正月二日雪作二首  其一",
        "author": "杨万里",
        "content": "雪与新春作伴回，捣霜为片雹为埃。\n只愁雪虐梅无奈，不道梅花领雪来。",
        "dynasty": "宋",
        "collection_info": null
    },
    {
        "title": "戊戌正月二日雪作二首  其二",
        "author": "杨万里",
        "content": "梦回纸帐怪生寒，童子传呼雪作团。\n已被晓风融作水，头巾不裹起来看。",
        "dynasty": "宋",
        "collection_info": null
    },
    {
        "title": "戏题郡斋水墨坐屏二面二首  其一",
        "author": "杨万里",
        "content": "两客呼船一急行，树林半落半犹青。\n诸峰最是中峰好，我欲峰头筑小亭。",
        "dynasty": "宋",
        "collection_info": null
    },
    {
        "title": "戏题郡斋水墨坐屏二面二首  其二",
        "author": "杨万里",
        "content": "荆溪四面四无山，不是荒林即野田。\n忽有石崖天半出，飞泉落处稍人烟。",
        "dynasty": "宋",
        "collection_info": null
    },
    {
        "title": "郡圃小梅一枝先开",
        "author": "杨万里",
        "content": "小窠梅树太尖新，先为东风觅得春。\n后日千株空玉雪，如今一朶许精神。",
        "dynasty": "宋",
        "collection_info": null
    },
    {
        "title": "戏赠子仁侄",
        "author": "杨万里",
        "content": "小阮新来觅句忙，自携破砚汲寒江。\n天公念子抄诗苦，借与朝阳小半窗。",
        "dynasty": "宋",
        "collection_info": null
    },
    {
        "title": "浄远亭晚望",
        "author": "杨万里",
        "content": "鸂鶒娇红野鸭青，为人浮没为人鸣。\n忽闻风起仍波起，乃是飞声与落声。",
        "dynasty": "宋",
        "collection_info": null
    },
    {
        "title": "郡斋梅花",
        "author": "杨万里",
        "content": "月朶千痕雪半梢，便无雪月更飘萧。\n不应腊尾春头裏，两岁风光一併饶。",
        "dynasty": "宋",
        "collection_info": null
    },
    {
        "title": "雪后寻梅",
        "author": "杨万里",
        "content": "去年看梅南溪北，月作主人梅作客。\n今年看梅荆溪西，玉为风骨雪为衣。\n腊前欲雪竟未雪，梅花不惯人间热。\n横枝憔悴涴晴埃，端令羞面不肯开。\n缟裙夜诉玉皇殿，乞得天花来作伴。\n三更滕六驾海神，先遣东风吹玉尘。\n梅仙晓沐银浦水，冰肤别放瑶林春。\n诗人莫作雪前看，雪后精神添一半。",
        "dynasty": "宋",
        "collection_info": null
    },
    {
        "title": "雪霁出城",
        "author": "杨万里",
        "content": "梅于雪后较多花，草亦晴初忽几芽。\n河冻落痕余一寸，残冰阁在柳根沙。",
        "dynasty": "宋",
        "collection_info": null
    },
    {
        "title": "正月十九日五更诣天庆观谢雪闻都下尺雪旬日而毗陵三四微雪而已",
        "author": "杨万里",
        "content": "元宵风物又阑残，闭阁何曾出一看。\n尚觉烛光欺病眼，旋添衣着试春寒。\n中都尺雪逾旬许，此地飞花逐片干。\n不待珠宫香火了，海风吹上紫金盘。",
        "dynasty": "宋",
        "collection_info": null
    },
    {
        "title": "雪中看梅",
        "author": "杨万里",
        "content": "犯雪寻梅雪满衣，池边梅映竹边池。\n要寻疎影横斜底，拣尽南枝与北枝。",
        "dynasty": "宋",
        "collection_info": null
    },
    {
        "title": "梅花",
        "author": "杨万里",
        "content": "花早春何力，香寒晓尽吹。\n月摇横水影，雪带入瓶枝。",
        "dynasty": "宋",
        "collection_info": null
    },
    {
        "title": "春梦纷纭",
        "author": "杨万里",
        "content": "烛花半作紫芝开，诗兴频遭白雨催。\n只有睡时愁可遣，春愁又向梦中来。",
        "dynasty": "宋",
        "collection_info": null
    },
    {
        "title": "二月一日郡圃寻春二首  其一",
        "author": "杨万里",
        "content": "中和节裏半春天，一拂清寒半点暄。\n憔悴不胜梅欲落，娇饶无对杏初繁。",
        "dynasty": "宋",
        "collection_info": null
    },
    {
        "title": "二月一日郡圃寻春二首  其二",
        "author": "杨万里",
        "content": "花遶朱檐柳遶栏，小亭面面锦团栾。\n春风横欲欺诗瘦，且下东窗护嫩寒。",
        "dynasty": "宋",
        "collection_info": null
    },
    {
        "title": "梅残",
        "author": "杨万里",
        "content": "雪已都消去，梅能小住无。\n雀争飞落片，蜂猎未蔫鬚。",
        "dynasty": "宋",
        "collection_info": null
    },
    {
        "title": "寒夜不寐",
        "author": "杨万里",
        "content": "雪入迎春鬓，茶醒学古胸。\n梦回霜满屋，吟到月斜钟。",
        "dynasty": "宋",
        "collection_info": null
    },
    {
        "title": "新柳",
        "author": "杨万里",
        "content": "辇路金丝半欲垂，外间玉爪未渠开。\n上林柳色休多忆，更趁春风看一回。",
        "dynasty": "宋",
        "collection_info": null
    },
    {
        "title": "小饮俎豆颇备江西淮浙之品戏题二首  其一",
        "author": "杨万里",
        "content": "满盘山海眩芳珍，未借前筹已嚥津。\n鲎醤子鱼总佳客，玉狸黄雀是乡人。",
        "dynasty": "宋",
        "collection_info": null
    },
    {
        "title": "小饮俎豆颇备江西淮浙之品戏题二首  其二",
        "author": "杨万里",
        "content": "味含霜气洞庭柑，鲊带桃花楚水𧍧。\n春暖着人君会否，不教淮白过江南。",
        "dynasty": "宋",
        "collection_info": null
    },
    {
        "title": "雨霁",
        "author": "杨万里",
        "content": "雨为梅花遣尽尘，柳勾日影自传神。\n不须苦问春多少，暖幕晴帘总是春。",
        "dynasty": "宋",
        "collection_info": null
    },
    {
        "title": "蜜渍梅花",
        "author": "杨万里",
        "content": "瓮澄雪水酿春寒，蜜点梅花带露餐。\n句裏略无烟火气，更教谁上少陵坛。",
        "dynasty": "宋",
        "collection_info": null
    },
    {
        "title": "感兴",
        "author": "杨万里",
        "content": "看书已怯短檠灯，觅句犹锵涧水声。\n诗瘦近来惟有骨，可怜辛苦为虚名。",
        "dynasty": "宋",
        "collection_info": null
    },
    {
        "title": "春暖郡圃散策三首  其一",
        "author": "杨万里",
        "content": "已觉朝来退夹衣，日光风力软如痴。\n倩谁留许春寒着，更放梅花住少时。",
        "dynasty": "宋",
        "collection_info": null
    },
    {
        "title": "春暖郡圃散策三首  其二",
        "author": "杨万里",
        "content": "萱草行间过履絇，杏花影裏散文书。\n秋风遣我疎团扇，又被春风遣唤渠。",
        "dynasty": "宋",
        "collection_info": null
    },
    {
        "title": "春暖郡圃散策三首  其三",
        "author": "杨万里",
        "content": "春禽处处讲新声，细草欣欣贺嫩晴。\n曲折遍穿花底路，莫令一步作虚行。",
        "dynasty": "宋",
        "collection_info": null
    },
    {
        "title": "休日登城",
        "author": "杨万里",
        "content": "爱他休日更新晴，忍却春寒上古城。\n废垒荒芦无一好，春来微径总堪行。",
        "dynasty": "宋",
        "collection_info": null
    },
    {
        "title": "浄远亭午望二首  其一",
        "author": "杨万里",
        "content": "城外春光染远山，池中嫩水涨微澜。\n回身小却深檐裏，野鸭双浮欲近栏。",
        "dynasty": "宋",
        "collection_info": null
    },
    {
        "title": "浄远亭午望二首  其二",
        "author": "杨万里",
        "content": "竹径殊疎欠补栽，兰芽欲吐未全开。\n初暄乍冷飞犹倦，一蝶新从底处来。",
        "dynasty": "宋",
        "collection_info": null
    },
    {
        "title": "池亭双树梅花",
        "author": "杨万里",
        "content": "开尽梅花半欲残，两株晴雪作双寒。\n团栾遶树元无见，只合池亭隔水看。",
        "dynasty": "宋",
        "collection_info": null
    },
    {
        "title": "多稼亭前小步",
        "author": "杨万里",
        "content": "樱桃抛过隔墙莟，芍药丛抽刺土芽。\n最是蜜蜂无意思，忍将尘脚踏梅花。",
        "dynasty": "宋",
        "collection_info": null
    },
    {
        "title": "多稼亭宴客",
        "author": "杨万里",
        "content": "归来不省醉还醒，只怪谯门打一更。\n秉烛径穿梅下过，此身真在雪中行。",
        "dynasty": "宋",
        "collection_info": null
    },
    {
        "title": "烧香七言",
        "author": "杨万里",
        "content": "琢瓷作鼎碧于水，削银为叶轻如纸。\n不文不武火力匀，闭阁下帘风不起。\n诗人自炷古龙涎，但令有香不见烟。\n素馨忽开抹利拆，低处龙麝和沉檀。\n平生饱识山林味，不奈此香殊妩媚。\n呼儿急取烝木犀，却作书生真富贵。",
        "dynasty": "宋",
        "collection_info": null
    },
    {
        "title": "读严子陵传",
        "author": "杨万里",
        "content": "客星何补汉中兴，空有清风冷似冰。\n早遣阿瞒移汉鼎，人间何处有严陵。",
        "dynasty": "宋",
        "collection_info": null
    },
    {
        "title": "题山庄小集",
        "author": "杨万里",
        "content": "莫笑山庄小集休，篇篇字字爽于秋。\n向来枫落吴江冷，一句能销万古愁。",
        "dynasty": "宋",
        "collection_info": null
    },
    {
        "title": "春寒",
        "author": "杨万里",
        "content": "春寒尽解粟人肤，敢傍吾侪酒盏无。\n雨裏杏花如半醉，抬头不起索人扶。",
        "dynasty": "宋",
        "collection_info": null
    },
    {
        "title": "瓶中梅杏二花",
        "author": "杨万里",
        "content": "梅花耿耿冰玉姿，杏花淡淡注燕脂。\n两花相娇不相下，各向春风同索价。\n折来双插一铜瓶，旋汲井花浇使醒。\n红红白白看不足，更遣山童烧蜡烛。",
        "dynasty": "宋",
        "collection_info": null
    },
    {
        "title": "书斋夜坐二首  其一",
        "author": "杨万里",
        "content": "棐几吹灯丈室虚，隔窗雨点响阶除。\n胡床枕手昏昏着，卧听儿童读汉书。",
        "dynasty": "宋",
        "collection_info": null
    },
    {
        "title": "书斋夜坐二首  其二",
        "author": "杨万里",
        "content": "酒力欺人正作眠，梦中得句忽醒然。\n寒生更点当当裏，雨在梅花蔌蔌边。",
        "dynasty": "宋",
        "collection_info": null
    },
    {
        "title": "瑞香花二首  其一",
        "author": "杨万里",
        "content": "织锦天孙矮作机，紫茸翻出白花枝。\n更将沈水浓熏却，日淡风微欲午时。",
        "dynasty": "宋",
        "collection_info": null
    },
    {
        "title": "瑞香花二首  其二",
        "author": "杨万里",
        "content": "树如岩桂不胜低，花比素馨幽更奇。\n要作团栾小窠锦，春风不长出丛枝。",
        "dynasty": "宋",
        "collection_info": null
    },
    {
        "title": "二月十四日梅花二首  其一",
        "author": "杨万里",
        "content": "雨打知无那，春暄绝不禁。\n小风千点雪，落日一鬚金。",
        "dynasty": "宋",
        "collection_info": null
    },
    {
        "title": "二月十四日梅花二首  其二",
        "author": "杨万里",
        "content": "树劲春犹瘦，花寒暮更明。\n平生岂无句，此外不须清。",
        "dynasty": "宋",
        "collection_info": null
    },
    {
        "title": "晚饮",
        "author": "杨万里",
        "content": "旋旋哦诗旋旋抄，一尊野蔌更山肴。\n春风略不扶人醉，月到梅花最末梢。",
        "dynasty": "宋",
        "collection_info": null
    },
    {
        "title": "二月望日劝农既归散策郡圃二首  其一",
        "author": "杨万里",
        "content": "荆溪老守劝农归，吏散还从郡圃嬉。\n拾得落英纔一掬，春风苦向掌中吹。",
        "dynasty": "宋",
        "collection_info": null
    },
    {
        "title": "二月望日劝农既归散策郡圃二首  其二",
        "author": "杨万里",
        "content": "今年花事许迟迟，九十春光已半归。\n风急杏花吹不脱，落梅无数掠人飞。",
        "dynasty": "宋",
        "collection_info": null
    },
    {
        "title": "水仙花四首  其一",
        "author": "杨万里",
        "content": "江妃虚却蕊珠宫，银汉仙人谪此中。\n偶趁月明波上戏，一身冰雪舞春风。",
        "dynasty": "宋",
        "collection_info": null
    },
    {
        "title": "水仙花四首  其二",
        "author": "杨万里",
        "content": "额间拂杀御袍黄，衣上偷将月姊香。\n待倩春风作媒却，西湖嫁与水仙王。",
        "dynasty": "宋",
        "collection_info": null
    },
    {
        "title": "水仙花四首  其三",
        "author": "杨万里",
        "content": "韵绝香仍绝，花清月未清。\n天仙不行地，且借水为名。",
        "dynasty": "宋",
        "collection_info": null
    },
    {
        "title": "水仙花四首  其四",
        "author": "杨万里",
        "content": "开处谁为伴，萧然不可亲。\n雪宫孤弄影，水殿四无人。",
        "dynasty": "宋",
        "collection_info": null
    },
    {
        "title": "夜坐",
        "author": "杨万里",
        "content": "背壁青灯劝读书，窥窗素月唤看渠。\n向来诸老端何似，未必千年便不如。\n春后春前双雪鬓，江南江北一茅庐。\n只愁夜饮无供给，小雨新肥半圃蔬。",
        "dynasty": "宋",
        "collection_info": null
    },
    {
        "title": "新柳",
        "author": "杨万里",
        "content": "柳条百尺拂银塘，且莫深青只浅黄。\n未必柳条能蘸水，水中柳影引它长。",
        "dynasty": "宋",
        "collection_info": null
    },
    {
        "title": "祷雨报恩因到翟园四首  其一",
        "author": "杨万里",
        "content": "雾气初迎日脚开，春光偏傍柳边回。\n寒暄消息何人会，十指今朝出袖来。",
        "dynasty": "宋",
        "collection_info": null
    },
    {
        "title": "祷雨报恩因到翟园四首  其二",
        "author": "杨万里",
        "content": "草路无泥未有尘，城南城北总游人。\n不缘香火来山墅，孤负今年半段春。",
        "dynasty": "宋",
        "collection_info": null
    },
    {
        "title": "祷雨报恩因到翟园四首  其三",
        "author": "杨万里",
        "content": "遶亭怪石小山幽，夹径低枝压客头。\n幸自一来惟不早，梅花满地诉春愁。",
        "dynasty": "宋",
        "collection_info": null
    },
    {
        "title": "祷雨报恩因到翟园四首  其四",
        "author": "杨万里",
        "content": "未必钱园似翟园，翟园窠木最宜看。\n茂松亭下偏明眼，矮桧平铺翡翠盘。",
        "dynasty": "宋",
        "collection_info": null
    },
    {
        "title": "垂丝海棠二首  其一",
        "author": "杨万里",
        "content": "无波可照底须窥，与柳争娇也学垂。\n破晓骤晴天有意，生红新晒一絇丝。",
        "dynasty": "宋",
        "collection_info": null
    },
    {
        "title": "垂丝海棠二首  其二",
        "author": "杨万里",
        "content": "不关残醉未醒松，不为春愁懒散中。\n自是新晴生睡思，起来无力对东风。",
        "dynasty": "宋",
        "collection_info": null
    },
    {
        "title": "送罗永年西归",
        "author": "杨万里",
        "content": "梅莟香边踏雪来，杏花雨裏带春回。\n明朝解缆还千里，今日看花更一杯。\n谁遣文章太惊俗，何缘场屋不遗才。\n南溪鸥鹭如相问，为报春吟费麝煤。",
        "dynasty": "宋",
        "collection_info": null
    },
    {
        "title": "社雨",
        "author": "杨万里",
        "content": "时节从来好雨知，今朝社日顿霏微。\n落花只得春风舞，湿却残香不得飞。",
        "dynasty": "宋",
        "collection_info": null
    },
    {
        "title": "读唐人及半山诗",
        "author": "杨万里",
        "content": "不分唐人与半山，无端横欲割诗坛。\n半山便遣能参透，犹有唐人是一关。",
        "dynasty": "宋",
        "collection_info": null
    },
    {
        "title": "落梅再着晚花",
        "author": "杨万里",
        "content": "数日春风不奈暄，梅花落尽浄无痕。\n却将晚莟重收拾，更放南枝第二番。",
        "dynasty": "宋",
        "collection_info": null
    },
    {
        "title": "镊白",
        "author": "杨万里",
        "content": "五十如何是后生，呼儿拔白未忘情。\n新年只道无功业，也有霜髭六十茎。",
        "dynasty": "宋",
        "collection_info": null
    },
    {
        "title": "春兴",
        "author": "杨万里",
        "content": "着尽工夫是化工，不关春雨更春风。\n已拚腻粉涂双蝶，更费雌黄滴一蜂。",
        "dynasty": "宋",
        "collection_info": null
    },
    {
        "title": "夜窗二首  其一",
        "author": "杨万里",
        "content": "口角哦诗细有声，不妨半醉不妨行。\n青灯一点纔如黍，解作书窗彻夜明。",
        "dynasty": "宋",
        "collection_info": null
    },
    {
        "title": "夜窗二首  其二",
        "author": "杨万里",
        "content": "诗人心绪几时休，逢着三春似九秋。\n数到五更仍五点，明朝还更有新愁。",
        "dynasty": "宋",
        "collection_info": null
    },
    {
        "title": "春晓三首  其一",
        "author": "杨万里",
        "content": "拂花红露溅春衣，柳外春禽睡未知。\n天借晴光与桃李，更将剩彩弄游丝。",
        "dynasty": "宋",
        "collection_info": null
    },
    {
        "title": "春晓三首  其二",
        "author": "杨万里",
        "content": "风光明淑奈渠何，非暖非寒直是和。\n春到千花俱有分，海棠独自得春多。",
        "dynasty": "宋",
        "collection_info": null
    },
    {
        "title": "春晓三首  其三",
        "author": "杨万里",
        "content": "一年生活是三春，二月春光尽十分。\n不必开窗索花笑，隔窗花影也欣欣。",
        "dynasty": "宋",
        "collection_info": null
    },
    {
        "title": "米囊花二首  其一",
        "author": "杨万里",
        "content": "铅膏细细点花梢，道是春深雪未销。\n一斛千囊苍玉粟，东风吹作米长腰。",
        "dynasty": "宋",
        "collection_info": null
    },
    {
        "title": "米囊花二首  其二",
        "author": "杨万里",
        "content": "鸟语蜂喧蝶亦忙，争传天诏诏花王。\n东皇羽卫无供给，探借春风十日粮。",
        "dynasty": "宋",
        "collection_info": null
    },
    {
        "title": "晓寒二首  其一",
        "author": "杨万里",
        "content": "黯黯轻寒淡淡阴，游人便觉减行春。\n春风也解嫌萧索，自送秋韆不要人。",
        "dynasty": "宋",
        "collection_info": null
    },
    {
        "title": "晓寒二首  其二",
        "author": "杨万里",
        "content": "春光唤入百花丛，寒力平欺两鬓蓬。\n吹乱众红还復整，海棠却不怕东风。",
        "dynasty": "宋",
        "collection_info": null
    },
    {
        "title": "上巳三首  其一",
        "author": "杨万里",
        "content": "上巳春阴政未开，寒窗愁坐冷于灰。\n冻蝇触纸飞还落，仰面翻身起不来。",
        "dynasty": "宋",
        "collection_info": null
    },
    {
        "title": "上巳三首  其二",
        "author": "杨万里",
        "content": "雨冷风酸数日强，老怀不可更禁当。\n春寒幸自归将去，唤取重来是海棠。",
        "dynasty": "宋",
        "collection_info": null
    },
    {
        "title": "上巳三首  其三",
        "author": "杨万里",
        "content": "正是春光最盛时，桃花枝映李花枝。\n秋韆日暮人归尽，只有春风弄彩旗。",
        "dynasty": "宋",
        "collection_info": null
    },
    {
        "title": "寒食雨作",
        "author": "杨万里",
        "content": "双燕衝帘报禁烟，唤惊昼梦耸诗肩。\n晚寒政与花为地，晓雨能令水作天。\n桃李海棠聊病眼，清明寒食又来年。\n老来不办琱新句，报答风光且一篇。",
        "dynasty": "宋",
        "collection_info": null
    },
    {
        "title": "垂丝海棠半落",
        "author": "杨万里",
        "content": "雨后精神退九分，病香愁态不胜春。\n落阶一寸轻红雪，卷地风来政恼人。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其一",
        "author": "杨万里",
        "content": "雨罢饶晴色，松阴转午时。\n堆成李花雪，开遍海棠枝。\n旋酌新篘酒，留题细字诗。\n不来真是枉，欲去更云迟。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其二",
        "author": "杨万里",
        "content": "鹿葱旧种菊新栽，幽径深行忘却回。\n忽有野香寻不得，兰于石背一花开。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其三",
        "author": "杨万里",
        "content": "柳条老去尚青鲜，下有清渠遶野田。\n波面落花相趁走，避风争泊岸傍边。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其四",
        "author": "杨万里",
        "content": "尽忙也到翟园休，只见春光不见愁。\n屈折海棠团更密，日光下照绣灯毬。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其五",
        "author": "杨万里",
        "content": "小小茅亭短短窗，海棠围裏柳中央。\n乍晴萱草浑无力，落尽梅花尚有香。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其六",
        "author": "杨万里",
        "content": "儿曹健走尽从渠，老脚微酸半要扶。\n未委前头花好否，且令蜂蝶作前驱。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其七",
        "author": "杨万里",
        "content": "三月风光一岁无，杏花欲过李花初。\n柳丝自为春风舞，竹尾如何也学渠。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其八",
        "author": "杨万里",
        "content": "驱使花枝苦未休，平章诗句政冥搜。\n无端一窦西窗日，不遣吾人略小留。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其九",
        "author": "杨万里",
        "content": "花木从渠取次栽，青山那肯入城隈。\n翟公不有驱山手，城裏松林底处来。",
        "dynasty": "宋",
        "collection_info": null
    },
    {
        "title": "寒食相将诸子游翟园得十诗  其一○",
        "author": "杨万里",
        "content": "荆溪老守底风流，哦就千诗一笑休。\n天欲做春无去处，只堆浓绿柳梢头。",
        "dynasty": "宋",
        "collection_info": null
    },
    {
        "title": "三月十日",
        "author": "杨万里",
        "content": "纔看桃李锦成围，忽便园林绿作堆。\n远草将人双眼去，飞花引蝶过墙来。\n簿书节裏无多着，怀抱朝来得好开。\n已是七分春去了，何须鸟语苦相催。",
        "dynasty": "宋",
        "collection_info": null
    },
    {
        "title": "清明雨寒八首  其一",
        "author": "杨万里",
        "content": "整冠忽见镜中霜，挽树浑无蔕上香。\n已贮春愁过万斛，更令细细着升量。",
        "dynasty": "宋",
        "collection_info": null
    },
    {
        "title": "清明雨寒八首  其二",
        "author": "杨万里",
        "content": "脱却单衣着夹衣，禁烟无有不寒时。\n一年好处君知么，寒食千门插柳枝。",
        "dynasty": "宋",
        "collection_info": null
    },
    {
        "title": "清明雨寒八首  其三",
        "author": "杨万里",
        "content": "今年寒食与清明，各自阴晴作么生。\n细雨千丝不成点，如何也解滴檐声。",
        "dynasty": "宋",
        "collection_info": null
    },
    {
        "title": "清明雨寒八首  其四",
        "author": "杨万里",
        "content": "桃李一空春已归，不须更待絮飞时。\n闭门独琢春寒句，只有轻风细雨知。",
        "dynasty": "宋",
        "collection_info": null
    },
    {
        "title": "清明雨寒八首  其五",
        "author": "杨万里",
        "content": "苔阶滴雨翠方浓，须把寒珠溅鹿葱。\n梅子犹粘雪前蕊，海棠生恨夜来风。",
        "dynasty": "宋",
        "collection_info": null
    },
    {
        "title": "清明雨寒八首  其六",
        "author": "杨万里",
        "content": "莫嫌细雨苦飘萧，政要寒声伴寂寥。\n杏叶犹疎不成响，且将纸瓦当芭蕉。",
        "dynasty": "宋",
        "collection_info": null
    },
    {
        "title": "清明雨寒八首  其七",
        "author": "杨万里",
        "content": "闭户何缘得句来，开窗更倩雨相催。\n只言春色都归去，小树桃花政晚开。",
        "dynasty": "宋",
        "collection_info": null
    },
    {
        "title": "清明雨寒八首  其八",
        "author": "杨万里",
        "content": "风欹众柳自成妍，雨泣残花不忍看。\n急唤曲生尝杏子，及渠小苦未生酸。",
        "dynasty": "宋",
        "collection_info": null
    },
    {
        "title": "题山庄草虫扇",
        "author": "杨万里",
        "content": "风生蚱蜢怒鬚头，纨扇团圆璧月流。\n三蝶商量探花去，不知若箇是庄周。",
        "dynasty": "宋",
        "collection_info": null
    },
    {
        "title": "清明果饮二首  其一",
        "author": "杨万里",
        "content": "南溪春酒碧于江，北地鹅梨白似霜。\n颓却老人山作玉，更加食邑醉为乡。\n春光如许天何负，雨点殊疎燕不妨。\n绝爱杞萌如紫蕨，为烹茗椀洗诗肠。",
        "dynasty": "宋",
        "collection_info": null
    },
    {
        "title": "清明果饮二首  其二",
        "author": "杨万里",
        "content": "深着炉香浅着杯，杯行尽缓莫教催。\n可怜花树浑无頼，下却帘钩也入来。\n雪藕新将削冰水，蔗霜只好点青梅。\n明年寒食还家去，却忆荆溪花政开。",
        "dynasty": "宋",
        "collection_info": null
    },
    {
        "title": "和张倅子仪送鞓红魏紫崇宁红醉西施四种牡丹二首  其一",
        "author": "杨万里",
        "content": "朱墨勾添眼底尘，今年春尽不知春。\n鞓红魏紫能相访，西子崇宁更可人。",
        "dynasty": "宋",
        "collection_info": null
    },
    {
        "title": "和张倅子仪送鞓红魏紫崇宁红醉西施四种牡丹二首  其二",
        "author": "杨万里",
        "content": "洛花移种到松江，国色天香内样粧。\n老裏懒边无好思，为渠觅句却穷忙。",
        "dynasty": "宋",
        "collection_info": null
    },
    {
        "title": "次李倅子寿郡集诗韵",
        "author": "杨万里",
        "content": "苍璧新煎第二泉，博山深炷古龙涎。\n草玄顾我非杨子，能赋如公是仲宣。\n诗社自甘编下户，醉乡何苦不开边。\n穷州地主惭司业，不解时时与酒钱。",
        "dynasty": "宋",
        "collection_info": null
    },
    {
        "title": "薛舍人母方氏太恭人挽章二首  其一",
        "author": "杨万里",
        "content": "熊胆平生苦，鱼轩晚岁荣。\n芝兰今柱史，苗裔古玄英。\n寒食花争泣，元宵烛半明。\n从今好时节，萱砌罢君羹。",
        "dynasty": "宋",
        "collection_info": null
    },
    {
        "title": "薛舍人母方氏太恭人挽章二首  其二",
        "author": "杨万里",
        "content": "赋感东征句，诗愁陟屺篇。\n生前九龄梦，眼底五朝天。\n锦告浑无恙，云车忽杳然。\n不堪青竹笋，归路不迎船。",
        "dynasty": "宋",
        "collection_info": null
    },
    {
        "title": "樱桃",
        "author": "杨万里",
        "content": "樱桃一雨半雕零，更与黄鹂翠羽争。\n计会小风留紫脆，殷勤落日弄红明。\n摘来珠颗光如湿，走下金盘不待倾。\n天上荐新旧分赐，儿童犹解忆寅清。",
        "dynasty": "宋",
        "collection_info": null
    },
    {
        "title": "雨后行郡圃",
        "author": "杨万里",
        "content": "雨余行脚古城隈，为爱危亭首屡回。\n无数菊苗齐老去，多时花径不曾来。",
        "dynasty": "宋",
        "collection_info": null
    },
    {
        "title": "多稼亭前两槛芍药红白对开二百朵",
        "author": "杨万里",
        "content": "红红白白定谁先，袅袅娉娉各自妍。\n最是倚栏娇分外，却缘经雨意醒然。\n晚春早夏浑无伴，暖艳晴香政可怜。\n好为花王作花相，不应只遣侍甘泉。",
        "dynasty": "宋",
        "collection_info": null
    },
    {
        "title": "小雨",
        "author": "杨万里",
        "content": "雨纔放脚又还无，叶上萧萧半霎余。\n贮得千珠无点漏，丝窠元自不胜疎。",
        "dynasty": "宋",
        "collection_info": null
    },
    {
        "title": "六月喜雨三首  其一",
        "author": "杨万里",
        "content": "守臣两月祷山川，诏旨纔颁便沛然。\n不是格天缘诏旨，忧民天子本如天。",
        "dynasty": "宋",
        "collection_info": null
    },
    {
        "title": "六月喜雨三首  其二",
        "author": "杨万里",
        "content": "玄云直下素光开，雨到前山只恐回。\n霹雳一声风一阵，为侬催上半天来。",
        "dynasty": "宋",
        "collection_info": null
    },
    {
        "title": "六月喜雨三首  其三",
        "author": "杨万里",
        "content": "今年不是雨来悭，不后秧时亦不前。\n自古浙西长苦涝，近来无涝恰三年。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其一",
        "author": "杨万里",
        "content": "雷起嘉山半点苍，乖龙无地着身藏。\n莫嫌白雨来差晚，但遣黄云作大穰。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其二",
        "author": "杨万里",
        "content": "尘涨街头不识泥，朝来也解滑霜蹄。\n两公玉句惊风雨，把翫都忘日脚西。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其三",
        "author": "杨万里",
        "content": "雨早些时打麦残，雨迟许日即秧干。\n阿谁会得天公意，只道今年乞雨难。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其四",
        "author": "杨万里",
        "content": "梦中檐溜作滩声，幼竹新荷总解鸣。\n晓色满城浑是喜，更无一寸旱时情。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其五",
        "author": "杨万里",
        "content": "苏湖元以水为乡，春早偏欺润与常。\n一雨忽来三昼夜，两公卷入八诗章。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其六",
        "author": "杨万里",
        "content": "守臣闵雨几曾欣，两月天高叫不闻。\n黄纸带将今雨至，分明端为圣明君。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其七",
        "author": "杨万里",
        "content": "谪仙下笔不曾休，句似金盘柘弹流。\n我欲将渠卜邻着，对披簑笠刺渔舟。",
        "dynasty": "宋",
        "collection_info": null
    },
    {
        "title": "和李子寿通判曾庆祖判院投赠喜雨口号八首  其八",
        "author": "杨万里",
        "content": "南丰每见每津津，茧纸松煤幻好春。\n幸与李侯成二妙，更添杨子作三人。",
        "dynasty": "宋",
        "collection_info": null
    },
    {
        "title": "晓登多稼亭三首  其一",
        "author": "杨万里",
        "content": "过雨梅无半箇黄，冬青枝上雪花香。\n不须更要风吹面，看着青林意自凉。",
        "dynasty": "宋",
        "collection_info": null
    },
    {
        "title": "晓登多稼亭三首  其二",
        "author": "杨万里",
        "content": "雨前田亩不胜荒，雨后农家特地忙。\n一眼平畴三十里，际天白水立青秧。",
        "dynasty": "宋",
        "collection_info": null
    },
    {
        "title": "晓登多稼亭三首  其三",
        "author": "杨万里",
        "content": "尚无池水泛荷香，幸有园英照竹窗。\n雪白葵花持玉节，柿红萱草立金幢。",
        "dynasty": "宋",
        "collection_info": null
    },
    {
        "title": "六月六日小集二首  其一",
        "author": "杨万里",
        "content": "青李来禽已眼明，新瓜入夏见何曾。\n酒边忘却人间暑，消尽金盆一丈冰。",
        "dynasty": "宋",
        "collection_info": null
    },
    {
        "title": "六月六日小集二首  其二",
        "author": "杨万里",
        "content": "新蝉声涩亦无多，强与娇鶑和好歌。\n尽日舞风浑不倦，无人奈得柳条何。",
        "dynasty": "宋",
        "collection_info": null
    },
    {
        "title": "雨足晓立郡圃荷桥",
        "author": "杨万里",
        "content": "郡池六月水方生，便有新荷贴水轻。\n雨后独来无箇事，闲听啼鸟话昇平。",
        "dynasty": "宋",
        "collection_info": null
    },
    {
        "title": "登多稼亭晓望",
        "author": "杨万里",
        "content": "风不能销晓雾痕，天犹未放宿云根。\n城腰折处纔三径，山觜前头别一村。",
        "dynasty": "宋",
        "collection_info": null
    },
    {
        "title": "午热登多稼亭五首  其一",
        "author": "杨万里",
        "content": "矮屋炎天不可居，高亭爽气亦元无。\n小风不被蝉餐却，合有些凉到老夫。",
        "dynasty": "宋",
        "collection_info": null
    },
    {
        "title": "午热登多稼亭五首  其二",
        "author": "杨万里",
        "content": "芒鞋葵扇颇萧然，倦倚胡床不是眠。\n避暑无藏身去处，追凉行尽竹旁边。",
        "dynasty": "宋",
        "collection_info": null
    },
    {
        "title": "午热登多稼亭五首  其三",
        "author": "杨万里",
        "content": "不是城中是甑中，雨余日色更明红。\n若为飞上金山顶，独立长江万里风。",
        "dynasty": "宋",
        "collection_info": null
    },
    {
        "title": "午热登多稼亭五首  其四",
        "author": "杨万里",
        "content": "柳外花边忽飒然，好风一点破愁颜。\n岸巾独倚千寻树，闲看南云度北山。",
        "dynasty": "宋",
        "collection_info": null
    },
    {
        "title": "午热登多稼亭五首  其五",
        "author": "杨万里",
        "content": "御风不必问雌雄，只有炎风最不中。\n却是竹君殊解事，炎风筛过作清风。",
        "dynasty": "宋",
        "collection_info": null
    },
    {
        "title": "张尉惠诗和韵谢之三首  其一",
        "author": "杨万里",
        "content": "下笔生波便百川，字间句裏总超然。\n读来清气凉人骨，六月真成九月天。",
        "dynasty": "宋",
        "collection_info": null
    },
    {
        "title": "张尉惠诗和韵谢之三首  其二",
        "author": "杨万里",
        "content": "软红尘裏眼曾开，苦被新诗猛唤回。\n借问锦心能底巧，更从月胁摘将来。",
        "dynasty": "宋",
        "collection_info": null
    },
    {
        "title": "张尉惠诗和韵谢之三首  其三",
        "author": "杨万里",
        "content": "老去才情半掬悭，不愁不退岂愁前。\n清风明月无拘管，与子分张更一年。",
        "dynasty": "宋",
        "collection_info": null
    },
    {
        "title": "卧治斋晚坐",
        "author": "杨万里",
        "content": "闭户坐不得，开窗竚微凉。\n树林荫白日，几研生碧光。\n信手取诗卷，细哦三数章。\n初披颇欣惬，再揽忽感伤。\n废卷不能读，起行绕胡床。\n古人恨如山，吾心澹于江。\n本不与彼谋，云何断我肠。\n感罢翻自笑，一蝉催夕阳。",
        "dynasty": "宋",
        "collection_info": null
    },
    {
        "title": "憩怀古堂",
        "author": "杨万里",
        "content": "新葺怀古堂，旧临郭璞池。\n去岁夏徂秋，无日不此嬉。\n茨菰无暑性，芙蕖有凉姿。\n今年池水干，老子来遂稀。\n岂惟来不留，亦復去靡思。\n朝来偶一到，又觉景特奇。\n水含霁后光，荷于风处欹。\n便有白鸥下，惊起翠羽飞。\n方池滟窗东，长池横檐西。\n红绿向背看，觞咏朝夕宜。\n此堂初无情，此池谅何知。\n如何涉斯世，乖逢亦有时。",
        "dynasty": "宋",
        "collection_info": null
    },
    {
        "title": "望雨",
        "author": "杨万里",
        "content": "云兴惠山顶，雨放太湖脚。\n初愁望中远，忽在头上落。\n白羽障乌巾，衣袖已沾渥。\n归来看檐溜，如泻万仞壑。\n霆裂大瑶瓮，电萦湿银索。\n须臾水平阶，花坞失半角。\n定知秧畴满，想见田父乐。\n向来春夏交，旱气亦太虐。\n山川已徧走，云物竟索寞。\n双鬓愁得白，两膝拜将剥。\n早知有今雨，老怀枉作恶。",
        "dynasty": "宋",
        "collection_info": null
    },
    {
        "title": "闻一二故人相继而逝感叹书怀",
        "author": "杨万里",
        "content": "故人昔同朝，与游每甚欢。\n岂缘势利合，相得文字间。\n有顷各补外，不见今六年。\n我来荆溪上，敲榜索租钱。\n故人復双入，飞上青云端。\n我虽世味澹，羡心能恝然。\n忽传故人去，得书墨未干。\n又传故人亡，惊悼摧肺肝。\n鼎贵良独佳，安贫未遽贤。\n向以我易彼，安知不作难。\n今以彼易我，试问谁当悭。\n如何捐此躯，必要博好官。\n顾谓妻与子，官满当归田。\n我贱汝勿羞，我贫汝勿叹。\n从汝丐我身，百年庶团栾。\n妻子笑答我，修短未易言。\n富贵必速殒，郭令当夭残。\n贫贱果永算，颜子寿必延。\n我復答渠道，薄命我自怜。\n我福肯如郭，我德敢望颜。\n造物本啬与，我乃多取旃。\n借令彼不怒，退省我独安。\n汝言自有理，我意不可还。",
        "dynasty": "宋",
        "collection_info": null
    },
    {
        "title": "晚步追凉二首  其一",
        "author": "杨万里",
        "content": "老眼偏明远岫孤，夕阳故遣树阴疎。\n蝉鸣叶底无寻处，随意闲行偶见渠。",
        "dynasty": "宋",
        "collection_info": null
    },
    {
        "title": "晚步追凉二首  其二",
        "author": "杨万里",
        "content": "风不须多只是凉，穿花度柳到人傍。\n细吹病耳飕飕响，徐弄轻衫拂拂长。",
        "dynasty": "宋",
        "collection_info": null
    },
    {
        "title": "荷桥暮坐三首  其一",
        "author": "杨万里",
        "content": "桥剪荷花两段开，荷花留我不容回。\n不胜好处荷桥坐，政是凉时蚊子来。",
        "dynasty": "宋",
        "collection_info": null
    },
    {
        "title": "荷桥暮坐三首  其二",
        "author": "杨万里",
        "content": "池似平铺绿锦横，荷花为纬藻为经。\n无端织出诗人像，独立飞桥摘斗星。",
        "dynasty": "宋",
        "collection_info": null
    },
    {
        "title": "荷桥暮坐三首  其三",
        "author": "杨万里",
        "content": "水到荷花蔕，风生菰叶梢。\n鸥鳬晚声散，天水夕光交。",
        "dynasty": "宋",
        "collection_info": null
    },
    {
        "title": "休日清晓读书多稼亭",
        "author": "杨万里",
        "content": "携家守荆溪，忽忽已一朞。\n官舍非不佳，怀抱长鲜怡。\n若非僮仆病，定復儿女啼。\n昔贫叹不饱，今愁岂缘饥。\n晨起袖书册，急登亭上嬉。\n露痕尚星月，风气无窗扉。\n顿觉老病身，不禁絺绤衣。\n昨暑何可度，朝凉乃尔奇。\n白鸟远如蝶，玄蝉哦似诗。\n松色雪我神，荷香冰我脾。\n忧乐忽安在，形骸亦俱遗。\n穉子不解事，朝餐呼我归。",
        "dynasty": "宋",
        "collection_info": null
    },
    {
        "title": "多稼亭上望三山中峰独秀而低",
        "author": "杨万里",
        "content": "三山道是远连天，亭上看来只近檐。\n可惜当初低少许，三山幸有一峰尖。",
        "dynasty": "宋",
        "collection_info": null
    },
    {
        "title": "雨后晚步郡圃二首  其一",
        "author": "杨万里",
        "content": "画舫鸣钲野寺钟，暮声惊破翠烟重。\n好风不解藏天巧，雕碎孤云作数峰。",
        "dynasty": "宋",
        "collection_info": null
    },
    {
        "title": "雨后晚步郡圃二首  其二",
        "author": "杨万里",
        "content": "风勒归云带雨回，不容老子小徘徊。\n拨忙也到池亭上，昨日卷荷今尽开。",
        "dynasty": "宋",
        "collection_info": null
    },
    {
        "title": "晓坐荷桥四首  其一",
        "author": "杨万里",
        "content": "雨后晨前绝爽时，胡床四面是荷池。\n荷珠细走惟愁落，为报熏风莫急吹。",
        "dynasty": "宋",
        "collection_info": null
    },
    {
        "title": "晓坐荷桥四首  其二",
        "author": "杨万里",
        "content": "四叶青苹点绿池，千重翠盖护红衣。\n蜻蜓空裏元无见，只见波间仰面飞。",
        "dynasty": "宋",
        "collection_info": null
    },
    {
        "title": "晓坐荷桥四首  其三",
        "author": "杨万里",
        "content": "碧玉山边白鸟鸣，绿杨风裏翠荷声。\n草花踏碎教人惜，为勒芒鞋款款行。",
        "dynasty": "宋",
        "collection_info": null
    },
    {
        "title": "晓坐荷桥四首  其四",
        "author": "杨万里",
        "content": "帘影窥池到藕根，水光为我弄朝暾。\n鱼儿解作晴天雨，波面吹成落点痕。",
        "dynasty": "宋",
        "collection_info": null
    },
    {
        "title": "池亭",
        "author": "杨万里",
        "content": "小沼纔阶下，孤亭恰水边。\n揩磨一玉镜，上下两青天。\n可惜无多水，难堪着钓船。\n今年非不暑，每到每醒然。",
        "dynasty": "宋",
        "collection_info": null
    },
    {
        "title": "卧治斋盆池",
        "author": "杨万里",
        "content": "旧来菰叶已全衰，旋买新荷带藕栽。\n看得荷花作莲子，可怜时节被花催。",
        "dynasty": "宋",
        "collection_info": null
    },
    {
        "title": "凝露堂前紫薇花两株每自五月盛开九月乃衰二首  其一",
        "author": "杨万里",
        "content": "晴霞艳艳覆檐牙，绛雪霏霏点砌沙。\n莫管身非香案吏，也移床对紫薇花。",
        "dynasty": "宋",
        "collection_info": null
    },
    {
        "title": "凝露堂前紫薇花两株每自五月盛开九月乃衰二首  其二",
        "author": "杨万里",
        "content": "似痴如醉弱还佳，露压风欺分外斜。\n谁道花无红十日，紫薇长放半年花。",
        "dynasty": "宋",
        "collection_info": null
    },
    {
        "title": "暮坐中庭",
        "author": "杨万里",
        "content": "蚊子因凉减，蝉声入暮多。\n有愁无处着，不饮欲如何。",
        "dynasty": "宋",
        "collection_info": null
    },
    {
        "title": "食莲子",
        "author": "杨万里",
        "content": "蜂不禁人采蜜忙，荷花蕊裏作蜂房。\n不知玉蛹甜于蜜，又被诗人嚼作霜。",
        "dynasty": "宋",
        "collection_info": null
    },
    {
        "title": "食鸡头",
        "author": "杨万里",
        "content": "龙宫失晓恼江妃，也养鸣鸡报早晖。\n要啄稻粱无半粒，只教满颔饱珠玑。",
        "dynasty": "宋",
        "collection_info": null
    },
    {
        "title": "暮雨既霁将儿辈登多稼亭",
        "author": "杨万里",
        "content": "一霎滂沱一霎晴，檐间点滴尚残声。\n水将树影乱揉碎，月与日光相对明。\n试数六宵还五雨，坐令夏热作秋清。\n儿曹小住休归去，更听风蝉子细鸣。",
        "dynasty": "宋",
        "collection_info": null
    },
    {
        "title": "苦热登多稼亭二首  其一",
        "author": "杨万里",
        "content": "日脚斜红欲暮天，倚栏垂手弄云烟。\n两行相对树如许，一叶不摇风寂然。\n剩欲啜茶还罢去，却愁通夕不成眠。\n黑丝半把垂天外，白雨初生远岭边。",
        "dynasty": "宋",
        "collection_info": null
    },
    {
        "title": "苦热登多稼亭二首  其二",
        "author": "杨万里",
        "content": "吏散庭空便悄然，不须休日始偷闲。\n鸥边野水水边屋，城外平林林外山。\n偶见行人回首却，亦看老子立亭间。\n暮蝉何苦催归急，只待凉生月半环。",
        "dynasty": "宋",
        "collection_info": null
    },
    {
        "title": "暮热游荷池上五首  其一",
        "author": "杨万里",
        "content": "玉砾金沙一径长，暑中无处可追凉。\n独行行到荷池上，荷不生风水不香。",
        "dynasty": "宋",
        "collection_info": null
    },
    {
        "title": "暮热游荷池上五首  其二",
        "author": "杨万里",
        "content": "寒甃千寻汲井花，病身一浴不胜佳。\n追凉不得浑闲事，烧眼生憎半幅霞。",
        "dynasty": "宋",
        "collection_info": null
    },
    {
        "title": "暮热游荷池上五首  其三",
        "author": "杨万里",
        "content": "细草摇头忽报侬，披襟拦得一西风。\n荷花入暮犹愁热，低面深藏碧伞中。",
        "dynasty": "宋",
        "collection_info": null
    },
    {
        "title": "暮热游荷池上五首  其四",
        "author": "杨万里",
        "content": "也不多时便立秋，寄声残暑速拘收。\n瘦蝉有得许多气，吟落斜阳未肯休。",
        "dynasty": "宋",
        "collection_info": null
    },
    {
        "title": "暮热游荷池上五首  其五",
        "author": "杨万里",
        "content": "空中斗起朵云头，旋旋开来旋旋收。\n初作䰒松松树子，忽成髣髴柳花毬。",
        "dynasty": "宋",
        "collection_info": null
    },
    {
        "title": "月下果饮七首  其一",
        "author": "杨万里",
        "content": "恰则天方暮，如何月正中。\n一年无此热，今夕绝无风。\n早藕凝松雪，新菱剥酽红。\n醉乡堪避暑，只合着衰翁。",
        "dynasty": "宋",
        "collection_info": null
    },
    {
        "title": "月下果饮七首  其二",
        "author": "杨万里",
        "content": "酒边无物伴长瓶，一颗新莲一段冰。\n月下不风终是爽，烛光何罪也堪憎。",
        "dynasty": "宋",
        "collection_info": null
    },
    {
        "title": "月下果饮七首  其三",
        "author": "杨万里",
        "content": "一年遇暑一番愁，六月梢时七月头。\n今夕追凉还得热，何时遇夏却逢秋。",
        "dynasty": "宋",
        "collection_info": null
    },
    {
        "title": "月下果饮七首  其四",
        "author": "杨万里",
        "content": "月初生处薄云生，到得云销月政明。\n两处打更如一处，二更还作四更声。",
        "dynasty": "宋",
        "collection_info": null
    },
    {
        "title": "月下果饮七首  其五",
        "author": "杨万里",
        "content": "坐久轻云次第开，月光飞入酒杯来。\n今宵只有半边月，一半桂枝何处栽。",
        "dynasty": "宋",
        "collection_info": null
    },
    {
        "title": "月下果饮七首  其六",
        "author": "杨万里",
        "content": "斜斜花影欲愁予，唧唧虫声亦爱渠。\n月与诗人元不薄，侬于欢伯未应疎。",
        "dynasty": "宋",
        "collection_info": null
    },
    {
        "title": "月下果饮七首  其七",
        "author": "杨万里",
        "content": "人静更深丈室虚，欲眠聊復小踟蹰。\n竹床最冷也成热，羽扇不凉差胜无。",
        "dynasty": "宋",
        "collection_info": null
    },
    {
        "title": "晓坐多稼亭",
        "author": "杨万里",
        "content": "日光烘碎一天云，散作蒙蒙雾满村。\n我亦知渠别无事，不教远岫翠当门。",
        "dynasty": "宋",
        "collection_info": null
    },
    {
        "title": "梳头有感二首  其一",
        "author": "杨万里",
        "content": "身在荷香水影中，晓凉不与夜来同。\n且抛书册梳蓬鬓，移转胡床受小风。",
        "dynasty": "宋",
        "collection_info": null
    },
    {
        "title": "梳头有感二首  其二",
        "author": "杨万里",
        "content": "同郡同年总八人，七人零落一人存。\n如何独立熏风裏，犹怨霜花点鬓根。",
        "dynasty": "宋",
        "collection_info": null
    },
    {
        "title": "晚凉散策二首  其一",
        "author": "杨万里",
        "content": "饭余浴罢趁凉行，偶憩池头最小亭。\n醉倚胡床便成睡，梦闻荷气忽然醒。",
        "dynasty": "宋",
        "collection_info": null
    },
    {
        "title": "晚凉散策二首  其二",
        "author": "杨万里",
        "content": "半点轻风泛柳丝，忽吹荷叶一时欹。\n芙蕖好处无人会，最是将开半落时。",
        "dynasty": "宋",
        "collection_info": null
    },
    {
        "title": "闰六月立秋后暮热追凉郡圃二首  其一",
        "author": "杨万里",
        "content": "上得城来眼顿明，暮山争献数尖青。\n垂杨舞罢西风叶，一叶多时独未停。",
        "dynasty": "宋",
        "collection_info": null
    },
    {
        "title": "闰六月立秋后暮热追凉郡圃二首  其二",
        "author": "杨万里",
        "content": "夏欲尽头秋欲初，小凉未苦爽肌肤。\n夕阳幸自西山外，一抹斜红不肯无。",
        "dynasty": "宋",
        "collection_info": null
    },
    {
        "title": "静坐池亭二首  其一",
        "author": "杨万里",
        "content": "胡床倦坐起凭栏，人正忙时我正闲。\n却是闲中有忙处，看书纔了又看山。",
        "dynasty": "宋",
        "collection_info": null
    },
    {
        "title": "静坐池亭二首  其二",
        "author": "杨万里",
        "content": "荷边弄水一身香，竹裏招风满扇凉。\n道是秋来还日短，秋来闲裏日偏长。",
        "dynasty": "宋",
        "collection_info": null
    },
    {
        "title": "秋暑三首  其一",
        "author": "杨万里",
        "content": "不教老子略眉开，夏热未除秋热来。\n一夜凉风吹欲尽，半轮晓日唤将回。",
        "dynasty": "宋",
        "collection_info": null
    },
    {
        "title": "秋暑三首  其二",
        "author": "杨万里",
        "content": "汗如雨点涌人肤，一一鬚根一一珠。\n不道去年秋不热，今年秋热去年无。",
        "dynasty": "宋",
        "collection_info": null
    },
    {
        "title": "秋暑三首  其三",
        "author": "杨万里",
        "content": "半柳斜阳半柳阴，一蝉飞去一蝉吟。\n岸巾亭子鈎栏角，送眼江村松树林。",
        "dynasty": "宋",
        "collection_info": null
    },
    {
        "title": "戏题",
        "author": "杨万里",
        "content": "蜂居笔管没人知，谁遣啾啾不住时。\n最是蜗牛太多事，长将宅子自相随。",
        "dynasty": "宋",
        "collection_info": null
    },
    {
        "title": "晓登水亭",
        "author": "杨万里",
        "content": "露气仍荷气，秋风更晓风。\n身兼水亭子，双堕玉壶中。",
        "dynasty": "宋",
        "collection_info": null
    },
    {
        "title": "读元白长庆二集诗",
        "author": "杨万里",
        "content": "读遍元诗与白诗，一生少傅重微之。\n再三不晓渠何意，半是交情半是私。",
        "dynasty": "宋",
        "collection_info": null
    },
    {
        "title": "白莲",
        "author": "杨万里",
        "content": "花头素片剪成冰，叶背青琼刻作棱。\n珍重儿童轻手折，绿针刺手却渠憎。",
        "dynasty": "宋",
        "collection_info": null
    },
    {
        "title": "瓶中红白二莲五首  其一",
        "author": "杨万里",
        "content": "红白莲花共玉瓶，红莲韵绝白莲清。\n空斋不是无秋暑，暑被花销断不生。",
        "dynasty": "宋",
        "collection_info": null
    },
    {
        "title": "瓶中红白二莲五首  其二",
        "author": "杨万里",
        "content": "拣得新开便折将，忽然到晚敛花房。\n只愁花敛香还减，来早重开别是香。",
        "dynasty": "宋",
        "collection_info": null
    },
    {
        "title": "瓶中红白二莲五首  其三",
        "author": "杨万里",
        "content": "晚花特地敛新粧，莫道无情总不妨。\n中有黄金莲子盏，被人瞥见即深藏。",
        "dynasty": "宋",
        "collection_info": null
    },
    {
        "title": "瓶中红白二莲五首  其四",
        "author": "杨万里",
        "content": "白莲半莟未开时，看作红莲更不疑。\n到得欲开浑别了，玉肤洗退淡臙脂。",
        "dynasty": "宋",
        "collection_info": null
    },
    {
        "title": "瓶中红白二莲五首  其五",
        "author": "杨万里",
        "content": "折得荷花伴我幽，更搴荷叶伴花愁。\n孤芳欲落偏多思，一片先垂半不收。",
        "dynasty": "宋",
        "collection_info": null
    },
    {
        "title": "早起",
        "author": "杨万里",
        "content": "不分老铃下，苦来惊我眠。\n要知甘寝处，最是欲明天。\n未了公家事，难销月俸钱。\n坐曹临讼罢，残烛正荧然。",
        "dynasty": "宋",
        "collection_info": null
    },
    {
        "title": "晓登怀古堂",
        "author": "杨万里",
        "content": "度暑过于岁，初凉别是天。\n独穿秋露草，来看晓风莲。\n病骨殊轻甚，幽襟一洒然。\n不妨聊吏隠，何必更林泉。",
        "dynasty": "宋",
        "collection_info": null
    },
    {
        "title": "荷桥",
        "author": "杨万里",
        "content": "桥压荷梢过，花围桥外饶。\n荆溪无胜处，胜处是荷桥。",
        "dynasty": "宋",
        "collection_info": null
    },
    {
        "title": "感秋二首  其一",
        "author": "杨万里",
        "content": "今岁五十二，岂为年少人。\n荷凉欣暑退，蝉苦怨秋新。\n澹虑翻成感，雕诗不着尘。\n小儿知得句，频掉小乌巾。",
        "dynasty": "宋",
        "collection_info": null
    },
    {
        "title": "感秋二首  其二",
        "author": "杨万里",
        "content": "南国初凉日，东吴欲尽头。\n露荷幽馥晓，云日澹光秋。\n也爱西风爽，其如半老休。\n蝉声与蛩响，计会两催愁。",
        "dynasty": "宋",
        "collection_info": null
    },
    {
        "title": "雨后清晓梳头读书怀古堂二首  其一",
        "author": "杨万里",
        "content": "宿雨犹凉在，晨阴欲霁初。\n移床近秋水，正面对芙蕖。\n团扇凄无彩，生衣凛觉疎。\n欲归仍小住，更读数行书。",
        "dynasty": "宋",
        "collection_info": null
    },
    {
        "title": "雨后清晓梳头读书怀古堂二首  其二",
        "author": "杨万里",
        "content": "虫响余宵寂，荷粧赴晓鲜。\n梳头花雾裏，照水柳风前。\n旧雨仍今雨，新年胜故年。\n登城有佳眺，秋稼正连天。",
        "dynasty": "宋",
        "collection_info": null
    },
    {
        "title": "午坐卧治斋",
        "author": "杨万里",
        "content": "雨后朝阴到午晴，空斋孤坐纳秋清。\n一蝉也解怜幽寂，柳外飞来叶底鸣。",
        "dynasty": "宋",
        "collection_info": null
    },
    {
        "title": "谢丁端叔直阁惠永嘉髹研句容香鬲",
        "author": "杨万里",
        "content": "元珍先生茁云孙，雪竹有节豹有文。\n染云作句本天巧，镂冰生花无手痕。\n鹓鹭行边旧联翼，天禄阁中今独直。\n半竿淮水将渠归，一笑荆溪岂人力。\n赠我阿泓非姓陶，木家居士漆园曹。\n急呼陈玄导黑水，花晕千层吹海涛。\n句容铜山捣金屑，幻出羽渊三足鼈。\n两耳踰肩一腹皤，解吐黄云香刮骨。\n双珍投赠感故人，秃翁有笔今无神。\n杯水博诗元不直，醤瓿覆却那作嗔。\n阿泓处分蛛丝裹，延置铜君居上坐。\n煮茶剥芡对炉熏，遮莫白驹隙中过。",
        "dynasty": "宋",
        "collection_info": null
    },
    {
        "title": "桧径晓步二首  其一",
        "author": "杨万里",
        "content": "老桧阴阴夹古城，露丛迎贯日华明。\n晓凉无箇人分却，一径深长独自行。",
        "dynasty": "宋",
        "collection_info": null
    },
    {
        "title": "桧径晓步二首  其二",
        "author": "杨万里",
        "content": "雨歇林间凉自生，风穿径裏晓逾清。\n意行偶到无人处，惊起山禽我亦惊。",
        "dynasty": "宋",
        "collection_info": null
    },
    {
        "title": "谢尤延之提举郎中自山间惠访长句",
        "author": "杨万里",
        "content": "淮南使者郎官星，瑞光夜烛荆溪清。\n平生庞公不入城，令我折却屐齿迎。\n交游云散别如雨，同舍诸郎半为土。\n二老还将两鬓霜，三更重对孤灯语。\n向来南宫绫锦堆，南窗北窗桃李开。\n先生诵诗舌起雷，一字不似人间来。\n剡藤染出梅花赋，句似梅花花似句。\n几年金钥秘银钩，玉𥫽不施恐飞去。\n秋风呼酒荷边亭，主人自醉客自醒。\n侬能痛饮渠不饮，饮与不饮俱忘形。\n鬓今如霜心如水，功名一念扶不起。\n侬归螺山渠惠山，来岁相思二千里。",
        "dynasty": "宋",
        "collection_info": null
    },
    {
        "title": "小集食藕极嫩",
        "author": "杨万里",
        "content": "比雪犹松在，无丝可得飘。\n轻拈愁欲碎，未嚼已先销。",
        "dynasty": "宋",
        "collection_info": null
    },
    {
        "title": "秋怀",
        "author": "杨万里",
        "content": "随分哦诗足散愁，老怀何用更冥搜。\n聿来胥宇蚁移穴，无以为家燕入秋。\n盖世功名吹剑首，平生忧患淅矛头。\n从今归去便归去，未到无颜见白鸥。",
        "dynasty": "宋",
        "collection_info": null
    },
    {
        "title": "七月既望晚观菱壕",
        "author": "杨万里",
        "content": "官壕水落两三痕，正是秋初雨后天。\n菱荇中间开一路，晓来谁过采菱船。",
        "dynasty": "宋",
        "collection_info": null
    },
    {
        "title": "新凉感兴",
        "author": "杨万里",
        "content": "初退生衣进熟衣，新凉只与睡相宜。\n草争人迹微疎处，荷怯秋风欲动时。\n又是一年将过眼，如何两鬓不成丝。\n中元节后新来懒，草册纔抄第二诗。",
        "dynasty": "宋",
        "collection_info": null
    },
    {
        "title": "七月二十五日晓登多稼亭",
        "author": "杨万里",
        "content": "风将烟雨入亭寒，城引山林拓眼宽。\n六月登临浑觉热，朝来不敢傍危栏。",
        "dynasty": "宋",
        "collection_info": null
    },
    {
        "title": "凝露堂木犀二首  其一",
        "author": "杨万里",
        "content": "雪花四出剪鹅黄，金屑千麸糁露囊。\n看去看来能几大，如何着得许多香。",
        "dynasty": "宋",
        "collection_info": null
    },
    {
        "title": "凝露堂木犀二首  其二",
        "author": "杨万里",
        "content": "梦骑白凤上青空，径度银河入月宫。\n身在广寒香世界，觉来帘外木犀风。",
        "dynasty": "宋",
        "collection_info": null
    },
    {
        "title": "中秋前一夕携酒与子仁侄登多稼亭",
        "author": "杨万里",
        "content": "月忽飞来堕我傍，我还飞入月中央。\n如何桂树许多影，不隔冰轮些子光。\n自古中秋多苦事，非风即雨断人肠。\n醉来不信寒欺酒，露湿杯盘冻作霜。",
        "dynasty": "宋",
        "collection_info": null
    },
    {
        "title": "观蚁二首  其一",
        "author": "杨万里",
        "content": "偶尔相逢细问途，不知何事数迁居。\n微躯所馔能多少，一猎归来满后车。",
        "dynasty": "宋",
        "collection_info": null
    },
    {
        "title": "观蚁二首  其二",
        "author": "杨万里",
        "content": "一骑初来隻又双，全军突出阵成行。\n策勋急报千夫长，渡水还争一苇杭。",
        "dynasty": "宋",
        "collection_info": null
    },
    {
        "title": "中秋无月至十七日晓晴",
        "author": "杨万里",
        "content": "劣到中秋云便兴，中秋过了却成晴。\n雾横平野村村白，日上疎林叶叶明。\n岁事不应如许早，朝来已觉嫩寒生。\n春吟不似秋吟好，觅句新来分外清。",
        "dynasty": "宋",
        "collection_info": null
    },
    {
        "title": "重九前五日再游翟园",
        "author": "杨万里",
        "content": "翟园不到纔几日，寒梢冷叶秋萧瑟。\n只有黄花数点明，上照青松下苍石。\n记得春头来此嬉，梅花太瘦杏花肥。\n巷南巷北皆春色，恰似吾人年少时。\n忽怪翟园如许老，园应笑我衰容早。\n来岁春光更一来，我衰依旧园还少。",
        "dynasty": "宋",
        "collection_info": null
    },
    {
        "title": "送子仁侄南归二首  其一",
        "author": "杨万里",
        "content": "酒为吾人绿，花知九日黄。\n风灯秋焰冷，霜雁夜声忙。\n爱子文无对，嗟予老更狂。\n相分即相见，不待半年强。",
        "dynasty": "宋",
        "collection_info": null
    },
    {
        "title": "送子仁侄南归二首  其二",
        "author": "杨万里",
        "content": "再岁来相款，三杯忽语离。\n忍将垂老泪，滴作送行诗。\n子去侬犹住，身留梦亦随。\n南溪旧风月，千万寄相思。",
        "dynasty": "宋",
        "collection_info": null
    },
    {
        "title": "食老菱有感",
        "author": "杨万里",
        "content": "幸自江湖可避人，怀珠韫玉冷无尘。\n何须抵死露头角，荇叶荷花老此身。",
        "dynasty": "宋",
        "collection_info": null
    },
    {
        "title": "醉吟",
        "author": "杨万里",
        "content": "古人亡，古人在，古人不在天应改。\n不留三句五句诗，安得千人万人爱。\n今人只笑古人痴，古人笑君君不知。\n朝来暮去能几许，叶落花开无尽时。\n人生须要印如斗，不道金槌控渠口。\n身前只解皱两眉，身后还能更杯酒。\n李太白，阮嗣宗，当年谁不笑两翁。\n万古贤愚俱白骨，两翁天地一清风。",
        "dynasty": "宋",
        "collection_info": null
    },
    {
        "title": "和丁端叔菊花",
        "author": "杨万里",
        "content": "忽忽还重九，匆匆又岁华。\n不妨将白髮，剩与插黄花。",
        "dynasty": "宋",
        "collection_info": null
    },
    {
        "title": "怀山庄子仁侄二首  其一",
        "author": "杨万里",
        "content": "危亭独上忽彷徨，欠箇山庄堕我傍。\n却是向来相聚日，老怀未解忆山庄。",
        "dynasty": "宋",
        "collection_info": null
    },
    {
        "title": "怀山庄子仁侄二首  其二",
        "author": "杨万里",
        "content": "吾家小阮未西归，日日相从郡圃嬉。\n黄菊拒霜今笑我，先生也有独来时。",
        "dynasty": "宋",
        "collection_info": null
    },
    {
        "title": "张子仪太社折送秋日海棠二首  其一",
        "author": "杨万里",
        "content": "新样西风较劣些，重阳还放海棠花。\n春红更把秋霜洗，且道精神佳不佳。",
        "dynasty": "宋",
        "collection_info": null
    },
    {
        "title": "张子仪太社折送秋日海棠二首  其二",
        "author": "杨万里",
        "content": "木蕖篱菊总无光，秋色今年付海棠。\n为底夜深花不睡，翠纱袖上月和霜。",
        "dynasty": "宋",
        "collection_info": null
    },
    {
        "title": "晚登浄远亭二首  其一",
        "author": "杨万里",
        "content": "重阳纔过便新寒，去岁如今暑尚残。\n云外雁来元不觉，一声唤我举头看。",
        "dynasty": "宋",
        "collection_info": null
    },
    {
        "title": "晚登浄远亭二首  其二",
        "author": "杨万里",
        "content": "簿书纔了晚衙催，且上高亭眼暂开。\n野鸭成羣忽惊起，定知城背有船来。",
        "dynasty": "宋",
        "collection_info": null
    },
    {
        "title": "黄菊",
        "author": "杨万里",
        "content": "鶑样衣裳钱样裁，冷霜凉露溅秋埃。\n比他红紫开差晚，时节来时毕竟开。",
        "dynasty": "宋",
        "collection_info": null
    },
    {
        "title": "晓登子城",
        "author": "杨万里",
        "content": "鞋响新霜后，襟暄野日初。\n寒溪半湾落，远树一行疎。\n老矣端何苦，归哉不愿余。\n终更犹半岁，作么度居诸。",
        "dynasty": "宋",
        "collection_info": null
    },
    {
        "title": "多稼亭前黄菊",
        "author": "杨万里",
        "content": "危亭俯凉囿，落叶日夜深。\n佳菊独何为，开花得我心。\n韵孤自无伴，香浄暗满襟。\n根器受正色，非缘学黄金。\n独违春光早，而俟秋寒侵。\n岂不爱凋年，坐令淹寸阴。\n奈此清苦操，媿入妍华林。\n向来朱碧丛，亦復悴斯今。\n清霜惨万象，幽芳耿森森。\n持以寿君子，聊尔慰孤斟。",
        "dynasty": "宋",
        "collection_info": null
    },
    {
        "title": "促织",
        "author": "杨万里",
        "content": "一声能遣一人愁，终夕声声晓未休。\n不解缫丝替人织，强来出口促衣裘。",
        "dynasty": "宋",
        "collection_info": null
    },
    {
        "title": "迓使客夜归四首  其一",
        "author": "杨万里",
        "content": "去时岸树日犹明，归到州桥月已昇。\n水与天争一轮玉，市声人语两街灯。\n迎来送往鬚成雪，索笔题诗砚欲冰。\n浄洗红尘烦碧酒，倦来不觉睡腾腾。",
        "dynasty": "宋",
        "collection_info": null
    },
    {
        "title": "迓使客夜归四首  其二",
        "author": "杨万里",
        "content": "病后霜威不见饶，吟边月色苦相撩。\n重帘垂地寒犹入，画烛无风影自摇。\n谁遣尘埃空老去，何曾鸥鹭不吾招。\n坐来已是愁无奈，草露虫声政寂寥。",
        "dynasty": "宋",
        "collection_info": null
    },
    {
        "title": "迓使客夜归四首  其三",
        "author": "杨万里",
        "content": "起视青天分外青，满天一点更无星。\n忽惊平地化成水，乃是月华光满庭。\n笔下何知有前辈，醉中未肯赦空瓶。\n儿曹夜诵何书册，也遣先生细细听。",
        "dynasty": "宋",
        "collection_info": null
    },
    {
        "title": "迓使客夜归四首  其四",
        "author": "杨万里",
        "content": "病身已怯九秋凉，也復移樽下砌傍。\n只爱杯中都是月，不知身上寸深霜。\n清愁旧觉天来远，寒夜新添岁样长。\n不是傍人俱欲睡，老人无睡亦何妨。",
        "dynasty": "宋",
        "collection_info": null
    },
    {
        "title": "城头秋望  其一",
        "author": "杨万里",
        "content": "秋光好处顿胡床，旋唤茶瓯浅着汤。\n隔树漏天青破碎，惊风度竹碧匆忙。",
        "dynasty": "宋",
        "collection_info": null
    },
    {
        "title": "城头秋望  其二",
        "author": "杨万里",
        "content": "未得霜晴未是晴，霜晴无復点云生。\n鹭鸶不遣鱼惊散，移却惟愁水作声。",
        "dynasty": "宋",
        "collection_info": null
    },
    {
        "title": "生酒歌",
        "author": "杨万里",
        "content": "生酒清于雪，煮酒赤如血，煮酒不如生酒烈。\n煮酒只带烟火气，生酒不离泉石味。\n石根泉眼新汲将，麯米酿出春风香。\n坐上猪红间熊白，瓮头鸭绿变鹅黄。\n先生一醉万事已，那知身在尘埃裏。",
        "dynasty": "宋",
        "collection_info": null
    },
    {
        "title": "夜雨",
        "author": "杨万里",
        "content": "幽人睡正熟，不知江雨来。\n惊风飒然起，声若山岳摧。\n起坐不復寐，万感集老怀。\n忆年十四五，读书松下斋。\n寒夜耿难晓，孤吟悄无侪。\n虫语一灯寂，鬼啼万山哀。\n雨声正如此，壮心滴不灰。\n即今踰知命，已先十年衰。\n不知后此者，壮心肯更回。\n旧学日疏芜，书册久尘埃。\n圣处与天似，而我老相催。\n坐念慨未已，东窗晨光开。",
        "dynasty": "宋",
        "collection_info": null
    },
    {
        "title": "芭蕉雨",
        "author": "杨万里",
        "content": "芭蕉得雨便欣然，终夜作声清更妍。\n细声巧学蝇触纸，大声锵若山落泉。\n三点五点俱可听，万籁不生秋夕静。\n芭蕉自喜人自愁，不如西风收却雨即休。",
        "dynasty": "宋",
        "collection_info": null
    },
    {
        "title": "雨中懒困",
        "author": "杨万里",
        "content": "城头欲上苦新泥，暖气熏人软欲痴。\n睡又不成行不是，强来看打洛神碑。",
        "dynasty": "宋",
        "collection_info": null
    },
    {
        "title": "胡达孝水墨妙绝一世为余作枯松孙枝石间老柏谢以长句",
        "author": "杨万里",
        "content": "东斋归自浣花里，访我弄泉惠山趾。\n随身万里只孤舟，一簪不曾着行李。\n忽拈远物出袖中，乃是孔明庙前古柏阆州松。\n径从平地便起立，上穿屋瓦到青穹。\n老蛟脱鳞干见骨，厥孙碧丝作鬚髮。\n石间霜皮二千尺，石似孤根根似石。\n硬根瘦榦未要论，叶间犹带汉唐春。\n岁久亦无苔藓痕，只有雪山之雪玉垒云。\n却收松柏半天裏，几上捲来一张纸。",
        "dynasty": "宋",
        "collection_info": null
    },
    {
        "title": "苦吟",
        "author": "杨万里",
        "content": "蚁无秋衣雁有裘，霜天谋食各自愁。\n雁声寒死叫不歇，蚁膝冻僵行復休。\n先生苦吟日色晚，老铃来催吃朝饭。\n小儿诵书呼不来，案头冷却黄虀麵。",
        "dynasty": "宋",
        "collection_info": null
    },
    {
        "title": "晚衙野望",
        "author": "杨万里",
        "content": "上却城来忘却归，迎它来雁送它飞。\n可怜乌臼能缁素，却被清霜染作绯。",
        "dynasty": "宋",
        "collection_info": null
    },
    {
        "title": "毗陵郡斋追忆乡味",
        "author": "杨万里",
        "content": "坐无黄雀牛尾狸，荆溪日日思江西。\n若无鹅梨与海错，江西却恐思荆溪。\n旧居江西不自惜，到得荆溪却追忆。\n明年官满归江西，却忆荆溪难再得。\n江珍海错各自奇，冬裘何曾羡夏絺。\n鹅梨黄雀无不可，荆溪江西不关我。",
        "dynasty": "宋",
        "collection_info": null
    },
    {
        "title": "和章汉直",
        "author": "杨万里",
        "content": "宛水吹波解舫斋，南徐吊古上高台。\n岸巾过我灯前语，赠句清于月底梅。\n对着酒船手持蟹，管渠秋井骨生苔。\n壁间挂舌那能许，一斗百篇真快哉。",
        "dynasty": "宋",
        "collection_info": null
    },
    {
        "title": "晓坐卧治斋",
        "author": "杨万里",
        "content": "夜风甚细不胜酸，霜落无声只是寒。\n日上东窗无箇事，送将梅影索人看。",
        "dynasty": "宋",
        "collection_info": null
    },
    {
        "title": "行圃",
        "author": "杨万里",
        "content": "饭罢来窥园，晴路忽流水。\n石子浄无尘，一一湿如洗。\n夜来元无雨，霜消痕尚尔。\n穉子有素约，杖屦从我戏。\n老夫偶独先，穉子久不至。\n初心一何乐，中路惨不喜。\n怅望行復歇，回顾亦三四。\n行逢木蕖开，攀翻嗅霜蕊。",
        "dynasty": "宋",
        "collection_info": null
    },
    {
        "title": "壕上",
        "author": "杨万里",
        "content": "壕上朝来眼顿明，小风浅水写秋清。\n新霜杀尽浮萍草，放出靴纹水面生。",
        "dynasty": "宋",
        "collection_info": null
    },
    {
        "title": "白髮叹",
        "author": "杨万里",
        "content": "素丝久即黑，黑鬓久即丝。\n丝黑有浣法，鬓丝无染期。\n日月有底忙，昼夜驰向西。\n江汉与之反，却向东方驰。\n江汉西流日东落，鬓丝漆黑还如昨。\n夜长何不秉烛游，自是人生不行乐。",
        "dynasty": "宋",
        "collection_info": null
    },
    {
        "title": "红叶",
        "author": "杨万里",
        "content": "诗人满腹着清愁，吐作千诗未肯休。\n写徧壁间无去处，却将红叶强题秋。",
        "dynasty": "宋",
        "collection_info": null
    },
    {
        "title": "送蔡定夫提举正字使广东",
        "author": "杨万里",
        "content": "国朝以来妙人物，近世独数干道年。\n后皇乃武再开闢，欲倾东海洗干坤。\n九渊探珠岩采璞，天地为纲罝羣贤。\n玉堂金铉贮稷契，蓬山璧水俱崔班。\n追还庆历元佑初，突过贞观开元前。\n麟台正字蔡夫子，乃祖元是四谏官。\n风流文采已碧梧，忠义慷慨仍青毡。\n折槛旧痕故无恙，后皇是日动龙颜。\n严霜烈日照鹓鹭，一身似叶飘淮堧。\n柴门僵卧三腊雪，鱼釜仅续一线烟。\n后皇九重念五岭，生愁雨露南方干。\n诏谓正字当居中，肯为朕行绥百蛮。\n梅花迎笑锦囊古，南斗退避文星寒。\n动摇山岳细事耳，约束海若收波澜。\n坐令百姓万里外，堕在二陕三辅间。\n槟榔红时芝泥紫，归来径着侍臣冠。\n我家江西更西处，白鹭洲对青原山。\n公归肯访老翁否，酤酒满眼未必然，青刍白饭聊随缘。",
        "dynasty": "宋",
        "collection_info": null
    },
    {
        "title": "斋房戏题",
        "author": "杨万里",
        "content": "长瓶举我充自代，短檠留人为莫逆。\n醉乡无日不瓜时，书囿何朝无菜色。\n欲从举者便弹冠，回顾石交难割席。\n子墨客卿善运筹，更问渠侬决去留。\n墨卿转问子虚子，欲说还忘一笑休。",
        "dynasty": "宋",
        "collection_info": null
    },
    {
        "title": "太平寺水郡人徐友画清济贯河",
        "author": "杨万里",
        "content": "太平古寺劫灰余，夕阳惟照一塔孤。\n得得来看还不乐，竹茎荒处破殿虚。\n偶逢老僧听僧话，道是壁间留古画。\n徐生绝笔今百年，祖师相传妙天下。\n壁如雪色一丈许，徐生画水纔盈堵。\n横看侧看只么是，分明是画不是水。\n中有清济一线波，横贯万里浊浪之黄河。\n雷奔电卷尽渠猛，独清元自不随它。\n波痕尽处忽掀怒，搅动一河秋色暮。\n分明是水不是画，老眼向来元自误。\n佛庐化作金柁楼，银山雪堆风打头。\n是身飘然在中流，夺得太一莲叶舟。\n僧言此画难再觅，官归江西却相忆。\n并州剪刀剪不得，鹅溪疋绢官莫惜，貌取秋涛悬坐侧。",
        "dynasty": "宋",
        "collection_info": null
    },
    {
        "title": "水纹二首  其一",
        "author": "杨万里",
        "content": "池面尖风起，烟痕一拂微。\n无形还有影，掠水去如飞。",
        "dynasty": "宋",
        "collection_info": null
    },
    {
        "title": "水纹二首  其二",
        "author": "杨万里",
        "content": "初作眉头皱，还成簟面斑。\n小风来不住，织遍一池间。",
        "dynasty": "宋",
        "collection_info": null
    },
    {
        "title": "一鹭先立池中有双鹭自外来先立者逐之双鹭亟去莫敢敌者",
        "author": "杨万里",
        "content": "鹭鸶各自有食邑，长恐诸侯客子来。\n一鹭忽追双鹭去，穷追尽处始飞回。",
        "dynasty": "宋",
        "collection_info": null
    },
    {
        "title": "晚风寒林二首  其一",
        "author": "杨万里",
        "content": "已是霜林叶烂红，那禁动地晚来风。\n寒鸦可是矜渠黠，踏折枯梢不堕空。",
        "dynasty": "宋",
        "collection_info": null
    },
    {
        "title": "晚风寒林二首  其二",
        "author": "杨万里",
        "content": "树无一叶万梢枯，活底秋江水墨图。\n幸自寒林俱淡笔，却将浓墨点栖乌。",
        "dynasty": "宋",
        "collection_info": null
    },
    {
        "title": "霜夜无睡闻画角孤雁二首  其一",
        "author": "杨万里",
        "content": "画角声从枕底鸣，愁霜怨月不堪听。\n拥紬起坐何人伴，只有残灯半晕青。",
        "dynasty": "宋",
        "collection_info": null
    },
    {
        "title": "霜夜无睡闻画角孤雁二首  其二",
        "author": "杨万里",
        "content": "梅边玉管月边横，吹落银河与晓星。\n城裏万家都睡着，孤鸿叫我起来听。",
        "dynasty": "宋",
        "collection_info": null
    },
    {
        "title": "饭罢登浄远亭",
        "author": "杨万里",
        "content": "今岁寒应少，冬深气转和。\n都缘径差曲，添得步行多。\n柳色犹青在，霜威奈尔何。\n忽然双野鸭，飞下一池波。",
        "dynasty": "宋",
        "collection_info": null
    },
    {
        "title": "晴望",
        "author": "杨万里",
        "content": "愁于望处一时销，山亦霜前分外高。\n枸杞一丛浑落尽，只残红乳似樱桃。",
        "dynasty": "宋",
        "collection_info": null
    },
    {
        "title": "豫章王集大成惠我思古人实获我心八诗谢以五字",
        "author": "杨万里",
        "content": "孤嗜难众悦，今听非昔絃。\n美人西山秀，蕨茹饮涧泉。\n雪蓑韫明月，冰棹刺野船。\n宝祲耿不掩，球声忽復珊。\n闻者已瞠若，鬻之谅悠然。\n良瓌彼何憎，击缶俗所便。\n老我讵能聪，妙音误至前。\n古人子所思，而我岂古贤。\n借不满子赏，能不聊子叹。\n故家富彦士，梧竹映芝兰。\n紫余乃祖橐，朱遍羣从轓。\n迅趾岂地行，逸翎当云鶱。\n勖哉抟羊角，何必怀西山。",
        "dynasty": "宋",
        "collection_info": null
    },
    {
        "title": "不寐听雨",
        "author": "杨万里",
        "content": "雨到中宵寂不鸣，只闻风拂树梢轻。\n瓦沟收拾残零水，併作檐间一滴声。",
        "dynasty": "宋",
        "collection_info": null
    },
    {
        "title": "送张元直尉盐官二首  其一",
        "author": "杨万里",
        "content": "璧水寒虀客，春闱擢桂郎。\n折腰端小耐，整翮未须忙。\n德进官无小，诗癯誉更香。\n会看两鸂鶒，飞下蓼滩傍。",
        "dynasty": "宋",
        "collection_info": null
    },
    {
        "title": "送张元直尉盐官二首  其二",
        "author": "杨万里",
        "content": "溧水孟东野，南昌梅子真。\n平生一少府，千载两高人。\n白马松梢寺，朱旗雪外春。\n村行如得句，寄我大江滨。",
        "dynasty": "宋",
        "collection_info": null
    },
    {
        "title": "和胡运干投赠",
        "author": "杨万里",
        "content": "诗似离骚与国风，一襟尘土为君空。\n来从月胁天心外，堕在冰瓯雪椀中。\n判却青灯穷活计，早归紫禁策元功。\n曲生未怕愁城峻，聊遣渠侬为九攻。",
        "dynasty": "宋",
        "collection_info": null
    },
    {
        "title": "夜雨独觉",
        "author": "杨万里",
        "content": "枕上还乡枕上回，更更点点把人催。\n雨将苔砌滴到晓，风拣荻帘疎处来。\n每到凋年每多感，不教睡眼不曾开。\n来宵我识华胥路，莫近茶瓯近酒杯。",
        "dynasty": "宋",
        "collection_info": null
    },
    {
        "title": "夜闻风声",
        "author": "杨万里",
        "content": "作寒作暑无处避，开花落花尽他意。\n只有夜声殊可憎，偏搅愁人五更睡。\n幸自无形那有声，无端树子替渠鸣。\n斫尽老槐与枯柳，更看渠侬作么生。",
        "dynasty": "宋",
        "collection_info": null
    },
    {
        "title": "咏齑",
        "author": "杨万里",
        "content": "庾郎晚菘翡翠茸，金城土酥玉雪容。\n如何俱堕瑶瓮中，却与酰鸡同閟宫。\n金井银床水清泚，雪山冰谷盐轻脆。\n秋风一月酿得成，字曰受辛非曲生。\n太学儒生朝復暮，茹冷啜寒那可度。\n十年雪汁冻蔬肠，一夜饥雷听更鼓。\n不如瓮头吏部瓮头醒，一逢受辛还一醒，毕卓与尔同死生。",
        "dynasty": "宋",
        "collection_info": null
    },
    {
        "title": "鲎醤",
        "author": "杨万里",
        "content": "忽有瓶罂至，捲将江海来。\n玄霜冻龟殻，红雾染珠胎。\n鱼鲊兼虾鲊，奴才更婢才。\n平章堪一饭，断送更三杯。",
        "dynasty": "宋",
        "collection_info": null
    },
    {
        "title": "池冰二首  其一",
        "author": "杨万里",
        "content": "池底枯荷瘦不胜，池冰新琢玉壶凝。\n如何留到炎蒸日，上有荷花下有冰。",
        "dynasty": "宋",
        "collection_info": null
    },
    {
        "title": "池冰二首  其二",
        "author": "杨万里",
        "content": "怕寒不敢上高台，上得高台急急回。\n日欲消冰风不允，天犹未夕月先来。",
        "dynasty": "宋",
        "collection_info": null
    },
    {
        "title": "节日新晴归自天庆",
        "author": "杨万里",
        "content": "初日明雁腹，酸风迎马头。\n如何一雨过，添却满城秋。\n楼观色俱喜，槐榆影独愁。\n节中公事少，吏散得吾休。",
        "dynasty": "宋",
        "collection_info": null
    },
    {
        "title": "城上野步用辘轳体",
        "author": "杨万里",
        "content": "寒劲无遗暖，晴行失老怀。\n叶飞枫骨立，萍尽沼奁开。\n路好仍回首，泥残敢放鞋。\n登临不须尽，留眼要重来。",
        "dynasty": "宋",
        "collection_info": null
    },
    {
        "title": "晴眺",
        "author": "杨万里",
        "content": "野意随宜有，山光入望无。\n寒曦不自暖，落木几曾枯。\n不分霜前树，长啼月下乌。\n苦吟徐便悔，可惜数茎鬚。",
        "dynasty": "宋",
        "collection_info": null
    },
    {
        "title": "霜晓",
        "author": "杨万里",
        "content": "霜重晓未觉，日高融始寒。\n空墙半根湿，落叶片声干。",
        "dynasty": "宋",
        "collection_info": null
    },
    {
        "title": "晚兴",
        "author": "杨万里",
        "content": "老来怀抱向谁开，岁晚无花荐一杯。\n处分新霜且留菊，辟差寒日早开梅。\n只教诗句清如雪，看得荣名细似埃。\n管葛诸人端解事，也曾遭我笑渠来。",
        "dynasty": "宋",
        "collection_info": null
    },
    {
        "title": "暮寒",
        "author": "杨万里",
        "content": "过雁双仍急，寒鸦隻已多。\n绝怜晴色好，无奈暮寒何。\n眼病书休读，心劳句尚哦。\n老生穷事业，此外岂无他。",
        "dynasty": "宋",
        "collection_info": null
    },
    {
        "title": "酒蛤蜊",
        "author": "杨万里",
        "content": "饮者怜渠有典刑，见渠借箸眼偏青。\n平生闭口不论事，晚岁搜肠求独醒。",
        "dynasty": "宋",
        "collection_info": null
    },
    {
        "title": "蒲桃干",
        "author": "杨万里",
        "content": "凉州博酒不胜痴，银汉乘槎领得归。\n玉骨瘦来无一把，向来马乳太轻肥。",
        "dynasty": "宋",
        "collection_info": null
    },
    {
        "title": "梨",
        "author": "杨万里",
        "content": "挂冠大谷肯干时，饤坐风流特地奇。\n骨裏馨香衣不隔，胸中冰雪齿偏知。\n卖浆碎捣琼为汁，解甲方怜玉作肌。\n老子醉来浑谢客，见渠倒屣只嫌迟。",
        "dynasty": "宋",
        "collection_info": null
    },
    {
        "title": "蜡烛",
        "author": "杨万里",
        "content": "未夜身先卧，不春花已开。\n泣残双泪雨，愁得寸心灰。",
        "dynasty": "宋",
        "collection_info": null
    },
    {
        "title": "小立浄远亭",
        "author": "杨万里",
        "content": "清景无终极，频来未属厌。\n远山秋后出，茅屋近来添。",
        "dynasty": "宋",
        "collection_info": null
    },
    {
        "title": "新晴晓步",
        "author": "杨万里",
        "content": "冬来暮暮雨丝丝，竹径梅坡迹顿稀。\n作意新晴聊一出，行逢湿路却成归。",
        "dynasty": "宋",
        "collection_info": null
    },
    {
        "title": "探梅",
        "author": "杨万里",
        "content": "春傍梅梢瘦处回，小花未忍折将来。\n却缘久住成幽事，剩看南枝一度开。",
        "dynasty": "宋",
        "collection_info": null
    },
    {
        "title": "和王司法雨中惠诗二首  其一",
        "author": "杨万里",
        "content": "绝怜法曹三尺喙，不办太仓五升米。\n胡奴走送今寂然，公路如何令至此。\n春花秋月千首诗，一字不曾堪疗饥。\n黄独已空镵底用，玉徽冻脱琴为炊。\n穷鬼偏随天下士，再结柳车君但试。\n不应满腹贮六奇，岂有逐贫无一计。\n诗中哀怨海样深，青灯搔首夜沉沉。\n一尊往慰风雨晚，莫管带围宽一眼。",
        "dynasty": "宋",
        "collection_info": null
    },
    {
        "title": "和王司法雨中惠诗二首  其二",
        "author": "杨万里",
        "content": "无那诗愁着莫人，风颠雨急更昏昏。\n登临无地可散策，剥啄阿谁来叩门。\n安得与渠呼玉酒，醉余同看落金盆。\n斋厨索寞如悬罄，惭媿酸寒遣一尊。",
        "dynasty": "宋",
        "collection_info": null
    },
    {
        "title": "惠泉酒熟",
        "author": "杨万里",
        "content": "敲冰汲山泉，炊玉酿霜醅。\n忽然油成泓，失却琼作堆。\n抱瓮输竹渠，挈瓶注银杯。\n银杯不解饮，倾泻入我怀。\n酒圣凡五传，道统到吾侪。\n谁云孟氏醇，轲死不传来。\n醉乡天张幕，糟丘曲为台。\n吾欲往相宅，今夕未拟回。",
        "dynasty": "宋",
        "collection_info": null
    },
    {
        "title": "昼倦",
        "author": "杨万里",
        "content": "爱日曛人欲睡昏，自匀嫩火炷炉熏。\n蜘蛛已去惟存网，犹罥窗间一隻蚊。",
        "dynasty": "宋",
        "collection_info": null
    },
    {
        "title": "戏题水墨山水屏",
        "author": "杨万里",
        "content": "棹郎大似半边蝇，摘蕙为船折草撑。\n今夜不知何处泊，浪头正与岭头平。",
        "dynasty": "宋",
        "collection_info": null
    },
    {
        "title": "以糟蟹洞庭甘送丁端叔端叔有诗因和其韵",
        "author": "杨万里",
        "content": "斗州只解寄鹅毛，鼎肉何曾馈百牢。\n驱使木奴供露颗，催科郭索献霜螯。\n乡封万户只名醉，天作一丘都是糟。\n却被新诗太清绝，唤将雪虐更风饕。",
        "dynasty": "宋",
        "collection_info": null
    },
    {
        "title": "晓坐",
        "author": "杨万里",
        "content": "拂晓文书已罢休，却披诗卷散闲愁。\n只惊两眼生光彩，日到东窗半角头。",
        "dynasty": "宋",
        "collection_info": null
    },
    {
        "title": "冻蝇",
        "author": "杨万里",
        "content": "隔窗偶见负暄蝇，双脚挼挲弄晓晴。\n日影欲移先会得，忽然飞落别窗声。",
        "dynasty": "宋",
        "collection_info": null
    },
    {
        "title": "壕上书事",
        "author": "杨万里",
        "content": "十里长壕展碧漪，波痕只去不曾归。\n鹭鸶已饱浑无干，独立朝阳理雪衣。",
        "dynasty": "宋",
        "collection_info": null
    },
    {
        "title": "霜",
        "author": "杨万里",
        "content": "天欲吹霜不作难，连宵也费许多寒。\n新装琼甲为蔬甲，仍化朱栏作玉栏。",
        "dynasty": "宋",
        "collection_info": null
    },
    {
        "title": "冬至前三日",
        "author": "杨万里",
        "content": "故山千里几时回，又见初阳动管灰。\n酒不逢人还易醉，诗如得句偶然来。",
        "dynasty": "宋",
        "collection_info": null
    },
    {
        "title": "鸦",
        "author": "杨万里",
        "content": "穉子相看只笑渠，老夫亦復小卢胡。\n一鸦飞立鈎栏角，子细看来还有鬚。",
        "dynasty": "宋",
        "collection_info": null
    },
    {
        "title": "朝饭罢登浄远亭",
        "author": "杨万里",
        "content": "近水孤亭迥，萦城一径斜。\n霜林乌鹊国，冰岸鹭鸶家。\n殊觉冬曦暖，还拈小扇遮。\n传呼惠山水，来瀹建溪茶。",
        "dynasty": "宋",
        "collection_info": null
    },
    {
        "title": "近节",
        "author": "杨万里",
        "content": "节裏非无事，忙中自有闲。\n因风烦白鸟，折简唤青山。\n诗卷一两册，斋房三四间。\n兴来长得句，却道在尘寰。",
        "dynasty": "宋",
        "collection_info": null
    },
    {
        "title": "冬至日归自天庆观二首  其一",
        "author": "杨万里",
        "content": "逗晓清寒未苦严，轻霜随分点茅檐。\n雾中失却溪边寺，不见浮屠只见尖。",
        "dynasty": "宋",
        "collection_info": null
    },
    {
        "title": "冬至日归自天庆观二首  其二",
        "author": "杨万里",
        "content": "节裏人家笑语饶，日高犹自烛光交。\n霜林遮眼八九叶，露竹出墙三四梢。",
        "dynasty": "宋",
        "collection_info": null
    },
    {
        "title": "蜡梅",
        "author": "杨万里",
        "content": "栗玉圆雕蕾，金钟细着行。\n来从真蜡国，自号小黄香。\n夕吹撩寒馥，晨曦透暖光。\n南枝本同姓，唤我作它杨。",
        "dynasty": "宋",
        "collection_info": null
    },
    {
        "title": "蜡梅四首  其一",
        "author": "杨万里",
        "content": "蜜蜂底物是生涯，花作糇粮蜡作家。\n岁晚略无花可采，却将香蜡吐成花。",
        "dynasty": "宋",
        "collection_info": null
    },
    {
        "title": "蜡梅四首  其二",
        "author": "杨万里",
        "content": "眉间蜜酒发轻黄，对着诗人不惜香。\n金作仙衣元自冷，月中仍带一身霜。",
        "dynasty": "宋",
        "collection_info": null
    },
    {
        "title": "蜡梅四首  其三",
        "author": "杨万里",
        "content": "莟头元不是花房，融蜡熬酥戏滴将。\n忽见微舒金爪甲，不知中有紫香囊。",
        "dynasty": "宋",
        "collection_info": null
    },
    {
        "title": "蜡梅四首  其四",
        "author": "杨万里",
        "content": "江梅珍重雪衣裳，薄相红梅学杏装。\n渠独小参黄面老，额间艷艷发金光。",
        "dynasty": "宋",
        "collection_info": null
    },
    {
        "title": "霜塞辘轳体二首  其一",
        "author": "杨万里",
        "content": "滴地酒成冻，喧天鸦诉寒。\n窗风经怒响，帘日漏温痕。\n偶尔寻梅去，其如驻屐难。\n沙鸥脚不袜，故故踏冰翻。",
        "dynasty": "宋",
        "collection_info": null
    },
    {
        "title": "霜塞辘轳体二首  其二",
        "author": "杨万里",
        "content": "今晓难离火，平生不拥炉。\n只缘青女降，便与管城疎。\n淡日明还暗，微暄有似无。\n谁能忍寒得，苦死去看书。",
        "dynasty": "宋",
        "collection_info": null
    },
    {
        "title": "苦寒三首  其一",
        "author": "杨万里",
        "content": "畏暑长思雪绕身，苦寒却愿柳回春。\n晚来斜日无多暖，映着西窗亦可人。",
        "dynasty": "宋",
        "collection_info": null
    },
    {
        "title": "苦寒三首  其二",
        "author": "杨万里",
        "content": "添尽红炉着尽衣，一杯方觉暖如痴。\n人言霜后寒无奈，春在瓮中渠不知。",
        "dynasty": "宋",
        "collection_info": null
    },
    {
        "title": "苦寒三首  其三",
        "author": "杨万里",
        "content": "冰和菜把菜和冰，心喜冬葅齿却憎。\n且忍牙车寒一点，教他胸次雪千层。",
        "dynasty": "宋",
        "collection_info": null
    },
    {
        "title": "晚晴独酌二首  其一",
        "author": "杨万里",
        "content": "冷落杯盘下箸稀，今年淮白较来迟。\n异乡黄雀真无价，稍暖琼酥不得时。",
        "dynasty": "宋",
        "collection_info": null
    },
    {
        "title": "晚晴独酌二首  其二",
        "author": "杨万里",
        "content": "霜熟寒轻际晚时，帘间过影一鸦归。\n夕阳端与谁为地，只照游尘絮样飞。",
        "dynasty": "宋",
        "collection_info": null
    },
    {
        "title": "城头晓步二首  其一",
        "author": "杨万里",
        "content": "古城秋后不胜荒，人迹新行一径长。\n竹影已摇将午日，草根犹有夜来霜。",
        "dynasty": "宋",
        "collection_info": null
    },
    {
        "title": "城头晓步二首  其二",
        "author": "杨万里",
        "content": "城东行遍却城西，欲问梅花乞一枝。\n雪糁久团霜后朶，嗔人频看故开迟。",
        "dynasty": "宋",
        "collection_info": null
    },
    {
        "title": "送丁牧仲新除奉常寺簿入朝",
        "author": "杨万里",
        "content": "帝念潜龙雪邸臣，宠光玉树照青春。\n家藏履舄星辰旧，天借旗常日月新。\n从此云霄君稳步，向来鹓鹭我曾邻。\n曲台簿正多廊庙，西府璇枢是一人。",
        "dynasty": "宋",
        "collection_info": null
    },
    {
        "title": "赠节推学士",
        "author": "杨万里",
        "content": "奏篇惊倒汉廷臣，一眼元无四海人。\n天下无双聊小却，洛阳年少是前身。\n云鹏飞上偏嫌早，雾豹深藏更几春。\n宽作十年相见着，剩将风雪试松筠。",
        "dynasty": "宋",
        "collection_info": null
    },
    {
        "title": "怀古堂前小梅渐开四首  其一",
        "author": "杨万里",
        "content": "梅边春意未全回，淡日微风暗裏催。\n近水数株殊小在，一梢双朶忽齐开。\n生愁落去轻轻折，不怕清寒得得来。\n肠断故园千树雪，大江西处乱云堆。",
        "dynasty": "宋",
        "collection_info": null
    },
    {
        "title": "怀古堂前小梅渐开四首  其二",
        "author": "杨万里",
        "content": "随意行穿翠篠林，暗香撩我独关心。\n遥看小朶不胜好，走近寒梢无处寻。\n未吐谁知肤底雪，半开犹护蕊头金。\n老来懒去浑无绪，奈此南枝索苦吟。",
        "dynasty": "宋",
        "collection_info": null
    },
    {
        "title": "怀古堂前小梅渐开四首  其三",
        "author": "杨万里",
        "content": "绝艷元非着粉团，真香亦不在鬚端。\n何曾天上冰玉质，却怕人间霜雪寒。\n枝似去年仍转瘦，花于来岁定谁看。\n老夫官满梅应熟，齿软犹禁半点酸。",
        "dynasty": "宋",
        "collection_info": null
    },
    {
        "title": "怀古堂前小梅渐开四首  其四",
        "author": "杨万里",
        "content": "拣得疎花折得回，银瓶冰水养教开。\n忽然灯下数枝影，唤作窗间一树梅。\n岁律又残还见此，我头自白不须催。\n相看姑置人间事，嚼玉餐香嚥一杯。",
        "dynasty": "宋",
        "collection_info": null
    },
    {
        "title": "雪中登浄远亭四首  其一",
        "author": "杨万里",
        "content": "犯雪来登浄远亭，飞花着水旋成冰。\n琼田万顷珠千树，真在瑶台十二层。",
        "dynasty": "宋",
        "collection_info": null
    },
    {
        "title": "雪中登浄远亭四首  其二",
        "author": "杨万里",
        "content": "数片初飞点砌苔，须臾不觉玉千堆。\n去年无雪非无雪，留作今年一併来。",
        "dynasty": "宋",
        "collection_info": null
    },
    {
        "title": "雪中登浄远亭四首  其三",
        "author": "杨万里",
        "content": "壕水深清一镜如，天倾瑶屑打成酥。\n瑠璃缸面熬琼粥，酿出珠宫白玉腴。",
        "dynasty": "宋",
        "collection_info": null
    },
    {
        "title": "雪中登浄远亭四首  其四",
        "author": "杨万里",
        "content": "忍却清寒得得来，不堪骑吏苦相催。\n雁穿银色界中去，人到水晶宫裏回。",
        "dynasty": "宋",
        "collection_info": null
    },
    {
        "title": "和赵鼎辅府判投赠贺雪之句",
        "author": "杨万里",
        "content": "登城放目雪光中，万水千山一色同。\n逗晓月华犹在地，未春柳絮已随风。\n忽传别驾赠佳句，道是频年当屡丰。\n捻断冰鬚愁寡和，玉花飞绕正蒙蒙。",
        "dynasty": "宋",
        "collection_info": null
    },
    {
        "title": "观雪二首  其一",
        "author": "杨万里",
        "content": "银屋瑶阶顷刻成，缓飘急洒总无声。\n屑云作粉如何湿，琱玉为花乃尔轻。\n空裏仰看元不见，日光未透不妨晴。\n满庭更遣迟销着，剩借书窗几夜明。",
        "dynasty": "宋",
        "collection_info": null
    },
    {
        "title": "观雪二首  其二",
        "author": "杨万里",
        "content": "坐看深来尺许强，偏于薄暮发寒光。\n半空舞倦居然懒，一点风来特地忙。\n落尽琼花天不惜，封它梅蕊玉无香。\n倩谁细捻成汤餠，换却人间烟火肠。",
        "dynasty": "宋",
        "collection_info": null
    },
    {
        "title": "和吴寺丞喜雪",
        "author": "杨万里",
        "content": "珠唾银钩赠一通，炯如密雪堕寒空。\n飞来数片不霑袖，剪出六花全是风。\n骨冷魂清残醉裏，日光玉洁晚晴中。\n先生秀句今无敌，谁诵相如奏舜瞳。",
        "dynasty": "宋",
        "collection_info": null
    },
    {
        "title": "雪晴",
        "author": "杨万里",
        "content": "银色三千界，瑶林一万重。\n新晴天嫩绿，落照雪轻红。\n儿劣敲冰柱，身清堕蕊宫。\n何须师鲍谢，诗在玉虚中。",
        "dynasty": "宋",
        "collection_info": null
    },
    {
        "title": "晴后雪冻",
        "author": "杨万里",
        "content": "负暄尚觉日无功，炙手仍愁火失红。\n本是雪前风作雪，却缘雪后雪生风。\n四郊冻合如相约，七日晴来不肯融。\n旧说醉乡堪避暑，避寒也合此乡中。",
        "dynasty": "宋",
        "collection_info": null
    },
    {
        "title": "和丁端叔喜雪",
        "author": "杨万里",
        "content": "天将一雪浄干坤，便恐汤泉亦不温。\n瑶草忽生无种子，梅花寒损要温存。\n清游未到先回棹，高卧何如且闭门。\n珍重故人贻妙语，追还正始最初元。",
        "dynasty": "宋",
        "collection_info": null
    },
    {
        "title": "雪冻未解散策郡圃",
        "author": "杨万里",
        "content": "积雪偏工霁后凝，不妨冷极不妨清。\n静闻檐滴元无雨，倒挂冰牙未怕晴。\n独往独来银粟地，一行一步玉沙声。\n圃中散策饶君强，敢犯霜风上古城。",
        "dynasty": "宋",
        "collection_info": null
    },
    {
        "title": "雪后十日日暖雪犹未融",
        "author": "杨万里",
        "content": "地冻雪起立，檐生冰倒垂。\n日穿银笋透，风琢玉山欹。\n今晓还差暖，清寒退尚迟。\n生愁便销去，将底伴吟髭。",
        "dynasty": "宋",
        "collection_info": null
    },
    {
        "title": "残雪",
        "author": "杨万里",
        "content": "残雪堆成山数重，悬崖幽窦玉玲珑。\n如何借得仙人掌，擎取琼瑶三四峰。",
        "dynasty": "宋",
        "collection_info": null
    },
    {
        "title": "多稼亭日色甚暖忽有雪数片自晴空而下已而復无",
        "author": "杨万里",
        "content": "霁日何曾惹寸云，忽飞些子雪如尘。\n不知底处天花落，风裏吹来数点春。",
        "dynasty": "宋",
        "collection_info": null
    },
    {
        "title": "儿啼索饭",
        "author": "杨万里",
        "content": "饱暖君恩岂不知，小儿穷惯只长饥。\n朝朝听得儿啼处，正是炊粱欲熟时。",
        "dynasty": "宋",
        "collection_info": null
    },
    {
        "title": "寒雀",
        "author": "杨万里",
        "content": "百千寒雀下空庭，小集梅梢话晚晴。\n特地作团喧杀我，忽然惊散寂无声。",
        "dynasty": "宋",
        "collection_info": null
    },
    {
        "title": "晚眺",
        "author": "杨万里",
        "content": "晚暖好登临，吾衰也不禁。\n雪残千嶂玉，日落万梢金。",
        "dynasty": "宋",
        "collection_info": null
    },
    {
        "title": "雪夜候迎使客",
        "author": "杨万里",
        "content": "六花不放一尘生，晴后犹余十日凝。\n新月未光输与雪，夜风尽冷只留冰。\n候迎银汉槎头客，挑尽玉虫窗下灯。\n纸帐蒲团地炉暖，自怜不及草庵僧。",
        "dynasty": "宋",
        "collection_info": null
    },
    {
        "title": "烛下梅花二首  其一",
        "author": "杨万里",
        "content": "烛下一枝梅，欲开犹未开。\n浑如玉冠子，戴月上琼台。",
        "dynasty": "宋",
        "collection_info": null
    },
    {
        "title": "烛下梅花二首  其二",
        "author": "杨万里",
        "content": "窗外雪犹冻，瓶中梅不开。\n烛花将暖气，催得早春回。",
        "dynasty": "宋",
        "collection_info": null
    },
    {
        "title": "烛下瓶中江蜡二梅",
        "author": "杨万里",
        "content": "江梅蜡梅同日折，白昼看来两清绝。\n如何对立烛光中，只见江梅白于雪。",
        "dynasty": "宋",
        "collection_info": null
    },
    {
        "title": "使客不至夜归独酌",
        "author": "杨万里",
        "content": "使客夜不至，还舍欣小歇。\n杯盘只草草，足可相暖热。\n庭前雪夜明，道是帘外月。\n及见盘中酥，唤作庭前雪。",
        "dynasty": "宋",
        "collection_info": null
    },
    {
        "title": "谢赵行之惠霜柿",
        "author": "杨万里",
        "content": "红叶曾题字，乌椑昔擅场。\n冻干千颗蜜，尚带一林霜。\n核有都无底，吾衰喜细尝。\n惭无琼玖句，报惠不相当。",
        "dynasty": "宋",
        "collection_info": null
    },
    {
        "title": "谢叶叔羽总领惠双淮白二首  其一",
        "author": "杨万里",
        "content": "宝奁寡贡笑权臣，筠掩分甘荷故人。\n天下众鳞谁出右，淮南双玉忽尝新。\n未知丙穴果何似，只恐子鱼无此珍。\n敢遣腹腴劝年少，一杯端合寿吾亲。",
        "dynasty": "宋",
        "collection_info": null
    },
    {
        "title": "谢叶叔羽总领惠双淮白二首  其二",
        "author": "杨万里",
        "content": "情知北味饮中瓌，暖律何缘到死灰。\n去岁海红犹间识，今年淮白不曾来。\n一寒尚有绨袍赠，双鲤仍随尺素回。\n厚禄故人书尽绝，只余计相解相哀。",
        "dynasty": "宋",
        "collection_info": null
    },
    {
        "title": "咏酥",
        "author": "杨万里",
        "content": "似腻还成爽，纔凝又欲飘。\n玉来盘底碎，雪到口边销。",
        "dynasty": "宋",
        "collection_info": null
    },
    {
        "title": "送客归登浄远亭二首  其一",
        "author": "杨万里",
        "content": "犯寒送客只劳神，上到危亭眼顿新。\n雪汁滴人清入髓，莫将衫袖障头巾。",
        "dynasty": "宋",
        "collection_info": null
    },
    {
        "title": "送客归登浄远亭二首  其二",
        "author": "杨万里",
        "content": "池冰动处水生澜，未觉今朝抵死寒。\n便恐雪销难再得，不辞鞋湿数来看。",
        "dynasty": "宋",
        "collection_info": null
    },
    {
        "title": "和范至能参政寄二绝句  其一",
        "author": "杨万里",
        "content": "生憎雁鹜只盈前，忽览新诗意豁然。\n锦字展来看未足，玉虫挑尽不成眠。",
        "dynasty": "宋",
        "collection_info": null
    },
    {
        "title": "和范至能参政寄二绝句  其二",
        "author": "杨万里",
        "content": "梦中相见慰相思，玉立长身漆点髭。\n不遣紫宸朝补衮，却教雪屋夜哦诗。",
        "dynasty": "宋",
        "collection_info": null
    },
    {
        "title": "卧治斋夜坐",
        "author": "杨万里",
        "content": "今年一雪徧江淮，半月晴光冻不开。\n孤坐郡斋人寂寂，一枝红烛两瓶梅。",
        "dynasty": "宋",
        "collection_info": null
    },
    {
        "title": "十一月二十八日雪至十二月十一日日色方暖积雪始融",
        "author": "杨万里",
        "content": "日华今日始微暄，次第梅花暖更妍。\n只有树阴偏得意，占它残雪不还天。",
        "dynasty": "宋",
        "collection_info": null
    },
    {
        "title": "穉子弄冰",
        "author": "杨万里",
        "content": "穉子金盆脱晓冰，彩丝穿取当银钲。\n敲成玉磬穿林响，忽作玻瓈碎地声。",
        "dynasty": "宋",
        "collection_info": null
    },
    {
        "title": "寄题石湖先生范至能参政石湖精舍二首  其一",
        "author": "杨万里",
        "content": "万顷平湖石琢成，尚存越垒对吴城。\n如何豪杰干戈地，却入先生杖屦声。\n古往今来真一梦，湖光月色自双清。\n东风不解谈兴废，只有年年春草生。",
        "dynasty": "宋",
        "collection_info": null
    },
    {
        "title": "寄题石湖先生范至能参政石湖精舍二首  其二",
        "author": "杨万里",
        "content": "不关白眼视青云，四海如今几若人。\n渭水傅岩看后代，东坡太白即前身。\n整齐宇宙徐挥手，点缀湖山别是春。\n解遣双鱼传七字，遥知掉脱小乌巾。",
        "dynasty": "宋",
        "collection_info": null
    },
    {
        "title": "和丁端叔岁晚书怀",
        "author": "杨万里",
        "content": "嗟予不能知止如邴曼容，又不能毕昏如尚子平。\n软红尘裏白双鬓，坐见岁律空峥嵘。\n催科抚字两何有，伎俩已穷惭九九。\n拔薤一本水一杅，多谢同朝金石友。\n雪欺老病忽抵巇，西山冻裂不留薇。\n诗坛老将更黩武，我已三北犹穷追。\n老怀不中数怊怅，急漉鹅黄翻瓮盎。\n苛留残雪更些时，为我装严丽谯上。",
        "dynasty": "宋",
        "collection_info": null
    },
    {
        "title": "郡圃残雪三首  其一",
        "author": "杨万里",
        "content": "半依篱脚半依城，多傍梅边水际亭。\n最是晚晴斜照裏，黄金日射万银星。",
        "dynasty": "宋",
        "collection_info": null
    },
    {
        "title": "郡圃残雪三首  其二",
        "author": "杨万里",
        "content": "南风融雪北风凝，晚日城头已可登。\n莫道雪融便无迹，雪融成水水成冰。",
        "dynasty": "宋",
        "collection_info": null
    },
    {
        "title": "郡圃残雪三首  其三",
        "author": "杨万里",
        "content": "城外城中雪半开，远峰依旧玉崔嵬。\n池冰绽处纔如线，便有鸳鸯浮过来。",
        "dynasty": "宋",
        "collection_info": null
    },
    {
        "title": "月夜观雪三首  其一",
        "author": "杨万里",
        "content": "仙人爱雪不嫌寒，挈月来看夜不眠。\n游遍琼楼霜欲晓，却将玉镜挂青天。",
        "dynasty": "宋",
        "collection_info": null
    },
    {
        "title": "月夜观雪三首  其二",
        "author": "杨万里",
        "content": "月光雪色两清寒，见月初疑是雪团。\n看得雪光还似月，元来雪月一般般。",
        "dynasty": "宋",
        "collection_info": null
    },
    {
        "title": "月夜观雪三首  其三",
        "author": "杨万里",
        "content": "月色还将雪色同，雪光却与月光通。\n都将大地作月窟，仍牓碧天名雪宫。",
        "dynasty": "宋",
        "collection_info": null
    },
    {
        "title": "雪晴窗开展唐诗得一片桃花怅然赋之",
        "author": "杨万里",
        "content": "偶开诗卷雪窗晨，中有桃花片尚新。\n却忆携诗花底看，回头又是一年春。",
        "dynasty": "宋",
        "collection_info": null
    },
    {
        "title": "梅露堂燕客夜归",
        "author": "杨万里",
        "content": "药玉船中酒似空，水沉烟上雪都融。\n梅堂客散人初静，椽烛烧残一尺红。",
        "dynasty": "宋",
        "collection_info": null
    },
    {
        "title": "城壕冰泮",
        "author": "杨万里",
        "content": "雪力平欺半月晴，东风今日始开冰。\n长壕彻底都销尽，只有楼阴玉一棱。",
        "dynasty": "宋",
        "collection_info": null
    },
    {
        "title": "樱桃煎",
        "author": "杨万里",
        "content": "含桃丹更圜，轻质触必碎。\n外看千粒珠，中藏半泓水。\n何人弄好手，万颗捣虚脆。\n印成花钿薄，染作冰澌紫。\n北果非不多，此味良独美。",
        "dynasty": "宋",
        "collection_info": null
    },
    {
        "title": "郡圃雪霁便有春意",
        "author": "杨万里",
        "content": "腊傍梅梢尽，春从水底归。\n草拳擎雪健，桃糁隔年肥。\n夜夜还乡梦，心心逐雁飞。\n谁言五斗米，便胜北山薇。",
        "dynasty": "宋",
        "collection_info": null
    },
    {
        "title": "郡圃雪销已尽惟余城阴一街雪",
        "author": "杨万里",
        "content": "阳林日暖雪全销，阴径琼瑶尚寸高。\n半疋斜铺白花锦，倩谁裁作水霜袍。",
        "dynasty": "宋",
        "collection_info": null
    },
    {
        "title": "晚望",
        "author": "杨万里",
        "content": "天堕楸枰作稻畦，啼乌振鹭当枯棋。\n不论胜负端何似，黑子终多白子稀。",
        "dynasty": "宋",
        "collection_info": null
    },
    {
        "title": "送客归至郡圃残雪销尽",
        "author": "杨万里",
        "content": "三日东风入万家，草间残雪不留些。\n儿童道是雪犹在，笑指梅花作雪花。",
        "dynasty": "宋",
        "collection_info": null
    },
    {
        "title": "陈能之少卿殿撰挽诗",
        "author": "杨万里",
        "content": "玉立颂台上，风生宪府中。\n雪霜欺两鬓，日月照孤忠。\n荷橐相将紫，铭旌作么红。\n北堂萱草露，应洒碧梧桐。",
        "dynasty": "宋",
        "collection_info": null
    },
    {
        "title": "梅花数枝篸两小瓷瓶雪寒一夜二瓶冻裂剥出二水精瓶梅花在焉盖冰结而为此也",
        "author": "杨万里",
        "content": "何人双赠水精瓶，梅花数枝瓶底生。\n瘦枝尚带折痕在，隔瓶照见透骨明。\n大枝开尽花如雪，小枝未开更清绝。\n争从瓶口迸出来，其奈堪看不堪掇。\n人言水精初出万壑时，欲凝未凝如冻脂。\n上有江梅花正盛，吹折数枝堕寒镜。\n玉工割取到人间，琢出瓶子和梅看。\n至今犹有未凝处，瓶裏水珠走来去。\n只愁窗外春日红，瓶子化作亡是公。",
        "dynasty": "宋",
        "collection_info": null
    },
    {
        "title": "遣人探梅翟园云尚未开",
        "author": "杨万里",
        "content": "传语翟园千树梅，不应藞苴索诗催。\n今年雪后悄无信，去岁腊前强半开。\n我欲明朝携酒去，花须连夜唤春回。\n东风肯报南枝否，待釂东风三百杯。",
        "dynasty": "宋",
        "collection_info": null
    },
    {
        "title": "十二月二十一日迎春",
        "author": "杨万里",
        "content": "星淡孤萤月一梳，迎春早起正愁予。\n土牛只解催人老，春气自来何事渠。\n官柳野梅残雪后，金幡玉胜晓光初。\n却思归跨春山犊，茧栗仍将挂汉书。",
        "dynasty": "宋",
        "collection_info": null
    },
    {
        "title": "己亥正月二日送李伯和提干归豫章",
        "author": "杨万里",
        "content": "伯和来自西山西，西山爽气在睫眉。\n胸中八索贮奇古，笔下九河走风雨。\n君不见李家人物它家无，老蚌一产俱明珠。\n郎罢致身已碧落，众雏争先见头角。\n伯珍魁名北斗傍，仲简插脚鸳鹭行。\n如何伯也袖两手，却去外台作宾友。\n荆溪病守鬓星星，一见乡人双眼明。\n白云飞处忽心动，不堪折柳还相送。\n我自为客仍送君，梅边雪裏正新春。\n还家灯火更青简，给札兰台未渠晚。",
        "dynasty": "宋",
        "collection_info": null
    },
    {
        "title": "正月三日骤暖多稼亭前梅花盛开四首  其一",
        "author": "杨万里",
        "content": "春被梅花抵死催，今年春向去年回。\n春回十日梅初觉，一夜商量一併开。",
        "dynasty": "宋",
        "collection_info": null
    },
    {
        "title": "正月三日骤暖多稼亭前梅花盛开四首  其二",
        "author": "杨万里",
        "content": "绝爱西湖疎影诗，要知犹是未开时。\n如今开尽浑无缝，只见花头不见枝。",
        "dynasty": "宋",
        "collection_info": null
    },
    {
        "title": "正月三日骤暖多稼亭前梅花盛开四首  其三",
        "author": "杨万里",
        "content": "初开犹见蔕和心，今日来看花满林。\n日照一团都是雪，更无红蜡与黄金。",
        "dynasty": "宋",
        "collection_info": null
    },
    {
        "title": "正月三日骤暖多稼亭前梅花盛开四首  其四",
        "author": "杨万里",
        "content": "却缘腊雪勒孤芳，等待晴光晒麝囊。\n小立树西人不会，东风供我打头香。",
        "dynasty": "宋",
        "collection_info": null
    },
    {
        "title": "春兴",
        "author": "杨万里",
        "content": "窗底梅花瓶底老，瓶边破砚梅边好。\n诗人忽然诗兴来，如何见砚不见梅。\n急磨玄圭染霜纸，撼落花鬚浮砚水。\n诗成字字梅样香，却把春风寄谁子。",
        "dynasty": "宋",
        "collection_info": null
    },
    {
        "title": "岁之二日欲游翟园以寒风而止",
        "author": "杨万里",
        "content": "岁前问讯翟园梅，不知作么不肯开。\n岁后遣人访消息，春风一夜花都拆。\n老夫闻此喜欲癫，小儿终夕不成眠。\n南烹北果手自饤，漆櫑银瓶色相映。\n千骑朝来填㦸门，双旌已復指梅园。\n东风无端动地起，横作清寒止游子。\n老夫孤闷搔白头，小儿劝翁翁勿愁。\n人言好事莫作意，雨妬风憎鬼神忌。\n欲游不必言，阻游不必计。\n从今只拣天色佳，走就梅花求一醉。",
        "dynasty": "宋",
        "collection_info": null
    },
    {
        "title": "谢陈希颜惠兔羓",
        "author": "杨万里",
        "content": "东郭阿㕙驼褐裳，清腹不着烟火香。\n姮娥唤入广寒殿，诏许捣药不许尝。\n金丹炼成紫皇喜，玉臼自携银汉洗。\n偷将缺吻吸琼浆，蜕尽骨毛作仙子。\n鬓丝吹落桂枝风，人间封作管城公。\n先生何许得尸解，貌如枯蟾带玄疥。\n麒麟擘脯未必如，耶律晒羓差不大。\n先生锦心冰雪肠，银鈎珠唾千万章。\n管城奔命困书囿，阿㕙漆身嬉醉乡。\n老夫去年左车脱，匙抄烂饭犹戛戛。\n太息再拜谢阿㕙，尚堪挂壁萦蛛尘，一饭瞻仰齿生津。",
        "dynasty": "宋",
        "collection_info": null
    },
    {
        "title": "初三日游翟园",
        "author": "杨万里",
        "content": "羽衣晓谒玄元殿，霜封万屋明飞霰。\n扶桑跳出丹砂丸，光射半天萦紫电。\n归涂微暖春衫知，小风不动旗脚垂。\n老夫掉头心独喜，翟园梅花招我嬉。\n呼儿媻姗且勃窣，纔出谯门寒刮骨。\n东风十里卷黄尘，眼花头眩吹倒人。\n劣到翟园风便止，猿鹤前导花迎门。\n玉林亭子绝幽绝，江梅千树吹香雪。\n茂松轩裏清更清，松风一鼎煎茶声。\n春光催柳未肯青，池水借日无留冰。\n殷勤犯寒我不枉，分付胜游天岂轻。\n主人看客眼不白，鹦鹉传呼饷肴核。\n桃花碎片点鲈鲊，紫茸堆盘擘鹑腊。\n霜余橘颗金弹香，雪底笋芽玉版色。\n老夫欲醉金叵罗，穉子先唱骊驹歌。\n不羞冷面对风物，奈尔玉笋金柑何。",
        "dynasty": "宋",
        "collection_info": null
    },
    {
        "title": "多稼亭前两株梅盛开",
        "author": "杨万里",
        "content": "翟园看梅不满眼，载酒何曾倾一盏。\n空有千株半未花，欲剪一枝无可拣。\n归来却登多稼亭，玉妃骤降千娉婷。\n素罗衣裳濯瑶水，珠宫楼阁开银屏。\n国香万斛量不尽，雪岭诸峰互相映。\n身骑白凤绕琼林，肝胆透寒骨毛冷。\n看来只是两株梅，如何遣侬心眼开。\n花头密密纷无数，萼萼枝枝砌成树。\n夕阳斜照光烛天，微风欲度遮无路。\n君不见侯门女儿真箇痴，獭髓熬酥滴北枝。\n又不见画工兔颖矜好手，冰水和铅描玉肌。\n先生不能奄有二子者，报答风光只有诗。\n今夕不醉仍无归。",
        "dynasty": "宋",
        "collection_info": null
    },
    {
        "title": "戏题所见",
        "author": "杨万里",
        "content": "田家不遣儿牧猪，老乌替作牧猪奴。\n不羞卑冗颇得志，草根更与猪为戏。\n一乌驱猪作觳觫，一乌骑猪作骐骥。\n骑之不稳驱不前，坐看顽钝手无鞭。\n人与马牛虽各样，一生同住乌衣巷。\n叱声哑哑喙欲干，猪竟不晓乌之言。\n骑者不从驱者斗，争牛讼马傍无救。\n猪亦自食仍自行，一任两乌双斗争。\n不缘一童逐乌起，两乌顷刻斗至死。",
        "dynasty": "宋",
        "collection_info": null
    },
    {
        "title": "梅花下遇小雨",
        "author": "杨万里",
        "content": "偶来花下聊散策，落英满地珠为席。\n绕花百匝不忍归，生怕幽芳怨孤寂。\n仰头欲折一枝斜，自插白鬓明乌纱。\n傍人劝我不用许，道我满头都是花。\n初来也觉香破鼻，顷之无香亦无味。\n虚疑黄昏花欲睡，不知被花熏得醉。\n忽然细雨湿我头，雨落未落花先愁。\n三点两点也不恶，未要打空花片休。",
        "dynasty": "宋",
        "collection_info": null
    },
    {
        "title": "落梅有叹",
        "author": "杨万里",
        "content": "纔看腊后得春饶，愁见风前作雪飘。\n脱蕊收将熬粥吃，落英仍好当香烧。",
        "dynasty": "宋",
        "collection_info": null
    },
    {
        "title": "郡治燕堂庭中梅花",
        "author": "杨万里",
        "content": "林中梅花如隠士，只多野气无尘气。\n庭中梅花如贵人，也无野气也无尘。\n不疎不密随宜了，旋落旋开无不好。\n珠帘遣风细为吹，画檐护霜寒更微。\n诗翁绕阶未得句，先送诗材与翁语。\n有酒如渑谁伴翁，玉雪对饮惟渠侬。\n翁欲还家即明发，更为梅兄留一月。",
        "dynasty": "宋",
        "collection_info": null
    },
    {
        "title": "细雨",
        "author": "杨万里",
        "content": "孤闷无言独倚门，梅花细雨欲黄昏。\n可怜檐滴不脱洒，点点何曾离旧痕。",
        "dynasty": "宋",
        "collection_info": null
    },
    {
        "title": "水精脍",
        "author": "杨万里",
        "content": "上饶灵山无它灵，空山满腹着水精。\n炯然非石亦非玉，乃是阴崖绝壑千秋万岁之坚冰。\n只知灵山有爽气，谁知水精有奇味。\n诗人新试餐玉方，解遣坚凝作松脆。\n银刀细下雪缕飞，金盘饤出琼瑶堆。\n齿牙着处霜霰响，殽鲭厌后胸襟开。\n尊前欢伯来督战，坐上嘉宾欲惊散。\n胸中自有水精宫，不怕醉乡无畔岸。",
        "dynasty": "宋",
        "collection_info": null
    },
    {
        "title": "雨后晓起问讯梅花",
        "author": "杨万里",
        "content": "前日看梅风吹倒，昨日看梅雨霑帽。\n近梅一日或再来，远梅隔年纔一到。\n夜来为梅愁雨声，挑灯起坐至天明。\n不知消息平安否，早来问讯还疾走。\n横枝雨后转清妍，玉容洗粧晨更鲜。\n绝似孤山半峰雪，不羡玉井十丈莲。\n十事八九不如意，人生巧堕天公计。\n簿书海底白人头，孤负江南风月秋。\n忆昔少年命同社，月裏传觞梅影下。\n一片花飞落酒中，十分便罚瑠璃钟。\n如今老病不饮酒，梅花也合怜衰翁。",
        "dynasty": "宋",
        "collection_info": null
    },
    {
        "title": "壕上感春",
        "author": "杨万里",
        "content": "长壕无事不耐静，若非织绡便磨镜。\n竹君不作五斗谋，风前折腰也如磬。\n先生节裏城上嬉，朝游暮游不肯归。\n晴空大声斗作恶，万鸦退飞一鸦落。\n乃是黑风江北来，更将黑云头上堆。\n翻手为晴覆手雨，自晴自雨何须怒。\n先生不妨且觅句，挽之不来推不去。\n坐看梅花一万枝，化成粉蝶作团飞。\n纷纷掠面收不得，稍稍积砌吹还稀。\n落尽梅花天不管，晚来许寒朝许暖。\n一年待春春不回，一年探梅梅不开。\n春回今纔几许日，梅开如何顿萧瑟。\n少壮几时奈老何，落花未抵春愁多。",
        "dynasty": "宋",
        "collection_info": null
    },
    {
        "title": "观小儿戏打春牛",
        "author": "杨万里",
        "content": "小儿着鞭鞭土牛，学翁打春先打头。\n黄牛黄蹄白双角，牧童绿蓑笠青篛。\n今年土脉应雨膏，去年不似今年乐。\n儿闻年登喜不饥，牛闻年登愁不肥。\n麦穗即看云作帚，稻米亦復珠盈斗。\n大田耕尽却耕山，黄牛从此何时闲。",
        "dynasty": "宋",
        "collection_info": null
    },
    {
        "title": "谢亲戚寄黄雀",
        "author": "杨万里",
        "content": "万金家书寄中庭，牍背仍题双掩并。\n不知千里寄底物，白泥红印三十瓶。\n瓷瓶浅染茱萸紫，心知亲宾寄乡味。\n印泥未开出馋水，印泥一开香扑鼻。\n江西山间黄羽衣，纯绵被体白如脂。\n偶然一念随世网，身插两翼那能飞。\n误蒙诸公相俎豆，月裏花边一杯酒。\n先生与渠元不疎，两年眼底不见渠。\n端能访我荆溪曲，愿借前筹酌酃渌。",
        "dynasty": "宋",
        "collection_info": null
    },
    {
        "title": "牛尾狸",
        "author": "杨万里",
        "content": "狐公韵胜冰玉肌，字则未闻名季貍。\n误随齐相燧牛尾，策勋封作糟丘子。\n子孙世世袭膏粱，黄雀子鱼鸿雁行。\n先生试与季貍语，有味其言须听取。",
        "dynasty": "宋",
        "collection_info": null
    },
    {
        "title": "得小儿寿俊家书",
        "author": "杨万里",
        "content": "父子初别双泪垂，别我既久忘却思。\n忽得一书喜且悲，恰似向来初别时。\n汝翁在官缘索米，吾儿在家勉经史。\n举头二千四百里，亘山啼鸟偏入耳。\n诗成自哦只自知，便风不敢寄吾儿。\n汝望白云穿却眼，若得此诗恐肠断。\n径须父子早归田，粗茶淡饭终残年。",
        "dynasty": "宋",
        "collection_info": null
    },
    {
        "title": "书莫读",
        "author": "杨万里",
        "content": "书莫读，诗莫吟。\n读书两眼枯见骨，吟诗箇字呕出心。\n人言读书乐，人言吟诗好。\n口吻长作秋虫声，只令君瘦令君老。\n君瘦君老且勿论，傍人听之亦烦恼。\n何如闭目坐斋房，下帘扫地自焚香。\n听风听雨都有味，健来即行倦来睡。",
        "dynasty": "宋",
        "collection_info": null
    },
    {
        "title": "春草二首  其一",
        "author": "杨万里",
        "content": "天欲游人不踏尘，一年一换翠茸茵。\n东风犹自嫌萧索，更遣飞花绣好春。",
        "dynasty": "宋",
        "collection_info": null
    },
    {
        "title": "春草二首  其二",
        "author": "杨万里",
        "content": "年年春色属垂杨，金捻千丝翠万行。\n今岁草芽先得计，搀它浓翠夺它黄。",
        "dynasty": "宋",
        "collection_info": null
    },
    {
        "title": "春阴",
        "author": "杨万里",
        "content": "春晴幸好却春阴，云意涔涔半欲霖。\n日色忽开云又合，急收碎影一帘金。",
        "dynasty": "宋",
        "collection_info": null
    },
    {
        "title": "小瓶梅花",
        "author": "杨万里",
        "content": "梅萼纔开已乱飞，不堪雨打更风吹。\n萧萧只隔窗间纸，瓶裏梅花总不知。",
        "dynasty": "宋",
        "collection_info": null
    },
    {
        "title": "夜坐二首  其一",
        "author": "杨万里",
        "content": "绣帘无力护东风，烛影何曾正当红。\n兽炭貂裘犹道冷，梅花不易玉霜中。",
        "dynasty": "宋",
        "collection_info": null
    },
    {
        "title": "夜坐二首  其二",
        "author": "杨万里",
        "content": "寒宵老眼只长醒，蝴蝶频催梦不成。\n不是三更三四点，如何一睡到天明。",
        "dynasty": "宋",
        "collection_info": null
    },
    {
        "title": "烛下和雪折梅",
        "author": "杨万里",
        "content": "梅兄衝雪来相见，雪片满鬚仍满面。\n一生梅瘦今却肥，是雪是梅浑不辨。\n唤来灯下细看渠，不知真箇有雪无。\n只见玉颜流汗珠，汗珠满面滴到鬚。",
        "dynasty": "宋",
        "collection_info": null
    },
    {
        "title": "鸠衔枝营巢树间经月不成而去",
        "author": "杨万里",
        "content": "鸠妇那知自不材，树阴疎处起楼台。\n可怜积木如山样，一桷何曾架得来。",
        "dynasty": "宋",
        "collection_info": null
    },
    {
        "title": "鹊营巢既成为鸠所据",
        "author": "杨万里",
        "content": "干鹊平生浪苦辛，一年卜筑一番新。\n如何月下空三匝，宅子还将住别人。",
        "dynasty": "宋",
        "collection_info": null
    },
    {
        "title": "上元前大雪即晴",
        "author": "杨万里",
        "content": "腊前三白已奇绝，年后六花仍作团。\n纔定忽斜偏有思，欲消还冻不胜寒。\n且留大地万银屋，要伴青天孤玉盘。\n今岁上元君记取，红灯白月雪中看。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其一",
        "author": "杨万里",
        "content": "红锦芙蓉碧牡丹，今番灯火减前番。\n雪泥没膝霜风紧，也有游人看上元。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其二",
        "author": "杨万里",
        "content": "北使纔归南使来，前船未送后船催。\n元宵行乐年年事，儿女嗔人夜不回。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其三",
        "author": "杨万里",
        "content": "忆昔三衢看上元，玉虹横贯水精帘。\n穷州今夕酸寒杀，老眼看来自不忺。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其四",
        "author": "杨万里",
        "content": "儿时行乐几时愁，老去情怀懒出游。\n市上人家重时节，典钗卖钏买灯毬。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其五",
        "author": "杨万里",
        "content": "不是东风巧剪裁，如何春夜碧莲开。\n江城寂寞无歌舞，唤得梅花劝一杯。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其六",
        "author": "杨万里",
        "content": "雪后楼台欲暮时，游人只道上灯迟。\n月轮贴在梅花背，错认梅枝作桂枝。",
        "dynasty": "宋",
        "collection_info": null
    },
    {
        "title": "郡中上元灯减旧例三之二而又迎送使客七首  其七",
        "author": "杨万里",
        "content": "村裏风回市裏声，月中人看雪中灯。\n满城只道欢犹少，不道谯门冷似冰。",
        "dynasty": "宋",
        "collection_info": null
    },
    {
        "title": "郡圃杏花二首  其一",
        "author": "杨万里",
        "content": "小树嫣然一两枝，晴醺雨醉总相宜。\n绝怜欲白仍红处，政是微开半吐时。\n得幸东风无与对，主张春色更还谁。\n海棠秾丽梅花淡，匹似渠侬别样奇。",
        "dynasty": "宋",
        "collection_info": null
    },
    {
        "title": "郡圃杏花二首  其二",
        "author": "杨万里",
        "content": "迥出千花合受降，不然受拜亦何妨。\n行穿小树寻晴朶，自挽芳条嗅暖香。\n却恨来时差已晚，不如清晓看新粧。\n朗吟清露温风句，恼杀诗翁只断肠。",
        "dynasty": "宋",
        "collection_info": null
    },
    {
        "title": "华镗秀才着六经解以长句书其后",
        "author": "杨万里",
        "content": "河图三画已剩却，尧典万言犹欠着。\n向来潜圣天何言，六经非渠一手作。\n杏花坛下拨不开，天公更遣麒麟催。\n干坤造化登青竹，洙泗光芒付绿苔。\n堂上书生真苦相，蠹简嚼穿浑不放。\n屋上架屋更屋上，后千万年作何样。\n华元夜登子反床，华镗晨趋孔子堂。\n当时浪说析骸骨，今日覃思雕肺肠。\n华君将身博冻馁，毛颖可怜彼何罪。\n君不见老农驱牛耕壠头，稻云割尽牛亦休。\n毛颖为君秃尽髮，问君何时放渠歇。\n短檠青灯明復灭。",
        "dynasty": "宋",
        "collection_info": null
    },
    {
        "title": "上元后犹寒二首  其一",
        "author": "杨万里",
        "content": "雪后不妨寒较差，莫教一併放千花。\n旧来池上金丝柳，新学江西鹰爪茶。",
        "dynasty": "宋",
        "collection_info": null
    },
    {
        "title": "上元后犹寒二首  其二",
        "author": "杨万里",
        "content": "道是春工做物华，春工元自不由它。\n杏花只作去年面，萱草别抽今岁芽。",
        "dynasty": "宋",
        "collection_info": null
    },
    {
        "title": "夜观庭中梅花",
        "author": "杨万里",
        "content": "雾质云为屋，琼肤玉作裳。\n花明不是月，夜静偶闻香。",
        "dynasty": "宋",
        "collection_info": null
    },
    {
        "title": "春夜孤坐三首  其一",
        "author": "杨万里",
        "content": "儿女齁齁鼻息声，虚堂谁伴一先生。\n春寒夜静灯花落，数尽残更睡不成。",
        "dynasty": "宋",
        "collection_info": null
    },
    {
        "title": "春夜孤坐三首  其二",
        "author": "杨万里",
        "content": "梅花雪后杏花风，老面逢春只强红。\n诗句行来行去裏，情怀不醉不醒中。",
        "dynasty": "宋",
        "collection_info": null
    },
    {
        "title": "春夜孤坐三首  其三",
        "author": "杨万里",
        "content": "老来觅句苦难成，细把风斤镂薄冰。\n行到长廊人寂寂，隔窗一点读书灯。",
        "dynasty": "宋",
        "collection_info": null
    },
    {
        "title": "休日城上三首  其一",
        "author": "杨万里",
        "content": "到得荆溪鬓尽斑，二年心力不曾闲。\n如今归去无余恋，只有梅花惨别颜。",
        "dynasty": "宋",
        "collection_info": null
    },
    {
        "title": "休日城上三首  其二",
        "author": "杨万里",
        "content": "休日呼儿上古城，胡床何处不随行。\n莫嫌一阵东风恶，分外教他数日晴。",
        "dynasty": "宋",
        "collection_info": null
    },
    {
        "title": "休日城上三首  其三",
        "author": "杨万里",
        "content": "望中远树各依行，春后新晴未断霜。\n池面得风呈绉碧，梅鬚经雨褪危黄。",
        "dynasty": "宋",
        "collection_info": null
    },
    {
        "title": "多稼亭看梅二首  其一",
        "author": "杨万里",
        "content": "先生次第即还家，更上城头一望赊。\n行尽荒寒无意思，不如来此看梅花。",
        "dynasty": "宋",
        "collection_info": null
    },
    {
        "title": "多稼亭看梅二首  其二",
        "author": "杨万里",
        "content": "梅花不合太争春，政盛开时却恼人。\n试折一枝轻着手，惊飞万点扑衣巾。",
        "dynasty": "宋",
        "collection_info": null
    },
    {
        "title": "镊白",
        "author": "杨万里",
        "content": "莫把菱花镊白髭，劝君留取伴吟诗。\n锦囊若要添新句，绣口如何减素丝。",
        "dynasty": "宋",
        "collection_info": null
    },
    {
        "title": "东窗梅影上有寒雀往来",
        "author": "杨万里",
        "content": "梅花寒雀不须摹，日影描窗作画图。\n寒雀解飞花解舞，君看此画古今无。",
        "dynasty": "宋",
        "collection_info": null
    },
    {
        "title": "瑞香",
        "author": "杨万里",
        "content": "买断春光与晓晴，幽香逸艳独婷婷。\n齐开忽作栾枝锦，未坼犹疑紫素馨。\n绝爱小花和月露，折将一朶篸银瓶。\n今年偶忆年时句，倦倚雕栏酒半醒。",
        "dynasty": "宋",
        "collection_info": null
    },
    {
        "title": "烧香",
        "author": "杨万里",
        "content": "小阁疎櫺春昼长，沉烟半穗弄轻黄。\n老铃略不知人意，故故搴帘放出香。",
        "dynasty": "宋",
        "collection_info": null
    },
    {
        "title": "看画常州图迎新太守",
        "author": "杨万里",
        "content": "画工吮笔画常州，老子来看却自羞。\n若遣此图还解语，道侬调戏几君侯。",
        "dynasty": "宋",
        "collection_info": null
    },
    {
        "title": "风急落梅",
        "author": "杨万里",
        "content": "梅花已是不胜癯，无頼东风特地粗。\n狼籍玉英浑不惜，强留嫣蔕与枯鬚。",
        "dynasty": "宋",
        "collection_info": null
    },
    {
        "title": "探春",
        "author": "杨万里",
        "content": "五日纔能一日来，眼生方觉有春回。\n向来日日频来探，只道园花不肯开。",
        "dynasty": "宋",
        "collection_info": null
    },
    {
        "title": "晚晴二首  其一",
        "author": "杨万里",
        "content": "风收点滴晓檐声，云放朦胧晚日明。\n杨柳染丝纔喜雨，梅花泣玉却祈晴。",
        "dynasty": "宋",
        "collection_info": null
    },
    {
        "title": "晚晴二首  其二",
        "author": "杨万里",
        "content": "先生老态似枯禅，解后东风也欲颠。\n纔雨便晴寒便暖，四时佳处是春天。",
        "dynasty": "宋",
        "collection_info": null
    },
    {
        "title": "理髮",
        "author": "杨万里",
        "content": "髮脱心知不再生，新年底急顿星星。\n城边老柳也欺我，春裏满头依旧青。",
        "dynasty": "宋",
        "collection_info": null
    },
    {
        "title": "晚照",
        "author": "杨万里",
        "content": "闲对斜阳数隙尘，何曾万事一关身。\n汤瓶得火自相语，酒盏为人先作春。",
        "dynasty": "宋",
        "collection_info": null
    },
    {
        "title": "奉和持国曼叔方叔送师直归马上同赋之什",
        "author": "梅尧臣",
        "content": "郊外桃李花，赤赤復白白。\n为君歌古曲，行子在南陌。\n众人各已归，春风送无迹。\n安知春风送，到处花当客。\n我病出独难，併请春风讁。\n此情无远近，千里不能隔。",
        "dynasty": "宋",
        "collection_info": null
    },
    {
        "title": "和韩子华寄东华市玉版鲊",
        "author": "梅尧臣",
        "content": "客从都下来，远遗东华鲊。\n荷香开新包，玉脔识旧把。\n色絜已可珍，味佳宁独舍。\n莫问鱼与龙，予非博物者。",
        "dynasty": "宋",
        "collection_info": null
    },
    {
        "title": "喜雨",
        "author": "梅尧臣",
        "content": "冬涉春无雨，侵晨忽沛然。\n燕曾知社后，雷未发声前。\n细湿林花暗，轻霑土脉全。\n看看一百五，风势莫狂颠。",
        "dynasty": "宋",
        "collection_info": null
    },
    {
        "title": "送王判官之江阴军幙",
        "author": "梅尧臣",
        "content": "往时初渡江，颇爱江南美。\n谁知坐卧间，思及烟波裏。\n絮逐𩶆鱼繁，豉添莼线紫。\n君行语风物，到日应相似。",
        "dynasty": "宋",
        "collection_info": null
    },
    {
        "title": "送王龙图源叔之襄阳",
        "author": "梅尧臣",
        "content": "忽惊车骑临，乃是荆州长。\n登堂语出处，陈事犹梦想。\n别逾二十年，相遇今始两。\n爵位异礼数，齿髮可下上。\n但问我何有，而独不爱曩。\n敢告守拙愚，此道未尝枉。\n行当至岘山，羊公存庙像。\n箫鼓有时奠，道德其可仰。",
        "dynasty": "宋",
        "collection_info": null
    },
    {
        "title": "依韵和持国新植西轩",
        "author": "梅尧臣",
        "content": "开地临广衢，崇崇十余亩。\n新轩稍偏北，治圃亦西酉。\n盎中植菡萏，水不过升斗。\n小桂未得地，验活徒掐朽。\n上乏幽禽啼，下多穴蚁走。\n药苗虽无补，欲比山中有。\n浇灌同一时，萌芽或先后。\n松株不满尺，廊庙色已厚。\n禀性久且坚，物理岂无偶。\n椶榈仍未大，散叶纔八九。\n夏绿与冬青，各各自为友。\n吾轩还处西，修竹尔后取。\n两莫论是非，但可吟对酒。",
        "dynasty": "宋",
        "collection_info": null
    },
    {
        "title": "送师直之会稽宰",
        "author": "梅尧臣",
        "content": "天下风物佳，莫出吴与越。\n新罢吴官来，又随越舸发。\n连宰吴越间，皆迩蛟鼍窟。\n伯氏復同郡，邑境接民垡。\n宁将内隔外，正似肉附骨。\n姚江遗鱼蟹，稽山奉笋蕨。\n足得相交欢，高堂未华髮。\n送子意不尽，念逐有明月。",
        "dynasty": "宋",
        "collection_info": null
    },
    {
        "title": "西湖观新出鹅儿道损持国曼叔请予赋之",
        "author": "梅尧臣",
        "content": "春菢畏雷后，鷇开形已完。\n嫩毛轻染蘗，小掌未全丹。\n见物初能啑，浮波尚怕寒。\n山阴无道士，更长换应难。",
        "dynasty": "宋",
        "collection_info": null
    },
    {
        "title": "送李密学赴亳州",
        "author": "梅尧臣",
        "content": "倦输关内粟，遂请颍川符。\n治绩可称最，士民将以苏。\n谯都君命重，苦县祖风殊。\n仙桧留阴在，甘棠即化敷。\n行舟通远水，候骑溢长衢。\n他日人怀望，烟云自满湖。",
        "dynasty": "宋",
        "collection_info": null
    },
    {
        "title": "送樊秀才归安州",
        "author": "梅尧臣",
        "content": "开元有谪仙，酒隠向安陆。\n子尝慕其人，文字不拘束。\n月下每醉吟，落纸辄数幅。\n今当安陆归，白酒村中熟。\n一名犹未成，双亲泪盈目。\n切莫苦衔杯，无心不择禄。\n去去烟水间，野禽嘷古木。\n闻声不得名，将投山舍宿。\n此趣自可嘉，非如走尘毂。",
        "dynasty": "宋",
        "collection_info": null
    },
    {
        "title": "依韵李密学合流河口见怀",
        "author": "梅尧臣",
        "content": "二水交流抱闾井，清潭几曲自渊回。\n已浮画舸遥遥去，更爱双鹥泛泛来。",
        "dynasty": "宋",
        "collection_info": null
    },
    {
        "title": "观理蔬",
        "author": "梅尧臣",
        "content": "野荠不堪食，芜菁今正肥。\n夏畦人所病，老圃方可窥。\n乳雀争衔蝶，鸣鸦各护儿。\n于陵岂復有，空学桔槔为。",
        "dynasty": "宋",
        "collection_info": null
    },
    {
        "title": "哭尹师鲁",
        "author": "梅尧臣",
        "content": "谪死古来有，无如君甚冤。\n文章不世用，器业欲谁论。\n野鸟灾王傅，招辞些屈原。\n平生洛阳友，零落几人存。",
        "dynasty": "宋",
        "collection_info": null
    },
    {
        "title": "泛舟和持国",
        "author": "梅尧臣",
        "content": "绿源去未穷，夹岸树蒙蒙。\n弱蔓低侵水，残芳不隠丛。\n浣衣思越妇，折笋拟江童。\n薄暮迴船处，潭鱼动镜中。",
        "dynasty": "宋",
        "collection_info": null
    },
    {
        "title": "欲晚访韩持国忽道损见过不克往持国示诗因答",
        "author": "梅尧臣",
        "content": "西云沉日脚，命仆驾我车。\n我车已在庭，有客方诣庐。\n谈笑不觉夕，鸡黍且烦渠。\n重约勿以怪，但当摘园蔬。",
        "dynasty": "宋",
        "collection_info": null
    },
    {
        "title": "送京西转运李刑部移京东转运",
        "author": "梅尧臣",
        "content": "列藩环王都，遂分东西道。\n统制连别京，守臣多硕老。\n外台持权纲，才具必美好。\n公今且更践，入用颇不早。\n乃令山东粟，饷馈岁可保。\n古路趋汶阳，长风吹绿草。",
        "dynasty": "宋",
        "collection_info": null
    },
    {
        "title": "送李庭老归河阳",
        "author": "梅尧臣",
        "content": "五月驰乘车，归心岂畏暑。\n道上多清阴，日中不遑处。\n函谷自控带，大河无险阻。\n时平独往还，拜寿觞屡举。",
        "dynasty": "宋",
        "collection_info": null
    },
    {
        "title": "咏双杏子其核亦然",
        "author": "梅尧臣",
        "content": "子核成双杏，将寄同心人。\n定栖鸳鸯魄，为物岂无因。",
        "dynasty": "宋",
        "collection_info": null
    },
    {
        "title": "和王仲仪楸花十二韵",
        "author": "梅尧臣",
        "content": "春阳发草木，美好一同时。\n桃李杂山樱，红白开繁枝。\n楸英独步媚，淡紫相参差。\n大叶与劲干，簇萼密自宜。\n图出帝宫树，耸向白玉墀。\n高绝不近俗，直许天人窥。\n今植郡庭中，根远未可移。\n但欣东风来，不恨和煦迟。\n山禽勿蹙踏，蜂蝶休掇之。\n昔闻韩吏部，为尔作好诗。\n爱阴无纤穿，就阴东西随。\n公今亦牵此，端坐曾莫疑。",
        "dynasty": "宋",
        "collection_info": null
    },
    {
        "title": "目昏",
        "author": "梅尧臣",
        "content": "我目忽病昏，白昼若逢雾。\n窥惊隻物双，书辄下笔误。\n来人髣髴是，飞鸟朦胧度。\n纭纭孰辨别，此已忘好恶。",
        "dynasty": "宋",
        "collection_info": null
    },
    {
        "title": "送韩八太祝归京师求医",
        "author": "梅尧臣",
        "content": "少年絜而腴，茸茸颔有鬚。\n冒热跨马去，去去天王都。\n借问去何谓，就医将疾驱。\n客曰实诳我，健壮其非夫。\n敢告固不绐，但怪所见愚。\n瘠者未必病，病者未必癯。\n天马不着肉，日走万里途。\n山熊岂无膏，养体唯恐痡。\n滞结在于内，安得形肌肤。\n厥貌虽美好，厥疢勿须臾。\n疗之欲其渐，炽之非爱躯。\n此行不饮别，安得持酒壶。",
        "dynasty": "宋",
        "collection_info": null
    },
    {
        "title": "记春水多红雀传云自新罗而至道损得之请余赋",
        "author": "梅尧臣",
        "content": "赤羽异蒿鷃，来自东夷国。\n羣集成皋间，翩翩皆一色。\n举臆发朱砂，为瑞应火德。\n穿屋彼非类，啄粟惭与食。\n清声殊啁啾，所蓄每陋逼。\n应当放之去，重展万里翼。",
        "dynasty": "宋",
        "collection_info": null
    },
    {
        "title": "持国遗食",
        "author": "梅尧臣",
        "content": "乞食非为贫，妻病妾且死。\n晨爨不暖釜，朝饭亦辍匕。\n遗我我所恤，食我我所耻。\n我耻曾我求，我恤宁我止。\n应乏岂在丰，赴义实未鄙。\n漂母殊下乡，为惠得终始。",
        "dynasty": "宋",
        "collection_info": null
    },
    {
        "title": "扪蝨得蚤",
        "author": "梅尧臣",
        "content": "兹日颇所惬，扪蝨反得蚤。\n去恶虽未殊，快意乃为好。\n物败谁可必，钝老而狡夭。\n穴蚁不囓人，其命常自保。",
        "dynasty": "宋",
        "collection_info": null
    },
    {
        "title": "同道损世则元辅游西湖于卞氏借双鹤以观",
        "author": "梅尧臣",
        "content": "塘蒲荫绿水，菡萏艳修渚。\n想像华亭野，但欠鸣鹤侣。\n同来三四人，趣向颇相与。\n思见此清禽，无能觌翔羽。\n城隅有大第，世本官吴楚。\n尝同太湖石，不惜持金取。\n欲作园林胜，园林宁暇覩。\n今当问其家，借赏无吾拒。\n果亦致之来，奋毛如喜舞。\n虽生沧海心，翅重不得举。\n还尔稻粱贪，崇丘在何所。",
        "dynasty": "宋",
        "collection_info": null
    },
    {
        "title": "送上虞孙主簿",
        "author": "梅尧臣",
        "content": "稽山参云深，剡水与天碧。\n行将啼鸟亲，翫不游鳞隔。\n况世住新安，又尝为粤客。\n风物知所谙，穷幽梯翠壁。",
        "dynasty": "宋",
        "collection_info": null
    },
    {
        "title": "寄题金州孙御史处阴亭",
        "author": "梅尧臣",
        "content": "有形则有影，畏影当念形。\n日月难久晦，处阴乃暂停。\n光照不復离，疾走何所宁。\n当是诮尼父，我辈乌忍听。\n结庐虽可託，夜烛亦荧荧。\n直躬观罔两，将此同醉醒。",
        "dynasty": "宋",
        "collection_info": null
    },
    {
        "title": "石榴",
        "author": "梅尧臣",
        "content": "榴枝苦多雨，过熟坼已半。\n秋雷石罂破，晓日丹砂烂。\n任从雕俎荐，岂待霜刀判。\n张骞西使时，蒟醤同归汉。",
        "dynasty": "宋",
        "collection_info": null
    },
    {
        "title": "七夕",
        "author": "梅尧臣",
        "content": "古来传织女，七夕渡明河。\n巧意世争乞，神光谁见过。\n隔年期已拙，旧俗验方讹。\n五色金盘果，蜘蛛浪作窠。",
        "dynasty": "宋",
        "collection_info": null
    },
    {
        "title": "同诸韩及孙曼叔晚游西湖三首  其一",
        "author": "梅尧臣",
        "content": "晚日城头落，轻鞍果下凉。\n野蜂衔水沫，舟子剥菱黄。\n木老识秋气，径幽闻草香。\n幅巾聊去检，不作楚人狂。",
        "dynasty": "宋",
        "collection_info": null
    },
    {
        "title": "同诸韩及孙曼叔晚游西湖三首  其二",
        "author": "梅尧臣",
        "content": "烁电未成雨，凉风先入衣。\n青天忽开影，红日尚余晖。\n蛱蝶作团起，蜻蜓相戴飞。\n嘲谑不觉夕，跨马月中归。",
        "dynasty": "宋",
        "collection_info": null
    },
    {
        "title": "同诸韩及孙曼叔晚游西湖三首  其三",
        "author": "梅尧臣",
        "content": "舟中演满意不浅，却坐林塘景欲昏。\n翠色蜻蜓立菱蘂，青丝騕袅秣城根。",
        "dynasty": "宋",
        "collection_info": null
    },
    {
        "title": "韩玉汝遗澄心纸二轴初得此物欧阳永叔又得于宋次道又得于君伯氏子华今则四矣",
        "author": "梅尧臣",
        "content": "三得澄心纸，吾尝再有诗。\n粗能条本末，不復语兴衰。\n堪入右军迹，惭无幼妇辞。\n君家兄弟意，将此比乌丝。",
        "dynasty": "宋",
        "collection_info": null
    },
    {
        "title": "和王仲仪二首 麝香",
        "author": "梅尧臣",
        "content": "游伏柏林下，食柏遂生香。\n空知噬脐患，岂有周身防。\n赤豹以尾死，猛虎以睛丧。\n傥或益于用，捐躯死其常。",
        "dynasty": "宋",
        "collection_info": null
    },
    {
        "title": "和王仲仪二首 凌霄花",
        "author": "梅尧臣",
        "content": "草木不解行，随生自有理。\n观此引蔓柔，必凭高树起。\n气类固未合，萦缠岂由己。\n仰见苍虬枝，上发彤霞蘂。\n层霄不易凌，樵斧谁家子。\n一日摧作薪，此物当共委。",
        "dynasty": "宋",
        "collection_info": null
    },
    {
        "title": "七月二十一夜闻韩玉汝宿城北马铺",
        "author": "梅尧臣",
        "content": "暗树秋风摆叶鸣，桃枝竹簟冷逾清。\n孤灯淡淡短亭客，半夜萧萧闻雨声。",
        "dynasty": "宋",
        "collection_info": null
    },
    {
        "title": "梦过三陵",
        "author": "梅尧臣",
        "content": "梦过汉陵间，秋风石马閒。\n当年侍臣泪，泣尽向三山。",
        "dynasty": "宋",
        "collection_info": null
    },
    {
        "title": "咏扇",
        "author": "梅尧臣",
        "content": "翦纨成薄质，谁将拟月轮。\n闵竭夏后德，同我天王仁。\n及至为时用，岂必画美人。\n何忧秋风来，退保藏其真。",
        "dynasty": "宋",
        "collection_info": null
    },
    {
        "title": "送曼叔襄城尉",
        "author": "梅尧臣",
        "content": "昔君乘紫骝，来猎荒城下。\n復乘紫骝去，不逢亭长駡。\n溪风欲涉时，山雪独归夜。\n此趣信所谙，羁官莫悲叱。",
        "dynasty": "宋",
        "collection_info": null
    },
    {
        "title": "送吴给事自许昌移淮西",
        "author": "梅尧臣",
        "content": "直道昔参辅，独将天下忧。\n忠言悟明主，退请拜诸侯。\n坐閤政方举，移藩心所求。\n蔡人迎且喜，许俗爱难留。\n夹路车徒盛，分疆禾黍秋。\n穆陵无夜闭，仁化自公修。",
        "dynasty": "宋",
        "collection_info": null
    },
    {
        "title": "亳州李密学寄御枣一箧",
        "author": "梅尧臣",
        "content": "沛谯有鉅枣，味甘蜜相差。\n其赤如君心，其大如王瓜。\n尝贡趋国门，岂及贫儒家。\n今见待士意，下异卢仝茶。\n食之无厌饫，咏德曾未涯。",
        "dynasty": "宋",
        "collection_info": null
    },
    {
        "title": "九月五日梦欧阳永叔",
        "author": "梅尧臣",
        "content": "朝镜恶白髮，夕梦对故人。\n常恨道路隔，忽喜颜色亲。\n相笑勿问年，青铜早伤神。\n鸡嚎天欲白，向者犹疑真。",
        "dynasty": "宋",
        "collection_info": null
    },
    {
        "title": "自尉氏南至京皆水及人胫",
        "author": "梅尧臣",
        "content": "陆行畏水深，舟行畏水浅。\n河流去时閤，涂潦归时践。\n事与时相违，我惭行处蹇。\n人生莫为客，为客此安免。",
        "dynasty": "宋",
        "collection_info": null
    },
    {
        "title": "九月十六日自许昌迴至京师胥平叔宋中道迓于郊外",
        "author": "梅尧臣",
        "content": "今日至国门，二子来迎我。\n适遇信陵冢，冢棘秋叶堕。\n翩翻随人飞，拂马右或左。\n谓此独无情，亦与吾意可。",
        "dynasty": "宋",
        "collection_info": null
    },
    {
        "title": "裴如晦赴河阳幕",
        "author": "梅尧臣",
        "content": "嚎风一夜动，作雪欲愁客。\n客莫苦嗟行，农望明年麦。\n方来笑语同，又是关河隔。\n主人贤且智，不待子所画。",
        "dynasty": "宋",
        "collection_info": null
    },
    {
        "title": "送韩子华十月拜扫",
        "author": "梅尧臣",
        "content": "白露已变霜，孝心竟悲恻。\n荐衣如念存，拜壠不遑息。\n带剑蓬池外，兼程困马力。\n礼毕便当还，于诚乃为得。",
        "dynasty": "宋",
        "collection_info": null
    },
    {
        "title": "送韩六玉汝宰钱塘",
        "author": "梅尧臣",
        "content": "顷寻高士庐，正值浸湖雪。\n雪中千万峯，参差县前列。\n僧居或隠见，岸树随曲折。\n惊鳬如避人，远向寒烟灭。\n潜希为子男，傥得遂疎拙。\n今逾二十年，志愿徒切切。\n方闻落君手，与我曾未别。\n景多诗莫穷，归载压车辙。",
        "dynasty": "宋",
        "collection_info": null
    },
    {
        "title": "得曾巩秀才所附滁州欧阳永叔书答意",
        "author": "梅尧臣",
        "content": "客从淮上来，往问故人信。\n袖衔藤纸书，题字远已认。\n既喜开其封，固觉减吾吝。\n新诗不作寄，乃见子所慎。\n向来能如今，岂有得观衅。\n南方岁苦热，生蝗復饥馑。\n忧心日自劳，霜髮应满鬓。\n知予欲东归，晓夕目不瞬。\n贫难久待乏，薄禄藉霑润。\n虽为委吏冗，亦自甘以进。\n相望未得亲，终朝如抱疹。",
        "dynasty": "宋",
        "collection_info": null
    },
    {
        "title": "追咏崔奉礼小园",
        "author": "梅尧臣",
        "content": "前此访君时，已观堂宇邃。\n安知中屏开，自有幽林致。\n花搴岩桂红，石擘云根翠。\n正当秋风来，不见摇落意。\n日得吟其间，何须去为吏。",
        "dynasty": "宋",
        "collection_info": null
    },
    {
        "title": "宋中道快我生女",
        "author": "梅尧臣",
        "content": "尔尝喜诅予，生女竟勿怪。\n今遂如尔口，是宜为尔快。\n亦既以言酬，固且殊眦睚。\n慰情何必男，兹语当自戒。",
        "dynasty": "宋",
        "collection_info": null
    },
    {
        "title": "咏宋中道宅椶榈",
        "author": "梅尧臣",
        "content": "青青椶榈树，散叶如车轮。\n拥萚交紫髯，岁剥岂非仁。\n用以覆雕舆，何惮克厥身。\n今植公侯第，爱惜知几春。\n完之固不长，只与荠本均。\n幸当敕园吏，披割见日新。\n是能去窘束，始得物理亲。",
        "dynasty": "宋",
        "collection_info": null
    },
    {
        "title": "咏秤",
        "author": "梅尧臣",
        "content": "圣人防争心，权衡为之设。\n后世失其平，有星徒尔列。\n物物尚可欺，铢铢不须别。\n将淳天下民，安得必毁折。",
        "dynasty": "宋",
        "collection_info": null
    },
    {
        "title": "咏象韩子华邀赋",
        "author": "梅尧臣",
        "content": "躯大力无用，远物赏驯柔。\n食刍与饮水，百倍于马牛。\n犹能络金羁，不可伏车辀。\n苍舒曾智秤，千钧空压舟。",
        "dynasty": "宋",
        "collection_info": null
    },
    {
        "title": "依韵答惠勤上人",
        "author": "梅尧臣",
        "content": "释子本乐静，宜不事物牵。\n我惭姑苏守，復赏杼山然。\n三岁与之别，其学已增前。\n忽此有来赠，老拙谬躭研。",
        "dynasty": "宋",
        "collection_info": null
    },
    {
        "title": "答显忠上人",
        "author": "梅尧臣",
        "content": "驱马傍驰道，归自许西偏。\n高车非旧贵，立避槐树边。\n心虽欲往谒，仆馁行不前。\n是甘处穷巷，晨笑微生烟。\n傥有好事者，扣门与留连。\n或有袖中诗，语熟气颇全。\n曾不类缁褐，始可令勉旃。\n京师百许寺，知几相差肩。",
        "dynasty": "宋",
        "collection_info": null
    },
    {
        "title": "送韩仲文奉使",
        "author": "梅尧臣",
        "content": "往使匈奴国，持节岂辞遥。\n朔北正苦寒，风汝与雪飘。\n燕山何处是，汉铭应已销。\n前车渡冰河，后骑鸣金镳。\n行行至穹庐，尊我不敢嚣。\n玉爵亲献酬，名裘进狐貂。\n礼成復命日，菀抑舒杨条。",
        "dynasty": "宋",
        "collection_info": null
    },
    {
        "title": "送刘司勋奉使",
        "author": "梅尧臣",
        "content": "授命出绝域，北至单于庭。\n駞鸣沙碛遥，马倦朔雪零。\n幽州古道上，胡笳应夜听。\n尝闻昔时语，南看北辰星。\n使回傥可记，乃得验天形。",
        "dynasty": "宋",
        "collection_info": null
    },
    {
        "title": "依韵和欧阳永叔秋怀拟孟郊体见寄二首  其一",
        "author": "梅尧臣",
        "content": "我居西北地，秋无东南风。\n木脱不塞望，高台空九重。\n音尘安可得，鸿鴈鸣霜中。\n日看紫苔生，乃见三经穷。\n一闻离骚篇，写尽楚客胸。\n胸怀如宝匣，夜夜吼生铜。",
        "dynasty": "宋",
        "collection_info": null
    },
    {
        "title": "依韵和欧阳永叔秋怀拟孟郊体见寄二首  其二",
        "author": "梅尧臣",
        "content": "秋思公何高，堆积自嵱嵷。\n出为悲秋辞，万仞见孤耸。\n念我老于诗，我髮实种种。\n而后伤故人，故人多作冢。\n阴风夜木嘷，窸窣闻鬼悚。\n独我忘形骸，百事乃纤冗。\n不眠霜月上，霜月如可捧。",
        "dynasty": "宋",
        "collection_info": null
    },
    {
        "title": "裴如晦自河阳至同韩玉汝谒之",
        "author": "梅尧臣",
        "content": "朝闻单骑归，径走至其第。\n扣门童仆顽，拒我色甚戾。\n不顾遂登堂，有马堂下繫。\n辨诈大呼卿，稍应西屋际。\n逡巡冠带出，青绶何曳曳。\n有似缩殻龟，藏头非得计。\n况与二三子，交分久已缔。\n恕尔避客尤，新婚復新婿。",
        "dynasty": "宋",
        "collection_info": null
    },
    {
        "title": "咏王宗说园黄木芙蓉",
        "author": "梅尧臣",
        "content": "水中兼木末，相拟有嘉花。\n玉蘂圻蒸粟，金房落晚霞。\n涉江从楚女，采菊听陶家。\n事与离骚异，吾将搴以夸。",
        "dynasty": "宋",
        "collection_info": null
    },
    {
        "title": "二马",
        "author": "梅尧臣",
        "content": "旧马十年跨，老劣多缓行。\n新驹三万钱，颇爱举蹄轻。\n不使异刍秣，均养存其情。\n君门趋早朝，风劲力已生。",
        "dynasty": "宋",
        "collection_info": null
    },
    {
        "title": "依韵和发运许主客咏影",
        "author": "梅尧臣",
        "content": "答影陶潜兴，长吟为我听。\n与之相遇日，曾不异于形。\n动静随生趣，存藏委曜灵。\n庄周疾走意，推本置诸铭。",
        "dynasty": "宋",
        "collection_info": null
    },
    {
        "title": "寄题周源员外衢州萃贤亭",
        "author": "梅尧臣",
        "content": "昨朝江南客，语子川上亭。\n有时飞雨来，不见前山青。\n卉萼人未识，鸟响日可听。\n既将迟贤者，无使童仆扃。",
        "dynasty": "宋",
        "collection_info": null
    },
    {
        "title": "答楚僧智普始与吴僧显忠来过今见二人诗进于旧矣",
        "author": "梅尧臣",
        "content": "我初见子时，子作楚人语。\n復与吴客来，音俱变齐鲁。\n乃知久处益，熏莸可同举。\n更当富于学，兹言聊以补。",
        "dynasty": "宋",
        "collection_info": null
    },
    {
        "title": "鸭雏",
        "author": "梅尧臣",
        "content": "春鸭日浮波，羽冷难伏卵。\n尝因鸡抱时，託以鸡窠暖。\n三旬殻既坼，乳毛寒胫短。\n鸡宁辨其雏，翅拥情欵欵。\n一日向水涯，所禀殊未断。\n泛然去中流，鸡呼心悹悹。\n人之苟异怀，负义不足算。\n有志在养毓，勿论报德限。",
        "dynasty": "宋",
        "collection_info": null
    },
    {
        "title": "有覩十一月七日",
        "author": "梅尧臣",
        "content": "来恨我马迟，去恨我马疾。\n马蹄尘作云，已隔粲然质。\n时时顾且遥，乱绪如有失。",
        "dynasty": "宋",
        "collection_info": null
    },
    {
        "title": "杜挺之赠端溪圆砚",
        "author": "梅尧臣",
        "content": "雪压古寺深，中有卧病客。\n访之语久清，饥马啮庭柏。\n案头蛮溪砚，其状若圆璧。\n指此欲为赠，而将助吟席。\n非意予敢贪，既拒颇不怿。\n大出楮中有，素许当自择。\n强持慰勤心，归以示朋戚。\n哂曰岂其然，为汲寒泉涤。\n涤彼僞饰物，纸干见顽石。\n清晨走髯奴，无厌愿求易。\n拜赐遂如初，明月怀吞蚀。\n微分鸜目莹，尚渍墨花碧。\n词答谓我愚，悔復料已逆。\n明日未央朝，执手笑哑哑。",
        "dynasty": "宋",
        "collection_info": null
    },
    {
        "title": "吴冲卿示和韩持国诗一卷辄以为谢",
        "author": "梅尧臣",
        "content": "叶公所好者，熟已识头角。\n一日真物来，骇汗沛且渥。\n我初见韩子，蜿蜒喷雷雹。\n子復蛟龙文，气象不可捉。\n畏怀但惊顾，得与前事较。",
        "dynasty": "宋",
        "collection_info": null
    },
    {
        "title": "范景仁席中赋莆萄",
        "author": "梅尧臣",
        "content": "朱盘何纍纍，紫乳封霜厚。\n今为马谷繁，昔酿梁州酒。\n乃知西土珍，汉使传应久。",
        "dynasty": "宋",
        "collection_info": null
    },
    {
        "title": "夜听邻家唱",
        "author": "梅尧臣",
        "content": "夜中未成寐，邻歌闻所稀。\n想像朱唇动，髣髴梁尘飞。\n误节应偷笑，窃听起披衣。\n披衣曲已终，窗月存余晖。",
        "dynasty": "宋",
        "collection_info": null
    },
    {
        "title": "宋次道得广南金橘为饷且有诗因和酬",
        "author": "梅尧臣",
        "content": "越橘如金丸，烂然已盈箧。\n谁传岭外信，尚带霜前叶。\n莫嫌道路远，得与樽俎接。\n主人无吝心，怀归予敢辄。",
        "dynasty": "宋",
        "collection_info": null
    },
    {
        "title": "李廷老席上送韩持国归许昌得早字",
        "author": "梅尧臣",
        "content": "马蹄践霜华，游国归何早。\n重裘不畏寒，况復非远道。\n谁言未顾期，登第鬓如葆。\n解装喜可知，月下金壶倒。",
        "dynasty": "宋",
        "collection_info": null
    },
    {
        "title": "送韩持国",
        "author": "梅尧臣",
        "content": "曰予非才敏，乃与世寡游。\n三四洛阳友，过半已成丘。\n晚节五六人，文行皆洁修。\n韩氏棣萼盛，于我为熏莸。\n君比众最笃，我唱君非酬。\n昔我竹轩下，破窗风飕飗。\n君时不厌过，逍遥谈未休。\n颇为俗士憎，恬不防吝尤。\n迩来我还都，君亦辞旧州。\n旧州君所隠，安得此久留。\n雪晴命驾归，使我生悲愁。\n谁见潩水上，定更不惊鸥。",
        "dynasty": "宋",
        "collection_info": null
    },
    {
        "title": "迟月",
        "author": "梅尧臣",
        "content": "迟月月已上，清光在高木。\n未能照我庭，团团隔东屋。",
        "dynasty": "宋",
        "collection_info": null
    },
    {
        "title": "风笛",
        "author": "梅尧臣",
        "content": "既殊出塞声，还非江上听。\n夜吹送悠扬，高楼月方迥。",
        "dynasty": "宋",
        "collection_info": null
    },
    {
        "title": "霜钟",
        "author": "梅尧臣",
        "content": "昔向寒溪卧，远寺撞白云。\n今也趋早朝，残月马上闻。",
        "dynasty": "宋",
        "collection_info": null
    },
    {
        "title": "鸣琴",
        "author": "梅尧臣",
        "content": "虽传古人声，不识古人意。\n古人今已远，悲哉广陵思。",
        "dynasty": "宋",
        "collection_info": null
    },
    {
        "title": "和曹光道咏直庐屏中六鹤",
        "author": "梅尧臣",
        "content": "汉家为瑞双黄鹄，只道飞翻太液池。\n不似云屏六画鹤，帝宫深处有人知。",
        "dynasty": "宋",
        "collection_info": null
    },
    {
        "title": "晚归闻韩子华见访",
        "author": "梅尧臣",
        "content": "门外多车骑，后迹乱前踪。\n谁识此来过，尘蹄重復重。\n归有野仆言，恨不故人逢。\n岂无肴酒设，所向乖所从。\n未能一往见，懒拙其必容。",
        "dynasty": "宋",
        "collection_info": null
    },
    {
        "title": "送丹阳新守李国博归洪州",
        "author": "梅尧臣",
        "content": "蔡水冬不枯，唯愁夜冰结。\n归船及暖下，穷腊未飞雪。\n淮颍地渐偏，川上云常泄。\n几日接春波，南风楚江彻。\n拜亲怀郡章，予慕嗟才劣。",
        "dynasty": "宋",
        "collection_info": null
    },
    {
        "title": "食荠",
        "author": "梅尧臣",
        "content": "世羞食荠贫，食荠我所甘。\n适见采荠人，自出国门南。\n土蠹瘦铁刀，霜乱青竹篮。\n携持入冻池，挑以根叶参。\n手龟不自饱，食此尚可惭。\n肥羔朱尾鱼，腥羶徒尔贪。",
        "dynasty": "宋",
        "collection_info": null
    },
    {
        "title": "甘陵乱",
        "author": "梅尧臣",
        "content": "甘陵兵乱百物灰，火光属天声如雷。\n雷声三日屋瓦摧，杀人不问婴与孩。\n守官迸走藏浮埃，后日稍稍官军来。\n围城几匝如重镅，万甲雪色停皑皑。\n孰敢专辄但取裁，黄土始坚难速颓。",
        "dynasty": "宋",
        "collection_info": null
    },
    {
        "title": "夜饮席上赋松子",
        "author": "梅尧臣",
        "content": "风松有霜子，吹落幽人庭。\n幽人畏狼藉，日扫出岩扃。\n谁将称远物，乃信涉沧溟。",
        "dynasty": "宋",
        "collection_info": null
    },
    {
        "title": "送李审言殿丞归河阳",
        "author": "梅尧臣",
        "content": "大河冬合时，上可驰车马。\n子归从桥安，黄流在冰下。\n况命使于家，其美世为寡。\n是宜饬以行，慰此怀慕者。",
        "dynasty": "宋",
        "collection_info": null
    },
    {
        "title": "送王宗说寺丞归南京",
        "author": "梅尧臣",
        "content": "晏岁欲飞雪，满天含冻云。\n犯寒单骑速，猎吹紫裘熏。\n庭鹊还先喜，池鸿去始闻。\n公应问贫贱，善说莫如君。",
        "dynasty": "宋",
        "collection_info": null
    },
    {
        "title": "李审言将归河阳值雪遗金波酒",
        "author": "梅尧臣",
        "content": "朔吹卷天吼，远郊无鸟飞。\n忽惊门户白，昨夜打窗微。\n闾巷我方懒，关山君独归。\n翻能寄醇酎，为此解寒威。",
        "dynasty": "宋",
        "collection_info": null
    },
    {
        "title": "对雪忆往岁钱塘西湖访林逋三首  其一",
        "author": "梅尧臣",
        "content": "昔乘野艇向湖上，泊岸去寻高士初。\n折竹压篱曾碍过，却寻松下到茅庐。",
        "dynasty": "宋",
        "collection_info": null
    },
    {
        "title": "对雪忆往岁钱塘西湖访林逋三首  其二",
        "author": "梅尧臣",
        "content": "旋烧枯栗衣犹湿，去爱峯前有径开。\n日暮更寒归欲懒，无端撩乱入船来。",
        "dynasty": "宋",
        "collection_info": null
    },
    {
        "title": "对雪忆往岁钱塘西湖访林逋三首  其三",
        "author": "梅尧臣",
        "content": "樵童野犬迎人后，山葛棠梨案酒时。\n不畏尖风吹入牖，更教床畔觅鸱夷。",
        "dynasty": "宋",
        "collection_info": null
    },
    {
        "title": "送鄞宰王殿丞",
        "author": "梅尧臣",
        "content": "君行问埼鲒，殊物可讲解。\n一寸明月腹，中有小碧蟹。\n生意各臑臑，黔角容夬夬。\n愿言宽赋刑，越俗久疲惫。",
        "dynasty": "宋",
        "collection_info": null
    },
    {
        "title": "元日朝",
        "author": "梅尧臣",
        "content": "万国诸侯振玉珂，踏云朝会雪初过。\n欲闻凤管天边度，数听鸡人楼上歌。\n放仗旌旗方偃亚，迴头宫阙更嵯峨。\n谬陪王属曾何补，泛泛惭同上下波。",
        "dynasty": "宋",
        "collection_info": null
    },
    {
        "title": "答祖择之遗新罗墨",
        "author": "梅尧臣",
        "content": "海上老松苑，霹雳烧瘦龙。\n胡人犀皮胶，团煤烟膏浓。\n色夺阳乌翅，来涉溟渤重。\n君获乃为赠，我谬虫鸟踪。\n且作异土玩，不愧西域筇。",
        "dynasty": "宋",
        "collection_info": null
    },
    {
        "title": "对残雪怀欧阳永叔",
        "author": "梅尧臣",
        "content": "穷腊一尺雪，跨春气逾严。\n童仆苦病瘃，庭户无与杴。\n日消夜復冻，霰积泥相腌。\n懒出独怀远，何由寄江帆。",
        "dynasty": "宋",
        "collection_info": null
    },
    {
        "title": "寄题时上人碧云堂",
        "author": "梅尧臣",
        "content": "望望佳人来，未来云已暮。\n当时千里恨，不独看云故。\n何此启虚堂，定知吟秀句。\n还会古人心，古人非特赋。",
        "dynasty": "宋",
        "collection_info": null
    },
    {
        "title": "和宋中道元夕二首  其一",
        "author": "梅尧臣",
        "content": "结山当衢面九门，华灯满国月半昏。\n春泥踏尽游人繁，鸣跸下天歌吹喧。\n深坊静曲走车辕，争前斗盛亡卑尊。\n靓妆丽服何柔温，交观互视各吐吞。\n磨肩一过难久存，眼尾获笑迷精魂。\n貂裘比比王侯孙，夜阑鞍马相驰奔。",
        "dynasty": "宋",
        "collection_info": null
    },
    {
        "title": "和宋中道元夕二首  其二",
        "author": "梅尧臣",
        "content": "春风来解吹残雪，灯烛迎阳万户燃。\n竟看繁星在平地，不妨明月满中天。\n赭袍已向端门御，仙曲初闻法部传。\n车马不閒通曙色，康庄时见拾珠钿。",
        "dynasty": "宋",
        "collection_info": null
    },
    {
        "title": "李国博遗浙姜建茗",
        "author": "梅尧臣",
        "content": "吴姜渍吴糟，越茗苞越箨。\n咀辛聊案杯，啜味可奴酪。\n但拜故人贶，何言为物薄。\n我心易厌足，不比填沟壑。",
        "dynasty": "宋",
        "collection_info": null
    },
    {
        "title": "送临江胥令",
        "author": "梅尧臣",
        "content": "初从桃源还，却向竟陵去。\n今作中州官，山水不曾饫。\n且当传竹枝，莫学乘篮轝。\n云木杜鹃时，千岩响行处。",
        "dynasty": "宋",
        "collection_info": null
    },
    {
        "title": "寄题滁州醉翁亭",
        "author": "梅尧臣",
        "content": "琅琊谷口泉，分流漾山翠。\n使君爱泉清，每来泉上醉。\n醉缨濯潺湲，醉吟异憔悴。\n日暮使君归，野老纷纷至。\n但留山鸟啼，与伴松间吹。\n借问结庐何，使君游息地。\n借问醉者何，使君閒适意。\n借问镌者何，使君自为记。\n使君能若此，吾诗不言刺。",
        "dynasty": "宋",
        "collection_info": null
    },
    {
        "title": "戊子正月二十六日夜梦",
        "author": "梅尧臣",
        "content": "自我再婚来，二年不入梦。\n昨宵见颜色，中夕生悲痛。\n暗灯露微明，寂寂照梁栋。\n无端打窗雪，更被狂风送。",
        "dynasty": "宋",
        "collection_info": null
    },
    {
        "title": "赐绯鱼",
        "author": "梅尧臣",
        "content": "蹉跎四十七，腰间始悬鱼。\n茜袍虽可贵，髮短齿已疎。\n儿女眼未识，竞来牵人裾。\n不知外朝众，君恩惭有余。",
        "dynasty": "宋",
        "collection_info": null
    },
    {
        "title": "和答韩子华饷子鱼",
        "author": "梅尧臣",
        "content": "南方海物难具名，子鱼珍美无与并。\n完鳞全乙异臭腥，素盐渍曝生花轻。\n其头戢戢筠箧盈，出自通印时所评。\n远涉川陆来都城，亲宾交遗已见情。\n食指尝动吾窃惊，果获异味亦足明。",
        "dynasty": "宋",
        "collection_info": null
    },
    {
        "title": "和答韩奉礼饷荔枝",
        "author": "梅尧臣",
        "content": "韩盛人所希，四海馈名物。\n韩復未疎予，分珍曾不一。\n莆阳荔子干，皱殻红钉密。\n存甘尚可嘉，本味固已失。\n遥思海树繁，带露摘初日。\n安得穆王骏，能置万里疾。",
        "dynasty": "宋",
        "collection_info": null
    },
    {
        "title": "闰正月二日夜张氏纳妇",
        "author": "梅尧臣",
        "content": "婚姻贵及时，周有摽梅诗。\n雪后花争发，人归室且宜。\n坐中传漏鼓，户外转星旗。\n环佩遥闻出，当修庙见仪。",
        "dynasty": "宋",
        "collection_info": null
    },
    {
        "title": "酌别谢通微判官兼怀欧阳永叔",
        "author": "梅尧臣",
        "content": "识君童稚时，而今君齿壮。\n不见二十年，颜貌已非向。\n亲戚多零落，欲语还悲怆。\n更问平生交，久从滁水上。\n君又滁水归，寄音倾桂酿。\n傥復二十年，吾焉保无恙。",
        "dynasty": "宋",
        "collection_info": null
    },
    {
        "title": "和永叔郡斋闻百舌",
        "author": "梅尧臣",
        "content": "响舌能令百鸟羞，听时丹杏发山邮。\n春云不定雨来急，湿翅苍茫高树头。",
        "dynasty": "宋",
        "collection_info": null
    },
    {
        "title": "送陶太博通判广信军",
        "author": "梅尧臣",
        "content": "平时易水头，不復起边愁。\n壮士去来久，寒波空自流。\n临塘移鹭羽，隔戍见毡裘。\n半似江南美，军和胜宴游。",
        "dynasty": "宋",
        "collection_info": null
    },
    {
        "title": "答王太祝卷",
        "author": "梅尧臣",
        "content": "朝迴泥涂不可出，饥马倦仆驱之顽。\n闭门独与古人语，黄卷未终闻扣关。\n贤哉公族肯来顾，诗袖大篇令我删。\n珠光玉莹绝瑕颣，强欲指擿徒羞颜。\n自同培塿最浅狭，安得与子论丘山。",
        "dynasty": "宋",
        "collection_info": null
    },
    {
        "title": "送张太博通判袁州",
        "author": "梅尧臣",
        "content": "君非身尤谪南州，南方尚鬼其俗偷。\n蛇为邻，虎为陬，丹茅苦竹深幽幽。\n邑人祠鬼拜古树，竹杯一仰来烹牛。\n牛死啮戄常不幸，谁得禁止专锄钩。\n借曰未信君且往，民将语怪君听不。\n仰山头，有行舟。",
        "dynasty": "宋",
        "collection_info": null
    },
    {
        "title": "依韵和宋中道雨夜",
        "author": "梅尧臣",
        "content": "暗惊料峭寒，春雪兼春雨。\n知胜早朝人，閒眠不开户。\n丘壑岂无容，泥涂还自取。\n谁吟何逊诗，不觉逢逢鼓。",
        "dynasty": "宋",
        "collection_info": null
    },
    {
        "title": "读裴如晦万里集书其后",
        "author": "梅尧臣",
        "content": "君自万里迴，遂成万里集。\n其诗二百篇，文字必已立。\n定应侔前人，未尝有蹈袭。\n古溪蛮铁刀，出冢土花涩。\n谁将饰以玉，镡上光熠熠。\n宋子序其端，精悍孰钳挚。\n搜新造空蒙，俗眼不得入。\n示予要赋之，短戈惭后执。",
        "dynasty": "宋",
        "collection_info": null
    },
    {
        "title": "见胥平叔",
        "author": "梅尧臣",
        "content": "历君门兮九重，云黕黕兮欲雨。\n隠翠幕兮观予，心眷眷兮不语。",
        "dynasty": "宋",
        "collection_info": null
    },
    {
        "title": "宣麻",
        "author": "梅尧臣",
        "content": "彬美下一国，曾无相印酬。\n莫惊除拜峻，自是战功优。\n壮士颇知勇，诸儒方贵谋。\n淮西封亦薄，裴度死生羞。",
        "dynasty": "宋",
        "collection_info": null
    },
    {
        "title": "胧月",
        "author": "梅尧臣",
        "content": "夜晴初见月，云薄未分明。\n高树尚无影，远鸿时有声。\n下阶嫌履湿，闭户认苔生。\n寂寂墙阴暝，更长已渐倾。",
        "dynasty": "宋",
        "collection_info": null
    },
    {
        "title": "兵",
        "author": "梅尧臣",
        "content": "太平无战阵，汉卒久生骄。\n金甲不曾擐，犀弓应自调。\n嗟为燎原火，终作覆巢枭。\n若使威刑立，三军岂敢嚣。",
        "dynasty": "宋",
        "collection_info": null
    },
    {
        "title": "泥",
        "author": "梅尧臣",
        "content": "一夜添春雨，中衢长旧泥。\n屐黏忧折齿，马滑畏颠蹄。\n去啄从江鹤，相呼任竹鸡。\n朝来放朝请，始与逸人齐。",
        "dynasty": "宋",
        "collection_info": null
    },
    {
        "title": "闻韩仲文使归",
        "author": "梅尧臣",
        "content": "传道使车迴，柳条黄未开。\n晓寒非绝漠，春色近章台。\n名马北方至，宾鸿南国来。\n明朝斋祓见，天子始称才。",
        "dynasty": "宋",
        "collection_info": null
    },
    {
        "title": "未晴",
        "author": "梅尧臣",
        "content": "未晴初止雨，蒸润尚侵衣。\n缺月如羞出，荒云不肯归。\n杏花朱欲绽，梅萼雪将稀。\n远鴈来何急，衝风湿翅飞。",
        "dynasty": "宋",
        "collection_info": null
    },
    {
        "title": "夜阴",
        "author": "梅尧臣",
        "content": "月色明还暗，云寒散復浓。\n古堂移魍魉，积雾合蛟龙。\n湿菌飞萤出，苍苔上朽重。\n独吟嗟向老，气涩觉偏慵。",
        "dynasty": "宋",
        "collection_info": null
    },
    {
        "title": "夜晴",
        "author": "梅尧臣",
        "content": "新晴月正明，频听夜乌惊。\n未向高枝稳，时为绕树声。\n羣飞自纷泊，众鸟不屏营。\n躁静于焉见，谁能度物情。",
        "dynasty": "宋",
        "collection_info": null
    },
    {
        "title": "古鑑",
        "author": "梅尧臣",
        "content": "古鑑得荒冢，土花全未磨。\n背菱尖尚在，鼻兽角微讹。\n月暗虾𢋙蚀，尘昏魍魉过。\n但令光彩发，表裏是山河。",
        "dynasty": "宋",
        "collection_info": null
    },
    {
        "title": "橐駞",
        "author": "梅尧臣",
        "content": "鸣駞出西域，衔尾自连连。\n汉驿凌云去，胡人踏雪牵。\n常时识风候，过碛辨沙泉。\n老觉肉封侧，犹蒙锦帕鲜。",
        "dynasty": "宋",
        "collection_info": null
    },
    {
        "title": "李庭老许遗结丝勒帛",
        "author": "梅尧臣",
        "content": "纫丝作长带，正胜茱萸纹。\n冉冉仍垂绋，𤎥𤎥自有熏。\n鲜华非称我，修饰未如君。\n曾不日来取，贤哉知礼云。",
        "dynasty": "宋",
        "collection_info": null
    },
    {
        "title": "贫",
        "author": "梅尧臣",
        "content": "生甘类原宪，死不学陶朱。\n但乐诗书在，未忧钟鼎无。\n耻随波上下，难免鬼歔歈。\n陋巷曲肱者，终朝还似愚。",
        "dynasty": "宋",
        "collection_info": null
    },
    {
        "title": "行僧",
        "author": "梅尧臣",
        "content": "风衣何揭揭，有若瓠叶翻。\n尘土不远去，白云藏石门。",
        "dynasty": "宋",
        "collection_info": null
    },
    {
        "title": "送范景仁学士归蜀焚黄",
        "author": "梅尧臣",
        "content": "苍山过秦梁，山尽见川陆。\n下马古成都，访垄得乔木。\n扫箨开奠席，陨泪湿俎肉。\n当时相如归，徒自盛车毂。\n不问有是为，事乃今古独。\n还因问耆旧，亦莫遗隠卜。\n荒祠古柏下，残月杜鹃哭。\n凭君约史笔，书作西来目。",
        "dynasty": "宋",
        "collection_info": null
    },
    {
        "title": "送宋中道郑州拜扫",
        "author": "梅尧臣",
        "content": "酣酣道旁杏，戢戢壠上柏。\n不知烟火禁，但感风露易。\n开关扫墓隧，向树繫车軶。\n洒泪有余悲，麒麟高几尺。",
        "dynasty": "宋",
        "collection_info": null
    },
    {
        "title": "送韩子华归许昌",
        "author": "梅尧臣",
        "content": "不值风雨暴，杏过梨已开。\n社后清明前，燕与人归来。\n湖中水方漫，谁共泛其隈。\n傥有问顦顇，顦顇未忘杯。",
        "dynasty": "宋",
        "collection_info": null
    },
    {
        "title": "燕",
        "author": "梅尧臣",
        "content": "涎涎隻来燕，飞飞自舞空。\n轻如汉家后，斜避楚台风。\n斗折撩沙觜，相高接草虫。\n向人全不畏，切莫入吴宫。",
        "dynasty": "宋",
        "collection_info": null
    },
    {
        "title": "送周衍长官知辽州",
        "author": "梅尧臣",
        "content": "二月辽阳去，辽阳草未生。\n春风吹胡沙，捲起黄云平。\n土人耕耨晚，种黍何时成。\n塞地寒且薄，百役子宜轻。",
        "dynasty": "宋",
        "collection_info": null
    },
    {
        "title": "寒食",
        "author": "梅尧臣",
        "content": "坟冢徧青山，高低占原谷。\n向来路已荒，今迷问樵牧。\n涉水到云林，隔岗闻近哭。\n沃酒白杨下，悲风何飋飋。\n雨止梨园残，鸠声在茅屋。",
        "dynasty": "宋",
        "collection_info": null
    },
    {
        "title": "依韵和太祝同诸君游园湖见寄",
        "author": "梅尧臣",
        "content": "阳春何处来，客自商丘至。\n一唱新辞工，始见故人意。\n园林谁与游，卉木欣已媚。\n花上有微阴，水边无近思。\n遥怜数觞豆，何必亲歌吹。\n牧马忆当时，招延遗旧地。\n不逢浮沼雁，但见衔鱼翠。\n日予谬词律，答句嗟芜累。\n安能接贤彦，乐事联轻骑。\n独不负春风，尘缨此怀愧。",
        "dynasty": "宋",
        "collection_info": null
    },
    {
        "title": "闻学士院试含桃荐寝庙诗拟作",
        "author": "梅尧臣",
        "content": "交交鸣谷鸟，粲粲熟荆桃。\n寝庙此先荐，离宫将以遨。\n既同羞俎实，且异献溪毛。\n露颗明朝日，朱光逼赭袍。\n戴经传自久，汉令着方高。\n天子从兹食，羣臣赐亦叨。",
        "dynasty": "宋",
        "collection_info": null
    },
    {
        "title": "韩子华约游园上马后雨作遂归",
        "author": "梅尧臣",
        "content": "谁约玩春物，狂风云骤开。\n摆丛多落蕊，蔽路足昏埃。\n逆水燕迎雨，将生鹅怕雷。\n嵇康今转懒，骑马半途迴。",
        "dynasty": "宋",
        "collection_info": null
    },
    {
        "title": "大风",
        "author": "梅尧臣",
        "content": "夜风昼不止，天理何可常。\n正当春木荣，摆磨枝叶伤。\n东皇务长养，乃值此物狂。\n曷不诉于帝，斥之出远方。\n风伯有罪五，孰肯进皂囊。\n往时岁苦旱，救热雨欲滂。\n吹之不使下，云雷遂深藏。\n復摇江海波，白日沈舟航。\n又卷关塞沙，千里填河隍。\n拔木与退鹢，书传言已详。\n今者天柔和，煦煦皆敷芳。\n独尔何不仁，嚎怒事雄强。\n既其背天时，诛殛固所当。\n鸢鸣兼虎啸，助恶党亦昌。",
        "dynasty": "宋",
        "collection_info": null
    },
    {
        "title": "春风",
        "author": "梅尧臣",
        "content": "常愁春云低，谁料春风恶。\n摇扇无定响，折干时闻落。\n吹花拥细草，送雨来高阁。\n江燕倚身轻，逆飞前復却。",
        "dynasty": "宋",
        "collection_info": null
    },
    {
        "title": "送侯寺丞知巩县",
        "author": "梅尧臣",
        "content": "伊洛合河流，正临归巩路。\n崖壁人畏崩，芹泥岸长固。\n山迴邑郭见，马入云烟暮。\n宰兹虽所淹，况与乡党附。",
        "dynasty": "宋",
        "collection_info": null
    },
    {
        "title": "宋次道家摘宝相花归清平里",
        "author": "梅尧臣",
        "content": "往岁见此花开迟，手撷羣芳因醉嗅。\n今来须约烂漫看，及过风雨又已后。\n主人为我特殷勤，架底深深掇孤秀。\n密枝阴蔓不争开，薄红细叶尖相斗。\n先时已落已扫除，最晚堪怜子所厚。\n呼童归遗不可缓，金盘付与急奔骤。\n暮还已见映雪髻，初拈尚觉香在袖。\n官桥夜市正沽酒，沽酒共赏莫待昼。",
        "dynasty": "宋",
        "collection_info": null
    },
    {
        "title": "送南京签判寇中舍",
        "author": "梅尧臣",
        "content": "东风莫迎船，船下黄流急。\n送车犹未动，顾棹已不及。\n离宫佳气盘，宾幙平时入。\n因君报亲旧，将去江南邑。",
        "dynasty": "宋",
        "collection_info": null
    },
    {
        "title": "送韩奉礼随侍之许昌",
        "author": "梅尧臣",
        "content": "岸之侧，多菖蒲。\n岸之下，多乳鱼。\n乳鱼可以馔，菖蒲可以葅。\n羡君调膳去且乐，因使无忘寄我书。",
        "dynasty": "宋",
        "collection_info": null
    },
    {
        "title": "金明池游",
        "author": "梅尧臣",
        "content": "三月天池上，都人袨服多。\n水明摇碧玉，岸响集灵鼍。\n画舸龙延尾，长桥霓饮波。\n苑光花粲粲，女齿笑瑳瑳。\n行袂相朋接，游肩与贱摩。\n津楼金间采，幄殿锦文窠。\n挈榼车傍缀，归郎马上歌。\n川鱼应望幸，几日翠华过。",
        "dynasty": "宋",
        "collection_info": null
    },
    {
        "title": "和应之还邑道中见寄",
        "author": "梅尧臣",
        "content": "向老思旧交，欲见恨无翅。\n前时君来都，欣喜乃一至。\n亦既勤我怀，酌酒去拘忌。\n自从离洛阳，此会无三四。\n谢尹最贤豪，已嗟存没异。\n因酬马上篇，遂写相逢意。",
        "dynasty": "宋",
        "collection_info": null
    },
    {
        "title": "送韩仲文知许州",
        "author": "梅尧臣",
        "content": "孰不为太守，所荣归故乡。\n僚官诧旧识，邸吏窥新章。\n前去别马上，今仰立道傍。\n野老拜车尘，里人持壶浆。\n至家埙篪美，谒壠云日光。\n盛事难尽书，且举国门觞。",
        "dynasty": "宋",
        "collection_info": null
    },
    {
        "title": "送薛殿丞知达州",
        "author": "梅尧臣",
        "content": "远郡古通川，云烟秀重迭。\n江从巴蜀来，山与岷峨接。\n啼鸟异方音，青林四时叶。\n使君当问俗，市贾皆红颊。",
        "dynasty": "宋",
        "collection_info": null
    },
    {
        "title": "依韵朱学士廉叔忆颖川西湖春色寄献尚书晏公且将有宛丘之命",
        "author": "梅尧臣",
        "content": "物景有先后，春工无旧新。\n追欢成杳霭，寄咏苦逡巡。\n湖水与濠接，岸亭将寺邻。\n艳花簪舞髻，弱藻罥重缗。\n客奏桓伊笛，人歌柳恽苹。\n何尝烦几案，自得去埃尘。\n纵语曾忘倦，从游未觉频。\n赋诗高压古，下笔敏如神。\n每想魂俱往，终知梦是因。\n广骚常慕屈，感遇亦希陈。\n借问摛词者，当时别乘人。\n喜公移幕府，连赏二州春。",
        "dynasty": "宋",
        "collection_info": null
    },
    {
        "title": "集英殿赐百官宴以雨放",
        "author": "梅尧臣",
        "content": "春来无点雨，三月始闻雷。\n晓殿鸣檐急，羣公罢食迴。\n燕迎风翅健，马踏雾泥开。\n晚觉微阳透，飞光上绿槐。",
        "dynasty": "宋",
        "collection_info": null
    },
    {
        "title": "送陈太祝归河阳",
        "author": "梅尧臣",
        "content": "羸马度关去，夜向河桥归。\n水风来何急，吹裂游子衣。\n到家莫久留，速书赴礼闱。\n大对必有藴，时哉无阔稀。",
        "dynasty": "宋",
        "collection_info": null
    },
    {
        "title": "送祖择之秘丞知海州",
        "author": "梅尧臣",
        "content": "骥有千里足，不使千里驰。\n人有抱长才，亦復不得施。\n去去作守长，政化尚可为。\n勿云海滨陋，岂无彼黔黎。\n事举讼必简，安能忘酒巵。\n水物错在俎，咸腥应自宜。\n朐山日相对，亦莫厌其卑。\n苍翠入画戟，浓淡若秀眉。\n但向此中乐，用舍乃繫时。",
        "dynasty": "宋",
        "collection_info": null
    },
    {
        "title": "戊子三月二十一日殇小女称称三首  其一",
        "author": "梅尧臣",
        "content": "生汝父母喜，死汝父母伤。\n我行岂有亏，汝命何不长。\n鸦雏春满窠，蜂子夏满房。\n毒螫与恶噪，所生遂飞扬。\n理固不可诘，泣泪向苍苍。",
        "dynasty": "宋",
        "collection_info": null
    },
    {
        "title": "戊子三月二十一日殇小女称称三首  其二",
        "author": "梅尧臣",
        "content": "蓓蕾树上花，莹絜昔婴女。\n春风不长久，吹落便归土。\n娇爱命亦然，苍天不知苦。\n慈母眼中血，未干同两乳。",
        "dynasty": "宋",
        "collection_info": null
    },
    {
        "title": "戊子三月二十一日殇小女称称三首  其三",
        "author": "梅尧臣",
        "content": "高广五寸棺，埋此千岁恨。\n至爱割难断，刚性挫以钝。\n泪伤染衣班，花惜落蔕嫩。\n天地既许生，生之何遽困。",
        "dynasty": "宋",
        "collection_info": null
    },
    {
        "title": "与用文师",
        "author": "梅尧臣",
        "content": "师名学佛者，何乃爱吾诗。\n吾方嗟世人，各各事奔驰。\n苍鹰绝海至，不异攫鼠鸱。\n所趋有远近，所向皆馁饥。\n潄水对无语，风动庭树枝。",
        "dynasty": "宋",
        "collection_info": null
    },
    {
        "title": "送吴冲卿学士归蔡州",
        "author": "梅尧臣",
        "content": "孟夏日南归，马耳竖迎风。\n急雨不及避，断霓明向东。\n古城汝水傍，化俗寄我公。\n君今去拜庆，酥酪美将同。",
        "dynasty": "宋",
        "collection_info": null
    },
    {
        "title": "下土桥送刁景纯忽大风韩子华先归遗其小方巾明日持还副以此诗",
        "author": "梅尧臣",
        "content": "昨日汴水头，共饯东去人。\n暴风吹黄沙，对面不相亲。\n归来乘大马，误掷小方巾。\n平明驰奴还，偷样古逼真。",
        "dynasty": "宋",
        "collection_info": null
    },
    {
        "title": "刁景纯期水门再别以风雨不往",
        "author": "梅尧臣",
        "content": "饯客客未至，明朝当更来。\n风雨寻船懒，车马向城迴。\n乌帽吹觉重，清樽想谁开。\n终期江上见，俗礼聊损裁。",
        "dynasty": "宋",
        "collection_info": null
    },
    {
        "title": "韩子华访石昌言不遇石有诗韩邀和答",
        "author": "梅尧臣",
        "content": "尝闻载酒者，去访子云居。\n乃值徒御出，遂令谈笑虚。\n为黍宁乏具，题凤岂有诸。\n一听负荆语，还想蔺相如。",
        "dynasty": "宋",
        "collection_info": null
    },
    {
        "title": "舟中夜听汴河水声",
        "author": "梅尧臣",
        "content": "夏雨涨黄流，夜鸣邻船柁。\n乘危冒险人，不识西山饿。",
        "dynasty": "宋",
        "collection_info": null
    },
    {
        "title": "逢王公慥太博",
        "author": "梅尧臣",
        "content": "驽马不惜蹄，出门莫畏泥。\n泥中逢故友，十载相乖睽。\n但怪苍鬓色，斑斑俯铁骊。\n少立不及语，交策或东西。\n向晚我还舟，君来访长堤。\n对论出处迹，存没生悲啼。\n勿言少壮日，志意吐虹霓。\n而今七不堪，懒又甚于嵇。",
        "dynasty": "宋",
        "collection_info": null
    },
    {
        "title": "寄题洪州慈济师西轩",
        "author": "梅尧臣",
        "content": "西轩无落晖，所頼西庭竹。\n竹间有古叶，竹上有繁绿。\n夜雨一洗梢，朝阳似晞沐。\n焚香爱此心，自不同诸俗。",
        "dynasty": "宋",
        "collection_info": null
    },
    {
        "title": "送谢着作归陈州",
        "author": "梅尧臣",
        "content": "骐骥泥中行，偶蹶未千里。\n终当至高衢，尚苦泥行耻。\n今归雨蒙蒙，嘶鸣欲何止。\n乃念彼名驹，近在清川涘。\n他日见腾骧，驽枥此垂耳。",
        "dynasty": "宋",
        "collection_info": null
    },
    {
        "title": "和石昌言学士官舍十题 病竹",
        "author": "梅尧臣",
        "content": "水边移得已伤根，枝叶如枯生意少。\n主人不使荒秽侵，遂长琅玕胜凡草。",
        "dynasty": "宋",
        "collection_info": null
    },
    {
        "title": "和石昌言学士官舍十题 石榴花",
        "author": "梅尧臣",
        "content": "春花开尽见深红，夏叶始繁明浅绿。\n祇知结子熟秋霖，不识来时有筇竹。",
        "dynasty": "宋",
        "collection_info": null
    },
    {
        "title": "和石昌言学士官舍十题 薏苡",
        "author": "梅尧臣",
        "content": "叶如华黍实如珠，移种官庭特葱蒨。\n但蠲病渴付相如，勿恤谤言归马援。",
        "dynasty": "宋",
        "collection_info": null
    },
    {
        "title": "和石昌言学士官舍十题 石兰",
        "author": "梅尧臣",
        "content": "言石曾非石上生，名兰乃是兰之类。\n疗痾炎帝与书功，纫佩楚臣空有意。",
        "dynasty": "宋",
        "collection_info": null
    },
    {
        "title": "和石昌言学士官舍十题 萱草",
        "author": "梅尧臣",
        "content": "人心与草不相同，安有树萱忧自释。\n若言忧及此能忘，乃是人心为物易。",
        "dynasty": "宋",
        "collection_info": null
    },
    {
        "title": "和石昌言学士官舍十题 葵花",
        "author": "梅尧臣",
        "content": "此心生不背朝日，肯信众草能蘙之。\n真似节旄思属国，向来零落谁能持。",
        "dynasty": "宋",
        "collection_info": null
    },
    {
        "title": "和石昌言学士官舍十题 蔬畦",
        "author": "梅尧臣",
        "content": "手自除荒手自锄，葱鍼已插壅薤本。\n朝芸夕灌岂不勤，比食翦苗闲且稳。",
        "dynasty": "宋",
        "collection_info": null
    },
    {
        "title": "和石昌言学士官舍十题 水红",
        "author": "梅尧臣",
        "content": "江天淡淡江水平，江岸有花红作穗。\n今日特向都城开，昼时只合衔鱼翠。",
        "dynasty": "宋",
        "collection_info": null
    },
    {
        "title": "和石昌言学士官舍十题 甘菊",
        "author": "梅尧臣",
        "content": "世言此解制颓龄，便当园蔬春竞种。\n到秋犹得泛其英，烂醉莫辞官有俸。",
        "dynasty": "宋",
        "collection_info": null
    },
    {
        "title": "和石昌言学士官舍十题 兰",
        "author": "梅尧臣",
        "content": "楚泽多兰人未辩，尽以清香为比拟。\n萧茅杜若亦莫分，唯取芳声袭衣美。",
        "dynasty": "宋",
        "collection_info": null
    },
    {
        "title": "勉致仕李秘监",
        "author": "梅尧臣",
        "content": "渊明归柴桑，家贫食不足。\n当其勇去时，不待秫稻熟。\n借问何以然，实耻暂屈辱。\n公常为近臣，曾不辄媚曲。\n一缘府舍灾，遂使还秩禄。\n禄仕四十年，内乏釜钟粟。\n归来託四邻，恓恓无片屋。\n去就异前人，其义已介独。\n譬之食嗟来，应自甘退缩。\n当营负郭田，渐可事水竹。",
        "dynasty": "宋",
        "collection_info": null
    },
    {
        "title": "送施景仁太博提点江南坑冶",
        "author": "梅尧臣",
        "content": "楚山岂无铜，楚匠岂不工。\n大鑪常乏铸，碧丱那得充。\n积弊在乡县，孰肯以利笼。\n君今承诏行，谕民当得中。\n苟能使之发，亦莫取之穷。\n此乃事可久，山深山自通。",
        "dynasty": "宋",
        "collection_info": null
    },
    {
        "title": "夜泊虹县同施景仁太博河上纳凉书事",
        "author": "梅尧臣",
        "content": "与君爱清风，移榻就明月。\n月落见星繁，星繁如昼热。\n霑衣轻露坠，响岸崩湍啮。\n坐思都城时，谁许脚不韈。",
        "dynasty": "宋",
        "collection_info": null
    },
    {
        "title": "施景仁邀咏泗州普照王寺古桧",
        "author": "梅尧臣",
        "content": "来寻淮上寺，老桧莫知年。\n劫火已镕像，樛枝宁改烟。\n根拏怪石入，节駮苍苔坚。\n欲问浮波箭，空嗟此独传。",
        "dynasty": "宋",
        "collection_info": null
    },
    {
        "title": "送王判官同提点坑冶",
        "author": "梅尧臣",
        "content": "地虽不爱宝，利在与民共。\n务国不务民，傥有安得用。\n孟氏美王囿，其说久已诵。\n聊此陈薄言，忉怛不能重。",
        "dynasty": "宋",
        "collection_info": null
    },
    {
        "title": "淮雨",
        "author": "梅尧臣",
        "content": "雨脚射淮鸣万镞，跳点起沤鱼乱目。\n湿帆远远来未收，云漏斜阳生半幅。",
        "dynasty": "宋",
        "collection_info": null
    },
    {
        "title": "舟次山阳呈王宗说寺丞",
        "author": "梅尧臣",
        "content": "远客虽有乐，莫如逢故人。\n夜怀夷门时，月照楚水滨。\n自居扁舟上，随处与船邻。\n宜将到此日，因使报朋亲。",
        "dynasty": "宋",
        "collection_info": null
    },
    {
        "title": "送崔黄臣寺丞宰临海",
        "author": "梅尧臣",
        "content": "补官桐庐时，已饱严陵钓。\n进吏六百石，又得临海峤。\n因之论出处，足以见风调。\n洪潮可登观，万里涨川窍。\n收缩向何归，由来人莫料。\n凭君能赋才，庶或穷其妙。",
        "dynasty": "宋",
        "collection_info": null
    },
    {
        "title": "楚童",
        "author": "梅尧臣",
        "content": "楚童能捕鱼，乃在水边居。\n手取眼不顾，情知獭未如。\n鬓上浮萍草，点点绿有余。\n既挈不暇理，归来莫取渠。",
        "dynasty": "宋",
        "collection_info": null
    },
    {
        "title": "杂诗绝句十七首  其一",
        "author": "梅尧臣",
        "content": "蛙行动萍叶，误观作游鱼。\n稍稍引两股，已变科斗书。",
        "dynasty": "宋",
        "collection_info": null
    },
    {
        "title": "杂诗绝句十七首  其二",
        "author": "梅尧臣",
        "content": "青草生水中，日日随水长。\n水落何所依，撩乱为宿莽。",
        "dynasty": "宋",
        "collection_info": null
    },
    {
        "title": "杂诗绝句十七首  其三",
        "author": "梅尧臣",
        "content": "有虫託断葑，断葑日夕流。\n不知止息处，随夫非自由。",
        "dynasty": "宋",
        "collection_info": null
    },
    {
        "title": "杂诗绝句十七首  其四",
        "author": "梅尧臣",
        "content": "荒水浸篱根，篱上蜻蜓立。\n鱼网挂绕篱，野船篱外入。",
        "dynasty": "宋",
        "collection_info": null
    },
    {
        "title": "杂诗绝句十七首  其五",
        "author": "梅尧臣",
        "content": "茸茸翦熟丝，雨染燕脂晕。\n满树敛黄昏，槿花无此分。",
        "dynasty": "宋",
        "collection_info": null
    },
    {
        "title": "杂诗绝句十七首  其六",
        "author": "梅尧臣",
        "content": "青青老镜叶，下有繁实尖。\n浪头拨船女，刺手终不嫌。",
        "dynasty": "宋",
        "collection_info": null
    },
    {
        "title": "杂诗绝句十七首  其七",
        "author": "梅尧臣",
        "content": "岸傍草树密，往往不知名。\n其间有啼鸟，似与船相迎。",
        "dynasty": "宋",
        "collection_info": null
    },
    {
        "title": "杂诗绝句十七首  其八",
        "author": "梅尧臣",
        "content": "青蝇何处来，聚集满盘间。\n谁知腹中物，变化如循环。",
        "dynasty": "宋",
        "collection_info": null
    },
    {
        "title": "杂诗绝句十七首  其九",
        "author": "梅尧臣",
        "content": "水上卖瓜女，摘瓜陂上田。\n长麻已不识，满把青铜钱。",
        "dynasty": "宋",
        "collection_info": null
    },
    {
        "title": "杂诗绝句十七首  其一○",
        "author": "梅尧臣",
        "content": "买鱼问水客，始得鲫与鲂。\n操刀欲割鳞，跳怒鬐鬛张。",
        "dynasty": "宋",
        "collection_info": null
    },
    {
        "title": "杂诗绝句十七首  其一一",
        "author": "梅尧臣",
        "content": "沙头风雨来，帖水野云黑。\n如观曹公营，万弩射船侧。",
        "dynasty": "宋",
        "collection_info": null
    },
    {
        "title": "杂诗绝句十七首  其一二",
        "author": "梅尧臣",
        "content": "前时双鸳鸯，失雌鸣不已。\n今更作双来，还悲旧流水。",
        "dynasty": "宋",
        "collection_info": null
    },
    {
        "title": "杂诗绝句十七首  其一三",
        "author": "梅尧臣",
        "content": "度水红蜻蜓，傍人飞欵欵。\n但知随船轻，不知船去远。",
        "dynasty": "宋",
        "collection_info": null
    },
    {
        "title": "杂诗绝句十七首  其一四",
        "author": "梅尧臣",
        "content": "塘上挽船人，塘泥深及胫。\n落日望前村，心将道途竞。",
        "dynasty": "宋",
        "collection_info": null
    },
    {
        "title": "杂诗绝句十七首  其一五",
        "author": "梅尧臣",
        "content": "燕立茅屋脊，燕衔芹岸泥。\n巢成同养子，薄暮亦同栖。",
        "dynasty": "宋",
        "collection_info": null
    },
    {
        "title": "杂诗绝句十七首  其一六",
        "author": "梅尧臣",
        "content": "鹊衔高树蝉，危胁缫车响。\n露腹不曾肥，杀之嗟已往。",
        "dynasty": "宋",
        "collection_info": null
    },
    {
        "title": "杂诗绝句十七首  其一七",
        "author": "梅尧臣",
        "content": "河畔有钓翁，团泥为瓮缶。\n坐想秦人声，思倾杜陵酒。",
        "dynasty": "宋",
        "collection_info": null
    },
    {
        "title": "五月二十夜梦尹师鲁",
        "author": "梅尧臣",
        "content": "昨夕梦师鲁，相对如平生。\n及觉语未终，恨恨伤我情。\n去年闻子丧，旅寄谁能迎。\n家贫儿女幼，迢递洛阳城。\n何当置之归，西望泪缘缨。",
        "dynasty": "宋",
        "collection_info": null
    },
    {
        "title": "五月二十四日过高邮三沟",
        "author": "梅尧臣",
        "content": "甲申七月七，未明至三沟。\n先妻南阳君，奄化向行舟。\n魂去寂无迹，追之固无由。\n此苦极天地，心瞀肠如抽。\n泣尽泪不续，岸草风飕飕。\n柎殭尚疑生，大呼声裂喉。\n柁师为我叹，挽卒为我愁。\n戊子夏再过，感昔涕交流。\n恐伤新人心，强制揩双眸。\n未及归旅榇，悲恨何时休。",
        "dynasty": "宋",
        "collection_info": null
    },
    {
        "title": "过茱萸堰",
        "author": "梅尧臣",
        "content": "茱萸堰在吴牛死，茱萸堰废吴牛闲。\n吴牛闲，东南百货来如山。",
        "dynasty": "宋",
        "collection_info": null
    },
    {
        "title": "咏欧阳永叔文石砚屏二首  其一",
        "author": "梅尧臣",
        "content": "虢州紫石如紫泥，中有莹白象明月。\n黑文天画不可穷，桂树婆娑生意发。\n其形方广盈尺间，造化施工常不没。\n虢州得之自山窟，持作名卿砚傍物。",
        "dynasty": "宋",
        "collection_info": null
    },
    {
        "title": "咏欧阳永叔文石砚屏二首  其二",
        "author": "梅尧臣",
        "content": "凿山侵古云，破石见寒树。\n分明秋月影，向此石上布。\n中又隠孤壁，紫锦藉圆素。\n山祇与地灵，暗巧不欲露。\n乃值人所获，裁为文室具。\n独立笔砚间，莫使浮埃度。",
        "dynasty": "宋",
        "collection_info": null
    },
    {
        "title": "永叔进道堂夜话",
        "author": "梅尧臣",
        "content": "海风驱云来，池雨打荷急。\n虚堂开西窗，晚坐凉气入。\n与公语平生，事不一毫及。\n初探易之奥，大衍遗五十。\n干坤露根源，君臣排角立。\n言史书星瑞，乱止由不戢。\n巨恶参大美，微显岂相袭。\n陈疏见公忠，曾无与朋执。\n文章包元气，天地得嘘吸。\n明吞日月光，峭古崖壁涩。\n渊论发贤圣，暗溜闻鬼泣。\n夜阑索酒巵，快意频举挹。\n未竟天已白，左右如启蛰。",
        "dynasty": "宋",
        "collection_info": null
    },
    {
        "title": "赠刘谋閤副",
        "author": "梅尧臣",
        "content": "声名赫赫在穷塞，眉宇堂堂真丈夫。\n腰剑臂弓轻赴敌，无人不伏魏黄鬚。",
        "dynasty": "宋",
        "collection_info": null
    },
    {
        "title": "长芦江口",
        "author": "梅尧臣",
        "content": "风驾晚潮急，浪头相趁过。\n水归瓜步小，船下秣陵多。\n鸥舞不停翅，燕飞轻帖波。\n今来学楚客，薄暮爱渔歌。",
        "dynasty": "宋",
        "collection_info": null
    },
    {
        "title": "金陵怀古",
        "author": "梅尧臣",
        "content": "秦莫恃栈阁，吴莫恃壍江。\n不能恃以德，二国竟亦降。\n迩来屡兴废，由险轻万邦。\n谁知荒凉城，空存如刳腔。\n我今经其下，弔古语愧哤。\n嗟哉石头潮，助怒常舂撞。",
        "dynasty": "宋",
        "collection_info": null
    },
    {
        "title": "江畔",
        "author": "梅尧臣",
        "content": "江畔菱蒲碧无主，吴牛夜𩥇江干归。\n舟人不悟月已上，花脚野蚊撩乱飞。",
        "dynasty": "宋",
        "collection_info": null
    },
    {
        "title": "慈姥山石崖上竹鞭",
        "author": "梅尧臣",
        "content": "江水浸石壁，峭直无鸟踪。\n穴垂青竹根，瘦蛇愁作龙。\n霹雳雨脚入，湿点莓苔封。\n世人不得用，八马今乖慵。",
        "dynasty": "宋",
        "collection_info": null
    },
    {
        "title": "阻风",
        "author": "梅尧臣",
        "content": "老渔吹浪不肯休，一夜南风打篱响。\n滩下轻舟未可行，山脚盘涡似车辋。",
        "dynasty": "宋",
        "collection_info": null
    },
    {
        "title": "慈姥矶下",
        "author": "梅尧臣",
        "content": "芦汀泱漭外，露敛见孤嶂。\n行舟每出观，渐近已殊状。\n傍来认饮牛，正去忽侧盎。\n水壑阴若舂，野鸟时与相。\n且待风色迴，出口始浩荡。",
        "dynasty": "宋",
        "collection_info": null
    },
    {
        "title": "早发",
        "author": "梅尧臣",
        "content": "吴鸡鸣隔山，江月半在水。\n啮啮出岸潮，霅霅入蒲苇。\n解䋏泛明镜，接天知几里。\n我家今不遥，正住句溪尾。",
        "dynasty": "宋",
        "collection_info": null
    },
    {
        "title": "望夫石",
        "author": "梅尧臣",
        "content": "征骨化为尘，柔肌化为石。\n高山共苍苍，临水望脉脉。\n青云卷为髮，缺月低照额。\n千古遗恨深，终不见车軏。",
        "dynasty": "宋",
        "collection_info": null
    },
    {
        "title": "过褐山矶值风",
        "author": "梅尧臣",
        "content": "山口风偏急，矶头水似煎。\n喧声殊倦听，逆上正难牵。\n暗石谁愁碍，长途未拟前。\n江心看白浪，卷起大于船。",
        "dynasty": "宋",
        "collection_info": null
    },
    {
        "title": "褐山矶上港中泊",
        "author": "梅尧臣",
        "content": "风恶舟难进，聊依浦裏村。\n岸潮生蓼节，滩浪聚芦根。\n日脚看看雨，江心渐渐昏。\n篙师知蟹窟，取以助清樽。",
        "dynasty": "宋",
        "collection_info": null
    },
    {
        "title": "宿矶上港",
        "author": "梅尧臣",
        "content": "夜深风浪息，月正在南斗。\n远水生白烟，疏萤出荒莽。\n照蟹屡爇薪，张鱼未发笱。\n独能怜野客，游宦意何有。",
        "dynasty": "宋",
        "collection_info": null
    },
    {
        "title": "谒昭亭庙",
        "author": "梅尧臣",
        "content": "连峯到溪止，澄溜向潭泻。\n庙道走山腰，雀雏鸣屋瓦。\n古壁画云雷，空庭俨舆马。\n眷予来故乡，絜斋陈奠斝。\n尚想昔丱童，维愚託民社。\n每从诸父赛，朅至此祠下。\n今齿踰不惑，双亲世似寡。\n过此无所祷，曷慕逢时者。",
        "dynasty": "宋",
        "collection_info": null
    },
    {
        "title": "昭亭潭上别",
        "author": "梅尧臣",
        "content": "行舟晚解去，亲戚各还家。\n泪落正湿衣，肠翻如转车。\n借是昭亭水，相随亦有涯。\n予今游宦意，曾不学匏瓜。",
        "dynasty": "宋",
        "collection_info": null
    },
    {
        "title": "宣州环波亭",
        "author": "梅尧臣",
        "content": "冒暑驻轮毂，徘徊北壕上。\n栋宇起中央，芙蓉生四向。\n今吾太守乐，慰此郡人望。\n雨从昭亭来，水入句溪涨。\n蜻蜓立栏角，朱鲤吹荷浪。\n岸木影下布，水鸟时引吭。\n心闲不竞物，兴适每倾酿。\n薄暮咏醉归，陪车知几两。",
        "dynasty": "宋",
        "collection_info": null
    },
    {
        "title": "昭亭山",
        "author": "梅尧臣",
        "content": "曰山何必高，要在出云雨。\n昭亭非峻峯，雄雄若蹲虎。\n旱岁一来祠，霈然随沥酤。\n有草牧尔牛，有薪资尔斧。\n有溪出其阴，有潭在其坞。\n兽则貛与貉，鱼则鲂与鱮。\n山雏水羽声，下上相杂伍。\n呼名如谦恭，号叫若怒侮。\n崖竹或节疎，岭松或復腐。\n巨蜂结层房，养子窟深土。\n何事山中人，采以为市贾。\n其容固已多，其忍吾未取。",
        "dynasty": "宋",
        "collection_info": null
    },
    {
        "title": "泊姑熟江口邀刁景纯相见",
        "author": "梅尧臣",
        "content": "尾生信女子，抱柱死不疑。\n吾与丞相约，安得不顾期。\n徘徊大江侧，念此亲相知。\n欲留时已晚，欲去情难持。\n引领望轩车，岂能慰我思。\n愿闻下士礼，无曰屈非宜。",
        "dynasty": "宋",
        "collection_info": null
    },
    {
        "title": "见牧牛人隔江吹笛",
        "author": "梅尧臣",
        "content": "朝与牛出牧，昼与牛在野。\n日暮穿林归，长笛初在骻。\n面尾骑且吹，音响未成雅。\n随风散远近，举调任高下。\n我方江上来，平溜若镜泻。\n悠悠经醉耳，亦足发潇洒。\n苟能和人心，岂必奏韶夏。\n郑声实美好，蠹情如剔剐。\n况其荒败迹，又亦甚裂瓦。\n南箕成簸扬，寺孟咏侈哆。\n我今留此诗，谁谓马喻马。",
        "dynasty": "宋",
        "collection_info": null
    },
    {
        "title": "依韵和欧阳永叔中秋邀许发运",
        "author": "梅尧臣",
        "content": "看取主人无俗调，风前喜御夹衣凉。\n竞邀三五最圆魄，知比寻常特地光。\n艳曲旋教皆可听，秋花虽种未能香。\n曾非恶少休防准，众寡而今不易当。",
        "dynasty": "宋",
        "collection_info": null
    },
    {
        "title": "与夏侯绎张唐民游蜀冈大明寺",
        "author": "梅尧臣",
        "content": "秋叶已多蠹，古原看更荒。\n废城无马入，破冢有狐藏。\n寒日稍清迥，寒山分漭苍。\n田衣指白水，此下是雷塘。",
        "dynasty": "宋",
        "collection_info": null
    },
    {
        "title": "寄麦门冬于符公院",
        "author": "梅尧臣",
        "content": "佳人种碧草，所爱凌风霜。\n佳人昔已殁，草色尚苍苍。\n陆行载以车，水行载以航。\n于今五六年，与我道路长。\n思人不忍弃，期植寒冢傍。\n我嗟復北去，安得毕此丧。\n留植精舍中，远挈防根伤。\n他时京岘下，不比野蒿黄。",
        "dynasty": "宋",
        "collection_info": null
    },
    {
        "title": "送张唐民",
        "author": "梅尧臣",
        "content": "楚甸有行客，西风一孤舟。\n远随淮月上，若与星磋浮。\n野岸袭幽芳，气清露已秋。\n得意美鱼蟹，白酒问沙头。",
        "dynasty": "宋",
        "collection_info": null
    },
    {
        "title": "秋夜同永叔看月",
        "author": "梅尧臣",
        "content": "青天有右目，昏明不常开。\n常时翳云气，古鑑生莓苔。\n秋夜特清彻，乃顾渐西迴。\n灵兔不捣药，是夜无纤埃。\n与君玩流景，置酒临层台。\n单衣湿白露，鸣鴈方南来。\n以言欢未终，鴈声一何哀。",
        "dynasty": "宋",
        "collection_info": null
    },
    {
        "title": "中秋不见月答永叔",
        "author": "梅尧臣",
        "content": "天嫌物兼美，而使密云藏。\n已向石屏见，何须照席光。",
        "dynasty": "宋",
        "collection_info": null
    },
    {
        "title": "和永叔中秋夜会不见月酬王舍人",
        "author": "梅尧臣",
        "content": "主人待月敞南楼，淮雨西来斗变秋。\n自有婵娟侍宾榻，不须迢递望刀头。\n池鱼暗听歌声跃，莲的明传酒令优。\n更爱西垣旧词客，共将诗兴压曹刘。",
        "dynasty": "宋",
        "collection_info": null
    },
    {
        "title": "观永叔集古录",
        "author": "梅尧臣",
        "content": "古碑手集一千卷，河北关西得最多。\n莫怕他时费人力，他时自有锦蒙駞。",
        "dynasty": "宋",
        "collection_info": null
    },
    {
        "title": "观舞",
        "author": "梅尧臣",
        "content": "谁怜娇小好腰支，老大而今莫那伊。\n太守风流未应浅，更教多唱楚人辞。",
        "dynasty": "宋",
        "collection_info": null
    },
    {
        "title": "留别永叔",
        "author": "梅尧臣",
        "content": "旧友竞留连，我征时已晚。\n但言会合难，岂道行路远。\n行路到有期，别离未即返。\n明当各相思，念此去且懒。",
        "dynasty": "宋",
        "collection_info": null
    },
    {
        "title": "观永叔画真",
        "author": "梅尧臣",
        "content": "良金美玉不可画，可画惟应色与形。\n除却坚明尽非宝，世人何得重丹青。",
        "dynasty": "宋",
        "collection_info": null
    },
    {
        "title": "画真来嵩",
        "author": "梅尧臣",
        "content": "广陵太守欧阳公，令尔画我憔悴容。\n便传髣髴在缣素，只欠劲直藏心胸。\n与我货布不肯受，此之医卜曾非庸。\n公今许尔此一节，尔只丹青其亦逢。",
        "dynasty": "宋",
        "collection_info": null
    },
    {
        "title": "别后寄永叔",
        "author": "梅尧臣",
        "content": "前日辞亲泪，又为别友出。\n愁极反无言，欲言词已窒。\n荷公知我诗，数数形美述。\n兹道日未堙，可与古为匹。\n孟卢张贾流，其言不相昵。\n或多穷苦语，或特事豪逸。\n而于韩公门，取之不一律。\n乃欲存此心，欲使名誉溢。\n窃比于老郊，深愧言过实。\n然于世道中，固且异谤嫉。\n交情有若此，始可论胶漆。",
        "dynasty": "宋",
        "collection_info": null
    },
    {
        "title": "登杨州北门",
        "author": "梅尧臣",
        "content": "楼上山如淡墨画，城中水似轻蓝挼。\n杨州今似刀州景，似听中和乐职歌。",
        "dynasty": "宋",
        "collection_info": null
    },
    {
        "title": "因目痛有作",
        "author": "梅尧臣",
        "content": "已为贫孟郊，拚作瞎张籍。\n诗句但口吟，世事不眼历。\n既能分好恶，难用变青白。\n读书听吾儿，且未废朝夕。",
        "dynasty": "宋",
        "collection_info": null
    },
    {
        "title": "宿邵埭闻雨因买藕芡人迴呈永叔",
        "author": "梅尧臣",
        "content": "秋雨雁来急，夜舟人未眠。\n乱风灯不定，暝色树相连。\n寒屋猛添响，湿窗愁打穿。\n明朝持藕使，书此寄公前。",
        "dynasty": "宋",
        "collection_info": null
    },
    {
        "title": "寄许主客",
        "author": "梅尧臣",
        "content": "昨日山光寺前雨，今朝邵伯堰头风。\n野云不散低侵水，鱼艇无依尚盖蓬。\n藕味初能消酒渴，蓼花犹爱照波红。\n杨州有使急迴去，敢此寄声非塞鸿。",
        "dynasty": "宋",
        "collection_info": null
    },
    {
        "title": "八月二十二日迴过三沟",
        "author": "梅尧臣",
        "content": "不见沙上双飞鸟，莫取波中比目鱼。\n重过三沟特惆怅，西风满眼是秋蕖。",
        "dynasty": "宋",
        "collection_info": null
    },
    {
        "title": "牛背双鸜鹆",
        "author": "梅尧臣",
        "content": "牛背双鸜鹆，烟陂共入时。\n草枯行解美，日晚趁羣迟。\n閒载宁辞远，相鸣不间雌。\n初惊牧人去，飞上野桑枝。",
        "dynasty": "宋",
        "collection_info": null
    },
    {
        "title": "广陵欧阳永叔赠寒林石砚屏",
        "author": "梅尧臣",
        "content": "磷磷石岸上，浓淡树林分。\n隔水见寒岛，暗枝藏宿云。\n贤哉吾益友，持以赠离羣。\n琥珀不须问，中心多化蚊。",
        "dynasty": "宋",
        "collection_info": null
    },
    {
        "title": "岸贫",
        "author": "梅尧臣",
        "content": "无能事耕穫，亦不有鸡豚。\n烧蚌晒槎沫，织蓑依树根。\n野芦编作室，青蔓与为门。\n稚子将荷叶，还充犊鼻裩。",
        "dynasty": "宋",
        "collection_info": null
    },
    {
        "title": "村豪",
        "author": "梅尧臣",
        "content": "日击收田鼓，时称大有年。\n烂倾新酿酒，饱载下江船。\n女髻银钗满，童袍毳氎鲜。\n里胥休借问，不信有官权。",
        "dynasty": "宋",
        "collection_info": null
    },
    {
        "title": "晚云",
        "author": "梅尧臣",
        "content": "黕黕日脚云，断续如破滩。\n忽舒金翠尾，始识秦女鸾。\n又改为连牛，缀燧怀齐单。\n伺黑密不嚣，额额城未剜。\n风吹了无物，犹立船头看。",
        "dynasty": "宋",
        "collection_info": null
    },
    {
        "title": "荇",
        "author": "梅尧臣",
        "content": "荇叶光于水，钩牵入远汀。\n浅黄双蛱蝶，五色小蜻蜓。\n老死怀江女，飘浮笑楚萍。\n西风莫苦急，孤蕊有余馨。",
        "dynasty": "宋",
        "collection_info": null
    },
    {
        "title": "晚日",
        "author": "梅尧臣",
        "content": "晚日晴还暖，人閒见物机。\n叶枯虫自裹，窗响蜜寻归。\n林下见收柿，水边闻捣衣。\n吾嗟久为客，却愧寄荆扉。",
        "dynasty": "宋",
        "collection_info": null
    },
    {
        "title": "寄酬发运许主客",
        "author": "梅尧臣",
        "content": "淮上秋来物意闲，又乘轻舸信帆还。\n一浮一没水中鸟，更远更昏天外山。\n斜幅缠踍兵吏至，浓金洒纸颔珠颁。\n欲酬已觉不能敌，尽日临风思自悭。",
        "dynasty": "宋",
        "collection_info": null
    },
    {
        "title": "前日",
        "author": "梅尧臣",
        "content": "前日杨州去，酒熟美蟹蜊。\n秋风淮阴来，沙暖拾蚌蛳。\n不言尔贫富，只繫其鄙夷。\n汉重二千石，后世何忽之。",
        "dynasty": "宋",
        "collection_info": null
    },
    {
        "title": "淮阴",
        "author": "梅尧臣",
        "content": "青环瘦铁缆，繫在淮阴城。\n水胫多长短，林枝有直横。\n山夔一足走，妖鸟九头鸣。\n韩信祠堂古，谁将胯下平。",
        "dynasty": "宋",
        "collection_info": null
    },
    {
        "title": "哀王孙",
        "author": "梅尧臣",
        "content": "泗水赤龙将欲飞，瘦蛟在泥云未归。\n冰茧煮灰寒水击，长大王孙抱饥色。\n谁知适自下乡来，日昃可哀犹未食。\n菰饭白浆持与君，王孙王孙何復云。",
        "dynasty": "宋",
        "collection_info": null
    },
    {
        "title": "沛公歌",
        "author": "梅尧臣",
        "content": "赤帝醉提龙剑行，径草没人壮士惊。\n白蛇断裂不可续，神妪哀哀夜深哭。\n酒醒自负气生虹，从者日畏天下雄。\n秦皇玉舆来向东，安知隠在芒砀中。\n妇人自识云气从，王命艰哉丰沛公。",
        "dynasty": "宋",
        "collection_info": null
    },
    {
        "title": "使风",
        "author": "梅尧臣",
        "content": "胯下桥南逆水风，十幅蒲帆弯若弓。\n淮波带日鱼鳞红，岌岌飞上北斗中。\n龟山始撞人定钟，岸草涩涩鸣秋虫。",
        "dynasty": "宋",
        "collection_info": null
    },
    {
        "title": "田家屋上壶",
        "author": "梅尧臣",
        "content": "修蔓屋头缀，大壶檐外垂。\n霜干叶犹苦，风断根未移。\n收挂烟突近，开充酒具迟。\n贱生无所用，会有千金时。",
        "dynasty": "宋",
        "collection_info": null
    },
    {
        "title": "九月二日梦后寄裴如晦",
        "author": "梅尧臣",
        "content": "裴生安健否，试问雁经过。\n处士赋鹦鹉，将军养骆驼。\n食鱼今饱未，索米奈贫何。\n昨夜分明梦，持书认篆窠。",
        "dynasty": "宋",
        "collection_info": null
    },
    {
        "title": "昭信淮上",
        "author": "梅尧臣",
        "content": "清淮渺然去，白浪势如奔。\n同发已先远，独行将向昏。\n洲长宁辨路，夜泊偶依村。\n灯火稍觉乱，应闻人语喧。",
        "dynasty": "宋",
        "collection_info": null
    },
    {
        "title": "小村",
        "author": "梅尧臣",
        "content": "淮阔州多忽有村，棘篱疎败谩为门。\n寒鸡得食自呼伴，老叟无衣犹抱孙。\n野艇鸟翘唯断缆，枯桑水啮只危根。\n嗟哉生计一如此，谬入王民版籍论。",
        "dynasty": "宋",
        "collection_info": null
    },
    {
        "title": "难知",
        "author": "梅尧臣",
        "content": "自古难知不遇人，朝为蛇鼠暮龙麟。\n魏齐客溺箦中死，亭长妻轻胯下贫。\n白石夜歌谁与进，黄金怀印自能伸。\n丈夫只患无才业，何恨区区逐路尘。",
        "dynasty": "宋",
        "collection_info": null
    },
    {
        "title": "九山",
        "author": "梅尧臣",
        "content": "我经九山问野叟，崔嵬一无安曰九。\n且恐断岸积琼玖，復意陂原多产韭。\n又疑堆垄若柱灸。\n四者未悟叟不言，使我临流独搔首。",
        "dynasty": "宋",
        "collection_info": null
    },
    {
        "title": "淮岸",
        "author": "梅尧臣",
        "content": "秋水刷土骨，峭瘦如老石。\n虚沙归岛屿，寒浪潄窍隙。\n下过白鱼尾，上有苍獭迹。\n平岗自相连，野箨鸣风栎。",
        "dynasty": "宋",
        "collection_info": null
    },
    {
        "title": "原有禽倏鸣升遽默下",
        "author": "梅尧臣",
        "content": "小禽不盈握，羽翮自轻捷。\n袅袅上云鸣，声穷如陨叶。\n雀怀啄粟娱，鷃有栖蒿惬。\n嗟嗟力甚微，枉与鹰鹯接。",
        "dynasty": "宋",
        "collection_info": null
    },
    {
        "title": "浮来山",
        "author": "梅尧臣",
        "content": "秦鬼驱卯沙，聚结无苍翠。\n谁云海上移，能与潮浮至。\n洞嘘蛟鼍腥，庙画风雷异。\n云母今有无，庶为仙药饵。",
        "dynasty": "宋",
        "collection_info": null
    },
    {
        "title": "泊下黄溪",
        "author": "梅尧臣",
        "content": "黄溪晚来泊，得见田家微。\n刺艇斜阳下，耕洲载耒归。\n牛鸣向窂犊，犬喜入人衣。\n復有返樵者，檐枯翘雉肥。",
        "dynasty": "宋",
        "collection_info": null
    },
    {
        "title": "濠梁感怀",
        "author": "梅尧臣",
        "content": "天子昔封禅，吾叔从金舆。\n迴首泰山下，出建双隼旟。\n来寻观鱼台，遂远承明庐。\n当时十五咏，萤照墨石书。",
        "dynasty": "宋",
        "collection_info": null
    },
    {
        "title": "涡口",
        "author": "梅尧臣",
        "content": "秋水见滩底，浅沙交浪痕。\n白鱼跳处急，宿雁下时昏。\n带月入涡尾，落帆防石根。\n清淮行未尽，明日又前村。",
        "dynasty": "宋",
        "collection_info": null
    },
    {
        "title": "梦同诸公饯仲文梦中坐上作",
        "author": "梅尧臣",
        "content": "已许郊间陈祖席，少停车马莫催行。\n刘郎休恨三千里，樽酒十分听我倾。",
        "dynasty": "宋",
        "collection_info": null
    },
    {
        "title": "过涂荆二山遇暗石",
        "author": "梅尧臣",
        "content": "淮流两山间，势束秋涨急。\n聚石如伏兵，敛敛波下立。\n轻舟不可防，而况昧所习。\n暗值柂已毁，后者戒前及。\n同发去渐遥，更愁寒滩涩。",
        "dynasty": "宋",
        "collection_info": null
    },
    {
        "title": "舟上采菊",
        "author": "梅尧臣",
        "content": "泯泯平慢流，行当季秋月。\n演漾过汀洲，汀洲芳杜歇。\n白露夜正霏，黄菊寒更发。\n采以泛酒巵，不独映华髮。",
        "dynasty": "宋",
        "collection_info": null
    },
    {
        "title": "朝暮",
        "author": "梅尧臣",
        "content": "气候辄未定，寒暄朝暮间。\n挟纩水风生，衣绤川阳还。\n绿草藏邃岸，枯栎植高山。\n且非天时异，顺理心自闲。",
        "dynasty": "宋",
        "collection_info": null
    },
    {
        "title": "荆山",
        "author": "梅尧臣",
        "content": "和楚人，兹楚地。\n泣玉山，无所记。\n但见楚人夸产玉，古庙幽幽无鬼哭。\n傥有鬼，定无足。",
        "dynasty": "宋",
        "collection_info": null
    },
    {
        "title": "涂山",
        "author": "梅尧臣",
        "content": "古传神禹迹，今向旧山阿。\n莫问辛壬娶，从来甲子多。\n夜淮低激射，朝江上嵯峨。\n荒庙立泥骨，岩头风雨过。",
        "dynasty": "宋",
        "collection_info": null
    },
    {
        "title": "晓日",
        "author": "梅尧臣",
        "content": "出舟晓日升曈眬，波上烂烂黄金镕。\n羃历紫烟生镜中，钓船似画分横纵。\n风莫从虎云从龙，变作霏霞重復重。",
        "dynasty": "宋",
        "collection_info": null
    },
    {
        "title": "鸡声",
        "author": "梅尧臣",
        "content": "鸡声踏晓呼，呼起扶桑乌。\n含光如车轮，碾云踪迹无。\n谁教夸父逐，远向邓林趋。\n復从海底转，循环似辘轳。",
        "dynasty": "宋",
        "collection_info": null
    },
    {
        "title": "采杞",
        "author": "梅尧臣",
        "content": "谁谓岸无杞，条其长矣。\n谁谓杞无实，烂其皇矣。\n掇彼征矣，檐既盈矣。\n舍棘与蠹，造此宜酒。\n维此宜酒，我挹我注。\n我饮我助，以养我吁。",
        "dynasty": "宋",
        "collection_info": null
    },
    {
        "title": "泊橛涧观渡",
        "author": "梅尧臣",
        "content": "隔岸呼舟檝，临河立马牛。\n解鞍沙上憩，沉网渚间收。\n残日衔沙尾，孤帆落戍头。\n莫愁暄作雨，晚水白烟浮。",
        "dynasty": "宋",
        "collection_info": null
    },
    {
        "title": "看山寄宋中道",
        "author": "梅尧臣",
        "content": "前山不碍远，断处吐尖碧。\n研青点无光，淡墨近有迹。\n前林横白云，復与后岭隔。\n孤舟川上人，引望不知夕。\n安得老画师，写寄幽怀客。",
        "dynasty": "宋",
        "collection_info": null
    },
    {
        "title": "暮雨",
        "author": "梅尧臣",
        "content": "水上鱼，吹白露。\n山头云，与龙附。\n潭中水作潭中雨，朱鼈飞过吴洲去。\n鲤鱼相随不知数，老蛤衔泥在深处。",
        "dynasty": "宋",
        "collection_info": null
    },
    {
        "title": "细雨樵行",
        "author": "梅尧臣",
        "content": "蛟人困卧寒潭底，怗波蒙蒙垂白绡。\n波上女儿飞轻桡，逆流自与郎去樵。\n风吹鬓髮不及撩，鸦翅卷起虿尾翘。\n浓缬罗带长绕腰，日暮下来吹短箫。",
        "dynasty": "宋",
        "collection_info": null
    },
    {
        "title": "晨鸦",
        "author": "梅尧臣",
        "content": "云昏月黑鸦不知，皷声冬冬鸡报啼。\n睥睨未辨天东西，痴雏噪舞羣翅低。\n野桑叶卷风凄凄，浓雾不起寒雨迷，晨鸦却归巢上栖。",
        "dynasty": "宋",
        "collection_info": null
    },
    {
        "title": "会稽妇",
        "author": "梅尧臣",
        "content": "食藕莫问浊水泥，嫁婿莫问寒家儿。\n寒儿黧黑面无脂，骥子纵瘦骨骼奇。\n买臣贫贱妻生离，行歌负薪何媿之。\n高车来驾建朱旗，铜牙文弩擐犀皮。\n官迎吏走马万蹄，江潮昼起横白霓。\n旧妻呼载后乘归，悔泪夜落无声啼。\n吴酒虽美吴鱼肥，侬今豢养惭猪鸡。\n园中高树多曲枝，一日挂与桑虫齐。",
        "dynasty": "宋",
        "collection_info": null
    },
    {
        "title": "九日次寿州",
        "author": "梅尧臣",
        "content": "昔人把菊望青榼，今我持酒无黄花。\n自催屋裏红鳞脍，不弹墙头白项鸦。\n寿春城高枕淮水，绿蒲疎疎暮帆起。\n登临不学孟参军，帽坠山风费嘲纸。",
        "dynasty": "宋",
        "collection_info": null
    },
    {
        "title": "泊寿春龙潭上夜半黑风破一舟",
        "author": "梅尧臣",
        "content": "盲风吼空来，不识前山遮。\n迴激入湾口，暗浪腾水涯。\n喧闻破我船，沉没惊一家。\n晦昧若涂漆，心绪如乱麻。\n灯光不出户，鬼火空照沙。\n百物任漂荡，薄命谁怨嗟。\n但存此空舟，坐类鸟寄槎。\n妻孥皆失色，一夕鬓欲华。\n詹惶俟天明，顷刻抵岁遐。\n雨寒鸡唱迟，况乃城上鸦。",
        "dynasty": "宋",
        "collection_info": null
    },
    {
        "title": "颍上得鲤鱼为脍怀余姚谢师厚",
        "author": "梅尧臣",
        "content": "青蓑潭上老，赪尾网中鱼。\n买作秋盘脍，还思远客书。\n越齑橙熟久，楚饭稻舂初。\n虽去故乡远，不嫌为馔疎。",
        "dynasty": "宋",
        "collection_info": null
    },
    {
        "title": "丘家渡早发",
        "author": "梅尧臣",
        "content": "曲颍若秋蛇，屈盘鳞甲活。\n问戍得耕人，拾鱼逢祭獭。\n草窠残野烧，树挂经流沫。\n百里相对看，频行媿迂阔。",
        "dynasty": "宋",
        "collection_info": null
    },
    {
        "title": "水次藓花",
        "author": "梅尧臣",
        "content": "秋雨日霏霏，碧花生迭迭。\n水边有神女，粧去遗翠靥。\n岸侧小家妇，不知所宜惬。\n未得未还人，自将浑面帖。",
        "dynasty": "宋",
        "collection_info": null
    },
    {
        "title": "夜行忆山中",
        "author": "梅尧臣",
        "content": "青荧鬼火动，不悟前山雨。\n昏径枭鸟鸣，独行毛髮聚。\n桷叶枯缀林，风动疑有虎。\n低迷薄云开，心喜淡月吐。",
        "dynasty": "宋",
        "collection_info": null
    },
    {
        "title": "村醪",
        "author": "梅尧臣",
        "content": "雨湿破荆篱，风摇树亚旗。\n小槽声不急，挈榼问沽迟。\n摘果野棠熟，望人船火随。\n灯前相对饮，还似昔过时。",
        "dynasty": "宋",
        "collection_info": null
    },
    {
        "title": "川上田家",
        "author": "梅尧臣",
        "content": "斜光隔河明，入照桑柘下。\n皋壠生麦苗，青青尚堪把。\n远见牛羊归，相亲童稚野。\n醉歌秋草间，颇与世家寡。",
        "dynasty": "宋",
        "collection_info": null
    },
    {
        "title": "发匀陵",
        "author": "梅尧臣",
        "content": "秋雨密无迹，蒙蒙在一川。\n孤村望渐远，去鸟飞已先。\n向晚云漏日，微光人倚船。\n安知偶自适，落岸逢沙泉。",
        "dynasty": "宋",
        "collection_info": null
    },
    {
        "title": "闻雁",
        "author": "梅尧臣",
        "content": "湿云夜不散，薄处微有星。\n孤雁去何急，一声愁更听。\n心应失旧侣，翅已高青冥。\n几日江海上，鳬鸥共满汀。",
        "dynasty": "宋",
        "collection_info": null
    },
    {
        "title": "牵船人",
        "author": "梅尧臣",
        "content": "沙洲折脚雁，疑人铺翅行。\n奈何暮雨来，復值寒风生。\n湿毛染泥滓，缩颈无鸣声。\n尔辈正若此，犹胜被坚兵。",
        "dynasty": "宋",
        "collection_info": null
    },
    {
        "title": "田人夜归",
        "author": "梅尧臣",
        "content": "田收野更迥，墟里隔烟陂。\n荒径已风急，独行唯犬随。\n荆扉候不掩，稚子望先知。\n自是一生乐，何须闾井为。",
        "dynasty": "宋",
        "collection_info": null
    },
    {
        "title": "行次颍州闻张甥宗亮不捷乡荐以诗唁而迎之",
        "author": "梅尧臣",
        "content": "风前汝阴道，雨冷江南书。\n始叹与意异，何惭定鑑疎。\n但能存楚玉，切莫道黔馿。\n不负当时约，驰迎一乘车。",
        "dynasty": "宋",
        "collection_info": null
    },
    {
        "title": "闻橹",
        "author": "梅尧臣",
        "content": "静夜有舟下，中流闻橹声。\n隔窗灯已暗，卷幔月微明。\n渐向寒湾远，遥应宿枕惊。\n客心何苦急，曾是不缘名。",
        "dynasty": "宋",
        "collection_info": null
    },
    {
        "title": "晚鸥",
        "author": "梅尧臣",
        "content": "晴川带微阳，鸥鸟双飞去。\n双飞如有归，并宿向何处。\n汀寒雾羃历，永落沙沮洳。\n不避近行舟，应知心寡虑。",
        "dynasty": "宋",
        "collection_info": null
    },
    {
        "title": "新晴",
        "author": "梅尧臣",
        "content": "阴云忽扫尽，朝日吐清光。\n万里不碍日，众鸟欣咔吭。\n草树已摇落，山川尚鬰苍。\n百事择佳日，佳日唯晴阳。",
        "dynasty": "宋",
        "collection_info": null
    },
    {
        "title": "将次项城阻风舟不能进",
        "author": "梅尧臣",
        "content": "逆水寒风急，轻舟晚不前。\n因来泊古渡，聊且上平田。\n草软行方稳，鹑惊去瞥然。\n却寻孤岸远，吹帻乱华颠。",
        "dynasty": "宋",
        "collection_info": null
    },
    {
        "title": "斫脍怀永叔",
        "author": "梅尧臣",
        "content": "高河古穴深，下有苍鳞鲫。\n出水狞将飞，落刀细可织。\n香粳炊正滑，白酒美少力。\n但欠平生欢，共此中路食。",
        "dynasty": "宋",
        "collection_info": null
    },
    {
        "title": "夜渔",
        "author": "梅尧臣",
        "content": "夜渔归自速，短艇若飞云。\n水动月犹白，挐音人不闻。\n迴身明烛底，抚卷至宵分。\n我以此为足，劳劳非尔羣。",
        "dynasty": "宋",
        "collection_info": null
    },
    {
        "title": "惊凫",
        "author": "梅尧臣",
        "content": "惊鳬虽避人，终恋旧所泊。\n尽背船头去，却从船尾落。\n须知取势高，不是初飞错。",
        "dynasty": "宋",
        "collection_info": null
    },
    {
        "title": "十月三日相公花下小饮赋四题 拒霜",
        "author": "梅尧臣",
        "content": "木杪芙蓉花，开非红艳早。\n常畏晚霜寒，朱华竞衰草。",
        "dynasty": "宋",
        "collection_info": null
    },
    {
        "title": "十月三日相公花下小饮赋四题 九月二十八日牡丹",
        "author": "梅尧臣",
        "content": "香包已向青春发，又见秋深特地开。\n应笑菊残无意思，不能邀赋洛阳才。",
        "dynasty": "宋",
        "collection_info": null
    },
    {
        "title": "十月三日相公花下小饮赋四题 残菊",
        "author": "梅尧臣",
        "content": "零落黄金蕊，虽枯不改香。\n深丛隠孤秀，犹得奉清觞。",
        "dynasty": "宋",
        "collection_info": null
    },
    {
        "title": "十月三日相公花下小饮赋四题 三日醼集",
        "author": "梅尧臣",
        "content": "萧然寒圃有残芳，吟遍朱栏向夕阳。\n既许坐陪公衮贵，却惭蒿羽接鸾凰。",
        "dynasty": "宋",
        "collection_info": null
    },
    {
        "title": "依韵许主客北楼夜会",
        "author": "梅尧臣",
        "content": "一日能逢几笑欢，高楼红蜡滴金盘。\n吟余陇首云初散，唱尽阳关露已寒。\n不管星河渐西落，自将烟水去程宽。\n当时坐客各南北，谁忆重游泛木兰。",
        "dynasty": "宋",
        "collection_info": null
    },
    {
        "title": "谨和相国屋上菊丛",
        "author": "梅尧臣",
        "content": "屋上有丛菊，结根深瓦缝。\n既无地势美，又乏土力拥。\n乃因涂明生，不由人所种。\n亦能应节开，焉取入公用。\n公来步广庭，闻雁目始纵。\n忽见粲然英，降植合常从。\n宾僚席其傍，咏玩意已重。\n物莫厌僻远，会遇良可颂。",
        "dynasty": "宋",
        "collection_info": null
    },
    {
        "title": "寒菜",
        "author": "梅尧臣",
        "content": "畦蔬收莫晚，圃吏已能供。\n根脆土将冻，叶萎霜渐浓。\n不应虚匕筯，还得间庖饔。\n旨蓄诗人咏，从来用御冬。",
        "dynasty": "宋",
        "collection_info": null
    },
    {
        "title": "送裴节推归京",
        "author": "梅尧臣",
        "content": "远水未生冻，轻舟归大梁。\n岸迴初向月，篙滑始霑霜。\n清世岂淹俊，上公存荐章。\n行应重对策，莫愧汉贤良。",
        "dynasty": "宋",
        "collection_info": null
    },
    {
        "title": "十月菊上蜂",
        "author": "梅尧臣",
        "content": "黄蜂得晴日，不道菊开稀。\n向蕊晚寒起，落丛无力飞。\n轻轻难自举，怗怗一何微。\n莫问巢房处，斜阳奈欲归。",
        "dynasty": "宋",
        "collection_info": null
    },
    {
        "title": "送江学士睦州通判",
        "author": "梅尧臣",
        "content": "涉淮淮水浅，泝溪溪水迟。\n君到桐庐日，正值采茶时。\n试问严陵迹，今復有谁知。",
        "dynasty": "宋",
        "collection_info": null
    },
    {
        "title": "和民乐",
        "author": "梅尧臣",
        "content": "岁晚场功毕，野老相经过。\n有酒自斟酌，适意同笑歌。\n大儿缉牛衣，小儿护鸡窠。\n囷廪见余积，息戍靡负戈。\n林间落熟果，屋裏鸣寒梭。\n会待朔雪时，狐兔生罝罗。\n饫鲜持作腊，赠乏不言他。\n是非了莫问，此理当何如。",
        "dynasty": "宋",
        "collection_info": null
    },
    {
        "title": "和晚花",
        "author": "梅尧臣",
        "content": "春花莫厌早，秋草莫厌迟。\n各不相羡慕，荣枯乃繫时。\n芙蓉东篱英，虽晚亦自宜。\n霜前给给开，霜后差差萎。\n深处有孤萼，寒月尚见披。\n野蜂徒爱香，冻翼不能支。\n抱枝无力去，悯然见恩私。",
        "dynasty": "宋",
        "collection_info": null
    },
    {
        "title": "拟李益竹窗闻风寄苗发司空曙",
        "author": "梅尧臣",
        "content": "窗前风动竹，声碎影仍繁。\n衝扉忽自启，出候初迎门。\n惊雀枝未定，乳蜂窠暂翻。\n飘飘一举袂，聊更迟来辕。",
        "dynasty": "宋",
        "collection_info": null
    },
    {
        "title": "拟宋之问春日翦綵花应制",
        "author": "梅尧臣",
        "content": "上林花未有，中禁綵先成。\n叶逐翦刀出，蕊从粧粉生。\n红繁内人手，香染侍臣缨。\n不是将春竞，天心重发荣。",
        "dynasty": "宋",
        "collection_info": null
    },
    {
        "title": "郡阁阅书投壶和呈相国晏公",
        "author": "梅尧臣",
        "content": "较量人世无穷乐，罗列平生未见书。\n聊奉投壶祭征虏，休言繫剑马相如。\n画楼晚去闻寒角，缥帙看来落蠹鱼。\n日获诲言皆旧学，不惭贫贱带经锄。",
        "dynasty": "宋",
        "collection_info": null
    },
    {
        "title": "梅花",
        "author": "梅尧臣",
        "content": "江南腊月前溪上，照水野梅多少株。\n艳薄自将同鹄羽，粉寒曾不逐蜂鬚。\n桃根有妹犹含冻，杏树为邻尚带枯。\n楚客且休吹玉笛，清香飘尽更应无。",
        "dynasty": "宋",
        "collection_info": null
    },
    {
        "title": "拟张九龄咏燕",
        "author": "梅尧臣",
        "content": "眇眇双来燕，长年与社违。\n任从新历改，只向旧巢归。\n永日当人语，轻寒逆雨飞。\n自亲梁栋惯，不识海鸥机。",
        "dynasty": "宋",
        "collection_info": null
    },
    {
        "title": "迟雪",
        "author": "梅尧臣",
        "content": "风嚎大泽晚，云覆女墙低。\n惊霰夜将集，广庭朝復迷。\n鶑鸣寒蔽日，鴈泊冻生溪。\n会待飘花密，开轩意外题。",
        "dynasty": "宋",
        "collection_info": null
    },
    {
        "title": "欲雪復晴",
        "author": "梅尧臣",
        "content": "阴云不成雪，碧瓦有繁霜。\n日气生帘额，冰条结井床。\n飞乌鸣自乐，古木昼仍殭。\n谁意斗晴后，苦寒胜北方。",
        "dynasty": "宋",
        "collection_info": null
    },
    {
        "title": "送蒙寺丞赴郢州",
        "author": "梅尧臣",
        "content": "郢国当时唱，犹传白雪真。\n问今非昔日，和者几何人。\n客自射飞雁，渔能供跃鳞。\n芳洲堕马处，吾祖汉名臣。",
        "dynasty": "宋",
        "collection_info": null
    },
    {
        "title": "闻角",
        "author": "梅尧臣",
        "content": "一声催客梦，星斗转西檐。\n风卷梅花去，愁从柳塞添。\n马鸣霜满鬣，龙泣冻生髯。\n高树朝光动，城头落海蟾。",
        "dynasty": "宋",
        "collection_info": null
    },
    {
        "title": "和人雪意",
        "author": "梅尧臣",
        "content": "冻云低垂野，远树昏未分。\n朝来庭竹上，摵摵霰已闻。\n扣门有兵吏，嘉命传相君。\n趋閤展熊席，卷幔飘炉熏。\n桂浆贮榼美，马乳荐实蕡。\n宾属两三人，从容奉评文。\n远稽先儒言，风赋可以羣。\n密置笔与砚，唯待雪雰雰。\n雪既不可待，日暮人半醺。\n明朝获方楮，健思欲凌云。",
        "dynasty": "宋",
        "collection_info": null
    },
    {
        "title": "和杨高品马厩猢狲",
        "author": "梅尧臣",
        "content": "尝闻养骐骥，辟恶繫猕猴。\n供奉新教艺，将军旧病偷。\n聊看缘柱杪，尚想傍崖头。\n更祝南州使，如拳试为求。",
        "dynasty": "宋",
        "collection_info": null
    },
    {
        "title": "和欲雪二首  其一",
        "author": "梅尧臣",
        "content": "貂裘着不暖，牙帐晓初开。\n朔气还先及，流风亦屡催。\n拟闻人咏絮，将见使传梅。\n公復忧民亩，龙沙几日来。",
        "dynasty": "宋",
        "collection_info": null
    },
    {
        "title": "和欲雪二首  其二",
        "author": "梅尧臣",
        "content": "雪欲漫天落，云初着地垂。\n臂鹰过野健，走马上冰迟。\n公子多论酒，骚人自咏诗。\n都无少年意，只卧竹窗宜。",
        "dynasty": "宋",
        "collection_info": null
    },
    {
        "title": "梅花",
        "author": "梅尧臣",
        "content": "已先羣木得春色，不与杏花为比红。\n薄薄远香来涧谷，疎疎寒影近房栊。\n全枝恶折憎邻女，短笛横吹怨楚童。\n坠萼谁将呵在鬓，蕊残金粟上眉虫。",
        "dynasty": "宋",
        "collection_info": null
    },
    {
        "title": "和十一月八日圃人献小桃花二绝  其一",
        "author": "梅尧臣",
        "content": "当时开向杏花后，今日绽当梅萼前。\n不畏雪霜何太甚，繁英如火满枝燃。",
        "dynasty": "宋",
        "collection_info": null
    },
    {
        "title": "和十一月八日圃人献小桃花二绝  其二",
        "author": "梅尧臣",
        "content": "前占寒食一百六，算到其时未合开。\n丹艳已先灰管动，不由人力与栽培。",
        "dynasty": "宋",
        "collection_info": null
    },
    {
        "title": "和梅花",
        "author": "梅尧臣",
        "content": "时时不甘春着力，年年能占腊前芳。\n水边攀折此中女，马上嗅寻何处郎。\n山舍更清栽作援，凤楼偏巧学成粧。\n团枝密密都如雪，野雀飞来翅合香。",
        "dynasty": "宋",
        "collection_info": null
    },
    {
        "title": "再送蒙寺丞赴郢州",
        "author": "梅尧臣",
        "content": "弯弓落飞鸟，少也向幽州。\n来作汉官属，耻为戎国留。\n身轻抛马辔，地暖厌狐裘。\n惯见颜如玉，江边问莫愁。",
        "dynasty": "宋",
        "collection_info": null
    },
    {
        "title": "拟王维观猎",
        "author": "梅尧臣",
        "content": "白草南山猎，调弓发指鸣。\n原边黄犬去，云外皁雕迎。\n近出长陵道，还看小苑城。\n聊从向来骑，回望夕阳平。",
        "dynasty": "宋",
        "collection_info": null
    },
    {
        "title": "拟陶潜止酒",
        "author": "梅尧臣",
        "content": "多病愿止酒，不止病不已。\n止之惧无欢，虽病未宜止。\n且欲止人事，事止不经耳。\n次诵止足言，行当止田里。\n田里止谁亲，止乐山水美。\n既止何所助，唯酒与止喜。\n以言止不止，未必止为是。\n止酒傥不瘳，枉止徒可耻。\n止亦随化迁，不止等亦死。\n慎勿道止酒，止酒乃君子。",
        "dynasty": "宋",
        "collection_info": null
    },
    {
        "title": "拟杜甫玉华宫",
        "author": "梅尧臣",
        "content": "松深溪色古，中有鼯鼠鸣。\n废殿不知年，但与苍崖平。\n鬼火出空屋，未继华烛明。\n暗泉发虚窦，似作哀絃鸣。\n黄金不变土，玉质空令名。\n当时从舆辇，石马埋棘荆。\n独来感旧物，煎怀如沸羹。\n区区人世间，谁免此亏盈。",
        "dynasty": "宋",
        "collection_info": null
    },
    {
        "title": "拟韦应物残灯",
        "author": "梅尧臣",
        "content": "照此寒夜中，欲残红烬尾。\n空堂灭復明，独宿拟山鬼。",
        "dynasty": "宋",
        "collection_info": null
    },
    {
        "title": "和十一月十二日与诸君登西园亭榭怀旧书事  其一",
        "author": "梅尧臣",
        "content": "冬日萧条公府清，独将诸吏上高城。\n而今何处异畴昔，铁墓下闻狐夜鸣。",
        "dynasty": "宋",
        "collection_info": null
    },
    {
        "title": "和十一月十二日与诸君登西园亭榭怀旧书事  其二",
        "author": "梅尧臣",
        "content": "莎径依然见莎叶，莲塘无復有莲花。\n更看白水满城下，说着当时龙骨车。",
        "dynasty": "宋",
        "collection_info": null
    },
    {
        "title": "和小雨",
        "author": "梅尧臣",
        "content": "蛟龙潠白雾，天外细蒙蒙。\n霑土曾无迹，昏林似有风。\n卷旗妨酒舍，湿翅下洲鸿。\n稍见斜阳透，西云一半红。",
        "dynasty": "宋",
        "collection_info": null
    },
    {
        "title": "拟韩吏部射训狐",
        "author": "梅尧臣",
        "content": "黄昏月暗妖鸟鸣，尨然钝质麤豪声。\n凭凶自异立屋角，潜事觜吻欲我惊。\n岂知惯闻此丑狡，呼集鬼物夸阴狞。\n夕盗鸡雏无畏避，曾遭弹射沉泥坑。\n汝今病翼未甚愈，还作旧态侵平明。\n阳乌曈曈出东海，照汝宜丧胆与精。\n何为世人苦憎汝，汝常盗物资已荣。\n傥有弓矢勿污辱，杀此非得去恶名。\n养雏四三已相似，眼脑实异鸾皇生。\n一朝车轮翅堕地，狐鼠入穴枭党烹。",
        "dynasty": "宋",
        "collection_info": null
    },
    {
        "title": "得韩持国书报新作茅庐",
        "author": "梅尧臣",
        "content": "闻君作茅庐，正在西轩西。\n定移旧蔬圃，稍改新药畦。\n其高如伯鸾，况亦有隠妻。\n今方汉德盛，不必之会稽。",
        "dynasty": "宋",
        "collection_info": null
    },
    {
        "title": "和新晴",
        "author": "梅尧臣",
        "content": "云开日照戟衣寒，浄扫平沙路已干。\n吏散庭除少公事，畦挑芽甲足春盘。\n要听林上鸣鸠变，试步塘阴绿水宽。\n谁咏陈根有微绿，乌蟾易失似跳丸。",
        "dynasty": "宋",
        "collection_info": null
    },
    {
        "title": "责躬诗",
        "author": "梅尧臣",
        "content": "所禀介且拙，尝耻朋比为。\n皎皎三十年，半语曾未欺。\n身微德不着，尚使人见疑。\n省己当自责，实负圣相知。\n圣相虽明察，不假束藴辞。\n扣言已可罪，引去岂非宜。",
        "dynasty": "宋",
        "collection_info": null
    },
    {
        "title": "尝惠山泉",
        "author": "梅尧臣",
        "content": "吴楚千万山，山泉莫知数。\n其以甘味传，几何若饴露。\n大禹书不载，陆生品尝着。\n昔唯庐谷亚，久与茶经附。\n相袭好事人，砂缾和月注。\n持参万钱鼎，岂足调羹助。\n彼哉一勺微，唐突为霖澍。\n疏浓既不同，物用诚有处。\n空林癯面僧，安比侯王趣。",
        "dynasty": "宋",
        "collection_info": null
    },
    {
        "title": "糟淮鲌",
        "author": "梅尧臣",
        "content": "寒潭缩浅濑，空潭多鲌鱼。\n网登肥且美，糟渍奉庖厨。\n昔闻渔父贤，尝勉楚人餔。\n楚人怀沙死，葬腹千岁余。\n今兹有遗意，敢共杯盘疎。",
        "dynasty": "宋",
        "collection_info": null
    },
    {
        "title": "和腊前",
        "author": "梅尧臣",
        "content": "汉家戍日看看近，云景苍茫已岁昏。\n欲验方书治百药，预调飞走猎平原。\n土人熏肉经春美，宫女藏鈎旧戏存。\n独把冻醪惊节物，草芽微动见庭萱。",
        "dynasty": "宋",
        "collection_info": null
    },
    {
        "title": "题腊药",
        "author": "梅尧臣",
        "content": "颓颜早觉衰，乃藉药扶持。\n及此季冬日，预修来岁宜。\n鼎成无犬见，蜜炼有蜂知。\n借问月中兔，长年何所为。",
        "dynasty": "宋",
        "collection_info": null
    },
    {
        "title": "腊酒",
        "author": "梅尧臣",
        "content": "汲井辘轳鸣，寒泉碧瓮盛。\n欲为三伏美，方俟十旬清。\n梦忆黄公舍，徒闻韦氏名。\n熟时梅杏小，独饮效渊明。",
        "dynasty": "宋",
        "collection_info": null
    },
    {
        "title": "腊脯",
        "author": "梅尧臣",
        "content": "畋猎得封兽，割鲜为腶修。\n易甘非爱日，不败任经秋。\n可用资宾豆，何妨鄙荐䐹。\n考之新月录，美脆胜庖牛。",
        "dynasty": "宋",
        "collection_info": null
    },
    {
        "title": "腊笋",
        "author": "梅尧臣",
        "content": "南冈深竹养，下有鹧鸪鸣。\n破腊初挑箘，夸新欲比琼。\n荐盘香更美，案酒味偏清。\n马援当时见，曾将禹贡评。",
        "dynasty": "宋",
        "collection_info": null
    },
    {
        "title": "和挑菜",
        "author": "梅尧臣",
        "content": "中圃本膏壤，始觉气候偏。\n出土蓼甲红，近水芹芽鲜。\n挑以宝环刀，登之馔玉筵。\n僻远尚含冻，安占春阳前。\n造物非有意，地势使之然。",
        "dynasty": "宋",
        "collection_info": null
    },
    {
        "title": "和腊日",
        "author": "梅尧臣",
        "content": "猎鼓逢逢奏，寒冰齾齾消。\n正怜风日暖，不似雪霜朝。\n敢问祠黄石，休从击皁雕。\n楚郊梅萼未，壠麦已多苗。",
        "dynasty": "宋",
        "collection_info": null
    },
    {
        "title": "啄木二首  其一",
        "author": "梅尧臣",
        "content": "城头啄枯杨，城下啄枯桑。\n朝啄不停咮，暮啄不充肠。\n寒风正洌洌，蠹穴虫且殭。\n况兹园林迥，剥剥响何长。",
        "dynasty": "宋",
        "collection_info": null
    },
    {
        "title": "啄木二首  其二",
        "author": "梅尧臣",
        "content": "食蠹非嫌蠹，声来古木高。\n谁将琵琶弄，写入相思槽。",
        "dynasty": "宋",
        "collection_info": null
    },
    {
        "title": "语鸩",
        "author": "梅尧臣",
        "content": "客语南方鸩，啄蛇掀巨石。\n遂令山中人，多窃禹步迹。\n谁云不可转，鸟啄犹能掷。",
        "dynasty": "宋",
        "collection_info": null
    },
    {
        "title": "和淮阳燕秀才",
        "author": "梅尧臣",
        "content": "我官忝博士，曾昧通经术。\n前因辟书来，亦不习文律。\n循旧临学宫，虎革被羊质。\n倚席未能讲，占牍聊置日。\n朴钝既若兹，愧彼噉枣栗。\n今者登俊贤，充诏冠庭实。\n邦伯乃宗公，惟帝旧良弼。\n置醴饯以行，行行季冬月。\n骐骥入羁驾，千里终不蹶。\n惭予延荫人，安得结子韈。\n心虽羡名场，才命甘汨没。\n禄仕二十年，屡遘龙牓揭。\n在昔见麻衣，于今尽超越。\n是以对杯觞，谨严微敢忽。\n宁唯畏后生，自恨疎节骨。\n肴羞罗食案，包核备时物。\n里妇或窥观，户下红裙出。\n归应愿生男，生男付纸笔。\n乃信读书荣，况即服缊韠。\n长歌食苹诗，声淡异鸣瑟。",
        "dynasty": "宋",
        "collection_info": null
    },
    {
        "title": "和石昌言求牡丹栽",
        "author": "梅尧臣",
        "content": "昔年药栏下，已多香草名。\n更移花本去，聊助日边荣。\n莫问西都品，存吾旧友评。\n会应包萼吐，可与魏姚并。\n带土归金谷，封根近玉京。\n谪僊方醉咏，不倚锦官城。",
        "dynasty": "宋",
        "collection_info": null
    },
    {
        "title": "和十二月十七日雪",
        "author": "梅尧臣",
        "content": "穷冬劲腊已过半，晓雪先春何处来。\n岂应全资南亩麦，多应不分北枝梅。\n庭中未许野童扫，林下唯愁狂吹摧。\n莫问兔园同赋客，相如居右最为才。",
        "dynasty": "宋",
        "collection_info": null
    },
    {
        "title": "建溪新茗",
        "author": "梅尧臣",
        "content": "南国溪阴暖，先春发茗芽。\n采从青竹笼，蒸自白云家。\n粟粒烹瓯起，龙文御餠加。\n过兹安得比，顾渚不须夸。",
        "dynasty": "宋",
        "collection_info": null
    },
    {
        "title": "送詹彦迪秘校之越",
        "author": "梅尧臣",
        "content": "夙怀山水心，梦寐向东越。\n闻为会稽行，独此羡明发。\n渡江信春潮，泊馆食野蕨。\n平时异梁鸿，但泛镜湖月。",
        "dynasty": "宋",
        "collection_info": null
    },
    {
        "title": "谢人惠茶",
        "author": "梅尧臣",
        "content": "山色已惊溪上雷，火前那及两旗开。\n采芽几日始能就，碾月一罂初寄来。\n以酪为奴名价重，将云比脚味甘迴。\n更劳谁致中𤃩水，况復颜生不解杯。",
        "dynasty": "宋",
        "collection_info": null
    },
    {
        "title": "和立春",
        "author": "梅尧臣",
        "content": "兹日何所喜，所喜物向荣。\n㡜缕作翠柳，意先新阳生。\n涂金镂为胜，义不首时轻。\n增年已叹老，斗酒聊自倾。",
        "dynasty": "宋",
        "collection_info": null
    },
    {
        "title": "和谢仲弓廷评新理北园",
        "author": "梅尧臣",
        "content": "园吏乘冬和，荷锄去宿莽。\n主人因其勤，筑土截荒壤。\n移枯復窊缺，刬径就平广。\n东北倚高城，巇险不可上。\n爱彼林木深，便为丘壑想。\n更待春风归，日探花卉长。\n但愿多置酒，应得时一往。",
        "dynasty": "宋",
        "collection_info": null
    },
    {
        "title": "和谢仲弓廷评栽竹",
        "author": "梅尧臣",
        "content": "移得溪边翠，来为庭下阴。\n惜根存旧土，带笋助新林。\n暗换萧萧叶，知虚寸寸心。\n东风莫摇撼，培壅未应深。",
        "dynasty": "宋",
        "collection_info": null
    },
    {
        "title": "和岁除日",
        "author": "梅尧臣",
        "content": "一年三万六千刻，玉漏唯余十二时。\n去日苦多谁会惜，残阴全少颇能知。\n已惊颜貌徐徐改，不奈乌蟾冉冉驰。\n万国明朝贺新岁，东风依旧入春旗。",
        "dynasty": "宋",
        "collection_info": null
    },
    {
        "title": "明井",
        "author": "梅尧臣",
        "content": "显晦有难必，孰云幽不明。\n深井发寒泉，光若月色盈。\n阴阳信奇变，曷用究厥情。\n譬彼出炎火，投薪丹焰成。\n吾人勿惊异，但自汲缾罂。",
        "dynasty": "宋",
        "collection_info": null
    },
    {
        "title": "杨公懿得颍人惠糟鲌分饷并遗杨叔恬",
        "author": "梅尧臣",
        "content": "头尾接清淮，淮鱼日登网。\n吴莼芼羹美，楚糟增味爽。\n云谁得嘉贶，曾靡独为享。\n乃知不忘义，分遗及吾党。",
        "dynasty": "宋",
        "collection_info": null
    },
    {
        "title": "和杨秘校得糟鲌",
        "author": "梅尧臣",
        "content": "食鱼何必食河鲂，自有诗人比兴长。\n淮浦霜鳞更腴美，谁怜按酒敌庖羊。",
        "dynasty": "宋",
        "collection_info": null
    },
    {
        "title": "春雪",
        "author": "梅尧臣",
        "content": "腊前望盈尺，姦缩不应乞。\n万物及向荣，而反事凝凓。\n与雨暗争能，不念伤彼茁。\n虽然便消释，终是乖气律。\n新阳岂惮沮，暴柳未为屈。\n随风势更巧，着树媚且密。\n谁将背时弃，乃欲逞果必。\n摧花自作花，旋积旋已失。\n上天施命令，冬春不相匹。\n生物与死物，其道安可壹。\n呜呼此飞雪，何为在今日。",
        "dynasty": "宋",
        "collection_info": null
    },
    {
        "title": "和谢公仪学士正月十七日雨后復雪",
        "author": "梅尧臣",
        "content": "本祈春雨成春雪，应误小桃先次开。\n西汉枚生谁復召，南朝何逊自多才。\n泼除灯火上元去，挫却勾萌六出来。\n前此解衣争贳酒，不知为瑞与为灾。",
        "dynasty": "宋",
        "collection_info": null
    },
    {
        "title": "伐桑",
        "author": "梅尧臣",
        "content": "二月起蚕事，伐桑人阻饥。\n已伤持斧缺，不作负薪非。\n聊给终朝食，宁虞卒岁衣。\n月光无隔碍，直照破荆扉。",
        "dynasty": "宋",
        "collection_info": null
    },
    {
        "title": "梦登天坛",
        "author": "梅尧臣",
        "content": "夜梦登天坛，坛上两仙人。\n来时乘白凤，去时乘白麟。\n我问不我语，飒飒山中雨。",
        "dynasty": "宋",
        "collection_info": null
    },
    {
        "title": "寒食日过荆山",
        "author": "梅尧臣",
        "content": "山邮虽禁火，岭树自生烟。\n呜咽同归橹，悲哀欲问天。\n泣亲非泣玉，流泪剧流泉。\n春鮆横刀脍，何心更食鲜。",
        "dynasty": "宋",
        "collection_info": null
    },
    {
        "title": "濄口得双鳜鱼怀永叔",
        "author": "梅尧臣",
        "content": "春风午桥上，始迎欧阳公。\n我仆跪双鳜，言得石濑中。\n持归奉慈媪，欣咏殊未工。\n是时四三友，推尚以为雄。\n于兹十九载，存没復西东。\n我今淮上去，沙屿逢钓翁。\n因之获二尾，其色与昔同。\n钱将青丝绳，羹芼春畦菘。\n公乎广陵来，值我号苍穹。\n何为号苍穹，失怙哀无穷。\n烹煎不暇饷，泣血语孤衷。\n生平四海内，有始鲜能终。\n唯公一荣悴，不媿古人风。",
        "dynasty": "宋",
        "collection_info": null
    },
    {
        "title": "岁寒亭",
        "author": "梅尧臣",
        "content": "种花邀青春，种柏要晏岁。\n乃知风露前，已辨雪霜势。\n时俗爱芳菲，不妨鸣鶗䳏。\n他年都门归，宁昧始终计。",
        "dynasty": "宋",
        "collection_info": null
    },
    {
        "title": "澄虚阁",
        "author": "梅尧臣",
        "content": "箘圃隔嚣纷，闲来衣练裙。\n槛边生静意，水底见微云。\n斜照迴晴景，幽芳袭薄熏。\n主人多赋咏，不减沈休文。",
        "dynasty": "宋",
        "collection_info": null
    },
    {
        "title": "舟次泗上逢黄令因以诗送",
        "author": "梅尧臣",
        "content": "向晓入汴尾，隔河闻人声。\n得声不得貌，问识旧时名。\n泊舟忽来及，袖诗多贤英。\n言除丹徒宰，暂作七闽行。\n东南几千里，日夕挂帆轻。\n渡江莼已老，未足助杯羹。\n最知便道出，先见县人迎。",
        "dynasty": "宋",
        "collection_info": null
    },
    {
        "title": "依韵和许发运游泗州草堂寺之什",
        "author": "梅尧臣",
        "content": "入寺岂缘斋，阮公方咏怀。\n心将超紫府，手欲拍洪崖。\n云雾波初浄，尘埃鑑已揩。\n但能倾玉醑，不假列金钗。\n远客归空速，千樯密自挨。\n醒论时事正，醉戴野巾喎。\n风俗通吴楚，清浑见汴淮。\n遥知香剎外，独与赏心谐。",
        "dynasty": "宋",
        "collection_info": null
    },
    {
        "title": "依韵和许发运真州东园新成",
        "author": "梅尧臣",
        "content": "疏凿近东城，萧森万物荣。\n美花移旧本，黄鸟发新声。\n曲阁池傍起，长桥柳外横。\n河浑远波涨，雨急断虹明。\n云与危台接，风当广厦清。\n朱鬐看自跃，翠柏种初生。\n香草犹能识，山苗未得名。\n南峯及西岭，常共酒杯平。",
        "dynasty": "宋",
        "collection_info": null
    },
    {
        "title": "行路难",
        "author": "梅尧臣",
        "content": "途路无不通，行贫足如缚。\n轻裘谁家子，百金负六博。\n蜀道不为难，太行不为恶。\n平地乏一钱，寸步邻沟壑。",
        "dynasty": "宋",
        "collection_info": null
    },
    {
        "title": "题姑苏豹隠堂",
        "author": "梅尧臣",
        "content": "青山崔巍藏古基，文豹不见空断碑。\n华堂重构犹隠雾，地今易主还好奇。\n欲邀明月一去饮，常娥将悔出海迟。\n溪边少年意气在，来往只借白鹿骑。\n自称山人具肴酒，酒酣请我留此辞。\n谪仙坟近何可问，当日无咏亦所疑。",
        "dynasty": "宋",
        "collection_info": null
    },
    {
        "title": "雨还",
        "author": "梅尧臣",
        "content": "雨蒙蒙兮欲暮，路险绝兮深泥。\n嗟予仆兮甚馁，畏予马兮颠蹄。\n关已度兮心缓，家将至兮涉溪。\n喜膝前兮童稚，饷灯下兮女妻。",
        "dynasty": "宋",
        "collection_info": null
    },
    {
        "title": "哭笑鸟",
        "author": "梅尧臣",
        "content": "日月转入地，星辰蔽重云。\n夜色晦若漆，怪禽巢未焚。\n其音哭且笑，哀乐讵能分。\n方哭且笑时，曾莫有以羣。\n哭为何所悲，笑为何所闻。\n了不预人事，吉凶谁復云。",
        "dynasty": "宋",
        "collection_info": null
    },
    {
        "title": "山行冒雨至村家",
        "author": "梅尧臣",
        "content": "雨急芹泥滑，禽鸣苦竹秋。\n野香生草木，云润上衣裘。\n入石纔通马，穿林忽隠牛。\n山家多浅井，下照碧峯头。",
        "dynasty": "宋",
        "collection_info": null
    },
    {
        "title": "八月九日晨兴如厕有鸦啄蛆",
        "author": "梅尧臣",
        "content": "飞乌先日出，谁知彼雌雄。\n岂无腐鼠食，来啄秽厕虫。\n饱腹上高树，跋觜噪西风。\n吉凶非予闻，臭恶在尔躬。\n物灵必自絜，可以推始终。",
        "dynasty": "宋",
        "collection_info": null
    },
    {
        "title": "夜坐",
        "author": "梅尧臣",
        "content": "夜久方虑寂，空堂灯烛明。\n落叶有暂响，暗虫无停声。\n力学不为己，甘贫且徇名。\n聊为咏怀篇，还想阮步兵。",
        "dynasty": "宋",
        "collection_info": null
    },
    {
        "title": "八月十五夜有怀",
        "author": "梅尧臣",
        "content": "天为水苍玉，月拕潭面冰。\n万里绝瑕玷，百文已澄凝。\n山河了然在，星斗光莫增。\n借问九州内，岂无阴云兴。\n缅怀去年秋，是夜客广陵。\n太守欧阳公，预邀三四朋。\n乃值连连雨，共饮陈华灯。\n既醉公有咏，属和予未能。\n强赋石屏物，固惭无所称。\n今来宛溪上，聊以故岁征。\n晶明正若此，霢霂且何曾。\n美景信难并，康乐语足凭。",
        "dynasty": "宋",
        "collection_info": null
    },
    {
        "title": "题吏隠堂",
        "author": "梅尧臣",
        "content": "新堂生虚明，未悟追隠吏。\n无乃隠非时，唯应喧可避。\n移花莫伤根，种竹不改翠。\n床中置素琴，亦见陶潜意。",
        "dynasty": "宋",
        "collection_info": null
    },
    {
        "title": "咏严子陵",
        "author": "梅尧臣",
        "content": "不顾万乘主，不屈千户侯。\n手澄百金鱼，身被一羊裘。\n借问此何耳，心远忘九州。\n青山束寒滩，溅浪惊素鸥。\n以之为朋亲，安慕乘华辀。\n老氏轻璧马，庄生恶牺牛。\n终为藴石玉，夐古辉岩陬。",
        "dynasty": "宋",
        "collection_info": null
    },
    {
        "title": "与浔阳舍弟别",
        "author": "梅尧臣",
        "content": "昭亭潭上水，下与九江通。\n去客解轻舸，落潮乘顺风。\n迴头迷远树，没背见飞鸿。\n寂寞还蓬巷，桓彝宅近东。",
        "dynasty": "宋",
        "collection_info": null
    },
    {
        "title": "九月十八日山中见杜鹃花復开",
        "author": "梅尧臣",
        "content": "山中泉壑暖，幽木寒更华。\n春鸟各噤口，游子未还家。\n云谁未及还，对此重兴嗟。\n何必因啼血，颜色胜曙霞。",
        "dynasty": "宋",
        "collection_info": null
    },
    {
        "title": "记岁",
        "author": "梅尧臣",
        "content": "买臣四十八，犹苦行负薪。\n我免以樵给，贫居年与均。\n道上不讴歌，妻亦无恚嗔。\n三者固异彼，异同双朱轮。",
        "dynasty": "宋",
        "collection_info": null
    },
    {
        "title": "种胡麻",
        "author": "梅尧臣",
        "content": "悲哀易衰老，鬓忽见二毛。\n苟生亦何乐，慈母年且高。\n勉力向药物，曲畦聊自薅。\n胡麻养气血，种以督儿曹。\n傍枝延扶疎，修筴繁橐韬。\n霜前未坚好，霜后可炮熬。\n诚非腾云术，顾此实以劳。",
        "dynasty": "宋",
        "collection_info": null
    },
    {
        "title": "达观禅师昙颖住隠静兰若或言自此猕猴散走不来颖尝哂曰吾知是山枇杷为多始至也未实故其去将实也必羣集后果然颖恶乎俗之好异恐传以为人惑欲予咏而播之",
        "author": "梅尧臣",
        "content": "隠静山中寺，猕猴往往过。\n导师归以去，卢橘熟还多。\n禅地宁求悕，居人切莫讹。\n未尝嫌此物，任挂古松柯。",
        "dynasty": "宋",
        "collection_info": null
    },
    {
        "title": "颖公遗碧霄峯茗",
        "author": "梅尧臣",
        "content": "到山春已晚，何更有新茶。\n峯顶应多雨，天寒始发芽。\n采时林狖静，蒸处石泉嘉。\n持作衣囊秘，分来五柳家。",
        "dynasty": "宋",
        "collection_info": null
    },
    {
        "title": "送达观禅师归隠静寺古律二首  其一",
        "author": "梅尧臣",
        "content": "初逢洛阳陌，再见南徐州。\n所历几何时，倏去二十秋。\n今復振霜屦，还山远莫留。\n我咏阮公诗，物靡必沈浮。\n谁云西海鱼，夜飞东海头。\n世人嗟识昧，岂是滞林丘。",
        "dynasty": "宋",
        "collection_info": null
    },
    {
        "title": "送达观禅师归隠静寺古律二首  其二",
        "author": "梅尧臣",
        "content": "栗林霜下熟，归摘御穷冬。\n带月涉溪水，过山闻寺钟。\n未嫌云衲湿，已喜野人逢。\n且莫似杯渡，沧波无去踪。",
        "dynasty": "宋",
        "collection_info": null
    },
    {
        "title": "冬至感怀",
        "author": "梅尧臣",
        "content": "衔泣想慈颜，感物哀不平。\n自古九泉死，靡随新阳生。\n禀命异草木，彼将羡勾萌。\n人实嗣其世，一衰復一荣。",
        "dynasty": "宋",
        "collection_info": null
    },
    {
        "title": "冬至日得师厚宋次道中道书",
        "author": "梅尧臣",
        "content": "水国欲为雪，野冰将合河。\n人同一阳至，泪向八行多。\n朋意今犹在，年华怅似过。\n看看四十九，应笑此蹉跎。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 垂涧藤",
        "author": "梅尧臣",
        "content": "涧深连石壁，石上生长藤。\n孤猿来自熟，缘饮下復登。\n頼无樵人迹，且免束薪蒸。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 岭上云",
        "author": "梅尧臣",
        "content": "我来东峯下，远见西岭头。\n白云忽已合，向此偶迟留。\n人谁问何有，自可忘殷忧。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 林中翠",
        "author": "梅尧臣",
        "content": "万木总柔翠，况復新晴时。\n日色照欲动，山气敛还迟。\n望之如何揽，举袂随风吹。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 栖烟鸟",
        "author": "梅尧臣",
        "content": "斑斑远林鸟，极目波烟中。\n各识时早暮，不忘巢西东。\n推物得真意，吾将效陶公。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 古壁苔",
        "author": "梅尧臣",
        "content": "阴壁流暗泉，古苔长自好。\n不改春与秋，何如路傍草。\n空山正幽蔼，浄绿无人扫。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 幽径石",
        "author": "梅尧臣",
        "content": "缘溪去欲远，磊砢忽碍行。\n旁临侧身险，下忽寒流声。\n幽客惯来往，同此猿鸟情。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 寒溪草",
        "author": "梅尧臣",
        "content": "青青色堪染，欲辨不知名。\n根阴託乳鱼，水底抽新萌。\n康乐池上咏，独与春梦成。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 阴崖竹",
        "author": "梅尧臣",
        "content": "背岭断崖下，老竹生扶疎。\n孤根石上引，劲节松不如。\n莫言霜雪多，终见绿有余。",
        "dynasty": "宋",
        "collection_info": null
    },
    {
        "title": "拟水西寺东峯亭九咏 临轩桂",
        "author": "梅尧臣",
        "content": "山楹无恶木，但有绿桂丛。\n幽芳尚未歇，飞鸟衔残红。\n不见离骚人，憔悴吟秋风。",
        "dynasty": "宋",
        "collection_info": null
    },
    {
        "title": "依韵和达观禅师还山后见寄",
        "author": "梅尧臣",
        "content": "云归在高岭，人见是无心。\n矫矫将栖鸟，遥遥傍故林。\n南方虽有暖，腊月易成阴。\n惟恐多风雪，幽期未可寻。",
        "dynasty": "宋",
        "collection_info": null
    },
    {
        "title": "九华隠士居陈生寄松管笔",
        "author": "梅尧臣",
        "content": "春松抽瘦梗，削束费长毫。\n鸡距初含润，龙鳞不自韬。\n尝为大夫后，欲写伯夷高。\n一获山家赠，令吾媿汝曹。",
        "dynasty": "宋",
        "collection_info": null
    },
    {
        "title": "古柳",
        "author": "梅尧臣",
        "content": "岸侧古大柳，谁种临长江。\n中自出蠹蝎，百岁成枯腔。\n忽值涨流没，槎牙缀旌幢。\n腹肤藏蛟龙，半夜雷砰韸。\n飞霆痕尚白，如斩马陵庞。\n倏尔巨电至，万弩声裂缸。\n又为狂风摧，所残惟朽桩。\n卧干越大鼎，绝膑不可扛。\n就爇以照渔，骇鳞一何厖。\n始知网罟细，未足禁突撞。\n隆准以脱去，城下徒焚降。\n我从洲上泊，昏晓睨船窗。\n始终覩变毁，欲赋挑残釭。\n吾交评韩诗，险韵古莫双。\n安得共咏此，但嗟各他邦。",
        "dynasty": "宋",
        "collection_info": null
    },
    {
        "title": "放鹊",
        "author": "梅尧臣",
        "content": "鹊为禽之灵智兮，胡蹈机而不知。\n为庸皁以困束兮，固性命之将危。\n喜远人之至止兮，始屡验以如期。\n向何预觉兮，此何自昏。\n岂专心以谋食兮，昧目前之祸根。\n苟所履必虑患兮，莫若去人远以图存。\n屑余秣以致死兮，诚咎尔而无耻。\n维羣鸣之苦伤兮，使吾心之测尔。\n予测孔孟兮尔自解则艰，皁听予言兮释尔而还。\n抚尔呪尔兮尔无甚顽，后谁恤尔兮拓弹方弯。",
        "dynasty": "宋",
        "collection_info": null
    },
    {
        "title": "闻西山虎",
        "author": "梅尧臣",
        "content": "猛虎畏白日，孤客莫夜行。\n彼以不暴众，此何独忘生。\n饥必见人食，不食且无名。\n麋鹿能远遁，安得逢怒狞。\n由人不由常，役役官有程。",
        "dynasty": "宋",
        "collection_info": null
    },
    {
        "title": "冻禽",
        "author": "梅尧臣",
        "content": "高树绕吾庐，薄暮烟气重。\n将栖立傍巢，已振窥落氄。\n有来同枿枝，亦各不偎拥。\n飕飕阴风寒，夜雪岂无恐。",
        "dynasty": "宋",
        "collection_info": null
    },
    {
        "title": "登干明院碧藓亭",
        "author": "梅尧臣",
        "content": "余喘不苟尽，顺俗来饭僧。\n东岭有上方，修竹蔽觚棱。\n下有苍石案，旁挂孤蔓藤。\n繫累向尘世，更住殊未能。",
        "dynasty": "宋",
        "collection_info": null
    },
    {
        "title": "隠静遗枇杷",
        "author": "梅尧臣",
        "content": "五月枇杷实，青青味尚酸。\n猕猴定撩乱，欲待热应难。",
        "dynasty": "宋",
        "collection_info": null
    },
    {
        "title": "正月十日五更梦中",
        "author": "梅尧臣",
        "content": "今年花似去年新，去年人比今年老。\n我劝厚地一杯酒，收拾白日莫苦早。",
        "dynasty": "宋",
        "collection_info": null
    },
    {
        "title": "红梅",
        "author": "梅尧臣",
        "content": "家住寒溪曲，梅先杂暖春。\n学粧如小女，聚笑发丹唇。\n野杏堪同舍，山樱莫与邻。\n休吹江上笛，留伴庾园人。",
        "dynasty": "宋",
        "collection_info": null
    },
    {
        "title": "寄文鉴大士",
        "author": "梅尧臣",
        "content": "读书夜寂冷无火，捲卷遂成摇膝吟。\n始忆高僧将偈去，安知古寺託云深。\n寒堂正睡远钟发，野鸟乱鸣残月沉。\n明日呼儿整篮轝，欲烦重过小溪阴。",
        "dynasty": "宋",
        "collection_info": null
    },
    {
        "title": "海棠",
        "author": "梅尧臣",
        "content": "江燕入朱閤，海棠繁锦条。\n醉生燕玉颊，瘦聚楚宫腰。\n曾未分香去，尤宜着意描。\n谁能共吹笛，树下想前朝。",
        "dynasty": "宋",
        "collection_info": null
    },
    {
        "title": "送余干李少府",
        "author": "梅尧臣",
        "content": "作尉古来清，况于干越城。\n舟中雨新足，溪上水初生。\n苍獭出还没，素鸥飞且鸣。\n休将五色棒，欲取洛阳名。",
        "dynasty": "宋",
        "collection_info": null
    },
    {
        "title": "与二弟过溪至广教兰若",
        "author": "梅尧臣",
        "content": "溪水今尚浅，涉马不及鞯。\n岸口出近郭，野径通平田。\n行行渡小桥，决决响细泉。\n万木荫古殿，一灯明象筵。\n长廊颜頵碑，字体家法传。\n空堂裴相真，白髯垂过咽。\n名迹两不灭，岂独画与镌。\n高僧凿崖腹，建阁将云连。\n秘此龙鸾迹，足使臣仆虔。\n修竹间长松，森卫若被坚。\n是必神物护，禹穴空岁年。\n饭讫过山后，井傍携茗煎。\n探幽偶转谷，忽视昭亭巅。\n蔓草不识名，步侧时得牵。\n幽禽声各异，可辨唯杜鹃。\n似惊俗客来，聒聒两耳边。\n弊庐隔城堞，畏暮遽言还。\n道逢张罗归，鸟媒兼死悬。\n遂同山梁雉，令我復喟然。\n聊追一日事，书以为短篇。",
        "dynasty": "宋",
        "collection_info": null
    },
    {
        "title": "晚坐北轩望昭亭山",
        "author": "梅尧臣",
        "content": "少客两京间，熟游嵩与华。\n归来宛溪上，厌往昭亭下。\n何以厌昭亭，衰迟倦驱驾。\n况復惭咏歌，嘉辞前有谢。\n咀嚼在人口，甘美如食蔗。\n方同陶渊明，苦语近田舍。\n节行固不变，出处亦多怕。\n常防恶少年，豪横使出胯。\n譬如故将军，尚被亭长駡。\n不若守弊庐，读书至中夜。",
        "dynasty": "宋",
        "collection_info": null
    },
    {
        "title": "与诸弟及李少府访广教文鉴师",
        "author": "梅尧臣",
        "content": "山僧邀我辈，置酒比陶潜。\n紫蕨老堪食，青梅酸不嫌。\n野蜂时入座，岩鸟或窥檐。\n薄暮未能去，前溪月似鎌。",
        "dynasty": "宋",
        "collection_info": null
    },
    {
        "title": "至广教因寻古石盆寺",
        "author": "梅尧臣",
        "content": "古寺近田家，山寻石盆差。\n化虫悬缢女，啼鹱响缫车。\n僧坐树间石，马行溪畔沙。\n野香无处辨，归路傍城斜。",
        "dynasty": "宋",
        "collection_info": null
    },
    {
        "title": "伤何皆秀才",
        "author": "梅尧臣",
        "content": "高高空山木，枯死不中材。\n宁答厚地力，岁久为朽灰。\n昂藏儒家子，五十殒蒿莱。\n空负执卷勤，明月不颔顋。\n一芥禄未及，九泉无復开。\n人世有若此，愚智曷论哉。",
        "dynasty": "宋",
        "collection_info": null
    },
    {
        "title": "观王介夫蒙亭记因记题蒙亭",
        "author": "梅尧臣",
        "content": "吾年将五十，尚未暇读易。\n一闻蒙亭说，乃见适所适。\n维时明进退，岂不在泉石。\n野服制升越，山庖盛鸡跖。\n床头龙唇琴，案上科斗籍。\n风物稍佳时，把酒会三益。\n况以兄为郎，仕也人岂迫。\n垂之爱之深，自匪逢时客。",
        "dynasty": "宋",
        "collection_info": null
    },
    {
        "title": "亢阳和欲行舟者",
        "author": "梅尧臣",
        "content": "春秋书闵雨，乃见先王制。\n有意在黎民，山川无不祭。\n今者望云霓，青天绝纤翳。\n为坛割舒鴈，盘血陈水汭。\n于时颇精虔，奠爵必亲涚。\n向夕有微阴，扫然还復霁。\n吾闻先儒言，阳骄不能闭。\n此时繫穹旻，己力安所诣。\n宣王云汉诗，曾不鉴上帝。\n恨无奡荡舟，空自思跃蜧。",
        "dynasty": "宋",
        "collection_info": null
    },
    {
        "title": "黄鶑  其一",
        "author": "梅尧臣",
        "content": "内家初上翠微宫，树裏窥人在半空。\n笑语渐高无约束，侍臣偷望向云中。",
        "dynasty": "宋",
        "collection_info": null
    },
    {
        "title": "黄鶑  其二",
        "author": "梅尧臣",
        "content": "西邻少年今出游，东家女儿未识羞。\n门前乌臼叶已暗，日暮问谁墙上头。",
        "dynasty": "宋",
        "collection_info": null
    },
    {
        "title": "送怀贤上人归隠静兼寄达观禅师",
        "author": "梅尧臣",
        "content": "适从山中来，復向山中去。\n为报山中人，莫厌山中住。\n近城尘土多，乱尔烟霞趣。\n野蜂衔漆汁，尚欲为蔕固。\n息此可以安，其能忘我谕。",
        "dynasty": "宋",
        "collection_info": null
    },
    {
        "title": "送瑞竹长老归当涂因寄徐着作",
        "author": "梅尧臣",
        "content": "谢傅青山路，春来蔓草生。\n樵苏犹不入，瓶锡莫能行。\n朝上野船去，宿逢溪雨鸣。\n多应见康乐，曾重远公名。",
        "dynasty": "宋",
        "collection_info": null
    },
    {
        "title": "鶑",
        "author": "梅尧臣",
        "content": "桑间小妇好声音，映叶穿枝意已深。\n尽日呼郎郎不应，萧萧风雨到前林。",
        "dynasty": "宋",
        "collection_info": null
    },
    {
        "title": "守宫",
        "author": "梅尧臣",
        "content": "尝闻汉武帝，偶问东方朔。\n臣拟作龙呼，惭无头上角。",
        "dynasty": "宋",
        "collection_info": null
    },
    {
        "title": "夏园",
        "author": "梅尧臣",
        "content": "夏园甘果熟，日觉树林稀。\n休笑道傍李，无人摘自肥。",
        "dynasty": "宋",
        "collection_info": null
    },
    {
        "title": "孔子庙震",
        "author": "梅尧臣",
        "content": "霹雳下虚殿，破楹非梦凶。\n昔尝瞻画衮，今实见升龙。\n隠隠雷声散，疎疎雾气从。\n予知仲尼庙，不是蓄乖慵。",
        "dynasty": "宋",
        "collection_info": null
    },
    {
        "title": "寄酬睦州晏殿丞",
        "author": "梅尧臣",
        "content": "清潭吐明月，杳杳及吾庐。\n流彩满怀袖，託情非鸟鱼。\n朝因南涧雨，暮入北畦锄。\n岂不藉余润，况兹方饭蔬。",
        "dynasty": "宋",
        "collection_info": null
    },
    {
        "title": "李仲求寄建溪洪井茶七品云愈少愈佳未知尝何如耳因条而答之",
        "author": "梅尧臣",
        "content": "忽有西山使，始遗七品茶。\n末品无水晕，六品无沉柤。\n五品散云脚，四品浮粟花。\n三品若琼乳，二品罕所加。\n绝品不可议，甘香焉等差。\n一日尝一瓯，六腑无昏邪。\n夜枕不得寐，月树闻啼鸦。\n忧来唯觉衰，可验唯齿牙。\n动摇有三四，妨咀连左车。\n髮亦足惊疎，疎疎点霜华。\n乃思平生游，但恨江路赊。\n安得一见之，煑泉相与夸。",
        "dynasty": "宋",
        "collection_info": null
    },
    {
        "title": "送阚令之潭州宁乡",
        "author": "梅尧臣",
        "content": "秋风逆水急，挂席飞鸟轻。\n三江去虽远，一日行几程。\n朝辞洞庭岸，暮抵巴陵城。\n长沙古建国，地狭赋薄征。\n邑宰爱民者，选荐岂非精。\n既曰处民上，固当知民情。\n民居篁竹间，山獠相杂并。\n教道苟未至，毫髮心起争。\n太刚易断折，太柔难搘撑。\n贵在得中道，于焉无近名。\n闻多不祥鸟，似鸮何足惊。\n远方此为常，慎勿心屏营。\n贾谊度湘水，为文弔屈平。\n因君寄杯酒，为我酹贾生。",
        "dynasty": "宋",
        "collection_info": null
    },
    {
        "title": "干明院碧鲜亭",
        "author": "梅尧臣",
        "content": "坏衣削髮远尘垢，蛇祖龙孙生屋后。\n不等渭川千户侯，尺椽片瓦何尝有。\n方丈东头一亩余，中轩四面无窗牖。\n青琼作枝钿为叶，丹凤未食苍鼠走。\n细藤织榻白昼眠，寝浓鼻息如雷吼。\n世间百事不历心，门外寒流彻溪口。",
        "dynasty": "宋",
        "collection_info": null
    },
    {
        "title": "得余干李尉书录示唐人于越亭诗因以寄题",
        "author": "梅尧臣",
        "content": "余水之于越之鄙，筑基相对琵琶尾。\n琵琶日日有秋声，雁过洞庭风入苇。\n南斗戛湖波不起，长刀剡锋碧耳耳。\n姱娥夜出在寒溪，青铜莹磨光几里。\n朝因吴客幅蒲轻，满纸如蚕书可喜。",
        "dynasty": "宋",
        "collection_info": null
    },
    {
        "title": "南轩盆植重台莲移种池",
        "author": "梅尧臣",
        "content": "彤云赤雾生绀房，朝霞变蕊朱粉光。\n白玉入泥不满盎，羽盖裛露明月珰。\n浊水一石乱蛙黾，凿池五丈如斗方。\n萍根科斗得自在，荷芰明年出水央。",
        "dynasty": "宋",
        "collection_info": null
    },
    {
        "title": "朝天行",
        "author": "梅尧臣",
        "content": "大车高盖徐方来，天子双日延英开。\n犀靴踏玉升东陛，从臣赐对论宫市。\n谏官御史如指排，捧土未能障浊水。\n大夫言斡天关迴，黄门白望颜色死。\n始时暴夺何纵横，有货昼日不敢行。\n他时五方蛇当酒，谁道张郎临井口。",
        "dynasty": "宋",
        "collection_info": null
    },
    {
        "title": "会胜院沃洲亭",
        "author": "梅尧臣",
        "content": "前溪夹洲后溪阔，风吹细浪龙鳞活。\n孤亭一入野气深，松上藤萝篱上葛。\n葛花葛蔓无断时，女萝莫翦连古枝。\n当年吾叔读书处，夜夜湿萤来復去。",
        "dynasty": "宋",
        "collection_info": null
    },
    {
        "title": "江南杂感",
        "author": "梅尧臣",
        "content": "树头巧妇栖，树下秋虫织。\n坏衣游子心，千里尝相忆。\n荡子脚出门，便作浮萍根。\n忧来凭五兆，拜树赛黄豚。",
        "dynasty": "宋",
        "collection_info": null
    },
    {
        "title": "依韵和达观禅师山中见寄",
        "author": "梅尧臣",
        "content": "豮豕在涂龙在泽，豺狼食肉麝食柏。\n蹄毛与角不对齿，啄觜两足副以翮。\n既能闲闲住深谷，岂使于于佩鸣玉。\n水边看虹山雨霁，夜与明月归独宿。\n门前重岭后羣峯，石楼朱殿藏林中。\n铜丝紧转辘轳响，络纬秋老嚎西风。\n荣利淡薄无易此，彼饮甘醲兹饮水。\n暂将分别向喉舌，何异声色乱眼耳。\n孔孟久殁言可师，千古布散叶与枝。\n今来闭户自有趣，世上沄沄非我为。",
        "dynasty": "宋",
        "collection_info": null
    },
    {
        "title": "送万谔昌秀才",
        "author": "梅尧臣",
        "content": "志士不恋家，安能坐㕮咀。\n儒冠难徒行，马骨瘦可数。\n后仆隔山陂，前林遇风雨。\n寒村夜宿时，寂默谁对语。",
        "dynasty": "宋",
        "collection_info": null
    },
    {
        "title": "访石子涧外兄林亭",
        "author": "梅尧臣",
        "content": "前日秋水涨，昨日秋水落。\n偶来寻隠居，曾未乖宿诺。\n竹底除旧径，藤蔓繫新彴。\n马留岸傍树，风扫林下箨。\n既能置鲁酒，又復饷楚飵。\n谁知北南涧，照影似清洛。\n平生爱幽旷，敛迹诚非错。",
        "dynasty": "宋",
        "collection_info": null
    },
    {
        "title": "八月二十七日梦与宋侍读同赋泛伊水诗觉而录之",
        "author": "梅尧臣",
        "content": "遨游非昔时，轻舸偶同泛。\n山水心有慕，屡往如有欠。\n平生共好尚，饮食未尝厌。\n兹日不言多，醉如春酒酽。",
        "dynasty": "宋",
        "collection_info": null
    },
    {
        "title": "和端式上人十咏 幽谷泉",
        "author": "梅尧臣",
        "content": "幽谷有飞泉，入溪知几里。\n跳珠溅木叶，激雨霏岩趾。\n但无箕颍人，曾不吝洗耳。",
        "dynasty": "宋",
        "collection_info": null
    },
    {
        "title": "和端式上人十咏 古木阴",
        "author": "梅尧臣",
        "content": "古木少直枝，其下多曲影。\n岂不爱高阴，奈此性所秉。\n千重叶荟翳，谁愿憩日永。",
        "dynasty": "宋",
        "collection_info": null
    },
    {
        "title": "和端式上人十咏 寒溪石",
        "author": "梅尧臣",
        "content": "翠耸寒溪上，半隠寒松下。\n水鸟立棱角，渊鱼游穴罅。\n寻常置庭槛，琐细不知价。",
        "dynasty": "宋",
        "collection_info": null
    },
    {
        "title": "和端式上人十咏 孤汀苹",
        "author": "梅尧臣",
        "content": "潇湘归去人，正值江南春。\n始愿逢拾羽，今乃见采苹。\n寄语柳使君，莫恨日已曛。",
        "dynasty": "宋",
        "collection_info": null
    },
    {
        "title": "和端式上人十咏 云际钟",
        "author": "梅尧臣",
        "content": "烟昏青栎道，风急隔溪钟。\n征马未及息，猛虎前有踪。\n寻声欲投宿，僮仆畏所逢。",
        "dynasty": "宋",
        "collection_info": null
    },
    {
        "title": "和端式上人十咏 垂崖鞭",
        "author": "梅尧臣",
        "content": "崖竹出石壁，根瘦悬青蛇。\n磔髯露老节，斫骨点寒花。\n少年莫翦去，骑杀白鼻騧。",
        "dynasty": "宋",
        "collection_info": null
    },
    {
        "title": "和端式上人十咏 天外峯",
        "author": "梅尧臣",
        "content": "天外一尺峯，国中千仞岳。\n重云不掩蔽，万里见头角。\n世人看远碧，谁识产美璞。",
        "dynasty": "宋",
        "collection_info": null
    },
    {
        "title": "和端式上人十咏 秋原菊",
        "author": "梅尧臣",
        "content": "不为潭上英，不助篱边醉。\n独占兰杞邻，原头自荣悴。\n陶令与太凿，逢人岂无意。",
        "dynasty": "宋",
        "collection_info": null
    },
    {
        "title": "和端式上人十咏 渔舟火",
        "author": "梅尧臣",
        "content": "芦洲一点明，知有渔人泊。\n江溟杳不分，谁方在高阁。\n是时孤雁去，应认光中落。",
        "dynasty": "宋",
        "collection_info": null
    },
    {
        "title": "和端式上人十咏 春溪水",
        "author": "梅尧臣",
        "content": "春水冰欲开，傍岸已微释。\n鱼寒未动鳞，兽渡时有迹。\n篙师畏割舟，敲拉碎圭璧。",
        "dynasty": "宋",
        "collection_info": null
    },
    {
        "title": "十月二十一日得许昌晏相公书",
        "author": "梅尧臣",
        "content": "哀忧向二年，朋戚谁与书。\n敢意大丞相，尺题传义庐。\n从来凤凰鸣，不厌寒竹疎。\n茂林多翔鸟，要路盛高车。\n穷巷一如此，江深无鲤鱼。",
        "dynasty": "宋",
        "collection_info": null
    },
    {
        "title": "访施八评事",
        "author": "梅尧臣",
        "content": "施兄今七十，近郭隠茅庐。\n懒问齐民术，喜看庄叟书。\n竹间鸣涧水，原际见村墟。\n识尽穷通理，超然乐有余。",
        "dynasty": "宋",
        "collection_info": null
    },
    {
        "title": "赠陈无逸秀才",
        "author": "梅尧臣",
        "content": "良犬不取鼠，其人苦尤之。\n近识固未辨，善相又能知。\n在鹿忘守穴，挃足乃焉而。\n士有志功名，局缩秉书诗。\n憔悴未得展，磬折忽言卑。\n举酒一以赠，愿无羞尔为。",
        "dynasty": "宋",
        "collection_info": null
    },
    {
        "title": "送田遵古秀才",
        "author": "梅尧臣",
        "content": "蹊。\n既见游子发，登舟傍寒溪。\n沿江抵海澨，行陆至胶西。\n入门喜在颜，上堂拜阿㜷。\n四邻持壶酒，鸡跖间豚蹄。\n亲戚庆问毕，诗书速整齐。\n即有求贤诏，与子不久睽。",
        "dynasty": "宋",
        "collection_info": null
    },
    {
        "title": "寄题刁景纯环翠亭",
        "author": "梅尧臣",
        "content": "古台数亩平岗连，莽苍瘦竹生寒烟。\n虾蟆不食海月在，夜久帖角迴婵娟。\n今人莫论曾费筑，昔人已往谁知年。\n三茅京岘必可望，终欲相与吟云泉。",
        "dynasty": "宋",
        "collection_info": null
    },
    {
        "title": "题陈宰戏綵亭",
        "author": "梅尧臣",
        "content": "仕宦固已美，及亲此其难。\n况慕五綵戏，而奉兴居安。\n翁喜君亦喜，翁餐君亦餐。\n嗷嗷园中禽，口哺心违丸。\n邑大岁幸稔，众頼仁政宽。\n还思彼赤子，如恐君不欢。",
        "dynasty": "宋",
        "collection_info": null
    },
    {
        "title": "永庆僧舍松风亭",
        "author": "梅尧臣",
        "content": "谁按黄金徽，满指清风度。\n但听松上声，不知松间趣。\n野僧何所乐，乐此数株树。\n宁邀俗客来，草绿涧西路。",
        "dynasty": "宋",
        "collection_info": null
    },
    {
        "title": "寄松林长老",
        "author": "梅尧臣",
        "content": "大松五丈百岁余，小松五尺前时种。\n俱有坚完不朽心，莫以今轻古为重。\n东溪一片寒玉光，夜挂高枝何所用。",
        "dynasty": "宋",
        "collection_info": null
    },
    {
        "title": "题松林院",
        "author": "梅尧臣",
        "content": "静邃无尘地，青荧续焰灯。\n木鱼传饭鼓，山衲见归僧。\n野色寒多雾，溪痕夜阁冰。\n吾非谢康乐，独往亦何能。",
        "dynasty": "宋",
        "collection_info": null
    },
    {
        "title": "永州守王公慥寄九岩亭记云此地疑是柳子厚所说万石亭也因为二百言以答愿当留咏",
        "author": "梅尧臣",
        "content": "天地磨今古，贤愚为埃尘。\n草树易变改，山川无故新。\n眷言零陵守，白髮驾朱轮。\n间来问遗老，俯迹哀昔人。\n昔人者谁欤，元和前放臣。\n下上穷幽荒，憔悴楚水滨。\n试观当时记，图写未必真。\n最苦来黄溪，坐石数游鳞。\n有鸟大如鹄，东向立不踆。\n始买钴鉧潭，鄠杜难计缗。\n冉溪袁家洞，乱石多磷磷。\n深里与沸白，若尽无穷津。\n石渠连岩泓，菖蒲被其垠。\n穷胜得其诡，众美谁齐均。\n西涧石为底，岂无芹与苹。\n涧崖如堂席，涧响如龙唇。\n折竹扫陈叶，罗榻同众宾。\n其言粲星斗，百岁犹比晨。\n万石乃浅近，尚可资覆巾。\n而况前所说，但恐烦镌珉。",
        "dynasty": "宋",
        "collection_info": null
    },
    {
        "title": "答王君石遗包虎二轴",
        "author": "梅尧臣",
        "content": "老包曰岳岳生鼎，二人画虎通神明。\n凡为一虎不知价，鉅公贵士珍其名。\n死来年深搜索尽，何意好事识尤精。\n丹枫映坡茅叶白，雌者将乳雄坡行。\n细毛出肉不见迹，相顾猛气都如生。\n忽闻持遗非素望，穷民展玩忘愁婴。\n奇哉真是老包笔，世间空有黄金籯。\n因思前岁韩公子，亦赠尺纸图生狞。\n傍题小子乃包鼎，此时偶得已可惊。\n借问吾乡与天下，二包之美谁能并。",
        "dynasty": "宋",
        "collection_info": null
    },
    {
        "title": "潘乐二君对雪寄声似欲予赋适方知之走笔奉呈",
        "author": "梅尧臣",
        "content": "南方今见雪，北客定思家。\n任冻不欺酒，竞春先着花。\n楼高休厌上，山近未应遮。\n谁问穷居日，西窗压竹斜。",
        "dynasty": "宋",
        "collection_info": null
    },
    {
        "title": "过永庆院",
        "author": "梅尧臣",
        "content": "荒凉旧兰若，古屋两三重。\n庭下已无柏，涧边唯有松。\n石阶生薜荔，香座缺芙蓉。\n化俗似禅衲，破来缝不缝。",
        "dynasty": "宋",
        "collection_info": null
    },
    {
        "title": "雪中廖宣城寄酒",
        "author": "梅尧臣",
        "content": "轻舟泛泛昭亭湾，春雪漫漫昭亭山。\n寒沙曲渚杳不辨，素鸥翔鹭空中还。\n宣城太守闵穷旅，双壶贮醖兵吏颁。\n任从六花壅船户，满酌春色生衰颜。\n醒时但爱云水好，醉后等与天地闲。\n世间取乐各有分，何必舞娥高髻鬟。",
        "dynasty": "宋",
        "collection_info": null
    },
    {
        "title": "翠竹亭",
        "author": "梅尧臣",
        "content": "种竹几千个，结亭三四椽。\n游人多寂静，啼鸟亦留连。\n酒有陶公爱，林希阮氏贤。\n我来归路远，跃马古城边。",
        "dynasty": "宋",
        "collection_info": null
    },
    {
        "title": "彩霓亭",
        "author": "梅尧臣",
        "content": "高出岭头树，俯窥城下溪。\n半山飞急雨，举手弄晴霓。\n旷望已无极，万缘都与齐。\n自嗟来独晚，征棹苦言西。",
        "dynasty": "宋",
        "collection_info": null
    },
    {
        "title": "留别乐和之",
        "author": "梅尧臣",
        "content": "雪消潭水绿，轻舸下滩时。\n渐转青山去，还将故国辞。\n野林看欲动，江燕欲逢迟。\n君语随州体，余惭晚始知。",
        "dynasty": "宋",
        "collection_info": null
    },
    {
        "title": "松风亭",
        "author": "梅尧臣",
        "content": "冉冉竹连涧，森森松荫崖。\n始闻清吹度，似欲绿琴谐。\n莫识主人意，休论高士怀。\n春城百花发，薜荔上阴阶。",
        "dynasty": "宋",
        "collection_info": null
    },
    {
        "title": "留别干明山主",
        "author": "梅尧臣",
        "content": "自余衔哀归，不与人事接。\n两至此饭僧，华宇何晔晔。\n大士邀我铭，吾学愧涉猎。\n强述殊不高，下笔曾未惬。\n岂意烦镌刊，有似虫镂叶。\n徒将珉石蠹，枉坏亦已輙。\n又不虞后人，讥诮喙嗫嗫。\n今我将还朝，方丈一登蹑。\n岭竹与岩花，所植皆妥帖。\n罗列森翠戈，次第笑朱颊。\n乃知化平等，此意异蜂蝶。\n世人莫復问，江上鼓轻楫。",
        "dynasty": "宋",
        "collection_info": null
    },
    {
        "title": "雪中怀广教真上人",
        "author": "梅尧臣",
        "content": "苍山去不远，日日起寒云。\n堂上看飞雪，水边思练裙。\n铜缾生薄冻，桂火压残熏。\n欲往有余兴，林幽路不分。",
        "dynasty": "宋",
        "collection_info": null
    },
    {
        "title": "下赤山岭过渡至石子涧别施八评事",
        "author": "梅尧臣",
        "content": "三年守庐次，两迴来涧边。\n临塘爱鱼乐，近竹见人贤。\n今我西归日，逢君小隠年。\n重将车马去，惊起野鸥眠。",
        "dynasty": "宋",
        "collection_info": null
    },
    {
        "title": "春日拜壠经田家",
        "author": "梅尧臣",
        "content": "田家春作日日近，丹杏破颣场圃头。\n南岭禽过北岭叫，高田水入低田流。\n桑牙将绽雾露裛，蚕子未浴箱篚收。\n今我还朝固不远，紫宸已梦瞻珠旒。",
        "dynasty": "宋",
        "collection_info": null
    },
    {
        "title": "将行赛昭亭祠喜雨",
        "author": "梅尧臣",
        "content": "未生潭上云，空望山中雨。\n湛湛陈桂樽，坎坎奏鼍鼓。\n萧萧灵风来，蹲蹲祝郎舞。\n莫言春作迟，但念寒滩阻。\n何当发泉源，绿水浸沙渚。\n不与农者期，自将舟人语。\n定作榜歌行，暮投丹湖浦。\n瞻祠草树失，认岭烟霞吐。\n平吞东南吴，远带西北楚。\n川泽见坡陁，龙蛇蹙鳞膂。\n人经兴寤叹，事往成前古。\n考碑何验今，涂马立空庑。\n余知骨相贫，岂敢望冥许。\n愿乘溪流深，滂沛随彻俎。",
        "dynasty": "宋",
        "collection_info": null
    },
    {
        "title": "若讷上人弹琴",
        "author": "梅尧臣",
        "content": "祥哀已踰月，遇子弹鸣琴。\n安得不成声，子心异吾心。\n十日成笙歌，尼父非好音。\n先王礼有节，不可过于今。\n莫作风入松，怀壠情未任。\n一闻流水曲，归思在溪阴。\n此焉吾所乐，目极送归禽。",
        "dynasty": "宋",
        "collection_info": null
    },
    {
        "title": "发昭亭",
        "author": "梅尧臣",
        "content": "春泥深一尺，车马重重迹。\n亲旧各还城，山川空向夕。\n今朝水平岸，不畏舟碍碛。\n始随湍涨发，已入青苍壁。\n落日未逢人，孤村望来客。\n泱泱漫田流，青青被壠麦。\n欲霁鸠乱鸣，将耕杏先白。\n我无农亩懃，千里事行役。\n寄谢昭亭神，果不吝深泽。",
        "dynasty": "宋",
        "collection_info": null
    },
    {
        "title": "乘小舟访松山法聪上人",
        "author": "梅尧臣",
        "content": "我从溪口来，正值山前雨。\n湿衣逢梵宫，有僧善吴语。\n天寒蜜已空，轩静竹可数。\n归楫难久留，汀鸥自飞舞。",
        "dynasty": "宋",
        "collection_info": null
    },
    {
        "title": "过雁洲",
        "author": "梅尧臣",
        "content": "船从雁洲北去，雁背春风亦归。\n但见平沙绿水，䕡蒿荻笋方肥。",
        "dynasty": "宋",
        "collection_info": null
    },
    {
        "title": "别达观文鉴二大士",
        "author": "梅尧臣",
        "content": "云衲山中来，画桡江上发。\n何日到山中，山花应未歇。",
        "dynasty": "宋",
        "collection_info": null
    },
    {
        "title": "依韵和文鉴师赠别",
        "author": "梅尧臣",
        "content": "来见寒沙鸟，长随上下波。\n乃知游宦迹，不似施松萝。\n子语马喻马，吾吟柯伐柯。\n清江挂帆去，奈忆故山何。",
        "dynasty": "宋",
        "collection_info": null
    },
    {
        "title": "赠袁大监",
        "author": "梅尧臣",
        "content": "人以禄为荣，当知身所重。\n禄荣身且劳，岂要权衡用。\n达人唯止足，曷顾百钟俸。\n今朝西山归，芝朮不须种。\n庄生逸老言，此必久已诵。\n矩法况自持，推年心可纵。",
        "dynasty": "宋",
        "collection_info": null
    },
    {
        "title": "依韵和达观禅师赠别",
        "author": "梅尧臣",
        "content": "平生少壮日，百事牵于情。\n今年辄五十，所向唯直诚。\n既不慕富贵，亦不防巧倾。\n宁为目前利，宁爱身后名。\n文史玩朝夕，操行蹈羣英。\n下不以傲接，上不以意迎。\n众人欣立异，此心常自平。\n譬如先后花，结实秋共成。\n赵壹虽空囊，郑子岂其卿。\n二人贫且隠，高誉动天京。\n我蹟固尚贱，我道未尝轻。\n力遵仁义涂，曷畏万里程。\n安能苟荣禄，扰扰復营营。\n近因丧已除，偶得存余生。\n强欲活妻子，勉焉事徂征。\n徂征江浦上，鸥鸟莫相惊。",
        "dynasty": "宋",
        "collection_info": null
    },
    {
        "title": "芜湖阻风",
        "author": "梅尧臣",
        "content": "春风任恶花自笑，白浪不愁头已白。\n戢戢大船江浦边，昆崙五两谁非客。",
        "dynasty": "宋",
        "collection_info": null
    },
    {
        "title": "依韵和达观文鉴雨中见怀",
        "author": "梅尧臣",
        "content": "出浦候波平，石尤风未止。\n密雨长蒲牙，轻泥随燕子。\n寒侵远客衣，岸起新痕水。\n各各欲还山，还山能几里。",
        "dynasty": "宋",
        "collection_info": null
    },
    {
        "title": "金陵与张十二传师赏心亭饮",
        "author": "梅尧臣",
        "content": "但嗟识君迟，不恨春风恶。\n风恶舟未前，置酒共谈谑。\n渔歌还浦头，斜日下洲角。\n明朝渡江去，相望便成昨。",
        "dynasty": "宋",
        "collection_info": null
    },
    {
        "title": "阻风寄刁安国",
        "author": "梅尧臣",
        "content": "江风裂瓦鸣，浦口惊波作。\n君驾何不来，客心空寂寞。",
        "dynasty": "宋",
        "collection_info": null
    },
    {
        "title": "阻风秦淮令狐度支寄酒",
        "author": "梅尧臣",
        "content": "春风不独开春木，能蹙浪花高似屋。\n江船百尾泊深湾，铁缆千环繫长轴。\n远客今朝愁未平，主人赠榼饮还足。\n前时共论酒可禁，急世救弊且勿速。\n我今正得杯中趣，效陶种秫置心曲。",
        "dynasty": "宋",
        "collection_info": null
    },
    {
        "title": "江上遇雷雨",
        "author": "梅尧臣",
        "content": "雷从燕尾来，雨到江心急。\n挂帆中路时，望浦前舟入。\n声喧釜豆裂，点疾盎蠒立。\n荡遥鱼鼈腥，恐惧儿女泣。\n稍闻人好语，出顾岸已及。\n芦洲有同行，言唁气吸吸。",
        "dynasty": "宋",
        "collection_info": null
    },
    {
        "title": "登瓜步山二首  其一",
        "author": "梅尧臣",
        "content": "瓜步山头庙，堂因魏武兴。\n亡归从赤壁，事去忆西陵。\n军井藏云杪，林根拥石棱。\n微风认江水，细甲几千层。",
        "dynasty": "宋",
        "collection_info": null
    },
    {
        "title": "登瓜步山二首  其二",
        "author": "梅尧臣",
        "content": "山上浓云合，江南暴雨来。\n将归林下岭，中路遇风雷。\n心速湾犹远，行迟伴屡催。\n舟师添繫缆，儿女望人迴。",
        "dynasty": "宋",
        "collection_info": null
    },
    {
        "title": "啼禽",
        "author": "梅尧臣",
        "content": "盆茧未成丝，破裤劝可脱。\n安知增羞颜，赤胫衣短褐。",
        "dynasty": "宋",
        "collection_info": null
    },
    {
        "title": "汴堤鶑",
        "author": "梅尧臣",
        "content": "古堤多长榆，落荚鹅眼小。\n其下迅黄流，其上鸣黄鸟。\n安知舟中人，黑鬓日已少。\n千里归大梁，玉笙闻䆗窕。\n终朝不成曲，幽响在林表。\n莫羡沙路行，金鞭驰袅袅。",
        "dynasty": "宋",
        "collection_info": null
    },
    {
        "title": "四月二十七日与王正仲饮",
        "author": "梅尧臣",
        "content": "我来自楚君自吴，相遇泛波衔舳舻。\n时时举酒共笑乐，莫问罂盎有与无。\n醉忆曩同吾永叔，倒冠落佩来西都。\n是时豪快不顾俗，留守赠榼少尹俱。\n高吟持去拥鼻学，雅阕付唱纤腰姝。\n山东腐儒漫侧目，洛下才子争归趋。\n自兹离散二十载，不復更有一日娱。\n如今旧友已无几，岁晚得子欣为徒。",
        "dynasty": "宋",
        "collection_info": null
    },
    {
        "title": "四月二十八日记与王正仲及舍弟饮",
        "author": "梅尧臣",
        "content": "孟夏景苦长，与子舟中饮。\n酒行三四巡，病呕聊就寝。\n仲氏又发霍，洞下忽焉甚。\n汤剂不能胜，闷绝口已噤。\n我呕虽未平，惊走岂遑枕。\n叫号使呼医，子怪亦莫谂。\n遽白何至斯，葛巾推小品。\n且尤食物间，膻腥失调饪。\n所饷惟猪鸡，况此乏箘蕈。\n以子独无恙，未必因滑渖。\n稍觉阳脉回，栗肤犹瘆瘆。\n傥其遂不起，孰肯谓素禀。\n吾乡千里遥，幸免成贝锦。",
        "dynasty": "宋",
        "collection_info": null
    },
    {
        "title": "读月石屏诗",
        "author": "梅尧臣",
        "content": "余观二人作诗论月石，月在天上，石在山下，安得石上有月蹟。\n至矣欧阳公，知不可诘不竟述，欲使来者默自释。\n苏子苦豪迈，何用强引犀角蚌蛤巧擘析。\n犀蛤动活有情想，石无情想已非的。\n吾谓此石之蹟虽似月，不能行天成纪历。\n曾无纤毫光，不若灯照夕。\n徒为顽璞一片圆，温润又不似圭璧。\n乃有桂树独扶疏，常娥玉兔了莫觅。\n无此等物岂可灵，秖以为屏安足惜。\n吾嗟才薄不復咏，略评二诗庶有益。",
        "dynasty": "宋",
        "collection_info": null
    },
    {
        "title": "暴雨",
        "author": "梅尧臣",
        "content": "云薄风回雨点麤，日腥土气随吸呼。\n蒸然袭汗犹挥珠，屋瓦裂响波生渠。\n森森斗觉凉侵肤，毛根癛瘆粟匝躯。\n已知燠寒变须臾，雷电不止投笑壶。\n槐端漏影日向晡，马蹄莫惜行泥涂。",
        "dynasty": "宋",
        "collection_info": null
    },
    {
        "title": "和宋中道喜至次用其韵",
        "author": "梅尧臣",
        "content": "予从江南来，见子东浦榛。\n问子何不治，子兄游洛濒。\n子素乐文字，而復养慈亲。\n去年始升朝，差差陪缙绅。\n今也与吾肩，行立笑语频。\n未经鬓髮改，喜预班缀新。\n思如曩时会，浩饮不计巡。\n往谒持约史，文辞媿彬彬。\n谓将一乘粟，欲敌千箱囷。\n然而泽中蛇，时得龙一鳞。\n况復周孔教，幸逢舜禹辰。\n又究志所之，兹学岂不臻。\n谁其起予者，视子为席珍。\n趋韩亦已工，比孟犹欠淳。\n慎勿惊怪奇，怪奇世多摈。\n吾惭辽东豕，未见西狩麟。\n汩汩尘泥间，曷辨玉与珉。\n昨来忽有知，所索非所循。\n使焉转磨衡，安得目不眴。\n诚闻苑囿美，难遣麋鹿驯。\n自惟体衰苶，宁堪事艰辛。\n宜收蹭蹬迹，却返江湖滨。\n浸胫水活活，漫滩石磷磷。\n垂钓红鬐登，举袂白羽振。\n以此全吾性，胡能往问津。\n非同子少年，柯叶正蓁蓁。",
        "dynasty": "宋",
        "collection_info": null
    },
    {
        "title": "齐国大长公主挽词二首  其一",
        "author": "梅尧臣",
        "content": "贤行闻当世，尊隆异故常。\n每令夫结友，不为子求郎。\n夜月初沉海，姑星忽殒潢。\n临门亲祖祭，悲吹起修冈。",
        "dynasty": "宋",
        "collection_info": null
    },
    {
        "title": "齐国大长公主挽词二首  其二",
        "author": "梅尧臣",
        "content": "鲁馆当年盛，秦台此日遥。\n龙归终合剑，凤去不闻箫。\n挽曲方传薤，行輀竞奠椒。\n空余汉官属，泣送马如潮。",
        "dynasty": "宋",
        "collection_info": null
    },
    {
        "title": "招隠堂寄题乐郎中",
        "author": "梅尧臣",
        "content": "日哦招隠诗，日诵归田赋。\n未尝见芸人，勇抛冠冕去。\n今闻缑山阴，身退效疏傅。\n一旦从犊车，欢言友田父。\n復来钓涧边，谁问袁公路。",
        "dynasty": "宋",
        "collection_info": null
    },
    {
        "title": "贷米于如晦",
        "author": "梅尧臣",
        "content": "举家鸣鹅雁，突冷无晨炊。\n大贫丐小贫，安能不相嗤。\n幸存颜氏帖，况有陶公诗。\n乞米与乞食，皆是前人为。",
        "dynasty": "宋",
        "collection_info": null
    },
    {
        "title": "送渭州刘太保",
        "author": "梅尧臣",
        "content": "月黑见旄头，芒角渐西向。\n八月边草黄，胡人马初壮。\n无奈我兵雄，方为汉偏将。\n尝闻登坛人，亦未免得丧。\n得为凯歌还，铙鼓喧亭障。\n千蹄使椎牛，百瓮令设醠。\n丧乃军之羞，节制由处上。\n进退从其呼，何能求必当。\n二事非己专，愿思古挟纩。",
        "dynasty": "宋",
        "collection_info": null
    },
    {
        "title": "送张推官洞赴晏相公辟",
        "author": "梅尧臣",
        "content": "送子居大梁，关中乃关外。\n往者边事繁，秦民被灾害。\n今闻独丰穰，逮堠无动旝。\n相公欲勤劳，请以临都会。\n多选天下才，佐佑如何頼。\n决疑有全策，何必用蓍蔡。\n虽病君强行，宝刀仍喜带。\n岂是为俗儒，空言事夸大。",
        "dynasty": "宋",
        "collection_info": null
    },
    {
        "title": "送张着作器宰蕲水",
        "author": "梅尧臣",
        "content": "予闻楚山竹，肉好髮亦匀。\n陇上风雪饱，石根莓苔皴。\n搜林翦横吹，龙子愁水滨。\n作邑尚简易，岂必蹈昔人。\n愿为季长赋，安用瑶与珉。",
        "dynasty": "宋",
        "collection_info": null
    },
    {
        "title": "和瘿杯",
        "author": "梅尧臣",
        "content": "物以美好称，或以丑恶用。\n美恶固无然，逢时乃亦共。\n弃则为所轻，用则为所重。\n道闻瘿木器，爱赏互歌颂。\n定应初得之，买不论官俸。\n靧面生光辉，贮饮发狂纵。\n坐欲置于傍，行欲挈以从。\n其形何险怪，曾不因蓺种。\n凹凸本自然，出缩非斗缝。\n薄才难究穷，诋诃兹实恐。",
        "dynasty": "宋",
        "collection_info": null
    },
    {
        "title": "太庙致斋答韩舍人简",
        "author": "梅尧臣",
        "content": "斋舍隔墙东，萧萧槐树风。\n声颜虽不接，翰墨遽能通。\n未说凉堪饮，唯愁赋少工。\n此焉知素拙，试与问杨雄。",
        "dynasty": "宋",
        "collection_info": null
    },
    {
        "title": "送张着作孟侯宰上元",
        "author": "梅尧臣",
        "content": "天衢车马迹，急若机上梭。\n义虽平生笃，不越一再过。\n夫子累顾我，言归泛长河。\n得邑美建业，风流犹可歌。\n依稀江令宅，秋草应更多。\n五题谁復咏，钟蒋与嵯峨。",
        "dynasty": "宋",
        "collection_info": null
    },
    {
        "title": "刘原甫观相国寺浄土杨惠之塑像吴道子画又越僧鼓琴闽僧写真予解其诧",
        "author": "梅尧臣",
        "content": "吾侪来都下，将踰三十春。\n不闻此画塑，想子得亦新。\n兹寺临大道，常多车马尘。\n设如前日手，晦昧已惑人。\n曷分今与古，曷辩僞与真。\n闽缁图凤姿，越释弹龙唇。\n但知五彩烂，徒谓五音淳。\n熟识商声高，孰惊眸子神。\n不能评谱品，索玉翻得珉。\n二君才调高，言若羽翮振。\n将令寻常工，千岁传不泯。",
        "dynasty": "宋",
        "collection_info": null
    },
    {
        "title": "依韵解中道如晦调",
        "author": "梅尧臣",
        "content": "二君嗜学者，不啻食饮贪。\n所得纔半语，已实犹双南。\n推予当独步，幸勿辞再三。\n可因愤悱发，莫为顽鄙谈。\n大雅固自到，建安殊未甘。\n哀哉彼屈宋，徒尔死湘潭。\n险句孰敢抗，似入虎穴探。\n辛勤不盈襜，况又剧采蓝。\n诽诃猬毛起，度量牛鼎函。\n人情何多嫉，机巧久已谙。\n莫问冠冕贵，自将诗书躭。\n兴来聊咏怀，字密如排蚕。\n曹刘为我驾，颜鲍为我骖。\n爰视二子才，并驱应亦堪。",
        "dynasty": "宋",
        "collection_info": null
    },
    {
        "title": "依韵和裴如晦秋怀",
        "author": "梅尧臣",
        "content": "老叶已足蠹，风振犹在柯。\n高高低低声，切切感我多。\n不念四散飞，尖圆竞相磨。\n当兹思再春，宛然同俟河。\n莫惊衡山雁，莫问洞庭波。\n徒闻汉武帝，独有横汾歌。",
        "dynasty": "宋",
        "collection_info": null
    },
    {
        "title": "送张讽寺丞赴青州幕",
        "author": "梅尧臣",
        "content": "朝廷久清明，贤相出贤牧。\n贤牧又选贤，森森备官属。\n是以邦政修，良农播嘉谷。\n上无租赋逋，下有囷廪蓄。\n往者河朔饥，奔送剧鳬鹜。\n富公镇青社，有来咸鞠育。\n病者调药剂，起者饲饘粥。\n老稚四十万，瘦骨生壮肉。\n乡县将遣归，田园皆可復。\n为之置长犂，为之置黄犊。\n既完身上衣，又付橐中粟。\n庭下再拜辞，望城皆感哭。\n他人守一方，境内犹不足。\n至今赵魏间，食饮常酹祝。\n富公离山东，寇盗颇任触。\n堂堂高平公，德业人所伏。\n幙府得才谋，蝼蚁不劳扑。\n上体忧勤心，扫灭得神速。\n张侯三十余，莹若无玷玉。\n八字分浓眉，纯漆点双目。\n昨日奉辟书，气貌宁近俗。\n言从必磊落，事果无出缩。\n他时为书功，谁惜千毫秃。",
        "dynasty": "宋",
        "collection_info": null
    },
    {
        "title": "送徐秘校庐州监酒",
        "author": "梅尧臣",
        "content": "淮南秋物盛，稻熟蟹正肥。\n况身为酒官，醇酎饮不非。\n傥观众人醉，徒自使世讥。\n与君伯氏好，试以此言归。",
        "dynasty": "宋",
        "collection_info": null
    },
    {
        "title": "韩子华江南安抚",
        "author": "梅尧臣",
        "content": "韩侯出持节，志在抚黔黎。\n县官负弩迎，刺史跃马随。\n千里宣德泽，煦如春风驰。\n寒潮不起浪，怗怗威冯夷。\n借问何致耳，试听将所为。\n立车呼父老，劳以哀矜词。\n我从大明宫，天子亲谕之。\n忧汝岁屡凶，吏不恤汝疲。\n已输又索籴，囷橐无孑遗。\n此非陛下意，恐使汝辈疑。\n疾苦汝告我，不惮为汝治。\n父老必喜拜，如馁得饲麋。\n我称此大是，一一无不宜。\n南方二十州，欢声无幼耆。\n壶浆拥大道，妇女闯短篱。\n行闻江汉间，復有宣王诗。",
        "dynasty": "宋",
        "collection_info": null
    },
    {
        "title": "周仲章通判润州",
        "author": "梅尧臣",
        "content": "昔过京口山，断崖如巩洛。\n抱谷黄芹泥，百丈耸垠堮。\n山岭与江面，地脉水可度。\n欲凿无浅泉，孰云南土薄。\n君为别乘去，便比北州乐。\n已免卑湿忧，仍离鸮鵩恶。\n况逢休明时，秋堞罢严柝。\n夜爱寒江潮，月临甘露阁。\n置酒发浩歌，万里波欲却。\n霜蟹肥可钓，水鳞活堪斫。\n纵饮不须休，未应沧海涸。\n终当笑杨雄，穷壁常寂寞。\n更知首阳人，薇蕨事亦错。\n不若阮步兵，醉鞍伸两脚。\n太守必吾徒，傥能时就酌。",
        "dynasty": "宋",
        "collection_info": null
    },
    {
        "title": "弟着作宰南陵",
        "author": "梅尧臣",
        "content": "新买紫骝马，欲归清弋江。\n去弹琴雁独，来认舄鳬双。\n橐实收盈篚，浓醅熟满缸。\n弟兄相忆否，风烛旧西窗。",
        "dynasty": "宋",
        "collection_info": null
    },
    {
        "title": "和江邻几有菊无酒",
        "author": "梅尧臣",
        "content": "种菊将饮酒，菊开酒无有。\n虽不负尔目，且已负尔口。\n昨日三四人，淡坐饥腹吼。\n徒与哦其傍，谁能置升斗。\n当时陶渊明，篱下望亦久。\n幸頼白衣人，不愧采盈手。\n悠然事颇同，必竟醉则否。",
        "dynasty": "宋",
        "collection_info": null
    },
    {
        "title": "五知堂",
        "author": "梅尧臣",
        "content": "履道坊中白家宅，五桥庄北晋公堂。\n昔年二老曾相乐，今日五知名独光。\n举事是非都不问，接花时节暂能忙。\n清尊雅曲易为厌，自有图书列在傍。",
        "dynasty": "宋",
        "collection_info": null
    },
    {
        "title": "赠陈孝子庸",
        "author": "梅尧臣",
        "content": "康州水边龙母坟，草树蒙蒙起风雨。\n五色五蛇时往来，野鼠不穴坟上土。\n嗟哉异类犹厚亲，岂彼人兮忘恃怙。\n果生陈子孝且仁，终日劬劬在民伍。\n天清天顺感其和，嘉禾骈枝立如股。\n遐乡叹慕为尔邻，太守欣言出吾部。\n中州士人传以夸，照顽烁孽良有补。\n唯时火德君道明，粤南祝融孝所生。\n若然宁独一陈生，筑堠表庐从此数。",
        "dynasty": "宋",
        "collection_info": null
    },
    {
        "title": "和原甫同邻几过相国寺浄土院因观杨惠之塑吴道子画听越僧琴闽僧写宋贾二公真",
        "author": "梅尧臣",
        "content": "青槐夹驰道，方辔下麒麟。\n朅来游绀宇，历玩同逡巡。\n吴画与杨塑，在昔称绝伦。\n深殿留旧迹，鲜逢真赏人。\n一见如宿遇，举袂自拂尘。\n金碧发光彩，物象生精神。\n岁月虽已深，奇妙不愧新。\n惊嗟岂无意，振播还有因。\n乃知至精手，安得久晦堙。\n二僧感识别，请以己艺陈。\n或弹中散曲，或出丞相真。\n览古仍获今，未枉停车轮。",
        "dynasty": "宋",
        "collection_info": null
    },
    {
        "title": "李端明宅花烛席上赋",
        "author": "梅尧臣",
        "content": "百两礼将陈，王家集上宾。\n花光浓照席，烛艳暖迴春。\n已接冰壶润，宁辞翠斝醇。\n自惭持短调，重对玉堂人。",
        "dynasty": "宋",
        "collection_info": null
    },
    {
        "title": "送李祠部知滑州",
        "author": "梅尧臣",
        "content": "自古重名器，未尝轻授人。\n煌煌东郡守，灿灿两朱轮。\n父祖继居此，恩荣谁与邻。\n秋风度河水，马足不生尘。",
        "dynasty": "宋",
        "collection_info": null
    },
    {
        "title": "送王正仲长官",
        "author": "梅尧臣",
        "content": "汴渠泝復沿，自可见迟速。\n来时迟有粮，去恨速无谷。\n有粮安计程，无谷不遑宿。\n霜高万物枯，源水缩溪谷。\n黄流半泥沙，势浅见蹙澳。\n千里东归船，何日下清渎。\n澹澹风雨寒，长汀嚎鴈鹜。\n将投孤戍远，四顾危樯独。\n强语慰妻孥，多虞頼僮仆。\n到家秫已收，缀树橘始熟。\n折腰无惭陶，怀遗焉媿陆。\n我方羡子行，送望不移目。",
        "dynasty": "宋",
        "collection_info": null
    },
    {
        "title": "和曹光道",
        "author": "梅尧臣",
        "content": "无正文。",
        "dynasty": "宋",
        "collection_info": null
    },
    {
        "title": "廨后木芙蓉",
        "author": "梅尧臣",
        "content": "託根地虽卑，凌霜花亦茂。\n物禀固不迁，人情自为陋。\n幸与时菊开，谁嗟发孤秀。\n楚人搴木末，已见离骚就。",
        "dynasty": "宋",
        "collection_info": null
    },
    {
        "title": "伤骥",
        "author": "梅尧臣",
        "content": "驽骥同一辀，迟速能几里。\n当其被问时，举策数耳耳。\n驰骋心独存，压抑头不起。\n空传八骏名，未遇穆天子。",
        "dynasty": "宋",
        "collection_info": null
    },
    {
        "title": "陈丞相燕息园",
        "author": "梅尧臣",
        "content": "少仕既勤劳，暮节念君息。\n小车辞汉庭，缁衣赋卫国。\n广园树佳木，鸣鸟来野色。\n京水鱼可缗，东陂雁可弋。\n岂不有秦声，酒酣歌在侧。\n宁同扶风人，自去北山北。",
        "dynasty": "宋",
        "collection_info": null
    },
    {
        "title": "依韵和普上人古琴见赠",
        "author": "梅尧臣",
        "content": "独蠒丝为絃，九窍珥为轸。\n弹风松飕飕，听水流泯泯。\n欣者举袖舞，悲者欲涕陨。\n若此辄动人，干时固能准。\n虞舜今在上，南熏思无尽。",
        "dynasty": "宋",
        "collection_info": null
    },
    {
        "title": "依韵和胡舍人见唁",
        "author": "梅尧臣",
        "content": "西垣阁老号文雄，辞体能兼两汉风。\n绛帐旧生虽授学，灞陵归将已无功。\n校文岂论居三上，赋分由来本下中。\n不恨早朝秋雨急，犹陪鸳鹭大明宫。",
        "dynasty": "宋",
        "collection_info": null
    },
    {
        "title": "题三教圆通堂",
        "author": "梅尧臣",
        "content": "处中最灵智，人与天地参。\n其间有佛老，曷又推为三。\n共以圆通出，诚明自包含。\n排楹压文础，焕采涂朱蓝。\n而将罝吾儒，復欲笼彼聃。\n二徒不自晓，恬若均笑谈。\n越鸟不巢北，代马不嘶南。\n固亦辨殊土，麟鷟唯时堪。",
        "dynasty": "宋",
        "collection_info": null
    },
    {
        "title": "和中道秋宴",
        "author": "梅尧臣",
        "content": "无正文。",
        "dynasty": "宋",
        "collection_info": null
    },
    {
        "title": "设脍示坐客",
        "author": "梅尧臣",
        "content": "汴河西引黄河枝，黄流未冻鲤鱼肥。\n随鈎出水卖都市，不惜百金持与归。\n我家少妇磨宝刀，破鳞奋鬐如欲飞。\n萧萧云叶落盘面，粟粟霜卜为缕衣。\n楚橙作虀香出屋，宾朋竞至排入扉。\n呼儿便索沃腥酒，倒肠饫腹无相讥。\n逡巡缾竭上马去，意气不说西山薇。",
        "dynasty": "宋",
        "collection_info": null
    },
    {
        "title": "杜挺之新得和州将出京遗予薪刍豆",
        "author": "梅尧臣",
        "content": "鲁公马病不可出，陶令言拙徒扣门。\n举家食粥焉用怪，但愿漉酒巾常存。\n长安侏儒胜方朔，水边漂母哀王孙。\n王孙功名立四极，方朔诙谈干至尊。\n我才不及三二子，摧藏自愧趋权阍。\n前时永叔寄秉粟，一秋已免忧朝昏。\n今君益之薪与菽，老马病骨生精魂。\n昨闻新拜历阳守，王国久客虱处裈。\n都水借船轻復浅，急趁寒汴流浑浑。\n耳清眼明见野色，一听江鹤醒若喷。\n余粮滞钝不暇惜，均于朋契惟义惇。\n设如河涸胶在步，县邑亦足供鸡豚。\n却嗟我甑有时匮，莫与太仓黄鼠论。",
        "dynasty": "宋",
        "collection_info": null
    },
    {
        "title": "江邻几邀食馄饨学书谩成",
        "author": "梅尧臣",
        "content": "老肌瘦腹喜食热，况乃十月霜侵肤。\n与君共贫君饷我，吹虀不学屈大夫。\n前时我脍斫赪鲤，满坐惊睨卒笑呼。\n诚知举筯意浅狭，一餐岂计有与无。",
        "dynasty": "宋",
        "collection_info": null
    },
    {
        "title": "幽庙",
        "author": "梅尧臣",
        "content": "老狐依丛祠，妖横起百怪。\n巢枭助鸣声，穴兔资狡脍。\n巫绐神灵言，俗奏饮食拜。\n三年空祷祈，万疾无愈差。\n膻臊日已炽，疑畏谁敢懈。\n近者勇丈夫，发揭窟乃坏。\n始时惊其狂，今尽喜其快。\n尨茸毛尚存，独使尾徒大。\n庙貌更一新，愿以邪为戒。",
        "dynasty": "宋",
        "collection_info": null
    },
    {
        "title": "十月十八日",
        "author": "梅尧臣",
        "content": "霜梧叶尽枝影疎，井上青丝转辘轳。\n西厢舞娥艳如玉，东楯贵郎才且都。\n缠头谁惜万钱锦，映耳自有明月珠。\n一为辘轳情不已，一为梧桐心不枯。\n此心此情日相近，卷起飞泉注玉壶。",
        "dynasty": "宋",
        "collection_info": null
    },
    {
        "title": "禁中瑞竹同本异茎",
        "author": "梅尧臣",
        "content": "孤竹二君子，圣人知独清。\n但将奇节并，何用首阳名。",
        "dynasty": "宋",
        "collection_info": null
    },
    {
        "title": "依韵和集英殿秋宴",
        "author": "梅尧臣",
        "content": "殿幄陈金石，宫梧集凤凰。\n侍臣严虎帐，法衮被龙章。\n九谷初登稔，羣黎共乐康。\n宴盘犀作镇，舞缀锦成行。\n玉椀盛冰滑，纱笼奏馔凉。\n庑深容小语，槐密漏微阳。\n庭立卫兼霍，坐尊萧与张。\n清尘汲瑶井，泛宇蔼天香。\n兽跃缘橦地，旗开踏鞠场。\n楼传红帻唱，帘隠内家粧。\n鸱攫曾无弹，蜂来悞有芳。\n门傍铜铸马，帝所翠为觞。\n万国趋王会，诸公佩水苍。\n螭头左史笔，陛楯半更郎。\n雅着明时乐，需言盛德光。\n添花慕平一，赐菊异元常。\n身已陪多士，心宁媿下乡。\n薄才何所补，歌咏播殊疆。",
        "dynasty": "宋",
        "collection_info": null
    },
    {
        "title": "书窜",
        "author": "梅尧臣",
        "content": "皇佑辛卯冬，十月十九日。\n御史唐子方，危言初造膝。\n曰朝有巨姦，臣介所愤嫉。\n愿条一二事，臣职非妄率。\n巨姦丞相博，邪行世莫匹。\n曩时守成都，委曲媚贵昵。\n银珰插左貂，穷腊使驰驲。\n邦媛将侈夸，中金赉十镒。\n为言寄使君，奇纹织纤密。\n遂倾西蜀巧，日夜急鞭抶。\n红经纬金缕，排枓斗八七。\n比比双莲花，篝灯戴心出。\n几日成几端，持行如鬼疾。\n明年观上元，被服稳贤质。\n灿然惊上目，遽尔有薄诘。\n既闻所从来，佞对似未失。\n且云虔至尊，于妾岂能必。\n遂回天子颜，百事容丐乞。\n臣今得粗陈，狡狯彼非一。\n偷威与卖利，次第推甲乙。\n是惟阴猾雄，仁断宜勇黜。\n必欲致太平，在列无如弼。\n弼亦昧平生，况臣不阿屈。\n臣言天下言，臣身宁自恤。\n君傍有侧目，喑哑横诋叱。\n指言为罔上，废汝还蓬荜。\n是时白此心，尚不避斧锧。\n虽令御魑魅，甘且同饴蜜。\n既其弗可惧，復以强辞窒。\n帝声亦大厉，论奏不及毕。\n介也容甚闲，猛士胆为栗。\n立贬岭外春，速欲为异物。\n外内官忷忷，陛下何未悉。\n即敢救者谁，襄执左史笔。\n谓此傥不容，盛美有所咈。\n平明中执法，怀疏又坚述。\n介言或似狂，百岂无一实。\n恐伤四海和，幸勿苦苍卒。\n亟许迁英山，衢路犹嗟咄。\n翌日宣白麻，称快颇盈溢。\n阿附连谏官，去若坏絮虱。\n其间因获利，窃笑等蚌鹬。\n英州五千里，瘦马行䭿䭿。\n毒蛇喷晓雾，昼与岚气没。\n妻孥不同途，风浪过蛟窟。\n存亡未可知，雨馆愁伤骨。\n饥仆时后先，随猿拾橡栗。\n越林多蔽天，黄甘杂丹橘。\n万室通酿酤，抚远亡禁律。\n醉去不须钱，醒来弄琴瑟。\n山水仍怪奇，已可销忧鬰。\n莫作楚大夫，怀沙自沈汨。\n西汉梅子真，去为吴市卒。\n为卒且不惭，况兹别乘佚。",
        "dynasty": "宋",
        "collection_info": null
    },
    {
        "title": "绍岩上人宁亲",
        "author": "梅尧臣",
        "content": "尔教禁足不出户，盛夏畏蹈蝼蚁踪。\n赤日去省已亡律，曷若冠带共甘浓。",
        "dynasty": "宋",
        "collection_info": null
    },
    {
        "title": "送许州知录王殿丞",
        "author": "梅尧臣",
        "content": "霜花如鹄毛，万里点枯槁。\n晓入蓬池道，寒侵苏合袍。\n重来社栎长，旧寄里门高。\n去事黄丞相，无辞执板劳。",
        "dynasty": "宋",
        "collection_info": null
    },
    {
        "title": "慈氏院假山",
        "author": "梅尧臣",
        "content": "风涛舂断越山骨，聚集奇险成千峯。\n碧瓮为潭立涎石，直疑岩底藏蛟龙。",
        "dynasty": "宋",
        "collection_info": null
    },
    {
        "title": "夜与邻几持国归",
        "author": "梅尧臣",
        "content": "红尘夜不息，横衢若烟雾。\n朝见车马来，暮见车马去。\n车中目炯炯，马上情遽遽。\n交相知是谁，飞先无觅处。",
        "dynasty": "宋",
        "collection_info": null
    },
    {
        "title": "十月晦梦游嵩山明日访宋中道见次道寄宿岳寺",
        "author": "梅尧臣",
        "content": "忽梦嵩峯下，同游失姓名。\n山腰荒辇道，岩窦落泉声。\n黑石文难辨，苍苔蹟易成。\n他时传洛咏，知是陆云兄。",
        "dynasty": "宋",
        "collection_info": null
    },
    {
        "title": "十一月七日雪中闻宋中道与其内祥源观烧香",
        "author": "梅尧臣",
        "content": "三日不相见，逢人问始知。\n同车侵朔雪，临水拜灵龟。\n絮扑鸳鸯带，花团蛱蝶枝。\n如何东郭叟，足迹自穿綦。",
        "dynasty": "宋",
        "collection_info": null
    },
    {
        "title": "和江邻几咏雪二十韵",
        "author": "梅尧臣",
        "content": "十一月将雪，寒谁计有无。\n云横冻鵩翼，霰集泣蛟珠。\n万里风为使，千门玉作枢。\n缟衣来自郑，涛鹭卷从吴。\n积甲闻熊耳，观鹅入越都。\n庭槐高臃肿，屋盖素模胡。\n骋巧能藏丑，论功解饰枯。\n巢禽皆白凤，来兽必驺虞。\n辽俗休夸豕，燕丹久望乌。\n袒裘无壮臂，附火念焦胪。\n歌竹休王满，餐毛活使苏。\n亡羊何可问，别鹤不应孤。\n靡密同脂网，萦回似舞姝。\n渐深由片片，取重本铢铢。\n日月方收照，干坤不辨隅。\n虽轻自相压，更絜亦终渝。\n饥虎僵幽谷，游龙脱劲鬚。\n佳人调密蔗，公子拥貂狐。\n共是空囊客，曾非暖席儒。\n黄昏特过我，兴与灞陵俱。",
        "dynasty": "宋",
        "collection_info": null
    },
    {
        "title": "送张遂州",
        "author": "梅尧臣",
        "content": "华省名郎意若西，相如桥柱旧曾题。\n已将符节为邦守，不畏关山入马蹄。\n千里过秦看素浐，三年还蜀度青泥。\n里门锦绶何为乐，外奉严君内阿㜷。",
        "dynasty": "宋",
        "collection_info": null
    },
    {
        "title": "送周寺丞宰新郑",
        "author": "梅尧臣",
        "content": "仲冬言徂征，晓月在环玦。\n京水生层冰，梅山见残雪。\n县庭槐已古，堂壁碑未缺。\n惟吾故交意，赠子以为别。",
        "dynasty": "宋",
        "collection_info": null
    },
    {
        "title": "次韵和韩持国京师雪",
        "author": "梅尧臣",
        "content": "寒威无远近，素色混高低。\n玉路平何广，天形浩莫倪。\n压阶宁辨玉，封谷不须泥。\n殄厉非乖候，资农必慰黎。\n大输中府帛，杂有上公圭。\n星弁交光众，珠旒动影迷。\n凌波妃度洛，销鼎士烹齐。\n工镂罇奇兽，鲜粧印女奚。\n帘开白羽扇，桥跨半轮霓。\n走吠生牦犬，姦埋缩殻蠵。\n力狂墀下马，声噤树头鸡。\n团缀花争发，燖庖羜已刲。\n猎人初逐迹，饥鸟未辞栖。\n冻酒谁能贳，危楼不厌跻。\n狐冰疑在耳，貍玉刻成蹄。\n可席纤腰舞，盈盘素手携。\n休传上林雁，曾繫子卿题。\n愿逐周王骏，瑶池胜越溪。",
        "dynasty": "宋",
        "collection_info": null
    },
    {
        "title": "送余郎中知郑州",
        "author": "梅尧臣",
        "content": "西接都门纔百里，压城残雪照牙旗。\n风烟古是诸侯国，鴈鹜新来仆射陂。\n馈食且依当日具，铸刑无改昔人为。\n浓熏旧舍青绫被，不越常衙睡足时。",
        "dynasty": "宋",
        "collection_info": null
    },
    {
        "title": "送胡都官知潮州",
        "author": "梅尧臣",
        "content": "自昔揭阳郡，刺史惟韩侯。\n韩侯初来时，问吏泷水头。\n到官谕鳄鱼，夜失风雨湫。\n乃知抱正直，异类尚听谋。\n潮虽处南粤，礼义无遐陬。\n勿言古殊今，唯在政教修。\n适闻豫章士，勇往登犀舟。\n不畏恶溪恶，迭鼓齐歌讴。\n远持天子命，水物当自囚。\n更寻贤侯迹，书上揭阳楼。",
        "dynasty": "宋",
        "collection_info": null
    },
    {
        "title": "送晏太祝之宣城监税",
        "author": "梅尧臣",
        "content": "每爱昭亭傍，清滩石可数。\n两岸修竹林，孤城严晚鼓。\n自辨越人言，难廋楚乡语。\n郭门春聚船，江贾无多取。",
        "dynasty": "宋",
        "collection_info": null
    },
    {
        "title": "送张正臣赴泰州幕",
        "author": "梅尧臣",
        "content": "敲冰冰未泮，塞河流玉段。\n轻舸莫言迟，古城沧海畔。\n春皋兰蕙茁，晚井鱼虾乱。\n时平无羽书，此乐异王粲。",
        "dynasty": "宋",
        "collection_info": null
    },
    {
        "title": "月下怀裴如晦宋中道",
        "author": "梅尧臣",
        "content": "九陌无人行，寒月浄如水。\n洗然天宇空，玉井东南起。\n我马卧我庭，帖帖垂颈耳。\n霜花满黑鬣，安欲致千里。\n我仆寝我厩，相背肖两已。\n夜深忽惊魇，呼若中流矢。\n是时兴我怀，顾影行月底。\n唯影与月光，举止无猜毁。\n吾交有裴宋，心意月影比。\n寻常同语默，肯问世俗子。",
        "dynasty": "宋",
        "collection_info": null
    },
    {
        "title": "愿嚏",
        "author": "梅尧臣",
        "content": "猛虎不独宿，鸳鸯不隻栖。\n虞舜游苍梧，帝子夜向潇湘啼。\n时既禅禹妃亦老，老泪洒竹无高低。\n流根及笋駮红藓，此情乃与天地齐。\n我今斋寝泰坛下，侘傺愿嚏朱颜妻。",
        "dynasty": "宋",
        "collection_info": null
    },
    {
        "title": "和司马学士上辛祀事出郊寄冯学士",
        "author": "梅尧臣",
        "content": "侵晓度南熏，禁钟犹可闻。\n春郊微有霰，上苑稍藏云。\n斋馆人相望，官桥路已分。\n宁同鸟乌乐，翔集自成羣。",
        "dynasty": "宋",
        "collection_info": null
    },
    {
        "title": "同蔡君谟江邻几观宋中道书画",
        "author": "梅尧臣",
        "content": "君谟善书能别书，宣献家藏天下无。\n宣献既殁二子立，漆匣甲乙收盈厨。\n钟王真蹟尚可覩，欧褚遗墨非因模。\n开元大历名流伙，一一手泽存有余。\n行草楷正大小异，点画劲宛精神殊。\n坐中邻几素近视，最辨纤悉时惊吁。\n逡巡蔡侯得所得，索研铺纸纔须臾。\n一扫一幅太快健，檀溪跃过瘦的颅。\n观书已毕復观画，数轴江吴种稻图。\n稻苗秧秧水拍拍，羣鹭矫翼人荷锄。\n陂塍高下石笼密，竹树参倚荆篱疎。\n大车立轮转流急，小犊欺顾稚子驱。\n令人频有故乡念，春事况及蚕桑初。\n虎头将军画列女，二十余子拖裙裾。\n许穆夫人尤窈窕，因诵载驰诚起予。\n余无书性无田区，美人虽见身老癯。\n举头事事不称意，不如倒尽君酒壶。",
        "dynasty": "宋",
        "collection_info": null
    },
    {
        "title": "上元夜雪有感",
        "author": "梅尧臣",
        "content": "去年昭亭阳，今夜苦风雪。\n及雪在京城，宵灯亦将灭。\n石花广袖轻，梅蕊新粧絜。\n怱怱竞还家，陌上乱车辙。",
        "dynasty": "宋",
        "collection_info": null
    },
    {
        "title": "上元雪",
        "author": "梅尧臣",
        "content": "春雪如蝴蝶，春灯如百花。\n漫漫飞不已，愁杀千万家。\n我今无復梦，拥被读南华。",
        "dynasty": "宋",
        "collection_info": null
    },
    {
        "title": "和宋中道元夕十一韵",
        "author": "梅尧臣",
        "content": "鼓声阗阗众戏屯，百仞太华临端门。\n端门两廊多结綵，公卿士女争来奔。\n接板连帘坐珠翠，帘疎不隔夭妍存。\n车驾适从驰道入，灯如撒星天向昏。\n赭衣已御凤楼上，露台宣看簇钿辕。\n山前绛绡垂雾薄，火龙矫矫红波翻。\n金吾不饬六街禁，少年追逐乘大宛。\n呼庖索醑斗丰美，东市憧憧西市喧。\n持钱下数买歌笑，玉杓注饮琉璃盆。\n落然遗俗监主簿，夜对经史多讨论。\n比诸豪侠乃自苦，明日苜蓿盈盘餐。",
        "dynasty": "宋",
        "collection_info": null
    },
    {
        "title": "和原甫会灵讌集之什",
        "author": "梅尧臣",
        "content": "凤皇非鷃匹，骐骥非驽攀。\n自乏镕质资，不数炉冶间。\n合于众君子，百事无相关。\n岂期叨称誉，藉已出瀛寰。\n昨闻竞方驾，下直从道山。\n酒壶缀肴其，马衔锵玉环。\n上唾屈及贾，下吞崔与班。\n肯比豪华子，黄金邀舞鬟。\n遂来集灵宫，乃等逸士闲。\n养生曾昧术，四体幸无癏。\n池籞虽可乐，鱼鸟闹于阛。\n绕坛安石榴，何时拆朱殷。\n水疑蛟龙潜，云想鸾鹤还。\n蕙圃秘且深，苔径历已艰。\n越樵得射镝，秦洞迷童颜。\n杳杳颇起羡，区区空服纶。\n尘心傥一浣，石溜春潺潺。",
        "dynasty": "宋",
        "collection_info": null
    },
    {
        "title": "送李才元学士知广安军",
        "author": "梅尧臣",
        "content": "杨柳未堪折，柔条时倚风。\n朱轮过灞上，杜宇响褒中。\n危栈憎春雨，晴林发晓红。\n不须言蜀政，当自学文翁。",
        "dynasty": "宋",
        "collection_info": null
    },
    {
        "title": "送王推官宰上洛先归关中",
        "author": "梅尧臣",
        "content": "跨马独归日，春风随度关。\n客裘将欲绽，社燕亦同还。\n洛水源边邑，秦人隠处山。\n君家有鳬舄，切莫向云间。",
        "dynasty": "宋",
        "collection_info": null
    },
    {
        "title": "送信安张从事吉甫兼寄白使君",
        "author": "梅尧臣",
        "content": "西洛故人少，世家今亦稀。\n怜君能及禄，过我苦言归。\n游宦长城下，生涯旧国微。\n使君应借问，出处竟多违。",
        "dynasty": "宋",
        "collection_info": null
    },
    {
        "title": "送怀州张从事仲宾",
        "author": "梅尧臣",
        "content": "行色在车马，西亭新雨过。\n移家从上党，佐幕向三河。\n皂荚林初暗，黄粱酒未和。\n七贤无復有，旧迹尚应多。",
        "dynasty": "宋",
        "collection_info": null
    },
    {
        "title": "正月二十二日江淮发运马察院督河事于国门之外予访之蔡君谟亦来蔡为真草数幅马以所用歙砚赠予",
        "author": "梅尧臣",
        "content": "江南砚工巧无比，深洞镌斲黑蛟尾。\n当心隠隠骨节圆，暗淡又若帖寒朏。\n样传孔子留庙堂，用称右军书棐几。\n皇皇御史从东来，役徒四万如屯螘。\n春风摆撼桃杏醉，野亭置酒话亹亹。\n是时復有蔡中郎，笔法纵横字瑰玮。\n入门下马索纸书，虬腾虎攫惊神鬼。\n主人得书不惜砚，赠予觅句题花卉。\n醉携惟恐失手坠，包以弋绨藏以篚。\n明朝聊记一时事，驰骋文章诚不韪。",
        "dynasty": "宋",
        "collection_info": null
    },
    {
        "title": "问洛上王宰访商山青竹鞭",
        "author": "梅尧臣",
        "content": "蜀鞭虽紫多轻脆，最重商山节眼完。\n挂在苍崖饱风雪，藓花如漆试求看。",
        "dynasty": "宋",
        "collection_info": null
    },
    {
        "title": "正月二十四日同江邻几韩持国过师商庙",
        "author": "梅尧臣",
        "content": "大梁城西隅，竞传师商庙。\n二坟在其傍，枯棘谁往弔。\n予尝发梦寐，事已验曩少。\n时逾二十春，偶过非素料。\n江韩寔并驾，寂默苦同调。\n下马共罗拜，惊愚真可笑。\n致恭古贤人，且异媚近要。\n在昔魏公子，夷门尊隠耀。\n终知养松筠，曾不类蒿藋。\n我辈颇识公，虚名何所钓。",
        "dynasty": "宋",
        "collection_info": null
    },
    {
        "title": "和李廷老家会饮",
        "author": "梅尧臣",
        "content": "四序岂常停，寒革春寖和。\n始爱衣裘轻，相与车马过。\n车马不畏远，风埃不畏多。\n到门门有槐，槐上时鸟歌。\n时鸟歌犹涩，主人当谓何。\n南开石榴轩，中置饮酒蠃。\n食桉施黄金，馔炙厌白鹅。\n汉糟槎头美，吴羹成咄呵。\n既醉或放言，抉庄引骀它。\n纵论或好辨，排墨同孟轲。\n日将薄虞渊，执策交相摩。\n欲去举大白，酌我苦大苛。",
        "dynasty": "宋",
        "collection_info": null
    },
    {
        "title": "正月二十七日江邻几杜挺之刘原甫贡甫韩持国邀饮于定力院",
        "author": "梅尧臣",
        "content": "昨日会饮我后至，谁欲比我为王戎。\n笑知卿辈意易败，起诮便与俗物同。\n似过黄公酒垆下，嵇阮不见修竹中。\n杳尔山河隔千里，此心正有古人风。",
        "dynasty": "宋",
        "collection_info": null
    },
    {
        "title": "送宋中道朝陵仍于西都省亲",
        "author": "梅尧臣",
        "content": "西出虎牢关，南瞻园庙戟。\n汉殿拜衣冠，魏台严帐帟。\n春风石阙冷，晓气田涂白。\n早晚下朱陵，先过洛阳陌。",
        "dynasty": "宋",
        "collection_info": null
    },
    {
        "title": "寄西京通判宋次道学士",
        "author": "梅尧臣",
        "content": "当时交友都无几，欲问懽娱亦异今。\n花接上林新木变，水分清洛旧池深。\n嵯峨嵩色云常在，窈窕宫墙草又侵。\n修竹千竿白家寺，昔年题处可能寻。",
        "dynasty": "宋",
        "collection_info": null
    },
    {
        "title": "送晁殿丞郑州签判",
        "author": "梅尧臣",
        "content": "朝离泌水上，夕去野亭赊。\n走马日衔树，度河风卷沙。\n关云来雨脚，陂岸长蒲芽。\n共被方为乐，军中莫掺挝。",
        "dynasty": "宋",
        "collection_info": null
    },
    {
        "title": "重送宋中道",
        "author": "梅尧臣",
        "content": "陇草陈根发，山樱宿雾蒸。\n将过周故宅，先下汉诸陵。\n栢道春经雨，官沟暗溜冰。\n莼羹休定价，羊酪易为胜。",
        "dynasty": "宋",
        "collection_info": null
    },
    {
        "title": "送泾州良原何鬲主簿",
        "author": "梅尧臣",
        "content": "春风入边碛，二月沙草生。\n胡马自偷牧，汉农宁废耕。\n薄田刈晚谷，又饷防秋兵。\n县版固当重，调轻无与程。",
        "dynasty": "宋",
        "collection_info": null
    },
    {
        "title": "依韵和永叔见寄",
        "author": "梅尧臣",
        "content": "春风约柳一片西，欲託鸟翼传音稽。\n昨朝偶向东城去，草草又逢骢马蹄。\n长髯御史威正峭，沙堤来坐气吐霓。\n我乘小驷虽甚瘦，喜见骖驭犹解嘶。\n适闻南都接大尹，笑我出处今何迷。\n耻趋捷径身已老，惩羹何用频吹齑。\n蛟龙失水等蚯蚓，鳞角虽有辱在泥。\n困居废井谁引手，岂得更望青云梯。\n笔锋劲发若强弩，余力曾彻七重犀。\n倦禽雄雌不饱腹，日暮徒念还巢栖。\n大椿朝菌各有尽，此物何怪庄叟齐。\n诚知豪侠自快乐，东郊南陌竞斗鸡。\n胸中有道无广狭，包括宇宙在一稊。\n何时与公去颖尾，湖水漫漫如玻瓈。\n世间会合固不易，况乃仕宦多相睽。\n正似邮亭恋行者，未到止息空歌骊。\n我贫尚不给朝夕，焉得负郭置稻畦。\n筋骸幸且稍轻健，山水纵好无路跻。\n傥公他时买田宅，愿以藜杖从招携。\n吾儿诗书不足教，亦以助力于耕犂。",
        "dynasty": "宋",
        "collection_info": null
    },
    {
        "title": "东城送运判马察院",
        "author": "梅尧臣",
        "content": "春风骋巧如翦刀，先裁杨柳后杏桃。\n圆尖作瓣得疏密，颜色又染燕脂牢。\n黄鹂未鸣鸠欲雨，深园静墅声嗷嗷。\n役徒开汴前日放，亦将决水归河槽。\n都人倾望若焦渴，寒食已近沟已淘。\n何当黄流与雨至，雨深一尺水一篙。\n都水御史亦即喜，日夜顺疾回轻舠。\n频年吴楚岁苦旱，一稔未足生脂膏。\n吾愿取之勿求羡，穷鸟困兽易遯逃。\n我今出城勤送子，沽酒不惜典弊袍。\n数途必向睢阳去，太傅大尹皆英豪。\n试乞二公评我说，万分岂不益一毛。\n国给民苏自有暇，东园乃可资游遨。",
        "dynasty": "宋",
        "collection_info": null
    },
    {
        "title": "送知和州杜驾部",
        "author": "梅尧臣",
        "content": "桐花欲开时，羣噣争哺儿。\n但求黄口饫，焉问丹穴饥。\n常山有四鸟，将飞昔已悲。\n中间忽殒逝，岂得安其枝。\n一饮必屡顾，每啄必迟迟。\n今朝竟矫翼，去向江之湄。\n衔芹不自食，欲遗孤与雌。\n此义实已重，莫为枭所嗤。\n世俗多嫌忌，我胡为此诗。\n此诗美孝悌，持赠杜挺之。",
        "dynasty": "宋",
        "collection_info": null
    },
    {
        "title": "送刘郎中知广德军",
        "author": "梅尧臣",
        "content": "昔在少年时，辛勤事诸父。\n诸父为桃州，物宜皆可数。\n事君勤职贡，采茗先谷雨。\n劭农井田桑，科薅重锄斧。\n城西大灵祠，措意初似禹。\n将通吴境河，身自同豕伍。\n期妇来饷时，坛上必鸣鼓。\n一为乌所误，愧恨去不覩。\n至今存遗堤，五丈立坚土。\n正如开轘辕，黄熊惭启姥。\n功利欲及民，血食宜簋簠。\n祠后有高山，山头多栋宇。\n此实诸父为，禾麻可就俯。\n岁登有乐事，或亦作歌舞。\n赋诗当清明，解禊思洛浦。\n其言在黑石，往往被乐府。\n于今三十年，追想渐成古。\n公将乘朱轮，去问民疾苦。\n治术自有具，薄言无所补。\n缺将陈迹书，又且剧莽卤。",
        "dynasty": "宋",
        "collection_info": null
    },
    {
        "title": "送洛南周寺丞",
        "author": "梅尧臣",
        "content": "将去洛南宰，日闻庭下松。\n乱山归四隠，旧墅隔三峯。\n狭谷车能入，春林雨易逢。\n地多椒与漆，货必厚于农。",
        "dynasty": "宋",
        "collection_info": null
    },
    {
        "title": "赋石昌言家五题 括苍石屏",
        "author": "梅尧臣",
        "content": "括苍黄石屏，树如浓墨写。\n根深称条叶，生意绝萧洒。\n或闻造物手，立异先真假。\n指是龟溲摹，能同自然者。\n天下莫復言，物亦逢知寡。",
        "dynasty": "宋",
        "collection_info": null
    },
    {
        "title": "赋石昌言家五题 白石寒树屏",
        "author": "梅尧臣",
        "content": "名画不復生，古魂埋地底。\n技能无所发，骋巧崭岩裏。\n纤纤扫苍林，坡岸分迤逦。\n近可笔髮窥，远若风霾起。\n遂令众画师，一点不可毁。\n我今会石家，饮酒酒復美。\n虽不见绿珠，见此差可喜。\n愁逢暴谑人，渍墨书不已。",
        "dynasty": "宋",
        "collection_info": null
    },
    {
        "title": "赋石昌言家五题 白鹘屏事于景仁",
        "author": "梅尧臣",
        "content": "双睛射空眼角耸，筋爪入节鞴绦垂。\n翅排霜刀毛缀甲，雪色愁突秋云披。\n当时始得不知价，朝发海东夕九嶷。\n世为奇俊玩不足，夺质移神归画师。\n而今推尚深堂上，燕雀屏绝宁来窥。\n画师黄荃出西蜀，成都范君能具知。\n范云荃笔不取次，自养鹰鹯观所宜。\n毰毛植立各有态，剜奇剔怪乃肯为。\n寻常饲鹰多捕鼠，捕鼠往往驱其儿。\n其儿长大好飞走，其孙卖鼠迭又衰。\n范君语此亦有味，欲戒近习无他移。",
        "dynasty": "宋",
        "collection_info": null
    },
    {
        "title": "赋石昌言家五题 怀素草书",
        "author": "梅尧臣",
        "content": "往在河南佐王宰，王收书画盈数车。\n我于是时多所阅，如今过目无遯差。\n石君屏上怀素笔，盘屈瘦梗相交加。\n苍虬入云不收尾，卷起海水秋鱼虾。\n毫干绢竭力未尽，山鬼突鬚垂髿髿。\n牵缠回环断不断，秋风枯蔓连蔕瓜。\n纵横得意自奔放，体法岂计直与斜。\n客有临书在屏侧，豪强夺骑白鼻騧。\n超尘绝迹莫见影，竞爱此家忘彼家。\n赏新匿旧世情好，射杀逢蒙亦可嗟。",
        "dynasty": "宋",
        "collection_info": null
    },
    {
        "title": "赋石昌言家五题 蜀虎图",
        "author": "梅尧臣",
        "content": "谁谓虎可缚，缚之自有术。\n孙生画此繫在石，拏绳人立尾垂屈。\n坠身怒力欲脱时，顾眄生狞神气出。\n江南包氏为最精，毛质虽真猛难匹。\n蜀人不敢道知微，知微名重非今日。",
        "dynasty": "宋",
        "collection_info": null
    },
    {
        "title": "送马少卿知襄州",
        "author": "梅尧臣",
        "content": "荆州太守随车雨，昨夜云从岘首生。\n候吏莫辞弓箙重，春泥初着马蹄轻。\n朝穿锦石江滩润，暮入烟堤竹屋鸣。\n却嘆当年杜元凯，沉碑空爱异时名。",
        "dynasty": "宋",
        "collection_info": null
    },
    {
        "title": "读贤愚录",
        "author": "梅尧臣",
        "content": "为妹不傍贵，为妇不慢贫。\n为母不纵情，三德今播人。\n胡翁与着录，苏倩为书珉。\n比诸孟氏贤，义已同择邻。",
        "dynasty": "宋",
        "collection_info": null
    },
    {
        "title": "送张景纯知邵武军）",
        "author": "梅尧臣",
        "content": "赌却华亭鹤，围棋未肯还。\n方为剖符守，又近烂柯山。\n鱼稻荆杨下，风烟楚越间。\n小君能赋咏，应得助余闲。",
        "dynasty": "宋",
        "collection_info": null
    },
    {
        "title": "送河内令孙偕兼怀太守晁子长",
        "author": "梅尧臣",
        "content": "去年同渡江，江上风雷恶。\n与君相后先，夜向芦洲泊。\n君今作邑太行阳，八月黄河雁初落。\n汉家借寇吏正闲，到喜秋城罢严柝。",
        "dynasty": "宋",
        "collection_info": null
    },
    {
        "title": "送王待制知陕府",
        "author": "梅尧臣",
        "content": "东周尊夹辅，西汉重行春。\n风化本从召，河山来自秦。\n选良出旧诏，出守必名臣。\n导从驰千骑，朱丹照两轮。\n宴杯深畏卯，湖水浄连申。\n重见甘棠咏，争传乐府新。",
        "dynasty": "宋",
        "collection_info": null
    },
    {
        "title": "送湖州太守章伯镇",
        "author": "梅尧臣",
        "content": "一夜北山云，吹作南湖雨。\n南湖迎使君，荷声竞笳鼓。\n频年吴境旱，吴侬相聚语。\n今日见贤侯，鱼虾亦跳舞。",
        "dynasty": "宋",
        "collection_info": null
    },
    {
        "title": "送王伯初通判婺州",
        "author": "梅尧臣",
        "content": "隠侯没来久，八咏无继作。\n星宿少光芒，虹霓挂楼角。\n迩来数百年，才彦森台阁。\n君平请是行，有意在岩壑。\n手持能赋笔，势似强弩彍。\n会待东南风，芬然传蕙若。",
        "dynasty": "宋",
        "collection_info": null
    },
    {
        "title": "送徐州签判李廷评",
        "author": "梅尧臣",
        "content": "曩者初见君，同来许昌幕。\n今虽俱服除，独得王粲乐。\n山东寇盗息，沛上风物博。\n主人况豪英，罇俎不落莫。\n行行无久留，归向骐驎阁。",
        "dynasty": "宋",
        "collection_info": null
    },
    {
        "title": "依韵和王中丞忆许州西湖",
        "author": "梅尧臣",
        "content": "拍岸千寻水，陪京第一州。\n艷光落日改，明月与人留。\n细浪差差蹙，深湾曲曲幽。\n跳鳞无限乐，春蔓不胜柔。\n晚下蛙为吹，闲来叶作舟。\n乱禽喧后坞，急雨过西畴。\n负笱渔郎去，将雏燕子秋。\n跨桥寻岛入，疏窦出城流。\n密树能藏马，晴沙自立鸥。\n缘何探景备，平昔从公游。",
        "dynasty": "宋",
        "collection_info": null
    },
    {
        "title": "自和",
        "author": "梅尧臣",
        "content": "忽思湖上趣，水阔似南州。\n地接过从易，人闲取次留。\n絮轻递吹卷，蒲嫩匝堤幽。\n落果知禽入，行莎觉履柔。\n莲为游女曲，藤繫野人舟。\n晚笋长过篠，春秧绿满畴。\n赏心曾卜昼，望岫最宜秋。\n款款穿丛蝶，涓涓败堰流。\n风埃无入座，笳鼓或惊鸥。\n下客林泉性，时能梦寐游。",
        "dynasty": "宋",
        "collection_info": null
    },
    {
        "title": "观史氏画马图",
        "author": "梅尧臣",
        "content": "谁缝冰纨十二幅，画出胡马一百蹄。\n胡人纵猎走且射，野牛骇怒头角低。\n黄骢铁骝白的颡，散作五花毛不齐。\n弯弓未发箭在手，二十五匹俱争西。\n往闻胡瓌能画马，阴山七骑皆戎奚。\n或牵或立或仰视，闲暇意思如鸣嘶。\n风吹裘带旗脚展，沙草一向寒凄迷。\n凤缾挈酒鞍挂获，氊庐毳帐半隠堤。\n君之二图诚亦好，若比瓌笔犹云泥。",
        "dynasty": "宋",
        "collection_info": null
    },
    {
        "title": "送顾中舍赴德顺军",
        "author": "梅尧臣",
        "content": "闻从壠坻去，壠坻多羌兵。\n明月共临峡，风泉如哀筝。\n志士莫忆家，将军亦儒生。",
        "dynasty": "宋",
        "collection_info": null
    },
    {
        "title": "送毕郎中提点淮南茶场",
        "author": "梅尧臣",
        "content": "汴中春絮乱，淮上鮆鱼时。\n顺水疾奔马，出都犹脱羁。\n拜亲将已近，食脍不言迟。\n到日问茶事，徧山开几旗。",
        "dynasty": "宋",
        "collection_info": null
    },
    {
        "title": "三月二十五日喜雨",
        "author": "梅尧臣",
        "content": "初为委吏承命书，是夜旱雨深一尺。\n乃知穷困同草莱，隔岁焦枯有时涤。\n向闻乖龙池底藏，驱逐肯行须霹雳。\n今无雷电已滂然，好在三公莫忧责。",
        "dynasty": "宋",
        "collection_info": null
    },
    {
        "title": "寄达观禅师",
        "author": "梅尧臣",
        "content": "身在大梁尘土中，心思隠静云山裏。\n忽闻乘柸江上归，月下碧鸡啼不已。",
        "dynasty": "宋",
        "collection_info": null
    },
    {
        "title": "送刘推官贡甫赴汝州",
        "author": "梅尧臣",
        "content": "苑路如绳直，郊亭一雨过。\n浅沙车辙稳，晴树昼阴多。\n牧马方鸣泽，芸瓜已满坡。\n今闻从事去，试听壤人歌。",
        "dynasty": "宋",
        "collection_info": null
    },
    {
        "title": "寄渭州刘太保求市堪乘稳駃马",
        "author": "梅尧臣",
        "content": "有马齿加疲且劣，欲求中驷问将军。\n为言身老趋朝熟，只要驯良不挠羣。",
        "dynasty": "宋",
        "collection_info": null
    },
    {
        "title": "寄渭州经略王龙图",
        "author": "梅尧臣",
        "content": "儒将一临塞，虏尘无犯边。\n卷旗瞻汉地，收马入胡天。\n练卒朝营鼓，鸣筝夜峡泉。\n遥知玉关路，烽火不须传。",
        "dynasty": "宋",
        "collection_info": null
    },
    {
        "title": "送王安之太博归西京",
        "author": "梅尧臣",
        "content": "闻君梦慈亲，手把青玉佩。\n循环念归期，月已九弦晦。\n既寤心悁悁，面垢不暇颒。\n屈指必春还，忽焉朱火代。\n梦兆且差池，决去河可能。\n昨来理恩典，佐州令近塞。\n雁门适有乏，求往苦言碍。\n曰惟都督雄，岂付小邦倅。\n乃知仕宦难，分寸肯少贷。\n遂乞回洛阳，拜省慰忧爱。\n除补不应欺，圣时公道在。\n幸存旧郭园，重种满畦菜。\n上为北堂欢，间与良士对。\n此实贤者为，赠行因以载。",
        "dynasty": "宋",
        "collection_info": null
    },
    {
        "title": "寄致仕张郎中",
        "author": "梅尧臣",
        "content": "门荣世美高天下，身退心闲住洛阳。\n画鹤能同薛少保，爱书还比蔡中郎。\n花阴小酌呼邻父，月下清吟扫石床。\n不问从来生计薄，题籤盈阁是家藏。",
        "dynasty": "宋",
        "collection_info": null
    },
    {
        "title": "送钱驾部知邛州",
        "author": "梅尧臣",
        "content": "细雨梅初熟，轻寒麦已秋。\n路危趋剑道，梦稳过刀州。\n秦栗非吴食，巴粳类越畴。\n当垆无復旧，试似长卿求。",
        "dynasty": "宋",
        "collection_info": null
    },
    {
        "title": "文惠师赠新笋",
        "author": "梅尧臣",
        "content": "刘累死，龙不驯。\n世间士，不识真。\n有真物，实去人。\n或在山，亦隠鳞。\n或多孙，出水滨。\n奋雷轰轰万里春，厚土坼裂穷蛰振。\n牙甲戢戢不可数，刬掘谁怕天公嗔。\n煑之桉酒美如玉，甘脆入齿馋流津。\n荆吴易得梁宋少，二年不食思无因。\n岂意今朝忽有遗，不忍独飨呼吾邻。",
        "dynasty": "宋",
        "collection_info": null
    },
    {
        "title": "观何君宝画",
        "author": "梅尧臣",
        "content": "燕马易画，吴牛难图。\n马骨隠细牛骨麤，马毛厚密牛毛疎。\n麤疎必辨别，细密多模胡。\n乃知戴嵩笔，能出韩干徒。\n干马精神在缰勒，嵩牛怒斗无牵拘。\n昨日何家观小轴，绢虽破烂色不渝。\n二头相觞角竞掎，前脚如跪后脚舒。\n尾株榻直脊膂蹙，筋力写尽蹄腕殊。\n一胜一败又苦似，胜者很逐败者趋。\n卷穷赤印置小字，置字乃是陶尚书。\n尚书国初人，爱画收几厨。\n买时不惜金与帛，帛载牛车钱载馿。\n后世儿孙不能保，卖人穷市无须臾。\n凡目矜新不重故，千钱酬直皆笑愚。\n四牛遂为何氏有，装背入眼天下无。\n坐中吾侪趣已异，又喜玄女传兵符。\n此本实称阎令画，下笔简细容颜姝。\n三人鬼状一牛首，八女二十美丈夫。\n黄帝中间荫葩盖，霞扇错玳旌拥朱。\n冠服难知岁月远，但见仪卫森清都。\n復观鹿台独夫受，妲己不笑何由娱。\n酒池肉林骑行炙，剖心斮胫堪悲吁。\n数幅吴王宴西子，綵舟张乐当姑苏。\n宫娥数百簇高下，鬒髻一一红芙蕖。\n黛峯细浪得平远，前对洞庭傍太湖。\n商纣夫差可垂诫，历世传翫参盘盂。\n雕鹰草木不足记，特咏此事心何如。",
        "dynasty": "宋",
        "collection_info": null
    },
    {
        "title": "送任太博归省西都",
        "author": "梅尧臣",
        "content": "人言少保持家谨，载见西京万石君。\n子舍今归浣裙切，里门重戒下车勤。\n田园一一能为计，僮仆欣欣亦有闻。\n我负洛阳山水久，试因行色寄嵩云。",
        "dynasty": "宋",
        "collection_info": null
    },
    {
        "title": "送少卿张学士知洪州",
        "author": "梅尧臣",
        "content": "朱旗画舸一百尺，五月长江水拍天。\n稳去先应望庐岳，暂来谁復见龙泉。\n阁经吏部重为记，山识吴王旧铸钱。\n往迹可寻军事少，剩书遗逸附青编。",
        "dynasty": "宋",
        "collection_info": null
    },
    {
        "title": "观杨之美画",
        "author": "梅尧臣",
        "content": "天官乘车建朱旗，赤旛前亚风卷披。\n二龙缓驾苍髯垂，印箱傍挈文籍随。\n双骖推轭如畏迟，行从冠服多威仪。\n水官自有真龙骑，两佐并跨鲸尾螭。\n步趋羣吏怪眼眉，云生海面无端涯。\n雷部处上相与期，人身兽爪负鼓驰。\n后有同类挟且搥，次执电镜风囊吹。\n青蛇有角鱼足鬐，上下引导神所施。\n地官既失不可知，此画传是阎令为。\n设色鲜润笔法奇，绢理腻滑鸡子皮。\n吴生龙王多裂隳，八轴展玩忘晨炊。\n李成山水晓景移，黄荃花竹雀拥枝。\n韩干马本模搭时，神骏都失存毫牦。\n日高腹枵眼眦眵，邂逅获见何言疲。\n厚谢主翁意不衰，他日饱目看无遗。",
        "dynasty": "宋",
        "collection_info": null
    },
    {
        "title": "李审言遗酒",
        "author": "梅尧臣",
        "content": "大梁美酒斗千钱，欲饮常被饥窘煎。\n经时一滴不入口，漱齿费尽华池泉。\n昨日灵昌兵吏至，跪壶曾不候报笺。\n赤泥坼封倾瓦盎，母妻共尝婢流涎。\n邻家莆萄未结子，引蔓垂过高墙巅。\n当街卖杏已黄熟，独堆百颗充盘筵。\n老年牙疎不喜肉，况乃下箸无腥羶。\n空肠易醉忽酩酊，倒头梦到上帝前。\n赐臣苍龙跨入月，不意正值姮娥眠。\n无人采顾傍玉兔，便取作腊下九天。\n拔毛为笔笔如椽，狂吟一扫一百篇。\n其间长句寄东郡，东郡太守终始贤。\n切莫汲竭滑公井，留酿此醑时我传。",
        "dynasty": "宋",
        "collection_info": null
    },
    {
        "title": "送邵郎中知潭州",
        "author": "梅尧臣",
        "content": "张铙迭吹洞庭外，缘虎带刀蛮帅迎。\n且谕汉家绥抚厚，莫言湘守事权轻。\n木奴洲近霜包熟，斑竹林昏野鸟鸣。\n贾谊宅边寒井在，暂留千骑漱余清。",
        "dynasty": "宋",
        "collection_info": null
    },
    {
        "title": "送杨叔恬应北京辟",
        "author": "梅尧臣",
        "content": "昔时见子宛丘下，丞相待子知子贤。\n子于文字实赡博，海客谩估珠盈船。\n欲卖明月一寸魄，虽豪未肯售以钱。\n通都大邑忽辨宝，直取不犯骊龙涎。\n遂作照乘物，矜夸魏人前。\n从兹十二车，光彩生从先。",
        "dynasty": "宋",
        "collection_info": null
    },
    {
        "title": "送洪州通判何太博先归新淦",
        "author": "梅尧臣",
        "content": "拜官江上客，乘马不乘船。\n独畏蛟龙浪，将归风雨天。\n葛花侵野径，源水入腴田。\n君住巴丘下，西山道路连。",
        "dynasty": "宋",
        "collection_info": null
    },
    {
        "title": "五月七日见卖瓠者",
        "author": "梅尧臣",
        "content": "老圃夺天时，马通为煦妪。\n四月彼种瓜，五月此卖瓠。\n阳陂与粪壤，功力且异趣。\n瓜迟瓠何早，岂不同雨露。\n速利乃在人，争先无晚暮。",
        "dynasty": "宋",
        "collection_info": null
    },
    {
        "title": "和江邻几景德寺避暑",
        "author": "梅尧臣",
        "content": "垤蚁不应雨，鸣鸢不生风。\n鬰气若甑炊，初阳如火红。\n裸肤汗交流，腯体膏将镕。\n龙头费挹酌，犊鼻强遮蒙。\n常畏俗物来，去避青莲宫。\n广堂铺琉璃，高檐荫梧桐。\n廊壁画地狱，狱具镬锯舂。\n铁城何焰焰，铁床亦彤彤。\n谁知炮烙死活间，传自西域黄面翁。\n正类人世苦此热，声利役使亡西东。\n京师贵赁几椽舍，穷煎相似聒欲聋。\n屋头朝爨作饮食，枕底夕艾驱蚊虫。\n宜尔近巷江夫子，赋诗特压尘土中。",
        "dynasty": "宋",
        "collection_info": null
    },
    {
        "title": "送赵谏议知徐州",
        "author": "梅尧臣",
        "content": "鹿车几两马几匹，轸建朱幡骑彀弓。\n雨过短亭云断续，鶑啼高柳路西东。\n吕梁水注千寻险，大泽龙归万古空。\n莫问前朝张仆射，毬场细草绿蒙蒙。",
        "dynasty": "宋",
        "collection_info": null
    },
    {
        "title": "送邵户曹随侍之长沙",
        "author": "梅尧臣",
        "content": "青袍会稽掾，采服湘江行。\n水馆鱼方美，犀舟枕自清。\n鹧鸪啼欲雨，螮蝀见还晴。\n风土虽卑湿，醇醪可养生。",
        "dynasty": "宋",
        "collection_info": null
    },
    {
        "title": "晨起裴吴二直讲过门云凤阁韩舍人物故作五章以哭之  其一",
        "author": "梅尧臣",
        "content": "平生交友泪，又哭寝门前。\n鲁叟不言命，楚人空问天。\n月沉沧海底，星陨太微边。\n莫恨终埋没，文章自可传。",
        "dynasty": "宋",
        "collection_info": null
    },
    {
        "title": "晨起裴吴二直讲过门云凤阁韩舍人物故作五章以哭之  其二",
        "author": "梅尧臣",
        "content": "使虏尝专对，江湖谪几年。\n始看还近侍，遽此隔重泉。\n沃酒酒空满，託词词谩传。\n视予犹手足，莫怪独潸然。",
        "dynasty": "宋",
        "collection_info": null
    },
    {
        "title": "晨起裴吴二直讲过门云凤阁韩舍人物故作五章以哭之  其三",
        "author": "梅尧臣",
        "content": "算数曾无据，仁人亦莫闻。\n很愚多至老，兰桂苦先焚。\n不竟千秋恨，还如万里分。\n临风一号恸，易散日边云。",
        "dynasty": "宋",
        "collection_info": null
    },
    {
        "title": "晨起裴吴二直讲过门云凤阁韩舍人物故作五章以哭之  其四",
        "author": "梅尧臣",
        "content": "昨时宾晏地，今见繐纬遮。\n栖室那因鵩，从杯不为蛇。\n曾无越人术，意起汉臣嗟。\n明日东城陌，悲凉后部笳。",
        "dynasty": "宋",
        "collection_info": null
    },
    {
        "title": "晨起裴吴二直讲过门云凤阁韩舍人物故作五章以哭之  其五",
        "author": "梅尧臣",
        "content": "晓陌行车过，交相叹且惊。\n荀龙闻一蜕，穆骏失全鸣。\n不復中书直，空余左史成。\n绪言犹在耳，尚想见平生。",
        "dynasty": "宋",
        "collection_info": null
    },
    {
        "title": "闻高平公殂谢述哀感旧以助挽歌三首  其一",
        "author": "梅尧臣",
        "content": "文章与功业，有志不能成。\n尝以隮高位，终然屈大名。\n遗风犹可见，逝水更无情。\n归卜青乌壠，韩城苦雾平。",
        "dynasty": "宋",
        "collection_info": null
    },
    {
        "title": "闻高平公殂谢述哀感旧以助挽歌三首  其二",
        "author": "梅尧臣",
        "content": "京洛同逃酒，单袍跨马归。\n明朝各相笑，此分不为稀。\n公既参鑪冶，予将事蕨薇。\n悲哀无以报，有涕向风挥。",
        "dynasty": "宋",
        "collection_info": null
    },
    {
        "title": "闻高平公殂谢述哀感旧以助挽歌三首  其三",
        "author": "梅尧臣",
        "content": "一出屡更郡，人皆望酒壶。\n俗情难可学，奏记向来无。\n贫贱常甘分，崇高不解谀。\n虽然门馆隔，泣与众人俱。",
        "dynasty": "宋",
        "collection_info": null
    },
    {
        "title": "欧阳郡太君挽歌二首  其一",
        "author": "梅尧臣",
        "content": "夫人有贤子，往岁谪夷陵。\n欲使无愁鬰，怡然见寝兴。\n外词阳磊磊，内畏实兢兢。\n隮寿復终贵，共为时所称。",
        "dynasty": "宋",
        "collection_info": null
    },
    {
        "title": "欧阳郡太君挽歌二首  其二",
        "author": "梅尧臣",
        "content": "当时丈人殁，虽少守孤儿。\n以及成名誉，何尝厌藿藜。\n暮年终飨福，阴骘不应欺。\n莫使碧江上，独传陶母碑。",
        "dynasty": "宋",
        "collection_info": null
    },
    {
        "title": "依韵和石昌言学士求鼠鬚笔之什鼠鬚鼠尾者前遗君谟今以松管代赠",
        "author": "梅尧臣",
        "content": "江南飞鼠拔长尾，劲健颇胜中山毫。\n其间又有苍鼠鬚，入用不数南鸡毛。\n二物缓急岂常获，捕刺徒尔操蛮刀。\n旧藏已赠蔡夫子，报君松管何萧骚。",
        "dynasty": "宋",
        "collection_info": null
    },
    {
        "title": "邃隠堂",
        "author": "梅尧臣",
        "content": "大梁车马地，尘土飞百尺。\n贤愚走其间，朝暮不见迹。\n北望天波门，垣垣宗室宅。\n宗室令王孙，爱书轻玉帛。\n华宇何深沈，但闻列图籍。\n曲房有窈窕，空自事眉额。\n体胖生粹和，安在处岩石。\n古来为善乐，岂以歌钟适。",
        "dynasty": "宋",
        "collection_info": null
    },
    {
        "title": "读永叔所撰薛云卫碣",
        "author": "梅尧臣",
        "content": "文章如涂金，光彩发美器。\n所宜玉石间，模写传千祀。\n坚坚孝子心，森森柏庭閟。\n岂与石麒麟，原傍斗苍翠。",
        "dynasty": "宋",
        "collection_info": null
    },
    {
        "title": "和石昌言以蜀笺南笺答松管之什",
        "author": "梅尧臣",
        "content": "青松抽干龙鳞细，秋兔束毫鸡距尖。\n杨子拟经聊以赠，蜀麻江楮报何嫌。",
        "dynasty": "宋",
        "collection_info": null
    },
    {
        "title": "赤蚁辞送杨叔武广南招安",
        "author": "梅尧臣",
        "content": "南方赤蚁大若象，潜荒穴洞人莫逢。\n天公合雨不决雨，从横乱出将自封。\n侵疆凌壤坏城市，战斗亿倍南柯雄。\n尝闻穿山食此物，此物既大非常凶。\n张舌流涎莫可饵，枉啄不怕长戈舂。\n今令智者以智取，即见蚳醢传太宫。\n因而使知祸福理，天子下令云从龙。",
        "dynasty": "宋",
        "collection_info": null
    },
    {
        "title": "走笔戏邵兴宗",
        "author": "梅尧臣",
        "content": "子鱼一尾不曾有，又诺毘陵苍鼠毫。\n细粒吴粳谁下咽，尖头越管底能操。",
        "dynasty": "宋",
        "collection_info": null
    },
    {
        "title": "送李中舍袭之宰南郑",
        "author": "梅尧臣",
        "content": "莫问褒中道路难，襄阳直上几重滩。\n苍烟古柏汉高庙，落日荒茅韩信坛。\n出水槎头一丝挂，穿虹雨脚两桥残。\n土风大抵如南国，期会先时俗自安。",
        "dynasty": "宋",
        "collection_info": null
    },
    {
        "title": "送王察推缜之邓州",
        "author": "梅尧臣",
        "content": "昔向南阳忆洛阳，秋橙初熟半林黄。\n车过白水沙痕阔，鴈落钳卢稻穟长。\n废垒汉碑金刻字，古原秦冢石为羊。\n太平羽檄何曾有，宾主相欢菊荐觞。",
        "dynasty": "宋",
        "collection_info": null
    },
    {
        "title": "戏酬高员外鲫鱼",
        "author": "梅尧臣",
        "content": "天池鲫鱼长一尺，鳞光鬣动杨枝磔。\n西城隠吏江东客，昼日驰来夺炎赫。\n冷气射屋汗收额，便教斫脍倾大白。\n我所共乐仲与伯，羡君赴约笑哑哑。\n持扇已见飞鸾翮，欲往从之云雾隔。",
        "dynasty": "宋",
        "collection_info": null
    },
    {
        "title": "送何济川学士知汉州",
        "author": "梅尧臣",
        "content": "丞相初得君，有志重儒术。\n乃言天下士，徒此占清秩。\n遂惩衒鬻人，忝冒十八七。\n进君天禄阁，比众为第一。\n又荐王张韩，恬可与君匹。\n吾侪宜惭羞，空自预朝韠。\n欲归无田园，强住枉岁日。\n值君乘高轩，西望函谷出。\n当时迎长卿，书史传未悉。\n车驰及襁负，千万今可诘。\n老农喜君来，田租不妄率。\n织妇喜君来，缣机当俟毕。\n府胥喜君来，督责去暴抶。\n疾苦无不求，前人唯法律。\n昼锦荣既浮，康民美方溢。\n真为丈夫志，岂是名过实。",
        "dynasty": "宋",
        "collection_info": null
    },
    {
        "title": "依韵和达观师闻蝉",
        "author": "梅尧臣",
        "content": "饮余晨露吸余风，噪遍高枝为俗聋。\n欲比伯夷清已甚，不餐周粟腹常空。",
        "dynasty": "宋",
        "collection_info": null
    },
    {
        "title": "西水门晚遇雨",
        "author": "梅尧臣",
        "content": "急雨射瓦瓦欲裂，猛吹驱热热斗歇。\n西北日脚云犹遮，东南树头虹未灭。\n燕子健翅翩翩时，蜻蜓困立塘蒲折。",
        "dynasty": "宋",
        "collection_info": null
    },
    {
        "title": "依韵和杜相公谢蔡君谟寄茶",
        "author": "梅尧臣",
        "content": "天子岁尝龙焙茶，茶官催摘雨前牙。\n团香已入中都府，斗品争传太傅家。\n小石冷泉留早味，紫泥新品泛春华。\n吴中内史才多少，从此莼羹不足夸。",
        "dynasty": "宋",
        "collection_info": null
    },
    {
        "title": "依韵和接花",
        "author": "梅尧臣",
        "content": "唯是圃人巧，非关元化偏。\n折条违物理，迁艳得花权。\n美女嫁寒壻，丑株生极妍。\n世间多妄合，吾不谓之然。",
        "dynasty": "宋",
        "collection_info": null
    },
    {
        "title": "送石昌言学士",
        "author": "梅尧臣",
        "content": "混混拍堤瓜蔓水，轩轩衔尾挂樯船。\n使君东下只朝夕，父老走迎无后先。\n古堞秋耕拾铜镞，长淮瀑雨入壕莲。\n鸣猿舞鹤仍持去，不忆承明夜直眠。",
        "dynasty": "宋",
        "collection_info": null
    },
    {
        "title": "书南事",
        "author": "梅尧臣",
        "content": "大梁国南门，驲骑方腾趋。\n波波一何急，蛮寇围番禺。\n番禺本无备，前頼魏大夫。\n大夫筑子城，今得守以须。\n兵虽不满万，闭壁堪指呼。\n老幼转木石，壮健操矛弧。\n廪库得以完，日月不易图。\n城中旧无井，魏凿安辘轳。\n魏由飞语去，不使立外郛。\n古称时有待，浅薄皆谓纡。\n曲突与烂额，看取报功殊。",
        "dynasty": "宋",
        "collection_info": null
    },
    {
        "title": "送吴照邻都官还江南",
        "author": "梅尧臣",
        "content": "霜前江水磨碧铜，岸背菱叶翘赤虫。\n吴郎鬓丝生几缕，不羞月上扶桑东。\n羞见清波照人影，去时黑髮吹春风。\n五年归来妇应喜，从此不问西飞鸿。",
        "dynasty": "宋",
        "collection_info": null
    },
    {
        "title": "冯子都诗",
        "author": "梅尧臣",
        "content": "黄金画车屋，韦絮缘车轮。\n牵以五采丝，藉以刺绣茵。\n出入长信宫，昼夜将谁亲。\n所亲美且少，玉颊丹砂唇。\n殷罗缝轻襦，明珠攒缁巾。\n半醉卧车中，侍婢蹑行尘。\n忆昔广明亭，将军爱怜频。\n便房不使殉，易宠在兹辰。\n嗣侯喜驱逐，平乐多从宾。\n青丝穿五铢，累室贮百珍。\n欢与子都异，矫与子都均。\n用财粪土掷，吐气日月踆。\n天地可齐久，祸患岂有因。\n秋风茂陵下，苍藓上骐驎。",
        "dynasty": "宋",
        "collection_info": null
    },
    {
        "title": "七月十六日赴庾直有怀",
        "author": "梅尧臣",
        "content": "白日落我前，明月随我后。\n流光如有情，徘徊上高柳。\n高柳对寝亭，风影乱疎牖。\n我马卧其傍，我仆倦搘肘。\n寂寂重门扃，独念家中妇。\n乳下两小儿，夜夜啼向母。\n问爷若箇边，天性已见厚。\n不嗟羁枕孤，不愧栖禽偶。\n内有子相忆，外有月相守。\n何似长征人，沙尘听刁斗。",
        "dynasty": "宋",
        "collection_info": null
    },
    {
        "title": "采芡",
        "author": "梅尧臣",
        "content": "猬毛苍苍磔不死，铜盘矗矗钉头生。\n吴鸡斗败绛帻碎，海蚌抉出真珠明。\n磨沙漉水莩殻滑，斫桂煮釜风波声。\n齿如编贝嚼明月，曼倩不復饥肠鸣。\n莫论一斛贵与贱，堂上狼藉无由行。",
        "dynasty": "宋",
        "collection_info": null
    },
    {
        "title": "史氏南轩",
        "author": "梅尧臣",
        "content": "庭中碧石盎，上结三重山。\n飞光入酒杯，舞翠生髻鬟。\n竹林眠黄麞，莎径欠白鷴。\n主人无倦情，窗户不须关。",
        "dynasty": "宋",
        "collection_info": null
    },
    {
        "title": "送河北转运使陈修撰学士",
        "author": "梅尧臣",
        "content": "河隍多宿兵，兵食固所须。\n幸时不战斗，畜养安可无。\n古兴十万师，七十万家辍耕锄。\n今来岁调饷，且与往昔殊。\n不使民转輓，但使民归租。\n急缓实塞下，商贾以利趋。\n关西河东亦如此，军食虽足民实虚。\n公乎抱长才，当有所画谟。\n应不贷内府，重锦象牙明月珠。\n边城预自足，宁待临事谕。\n莫令汉庭臣，独言桑大夫。",
        "dynasty": "宋",
        "collection_info": null
    },
    {
        "title": "奉和寄宣州广教文鉴师",
        "author": "梅尧臣",
        "content": "秋池对门莲子枯，野壁剥月蜗涎涂。\n庭中两株石楠树，上有山鸟长相呼。\n当时联巢接飞者，一落梁宋一海隅。\n扶桑日枝几千尺，光彩不独生阳乌。",
        "dynasty": "宋",
        "collection_info": null
    },
    {
        "title": "送陆介夫学士通判秦州",
        "author": "梅尧臣",
        "content": "从来戎马地，飨士日椎牛。\n介胄奉儒服，诗书参将谋。\n陇云连塞起，渭水入关流。\n岂似瀛洲下，穷年事校雠。",
        "dynasty": "宋",
        "collection_info": null
    },
    {
        "title": "送徐君章秘丞知梁山军",
        "author": "梅尧臣",
        "content": "苍壁束江流，孤军水上头。\n蛟龙惊鼓角，云雾裛衣裘。\n午市巴姑集，危滩楚客愁。\n使君才笔健，当似白忠州。",
        "dynasty": "宋",
        "collection_info": null
    },
    {
        "title": "依韵和秋夜对月",
        "author": "梅尧臣",
        "content": "陈王苑裏望空虚，吴客风前忆具区。\n横阁渐看河影转，绕枝还见鹊惊无。\n虫催织妇机成素，露逼鲛人泪作珠。\n才比陶潜无用处，纱巾时任酒霑濡。",
        "dynasty": "宋",
        "collection_info": null
    },
    {
        "title": "送令狐宪周度支知秀州",
        "author": "梅尧臣",
        "content": "鬓丝不是吴蚕吐，未到吴中已成缕。\n清肠无蠒自能生，穷愁便织连今古。\n论兵说剑三十秋，乃知功名难强取。\n往往横遭年少轻，好在驱车海边去。\n海边郡民迎太守，黍作壶浆牛作脯。\n剩持盐豉煮紫莼，卵色椀宽光欲舞。\n试寻陆机旧时迹，画舟乌榜穿平浦。\n秋草宅荒闻杜鹃，应暂徘徊解腰组。",
        "dynasty": "宋",
        "collection_info": null
    },
    {
        "title": "寤寐谣",
        "author": "梅尧臣",
        "content": "日月昼夜明，中匿暗霭物。\n前世有奇疾，五日瞑未殁。\n大夫家臣惧，鹊来视之脉不汨。\n尝闻秦缪公，奄奄往帝所，甚乐岂苍卒。\n及乎七日寤，事与此无咈。\n果然踰二日，觉语汝忽忽。\n从帝游钧天，天乐声扬动心骨。\n有熊欲援我，我时不敢咄。\n帝命我射之，熊死罴来突。\n又射又死罴，帝喜笑嗢嗢。\n二笥皆有副，拜赐未及发。\n见儿在帝侧，帝属翟犬一。\n曰俟子壮与，虽得都未悉。\n復思古虞舜，勋德如白日。\n将以其胄女，而为七世匹。\n是时董安于，受言藏既密。\n遂陈鹊所云，锡田嘉彼术。\n他日驾四牡，桓桓兵卫出。\n矫立道上人，不避从者叱。\n愿言谒主君，见子光隘溢。\n请君去左右，且闻君始疾。\n臣实在帝傍，颇有良可诘。\n诘见我何为，见君射熊罴，命中皆不失。\n是且曷谓然，晋难其可述。\n赐笥与属犬，解讲见终必。\n问姓欲以官，欻怳不见质。\n姑布子卿能相人，翟婢贱儿真将帅。\n驰上常山得宝符，主君自此知无恤。\n北登夏屋邀大王，铜枓厨人击王卒。\n夫子姊呼天，摩笄自杀向山窟。\n今传所死山，摩笄名不没。\n其后竹书留两节，丹砂写素智氏灭。\n呜呼人事非偶然，满饮琉璃耳方热。",
        "dynasty": "宋",
        "collection_info": null
    },
    {
        "title": "和曹光道风拔三桧",
        "author": "梅尧臣",
        "content": "飘风西北至，树苦万繂牵。\n君家三古桧，繁根龙蛇缠。\n其固谓不拔，朱栏拥青塼。\n今同秀林木，摧倒谁復怜。\n安得百力士，扶持尚可全。\n慎勿伐作薪，岂无庭燎然。",
        "dynasty": "宋",
        "collection_info": null
    },
    {
        "title": "饮刘原甫家原甫怀二古钱劝酒其一齐之大刀长五寸半其一王莽时金错刀长二寸半",
        "author": "梅尧臣",
        "content": "主人劝客饮，劝客无夭妍。\n欲出古时物，先请射以年。\n我料孔子履，久化武库烟。\n固知陶氏梭，飞朱风雨天。\n世无轩辕镜，百怪争后先。\n復闻丰城剑，已入平津渊。\n聊雠二百载，傥有书画传。\n嗢呼纔十一，便可倾觥船。\n探怀发二宝，太公新室钱。\n独行齐大刀，鎌形末环连。\n文存半辨齐，背有模法圆。\n次观金错刀，一刀平五千。\n精铜不蠹蚀，肉好钩婉全。\n为君举酒尽，跨马月娟娟。",
        "dynasty": "宋",
        "collection_info": null
    },
    {
        "title": "送嘉州监押曹供奉",
        "author": "梅尧臣",
        "content": "旧友尹师鲁，尝作送子文。\n文存人已殁，行復我何云。\n平时为郡尉，遐方宜抚军。\n定过杨雄宅，野鹤自成羣。",
        "dynasty": "宋",
        "collection_info": null
    },
    {
        "title": "答仲源太傅八日遗酒",
        "author": "梅尧臣",
        "content": "陶潜九月九，无酒望白衣。\n何言先一日，双榼忽我归。\n借问遗酒谁，天宗分日晖。\n明当酌大斗，黄菊羔醅肥。\n李贺诸王孙，作诗字欲飞。\n闻多锦囊句，将报惭才微。",
        "dynasty": "宋",
        "collection_info": null
    },
    {
        "title": "送张生还和州",
        "author": "梅尧臣",
        "content": "山头孤石望来久，天外行人今独归。\n药囊自有留生术，不管淮南木叶飞。",
        "dynasty": "宋",
        "collection_info": null
    },
    {
        "title": "李康靖少傅夫人挽词二首  其一",
        "author": "梅尧臣",
        "content": "九月秋风急，三川苦雾迷。\n卜邙新隧启，度巩短箫齐。\n宝剑知终合，灵蟾已陨西。\n松门来会葬，车马几千蹄。",
        "dynasty": "宋",
        "collection_info": null
    },
    {
        "title": "李康靖少傅夫人挽词二首  其二",
        "author": "梅尧臣",
        "content": "板舆曾至郑，灵輤此归周。\n行哭人增慕，凝茄月正秋。\n九原开祔穴，故土覆新丘。\n岁晏寒松下，茅苫孝子留。",
        "dynasty": "宋",
        "collection_info": null
    },
    {
        "title": "送韩文饶寺丞宰萧山",
        "author": "梅尧臣",
        "content": "吴会未探穴，广陵先看潮。\n横江百马怒，卷海万鼙嚣。\n舟楫凌湍发，鱼龙接浪跳。\n薄言增勇气，少当举山瓢。",
        "dynasty": "宋",
        "collection_info": null
    },
    {
        "title": "蔡君谟示古大弩牙",
        "author": "梅尧臣",
        "content": "黄铜弩牙金错花，银阑线齿如排沙。\n上立准度可省括，箭沟三道前直窊。\n其度四寸寸五刻，鋈光历历无纤差。\n蔡侯出此问谁得，往年客遗来琅琊。\n琅琊筑城穿厚壤，既获磨洗争传夸。\n莫知岁月孰制作，精妙近世应难加。\n发机高下在分刻，今人妄射功仍赊。\n愿侯拟之起新法，勿使边兵死似麻。",
        "dynasty": "宋",
        "collection_info": null
    },
    {
        "title": "和刘原甫省中新菊",
        "author": "梅尧臣",
        "content": "华省切星斗，沉沉严燕房。\n秋风茂陵孙，种菊烂生光。\n天晴蝴蝶飞，上下舞双黄。\n刘郎才笔豪，移榻吟在傍。\n日晚吏已散，残景上粉墙。\n有酒无饮伴，掇英襟裾香。\n还思陶渊明，弃官归柴桑。\n东篱独此物，盈把恨无觞。\n頼有白衣来，好事遗壶浆。\n适意各一时，岂乏同舍郎。",
        "dynasty": "宋",
        "collection_info": null
    },
    {
        "title": "依韵和仲源独夜吟",
        "author": "梅尧臣",
        "content": "秋鸿声涩秋絃苦，涂金博山烟夜吐。\n寂历虚堂灯晕生，谁人共听西窗雨。",
        "dynasty": "宋",
        "collection_info": null
    },
    {
        "title": "寄题周敦美琨瑶洞",
        "author": "梅尧臣",
        "content": "仙人采玉驱雄龙，列山剖璞青腔空。\n因邃为堂曲为室，石乳溜壁光玲珑。\n僊归龙去草树长，蔽翳不復人踪通。\n指疆买墅下峯下，洗斸务欲险怪穷。\n蛇鳞鹿迹尚莫到，安问樵老诸牛童。\n古今未得君独得，万景付与由天公。\n何当归来敛头角，任从宝气生白虹。\n阴溪浅水菖蒲绿，下有虾蟆双眼红。\n及时佐酒斫两股，勿使更入明月中。",
        "dynasty": "宋",
        "collection_info": null
    },
    {
        "title": "许生南归",
        "author": "梅尧臣",
        "content": "大盘小盘堆明珠，海估眩目迷精麤。\n斗量入贡由掇拾，未必一一疵颣无。\n不贡亦自有光价，此等固知鱼目殊。\n许生怀文颇所似，暂抑安用频增吁。\n倚门老母应日望，霜前稻熟舂红稃。\n归来烂炊多酿酒，洗荡幽愤倾盆盂。\n九卿有命不愁晚，朱邑当年是啬夫。",
        "dynasty": "宋",
        "collection_info": null
    },
    {
        "title": "得沙苑榅桲戏酬",
        "author": "梅尧臣",
        "content": "蒺藜已枯天马归，嫩蜡笼黄霜冒榦。\n不比江南楂柚酸，橐驼载与吴人看。",
        "dynasty": "宋",
        "collection_info": null
    },
    {
        "title": "寄题杭州广公法喜堂",
        "author": "梅尧臣",
        "content": "淘青研朱画屋梁，黄漆柏障连曲房。\n日晖月色不须照，了了自可窥毫芒。\n夕阴花敛似欲病，飞鸟不惊乌帽郎。\n深山穷谷谩幽僻，喜得吴侬是药囊。",
        "dynasty": "宋",
        "collection_info": null
    },
    {
        "title": "题满公僧录西明轩",
        "author": "梅尧臣",
        "content": "赤萍纔落邓林外，青铜半磨傍露明。\n飞光斜入了不隔，坐卧一榻琉璃平。\n西方古胡黄金质，贝叶传写乌行横。\n谓晓此教居此轩，满壁图画遥峯生。",
        "dynasty": "宋",
        "collection_info": null
    },
    {
        "title": "寄题抚州戴秀才息心亭",
        "author": "梅尧臣",
        "content": "苍苍开幽林，峯岭日相对。\n云归垂衣缨，泉落响环佩。\n仕宦虽有负，耳目得以贷。\n俯仰宇宙中，晏然维进退。",
        "dynasty": "宋",
        "collection_info": null
    },
    {
        "title": "送临江军监军李太博",
        "author": "梅尧臣",
        "content": "三江卑湿地，北客宦游稀。\n雾气多成雨，云蒸易损衣。\n白醪烧瓮美，黄雀下田肥。\n未辨殊方语，山歌半是非。",
        "dynasty": "宋",
        "collection_info": null
    },
    {
        "title": "道损司门前日过访别且云计程二月到郡正看暗恶海棠颇见太守风味因为诗以送行",
        "author": "梅尧臣",
        "content": "蜀州海棠胜两川，使君欲赏意已猛。\n春露洗开千万株，燕脂点素攒细梗。\n朝看不足暮秉烛，何暇更寻桃与杏。\n青泥剑栈将度时，跨马莫辞霜气冷。",
        "dynasty": "宋",
        "collection_info": null
    },
    {
        "title": "送雪窦长老昙颖",
        "author": "梅尧臣",
        "content": "朝从雪窦请，暮卷云衲轻。\n莫问居士病，自从他方行。\n吴霜点髭根，海乌随众迎。\n安隠彼道场，万事都忘情。",
        "dynasty": "宋",
        "collection_info": null
    },
    {
        "title": "送襄邑知县杜君懿太博",
        "author": "梅尧臣",
        "content": "霜落水未落，令君将度河。\n农耕休叱耒，女织罢鸣梭。\n赤帻驱亭长，丹砂挈印窠。\n无惭浚仪政，才比陆云多。",
        "dynasty": "宋",
        "collection_info": null
    },
    {
        "title": "送晋原乔主簿",
        "author": "梅尧臣",
        "content": "太守登车时，我病不能出。\n遥期玩海棠，度险马屡叱。\n唯畏行迈迟，恶欲及春日。\n何为爱此花，曾非桃杏匹。\n生红浓復浅，瘦蔕修且密。\n湖傍几十树，雕盘拥新漆。\n酒倾瑠璃盆，月上欢未毕。\n县官同远宦，簿领无督诘。\n刻意咏芳菲，追补李杜失。",
        "dynasty": "宋",
        "collection_info": null
    },
    {
        "title": "十一月十三日病后始入仓",
        "author": "梅尧臣",
        "content": "曾非雀与鼠，何彼大仓为。\n狐裘破不温，黄狗补其皮。\n霜花逐落月，缀在枯槁枝。\n予年过五十，瘦寝冰生肌。",
        "dynasty": "宋",
        "collection_info": null
    },
    {
        "title": "闵尚衣盗裤",
        "author": "梅尧臣",
        "content": "昔闻廉叔度，能使民多裤。\n多裤非或贪，持新不忘故。\n嗟嗟亦王官，奚自门阀污。\n中府中纹绫，袖之呼马去。\n左右即其私，邀索乃就捕。\n三公出死狗，训导能有素。\n今同窃鈇者，见尔皆此趣。",
        "dynasty": "宋",
        "collection_info": null
    },
    {
        "title": "胡夫人挽歌",
        "author": "梅尧臣",
        "content": "已哉胡夫人，其寿七十余。\n其子哀母死，一夕髭皓如。\n髭白髮亦白，长号守茅庐。\n扶棺埋吴云，来会倾市墟。\n谁復向寒月，卧冰求鲤鱼。",
        "dynasty": "宋",
        "collection_info": null
    },
    {
        "title": "裴直讲得润州通判周仲章咸豉遗一小缾",
        "author": "梅尧臣",
        "content": "金山寺僧作咸豉，南徐别乘马不肥。\n大梁贵人与年少，红泥罂盎鸟归飞。\n我今老病寡肉食，广文先生分遗微。",
        "dynasty": "宋",
        "collection_info": null
    },
    {
        "title": "赠裴直讲水梨二颗言太尠答吴柑三颗以为多走笔呈之",
        "author": "梅尧臣",
        "content": "绿橘似甘来太学，大梨如水出咸阳。\n莫将多少为轻重，试擘霜包几瓣香。",
        "dynasty": "宋",
        "collection_info": null
    },
    {
        "title": "送乐职方知泗州",
        "author": "梅尧臣",
        "content": "长堤冻柳不堪折，穷腊使君单骑行。\n苏合轻裘霜莫犯，铜牙大弩吏先迎。\n山旁楚贾连樯泊，水上禹书寒磬清。\n试向郡楼东北望，烟波千里月临城。",
        "dynasty": "宋",
        "collection_info": null
    },
    {
        "title": "和刘原甫十二月十日试墨",
        "author": "梅尧臣",
        "content": "海神不朝雪不作，大梁尘土蔽天高。\n道傍牛喘復谁问，佛寺吹螺空唱嚎。\n相公跪香恬且佚，陛下减膳心焦劳。\n因君试墨偶有激，勇辞壮笔挥长刀。\n予无奈何亦思饮，饮竭罂瓮从餔糟。",
        "dynasty": "宋",
        "collection_info": null
    },
    {
        "title": "十二月十三日喜雪",
        "author": "梅尧臣",
        "content": "三日朔风吹暗沙，蛟龙卷起喷成花。\n花飞万里夺晓月，白石烂堆愁女娲。\n大明广庭踏朝驾，雉尾不扫黏宫靴。\n宫中才人承圣颜，捧觞称寿呼南山。\n三公免责百姓喜，斗酒十千谁復悭。",
        "dynasty": "宋",
        "collection_info": null
    },
    {
        "title": "送刘职方知汾州",
        "author": "梅尧臣",
        "content": "西河风俗厚，尚翅古所闻。\n子夏有遗庙，干木有遗坟。\n太守下车日，当先此二君。\n不必汾水上，秋风看雁羣。",
        "dynasty": "宋",
        "collection_info": null
    },
    {
        "title": "十三日雪后晚过天汉桥堤上行",
        "author": "梅尧臣",
        "content": "堤上残风雪，桥边盛酒楼。\n据鞍衰意尽，倚槛艷歌留。\n海月开金鑑，河冰卧玉虬。\n当年洛阳醉，偏忆董糟丘。",
        "dynasty": "宋",
        "collection_info": null
    },
    {
        "title": "送崔黄臣殿丞之任庐山",
        "author": "梅尧臣",
        "content": "骅驹西行四千里，直度经桥百寻水。\n石上菖蒲未见花，蒙顶茶牙初似觜。\n采时应忆故园春，故园开焙亦思人。\n其间杜鹃不中听，掩耳聊看锦雉驯。\n青崖鞭垂瘦蛇尾，仙人掐节随鳞起。\n斫取他年跨马归，剑栈秦山多折棰。",
        "dynasty": "宋",
        "collection_info": null
    },
    {
        "title": "十九日出曹门见水牛拽车",
        "author": "梅尧臣",
        "content": "只见吴牛事水田，只见黄犂负车轭。\n今牵大车同一羣，又与骡馿走长陌。\n卬头阔步尘蒙蒙，不似缓耕泥洦洦。\n一一夜眠头向南，越鸟心肠谁辨白。",
        "dynasty": "宋",
        "collection_info": null
    },
    {
        "title": "二十一日同韩持国陈和叔骐骥院遇雪往李廷老家饮予暮又赴刘原甫招与江邻几谢公仪饮",
        "author": "梅尧臣",
        "content": "雪游如梨园，风撼梨花落。\n骅骝骧首时，杳杳闻天乐。\n楼观何参差，仙居倚寥廓。\n羣朋思饮酒，饮举北斗杓。\n公子邀以归，跃马度城郭。\n鹄毳拂轻裘，蛟珠乱疎箔。\n少年气若虹，屡起鄱阳谑。\n壮语士胆开，狂诃僮指愕。\n间或美笑言，又或跪酬酢。\n或如猿狙跳，或类虎豹攫。\n或廋秦客辞，或纵灌夫恶。\n杯盂或迁掷，履舄或搀错。\n稍看云容披，斜漏日光薄。\n驭仆整辔衔，庖人困羹臛。\n还家历南市，灯烛已煜爚。\n入门见妻孥，未暇问何若。\n刘侯遽相招，登堂罗绰约。\n往往奏清歌，时时更大噱。\n江翁唱渭城，嘹唳华亭鹤。\n半夜蜘蛛喜，微然见无着。\n主人倍欢欣，劝客如倾壑。\n我时已大醉，盏至不解却。\n还思一日喧，静坐无适莫。\n书作异时谈，竹林何愧怍。",
        "dynasty": "宋",
        "collection_info": null
    },
    {
        "title": "吴太博遗柑子",
        "author": "梅尧臣",
        "content": "太学先生欺绿橘，吴兴才士与黄柑。\n黄柑似日胜崖蜜，带叶初擎翠竹篮。\n还料楚王曾未识，徒将萍实诧江南。",
        "dynasty": "宋",
        "collection_info": null
    },
    {
        "title": "和普公赋东园十题 撷芳亭",
        "author": "梅尧臣",
        "content": "结宇东园中，种花待春风。\n口歌金缕衣，手折枝上红。\n今日映绿髮，他年羞青铜。",
        "dynasty": "宋",
        "collection_info": null
    },
    {
        "title": "和普公赋东园十题 清心堂",
        "author": "梅尧臣",
        "content": "寂寞外物乱，境清心亦清。\n彼皆居深谷，此独处重城。\n夷齐食薇蕨，千古首阳名。",
        "dynasty": "宋",
        "collection_info": null
    },
    {
        "title": "和普公赋东园十题 石笋",
        "author": "梅尧臣",
        "content": "削出青山根，峭立碧玉圭。\n不作湘竹老，不染帝子啼。\n不为盘中蔬，岂与烟茁齐。",
        "dynasty": "宋",
        "collection_info": null
    },
    {
        "title": "和普公赋东园十题 待月亭",
        "author": "梅尧臣",
        "content": "明月过三五，飞出沧海迟。\n佳人望清夜，隔树光离离。\n不须磔虾蟆，寒魄自有亏。",
        "dynasty": "宋",
        "collection_info": null
    },
    {
        "title": "和普公赋东园十题 虚白堂",
        "author": "梅尧臣",
        "content": "空堂绝纤尘，虚静自生白。\n长风吹月东，窗户如不隔。\n漆园兹趣深，赤水珠难索。",
        "dynasty": "宋",
        "collection_info": null
    },
    {
        "title": "和普公赋东园十题 假山",
        "author": "梅尧臣",
        "content": "太山不可历，石齿啮人足。\n聊集怪与奇，苍苍都在目。\n何须引寒流，平地作溪谷。",
        "dynasty": "宋",
        "collection_info": null
    },
    {
        "title": "和普公赋东园十题 书斋",
        "author": "梅尧臣",
        "content": "圣贤有事业，皆在经籍中。\n已爱牙作籤，可轻山赐铜。\n还来读诗礼，不用辨鱼虫。",
        "dynasty": "宋",
        "collection_info": null
    },
    {
        "title": "和普公赋东园十题 小池",
        "author": "梅尧臣",
        "content": "小池依小山，山晴翠光入。\n无容羣蛙鸣，间有孤鹤立。\n曾不起波澜，石邮风自急。",
        "dynasty": "宋",
        "collection_info": null
    },
    {
        "title": "和普公赋东园十题 紫竹",
        "author": "梅尧臣",
        "content": "西南产修竹，色异东筠绿。\n裁箫映檀唇，引枝宜凤宿。\n移从几千里，不改生幽谷。",
        "dynasty": "宋",
        "collection_info": null
    },
    {
        "title": "和普公赋东园十题 山茶",
        "author": "梅尧臣",
        "content": "红蘤胜朱槿，越丹看更大。\n腊月冒寒开，楚梅犹不奈。\n曾非中土有，流落思江外。",
        "dynasty": "宋",
        "collection_info": null
    },
    {
        "title": "除夜雪",
        "author": "梅尧臣",
        "content": "击鼓人驱鬼，漫天雪送寒。\n腊从今日尽，花作旧年看。\n着树多还堕，随风积更干。\n明朝预王会，畏湿两梁冠。",
        "dynasty": "宋",
        "collection_info": null
    },
    {
        "title": "和吴冲卿元会",
        "author": "梅尧臣",
        "content": "千官车马阊阖来，昼漏始上阊阖开。\n峨峨左右升龙进，昨夜雪飞云作堆。\n殿前冠剑鱼鳞立，东风入仗旗脚迴。\n黄钟一奏宝扇掩，玳帘卷起香雾排。\n鸣梢未尽霹雳响，翠辇已退黄金阶。\n圣人端冕御法座，大乐旅作声和谐。\n羣公抃蹈丹墀下，尚书奏瑞四夷怀。\n乘舆却入更衣閤，通天绛袍升玉榻。\n百拜称觞万岁闻，两廊赐食簪裾匝。\n曲传大定舞缀疎，波旋烟敛饬宫车。\n卫官解严多士退，日光停午气象舒。\n吴君才笔天下杰，归来作诗传石渠。\n石渠秘邃无凡愚，石渠酬唱皆严徐。\n我惭短学復在后，收拾掇弃聊以书。",
        "dynasty": "宋",
        "collection_info": null
    },
    {
        "title": "元日",
        "author": "梅尧臣",
        "content": "频年无入閤，今日预朝元。\n丹陛发金奏，侍臣称玉罇。\n旗旌摇细仗，云雾启千门。\n却出苍龙阙，衣冠万马屯。",
        "dynasty": "宋",
        "collection_info": null
    },
    {
        "title": "依韵和仲源暮冬见寄",
        "author": "梅尧臣",
        "content": "曾未学黄庭，衰颜已可惊。\n诗能如阮籍，评不愧钟嵘。\n玉轸调初美，冰壶想更清。\n兔园风雪甚，还听鴈来声。",
        "dynasty": "宋",
        "collection_info": null
    },
    {
        "title": "送韩子文寺丞通判瀛州",
        "author": "梅尧臣",
        "content": "常闻河间守，介直天下无。\n选才才且殊，铁网收珊瑚。\n珊瑚得亦难，铁网取亦劬。\n况兹戎马郊，为贰维多谟。\n新春度滹沲，冰上少驰驱。",
        "dynasty": "宋",
        "collection_info": null
    },
    {
        "title": "十七日和原甫风花偶书",
        "author": "梅尧臣",
        "content": "风花不恋枝，脱萼乱翻飞。\n自学空中雪，宁同垣上衣。\n绕庭回旋久无着，众鸟争衔何处归。",
        "dynasty": "宋",
        "collection_info": null
    },
    {
        "title": "贻妄怒",
        "author": "梅尧臣",
        "content": "饮食无远近，所美贵甘𨍥。\n南方食虾蟆，密捕向清畎。\n齿咀口且讳，闻语辄忿喘。\n此物何丑恶，犹胜螺蛳蚬。\n西蜀亦取之，水田名谷犬。\n彼士不为惭，吴人休独愐。\n岂须若中州，牛羊烹大脔。",
        "dynasty": "宋",
        "collection_info": null
    },
    {
        "title": "十六日会灵火",
        "author": "梅尧臣",
        "content": "章圣皇帝兴三宫，三宫鼎峙何崇崇。\n天圣七年六月尾，玉清始灾坛宇空。\n于今二十有五载，上元后夜星轸中。\n乃闻会灵五殿火，丹焰彻天明月红。\n千楹万栋一夕尽，赤烟奔突西南风。\n先时二日车驾幸，为民祈福输清衷。\n大臣骄蹇不从祀，岳灵不歆为不恭。\n若此示变犹影响，宜鉴陛下无惰容。\n神非怒乙遂及甲，天意警圣不警凶。\n不独洪水累尧德，尧仁未忍流驩共。",
        "dynasty": "宋",
        "collection_info": null
    },
    {
        "title": "送潘司封知解州",
        "author": "梅尧臣",
        "content": "盐池暗涌蚩尤血，红波烂烂阳乌热。\n岸旁遗老记南风，五月满畦吹作雪。\n白径岭上橐駞鸣，太行山中骐骥苶。\n古人射利今人同，行商不困何由设。\n朱轓太守自东来，先世大夫留故辙。\n是非取与应不移，秦人休衒张仪舌。",
        "dynasty": "宋",
        "collection_info": null
    },
    {
        "title": "饮酒呈邻几原甫",
        "author": "梅尧臣",
        "content": "天地不争行，日月不争明。\n昼夜自显晦，冬春自枯荣。\n夸父逐日死，共工触天倾。\n二子不量力，空有千古名。\n寄语贤与愚，何尝见长生。\n我愿会良友，醉颜日常赪。\n东海为酒罇，五湖为杯羹。\n海罄湖且竭，尽倒为解酲。\n苟死不復知，苟生徒牵情。\n项籍乘牛车，驰上广武城。\n强梁取秦鹿，慷慨犹为轻。\n归来卧酒家，岂得惭公卿。\n乐亦但如此，举世任营营。",
        "dynasty": "宋",
        "collection_info": null
    },
    {
        "title": "寄渭州经略王龙图",
        "author": "梅尧臣",
        "content": "西城橐駞来贺兰，入贡美玉天可汗。\n萧关夜开月团团，弹筝古峡鸣哀湍。\n前将军，不擐甲，取大官。\n今将军，能抚士，尚盘桓。\n河西五郡兵气完，骏马跃栈无箭瘢。\n我嗟乘劣不受鞍，焉得乞与都人看。",
        "dynasty": "宋",
        "collection_info": null
    },
    {
        "title": "二十一日雪中赴宿怀邻几原甫",
        "author": "梅尧臣",
        "content": "正月东都雪，多于旧腊时。\n酒宾临迥阁，野雀集枯枝。\n马向西城度，花从上苑迟。\n刘郎与江叟，相对定争棋。",
        "dynasty": "宋",
        "collection_info": null
    },
    {
        "title": "送永兴通判薛虞部",
        "author": "梅尧臣",
        "content": "灰宫盗玉秦楼空，南山不老天无穷。\n藓碑剥烂少文字，雨耕拾宝牛蹄中。\n其旁筑城聚貔虎，黄土岌嶪如削铜。\n西州吏人气吐虹，摧鳞敛角听相公。\n少年别乘勤尔躬，幙府甚盛琼瑶丛。",
        "dynasty": "宋",
        "collection_info": null
    },
    {
        "title": "送宣州签判马屯田兼寄知州邵司勋",
        "author": "梅尧臣",
        "content": "寒溪翠拖碧玉带，苍山晴卧蜕骨龙。\n水边苦竹抽肥笋，石上老蕨拳紫茸。\n泊船繫缆宿明镜，昭亭庙古攒瘦松。\n阴风雨电潭心起，云遮北岭如墨浓。\n田秧浸绿白鹭立，内史出喜嘉宾从。\n昔时谢公来赛神，兰肴作椒金作钟。\n联诗姓何名已失，板蠹粉落虫鸟踪。\n我乡復传召南化，磨镂黑石君亦逢。",
        "dynasty": "宋",
        "collection_info": null
    },
    {
        "title": "观拽龙舟怀裴宋韩李",
        "author": "梅尧臣",
        "content": "截春流，筑沙坻。\n拽龙舟，过天池。\n尾矫矫，角岐岐。\n千夫推，万鳞随。\n惊鸿鹄，沉鱼龟。\n春三月，轻服时。\n薄水殿，习水嬉。\n马特特，来者谁。\n魏公子，人不窥。\n车辚辚，集其涯。\n邯郸倡，士交驰。\n银缾索酒倾玻瓈，用钱如水赠舞儿。\n却入上苑看斗鸡，击毬弹金无不为。\n适闻天子降玉辇，当门虎脚看大旗。\n春风吹花入行幄，红锦百尺争蛟螭。\n云盖迴，綵缆维，明年结客观未迟。",
        "dynasty": "宋",
        "collection_info": null
    },
    {
        "title": "二月四日雪",
        "author": "梅尧臣",
        "content": "前日春风初摆条，昨夜雪飞深一尺。\n北帝及腊不行令，东皇发煦遭尔厄。\n侵时夺气四时错，欲问上天何不责。\n天高地厚语难通，俛首下土徒叩额。\n或言莫信难可闻，鹤鸣至微犹不隔。\n休问天，问颜跖。\n休看花，看垄麦。",
        "dynasty": "宋",
        "collection_info": null
    },
    {
        "title": "答刘原甫",
        "author": "梅尧臣",
        "content": "生平多交友，常恨会遇稀。\n每念相笑语，昨是今或非。\n重惜向时游，出处苦乖违。\n从今傥有酒，莫问梨栗微。\n前夕呼我饮，遣奴来扣扉。\n暗犯风雪往，醉脱冠服归。\n夜来新霁月，清吐万里辉。\n刘郎戴幅巾，江叟披褐衣。\n相过无百步，谁虞窃诃讥。\n三家若循环，但知具甘肥。",
        "dynasty": "宋",
        "collection_info": null
    },
    {
        "title": "闻语十方琏长老",
        "author": "梅尧臣",
        "content": "旧居庐岳寺，新化给孤园。\n还享国人供，应无尘事喧。\n有来听喻筏，一悟见吹幡。\n不忆炉峯下，临溪看饮猿。",
        "dynasty": "宋",
        "collection_info": null
    },
    {
        "title": "十一日垂拱殿起居闻南捷",
        "author": "梅尧臣",
        "content": "二月雪飞鸡狗狂，锦衣走马回大梁。\n入奏邕州破蛮贼，绛袍玉座开明堂。\n腰佩金鱼服金带，榻前拜跪称圣皇。\n一朝严气变和气，初令漏泄飞四方。\n将军曰青才且武，先斩逗挠兵后强。\n从来儒帅空卖舌，未到已愁茆叶黄。\n徘徊岭下自称疾，诏书切责仍勉当。\n因人成功喜受赏，亲戚便拟封侯王。\n昔日苦病今不病，铜鼓弃掷无镖鎗。",
        "dynasty": "宋",
        "collection_info": null
    },
    {
        "title": "十五日雪三首  其一",
        "author": "梅尧臣",
        "content": "寒令夺春令，六花侵百花。\n塘冰胶燕觜，野水涩芹牙。\n拥柱轻于絮，吹墀浄若沙。\n乳禽饥啄木，谁悞拨琵琶。",
        "dynasty": "宋",
        "collection_info": null
    },
    {
        "title": "十五日雪三首  其二",
        "author": "梅尧臣",
        "content": "新雷奋蛇甲，密雪斗鹅毛。\n正欲裁轻縠，重令着弊袍。\n沙泉流復冻，烟萼坼还韬。\n只待邻醅熟，微声听酒槽。",
        "dynasty": "宋",
        "collection_info": null
    },
    {
        "title": "十五日雪三首  其三",
        "author": "梅尧臣",
        "content": "春风九十日，一半已销磨。\n准拟看花少，依稀咏雪多。\n官车犹戴炭，菢鹊不离窠。\n向此兴都尽，戴家谁復过。",
        "dynasty": "宋",
        "collection_info": null
    },
    {
        "title": "闻密赐",
        "author": "梅尧臣",
        "content": "朝闻政府贺捷回，夕赐明月五千枚。\n巍巍圣皇德所该，庙略付与何有哉。\n况未覆穴翦渠魁，宜先战士老与孩。\n倾肝沥胆谢不敏，岂可便恃张良才。",
        "dynasty": "宋",
        "collection_info": null
    },
    {
        "title": "送卫真宰晏寺丞罢长安",
        "author": "梅尧臣",
        "content": "舍琴辞苦县，解剑入函关。\n鹊报远人至，马衝春雨还。\n荒榛郊北囿，葱翠国南山。\n归见萧何政，条令旧镐间。",
        "dynasty": "宋",
        "collection_info": null
    },
    {
        "title": "江邻几馔鰌",
        "author": "梅尧臣",
        "content": "泥鰌鱼之下，曾不享佳宾。\n又嫌太健滑，治洗烦庖人。\n煎炙亦苦腥，未尝辄向唇。\n江侯昔南官，家膳无此珍。\n昨日邀我餐，下筯胜紫鳞。\n乃知至贱品，唯在调甘辛。",
        "dynasty": "宋",
        "collection_info": null
    },
    {
        "title": "淘渠",
        "author": "梅尧臣",
        "content": "开春沟，畎春泥。\n五步掘一堑，当途如坏堤。\n车无行辙马无蹊，遮截门户鸡犬迷。\n屈曲措足高復低，芒鞋苔滑雨凄凄。\n老翁夜行无子携，眼昏失脚非有挤。\n明日寻者尔瘦妻，手提幼女哭嘶嘶。\n金吾司街务欲齐，不管人死兽颠啼。",
        "dynasty": "宋",
        "collection_info": null
    },
    {
        "title": "蓬生麻中",
        "author": "梅尧臣",
        "content": "麻畦无曲本，蓬质有樛茎。\n所託修仍直，安能纵復横。\n择邻闻旧母，益友记诸生。\n萧艾从兹远，蒿莱不可并。\n何嗟蒋诩径，孰念卫人行。\n傥匪缘其地，秋风广漠惊。",
        "dynasty": "宋",
        "collection_info": null
    },
    {
        "title": "卖鹿角鱼",
        "author": "梅尧臣",
        "content": "水中龙，角而足。\n海小鱼，角矗矗。\n不拟龙，乃拟鹿。\n譬彼蜗，抗蠒犊。\n渍以咸卤久且醭，持卖都市参鼎餗。\n此人何苦厌猪羊，甘尔臭味不饱腹。",
        "dynasty": "宋",
        "collection_info": null
    },
    {
        "title": "夜与原甫江家步归",
        "author": "梅尧臣",
        "content": "丹砂漆盘盛井水，冷浸半坼山樱花。\n始见春色不奈喜，黄昏招饮夜还家。\n刘郎居南我居北，陌上泥开天正黑。\n风吹蜡烛烧未明，素丝作履惜不得。",
        "dynasty": "宋",
        "collection_info": null
    },
    {
        "title": "高阳关射亭",
        "author": "梅尧臣",
        "content": "星弧射狼夜夜张，角弓备寇不可忘。\n将军屯师古关下，不尚武力何由强。\n日与官兵来会此，弓须射硬箭射长。\n更如羿中九乌毙，独见杲杲明扶桑。",
        "dynasty": "宋",
        "collection_info": null
    },
    {
        "title": "京师逢卖梅花五首  其一",
        "author": "梅尧臣",
        "content": "此土只见看杏蕊，大梁亦復卖梅花。\n此心还似庾开府，不惜金钱买取夸。",
        "dynasty": "宋",
        "collection_info": null
    },
    {
        "title": "京师逢卖梅花五首  其二",
        "author": "梅尧臣",
        "content": "驿使前时走马迴，北人初识越人梅。\n清香莫把荼䕷比，只欠溪头月下杯。",
        "dynasty": "宋",
        "collection_info": null
    },
    {
        "title": "京师逢卖梅花五首  其三",
        "author": "梅尧臣",
        "content": "忆在鄱君旧国傍，马穿修竹忽闻香。\n偶将眼趁蝴蝶去，隔水深深几树芳。",
        "dynasty": "宋",
        "collection_info": null
    },
    {
        "title": "京师逢卖梅花五首  其四",
        "author": "梅尧臣",
        "content": "曾见竹篱和树夹，高枝斜引过柴扉。\n对门独木危桥上，少妇髻鬟犹戴归。",
        "dynasty": "宋",
        "collection_info": null
    },
    {
        "title": "京师逢卖梅花五首  其五",
        "author": "梅尧臣",
        "content": "此去吾乡二千里，不看素萼两三年。\n移根种子谁辛苦，上苑偷来值几钱。",
        "dynasty": "宋",
        "collection_info": null
    },
    {
        "title": "三月五日欲访宋中道遇雪而止",
        "author": "梅尧臣",
        "content": "蝴蝶飞时雪斗轻，满街撩乱得人惊。\n欲寻宋子东城去，马畏春泥不敢行。",
        "dynasty": "宋",
        "collection_info": null
    },
    {
        "title": "观文丁右丞挽辞二首  其一",
        "author": "梅尧臣",
        "content": "预政公槐亚，谈经帝席陈。\n俭恭齐国相，清浄汉廷人。\n去梦尝为蝶，遗文不解麟。\n一闻车马幸，丰赐及孤臣。",
        "dynasty": "宋",
        "collection_info": null
    },
    {
        "title": "观文丁右丞挽辞二首  其二",
        "author": "梅尧臣",
        "content": "春风百花发，露挽九原归。\n白马悲鸣驻，黄鹂下上飞。\n壠边新柏盛，门外弔人稀。\n独见东床客，攀车泪湿衣。",
        "dynasty": "宋",
        "collection_info": null
    },
    {
        "title": "廷老传沛语戏作",
        "author": "梅尧臣",
        "content": "夷门市裏侯嬴老，公子时能释礼过。\n莫问孟尝招致客，薛中遗俗尚应多。",
        "dynasty": "宋",
        "collection_info": null
    },
    {
        "title": "送胥平叔寺丞赴洛",
        "author": "梅尧臣",
        "content": "单车细马出虎牢，春云黕黕百舌嚎。\n谷雨已近花欲尽，秉烛夜饮朝坐曹。\n因君重思昔日欢，醉笔狂扫嵩丘高。\n于今零落二十载，纵在各各叹二毛。\n试采上阳何首乌，刮切仍致苦竹刀。\n俗情相望亦异此，竞欲折笋笼含桃。",
        "dynasty": "宋",
        "collection_info": null
    },
    {
        "title": "送婺州通判徐殿丞",
        "author": "梅尧臣",
        "content": "疾湍怒蛟龙，不畏东风逆。\n沄沄奔长淮，千里在咫尺。\n辞梁始及晨，过宋尚未夕。\n南州岂难到，何处淹行迹。",
        "dynasty": "宋",
        "collection_info": null
    },
    {
        "title": "三月十日韩子华招饮归成",
        "author": "梅尧臣",
        "content": "清明晓赴韩侯家，自买白杏丁香花。\n雀眼涂金银蔑笼，贮在当筵呼舞娃。\n舞娃取捧笑向客，不顾插坏新乌纱。\n朝来我舍报生子，贺劝大白浮红霞。\n酒狂有持梧桐板，暴谑一似鄱阳槎。\n袒裼击鼓祢处士，当时偶脱猛虎牙。\n褊衷不容又何益，鹦鹉洲上空蒹葭。",
        "dynasty": "宋",
        "collection_info": null
    },
    {
        "title": "送下第亲旧",
        "author": "梅尧臣",
        "content": "花开风雨恶，坐见纷纷落。\n明日结子时，又復有脱萼。\n莫嗟树渐老，树老子亦着。\n共爱西枝繁，不数东枝弱。\n他年会有春，却看西枝薄。",
        "dynasty": "宋",
        "collection_info": null
    },
    {
        "title": "燕",
        "author": "梅尧臣",
        "content": "一避吴宫火，千年楚屋春。\n翅迎风雨健，声入户庭频。\n掠水过长渚，衔虫落覆尘。\n休将汉皇后，故故比轻身。",
        "dynasty": "宋",
        "collection_info": null
    },
    {
        "title": "雨",
        "author": "梅尧臣",
        "content": "春云易成雨，一日几迴阴。\n燕湿飞犹快，花寒色更深。\n邀车愁客远，盘马畏泥侵。\n向晚晴光吐，西窗绿影临。",
        "dynasty": "宋",
        "collection_info": null
    },
    {
        "title": "晴",
        "author": "梅尧臣",
        "content": "风扫天如鑑，云开日似萍。\n苑花犹带湿，蔬甲已微青。\n蝶翅粉应薄，塘漘波更渟。\n寻春不惜醉，莫笑髮星星。",
        "dynasty": "宋",
        "collection_info": null
    },
    {
        "title": "送胡公疎之金陵",
        "author": "梅尧臣",
        "content": "绿蒲作帆一百尺，波浪疾飞轻鸟翮。\n瓜步山傍夜泊人，石头城边旧游客。\n月如冰轮出海来，江波千里无物隔。\n自古有恨洗不尽，于今万事何由白。\n依稀可记鲍家诗，寂寞休寻江令宅。\n杨花正飞鮆鱼多，良脍举酒谢河伯。\n但令甘肥日饱腹，谁用麒麟刻青石。\n去舸已快风亦便，宁同步兵哭车轭。",
        "dynasty": "宋",
        "collection_info": null
    },
    {
        "title": "送裴虞部知信州",
        "author": "梅尧臣",
        "content": "攒青历历正面山，刺史日坐云屏间。\n楚人竟掘水精璞，汉女买作月佩环。\n时惟产宝不重谷，愿当化俗无弃菅。\n往辞丞相相有言，物景清绝何由攀。",
        "dynasty": "宋",
        "collection_info": null
    },
    {
        "title": "送李推官之岳州",
        "author": "梅尧臣",
        "content": "昆崙燕子五两竿，雾露薄水平湖寒。\n风帆美满八百里，夕从岳阳楼上看。\n鱼跳鹭立月钩下，星斗烂烂垂栏干。\n羽书不到罇俎裏，蛮兵况去荆楚安。\n试寻燕公旧赋笔，磨圭刻碧独可完。",
        "dynasty": "宋",
        "collection_info": null
    },
    {
        "title": "和和之南斋画壁歌",
        "author": "梅尧臣",
        "content": "终南下临长安城，峻栏高槛黄金嬴。\n嵩山亦近洛阳陌，鲜车怒马一日程。\n大梁平广匝千里，不见云峯来眼底。\n其间自有高趣人，扫室呼工岩壑启。\n初疑巨灵勇擘华，不比将军能聚米。\n暗雨轻烟满室中，尘事如脂一朝洗。\n又将余力作修竹，石上数茎风撼玉。\n叶斜枝亚寒声尽，节老根狞生意足。\n何须践苔眠绿阴，然后始为嵇阮公。\n三贤歌咏已见意，舞女不须频整簪。",
        "dynasty": "宋",
        "collection_info": null
    },
    {
        "title": "嫣妇",
        "author": "梅尧臣",
        "content": "黄金一丸入云端，羣贫望逐满长安。\n众人为贵嫣不惜，弃掷如泥资弹射。\n藏身叶底有能鸣，辜负春风拖两翮。\n不飞上天诉至珍，几人辛勤拣砂石。",
        "dynasty": "宋",
        "collection_info": null
    },
    {
        "title": "送端式归漳州",
        "author": "梅尧臣",
        "content": "来居天王都，常梦苦竹溪。\n乃识高僧趣，不为利物迷。\n海燕乘华屋，区区竟衔泥。\n安知矫翼鸥，岂类断尾鸡。\n性同而质殊，何必庄指齐。",
        "dynasty": "宋",
        "collection_info": null
    },
    {
        "title": "送黄殿丞通判润州",
        "author": "梅尧臣",
        "content": "前年江州飞火龙，楼殿化尽山将镕。\n今闻榱栋復华壮，大阁渠渠出波上。\n南徐别乘简且闲，下马岸傍呼画舫。\n永日江风不畏人，檝师猱狞欺白浪。\n衣上京尘莫厌多，斗擞中流云在望。",
        "dynasty": "宋",
        "collection_info": null
    },
    {
        "title": "拣花",
        "author": "梅尧臣",
        "content": "紫丝晕粉缀藓花，绿罗布叶攒飞霞。\n鶑舌未调香萼醉，柔风细吹铜梗斜。\n金鞍结束果下马，低枝不碍无阑遮。\n长陵小市见阿姊，浓熏馥郁升钿车。\n莫轻贫贱出闾巷，迎入汉宫人自夸。",
        "dynasty": "宋",
        "collection_info": null
    },
    {
        "title": "次韵和端式见赠",
        "author": "梅尧臣",
        "content": "不为阮步兵，发咏怨朝阳。\n不学屈大夫，行吟思搴芳。\n其雨岂无时，细佩空自香。\n吾道不苟合，我怀固有常。\n江南一亩宅，近在句溪旁。\n仁宦且如此，梦寐安敢忘。\n以子谕言多，重歌木桃章。",
        "dynasty": "宋",
        "collection_info": null
    },
    {
        "title": "杨公藴之华亭宰",
        "author": "梅尧臣",
        "content": "月径千里大，中有神娥宫。\n宫旁种玉桂，柯叶垂珑珑。\n虾蟆穴其根，出辄气墨蒙。\n光魄纵復吐，血赤如顽铜。\n不知从何时，更使人踪通。\n年年折桂枝，宽少尚易充。\n今年拗都尽，秃株立童童。\n株秃莫尔攀，堕云双手空。\n归来走海上，买鹤问吴翁。",
        "dynasty": "宋",
        "collection_info": null
    },
    {
        "title": "端午前保之太傅遗水墨扇及酒",
        "author": "梅尧臣",
        "content": "画扇双酒壶，置前兵吏立。\n言将国匠奇，重以风义执。\n树石冰上看，山河月中入。\n便持菖蒲饮，不畏青蝇及。",
        "dynasty": "宋",
        "collection_info": null
    },
    {
        "title": "送汝阴宰孙寺丞",
        "author": "梅尧臣",
        "content": "艑郎唱橹燕尾下，颍水落日蛇鳞生。\n绿蒲被岸渔网举，黄鸟啄葚缲车鸣。\n吏无诟租官正来，不借鲂鱮与吏烹。\n馈吏人情见里党，官非喜慢知官清。",
        "dynasty": "宋",
        "collection_info": null
    },
    {
        "title": "和昙颖师四明十题 雪窦山",
        "author": "梅尧臣",
        "content": "重云不藏春，深窦常有雪。\n晓月号松猿，晴壁挂海霓。\n终恍无心人，区区佩环玦。",
        "dynasty": "宋",
        "collection_info": null
    },
    {
        "title": "和昙颖师四明十题 龙隠潭",
        "author": "梅尧臣",
        "content": "老龙恋潭窟，不雨亦不云。\n吐涎出溪滑，吹腥隔林闻。\n疾雷驱未去，鱼鼈竞纷纷。",
        "dynasty": "宋",
        "collection_info": null
    },
    {
        "title": "和昙颖师四明十题 含珠林",
        "author": "梅尧臣",
        "content": "山为骊龙蟠，谷作骊龙顋。\n珠树存其间，谁采明月来。\n何须循海隅，笑蚌未成胎。",
        "dynasty": "宋",
        "collection_info": null
    },
    {
        "title": "和昙颖师四明十题 偃盖亭",
        "author": "梅尧臣",
        "content": "既将茅覆檐，復有松为盖。\n五里入山时，憩此得寒籁。\n曾无康乐游，但见云衲会。",
        "dynasty": "宋",
        "collection_info": null
    },
    {
        "title": "和昙颖师四明十题 云外庵",
        "author": "梅尧臣",
        "content": "山僧好寂静，入云恨不深。\n峯间一雨昏，林表孤灯沉。\n往来有猿狖，呼啸自成音。",
        "dynasty": "宋",
        "collection_info": null
    },
    {
        "title": "和昙颖师四明十题 石笋峯",
        "author": "梅尧臣",
        "content": "巨石如龙孙，耸耸烟雾裏。\n明明落溪口，纳纳喧滩齿。\n何当助斋盂，菌蕃徒为美。",
        "dynasty": "宋",
        "collection_info": null
    },
    {
        "title": "和昙颖师四明十题 宴坐岩",
        "author": "梅尧臣",
        "content": "心危身亦危，衽席尚颠坠。\n如何岩石上，来坐自安意。\n能谕死生间，无论寤与寐。",
        "dynasty": "宋",
        "collection_info": null
    },
    {
        "title": "和昙颖师四明十题 三层瀑",
        "author": "梅尧臣",
        "content": "山头出飞瀑，落落鸣寒玉。\n再落至山腰，三落至山足。\n欲引煑春山，僧房架刳竹。",
        "dynasty": "宋",
        "collection_info": null
    },
    {
        "title": "和昙颖师四明十题 丹山洞",
        "author": "梅尧臣",
        "content": "山无凤皇飞，洞有仙人迹。\n蝙蝠大如鸦，莓苔遍上屐。\n自惭无道骨，安问缘云客。",
        "dynasty": "宋",
        "collection_info": null
    },
    {
        "title": "和昙颖师四明十题 狮子岩",
        "author": "梅尧臣",
        "content": "岩形若狻猊，不能千里走。\n岂无鸟兽羣，当假风雷吼。\n寄谢栖息人，想像真妄有。",
        "dynasty": "宋",
        "collection_info": null
    },
    {
        "title": "依韵和原甫省中松石画壁",
        "author": "梅尧臣",
        "content": "山林与城阙，事物不相对。\n唯闻秉道义，所处无内外。\n趋烦而毁静，此理乃俗辈。\n昔有天下贤，喜得名笔会。\n买粉涂南墙，松石生屋内。\n石怪如舂涛，松偃如起籁。\n画来二十年，数偶未辄爱。\n罕亲凭按颜，但覩抱犊背。\n虽当省闼严，晦昧欲何頼。\n今逢茂陵人，独唱亦豪迈。",
        "dynasty": "宋",
        "collection_info": null
    },
    {
        "title": "依韵和原甫厅壁钱谏议画蟹",
        "author": "梅尧臣",
        "content": "谏议吴王孙，特画水物具。\n至今图写名，不减南朝顾。\n浓淡一以墨，螯殻自有度。\n意将轻蔡谟，殆被蟛蜞误。",
        "dynasty": "宋",
        "collection_info": null
    },
    {
        "title": "依韵和原甫厅壁许道宁山水云是富彦国作判官时画",
        "author": "梅尧臣",
        "content": "山情水思半轩间，试问来居有底闲。\n唯有才高方暇佚，无论岁月自能攀。",
        "dynasty": "宋",
        "collection_info": null
    },
    {
        "title": "依韵和刘原甫见寄",
        "author": "梅尧臣",
        "content": "忆昔游临汝，于时太守贤。\n山寻顺风处，城得豢龙迁。\n民颈纍纍大，池荷一一圆。\n周碑嗟缺矣，少室望崭然。\n羸马居人后，归禽落我先。\n事还如响答，老去若波旋。\n赋分都应定，元功岂得偏。\n不须天以问，自可鉴于前。\n王粲今方乐，边韶旧好眠。\n汉官聊掷彩，梵学竞通禅。\n语道滔滔是，论情往往牵。\n平生二三友，南睇不胜悁。",
        "dynasty": "宋",
        "collection_info": null
    },
    {
        "title": "醉和范景仁赋子华东轩树次其韵",
        "author": "梅尧臣",
        "content": "树影落东墙，影微人已醉。\n休看枝上绿，但对眉间翠。",
        "dynasty": "宋",
        "collection_info": null
    },
    {
        "title": "五月十四日与子华自内中归",
        "author": "梅尧臣",
        "content": "君注起居同左史，我为委吏退延和。\n共经南陌东风急，侧帽偷看意已多。",
        "dynasty": "宋",
        "collection_info": null
    },
    {
        "title": "送傅越石都官归越州待阙",
        "author": "梅尧臣",
        "content": "越客舟从真定至，夜夜镜湖生梦寐。\n晓度吴江百尺船，洗眼重看会稽翠。\n买臣负薪樵径荒，伯鸾赁舂苔臼弃。\n绿橘黄柑带叶收，白粳紫蟹侵霜馈。\n食蟹易美粳易饱，绿橘佐酒柑佐醉。\n莫论仕宦远与近，布袍练袍何所利。\n君恬不忍乞丐为，且返故庐聊以迟。",
        "dynasty": "宋",
        "collection_info": null
    },
    {
        "title": "吴冲卿出古饮鼎",
        "author": "梅尧臣",
        "content": "精铜作鼎土不蚀，地下千年藓花幂。\n腹空凤卵留藻文，足立三刀刃微直。\n左耳可执口可斟，其上两柱何对植。\n从谁发掘归吴侯，来助雅饮欢莫极。\n又荷君家主母贤，翠羽胡琴令奏侧。\n丝声不断玉筝繁，绕树黄鹂鸣不得。\n我虽衰苶为之醉，玩古乐今人未识。",
        "dynasty": "宋",
        "collection_info": null
    },
    {
        "title": "二十四日江邻几邀观三馆书画录其所见",
        "author": "梅尧臣",
        "content": "五月秘府始暴书，一日江君来约予。\n世间难有古画笔，可往共观临石渠。\n我时跨马冒热去，开厨发匣鸣钥鱼。\n羲献墨迹十一卷，水玉作轴光疏疏。\n最奇小楷乐毅论，永和题尾付官奴。\n又看四本绝品画，戴嵩吴牛望青芜。\n李成寒林树半枯，黄荃工妙白兔图。\n不知名姓貌人物，二公对弈旁观俱。\n黄金错镂为投壶，粉障復画一病夫。\n后有女子执巾裾，床前红毯平围炉。\n床上二姝展氍毹，绕床屏风山有无。\n画中见画三重铺，此幅巧甚意思殊。\n孰真孰假丹青模，世事若此还可吁。",
        "dynasty": "宋",
        "collection_info": null
    },
    {
        "title": "依韵吴冲卿秘阁观逸少墨蹟",
        "author": "梅尧臣",
        "content": "奇哉王右军，下笔若神圣。\n长戈与伏弩，无不从号令。\n贤豪虽林立，帖敛孰敢竞。\n师徒气扬扬，龙虎旗正正。\n胜声塞宇宙，自昔无此盛。\n赫赫犹至今，琐琐曷云并。\n崇崇中秘书，济济士游泳。\n墨宝收盈厨，来观遇已横。\n始知前人蹟，镌多自失劲。\n纸素傥未坏，万古传莫竟。\n一从归人间，梦寐不能更。\n但媿将短才，辄尔接高咏。\n何羞赵壹穷，自有钟嵘评。\n尝闻曹将军，尚谙赋竞病。\n我生羣俊末，贫贱亦足庆。\n文成终媿君，铅刀值枯梗。",
        "dynasty": "宋",
        "collection_info": null
    },
    {
        "title": "同江邻几龚辅之陈和叔登吹台有感",
        "author": "梅尧臣",
        "content": "在昔梁惠王，筑台聚歌吹。\n笙箫无復闻，黄土化珠翠。\n当时秦兵强，今亦归厚地。\n我与诸贤良，举酒莫言醉。\n曾谁问孟轲，空自有仁义。",
        "dynasty": "宋",
        "collection_info": null
    },
    {
        "title": "逢羊",
        "author": "梅尧臣",
        "content": "牧人垂长髯，驱羊从北道。\n老羝压大羣，毛比长髯好。\n暮归同一栏，朝出不择草。\n既肥当用烹，从羝羝独保。\n狡诱以全躯，角尾徒为老。",
        "dynasty": "宋",
        "collection_info": null
    },
    {
        "title": "依韵和张中乐寺丞见赠",
        "author": "梅尧臣",
        "content": "朝车走辚辚，暮车走𨌠𨌠。\n黄埃蔽车轮，赤日烁车屋。\n靡论远与近，安问疎与熟。\n贤愚各有求，往返相磨毂。\n我马不出门，我蹟亦以跼。\n心慕中乐贤，道义闻且宿。\n其言清而新，其貌古不俗。\n书可到二王，辩可折五鹿。\n往见未为劳，定交然后笃。\n惠诗何劲敏，对敌射铜镞。\n穿杨有旧手，惊雀无全目。\n强酬非所当，宜将弓矢速。",
        "dynasty": "宋",
        "collection_info": null
    },
    {
        "title": "依韵和原甫对月见邀不至",
        "author": "梅尧臣",
        "content": "每爱孔北海，罇中常不空。\n今无酒与客，唯有月兼风。\n远色曾何隔，微凉亦已同。\n更期三五夕，静坐接谈丛。",
        "dynasty": "宋",
        "collection_info": null
    },
    {
        "title": "依韵和原甫月夜独酌",
        "author": "梅尧臣",
        "content": "月下马蹄休扰扰，夜凉虫响竞嚣嚣。\n一杯独饮愁何有，孤榻无人膝自摇。\n北斗柄高天渐转，小冠簪冷髮微凋。\n谁知静对颓然影，竟夕幽怀岂易聊。",
        "dynasty": "宋",
        "collection_info": null
    },
    {
        "title": "依韵和原甫早赴紫宸朝待旦假寐",
        "author": "梅尧臣",
        "content": "月落西楼露气寒，大明将谒望清班。\n烛房犹照衣冠上，漏舍欲为鱼鸟间。\n入仗采旗开日月，在庭公衮俨云山。\n我惭一似朝宗水，亦得随流到海还。",
        "dynasty": "宋",
        "collection_info": null
    },
    {
        "title": "依韵和原甫新置盆池种莲花菖蒲养小鱼数十头之什",
        "author": "梅尧臣",
        "content": "瓦盆贮斗斛，何必问尺寻。\n菖蒲未见花，莲子未见心。\n小鲜不足烹，安用芎饵沉。\n户庭虽云窄，江海趣已深。\n袭香而玩芳，嘉宾会如林。\n宁思千里游，鸣橹上清涔。",
        "dynasty": "宋",
        "collection_info": null
    },
    {
        "title": "送施屯田提点铜场兼相度岭外盐入虔吉",
        "author": "梅尧臣",
        "content": "江西采铜山未竭，南越熬波海将结。\n主人贪利不畏刑，白日持兵逾盗窃。\n铜私铸器盐夺商，死共吏争蛇斗穴。\n姦豪乘势倚蛮陬，劫掠聚徒成蚁垤。\n今虽驱翦岭下平，尚恐根存更生孽。\n因择健才通便民，付职与权将有设。\n秋香亭上共为宾，却作主人殊少悦。\n徂东走北十五年，只有山川看不别。",
        "dynasty": "宋",
        "collection_info": null
    },
    {
        "title": "依韵和江邻几癸巳六月十日同刁吴韩杨饮范景仁家晚赴馆宿覩吴兴太守章伯镇题壁记辛卯仲秋初吉九月十一日十月二十二日十二月十一日壬辰二月一日馆直慨然有感",
        "author": "梅尧臣",
        "content": "江翁多感槩，饮散来直庐。\n题踪有旧友，连蹇常与渠。\n昨归天禄下，念昔悲有余。\n未久復外补，安能恋清虚。\n得请向苕霅，幽怀寄禽鱼。\n高城浸湖光，面面当红蕖。\n晚乘画舫游，四坐罗轻裾。\n数杯已酩酊，万事应破除。\n不爱趋时近，不恤与世疎。\n百岁且过半，冉冉将焉如。\n谁慕八十叟，犹在磻溪渔。\n嗟哉再宿夕，乃自仲秋初。\n清谈固隔绝，可见壁上书。",
        "dynasty": "宋",
        "collection_info": null
    },
    {
        "title": "送林大年寺丞宰蒙城先归余杭逋之侄孙",
        "author": "梅尧臣",
        "content": "东方有奇士，隠德珠在渊。\n川壑为之媚，草树为之妍。\n殁来十五载，独见诸孙贤。\n煌煌出仕途，皎皎如淮蠙。\n今为蒙城宰，归问浙江船。\n何时渡杨子，夜入明月边。\n有舄不化鳬，有琴何用絃。\n真趣还自得，治民唯力田。",
        "dynasty": "宋",
        "collection_info": null
    },
    {
        "title": "依韵和原甫六月八日晓雨",
        "author": "梅尧臣",
        "content": "侵晓忽飞雨，飒然户庭凉。\n滴阶初闻声，濯树暗有香。\n吹烛焰闪闪，鸣鸡湿昂昂。\n稍已便衣冠，喜气眉宇翔。\n安然如涸鱼，呴沫久已望。\n尘缨自可洁，何必念沧浪。",
        "dynasty": "宋",
        "collection_info": null
    },
    {
        "title": "送余中舍知汉州德阳",
        "author": "梅尧臣",
        "content": "匹马易为秣，单车长是轻。\n秋风来栈道，宿雨度关城。\n石上树林暗，山根江水明。\n桐花凤何似，归日为将行。",
        "dynasty": "宋",
        "collection_info": null
    },
    {
        "title": "勉裴如晦",
        "author": "梅尧臣",
        "content": "裴侯失婴儿，心肠如焚煎。\n爱玩白玉玦，坠地不復全。\n收拾见颜色，莹澈犹自妍。\n凤皇生九雏，一卵破易捐。\n况多令男子，拭泪慰目前。",
        "dynasty": "宋",
        "collection_info": null
    },
    {
        "title": "送谢寺丞知余姚",
        "author": "梅尧臣",
        "content": "姚江千里海汐应，山井亦与江潮通。\n秋来鱼蟹不知数，日日举案将无穷。\n高堂有亲甘可养，下舍有弟乐可同。\n县民旧喜诸郎政，刍力莫媿今为翁。",
        "dynasty": "宋",
        "collection_info": null
    },
    {
        "title": "与蒋秘别二十六年田棐二十年罗拯十年始见之",
        "author": "梅尧臣",
        "content": "我今五十二，常苦离别煎。\n屈指数离别，正去一半年。\n三君异出处，相见有后先。\n蒋最会遇早，罗倍晚于田。\n仕宦比我迟，官资居我前。\n此亦漫轻量，无限归荒埏。\n所喜笑语同，各惊颜貌迁。\n髮有霜华侵，目有蜘蛛悬。\n有酒易以醉，有奚徒用妍。\n醒来念功名，病螾希蜿蜒。\n安得有园庐，宽閒近林泉。\n养鱼数千头，种薤三四廛。\n余蔬皆称此，嘉果植亦然。\n既无俗造请，穷冬事高眠。\n囷贮白粳稻，酒沽青铜钱。\n饭过引数杯，令儿诵嘉篇。\n仰首看赤日，区区随天旋。\n朝见出沧海，莫见入虞渊。\n毕竟将何穷，磨灭愚与贤。\n亿亿万万载，筋骨非玉坚。\n桐棺三寸厚，在昔谁免焉。\n去去欲及时，嗟嗟无由缘。",
        "dynasty": "宋",
        "collection_info": null
    },
    {
        "title": "别三十弟彦臣",
        "author": "梅尧臣",
        "content": "朝辞都城裏，暮止汴堤头。\n满目非相亲，寂默对河流。",
        "dynasty": "宋",
        "collection_info": null
    },
    {
        "title": "依韵和雪窦山昙颖长老见寄",
        "author": "梅尧臣",
        "content": "处山无厌山，林鸟正关关。\n月入潭心白，花明谷口閒。\n采薪能自至，流水不知还。\n闻欲观沧海，高峯峻亦攀。",
        "dynasty": "宋",
        "collection_info": null
    },
    {
        "title": "送余中舍监韶州钱监",
        "author": "梅尧臣",
        "content": "孤青水上石，片白苍梧云。\n虞舜不可见，箫韶不可闻。\n君为汉钱官，凿山取铜矿。\n韶石不生铜，留为千古景。",
        "dynasty": "宋",
        "collection_info": null
    },
    {
        "title": "七夕咏怀",
        "author": "梅尧臣",
        "content": "织女无耻羞，年年嫁牵牛。\n牵牛苦娶妇，娶妇不解留。\n来往一夕光，奕奕河汉秋。\n轻传人世巧，未知何时休。\n喜鹊头无毛，截云驾车辀。\n老鸦少斟酌，死欲同造舟。\n明月不到晓，是夜曲如鈎。\n天意与物理，注错将何求。\n尝闻阮家儿，犊鼻竹竿头。\n人生自有分，岂媿曝衣楼。",
        "dynasty": "宋",
        "collection_info": null
    },
    {
        "title": "韩子华遗冰",
        "author": "梅尧臣",
        "content": "六月侍臣方赐冰，我赋得之从友朋。\n开盘一见水玉璞，置坐百步无青蝇。\n热肤收汗起疹粟，不有消渴同茂陵。\n杜子每思赤脚踏，韩老尝苦如甑烝。\n惭无二公才与学，享此足与俗辈矜。",
        "dynasty": "宋",
        "collection_info": null
    },
    {
        "title": "依韵和原甫置酒兰菊间",
        "author": "梅尧臣",
        "content": "置酒兰菊间，宾主适所适。\n权豪自炎炎，下上走役役。\n兹时况休沐，良可会朋戚。\n流俗务趋喧，宁思事闲寂。\n我辈岂其愚，欢言无吝色。\n相与举杯盂，高歌不知夕。\n秋花未黄紫，秋云多淡白。\n但知沉醉归，莫顾有吏责。\n冠绋身外物，傥来安足惜。\n吾贫喜从游，幸免挂钱僻。",
        "dynasty": "宋",
        "collection_info": null
    },
    {
        "title": "观书",
        "author": "梅尧臣",
        "content": "山阳女子大字书，不比常流事梳洗。\n亲传笔法中郎孙，妙作蚕头鲁公体。\n试写麻笺滑似苔，墨蛟矫矫秋潭底。",
        "dynasty": "宋",
        "collection_info": null
    },
    {
        "title": "送仲和师归雪窦兼简颖禅师",
        "author": "梅尧臣",
        "content": "野钵归松下，将亲闻道师。\n风沙不堪寄，霜笴自相宜。",
        "dynasty": "宋",
        "collection_info": null
    },
    {
        "title": "二十二日起居退闻宣三馆诸公观瑞莲",
        "author": "梅尧臣",
        "content": "来朝十二旒，将出未央殿。\n微闻嘉莲开，独许侍臣见。\n嘉莲其如何，层楼拥霞片。\n玉辇下天泉，日昃不知倦。\n恩鱼应亦喜，跳沫珠欲溅。\n谁怜与众归，博士臣疏贱。",
        "dynasty": "宋",
        "collection_info": null
    },
    {
        "title": "依韵吴冲卿秋虫",
        "author": "梅尧臣",
        "content": "梧桐叶未老，露滴玉井床。\n秋虫如里胥，促织何苦忙。\n苒苒机上丝，入夜为鼠伤。\n织妇中夕起，投梭重徊徨。\n那闻草根声，膏入然肝肠。\n天子固明圣，措意如陶唐。\n下民唯力穑，不见田畴荒。\n岂知裒敛人，督责务健强。\n所以机中女，心斗日月光。\n年年租税在，聒耳信已常。\n哀哉四海人，无不由此戕。\n吴侯当厅时，静坐爱初凉。\n方将同佳人，欢乐举杯觞。\n繁鸣杂螇螰，感怆情不皇。\n况蒙朝家恩，兄弟登俊良。\n意虑宜恤物，以慰众所望。\n今者秋虫篇，不异七月章。",
        "dynasty": "宋",
        "collection_info": null
    },
    {
        "title": "陌上二女",
        "author": "梅尧臣",
        "content": "素手搴幂䍦，柔纤明春荑。\n转眄动桂叶，阳语启瓠犀。\n阿姊金盛珠，阿妹缫籍圭。\n吹香袭行路，岂独下蔡迷。",
        "dynasty": "宋",
        "collection_info": null
    },
    {
        "title": "无悔",
        "author": "梅尧臣",
        "content": "妇人未四十，容貌已改前。\n男年踰五十，嗜欲固自偏。\n勿以色敌心，色衰心易迁。\n勿以爱恃久，爱移久多愆。\n明镜知恶看，何须妬婵娟。",
        "dynasty": "宋",
        "collection_info": null
    },
    {
        "title": "弔瑞新和尚",
        "author": "梅尧臣",
        "content": "示化何悲戚，俱焚只衲衣。\n已随原火尽，空见野云飞。\n写影谁方丈，栽松旧翠微。\n当年渡江钵，弟子独将归。",
        "dynasty": "宋",
        "collection_info": null
    },
    {
        "title": "依韵和吴冲卿新葺南斋",
        "author": "梅尧臣",
        "content": "移病新秋厌直庐，自将僮仆治前除。\n已栽楚客江边草，不学严陵濑上鱼。\n红穗拂栏何蒨粲，绿丛无水亦萧疎。\n从今有月君须饮，况与朋亲共舍居。",
        "dynasty": "宋",
        "collection_info": null
    },
    {
        "title": "江邻几迁居",
        "author": "梅尧臣",
        "content": "闻君迁新居，应比旧居好。\n復此假布囊，家具何草草。\n我贫无囊假，来僮笑欲倒。\n所笑还往人，生计不足道。\n非用僮仆知，虽贫自怀宝。",
        "dynasty": "宋",
        "collection_info": null
    },
    {
        "title": "依韵答宋中道",
        "author": "梅尧臣",
        "content": "朝迴思见子，疲马不及换。\n入门呼僮仆，鸡犬屡鸣嚾。\n中厨尚青烟，知未毕晨爨。\n曾不留我餐，忍馁固已惯。\n一接道德言，尘坌洗鄽闬。\n復出新录书，令人再三叹。\n史汉抉精深，文字光粲粲。\n虽然饥肠鸣，躭读忽忘肝。\n乃惭素所学，掇拾得浅懦。\n穷年诵读人，呷呷类鹅鹳。\n较量功实倍，要捷未能半。\n麤行与细注，健笔凌东观。\n天马万里行，筋骨在蹄腕。\n不知始何时，方册已盈案。\n譬如涉大海，只见波漫漫。\n嗟哉勤且敏，固合处文翰。\n九阍未蹟历，重云若蔽扞。\n蓬瀛咫尺间，将度石桥断。\n昔为蛟龙腾，今为野鼠窜。\n我亦失其宜，朝出不暇盥。\n碌碌仓廪为，区区升斗筭。\n褊衷诚未堪，欲说虑辞曼。\n强希高远踪，终作俗嵬唤。\n家匮儿女大，裙襦不遮骭。\n既穷懒往还，荣悴异菼薍。\n老松唯霜知，古布直火浣。\n当期心所照，非效目所翫。\n蒙评芜累音，亦发颜背汗。\n铅刀况易缺，徒假以金焊。\n他人焉可欺，适足见谩谰。\n来章特美好，愿镂青玉段。",
        "dynasty": "宋",
        "collection_info": null
    },
    {
        "title": "闻刁景纯侍女疟已",
        "author": "梅尧臣",
        "content": "前时君家饮，不见吹笛姬。\n君言彼娉婷，病疟久屡治。\n隔日作寒热，经时销膏脂。\n医师尤饮食，冷滑滞在脾。\n次闻有鬼物，水火阴以施。\n乃因道士逐，实得鬼所为。\n手洒桃枝汤，足学夏禹驰。\n呵叱出门墙，勿復顾呕遗。\n今虽病且已，皮骨尚尫羸。\n岂暇理旧曲，未能画蛾眉。\n当期重相见，风月临前墀。",
        "dynasty": "宋",
        "collection_info": null
    },
    {
        "title": "景纯以侍儿病期与原甫月圆为饮",
        "author": "梅尧臣",
        "content": "古龙水底鸣素秋，江云不飞江贾愁。\n金陵旧族天禄游，家有善笛能娱侯。\n忆侯前年罢姑孰，自买蕲州饱霜竹。\n腮肥顶瘦裁青玉，钻凿商声五音足。\n牛渚矶边夜泊时，平波不起月中吹。\n老鱼跳舞龟出泥，雌蛟怨泣雄鼍悲。\n新还中都人罕知，交亲奏酒隔帘帏。\n丹唇一发妙响驰，醉客欲见宁非痴。\n昨夜刘郎辞玉巵，主人勤谢当勿疑。\n渠今缠疟尚苦羸，他日海蟾圆未迟。\n圆未迟，凉肝脾。\n畏肝热，生脑脂。\n生胫脂，不得窥。",
        "dynasty": "宋",
        "collection_info": null
    },
    {
        "title": "永济仓书事",
        "author": "梅尧臣",
        "content": "神武立四极，收兵销众豪。\n输粮来万国，积庾下千艘。\n貔虎肥于豢，麒麟老向槽。\n中州无殍饿，南土竭脂膏。\n黄鼠羣何畏，青鸠啄且嚎。\n古梁生菌耳，朽堵出蛴螬。\n树腹悬蛇蜕，丝窠挂鸟毛。\n尘埃虽自汨，朱墨亦能操。\n直宿愁风雨，经年弊褐袍。\n仲尼犹作吏，我辈勿为劳。",
        "dynasty": "宋",
        "collection_info": null
    },
    {
        "title": "依韵和磁守王几道屯田暑夜怀寄",
        "author": "梅尧臣",
        "content": "地厚天青冥，故交荣谢并。\n何当一壶酒，以昔相与倾。\n君今二千石，未往恋山楹。\n山楹夜对月，孤怀岂忘情。\n贵者几何逝，贱者几何生。\n夏簟且安寝，明星上东城。",
        "dynasty": "宋",
        "collection_info": null
    },
    {
        "title": "依韵和孙侔鴈荡二首  其一",
        "author": "梅尧臣",
        "content": "海边巉绝有苍山，怪怪奇奇物象闲。\n百丈素流珠喷薄，千重红树火回环。\n远寻僧寺石屏下，时遇野人云屋间。\n今日京华见君说，便思轻舸出东关。",
        "dynasty": "宋",
        "collection_info": null
    },
    {
        "title": "依韵和孙侔鴈荡二首  其二",
        "author": "梅尧臣",
        "content": "鴈荡高高路莫通，衔芦秋翼入云峯。\n山头水阔不见影，岩下沙平时有踪。\n千仞柱天何敛闪，万工挥笔漫轻浓。\n葛巾蜡屐未能着，空羡青苍重復重。",
        "dynasty": "宋",
        "collection_info": null
    },
    {
        "title": "赴刁景纯招作将进酒呈同会",
        "author": "梅尧臣",
        "content": "日光如镕金，涌上沧海流。\n一朝復一朝，铸出万古愁。\n大鑪石破碎，世事安得休。\n明月只照夜，时时如屈钩。\n常娥与玉兔，捣药何所瘳。\n大患不自治，更被虾蟆偷。\n我思天地间，二物最取尤。\n措置尚若此，细故曷用忧。\n着书欲传道，未必如孔丘。\n当时及后代，见薄彼耽周。\n功名信难立，德行徒自修。\n劳劳于我生，蔕挂同赘疣。\n不如听邻笛，就其举杯瓯。\n笛不烦教养，酒不烦取求。\n从今醉至春，从夏醉至秋。\n勿禁鸡㹠鱼，间荐鹑雁鸠。\n况多南方物，咸腥美咽喉。\n计较无以过，试共阮籍谋。",
        "dynasty": "宋",
        "collection_info": null
    },
    {
        "title": "薛简肃夫人挽词四首  其一",
        "author": "梅尧臣",
        "content": "萧公当贵日，小吏引轻轩。\n四德有遗美，六亲无异言。\n立孤传世嗣，垂范在闺门。\n浍水终归柎，秋云逐去魂。",
        "dynasty": "宋",
        "collection_info": null
    },
    {
        "title": "薛简肃夫人挽词四首  其二",
        "author": "梅尧臣",
        "content": "尝闻求子婿，不似怒甘公。\n莫以昔人比，皆为当世雄。\n家声新庆续，国礼旧恩隆。\n必与齐姜墓，千秋壠树同。",
        "dynasty": "宋",
        "collection_info": null
    },
    {
        "title": "薛简肃夫人挽词四首  其三",
        "author": "梅尧臣",
        "content": "冠剑将朝去，常知好直言。\n戒辞犹可託，先见久应存。\n莹白冰兼玉，清芬蕙与荪。\n堂涂从此闭，何日卜丘原。",
        "dynasty": "宋",
        "collection_info": null
    },
    {
        "title": "薛简肃夫人挽词四首  其四",
        "author": "梅尧臣",
        "content": "美合周诗播，魂先岱岳归。\n空堂迁旧榻，素月照灵衣。\n珠翠香沉匣，丹青影挂帏。\n百年亲戚泪，併作露霏霏。",
        "dynasty": "宋",
        "collection_info": null
    },
    {
        "title": "送淮南提刑孙学士",
        "author": "梅尧臣",
        "content": "淮南木老霜欲飞，顺令恐纵诸侯威。\n命书纔出邸掾竭，已见衣绣车迎归。\n乐莫我听筵莫迓，清如蟾蜍夜吐晖。\n不须久作平反吏，自合横经亲帝闱。",
        "dynasty": "宋",
        "collection_info": null
    },
    {
        "title": "送孙学士知太平州",
        "author": "梅尧臣",
        "content": "慈姥山上瘦龙孙，堪为笙箫奉玉罇。\n使君来教后堂乐，江云江月能迎门。\n门外青山谢家宅，当时池馆无復存。\n乃知取欢须及早，富贵只是乘华轩。\n我踰五十作委吏，尘土汨汨嗟驰奔。\n有吹亦如卖饧者，安得凤凰下昆崙。\n君今虽不苦称意，尚驱文弩彯朱幡。\n严助昔除二千石，久劳侍从诚为烦。",
        "dynasty": "宋",
        "collection_info": null
    },
    {
        "title": "送杨明叔通判越州",
        "author": "梅尧臣",
        "content": "知子心中光皪皪，不作秋蟫缘简策。\n八月乘风入会稽，镜湖细浪鱼吹白。\n新除戚里外诸侯，况喜上宾开右席。\n明月楼中吸玉笙，青山影裏森朱戟。\n禹穴渊深入地流，秦望峯高插天碧。\n朝暮樵溪不见人，往来梅市空余迹。\n墨池科斗作虾蟆，道士鹅羣谁更易。\n摩灭应多着者稀，但游莫用论今昔。",
        "dynasty": "宋",
        "collection_info": null
    },
    {
        "title": "依韵和睢阳杜相公答蔡君谟新体飞草书",
        "author": "梅尧臣",
        "content": "丹砂篆印发题封，云母屏开照耀中。\n漠漠蛟绡吹入纸，翘翘虿髮卷随风。\n新番自与鸿都异，旧法唯应垩帚同。\n丞相报诗何处问，清泠池上雁能通。",
        "dynasty": "宋",
        "collection_info": null
    },
    {
        "title": "翠羽辞",
        "author": "梅尧臣",
        "content": "秦女乘鸾遗翠羽，落在人间与风舞。\n风休不归谁作主，此郎拾取装金缕。\n郎家主妇爱且怜，繫向裙腰同出处。\n朝来邻里偶经过，方朔邹枚争欲覩。\n主人重客苦留连，急走钿车令去取。\n酒巡未匝掩閤扉，忽已闻归报鹦鹉。\n重匀朱粉临镜台，促息不停催出户。\n正抱琵琶稳繫绦，辊作轻雷拢作雨。\n自解弹成啄木声，岂唯能写胡人语。\n醉眼流波入鬓时，絃慢邀郎紧絃柱。\n身柔柱涩郎力微，欲倩傍人频顾主。\n主何磊落风味多，就请上宾无不许。\n相疎情远谁称渠，画拨当胸客当去。",
        "dynasty": "宋",
        "collection_info": null
    },
    {
        "title": "拟咏怀",
        "author": "梅尧臣",
        "content": "西北有龙渊，东南有天池。\n天池鸟名鹏，昔在北溟嬉。\n龙能安故渊，变化不可知。\n岂效彼运徒，翼如浮云垂。\n荒淫启朱宫，道德处茅茨。\n何为后世士，常以尼父悲。",
        "dynasty": "宋",
        "collection_info": null
    },
    {
        "title": "八月三日咏原甫庭前林檎花",
        "author": "梅尧臣",
        "content": "秋蠹无完叶，疎丛有瘁茎。\n偶来庭树下，重看露葩荣。\n众自守常理，独开偏见情。\n从今数霜月，结子尚能成。",
        "dynasty": "宋",
        "collection_info": null
    },
    {
        "title": "送河阳通判张寺丞从富公辟",
        "author": "梅尧臣",
        "content": "张公爱神锷，佩服近玉麟。\n又拭华阴土，光彩一以新。\n百里无恶兽，千里无冤人。\n今朝欲何之，去去延平津。\n应当出匣飞，腾波决秋旻。",
        "dynasty": "宋",
        "collection_info": null
    },
    {
        "title": "送淮南转运李学士君锡",
        "author": "梅尧臣",
        "content": "王都重兵廪，命使总八方。\n淮南舟车衝，三楚笼利长。\n惟时有才彦，数计等桑羊。\n八月赐诏行，朱斾插大航。\n汴湍入秋涨，东鼓下镗镗。\n今日发大梁，明朝过睢阳。\n睢阳授经地，父老认道旁。\n同业八十人，或贵或为郎。\n先生殁大官，弟子无荷囊。\n乃知诗书传，要在明三纲。\n隋末闻仲淹，来学去佐唐。\n唐初称名臣，鲜及杜与房。\n亲见慕义人，专门起辉光。\n我闻房杜流，已显惟王张。\n云汉几万里，星宇争耀芒。\n归来立螭头，莫爱鱼稻乡。",
        "dynasty": "宋",
        "collection_info": null
    },
    {
        "title": "重送杨明叔",
        "author": "梅尧臣",
        "content": "君将会稽去，旧蹟可以嬉。\n予因状其美，赠子临路岐。\n子不以为乐，但愿有以规。\n噫吾岂无说，畏子未及裨。\n既求不语子，吾曷忍子欺。\n前年子渡淮，夜泊洪泽湄。\n有鬼称使者，来告风波期。\n子时再拜谢，乃被邻船嗤。\n逡巡鬼復至，復附船家儿。\n怒彼慢嗤士，明当使惊危。\n船儿傍舷迴，走若一足夔。\n翌日各解舟，出浦风动旗。\n子独乘安流，彼受横浪吹。\n此事非子传，焉得他人知。\n昨逢令弟藴，备述果不疑。\n越俗素重鬼，慎勿启其私。\n子口有仁义，子腹有书诗。\n子尝谈王道，怪语固未宜。\n近闻苏才翁，问子辟者谁。\n得非外戚侯，子怒已竖眉。\n今我傥得罪，甘与苏同之。",
        "dynasty": "宋",
        "collection_info": null
    },
    {
        "title": "送董传秀才之汝阴",
        "author": "梅尧臣",
        "content": "社燕已归尽，秋鶑犹绕林。\n久为梁国客，不起灞陵心。\n徒步赴朋馆，远游无橐金。\n江君丈人意，莫入楚乡深。",
        "dynasty": "宋",
        "collection_info": null
    },
    {
        "title": "送张子野屯田知渝州",
        "author": "梅尧臣",
        "content": "旧居苕溪上，久客咸阳东。\n归来得虎符，驰马向巴中。\n歌将听巴人，舞欲教渝童。\n况尝善秦声，乐彼渝人风。\n忠州白使君，竹枝辞颇工。\n行当继其美，贡葛勿怱怱。",
        "dynasty": "宋",
        "collection_info": null
    },
    {
        "title": "送杨子充知资阳县",
        "author": "梅尧臣",
        "content": "家近古临邛，闻多木兰树。\n其人袭芳馨，乃有相如赋。\n成名三十年，始见列鸳鹭。\n出为资阳长，秋鬓已点素。\n天子爱黔黎，归与蜀民谕。\n当时同洛阳，过半作丘墓。\n屈指今所存，无如君最故。\n唯酒可饯行，不饮车空驻。",
        "dynasty": "宋",
        "collection_info": null
    },
    {
        "title": "送司马学士君实通判郓州",
        "author": "梅尧臣",
        "content": "君家世典史，君復续祖为。\n兰台未成书，汶阳从已知。\n将行我何赠，一诵溪堂诗。\n闻彼多蒲鱼，可助鼎与巵。\n在昔阮嗣宗，初赴东平时。\n醉扶乘蹇馿，图画犹可披。\n今见国门外，徒驭不驱驰。\n十里马一歇，五里车一脂。\n不得同雁羣，相送过寒陂。",
        "dynasty": "宋",
        "collection_info": null
    },
    {
        "title": "送陈殿丞知韶州",
        "author": "梅尧臣",
        "content": "韶州使君行，请问韶石名。\n传闻古帝舜，石上奏九成。\n凤皇为之下，朱鸟不復鸣。\n旧祠亡玉管，四序安得平。\n至今南方热，腊月裘服轻。\n事外共废酒，曲江风物清。",
        "dynasty": "宋",
        "collection_info": null
    },
    {
        "title": "寄岳州孙屯田",
        "author": "梅尧臣",
        "content": "从来洞庭好，都在岳阳楼。\n明月一千里，寒光三万秋。\n年华有时尽，风物不知休。\n太守怜予句，应如沈隠侯。",
        "dynasty": "宋",
        "collection_info": null
    },
    {
        "title": "大愚",
        "author": "梅尧臣",
        "content": "大愚不量能，品藻辄己出。\n朝以轲为同，暮以丘为匹。\n其人岂鹰雀，鸠鸽化五日。\n指鹿危二世，师歆造新室。\n虽云诈力尚，终自殒斧锧。",
        "dynasty": "宋",
        "collection_info": null
    },
    {
        "title": "送邵不疑谪邵武",
        "author": "梅尧臣",
        "content": "不嗟迁谪远，所惜去非迟。\n国法何尝重，君恩亦已慈。\n飞鸿因雨急，寒叶未霜危。\n江上多新酿，青帘亚竹篱。",
        "dynasty": "宋",
        "collection_info": null
    },
    {
        "title": "送孙应之推官赴郓州",
        "author": "梅尧臣",
        "content": "重别心意衰，轻别心意壮。\n行车将渐遥，依依独长望。\n晚风生微寒，脱叶飞汶上。\n何当发谈笑，把酒半鬰盎。",
        "dynasty": "宋",
        "collection_info": null
    },
    {
        "title": "宁陵阻风雨寄都下亲旧",
        "author": "梅尧臣",
        "content": "昼夜风不止，寒树嚎未休。\n人言雨杀风，雨急风未柔。\n独扶慈母丧，泪与河水流。\n河水有冬竭，泪泉长在眸。\n予生五十二，再解官居忧。\n昨者母疾亟，骨肉相聚愁。\n橐中无一钱，缓急何可求。\n母当临终时，嘱我贫莫羞。\n随宜具棺敛，厚贷压人头。\n死事定无益，生偿且无由。\n泣涕听母言，心肠如剜钩。\n小子虽不令，长养恩曷酬。\n旦夕期速平，后事勿预谋。\n愿母强药食，更延百千秋。\n固云莫望我，我魂已飞游。\n语毕忽奄逝，抚膺呼裂喉。\n未能一物备，迷乱将安投。\n艰窘见风义，乃有令朋俦。\n致赙或钱帛，最力李与刘。\n禁省及石渠，奠助日不周。\n裴杨乞铭盖，文篆古復遒。\n潭饶两大舰，朝索暮泛浮。\n哀怜荷君子，才德惭未修。\n三日违大梁，两宿此迟留。\n聊书同些挽，试託楚人讴。",
        "dynasty": "宋",
        "collection_info": null
    },
    {
        "title": "新霜感",
        "author": "梅尧臣",
        "content": "前日衣上露，今日衣上霜。\n我母魂何之，膏火麋我肠。\n隔棺三寸地，如在万里乡。\n嚎呼不闻声，饮食空置傍。\n昔时忧我寒，缝衣纫线长。\n线长必絮厚，要与风霜当。\n又每恐我饥，羹臛自调尝。\n此身内外间，莫得顷刻忘。\n举衣不忍着，举筯不下吭。\n一念百感生，欲问天苍苍。",
        "dynasty": "宋",
        "collection_info": null
    },
    {
        "title": "过淮",
        "author": "梅尧臣",
        "content": "侍亲数数来浮汴，护榇迢迢復渡淮。\n旨蓄曾无御寒具，细君唯有隠居钗。\n月衔远入鱼衔浪，潮退长汀蚌阁崖。\n素服华颠色相似，青铜不忍见形骸。",
        "dynasty": "宋",
        "collection_info": null
    },
    {
        "title": "淮阴",
        "author": "梅尧臣",
        "content": "天下滔滔久厌秦，英雄蛇鼠窜荆榛。\n少年豪横知多少，不及沙头一妇人。",
        "dynasty": "宋",
        "collection_info": null
    },
    {
        "title": "桫椤树",
        "author": "梅尧臣",
        "content": "桫椤古树常占岁，在昔曾看北海碑。\n今日四方俱大稔，不知荣悴向何枝。",
        "dynasty": "宋",
        "collection_info": null
    },
    {
        "title": "就野人买兔",
        "author": "梅尧臣",
        "content": "霜浓草白兔初肥，苍鹘调拳猎犬携。\n剩付钱刀买庖餗，不须缘径更求蹄。",
        "dynasty": "宋",
        "collection_info": null
    },
    {
        "title": "使风船",
        "author": "梅尧臣",
        "content": "清淮直上水连天，坐看高帆后復前。\n自是乘风有迟速，不由人力爱争先。",
        "dynasty": "宋",
        "collection_info": null
    },
    {
        "title": "淮阴侯庙",
        "author": "梅尧臣",
        "content": "韩信未遇时，忍饥坐垂钓。\n归来淮阴市，又復逢恶少。\n使之出胯下，一市皆大笑。\n龙蛇忽云腾，蛭螾岂能料。\n亡命乃为将，出奇还破赵。\n用兵不患多，所向孰敢摽。\n功名塞天地，翦刈等蒿藋。\n于今千百年，水上见孤庙。\n鹭衔葭下鱼，相呼尚鸣叫。\n高皇四海平，有酒不共釂。\n古来称英雄，去就可以照。",
        "dynasty": "宋",
        "collection_info": null
    },
    {
        "title": "又平律一首",
        "author": "梅尧臣",
        "content": "汉家天下将，庙古像公圭。\n百战自忘楚，一时空王齐。\n乡人奏箫鼓，舟子赛豚鸡。\n不改寒潮水，朝平暮復低。",
        "dynasty": "宋",
        "collection_info": null
    },
    {
        "title": "入满浦",
        "author": "梅尧臣",
        "content": "马头搀岸斗，燕尾泊船齐。\n风送寒潮急，云藏晚日低。\n逢人多楚语，问客煑吴鸡。\n难觅枚皋宅，仓葭处处迷。",
        "dynasty": "宋",
        "collection_info": null
    },
    {
        "title": "许发运待制见过夜话",
        "author": "梅尧臣",
        "content": "许公运国储，岁入六百万。\n上莫究所来，下莫有剥怨。\n十年无纤乏，功利潜亦建。\n昨除侍从官，聊为磨世钝。\n比于以舌得，此岂愧物论。\n较量多少间，未足数刘晏。\n大计苟窘费，曷不使预筭。\n欲倍即能倍，但勿惑谤讪。\n扰民可以夺，食官可以窜。\n要付与权衡，一切出果断。\n呜呼任智力，长短固有限。\n制财犹制兵，太甚则生乱。\n公譬淮阴侯，多多有益办。\n我今听其谈，夜去为扼腕。\n书之俟采诗，咨访不可缓。",
        "dynasty": "宋",
        "collection_info": null
    },
    {
        "title": "登泰山日观峯",
        "author": "梅尧臣",
        "content": "晨登日观峯，海水黄金镕。\n浴出车轮光，随天行无踪。\n正视刺我目，攒集如剑锋。\n照曜万物兴，磨灭万物凶。\n草木既无命，必闻石间松。\n当时一避雨，安得大夫封。\n人而苟不遇，抱简诵六龙。",
        "dynasty": "宋",
        "collection_info": null
    },
    {
        "title": "重过瓜步山",
        "author": "梅尧臣",
        "content": "魏武败忘归，孤军处山顶。\n虽邻江上浦，凿岩山巅井。\n岂是欲劳兵，防患在萌颖。\n我昔常登临，徘徊爱晴景。\n片雨西北来，风雷变俄顷。\n疾行下危磴，屦脱不及整。\n霑濡入舟中，幼子喜抱颈。\n问我适何之，衣湿不太冷。\n昨暮泊其阳，月黑夜正永。\n雁从沙际鸣，旅枕自耿耿。\n平明夹橹去，庙树耸寒岭。\n举首生白云，飘摇水中影。",
        "dynasty": "宋",
        "collection_info": null
    },
    {
        "title": "发长芦江口",
        "author": "梅尧臣",
        "content": "篙师柂工相整衣，龙女庙中来宰豨。\n野祝击鼓降神语，老鸦衔肉上树飞。\n长江无风平似削，两橹夹舸行将归。\n南国山川都不改，伤心慈姥旧时矶。",
        "dynasty": "宋",
        "collection_info": null
    },
    {
        "title": "龙女祠祈顺风",
        "author": "梅尧臣",
        "content": "龙母龙相依，风云随所变。\n舟人请予往，出庙旗脚转。\n旗指西南归，飞帆疾流电。\n长芦江口发平明，白鹭洲前已朝膳。\n竹根杯珓不欺人，世间然诺空当面。",
        "dynasty": "宋",
        "collection_info": null
    },
    {
        "title": "西施",
        "author": "梅尧臣",
        "content": "溅溅溪流散，苒苒石髮开。\n一朝辞浣沙，去上姑苏台。\n歌舞学未稳，越兵俄已来。\n门上子胥目，吴人岂不哀。\n层宫有麋鹿，朱颜为土灰。\n水边同时伴，贫贱犹摘梅。\n食梅莫厌酸，祸福不我猜。",
        "dynasty": "宋",
        "collection_info": null
    },
    {
        "title": "金陵三首  其一",
        "author": "梅尧臣",
        "content": "恃险不能久，六朝今已亡。\n山形象龙虎，宫地牧牛羊。\n江上鸥无数，城中草自长。\n临流邀月饮，莫挂一毫芒。",
        "dynasty": "宋",
        "collection_info": null
    },
    {
        "title": "金陵三首  其二",
        "author": "梅尧臣",
        "content": "金陵逢晓雪，撩乱逗云来。\n已失乌衣巷，还成白玉台。\n山盘犹隠见，江转似昭回。\n一听高楼笛，依稀认落梅。",
        "dynasty": "宋",
        "collection_info": null
    },
    {
        "title": "金陵三首  其三",
        "author": "梅尧臣",
        "content": "每入秦淮口，风波更不忧。\n重看后庭树，还起旧时愁。\n故老都无有，遗踪莫可求。\n何人能识意，白鹭在寒洲。",
        "dynasty": "宋",
        "collection_info": null
    },
    {
        "title": "丫头石",
        "author": "梅尧臣",
        "content": "丫头石虽断，文字未全讹。\n年筭赤乌近，书疑黄象多。\n几时经霹雳，异代见干戈。\n更与千秋看，松煤定费摩。",
        "dynasty": "宋",
        "collection_info": null
    },
    {
        "title": "漫书",
        "author": "梅尧臣",
        "content": "蒲葵两钱扇，漫写未嫌轻。\n老媪持将去，无端色不平。",
        "dynasty": "宋",
        "collection_info": null
    },
    {
        "title": "闵冢",
        "author": "梅尧臣",
        "content": "盗发广陵冢，及扉开石枢。\n中环走彻道，高阔可通车。\n五尺铜铸人，执兵冠服朱。\n壁石刻位号，列侍幽宫隅。\n殿将将军属，侍郎常侍俱。\n启棺见其尸，鬓斑颜未渝。\n白璧十双藉，云母一尺铺。\n黄金塞耳鼻，千岁不腐枯。\n生为贵与富，死与人未殊。\n后世逢暴祸，虽久将焉如。\n尧舜及周孔，岂不固形躯。",
        "dynasty": "宋",
        "collection_info": null
    },
    {
        "title": "雪中发江宁浦至采石",
        "author": "梅尧臣",
        "content": "泊舟斫枯葭，歊火爇岸傍。\n冒岭云冥蒙，漫江雪飞扬。\n拖冰修网涩，出水朱鬐殭。\n旷然起远怀，风旗转危樯。\n千帆共辞浦，搀错逆水翔。\n落星始前瞻，瞬目已后相。\n鮆鱼何时来，杨花吹茫茫。\n沙草不可辨，雁立知汀长。\n山头化石妇，忽变素质光。\n岂復愿闻笛，莫逢桓野王。",
        "dynasty": "宋",
        "collection_info": null
    },
    {
        "title": "登采石山上广济寺",
        "author": "梅尧臣",
        "content": "船从山下过，直上见僧轩。\n繫缆当矶石，缘崖到寺门。\n短篱遮竹瀁，危路踏松根。\n却看沧江底，帆归烟外昏。",
        "dynasty": "宋",
        "collection_info": null
    },
    {
        "title": "效阮步兵一日復一日  其一",
        "author": "梅尧臣",
        "content": "一日復一日，一朝復一昏。\n来新去成故，俯仰变凉温。\n有贵则有贱，未若贱常存。\n骍牛慕孤㹠，黄犬悲东门。\n祸福相为基，损益不復言。\n吾祖入吴市，应龙非伏辕。",
        "dynasty": "宋",
        "collection_info": null
    },
    {
        "title": "效阮步兵一日復一日  其二",
        "author": "梅尧臣",
        "content": "一日復一日，一晨復一夕。\n四序相盛衰，三辰运光魄。\n下上有常理，忧患何时易。\n先烂泣金燃，先焚叹薪积。\n但愿远世网，焚烂不能责。\n麒麟出非时，未免西狩获。\n鸥鸟浮洪波，心已预海客。",
        "dynasty": "宋",
        "collection_info": null
    },
    {
        "title": "阻风宿大信口",
        "author": "梅尧臣",
        "content": "东梁如印蚕，西梁如游鱼。\n二山夹大江，早暮潮吸嘘。\n解舟辞姑熟，速欲还吾庐。\n风逆未可前，泊浦近烟墟。\n波中事网罟，乘月多夜挐。\n冰滩聚鸣雁，霜葭正疎疎。\n是时昴毕中，旷渺天地虚。\n静坐人已眠，我虑久洗如。\n自起取美酒，独酌邀蟾蜍。\n蟾蜍射白光，入盏亦踌蹰。\n醉来不解舞，欲揽常娥袪。\n昔对谪仙人，此意復在予。\n既醒裂尺素，立作数行书。\n寄与青山冢，精灵其有诸。",
        "dynasty": "宋",
        "collection_info": null
    },
    {
        "title": "早发大信口",
        "author": "梅尧臣",
        "content": "犬吠知船解，村墟尚闭门。\n霜泥黏缆尾，冰水阁潮痕。\n撇撇鸊鹈去，纤纤舴艋昏。\n梅湖到不远，寄信向田园。",
        "dynasty": "宋",
        "collection_info": null
    },
    {
        "title": "黄池月中共酌得池字",
        "author": "梅尧臣",
        "content": "将归谢公郡，喜见阮家儿。\n但对月和水，那能酒似池。\n衰形疑镜照，葆鬓怯霜吹。\n宿雁不堪託，乡人知未知。",
        "dynasty": "宋",
        "collection_info": null
    },
    {
        "title": "泊昭亭山下得亭字",
        "author": "梅尧臣",
        "content": "雪中峯午午，潭上树亭亭。\n久作大梁客，贫留小阮醒。\n滩愁江舸涩，祠信楚巫灵。\n日暮渡头立，山歌不可听。",
        "dynasty": "宋",
        "collection_info": null
    },
    {
        "title": "送盐官刘少府古贤",
        "author": "梅尧臣",
        "content": "我祖南昌尉，时危弃去仙。\n刘郎从宦日，天子治平年。\n燥茗山中火，熬波海上烟。\n吴民不为盗，唯此挠君权。",
        "dynasty": "宋",
        "collection_info": null
    },
    {
        "title": "太师杜相公篇章真草过人远甚而特奬后进流于咏言辄依韵和",
        "author": "梅尧臣",
        "content": "杜诗尝说少陵豪，祖德兼夸翰墨高。\n苏李为奴令侍席，钟王北面使持毫。\n郊麟作瑞唯逢趾，天马能行不辨毛。\n一诵东山零雨句，无心更学楚离骚。",
        "dynasty": "宋",
        "collection_info": null
    },
    {
        "title": "依韵和签判都官昭亭谢雨迴广教见怀",
        "author": "梅尧臣",
        "content": "赛雨何从事，高情苦爱山。\n谢公联句后，惠远过溪间。\n笑处岩相答，归时酒在颜。\n端忧守穷巷，无力共跻攀。",
        "dynasty": "宋",
        "collection_info": null
    },
    {
        "title": "依韵和吴正仲屯田重台梅花诗",
        "author": "梅尧臣",
        "content": "桃花已满秦人洞，杏树犹存董奉祠。\n莫怪寒梅独多叶，只缘乐府有新诗。",
        "dynasty": "宋",
        "collection_info": null
    },
    {
        "title": "读吴正仲重台梅花诗",
        "author": "梅尧臣",
        "content": "楚梅何多叶，缥蔕攒琼瑰。\n常惜岁景尽，每先春风开。\n龙沙雪为友，青女霜作媒。\n託根迩庙堂，结子助鼎鼒。\n吴侯本吴人，笔力高崔嵬。\n但咏同姓木，予非梁栋材。",
        "dynasty": "宋",
        "collection_info": null
    },
    {
        "title": "依韵和正仲重台梅花",
        "author": "梅尧臣",
        "content": "芳梅何蒨蒨，素叶吐层层。\n近腊寒犹劲，先春气已承。\n冷香传去远，静艳密还增。\n有意常欺雪，无功合镂冰。\n早烟笼玉暖，冻雨浴脂凝。\n汉女新粧薄，燕姬瘦骨棱。\n压枝唯恐折，簇萼似难胜。\n神物终来护，江乡未解矜。\n独奇心岂欲，寄远客何曾。\n不见黄鹂度，宁防粉蝶凌。\n月光临更好，溪水照偏能。\n画轴开云雾，宫刀翦綵缯。\n都无笔可衒，莫信巧堪凭。\n丹杏尘多杂，夭桃俗所称。\n故林尝渴望，大庾更愁登。\n重和阳春曲，声辞猥媿仍。",
        "dynasty": "宋",
        "collection_info": null
    },
    {
        "title": "正仲见赠依韵和答",
        "author": "梅尧臣",
        "content": "平生好书诗，一意在抱椠。\n既无鈌云剑，身世遭黮黭。\n耻游公相门，甘自守恬淡。\n妻孥每寒饥，内愧剧剜憯。\n时頼二三友，乞米慰穷惨。\n虽然情怀恶，亦未废诵览。\n如负会稽辱，欲雪效尝胆。\n作文持与人，百不得一颔。\n圣犹嗜好殊，独取菖蒲歜。\n我愚希六义，将使鬼神感。\n譬彼捕长黥，区区只持窨。\n青天挂虹霓，踊跂不可擥。\n太华五千仞，妄学巨灵撼。\n幸且同蛙黾，近乐在井坎。\n苍髮况种种，存非卫髦髧。\n吴侯琅玕姿，而来视乱菼。\n凤皇五色毛，曷羡未翅蝻。\n染夏有正采，安用此浅黪。\n乃知叔度陂，万顷见澄澹。\n孟轲患为师，薄劣亦何敢。",
        "dynasty": "宋",
        "collection_info": null
    },
    {
        "title": "正仲往灵济庙观重台梅",
        "author": "梅尧臣",
        "content": "玉盘迭捧溪女归，鱼鳞作室待水婓。\n竹间山鬼入夜啼，古庙久闭谁启扉。\n屈原憔悴江之圻，芙蓉木兰託兴微。\n贾谊未召绛灌挤，香草嘉禾徒菲菲。\n曾无半辞助诃讥，国风幸頼相因依。",
        "dynasty": "宋",
        "collection_info": null
    },
    {
        "title": "依韵和昭亭山广教院文鑑大士喜予往还",
        "author": "梅尧臣",
        "content": "山暖春烟重，林昏古寺藏。\n溪流过晓涨，岭树见新行。\n马去侵云蹟，风来袭野芳。\n禅衣频斗薮，蜡屐莫趋跄。\n飞鼠时过掷，饥禽或下颃。\n凭栏何所适，望堞正相当。\n捧膳溪童絜，衔花鹿女香。\n登临无险绝，不似畏岩墙。",
        "dynasty": "宋",
        "collection_info": null
    },
    {
        "title": "依韵答达观禅师颖公",
        "author": "梅尧臣",
        "content": "霜露每怀感，江山空復情。\n老便林室静，坐厌巷童声。\n尽日都无语，逢人亦强迎。\n浮生过半百，安用此虚名。",
        "dynasty": "宋",
        "collection_info": null
    },
    {
        "title": "题姑苏邵氏园居",
        "author": "梅尧臣",
        "content": "积水夫差国，閒居鲁叟心。\n石科云起润，城角竹连阴。\n燕入池塘晚，花开岛屿深。\n应当效疏傅，不惜橐中金。",
        "dynasty": "宋",
        "collection_info": null
    },
    {
        "title": "尝正仲所遗拨醅",
        "author": "梅尧臣",
        "content": "屈原自着渔父篇，餔糟不及渔父贤。\n世无功名多浪死，刘伶阮籍于今传。\n迩来独酌邀明月，唯有青山李谪仙。\n谪仙殁后几百年，市楼日沽千万钱。\n沉湎岂少当道眠，文字不见空月圆。\n吴均之孙何我怜，双壶贮醅持置前。\n岂乏阮李诗与瘨，浅饮强对春风妍。",
        "dynasty": "宋",
        "collection_info": null
    },
    {
        "title": "依韵和正仲寄酒因戏之",
        "author": "梅尧臣",
        "content": "上字黄封谁可识，偷传王氏法应真。\n清淮始变醅犹薄，句水新来味更醇。\n欲拟比酥酥少色，曾持劝客客何人。\n红梅虽是吾家物，老去无心一醉春。",
        "dynasty": "宋",
        "collection_info": null
    },
    {
        "title": "春雨",
        "author": "梅尧臣",
        "content": "春雨𩅨𩅨鸣百舌，林花淡淡洗燕脂。\n眼前耳底催人杀，不醉三杯大是痴。",
        "dynasty": "宋",
        "collection_info": null
    },
    {
        "title": "春夜闻雨",
        "author": "梅尧臣",
        "content": "风味正不寝，骤来寒气增。\n檐斜滴野箨，窗缺摇春灯。\n孺子睡中语，归人行未能。\n前溪波暗长，定已没滩棱。",
        "dynasty": "宋",
        "collection_info": null
    },
    {
        "title": "早春田行",
        "author": "梅尧臣",
        "content": "风雪双羊路，梅花溪上村。\n鸟呼知木暖，云湿觉山昏。\n妇子来陂下，囊壶置树根。\n予非陶靖节，老去爱田园。",
        "dynasty": "宋",
        "collection_info": null
    },
    {
        "title": "依韵和马都官春日忆西湖寄陆生",
        "author": "梅尧臣",
        "content": "时望前湖倚玉梯，云山横绝路东西。\n只知远目穷芳草，不见高人在曲堤。\n画榼寻春应醉去，旧朋怀昔欲魂迷。\n海边燕子来无数，愿託双飞寄短题。",
        "dynasty": "宋",
        "collection_info": null
    },
    {
        "title": "送志来上人往姑苏谒元曹",
        "author": "梅尧臣",
        "content": "折取东桥柳，青青向故人。\n欲知问馆处，要识旧溪春。\n旋洒铜缾水，休霑野寺尘。\n吴门逢隠者，必是汉名臣。",
        "dynasty": "宋",
        "collection_info": null
    },
    {
        "title": "温成皇后挽词",
        "author": "梅尧臣",
        "content": "巩洛园陵启，函关卤部闻。\n素车迎紫气，灵袜度青云。\n歌欲传长恨，人将问少君。\n明年贺元日，无復绣衣熏。",
        "dynasty": "宋",
        "collection_info": null
    },
    {
        "title": "和真上人万松亭虎窥泉",
        "author": "梅尧臣",
        "content": "南冈新路平，东岭新亭成。\n岭上松万株，岭下泉一泓。\n松未龙鳞老，泉曾虎迹行。\n虎去岂不渴，松今岂不生。\n泉无百尺绳，安见甘与清。\n松无百岁人，安见千丈荣。\n道人能喻道，莫使世人惊。\n我来开醉眼，不似阮步兵。",
        "dynasty": "宋",
        "collection_info": null
    },
    {
        "title": "种碧映山红于新坟",
        "author": "梅尧臣",
        "content": "年年杜鹃啼，口滴枝上赤。\n今同苌弘血，三岁化为碧。\n因移新冢傍，颜色照松柏。",
        "dynasty": "宋",
        "collection_info": null
    },
    {
        "title": "邵郎中姑苏园亭",
        "author": "梅尧臣",
        "content": "公爱乐天池上篇，买池十亩皆种莲。\n薄城万竿竹㛹娟，藤缆繫桥青板船。\n折腰大菱不直钱，鵁鶄鸂鶒沙际眠。\n水从太湖根底穿，月出洞庭山上圆。\n公归与客相留连，秋风鹤唳春杜鹃。\n班鲈斫脍红缕鲜，紫豉煑莼香味全。\n我思白傅在三川，吴船虽有吴馔偏。\n当时九老各华颠，裴令来过吟復联。\n至今怪石存旧镌，七叶树荫黄金田。\n羡公有子胜昔贤，高门通车千万年。",
        "dynasty": "宋",
        "collection_info": null
    },
    {
        "title": "与正仲屯田游广教寺",
        "author": "梅尧臣",
        "content": "春滩尚可涉，不惜溅衣裾。\n古寺入深树，野泉鸣暗渠。\n酒杯参茗具，山蕨间盘蔬。\n落日还城郭，人方带月锄。",
        "dynasty": "宋",
        "collection_info": null
    },
    {
        "title": "哭谢公仪学士",
        "author": "梅尧臣",
        "content": "道路传闻日，惊嗟尚復疑。\n疾因勤学得，命不与人期。\n贾谊年伤少，相如恨见迟。\n向来公辅器，看取李家知。",
        "dynasty": "宋",
        "collection_info": null
    },
    {
        "title": "依韵和王介甫兄弟舟次芜江怀寄吴正仲",
        "author": "梅尧臣",
        "content": "楚客连樯泊晚风，吴人江畔醉无穷。\n少陵失意诗偏老，子厚因迁笔更雄。\n贯口信潮千里至，平沙落日一时红。\n知君兄弟才名大，我愧白头辽水东。",
        "dynasty": "宋",
        "collection_info": null
    },
    {
        "title": "依韵和吴季野马上口占",
        "author": "梅尧臣",
        "content": "溪头三月草菲菲，城畔春游惜醉稀。\n莫信杜鹃花上鸟，人归犹道不如归。",
        "dynasty": "宋",
        "collection_info": null
    },
    {
        "title": "邵考功遗鮆鱼及鮆醤",
        "author": "梅尧臣",
        "content": "已见杨花扑扑飞，鮆鱼江上正鲜肥。\n早知甘美胜羊酪，错把莼羹定是非。",
        "dynasty": "宋",
        "collection_info": null
    },
    {
        "title": "昨于发运马御史求海味马已归阙吴正仲忽分饷黄鱼鲎醤鮆子因成短韵",
        "author": "梅尧臣",
        "content": "前欲淮南求海物，缄书未发报还台。\n陆机黄耳何时至，罂品分传事按杯。",
        "dynasty": "宋",
        "collection_info": null
    },
    {
        "title": "正仲答云鲎醤乃是毛鱼耳走笔戏之",
        "author": "梅尧臣",
        "content": "折却毛鱼一品资，吴郎声屈向吾诗。\n若论鮆子无从着，冤气衝喉未可知。",
        "dynasty": "宋",
        "collection_info": null
    },
    {
        "title": "春日东斋",
        "author": "梅尧臣",
        "content": "剥剥禽敲竹，熏熏日照花。\n耳中无俗听，眼底有闲夸。\n迸笋过幽草，吹香到别家。\n吾怀方自得，切莫问生涯。",
        "dynasty": "宋",
        "collection_info": null
    },
    {
        "title": "吴正仲遗新茶",
        "author": "梅尧臣",
        "content": "十片建溪春，干云碾作尘。\n天王初受贡，楚客已烹新。\n漏泄关山吏，悲哀草土臣。\n捧之何敢啜，聊跪北堂亲。",
        "dynasty": "宋",
        "collection_info": null
    },
    {
        "title": "闲居",
        "author": "梅尧臣",
        "content": "读易忘饥倦，东窗尽日开。\n庭花昏自敛，野蝶昼还来。\n谩数过篱笋，遥窥隔叶梅。\n唯愁车马入，门外起尘埃。",
        "dynasty": "宋",
        "collection_info": null
    },
    {
        "title": "依韵和季野见招",
        "author": "梅尧臣",
        "content": "悲忧如路去无程，靖节终朝酒自倾。\n苦苦来招为醉伴，西山不使伯夷清。",
        "dynasty": "宋",
        "collection_info": null
    },
    {
        "title": "依韵马都官宿县斋",
        "author": "梅尧臣",
        "content": "常爱陶潜远世缘，阮家仍有竹㛹娟。\n夜深风撼萧萧响，谁忆北窗人正眠。",
        "dynasty": "宋",
        "collection_info": null
    },
    {
        "title": "吴正仲见访迴日暮必未晚膳因以解嘲",
        "author": "梅尧臣",
        "content": "永日无车马，闲坊有竹邻。\n雨中乌帽至，门外绿苔新。\n不杀鸡为具，堪题凤向人。\n山公识墨在，知我旧来贫。",
        "dynasty": "宋",
        "collection_info": null
    },
    {
        "title": "昭亭潭上别弟",
        "author": "梅尧臣",
        "content": "从来潭上别，先赛故山祠。\n却入舟中饮，无令盏尽迟。\n须拚一日醉，便作数年期。\n落日马嘶急，岸傍人散时。",
        "dynasty": "宋",
        "collection_info": null
    },
    {
        "title": "梦后得宋中道书",
        "author": "梅尧臣",
        "content": "宵梦宋子语，昼得宋子书。\n书意与梦语，曾不异往初。\n昔我遭家难，逢子亦在庐。\n我南君大梁，千里非隔疎。\n念处天地中，天地犹一车。\n日月为两毂，星辰随徐徐。\n昼夜转不已，载之将焉如。\n冉冉趋死乡，万古曾无余。\n其间乃有梦，觉实梦何虚。\n何虚亦何实，及尽皆同墟。\n身世既若此，合离休叹诸。",
        "dynasty": "宋",
        "collection_info": null
    },
    {
        "title": "送吴季野太博移蜀灵泉先至辇",
        "author": "梅尧臣",
        "content": "苇箔蚕齐老，桑林叶更生。\n楚禽多异响，蜀栈未堪行。\n客散岸傍席，马还溪上城。\n过都当有问，为语欲岩耕。",
        "dynasty": "宋",
        "collection_info": null
    },
    {
        "title": "至和元年四月二十日夜梦蔡紫微君谟同在阁下食樱桃蔡云与君及此再食矣梦中感而有赋觉而录之",
        "author": "梅尧臣",
        "content": "朱樱再食双盘日，紫禁重颁四月时。\n滉朗天开云雾阁，依稀身在凤皇池。\n味兼羊酪何由敌，豉下莼羹不足宜。\n原庙荐来应已久，黄鶑犹在最深枝。",
        "dynasty": "宋",
        "collection_info": null
    },
    {
        "title": "依韵和吴正仲赤目见寄",
        "author": "梅尧臣",
        "content": "寻常不病眼，青白看人多。\n暂见朱成碧，难逢扁与和。\n金篦旧说在，诃子古方磨。\n我自苦风痹，思君那得过。",
        "dynasty": "宋",
        "collection_info": null
    },
    {
        "title": "雨燕",
        "author": "梅尧臣",
        "content": "雨燕去还来，衔虫为雏食。\n雄雌湿已倦，梁栋冷并息。\n缘础蚍蜉羣，拾馂蜻蜓翼。\n谷粟满京囷，任从黄雀得。",
        "dynasty": "宋",
        "collection_info": null
    },
    {
        "title": "夏虫",
        "author": "梅尧臣",
        "content": "物久必自化，化之犹骞腾。\n当看厕中蛆，去作盘上蝇。\n飞声既混鸡，敛迹何疑冰。\n寄言漆园吏，已知鵾与鹏。",
        "dynasty": "宋",
        "collection_info": null
    },
    {
        "title": "秋风篇",
        "author": "梅尧臣",
        "content": "秋风白虎嘷，长庚光如刀。\n水源缩窍穴，木根潜脂膏。\n啄实已细毳，啮枯皆竖毛。\n鬼啼竹篱梢，月黑为朋曹。\n小儿莫畏声，破管偶值遭。\n挂掇青红蕡，拆剖皱刺韬。\n熟坠存虚房，瘦敛由失薅。\n西吹几万里，乃起东海涛。\n衡舂困龟鱼，白沫丘岳高。\n原扬烂屋茅，岸裂枞船篙。\n贫门易𦵧藉，远游难撑操。\n驱云失巫宫，迸雨入楚壕。\n搅空神兵发，穿窟乖龙逃。\n唯恐五色石，女娲补不牢。\n摆落缺西北，赤子何熬熬。\n常娥近天箕，学簸不学溞。\n欲使糠粃尽，撼死千岁桃。\n王母不敢诉，倚日黄人豪。\n自与穆天子，终朝醉酕醄。\n后得汉武帝，述以再种劳。\n因之来横汾，作辞心切忉。",
        "dynasty": "宋",
        "collection_info": null
    },
    {
        "title": "秋雨篇",
        "author": "梅尧臣",
        "content": "秋雨一向不解休，连昏接晨终穷秋。\n梅生不量仰天问，神官夜梦言语周。\n日月是天之两目，忽然生瞖无药瘳。\n只知泪滴为赤子，赤子岂悞天公忧。\n天公哭𩅨𩅨，洒涕落九州。\n地祇不敢安，泥潦已没头。\n乃因从容诘神官，后稷今在帝所不。\n从前后稷知稼穑，曾以筋力亲田畴。\n曷不告帝且辍泣，九谷正熟容其收。\n早时不泣此时泣，忧民欲活反扼喉。\n神官发怒髭奋虬，下士小臣安预谋。\n恐然惊觉汗交流，树上已听呼雌鸠。",
        "dynasty": "宋",
        "collection_info": null
    },
    {
        "title": "中秋月下怀永叔",
        "author": "梅尧臣",
        "content": "有朋无明月，秉烛光强致。\n有月无乐朋，独醉颜易醉。\n往年过广陵，公欣来我值。\n期玩秋蟾圆，静扫庭下地。\n復邀高阳公，剩作诗准备。\n特特乃多违，后池风雨至。\n一夜看石屏，怛吟无逸气。\n今宵皓如昼，千里嗟离异。\n固知理难并，把酒遥相寄。",
        "dynasty": "宋",
        "collection_info": null
    },
    {
        "title": "闻永叔出守同州寄之",
        "author": "梅尧臣",
        "content": "冕旒高拱元元上，左右无非唯唯臣。\n独以至公持国法，岂将孤直犯龙鳞。\n茱萸欲把人留楚，苜蓿方枯马入秦。\n访古寻碑可销日，秋风原上足麒麟。",
        "dynasty": "宋",
        "collection_info": null
    },
    {
        "title": "九日陪京东马殿院会迭嶂楼",
        "author": "梅尧臣",
        "content": "谁言天去远，山上有楼台。\n峯色引溪色，共入茱萸杯。\n行当登泰山，云扫日月开。\n栢乌与城乌，两处休鸣哀。",
        "dynasty": "宋",
        "collection_info": null
    },
    {
        "title": "酒病自责呈马施二公",
        "author": "梅尧臣",
        "content": "李白死宣城，杜甫死耒阳。\n二子以酒败，千古留文章。\n我无文章留，何可事杯觞。\n况承先子戒，宜不着口尝。\n昔闻有田窦，以此相灭亡。\n礼饮不在多，欢饮不在荒。\n二公方逢时，安得入醉乡。",
        "dynasty": "宋",
        "collection_info": null
    },
    {
        "title": "宣城马御史酒阑一夕而西因以寄之御史尝留老马与予仆",
        "author": "梅尧臣",
        "content": "三更醉下陵阳峯，平明溪上去无踪。\n叉牙铁锁谩横绝，湿橹不惊潭底龙。\n断肠吴姬指如笋，欲剥玉棐将何从。\n短翎水鸭飞不远，那经细雨山重重。\n却顾旧埒老病马，尘沙历尽空龙钟。",
        "dynasty": "宋",
        "collection_info": null
    },
    {
        "title": "咏怀",
        "author": "梅尧臣",
        "content": "西方有鸟鼠，生死同穴居。\n物理固不测，孰言飞走殊。\n雄雌岂相匹，饮啄岂相须。\n一为枝上鸣，一为莽下趋。\n苟合而异嚮，世道当何如。",
        "dynasty": "宋",
        "collection_info": null
    },
    {
        "title": "答冲雅上人遗草书并诗",
        "author": "梅尧臣",
        "content": "经月不出户，堂上多绿苔。\n忽有方外客，衣披稻畦来。\n来从青山下，手把纨素裁。\n笔草数行字，瘦蛇起春雷。\n渴墨未散雾，屈角麟欲开。\n装为两大轴，置我并琼瑰。\n懒瞋长鬚奴，挂壁不扫埃。\n智永与怀素，其名久崔嵬。\n师今继此学，入神在徘徊。\n未料辄以我，便比和羹梅。\n我心常苦酸，得姓何可能。",
        "dynasty": "宋",
        "collection_info": null
    },
    {
        "title": "读吴季野芝草篇",
        "author": "梅尧臣",
        "content": "阮生存咏怀，美彼曜朱堂。\n一荣不復枯，五色异众芳。\n众芳发朝露，俄以敛夕阳。\n丹茎起瓦砾，又匪媚栋梁。\n此禀由至和，君子要有常。",
        "dynasty": "宋",
        "collection_info": null
    },
    {
        "title": "送吴季野",
        "author": "梅尧臣",
        "content": "赠言必有规，无规固无言。\n强言苟无补，何异秋虫喧。\n君行蜀道难，不厌治轻轩。\n母殁未归土，女长未出门。\n谁能力为此，劳苦游墙藩。",
        "dynasty": "宋",
        "collection_info": null
    },
    {
        "title": "袁大监挽词三首  其一",
        "author": "梅尧臣",
        "content": "昔罢宣城守，将归尚抚予。\n殷勤为开径，惨怆遂登车。\n告老闻还楚，遗荣喜效疏。\n西山忽埋玉，松露助涟如。",
        "dynasty": "宋",
        "collection_info": null
    },
    {
        "title": "袁大监挽词三首  其二",
        "author": "梅尧臣",
        "content": "西蜀何夫子，濡毫作冢铭。\n辽辽传耳目，炳炳若丹青。\n罢市知遗爱，存祠识旧形。\n生刍莫能置，江阔底沧溟。",
        "dynasty": "宋",
        "collection_info": null
    },
    {
        "title": "袁大监挽词三首  其三",
        "author": "梅尧臣",
        "content": "不向斗牛望，已闻风雨哀。\n沉埋太阿剑，毁折豫章材。\n百炼饱于锻，九层谁起台。\n平生嗟泯泯，逝水讵重来。",
        "dynasty": "宋",
        "collection_info": null
    },
    {
        "title": "篱上牵牛花",
        "author": "梅尧臣",
        "content": "楚女雾露中，篱上摘牵牛。\n花蔓相连延，星宿光未收。\n采之一何早，日出颜色休。\n持置梅卤间，染姜奉盘羞。\n烂如珊瑚枝，恼翁牙齿柔。\n齿柔不能食，粱肉坐为雠。",
        "dynasty": "宋",
        "collection_info": null
    },
    {
        "title": "吴正仲同诸宾泛舟归池上",
        "author": "梅尧臣",
        "content": "轻舟与客归，竹下闲棋局。\n煮鲎吴味新，篘醪楚酿熟。\n风吹山雨来，冷射肤生粟。\n醉昏笑语同，不看西斋录。",
        "dynasty": "宋",
        "collection_info": null
    },
    {
        "title": "吴季野话抚州潜心阁",
        "author": "梅尧臣",
        "content": "高阁潜心所，图书曝蠹收。\n青山随宅转，远水向门流。\n迤逦看无厌，潺湲听不休。\n一闻秦洞说，便欲泛渔舟。",
        "dynasty": "宋",
        "collection_info": null
    },
    {
        "title": "咏怀  其一",
        "author": "梅尧臣",
        "content": "一身头面间，所用盖有长。\n两耳主于聪，两目主于光。\n维鼻主于嗅，维舌主于尝。\n以耳辨黑白，以目分宫商。\n以鼻识酸咸，以舌闻嗅香。\n各各反尔用，安得无悲伤。\n此能而兼彼，自劳由不量。\n寄言世上人，欣欣蹈其常。",
        "dynasty": "宋",
        "collection_info": null
    },
    {
        "title": "咏怀  其二",
        "author": "梅尧臣",
        "content": "东方有野父，禳田一豚蹄。\n復操一盂酒，祝谷满吾栖。\n百金请救兵，所欲奢所赍。\n彼何滑稽生，仰天独笑齐。",
        "dynasty": "宋",
        "collection_info": null
    },
    {
        "title": "咏怀  其三",
        "author": "梅尧臣",
        "content": "自余居田里，未免病与贫。\n常把神农书，每以药物亲。\n处方犹持法，义比君使臣。\n但恨无余资，岂及疗我邻。\n笔头不中书，聊可备急人。\n昨日除吏来，吾邦为长民。\n欲溺復燃灰，败笔前已陈。",
        "dynasty": "宋",
        "collection_info": null
    },
    {
        "title": "咏怀  其四",
        "author": "梅尧臣",
        "content": "风驱暴雨来，雷声出云背。\n若决千仞溪，追奔下天铠。\n堂堂亚夫军，吴楚不足碎。\n旱气沃原田，烦蒸洗阛阓。\n深料生注射，聚沫犹壅碍。\n青葱草树鲜，断殁虹霓在。\n向晚留霁晖，天容染新黛。",
        "dynasty": "宋",
        "collection_info": null
    },
    {
        "title": "送人入都下",
        "author": "梅尧臣",
        "content": "梁虽千里近，楚隔九江深。\n卑湿嗟犹剧，炎蒸老不禁。\n高怀云出没，寄信鸟浮沉。\n君去逢亲旧，微吟亦见心。",
        "dynasty": "宋",
        "collection_info": null
    },
    {
        "title": "送毛秘校罢宣城主簿被荐入补令",
        "author": "梅尧臣",
        "content": "良骥不必大，腾羁已超迈。\n良弓不待寒，调弦自劲快。\n宣城古大邑，听讼易聋聩。\n君能抉其塞，宰与民共頼。\n自当割鸡用，刃必无钝败。\n尝闻开元时，令长多赐戒。\n戒石今尚存，世异事不背。\n以此赠行行，无酒勿我怪。",
        "dynasty": "宋",
        "collection_info": null
    },
    {
        "title": "鸭脚子",
        "author": "梅尧臣",
        "content": "魏帝昧远图，于吴求斗鸭。\n乃为吴人料，重玩志已陿。\n江南有嘉树，修耸入天插。\n叶如栏边迹，子剥杏中甲。\n持之奉汉宫，百果不相压。\n非甘復非酸，淡苦众所狎。\n千里竞赍贡，何异贵争啑。",
        "dynasty": "宋",
        "collection_info": null
    },
    {
        "title": "八月十五日夜东轩",
        "author": "梅尧臣",
        "content": "隔竹已见月，清光度溪来。\n移影上素壁，与我相徘徊。\n是夜正中秋，天地雾露开。\n人疑玉兔出，药仵不生埃。\n嫦娥倚冰轮，艳色若自媒。\n他夕岂不好，物意为之摧。",
        "dynasty": "宋",
        "collection_info": null
    },
    {
        "title": "送杨辩青州司理",
        "author": "梅尧臣",
        "content": "儒者服襃衣，气志轻王公。\n一落该网中，折节长俯躬。\n山东多豪士，片言不可穷。\n青土饶嘉枣，无以人钝蒙。\n彼知南楚轻，强始必弱终。\n矫志合其情，乃是吾徒通。\n行当问友生，为我举杯空。",
        "dynasty": "宋",
        "collection_info": null
    },
    {
        "title": "隠静山访怀贤上人不遇",
        "author": "梅尧臣",
        "content": "松上垂青蔓，蒲根泻碧泉。\n高僧来不见，却返五峯前。",
        "dynasty": "宋",
        "collection_info": null
    },
    {
        "title": "游隠静山",
        "author": "梅尧臣",
        "content": "心存名山久，积岁未及游。\n将过值风雨，路不通马牛。\n丁壮四五人，篮轝时更休。\n转谷逢烟火，下隰多田畴。\n偃穟黄压亩，刈麻东盈丘。\n始觉山门深，长松如腾虬。\n直上百余尺，苍髯叶修修。\n五峯迎人来，冷逼台殿秋。\n石泉出云中，引入舍下流。\n缘源至岩口，岩底鱼可钩。\n天昏碧溪去，果熟青猿偷。\n草树不尽识，自起诗人羞。\n溅溅涧水浅，苒苒菖蒲稠。\n菖蒲花已晚，菖蒲茸尚柔。\n灵根采九节，试共野僧求。\n逡巡能致之，衰疾无甚忧。\n昔闻有释子，渡江用杯浮。\n栖心向兹地，埋骨在林陬。\n驳阴漏斜光，徒欲穷巅幽。\n夜还南陵郭，几落猛虎喉。",
        "dynasty": "宋",
        "collection_info": null
    },
    {
        "title": "路咏",
        "author": "梅尧臣",
        "content": "五里十里销磨尽，千蹄万蹄来往踪。\n古今不是不经历，踏破青山重復重。",
        "dynasty": "宋",
        "collection_info": null
    },
    {
        "title": "次韵和吴正仲以予往南陵见寄兼惠新醖早蟹",
        "author": "梅尧臣",
        "content": "我念仲氏疾，走毂不暇膏。\n久处田园閒，风日惯犯冒。\n暮过春谷溪，亭长或前劳。\n乃心在手足，岂得事请造。\n邑僚相哀怜，曾未曰简傲。\n朝夕论药品，况是素所好。\n颇能识精麤，固靡穷突奥。\n吾亲日倚户，西首只待报。\n不知羸苶剧，饮饵须谕导。\n既平忧已宽，胜境思一到。\n原田经秋霖，步履畏宿潦。\n山中趣多幽，松下浄不扫。\n言归尚泥涂，云绽喜暂曝。\n还将奉谈笑，近已逢问耗。\n入门得寄诗，欲览整白帽。\n酒壶及霜蟹，致酿知谈操。\n岂同里中俗，唯罪往不告。\n醉来夜挥毫，明月为绝倒。",
        "dynasty": "宋",
        "collection_info": null
    },
    {
        "title": "书席语送马御史",
        "author": "梅尧臣",
        "content": "天意漫漫物自供，闻香能至是喧蜂。\n野人割蜜不须尽，留与寒脾作御冬。",
        "dynasty": "宋",
        "collection_info": null
    },
    {
        "title": "送李南玉",
        "author": "梅尧臣",
        "content": "小人贫于资，君子贫于时。\n小人富于货，君子富于辞。\n贫虽同寒饥，富不同路岐。\n彼富殁则已，此富名不移。\n丈夫事百变，未死安可期。\n明明趋财利，莫恤前人嗤。\n举家如春蚕，仰食不可迟。\n况念宿债窘，何愧贱士为。\n买臣尝负薪，相如犹涤巵。\n君思此二人，信吾言不欺。\n迩者有赵壹，穷愤自兴诗。\n乘骥抱美玉，乐与和未知。\n古来鲜逢遇，后世无苦悲。",
        "dynasty": "宋",
        "collection_info": null
    },
    {
        "title": "代书寄鸭脚子于都下亲友",
        "author": "梅尧臣",
        "content": "予指老无力，不能苦多书。\n书苟过百字，便觉筋挛拘。\n京都多豪英，往往处石渠。\n作书未可周，寄声亦已疎。\n后园有嘉果，远赠当鲤鱼。\n中虽闻尺素，加餐意何如。",
        "dynasty": "宋",
        "collection_info": null
    },
    {
        "title": "秋日家居",
        "author": "梅尧臣",
        "content": "移榻爱晴晖，翛然世虑微。\n悬虫低復上，斗雀堕还飞。\n相趁入寒竹，自收当晚闱。\n无人知静景，苔色照人衣。",
        "dynasty": "宋",
        "collection_info": null
    },
    {
        "title": "昭亭别施度支",
        "author": "梅尧臣",
        "content": "昭亭送客地，来往四十年。\n常视松端日，每稽潭上船。\n风移虎旗脚，寒入牛童肩。\n待访名山去，相期庐阜前。",
        "dynasty": "宋",
        "collection_info": null
    },
    {
        "title": "潘歙州话庐山",
        "author": "梅尧臣",
        "content": "潘侯话庐山，落落尤可伏。\n初云江上来，远见云中瀑。\n舍舟到云外，观瀑已岩麓。\n往往逢平田，攒攒爱深木。\n竹门悬径微，源水阴藤覆。\n坐石浸两骹，炎肤起芒粟。\n夕阳穿万峯，高下相出缩。\n寻常杳不分，但被烟岚畜。\n绝顶水底花，开谢向渊腹。\n风力岂能加，日气岂能𣋉。\n揽之不可得，滴沥空在掬。\n夜昏投僧居，孤灯望溪曲。\n忽闻清磬音，渐近幽林屋。\n止侯休多谈，已满我心目。\n怀游二十年，梦寐今固熟。\n何当借轻舠，一往如飞鹜。",
        "dynasty": "宋",
        "collection_info": null
    },
    {
        "title": "秋日村行",
        "author": "梅尧臣",
        "content": "溪雾昼又收，山村夜初晦。\n饥禽来往飞，远树清红碎。\n原上楚牛童，屋头吴妇碓。\n鸡肥酒已熟，野老邀同辈。",
        "dynasty": "宋",
        "collection_info": null
    },
    {
        "title": "吴正仲遗蛤蜊",
        "author": "梅尧臣",
        "content": "紫缘常为海错珍，吴乡传入楚乡新。\n罇前已夺蟹螯味，当日莼羹枉对人。",
        "dynasty": "宋",
        "collection_info": null
    },
    {
        "title": "送潘歙州",
        "author": "梅尧臣",
        "content": "一见新安守，便若新安江。\n洞澈物不隔，演漾心所降。\n远指治所山，已入邻斋窗。\n捧舆登南岭，策马怀旧邦。\n养亲将为寿，倾甘抱玉缸。\n观军将劳士，脔肥堆羊腔。\n下车谈诗书，上世拥旄幢。\n勿窥渊游鳞，无吠夜惊尨。\n他日闻课第，天下谁能双。",
        "dynasty": "宋",
        "collection_info": null
    },
    {
        "title": "马都官行之惠黄柑荔枝醋壶",
        "author": "梅尧臣",
        "content": "染霜胡甘熟，烘日荔枝美。\n橘柚未为精，葡萄安可拟。\n郭生始能赞，魏文何谬比。\n二果皆世珍，乃遗及贱士。\n而復副醇{酉盆}，或乞自诸己。\n岂唯享远味，终得为直矣。",
        "dynasty": "宋",
        "collection_info": null
    },
    {
        "title": "前以甘子诗酬行之既食乃绿橘也顷年襄阳人遗甘予辨是绿橘今反自笑之",
        "author": "梅尧臣",
        "content": "昔辨荆州悞，今为越叟迷。\n黄甘与绿橘，正似珷玞圭。",
        "dynasty": "宋",
        "collection_info": null
    },
    {
        "title": "新安潘侯将行约游山门寺予以泞淖遂止因为诗以见怀",
        "author": "梅尧臣",
        "content": "苍山自为门，呀豁异镌镵。\n路通石壁尽，潦起田穟陷。\n傍岭有结庐，潜潭浄于鑑。\n闻之固欲往，久雨湿泥埿。\n莫陪太守车，然诺岂诳赚。\n遥遥桥上去，望望马犹站。\n畏滑不肯行，非关惜鞯䪌。",
        "dynasty": "宋",
        "collection_info": null
    },
    {
        "title": "依韵自和送诗寄潘歙州",
        "author": "梅尧臣",
        "content": "潘侯擅诗笔，五色神授江。\n世家有大勋，佐舜同厖降。\n子孙逢太平，少小事书窗。\n源流本慷慨，吐论皆经邦。\n量犹函牛鼎，吾徒媿罂缸。\n开口必典实，省腹唯空腔。\n作者过我门，应笑无戟幢。\n穷老在弊庐，何异守户尨。\n有心希买交，白璧无一双。",
        "dynasty": "宋",
        "collection_info": null
    },
    {
        "title": "避为师依韵答李献甫",
        "author": "梅尧臣",
        "content": "蛟龙养鬐鬛，当在浩浩浔。\n虎豹养文采，当在巍巍岑。\n我无太山高，我无沧海深。\n斗水与堆阜，恐未慰此心。",
        "dynasty": "宋",
        "collection_info": null
    },
    {
        "title": "送李逢原",
        "author": "梅尧臣",
        "content": "祢衡负其才，沉没鹦鹉洲。\n李白负其才，飘落沧江头。\n后亦多效此，才薄空覊囚。\n文章本济时，反不能自周。\n吾尝戒吾曹，慎勿异尔流。\n臧仓毁孟轲，桓魋迫圣丘。\n虽云推之天，未免皇皇求。\n吾今重子学，无力荐公侯。\n行当思吾言，非教子佞柔。",
        "dynasty": "宋",
        "collection_info": null
    },
    {
        "title": "重送李逢原归苏州",
        "author": "梅尧臣",
        "content": "吴客归从楚，霜华着马蹄。\n倦童持弊橐，呼艇过寒溪。\n索寞区中饭，依稀日午鸡。\n张仪犹舌在，不必愧于妻。",
        "dynasty": "宋",
        "collection_info": null
    },
    {
        "title": "黄国博遗银鱼干二百枚",
        "author": "梅尧臣",
        "content": "干若会稽笋，色比荆州银。\n熟宜煨栗火，饮助拥炉人。\n低阴欲飞雪，酒微生颊热。\n海上使方来，多饟不为餮。",
        "dynasty": "宋",
        "collection_info": null
    },
    {
        "title": "三和寄潘歙州",
        "author": "梅尧臣",
        "content": "昔固闻陆海，今復有潘江。\n文章吞时英，光芒瞻星降。\n如游太室阳，仰见玉女窗。\n高才生大国，试政来远邦。\n道傍一相顾，冰壶临瓦缸。\n逸骥美丰肉，老䍽惭瘦腔。\n藻咏答下俚，玉铃锵宝幢。\n寻言不悟言，自笑趁块尨。\n终知将门豪，射雕常贯双。",
        "dynasty": "宋",
        "collection_info": null
    },
    {
        "title": "送天台李令庭芝",
        "author": "梅尧臣",
        "content": "吾闻天台久，未见天台状。\n去海知几里，去天知几丈。\n峯岭隠与出，岩壑背与向。\n云雷反在下，泉瀑反在上。\n幽深无穷窥，杳渺无穷望。\n至险可悸栗，至怪可骇丧。\n石桥弯长弓，跨绝絃未放。\n当时白道猷，平步入青嶂。\n去为六百石，亦见志所尚。\n子欲广异闻，可以一寻访。",
        "dynasty": "宋",
        "collection_info": null
    },
    {
        "title": "李令将行返遗以茶",
        "author": "梅尧臣",
        "content": "宏词郎，姑苏住，千千蚨母丝绳度。\n谁将为寿不肯收，上马慨然如脱兔。\n独持茶丳过江来，已把赠人空手去。\n雨雪绥绥出楚关，我无鲁酒徒相顾。",
        "dynasty": "宋",
        "collection_info": null
    },
    {
        "title": "十一月十二日赛昭亭神",
        "author": "梅尧臣",
        "content": "冷雨凝雪未成雪，潭空鱼寒归石穴。\n长篙扣穴倩鲤鱼，寄信山头来奠设。\n鱼传水鸟飞上山，山木槎槎干吹咽。\n旋灰起角巫鼓鸣，漆俎铜盘颤牲血。\n瑟琶嘈嘈神降言，福汝佑汝无灾蘗。\n西向啐饮东向迴，溪心却望山崔嵬。",
        "dynasty": "宋",
        "collection_info": null
    },
    {
        "title": "依韵和吴正仲冬至",
        "author": "梅尧臣",
        "content": "流光冉冉即衰迟，物趣迴环似转规。\n长景已知今日至，孤怀不比少年时。\n阻陪上閤鸳鸾后，且与南州父老期。\n况有舂禾新酒熟，百分休放手中巵。",
        "dynasty": "宋",
        "collection_info": null
    },
    {
        "title": "施君挽歌",
        "author": "梅尧臣",
        "content": "哀铎悽悽裏，铭旌杳杳中。\n涧云销繐帐，山雨入蒿官。\n世路行来久，泉途去莫穷。\n素吟应共葬，饮韵在松风。",
        "dynasty": "宋",
        "collection_info": null
    },
    {
        "title": "泾尉徐绛于其廨得鲁公破碑二十六字近又于碑阴得二十八字寄予及吴正仲正仲有诗答亦答之",
        "author": "梅尧臣",
        "content": "颜公忠血化为碧，颜公奇笔留在石。\n十存三四復不完，完者椎模少棱壁。\n许昌断碣称最佳，已经田火侵钩画。\n今復泾山好事人，别识偶得从粪砾。\n青天云破星辰明，牵牛半没河叙白。\n日来翻覆又覩字，久苦堙埋窟蝼蝈。\n碑身上下亡八九，况乃龟蚨与螭额。\n不知岁月纪述由，真卿二字如新蹟。\n蚕头缺齾燕尾断，斩玉摧金竞𦵧藉。\n颜公名与乔岳齐，置在穷乡犹弃掷。\n孤城野鬼多神灵，守此隳残应自惜。\n不虞发掘出幽沉，泣雨霏霏愁向夕。\n毡敲墨刷将寄谁，不付惊弦付鸾翮。\n鸾飞万里徧八荒，岂止持传吴楚客。\n中郎有孙能此书，要官木刻输金帛。\n方为大尹虽少闲，得之究玩如毂炙。\n我鬓蓬然两眼花，欲学辛勤定无益。\n人生爱留身后名，□□立勋书史册。\n□□终知有磨灭，至刚可销坚可折。\n欲图亿载安所设，世上转头方耳热。",
        "dynasty": "宋",
        "collection_info": null
    },
    {
        "title": "杜和州寄新醅吴正仲云家有海鲜约予携往就酌逡巡又云幙中有会且罢此饮",
        "author": "梅尧臣",
        "content": "淮南寄我玉醅酒，白蚶海月君家有。\n欲持就味明日期，穷羹易覆已反手。\n从事开筵不可辞，燕脂秀脸罗前后。\n长颈善讴须剩讴，只恐老来欢意休。",
        "dynasty": "宋",
        "collection_info": null
    },
    {
        "title": "依韵答吴正仲罢饮",
        "author": "梅尧臣",
        "content": "君辞予家倾蚁醅，自有嘉味须持来。\n青篾络缾方出户，红粧侑席已邀杯。\n穷愁一饮犹关分，侧望羣贤不可陪。\n静坐纸窗无所得，只将文字眼前堆。",
        "dynasty": "宋",
        "collection_info": null
    },
    {
        "title": "送王景宪奉职",
        "author": "梅尧臣",
        "content": "清羸将家子，苦节自寒儒。\n四壁我何有，一钱君亦无。\n下滩船自急，闻雁日将晡。\n行爱青山口，人烟事网罛。",
        "dynasty": "宋",
        "collection_info": null
    },
    {
        "title": "读毛秘校新诗",
        "author": "梅尧臣",
        "content": "毛公明于诗，其系宜善续。\n前示五长篇，大须倾几曲。\n岂特元和间，咳唾成珠玉。",
        "dynasty": "宋",
        "collection_info": null
    },
    {
        "title": "送允从上人还庐山",
        "author": "梅尧臣",
        "content": "山高云在下，诸壑藏半空。\n千重万重翠，正望落日中。\n不知野僧归，石径寒易通。\n松间无人扫，陨叶如断鬉。\n独行逢暮寒，衣裂溪上风。",
        "dynasty": "宋",
        "collection_info": null
    },
    {
        "title": "依韵诸公寻灵济重台梅",
        "author": "梅尧臣",
        "content": "梅要山傍水次栽，非同弱柳近章台。\n重重叶叶花依旧，岁岁年年客又来。\n虽爱千枝竞繁密，还嗟短髮已衰颓。\n郎官博士留车骑，拥蔽修篁为斫开。",
        "dynasty": "宋",
        "collection_info": null
    },
    {
        "title": "和正仲再和罢饮",
        "author": "梅尧臣",
        "content": "吴味期君强饮开，楚醅因我破愁来。\n何言合美将虚馆，却忆争妍就捧杯。\n夜霰已先庭雪集，单衣难与毳裘陪。\n践盟几欲驱车去，尘事无端日日堆。",
        "dynasty": "宋",
        "collection_info": null
    },
    {
        "title": "和韵三和戏示",
        "author": "梅尧臣",
        "content": "笭箐画蛤瓦缸醅，海若淮壖各寄来。\n将学时人斗牛饮，还从上客舞娥杯。\n蓬蒿自有蒋生乐，珠翠宁容郑氏陪。\n莫计暄寒与风雪，古来黄土北邙堆。",
        "dynasty": "宋",
        "collection_info": null
    },
    {
        "title": "嘉雪应祈呈权郡通判",
        "author": "梅尧臣",
        "content": "腊近冬残云未合，江南青壠麦休肥。\n谁将太守随车雨，一夜从风作雪飞。",
        "dynasty": "宋",
        "collection_info": null
    },
    {
        "title": "依韵四和正仲",
        "author": "梅尧臣",
        "content": "四和还如九酘醅，更醇更美未嫌来。\n相逢莫作两般眼，一饮不辞三百杯。\n嵇阮当时无俗虑，山王虽贵亦能陪。\n如今世态尤堪薄，只把官资满眼堆。",
        "dynasty": "宋",
        "collection_info": null
    },
    {
        "title": "雪",
        "author": "梅尧臣",
        "content": "朔云生晚雨，腊霰集狂风。\n不数花多出，安知天更工。\n漫阶夜已积，万物晓初蒙。\n谁忆新丰酒，乘馿灞水东。",
        "dynasty": "宋",
        "collection_info": null
    },
    {
        "title": "依韵和郭祥正秘校遇雨宿昭亭见怀",
        "author": "梅尧臣",
        "content": "君乘瘦马来，骨竦毛何长。\n下马与我语，满屋声琅琅。\n一诵庐山高，万景不得藏。\n出没望林寺，远近数鸟行。\n鬼神露怪变，天地无炎凉。\n设令古画师，极意未能详。\n诵说冒雨去，夜宿昭亭傍。\n明朝有使至，寄多惊俗章。",
        "dynasty": "宋",
        "collection_info": null
    },
    {
        "title": "采石月赠郭功甫",
        "author": "梅尧臣",
        "content": "采石月下闻谪仙，夜披锦袍坐钓船。\n醉中爱月江底悬，以手弄月身翻然。\n不应暴落饥蛟涎，便当骑鱼上九天。\n青山有冢人谩传，却来人间知几年。\n在昔熟识汾阳王，纳官贳死义难忘。\n今观郭裔奇俊郎，眉目真似攻文章。\n死生往復犹康庄，树穴探环知姓羊。",
        "dynasty": "宋",
        "collection_info": null
    },
    {
        "title": "依韵和郭秘校苦寒",
        "author": "梅尧臣",
        "content": "噫风鸣悲鸢鸣哀，雨霰枯木为之摧。\n昭亭山头野火灭，海水夜冻迷蓬莱。\n烛笼以爪自掩耳，酒盏生冰拈不起。\n陶潜弃官屋无米，儿嚎妻啼付邻里。",
        "dynasty": "宋",
        "collection_info": null
    },
    {
        "title": "依韵和郭秘校昭亭山偶作",
        "author": "梅尧臣",
        "content": "知君弃官后，江上寻名山。\n心既惯世内，迹欲还人间。\n昭亭忽来过，览古兴长叹。\n野寺拂尘壁，丹阳已斓斒。\n殿角虚宝铎，微风声珊珊。\n遗像与笔蹟，始得观裴颜。\n浅井何泠泠，前溪何潺潺。\n幽幽随猿鸟，浑浑忘区寰。\n裂裳不为媿，饵芝不为难。\n坐对寒雨中，松上孤鹤还。",
        "dynasty": "宋",
        "collection_info": null
    },
    {
        "title": "送郭功甫还青山",
        "author": "梅尧臣",
        "content": "来何迟迟去何勇，羸马寒僮肩竦竦。\n昨日弃为梅福官，扁舟早胜大夫种。\n负经不厌关山遥，访我犹将岁月恐。\n得言会意若秋鹰，反翅归飞轻饱氄。\n明朝到家年始开，椒花寿酒期亲捧。\n何当交臂须强行，莫作区区事丘壠。",
        "dynasty": "宋",
        "collection_info": null
    },
    {
        "title": "送邓生",
        "author": "梅尧臣",
        "content": "哀哀彼邓子，扶柩归长沙。\n朝暮哭失声，惊聒墙上鸦。\n飞去復飞还，相与栖水涯。\n卜葬不当缓，早晚能到家。",
        "dynasty": "宋",
        "collection_info": null
    },
    {
        "title": "送才上人还雪窦寄达观禅师",
        "author": "梅尧臣",
        "content": "春雪满簑笠，海边先燕归。\n千林新改叶，百衲旧来衣。\n溪水从何至，山云自解飞。\n报言岩下客，斋钵笋应肥。",
        "dynasty": "宋",
        "collection_info": null
    },
    {
        "title": "乐椽自淮南迴示新诗",
        "author": "梅尧臣",
        "content": "淮南历览还宣城，囊多嘉句何冰清。\n入门先叫十年兄，袖中大卷持来评。\n我虽暗愚眼不盲，要识合如刘长卿。\n举头不言笑且惊，此兄议论颇称情。\n我亦感君知我名，阮籍从呼作老兵。",
        "dynasty": "宋",
        "collection_info": null
    },
    {
        "title": "苏州曹琰虞部浩然堂",
        "author": "梅尧臣",
        "content": "姑苏台上麋鹿嚎，夫差城中楼观高。\n荒榛尽已付明月，万古愤怒空秋涛。\n吴亡越霸能几日，后世扰扰犹鸿毛。\n孟轲善养浩然气，充塞天地无饥嗷。\n慕而为堂亦有意，不学屈子成离骚。",
        "dynasty": "宋",
        "collection_info": null
    },
    {
        "title": "红梅篇",
        "author": "梅尧臣",
        "content": "昨夜轻雷起风雨，芍药红牙竹栏土。\n南庭梅花如杏花，东家残朱涂颊䩉。\n萼为裳衣蕊为组，枝为高居干为户。\n蛱蝶未生蜂未来，赤身掩敛无金缕。\n终然有子当助傅说羹，落亦不学飞燕皇后迴风舞。\n此意又笑麻姑与王母，勾引何人擗麟脯。\n是非方朔谩汉武，只知此桃不知语。\n树不着口数，而今言之已莫补，放我浑丹凤皇羽。",
        "dynasty": "宋",
        "collection_info": null
    },
    {
        "title": "依韵和吴正仲闻重梅已开见招",
        "author": "梅尧臣",
        "content": "难开密叶不因寒，谁翦鹅儿短羽攒。\n犹是去年惊目艳，不知从此几人观。\n重重好蕊重重惜，日日攀枝日日残。\n我为病衰方止酒，愿携茶具作清欢。",
        "dynasty": "宋",
        "collection_info": null
    },
    {
        "title": "寄送吴公明屯田通判秦州",
        "author": "梅尧臣",
        "content": "一闻春禽婆餠焦，竹林山木生萧条。\n忆君将向洛门去，胡马无尘塞路遥。\n将军本是汉丞相，玉帐坐辨牙旗枭。\n白面书生有肝胆，少年曾过咸阳桥。\n今虽老病由庐巷，为报缓制秦兵骄。",
        "dynasty": "宋",
        "collection_info": null
    },
    {
        "title": "吴正仲求红梅接头",
        "author": "梅尧臣",
        "content": "君家梅溪上，但见梅花白。\n我家家树红，求枝寄归客。\n翦接如交情，本末不相隔。\n明年举酒时，醉颊生微赤。",
        "dynasty": "宋",
        "collection_info": null
    },
    {
        "title": "初闻蛙",
        "author": "梅尧臣",
        "content": "朝开南篱梅，暮闻北池蛙。\n何时科斗生，草根已吐牙。\n只畏草叶长，其下可隠蛇。\n游子且勿行，科斗成虾蟆。",
        "dynasty": "宋",
        "collection_info": null
    },
    {
        "title": "百舌",
        "author": "梅尧臣",
        "content": "一冬常噤默，乘春何多舌。\n苍毛无文章，尖啄苦腾说。\n晓升高高树，百鸟言漏泄。\n只未学凤皇，有亦学不彻。\n伤哉古辩士，往往遭车裂。",
        "dynasty": "宋",
        "collection_info": null
    },
    {
        "title": "万表臣报山傍有重梅花叶又繁诸君往观之",
        "author": "梅尧臣",
        "content": "前时见多叶，曾何数寻常。\n今见叶又多，移赏南涧阳。\n寄言莫苦恃，更多殊未央。",
        "dynasty": "宋",
        "collection_info": null
    },
    {
        "title": "去腊隠静山僧寄榧树子十二本柏树子十四本种于新坟",
        "author": "梅尧臣",
        "content": "棐柏移皆活，风霜不变青。\n冢垣虽阒寂，田客每丁宁。\n不待为书几，常流作鬼庭。\n东边夹路少，更致傥能令。",
        "dynasty": "宋",
        "collection_info": null
    },
    {
        "title": "新除广东常平之节感恩书怀",
        "author": "杨万里",
        "content": "已愧双旌古晋陵，更堪一节古羊城。\n偶逢旧治年频熟，忽署新衔手尚生。\n山与君恩谁是重，身如秋叶不胜轻。\n向来百炼今绕指，一寸丹心白日明。",
        "dynasty": "宋",
        "collection_info": null
    },
    {
        "title": "芥齑",
        "author": "杨万里",
        "content": "茈姜馨辣最佳蔬，孙芥芳辛不让渠。\n蟹眼嫩汤微熟了，鹅儿新酒未醒初。\n枨香醋酽作三友，露叶霜芽知几锄。\n自笑枯肠成破瓮，一生只解贮寒葅。",
        "dynasty": "宋",
        "collection_info": null
    },
    {
        "title": "正月将晦繁星满天",
        "author": "杨万里",
        "content": "兔冷蟾寒不出时，羣仙无睡尚游嬉。\n可怜深夜无灯火，碧玉枰前暗着棋。",
        "dynasty": "宋",
        "collection_info": null
    },
    {
        "title": "辞满代者未至",
        "author": "杨万里",
        "content": "一麾来此恰三年，到得终更分外难。\n老眼看灯浑作晕，愁心得酒不成欢。",
        "dynasty": "宋",
        "collection_info": null
    },
    {
        "title": "试毗陵周寿墨池样笔",
        "author": "杨万里",
        "content": "旧来鸡距说宣城，近来墨池说毗陵。\n不知阿谁喜柔懦，毛颖只今泥样软。\n笔头政要挽千钧，渠自无力随人转。\n兔尖如针利如锥，方能幻出抉石猊。\n少年免冠已秃鬓，老去种种将奚为。\n就中周寿差可意，锐头将军殊解事。\n铦锋不用洮州砺，刚肠颇学汲都尉。\n先生焚香坐明窗，中书奋髯猬毛张。\n愿翻墨汁诗战场，先生一挥十万行。\n梅花微笑看在旁，吾诗虽非云锦章，中有梅花玉雪香。",
        "dynasty": "宋",
        "collection_info": null
    },
    {
        "title": "春寒初晴",
        "author": "杨万里",
        "content": "峭寒穿屋透衣裘，欺得诗人两鬓秋。\n从此莫教三日暖，花开花落却成愁。",
        "dynasty": "宋",
        "collection_info": null
    },
    {
        "title": "柳色",
        "author": "杨万里",
        "content": "春到四经旬，元来未见春。\n柳条将软碧，争献上番新。",
        "dynasty": "宋",
        "collection_info": null
    },
    {
        "title": "行圃二首  其一",
        "author": "杨万里",
        "content": "摘杞搜枯梗，攀花脱脆包。\n蝶呈新样粉，柳送隔城梢。",
        "dynasty": "宋",
        "collection_info": null
    },
    {
        "title": "行圃二首  其二",
        "author": "杨万里",
        "content": "澹天薄日倦春游，苍桧丛篁引径幽。\n忽有小风人未觉，荠花无数总摇头。",
        "dynasty": "宋",
        "collection_info": null
    },
    {
        "title": "春半闻归雁",
        "author": "杨万里",
        "content": "春光深浅没人知，我正南归雁北归。\n头上一声如话别，一生长是背人飞。",
        "dynasty": "宋",
        "collection_info": null
    },
    {
        "title": "毗陵辞满出舍添倅厅",
        "author": "杨万里",
        "content": "小住丞厅更一旬，客魂先入故乡春。\n未离鼓角声中梦，已是谯门外面人。",
        "dynasty": "宋",
        "collection_info": null
    },
    {
        "title": "寓倅厅寒夜不寐",
        "author": "杨万里",
        "content": "不堪斜雨打虚窗，只愿晴阳送晓光。\n自是老人眠不着，近来春夜几曾长。\n楼头吹动梅花曲，梦裏犹疑燕寝香。\n道是官居如客舍，等闲一宿两年强。",
        "dynasty": "宋",
        "collection_info": null
    },
    {
        "title": "春望二首  其一",
        "author": "杨万里",
        "content": "春光放尽百花房，开到林檎与海棠。\n青却子城千树柳，高枝犹有一梢黄。",
        "dynasty": "宋",
        "collection_info": null
    },
    {
        "title": "春望二首  其二",
        "author": "杨万里",
        "content": "掠削娇云放嫩晴，三朝五日即清明。\n垂杨幸自风流杀，莫着啼乌只着鶑。",
        "dynasty": "宋",
        "collection_info": null
    },
    {
        "title": "送医家孟宗良汉卿",
        "author": "杨万里",
        "content": "医家者流多卢人，亦如许靖浪得名。\n有眼何曾识内经，有手何曾赦方兄。\n一丸足可杀一命，却道良医逢死病。\n荆溪此辈端不稀，向来吾儿命如丝。\n孟君谈笑能起死，吾儿更生一弹指。\n我今挂帆上江西，君来送我别荆溪。\n赠别只有七字诗，千万珍重慰相思。\n它年荆溪说神医，非吾孟君更阿谁，仓公华佗何必奇。",
        "dynasty": "宋",
        "collection_info": null
    },
    {
        "title": "游翟园三首  其一",
        "author": "杨万里",
        "content": "花枝劣相絓人衣，蜂子颠狂触面皮。\n一巷海棠千架锦，两堤杨柳万窝丝。",
        "dynasty": "宋",
        "collection_info": null
    },
    {
        "title": "游翟园三首  其二",
        "author": "杨万里",
        "content": "柔风软日斩新晴，酽白娇红鼎盛春。\n借问主人何处去，春光分付守园人。",
        "dynasty": "宋",
        "collection_info": null
    },
    {
        "title": "游翟园三首  其三",
        "author": "杨万里",
        "content": "翟园从此即相辞，园裏春归我亦归。\n蜂踏残花容易落，蝶随数片往来飞。",
        "dynasty": "宋",
        "collection_info": null
    },
    {
        "title": "上印有日代者未至",
        "author": "杨万里",
        "content": "不是新人不肯来，天教老子小徘徊。\n坐看桃李缤纷落，等得酴醾烂熳开。",
        "dynasty": "宋",
        "collection_info": null
    },
    {
        "title": "初离常州夜宿小井清晓放船三首  其一",
        "author": "杨万里",
        "content": "拦街父老不教行，出得东门已一更。\n一事新来偏可意，梦中闻打放船钲。",
        "dynasty": "宋",
        "collection_info": null
    },
    {
        "title": "初离常州夜宿小井清晓放船三首  其二",
        "author": "杨万里",
        "content": "晨炊只煮野蔬汤，更拣鲜鱼买一双。\n病眼未能禁晓日，西窗莫闭闭东窗。",
        "dynasty": "宋",
        "collection_info": null
    },
    {
        "title": "初离常州夜宿小井清晓放船三首  其三",
        "author": "杨万里",
        "content": "春旱愁人是去年，如今说着尚心酸。\n篙师莫遣船迟着，见说苏州好牡丹。",
        "dynasty": "宋",
        "collection_info": null
    },
    {
        "title": "雨中远望惠山二首  其一",
        "author": "杨万里",
        "content": "准拟归时到未迟，归时不到悔来时。\n惠山不识空归去，枉与常州作住持。",
        "dynasty": "宋",
        "collection_info": null
    },
    {
        "title": "雨中远望惠山二首  其二",
        "author": "杨万里",
        "content": "诗人也是可怜生，不及穿云渡水僧。\n不是惠山看不见，只教遥见不教登。",
        "dynasty": "宋",
        "collection_info": null
    },
    {
        "title": "酌惠山泉瀹茶",
        "author": "杨万里",
        "content": "锡作诸峰玉一涓，麯生堪酿茗堪煎。\n诗人浪语元无据，却道人间第二泉。",
        "dynasty": "宋",
        "collection_info": null
    },
    {
        "title": "舟中雨望二首  其一",
        "author": "杨万里",
        "content": "雨裏船中只好眠，不堪景物妬人闲。\n岩如玉案平铺却，饤饾真山作假山。",
        "dynasty": "宋",
        "collection_info": null
    },
    {
        "title": "舟中雨望二首  其二",
        "author": "杨万里",
        "content": "船窗深闭懒看书，独倚船门捻白鬚。\n雨共长河织青锦，金钱晕上滴真珠。",
        "dynasty": "宋",
        "collection_info": null
    },
    {
        "title": "晓经潘葑",
        "author": "杨万里",
        "content": "油窗着雨光不湿，东风忽转西风急。\n篷声萧萧河水涩，牵船不行人却立。\n雨中篙师风堕笠，潘葑未到眼先入。\n岸柳垂头向人揖，一时唤入诚斋集。",
        "dynasty": "宋",
        "collection_info": null
    },
    {
        "title": "惠山云开復合",
        "author": "杨万里",
        "content": "二年常州不识山，惠山一见开心颜。\n只嫌雨裏不子细，髣髴隔帘青玉鬟。\n天风忽吹白云坼，翡翠屏开倚南极。\n政缘一雨染山色，未必雨前如此碧。\n看山未了云復还，云与诗人偏作难。\n我船自向苏州去，白云稳向山头住。",
        "dynasty": "宋",
        "collection_info": null
    },
    {
        "title": "泊舟无锡雨止遂游惠山",
        "author": "杨万里",
        "content": "天教老子不空回，船泊山根雨顿开。\n归去江西人问我，也曾一到惠山来。",
        "dynasty": "宋",
        "collection_info": null
    },
    {
        "title": "出惠山遥望横山",
        "author": "杨万里",
        "content": "三日横山反覆看，殷勤送我惠山前。\n常州更在横山外，只望横山已杳然。",
        "dynasty": "宋",
        "collection_info": null
    },
    {
        "title": "舟过望亭三首  其一",
        "author": "杨万里",
        "content": "常州尽处是望亭，已离常州第四程。\n柳线绊船知不住，却教飞絮送侬行。",
        "dynasty": "宋",
        "collection_info": null
    },
    {
        "title": "舟过望亭三首  其二",
        "author": "杨万里",
        "content": "雨罢风回花柳晴，忽然数点打窗声。\n游蜂误入船窗裏，飞去飞来总是情。",
        "dynasty": "宋",
        "collection_info": null
    },
    {
        "title": "舟过望亭三首  其三",
        "author": "杨万里",
        "content": "此去苏州半日期，归心长是觉船迟。\n一村树暗知何处，两岸草青无了时。",
        "dynasty": "宋",
        "collection_info": null
    },
    {
        "title": "将近许市望见虎丘",
        "author": "杨万里",
        "content": "许市人家远树前，虎丘山色夕阳边。\n石桥分水入别港，茅屋垂杨仍钓船。",
        "dynasty": "宋",
        "collection_info": null
    },
    {
        "title": "舟中晚酌二首  其一",
        "author": "杨万里",
        "content": "竹陵春酒绝清严，解割诗肠快似鎌。\n雪藕逢暄偏觉爽，鹅梨欲烂不胜甜。",
        "dynasty": "宋",
        "collection_info": null
    },
    {
        "title": "舟中晚酌二首  其二",
        "author": "杨万里",
        "content": "一日寒暄自不同，绣帘下却护轻风。\n杨花可是多情思，飞入船中落酒中。",
        "dynasty": "宋",
        "collection_info": null
    },
    {
        "title": "泊船百花洲登姑苏台二首  其一",
        "author": "杨万里",
        "content": "二月尽头三月初，繫船杨柳拂菰蒲。\n姑苏台上斜阳裏，眼度灵岩到太湖。",
        "dynasty": "宋",
        "collection_info": null
    },
    {
        "title": "泊船百花洲登姑苏台二首  其二",
        "author": "杨万里",
        "content": "客裏逢春了不知，牡丹剩买十来枝。\n东风动地从渠恶，吹尽杨花无可吹。",
        "dynasty": "宋",
        "collection_info": null
    },
    {
        "title": "舟中小雨",
        "author": "杨万里",
        "content": "漠漠轻寒粟晓肤，酴醾半落牡丹初。\n颠风无頼难拘管，小雨多情为破除。\n半世光阴行路裏，一年春事客愁余。\n浙西尚远江西在，何日章江买白鱼。",
        "dynasty": "宋",
        "collection_info": null
    },
    {
        "title": "从范至能参政游石湖精舍坐间走笔二首  其一",
        "author": "杨万里",
        "content": "孤塔鸥边迥，千岩镜裏看。\n折花倩人插，摘叶护窗寒。\n不是无相识，相从却是难。\n归舟望精舍，已在白云端。",
        "dynasty": "宋",
        "collection_info": null
    },
    {
        "title": "从范至能参政游石湖精舍坐间走笔二首  其二",
        "author": "杨万里",
        "content": "震泽分波入，垂虹隔水看。\n何须小风起，生怕牡丹寒。\n政坐诸峰好，端令落笔难。\n催人理归棹，落日许无端。",
        "dynasty": "宋",
        "collection_info": null
    },
    {
        "title": "夜饮周同年权府家",
        "author": "杨万里",
        "content": "老趁渔船泊馆娃，月明夜饮故人家。\n春风吹酒不肯醒，嚼尽酴醾一架花。",
        "dynasty": "宋",
        "collection_info": null
    },
    {
        "title": "再登垂虹亭三首  其一",
        "author": "杨万里",
        "content": "红尘不解送诗来，身在烟波句自佳。\n银汉光中有诗客，玉虹背上曳芒鞋。",
        "dynasty": "宋",
        "collection_info": null
    },
    {
        "title": "再登垂虹亭三首  其二",
        "author": "杨万里",
        "content": "宿酲作恼未惺松，一对湖光酒病空。\n身到吴中无好处，三年两度上垂虹。",
        "dynasty": "宋",
        "collection_info": null
    },
    {
        "title": "再登垂虹亭三首  其三",
        "author": "杨万里",
        "content": "长年三老不须催，且据胡床未拟回。\n白昼惊人星满地，日光碎处万波来。",
        "dynasty": "宋",
        "collection_info": null
    },
    {
        "title": "已过吴江阻风上湖口二首  其一",
        "author": "杨万里",
        "content": "五日姑苏一醉中，醉中看尽牡丹红。\n阻风只怕松江渡，过了松江却阻风。",
        "dynasty": "宋",
        "collection_info": null
    },
    {
        "title": "已过吴江阻风上湖口二首  其二",
        "author": "杨万里",
        "content": "南风捲水入湖去，落尽波痕不復回。\n更被纲船碍归舫，一船过尽一船来。",
        "dynasty": "宋",
        "collection_info": null
    },
    {
        "title": "夜泊平望终夕不寐三首  其一",
        "author": "杨万里",
        "content": "船中新热睡难成，听尽渔舟掠水声。\n不分两窗窗外月，如何不为别人明。",
        "dynasty": "宋",
        "collection_info": null
    },
    {
        "title": "夜泊平望终夕不寐三首  其二",
        "author": "杨万里",
        "content": "樱桃湖裏月如霜，偏照征人寸断肠。\n醉裏不知家尚远，梦回忽觉路初长。",
        "dynasty": "宋",
        "collection_info": null
    },
    {
        "title": "夜泊平望终夕不寐三首  其三",
        "author": "杨万里",
        "content": "一生行路便多愁，落得星星两鬓秋。\n数尽归程到家了，此身犹未出苏州。",
        "dynasty": "宋",
        "collection_info": null
    },
    {
        "title": "小泊梅堰登明孝寺",
        "author": "杨万里",
        "content": "泊船梅堰日微昇，一径深深唤我登。\n随分垂杨兼老桧，备员野寺更残僧。",
        "dynasty": "宋",
        "collection_info": null
    },
    {
        "title": "湖州三里桥取道德清",
        "author": "杨万里",
        "content": "浙西只欠到湖州，三里桥头转却舟。\n不到湖州妨底事，不如元不到桥头。",
        "dynasty": "宋",
        "collection_info": null
    },
    {
        "title": "宿湖甫山",
        "author": "杨万里",
        "content": "夜泊湖甫山，绿杨护危堤。\n迅雷将残雨，似猛竟復微。\n晓月解风缆，熟睡初不知。\n起来问宿处，千山翠相围。\n霁峰有剩谒，旭溪无停辉。\n远树芦外出，若与船争驰。\n多情东林塔，寸步不相离。\n后送欣已远，前迎復在兹。\n不知塔意厚，为復船行迟。\n谁能仆此塔，庶不淹吾归。\n独感夜来雨，政作朝凉资。",
        "dynasty": "宋",
        "collection_info": null
    },
    {
        "title": "过霅川大溪",
        "author": "杨万里",
        "content": "菰蒲际天青无边，只堪莲荡不堪田。\n中有一溪元不远，摺作三百六十湾。\n政如绿锦地衣上，玉龙盘屈于其间。\n前船未转后船隔，前湾望得到不得。\n及至前湾到得时，只与后湾纔咫尺。\n朝来已度数百萦，问知德清犹半程。\n老夫乍喜棹夫闷，管有到时君莫问。",
        "dynasty": "宋",
        "collection_info": null
    },
    {
        "title": "霅溪",
        "author": "杨万里",
        "content": "道场山背是吴兴，只不教人到德清。\n霅水相留别无计，却将溪曲暗添程。",
        "dynasty": "宋",
        "collection_info": null
    },
    {
        "title": "春尽舍舟余杭雨后山行二首  其一",
        "author": "杨万里",
        "content": "前夕船中索簟眠，今朝山下觉衣单。\n春归便肯平平过，须做桐花一信寒。",
        "dynasty": "宋",
        "collection_info": null
    },
    {
        "title": "春尽舍舟余杭雨后山行二首  其二",
        "author": "杨万里",
        "content": "树树低桑不要梯，溪溪新涨总平堤。\n杜鹃知我归心急，林外飞来头上啼。",
        "dynasty": "宋",
        "collection_info": null
    },
    {
        "title": "新竹",
        "author": "杨万里",
        "content": "东风弄巧补残山，一夜吹添玉数竿。\n半脱锦衣犹半着，箨龙未信没春寒。",
        "dynasty": "宋",
        "collection_info": null
    },
    {
        "title": "轿中绝句",
        "author": "杨万里",
        "content": "雪洗林花颊，金挼陇麦髯。\n捲帘双眼远，隔树一峰尖。",
        "dynasty": "宋",
        "collection_info": null
    },
    {
        "title": "晨炊白昇山",
        "author": "杨万里",
        "content": "千峰为我旋生妍，我为千峰一洒然。\n云掠石崖啼鸟树，雨添山涧落花泉。\n心知僮仆多饥色，目断茅檐半穗烟。\n只道晨炊食无肉，竹根斤笋两三钱。",
        "dynasty": "宋",
        "collection_info": null
    },
    {
        "title": "晚憩富阳二首  其一",
        "author": "杨万里",
        "content": "苕溪到得富春滩，度绿穿青半日间。\n未出浙西心已喜，眼中初见浙东山。",
        "dynasty": "宋",
        "collection_info": null
    },
    {
        "title": "晚憩富阳二首  其二",
        "author": "杨万里",
        "content": "春余客裏政无聊，忽报潮头雪样高。\n急唤清空竹陵酒，旋尝梅子与樱桃。",
        "dynasty": "宋",
        "collection_info": null
    },
    {
        "title": "富阳登舟待潮回文",
        "author": "杨万里",
        "content": "山接江清江接天，老人渔钓下前滩。\n寒潮晚到风无定，船泊小湾春日残。",
        "dynasty": "宋",
        "collection_info": null
    },
    {
        "title": "小舟晚兴四首  其一",
        "author": "杨万里",
        "content": "篛篷旧屋雨声干，芦䕠新檐暖日眠。\n枕底席边俱绿水，脚根头上两青天。",
        "dynasty": "宋",
        "collection_info": null
    },
    {
        "title": "小舟晚兴四首  其二",
        "author": "杨万里",
        "content": "人在非晴非雨天，船行不浪不风间。\n坐来堪喜还堪恨，看得南山失北山。",
        "dynasty": "宋",
        "collection_info": null
    },
    {
        "title": "小舟晚兴四首  其三",
        "author": "杨万里",
        "content": "潮痕初落水犹肥，雨点纔来已復微。\n半湿岸沙危欲落，牵船稚子去如飞。",
        "dynasty": "宋",
        "collection_info": null
    },
    {
        "title": "小舟晚兴四首  其四",
        "author": "杨万里",
        "content": "一船在后忽搀前，前后篙师各粲然。\n山入春来肥更秀，向人依旧耸寒肩。",
        "dynasty": "宋",
        "collection_info": null
    },
    {
        "title": "明发窄溪晚次严州",
        "author": "杨万里",
        "content": "夕照落帆乌石滩，朝来解缆窄溪边。\n篙师好语君知否，一日风行两日船。",
        "dynasty": "宋",
        "collection_info": null
    },
    {
        "title": "过横山塔下",
        "author": "杨万里",
        "content": "六年三度过兰溪，总是残春首夏时。\n最感横山山上塔，迎人东去送人西。",
        "dynasty": "宋",
        "collection_info": null
    },
    {
        "title": "过金台天气顿热三首  其一",
        "author": "杨万里",
        "content": "江云山翠借朝凉，晚日晴波挟暑光。\n旧说长江无六月，暮春已自不禁当。",
        "dynasty": "宋",
        "collection_info": null
    },
    {
        "title": "过金台天气顿热三首  其二",
        "author": "杨万里",
        "content": "日晒船篷四面炊，几时却得出船时。\n江西未到何须恨，且到三衢也自奇。",
        "dynasty": "宋",
        "collection_info": null
    },
    {
        "title": "过金台天气顿热三首  其三",
        "author": "杨万里",
        "content": "入到船中气鬰蒸，出来船外日侵陵。\n绿波欲沸清何在，青盖张来似不曾。",
        "dynasty": "宋",
        "collection_info": null
    },
    {
        "title": "宿潭石步",
        "author": "杨万里",
        "content": "三更无月天正黑，电光一掣随霹雳。\n雨穿天心落篷脊，急风横吹斜更直。\n疎篷穿漏湿床席，波声打枕一纸隔。\n梦中惊起眠不得，揽衣危坐三嘆息。\n行路艰难非不历，平生不曾似今夕。\n天公吓客恶作剧，不相关白出不测。\n收风拾雨猝无策，如何乞得东方白。\n垂头缩脚正偪仄，忽然头上復一滴。",
        "dynasty": "宋",
        "collection_info": null
    },
    {
        "title": "过安仁市得风挂帆二首  其一",
        "author": "杨万里",
        "content": "明发山溪一雨余，昨来暑气半分无。\n何人道是三衢远，挂起东风十幅蒲。",
        "dynasty": "宋",
        "collection_info": null
    },
    {
        "title": "过安仁市得风挂帆二首  其二",
        "author": "杨万里",
        "content": "西望柯山正蔚蓝，衢州只在此山南。\n却愁路尽风犹剩，回纳清风与破帆。",
        "dynasty": "宋",
        "collection_info": null
    },
    {
        "title": "舟中戏题",
        "author": "杨万里",
        "content": "花处青山柳处溪，新来宿处旧曾炊。\n到家失却行程历，只检西归小集诗。",
        "dynasty": "宋",
        "collection_info": null
    },
    {
        "title": "上章戴滩",
        "author": "杨万里",
        "content": "脱巾枕手仰哦诗，醉上诸滩总不知。\n回看他船上滩苦，方知它看我船时。",
        "dynasty": "宋",
        "collection_info": null
    },
    {
        "title": "三月二十七日送春绝句",
        "author": "杨万里",
        "content": "只余三日便清和，尽放春归莫恨他。\n落尽千花飞尽絮，留春肯住欲如何。",
        "dynasty": "宋",
        "collection_info": null
    },
    {
        "title": "春尽感兴",
        "author": "杨万里",
        "content": "春事匆匆掠眼过，落花寂寂奈愁何。\n故人南北音书少，野渡东西芳草多。\n笋借一风争作竹，燕分数子别成窠。\n青灯白酒长亭夜，不胜孤舟兀绿波。",
        "dynasty": "宋",
        "collection_info": null
    },
    {
        "title": "四月一日三衢阻雨二首  其一",
        "author": "杨万里",
        "content": "无朝无夕雨翻盆，村北村南水接天。\n断却市桥君莫笑，前头野渡更无船。",
        "dynasty": "宋",
        "collection_info": null
    },
    {
        "title": "四月一日三衢阻雨二首  其二",
        "author": "杨万里",
        "content": "小诗苦雨当云笺，寄似南风一问天。\n漏得银河干见底，却将什么作丰年。",
        "dynasty": "宋",
        "collection_info": null
    },
    {
        "title": "明发三衢三首  其一",
        "author": "杨万里",
        "content": "拔尽新秧插尽田，出城一眼翠无边。\n不关雨水愁行客，政是年年雨水天。",
        "dynasty": "宋",
        "collection_info": null
    },
    {
        "title": "明发三衢三首  其二",
        "author": "杨万里",
        "content": "衝风破雨正愁人，愁得心情没半分。\n风处吹来好消息，诸峰放散夜来云。",
        "dynasty": "宋",
        "collection_info": null
    },
    {
        "title": "明发三衢三首  其三",
        "author": "杨万里",
        "content": "云欲开时又不开，问天觅阵好风催。\n雨无多落泥偏滑，溪不胜深岸故颓。",
        "dynasty": "宋",
        "collection_info": null
    },
    {
        "title": "插秧歌",
        "author": "杨万里",
        "content": "田夫抛秧田妇接，小儿拔秧大儿插。\n笠是兜鍪蓑是甲，雨从头上湿到胛。\n唤渠朝餐歇半霎，低头折腰只不答。\n秧根未牢莳未匝，照管鹅儿与雏鸭。",
        "dynasty": "宋",
        "collection_info": null
    },
    {
        "title": "明发平坦市",
        "author": "杨万里",
        "content": "花霏滋晓寒，叶咔新野听。\n万象宿雨余，洁斋无欠浄。\n霁曦耿欲吐，远峰忽復暝。\n林庐居者谁，户与碧山映。\n蔷薇上木末，不架得初性。\n彼卧晏未兴，我征漂靡定。\n悁然怀吾庐，花竹幽更盛。\n兹焉独足羡，自视不差胜。\n顾瞻江之西，心速路逾夐。\n似闻前溪水，尽还旧沙径。",
        "dynasty": "宋",
        "collection_info": null
    },
    {
        "title": "晨炊江山县驿",
        "author": "杨万里",
        "content": "闻道常山水壮哉，问途何惜小纡回。\n平生不到江山县，临老须教作一来。",
        "dynasty": "宋",
        "collection_info": null
    },
    {
        "title": "过景星山山顶一石孤立又名突星山",
        "author": "杨万里",
        "content": "山头孤立玉竛𥪁，天上何年堕景星。\n四面万峰非不峻，如何只是一峰青。",
        "dynasty": "宋",
        "collection_info": null
    },
    {
        "title": "江山道中蚕麦大熟三首  其一",
        "author": "杨万里",
        "content": "衢信中央两尽头，蚕麰今岁十分收。\n穗初黄后枝无绿，不但麦秋桑亦秋。",
        "dynasty": "宋",
        "collection_info": null
    },
    {
        "title": "江山道中蚕麦大熟三首  其二",
        "author": "杨万里",
        "content": "黄云割露几肩归，紫玉炊香一饭肥。\n却破麦田秧晚稻，未教水牯卧斜晖。",
        "dynasty": "宋",
        "collection_info": null
    },
    {
        "title": "江山道中蚕麦大熟三首  其三",
        "author": "杨万里",
        "content": "新晴户户有欢颜，晒茧摊丝立地干。\n却遣缲车声独怨，今年不及去年闲。",
        "dynasty": "宋",
        "collection_info": null
    },
    {
        "title": "午憩二首  其一",
        "author": "杨万里",
        "content": "嫩绿桐阴夹道遮，烂红野果压枝斜。\n日烘细草香无价，况有三枝两朶花。",
        "dynasty": "宋",
        "collection_info": null
    },
    {
        "title": "午憩二首  其二",
        "author": "杨万里",
        "content": "晴边雨后麦秋时，风色轻轻日色微。\n已隔深溪仍蘸水，却教人折野蔷薇。",
        "dynasty": "宋",
        "collection_info": null
    },
    {
        "title": "过髦塘渡",
        "author": "杨万里",
        "content": "雪浪无坚岸，金沙有退痕。\n断桥犹半板，漱树欲枯根。\n为问新来涨，今年第几番。\n昨来愁此渡，已济不堪论。",
        "dynasty": "宋",
        "collection_info": null
    },
    {
        "title": "江郎峰三石山在江山县南三十五里礼贤镇望之极正里人又呼为郎峰",
        "author": "杨万里",
        "content": "走徧名山脚不停，见渠令我眼偏明。\n郎峰好处端何似，笋剥三竿紫水精。",
        "dynasty": "宋",
        "collection_info": null
    },
    {
        "title": "轿中望泛仙山",
        "author": "杨万里",
        "content": "上却篮舆卷却帘，晓寒旋索熟衣添。\n孤松已自三千丈，更在仙山第一尖。",
        "dynasty": "宋",
        "collection_info": null
    },
    {
        "title": "度小桥",
        "author": "杨万里",
        "content": "危桥度中半，深溪动人心。\n欲返业至此，将进眩下临。\n已涉尚回顾，溪水知几深。\n谁能大此桥，以安往来人。",
        "dynasty": "宋",
        "collection_info": null
    },
    {
        "title": "小憩二龙争珠盖两长岭夹一圜峰故名自此出官路入山路云",
        "author": "杨万里",
        "content": "田路直復萦，肩舆斜还正。\n如何晴三日，犹自滑一径。\n缺岸有危践，方轸无稳兴。\n不跌先独惊，稍坦深自庆。\n肯信坐者安，不及行者病。\n昨来九轨涂，可思不可更。\n忽逢两苍虬，争此一照乘。\n颇欲问故老，双争谁孤胜。\n水声乱人语，一辞无真听。\n轻风泛秧畴，众绿久未定。\n崎岖从此始，辛苦何时竟。",
        "dynasty": "宋",
        "collection_info": null
    },
    {
        "title": "早炊杨家塘",
        "author": "杨万里",
        "content": "枯树藤为叶，遥峰石作鬟。\n如何每行路，不劝自加餐。\n浙界残零处，江东咫尺间。\n炊烟恋茅店，飞出却飞还。",
        "dynasty": "宋",
        "collection_info": null
    },
    {
        "title": "四月四日午初出浙东界入信州永丰界",
        "author": "杨万里",
        "content": "外面千峰合，中间一径通。\n日光自摇水，天静本无风。\n村酒渟春绿，林花倦午红。\n莫欺山堠子，知我入江东。",
        "dynasty": "宋",
        "collection_info": null
    },
    {
        "title": "过苏岩",
        "author": "杨万里",
        "content": "仰望苍岩高更深，岩中佳处着禅林。\n琼泉万仞峰头落，一滴泉声一醒心。",
        "dynasty": "宋",
        "collection_info": null
    },
    {
        "title": "松阴小憩",
        "author": "杨万里",
        "content": "不但先生倦不苏，仆夫也自要人扶。\n青松数了还重数，只是从前八九株。",
        "dynasty": "宋",
        "collection_info": null
    },
    {
        "title": "宿灵鹫禅寺二首  其一",
        "author": "杨万里",
        "content": "暑中带汗入山中，霜满风篁雪满松。\n只是山寒清到骨，也无霜雪也无风。",
        "dynasty": "宋",
        "collection_info": null
    },
    {
        "title": "宿灵鹫禅寺二首  其二",
        "author": "杨万里",
        "content": "初疑夜雨忽朝晴，乃是山泉终夜鸣。\n流到前溪无半语，在山做得许多声。",
        "dynasty": "宋",
        "collection_info": null
    },
    {
        "title": "初五日晓寒浙人谓之蚕寒盖麦秋寒也",
        "author": "杨万里",
        "content": "岁岁春寒欲去时，麦牵蚕惹不教归。\n早知今晓犹差冷，未肯疎它旧夹衣。",
        "dynasty": "宋",
        "collection_info": null
    },
    {
        "title": "道傍小憩观物化",
        "author": "杨万里",
        "content": "蝴蝶新生未解飞，鬚拳粉湿睡花枝。\n后来借得风光力，不记如痴似醉时。",
        "dynasty": "宋",
        "collection_info": null
    },
    {
        "title": "山行",
        "author": "杨万里",
        "content": "山行两日厌荒凉，田少山多多更长。\n一望不曾亏碧草，半分何似借青秧。",
        "dynasty": "宋",
        "collection_info": null
    },
    {
        "title": "晨炊玉田闻鶑观鹭二首  其一",
        "author": "杨万里",
        "content": "晓寒顾影惜金衣，着意听时不肯啼。\n飞入柳阴多去处，数声只许落花知。",
        "dynasty": "宋",
        "collection_info": null
    },
    {
        "title": "晨炊玉田闻鶑观鹭二首  其二",
        "author": "杨万里",
        "content": "清溪欲下影先翻，隻鹭还将双鹭看。\n绿玉胫长聊试浅，素琼裳冷不禁寒。",
        "dynasty": "宋",
        "collection_info": null
    },
    {
        "title": "过石磨岭岭皆创为田直至其顶",
        "author": "杨万里",
        "content": "翠带千镮束翠峦，青梯万级搭青天。\n长淮见说田生棘，此地都将岭作田。",
        "dynasty": "宋",
        "collection_info": null
    },
    {
        "title": "将至永丰县",
        "author": "杨万里",
        "content": "清和天气半阴晴，下轿携筇取次行。\n不奈永丰山色好，云窥雾看未分明。",
        "dynasty": "宋",
        "collection_info": null
    },
    {
        "title": "永丰驿逢故人赵伯庭过叔",
        "author": "杨万里",
        "content": "同官赣水总青春，消息中间两不闻。\n道我未衰君莫戏，不须看我只看君。",
        "dynasty": "宋",
        "collection_info": null
    },
    {
        "title": "出永丰县西石桥上闻子规二首  其一",
        "author": "杨万里",
        "content": "花愁月恨只长啼，雨夕风晨不住飞。\n自出锦江归未得，至今犹劝别人归。",
        "dynasty": "宋",
        "collection_info": null
    },
    {
        "title": "出永丰县西石桥上闻子规二首  其二",
        "author": "杨万里",
        "content": "怨笛哀筝总不如，一声声彻九天虚。\n若逢雨夜如何听，幸得花时莫管渠。",
        "dynasty": "宋",
        "collection_info": null
    },
    {
        "title": "入上饶界道中野酴醾盛开二首  其一",
        "author": "杨万里",
        "content": "千朶齐开雪面皮，一芽初长紫兰枝。\n一芽来岁还千朶，谁见开花似雪时。",
        "dynasty": "宋",
        "collection_info": null
    },
    {
        "title": "入上饶界道中野酴醾盛开二首  其二",
        "author": "杨万里",
        "content": "走上松梢绕却它，为它满插一头花。\n未论似得酴醾否，且是幽香野得些。",
        "dynasty": "宋",
        "collection_info": null
    },
    {
        "title": "憩冷水村道傍榴花初开",
        "author": "杨万里",
        "content": "蒨罗绉薄剪熏风，已自花明蔕亦同。\n不肯染时轻着色，却将密绿护深红。",
        "dynasty": "宋",
        "collection_info": null
    },
    {
        "title": "晚云酿雨二首  其一",
        "author": "杨万里",
        "content": "昨来一雨断人行，恰则晴时云又生。\n梅月如何休得雨，麦秋却是要它晴。",
        "dynasty": "宋",
        "collection_info": null
    },
    {
        "title": "晚云酿雨二首  其二",
        "author": "杨万里",
        "content": "只消旧雨已惊心，莫遣新晴更作阴。\n路转绿荷仍翠柳，眼随白鸟度青林。",
        "dynasty": "宋",
        "collection_info": null
    },
    {
        "title": "诗情",
        "author": "杨万里",
        "content": "只要琱诗不要名，老来也復减诗情。\n虚名满世真何用，更把虚名赚后生。",
        "dynasty": "宋",
        "collection_info": null
    },
    {
        "title": "四月十三日度鄱阳湖",
        "author": "杨万里",
        "content": "泊舟番君湖，风雨至夜半。\n求济敢自必，苟安固所愿。\n孤愁知无益，暂忍復永叹。\n夜久忽自睡，倦极不知旦。\n舟人呼我起，顺风不容缓。\n半篙已湖心，一叶恰镜面。\n仰见云衣开，侧视帆腹满。\n天如瑠璃钟，下覆水晶椀。\n波光金汁泻，日影银柱贯。\n康山杯中蛭，庐阜帆前幔。\n豁然地无蔕，渺若海不岸。\n是身若虚空，御气游汗漫。\n初忧触危涛，不意拾奇观。\n近岁六暄凉，此水三往返。\n未涉每不宁，既济辄復玩。\n游倦当自归，非为猿鹤怨。",
        "dynasty": "宋",
        "collection_info": null
    },
    {
        "title": "已至湖尾望见西山三首  其一",
        "author": "杨万里",
        "content": "好风稳送五湖船，万顷银涛半霎间。\n已入江西犹未觉，忽然对面是西山。",
        "dynasty": "宋",
        "collection_info": null
    },
    {
        "title": "已至湖尾望见西山三首  其二",
        "author": "杨万里",
        "content": "芦荻中间一港深，蒌蒿如柱不成簪。\n正愁半日无村落，远有人家在树林。",
        "dynasty": "宋",
        "collection_info": null
    },
    {
        "title": "已至湖尾望见西山三首  其三",
        "author": "杨万里",
        "content": "千里都无半点山，如何敢望有人烟。\n不教远树遮拦却，芦荻生来直到天。",
        "dynasty": "宋",
        "collection_info": null
    },
    {
        "title": "送乡余文明劝之以归",
        "author": "杨万里",
        "content": "一别高人又十年，霜筋雪骨健依然。\n席门未害车多辙，斗酒尚能诗百篇。\n苍狗白衣俱昨梦，长庚孤月自青天。\n故山松菊平安在，何日归欤解钓船。",
        "dynasty": "宋",
        "collection_info": null
    },
    {
        "title": "送王季山主簿省觐枢府",
        "author": "杨万里",
        "content": "六馆名流王季山，十年风雨短檠寒。\n不曾文字饶羣子，勉为庭闱就一官。\n伯也腾身紫极上，叔兮着眼白云端。\n会当再奏河东赋，姓字从头揭牓看。",
        "dynasty": "宋",
        "collection_info": null
    },
    {
        "title": "豫章光华馆苦雨",
        "author": "杨万里",
        "content": "阻水水不退，苦雨雨不收。\n天不遣人行，我岂愿此留。\n客间亦何娱，胜践或销忧。\n西山天下奇，东湖尘外幽。\n驾言欲一往，雨湿且復休。\n怀哉滕王阁，咫尺城南陬。\n举武便可至，登临亦无由。\n平陆幻成海，高屋瞬失楼。\n南浦水正长，何时放归舟。",
        "dynasty": "宋",
        "collection_info": null
    },
    {
        "title": "叶教授镐乃翁致政一百三岁屡加封仍锡朱银取告命之词名其堂曰介寿",
        "author": "杨万里",
        "content": "兰玉初攀桂，朱银降自天。\n堂中有一老，物外百三年。\n紫诰行充栋，霜毛尽满颠。\n仁人元自寿，端不羡臞仙。",
        "dynasty": "宋",
        "collection_info": null
    },
    {
        "title": "秋虫",
        "author": "杨万里",
        "content": "蝉哀落日恰纔收，蛩怨黄昏正未休。\n催得世人头总白，不知替得二虫愁。",
        "dynasty": "宋",
        "collection_info": null
    },
    {
        "title": "病中感秋时初丧寿佺子",
        "author": "杨万里",
        "content": "临晓睡偏重，不知窗已明。\n高梧下清露，宿鸟有寒声。\n愁岂关鬚事，秋来添雪茎。\n病身仍哭子，併作老来情。",
        "dynasty": "宋",
        "collection_info": null
    },
    {
        "title": "秋热二首  其一",
        "author": "杨万里",
        "content": "多难幽怀惨不舒，秋风残暑扫难除。\n一生最怕西窗日，长是酴醾架子疎。",
        "dynasty": "宋",
        "collection_info": null
    },
    {
        "title": "秋热二首  其二",
        "author": "杨万里",
        "content": "年年极暑与秋期，日日秋阳在暮时。\n我自愁吟无意思，蝉声移近入檐枝。",
        "dynasty": "宋",
        "collection_info": null
    },
    {
        "title": "夜坐",
        "author": "杨万里",
        "content": "夜永留清坐，诗臞称病容。\n溪鸣风处竹，月湿露中松。\n喜事何曾梦，灯花诳杀侬。\n欲归归已得，归得却无悰。",
        "dynasty": "宋",
        "collection_info": null
    },
    {
        "title": "中秋病中不饮二首后一首用辘轳体  其一",
        "author": "杨万里",
        "content": "去年两浙浙西州，今夕南溪溪上头。\n满着玻瓈一盆水，洗开玉镜十分秋。\n病来不饮非无酒，老去追驩总是愁。\n自笑独醒仍苦咏，枯肠雷转不禁搜。",
        "dynasty": "宋",
        "collection_info": null
    },
    {
        "title": "中秋病中不饮二首后一首用辘轳体  其二",
        "author": "杨万里",
        "content": "无风无雨併无云，今岁中秋尽十分。\n毕竟冰轮谁为转，碾穿玉宇不生痕。\n坐看儿辈纷然饮，也遣先生半欲醺。\n自是清樽负明月，不关明月负清樽。",
        "dynasty": "宋",
        "collection_info": null
    },
    {
        "title": "中秋月长句",
        "author": "杨万里",
        "content": "西山走下丹砂丸，东山飞上黄金盘。\n径从碧海昇青天，半湿尚带波涛痕。\n初辉淡淡寒不动，月华犹轻桂华重。\n黄罗团扇暗花纹，蹙金突起双龙凤。\n须臾正面天中央，银钲退尽向来黄。\n干坤镕入冰壶裏，万象都无只有光。\n平生爱月爱今夕，古人与我同此癖。\n去年中秋天漆黑，今年中秋月雪白。\n先生旧不论升斗，近来畏病不饮酒。\n月下醒眼搔白首，明年月似今宵否。",
        "dynasty": "宋",
        "collection_info": null
    },
    {
        "title": "秋雨初霁",
        "author": "杨万里",
        "content": "松竹阴寒分外苍，芭蕉花湿梦中香。\n抽身朱墨尘埃裏，入眼山林气味长。\n今日更无秋热去，晓晴犹带雨余凉。\n却将白髮三千丈，缲作霜丝补锦囊。",
        "dynasty": "宋",
        "collection_info": null
    },
    {
        "title": "子上弟折赠木犀数枝走笔谢之",
        "author": "杨万里",
        "content": "我家殊未有秋色，君家先得秋消息。\n西风夜入小池塘，木犀漏洩月中香。\n一粒粟中香万斛，君看一梢几金粟。\n门前双桂更作门，路人知是幽人屋。\n数枝寄我开愁眉，欲状黄香无好诗。\n君到广寒折一枝，香无两般君自知。",
        "dynasty": "宋",
        "collection_info": null
    },
    {
        "title": "西斋旧无竹予归自毗陵斋前忽有竹满庭盖墙外之竹迸逸而生此也喜而赋之",
        "author": "杨万里",
        "content": "平生取友孤竹君，馆之山崦与卜邻。\n风衿月佩霜雪身，只谈风节不论文。\n我开西斋对清润，每嫌隔窗不相近。\n别来桃李一再花，我长在外君在家。\n归来西斋挂窗处，此君忽在窗前住。\n绕墙检校无来路，此君来路从何许。\n向来先生初出去，遣猿看墙鹤看户。\n如何鹤睡眼未开，此君一夜过墙来。\n明朝穉子满庭砌，豹文玉骨龙苗裔。\n春风吹堕锦衣裳，仰看青士冠剑长。\n先生岂惜窗前地，与君同醒復同醉。",
        "dynasty": "宋",
        "collection_info": null
    },
    {
        "title": "病后觉衰",
        "author": "杨万里",
        "content": "病着初无恼，安来始觉衰。\n人谁长健底，老有顿来时。\n山意凄寒日，秋光染瘦诗。\n小松能许劣，学我弄吟髭。",
        "dynasty": "宋",
        "collection_info": null
    },
    {
        "title": "昨日访子上不遇裴回庭砌观木犀而归再以七言乞数枝",
        "author": "杨万里",
        "content": "昨携儿辈扣云关，绕遍岩花恣意看。\n苔砌落深金布地，水沉烝透粟堆盘。\n寄诗北阮赊秋色，供我西窗当晚餐。\n小朶出丛须折却，莫教折破碧团栾。",
        "dynasty": "宋",
        "collection_info": null
    },
    {
        "title": "芭蕉三首  其一",
        "author": "杨万里",
        "content": "骨相玲珑透八窗，花头倒挂紫荷香。\n绕身无数青罗扇，风不来时也不凉。",
        "dynasty": "宋",
        "collection_info": null
    },
    {
        "title": "芭蕉三首  其二",
        "author": "杨万里",
        "content": "萧萧洒洒復婷婷，一半风流一半清。\n不为暑窗添午荫，却来愁枕作秋声。",
        "dynasty": "宋",
        "collection_info": null
    },
    {
        "title": "芭蕉三首  其三",
        "author": "杨万里",
        "content": "檐牙窗额两三株，只欠王维画雪图。\n开卷不题元字脚，碧窗圜蜡有如无。",
        "dynasty": "宋",
        "collection_info": null
    },
    {
        "title": "拒霜花",
        "author": "杨万里",
        "content": "木蕖何似水芙蕖，同箇声名各自都。\n风露商量借膏沐，燕脂深浅入肌肤。\n唤回春色秋光裏，饶得红妆翠盖无。\n字曰拒霜浑不恶，却愁霜重要人扶。",
        "dynasty": "宋",
        "collection_info": null
    },
    {
        "title": "不寐四首  其一",
        "author": "杨万里",
        "content": "老来只愿酒难醒，酒力纔醒梦便惊。\n露滴新寒欺病骨，宦游如梦记平生。\n深山五鼓鸡吹角，落月一窗鹅打更。\n等待晓光琱好句，晓光未白句先成。",
        "dynasty": "宋",
        "collection_info": null
    },
    {
        "title": "不寐四首  其二",
        "author": "杨万里",
        "content": "非关枕上爱哦诗，聊復销愁片子时。\n老眼强眠终不梦，空肠暗响诉长饥。\n翻来覆去体都痛，乍暗忽明灯为谁。\n只道昼长无那着，夜长难奈不曾知。",
        "dynasty": "宋",
        "collection_info": null
    },
    {
        "title": "不寐四首  其三",
        "author": "杨万里",
        "content": "暗虫夜啼不肯停，直从黄昏啼到明。\n不知讨论底事着，为復怨嗟谁子生。\n至竟通宵千万语，真实只是两三声。\n唧唧唧唧復唧唧，此外何言君试听。",
        "dynasty": "宋",
        "collection_info": null
    },
    {
        "title": "不寐四首  其四",
        "author": "杨万里",
        "content": "初闻一犬两犬声，次第远近鸡都鸣。\n今夕明朝何日了，南村北巷几人行。\n忽思春雨宿茅店，最苦仆夫催去程。\n是时懒起惜残睡，如今不眠愁独醒。",
        "dynasty": "宋",
        "collection_info": null
    },
    {
        "title": "寄题保静庵",
        "author": "杨万里",
        "content": "洙泗九渊閟玄珠，没人下取龙怒鬚。\n迂叟勃兴章甫徒，刺手一探珠炯如。\n正心保躬四颗余，一颗光照千乘车。\n艮斋竖起麈拂子，保静居士一笑喜。\n试着此珠狂波底，波自拍天珠在水。\n江南江北起秋风，庵前庵后吹霜松。\n居士焚香于其中，手挥五絃送归鸿。",
        "dynasty": "宋",
        "collection_info": null
    },
    {
        "title": "戏题常州草虫枕屏",
        "author": "杨万里",
        "content": "黄蜂作歌紫蝶舞，蜻蜓蚱蜢如风雨。\n先生昼眠纸帐温，无那此辈喧梦魂。\n眼中了了华胥国，蜂催蝶唤到不得。\n觉来忽见四摺屏，野花红白野草青。\n勾引飞虫作许声，何缘先生睡不惊。",
        "dynasty": "宋",
        "collection_info": null
    },
    {
        "title": "子上持豫章画扇其上牡丹三株黄白相间盛开一猫将二子戏其旁",
        "author": "杨万里",
        "content": "暄风暖景政春迟，开尽好花人未知。\n输与狸奴得春色，牡丹香裏弄双儿。",
        "dynasty": "宋",
        "collection_info": null
    },
    {
        "title": "和李与贤投赠之韵",
        "author": "杨万里",
        "content": "云海不教鹏怒飞，玉阶也合凤来仪。\n如何天下李元礼，未遇人间钟子期。\n夜诵子虚无路达，梦生春草只心知。\n愿君更奏三千牍，金榜青衫染柳丝。",
        "dynasty": "宋",
        "collection_info": null
    },
    {
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其一",
        "author": "杨万里",
        "content": "玉壶冰段露金茎，未抵闲居五咏清。\n休道曹诗成七步，不须三步已诗成。",
        "dynasty": "宋",
        "collection_info": null
    },
    {
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其二",
        "author": "杨万里",
        "content": "山似剡溪溪似油，人如诗句句如秋。\n无边春裏花饶笑，有底忙时草唤愁。",
        "dynasty": "宋",
        "collection_info": null
    },
    {
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其三",
        "author": "杨万里",
        "content": "溪上新桥是凤林，残风剩雨做秋阴。\n先生小试南风手，写得一川山水音。",
        "dynasty": "宋",
        "collection_info": null
    },
    {
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其四",
        "author": "杨万里",
        "content": "见说幽居绕万松，栽梅能白杏能红。\n人行剡曲溪山裏，家住辋川图画中。",
        "dynasty": "宋",
        "collection_info": null
    },
    {
        "title": "李与贤来访自言所居幽胜甚似剡溪因以似剡名其庵出闲居五咏因次其韵五首  其五",
        "author": "杨万里",
        "content": "漫浪江湖天一方，故人不见两三霜。\n对床说尽平生话，黄叶声中秋夜长。",
        "dynasty": "宋",
        "collection_info": null
    },
    {
        "title": "寄题李与贤似剡庵",
        "author": "杨万里",
        "content": "四明狂客一茅屋，敕赐剡川纔一曲。\n安福诗人李与贤，大书似剡山扉前。\n我曾着脚勾践国，奉诏昭陵省松柏。\n是时八月欲半头，镜湖不是人间秋。\n稽山影落水精阙，荷花露滴波中月。\n季真茅屋荒苍苔，古木哀猿啼禹穴。\n今君结屋阿那边，疋似剡川若箇言。\n我到剡川君未到，似和不似然不然。\n君不见兴公旧草天台赋，元不曾识天台路。\n一俛仰间已再升，何用瘦藤与芒屦。",
        "dynasty": "宋",
        "collection_info": null
    },
    {
        "title": "试蜀中梁杲桐烟墨书玉板纸",
        "author": "杨万里",
        "content": "木犀煮泉漱寒齿，残滴更将添砚水。\n子规乡裏桐花烟，浣花溪头琼叶纸。\n先生老去怯苦吟，琢无肝肺呕无心。\n芙蓉在左木犀右，漫与七言真藉手。\n秋光一点入骨清，有笔如椽描不就，先生不瘦教谁瘦。",
        "dynasty": "宋",
        "collection_info": null
    },
    {
        "title": "蕙花初开五言",
        "author": "杨万里",
        "content": "幽人非爱山，出山将何之。\n山居种兰蕙，岁寒久当知。\n初艺止百亩，余地惜奚为。\n先生无广居，千岩一茅茨。\n四面祇艺蕙，中间纔置锥。\n锐绿纷宿丛，修紫擢幼枝。\n孤榦八九花，一花破初蕤。\n西风澹无味，微度成香吹。\n灯梦得幽馥，月写传静姿。\n我欲掇芳英，和露充晨炊。\n眷然恻不忍，环翫自忘饥。\n岂无众花草，不愿秋不迟。\n种时乱不择，岁晚悔可追。",
        "dynasty": "宋",
        "collection_info": null
    },
    {
        "title": "木犀落尽有感二首  其一",
        "author": "杨万里",
        "content": "一岁秋香又一空，落英顦顇怨西风。\n开时占断西风晓，岂念荷花脱病红。",
        "dynasty": "宋",
        "collection_info": null
    },
    {
        "title": "木犀落尽有感二首  其二",
        "author": "杨万里",
        "content": "姮娥收去广寒秋，太息花中无此流。\n花品已高香更绝，却缘韵胜得清愁。",
        "dynasty": "宋",
        "collection_info": null
    },
    {
        "title": "秋蝇",
        "author": "杨万里",
        "content": "秋蝇知我政哦诗，得得缘眉復入髭。\n欲打群飞还歇去，风光乞与几多时。",
        "dynasty": "宋",
        "collection_info": null
    },
    {
        "title": "白鱼羹戏题",
        "author": "杨万里",
        "content": "秋水寒鱼白锦鳞，姜花枨实献芳辛。\n东坡玉糁真穷相，得似先生此味珍。",
        "dynasty": "宋",
        "collection_info": null
    },
    {
        "title": "松声",
        "author": "杨万里",
        "content": "哦诗口角恰微鸣，唤得风从月胁生。\n端为先生醒醉耳，绕山搜出万松声。",
        "dynasty": "宋",
        "collection_info": null
    },
    {
        "title": "寄题邵武张汉杰运干万卷楼",
        "author": "杨万里",
        "content": "书生都将命乞书，愿身化作蠹书鱼。\n蠹鱼生得针来大，日啖银鈎三万箇。\n书生一腹无十围，经炊史酌不曾饥。\n君家一编本黄石，积书至今与山齐。\n玉川搜肠纔一半，邺侯插架端无羡。\n如何万卷楼上人，却去黄鹤楼前作宾赞。",
        "dynasty": "宋",
        "collection_info": null
    },
    {
        "title": "戏笔二首  其一",
        "author": "杨万里",
        "content": "野菊荒苔各铸钱，金黄铜绿两争妍。\n天公支与穷诗客，只买清愁不买田。",
        "dynasty": "宋",
        "collection_info": null
    },
    {
        "title": "戏笔二首  其二",
        "author": "杨万里",
        "content": "哦诗只道更无题，物物秋来总是诗。\n着意染鬚玄尚白，梳头得蝨素成缁。",
        "dynasty": "宋",
        "collection_info": null
    },
    {
        "title": "饭罢散策遇细雨二首  其一",
        "author": "杨万里",
        "content": "秋暄团扇尚堪携，病脚朝来健似飞。\n偶到溪头晴唤出，未穷山顶雨催归。",
        "dynasty": "宋",
        "collection_info": null
    },
    {
        "title": "饭罢散策遇细雨二首  其二",
        "author": "杨万里",
        "content": "极知秋旱已难医，所喜阴云忽四垂。\n毕竟不成檐半滴，辛勤枉费雨千丝。",
        "dynasty": "宋",
        "collection_info": null
    },
    {
        "title": "重九日雨仍菊花未开用辘轳体",
        "author": "杨万里",
        "content": "良辰巧与赏心违，四者能并自古稀。\n恰则今年重九日，也无黄菊两三枝。\n闭门幸免吹乌帽，有酒何须望白衣。\n政坐满城风雨句，平生不喜老潘诗。",
        "dynasty": "宋",
        "collection_info": null
    },
    {
        "title": "西斋睡起",
        "author": "杨万里",
        "content": "小睡西斋听雨凉，竹鸡声裏梦难长。\n开门山色都争入，只放青苍一册方。",
        "dynasty": "宋",
        "collection_info": null
    },
    {
        "title": "读陈蕃传",
        "author": "杨万里",
        "content": "仲举高谈亦壮哉，白头狼狈只堪哀。\n枉教一室尘如积，天下何曾扫得来。",
        "dynasty": "宋",
        "collection_info": null
    },
    {
        "title": "铜雀砚",
        "author": "杨万里",
        "content": "摸索陶泓不忍研，阿瞒故物尚依然。\n浪传铜雀檐间瓦，恐是金鳬海底砖。",
        "dynasty": "宋",
        "collection_info": null
    },
    {
        "title": "黄雀食新二首  其一",
        "author": "杨万里",
        "content": "鹅黄染线织秋衣，杨柳吹绵细细披。\n诗债被渠浑索尽，醉乡邀我不容归。",
        "dynasty": "宋",
        "collection_info": null
    },
    {
        "title": "黄雀食新二首  其二",
        "author": "杨万里",
        "content": "侯门信口总称珍，只见陈人不见新。\n三日荔枝香味变，况开醤瓿拂蛛尘。",
        "dynasty": "宋",
        "collection_info": null
    },
    {
        "title": "夜寒独觉",
        "author": "杨万里",
        "content": "儿啼惊觉梦中身，恰则华胥政问津。\n脚到五更偏作冷，老来万事不如人。\n若无窗月谁相伴，听尽鸡声不肯晨。\n尚有布衾寒似铁，无衾似铁始言贫。",
        "dynasty": "宋",
        "collection_info": null
    },
    {
        "title": "雨晴得毗陵故旧书",
        "author": "杨万里",
        "content": "雀声只喜晚晴新，不管畦蔬雨未匀。\n日与山光弄秋色，风将竹影扫窗尘。\n多时浙右无消息，忽有书来问老人。\n知我近来头白尽，寒暄语外更情亲。",
        "dynasty": "宋",
        "collection_info": null
    },
    {
        "title": "忧患感叹二首  其一",
        "author": "杨万里",
        "content": "醉裏还多感，醒来却更愁。\n醉醒都不是，愁感几时休。",
        "dynasty": "宋",
        "collection_info": null
    },
    {
        "title": "忧患感叹二首  其二",
        "author": "杨万里",
        "content": "老去情怀已不胜，愁边灾患更相仍。\n胸中莫着伤心事，东处销时西处生。",
        "dynasty": "宋",
        "collection_info": null
    },
    {
        "title": "霜晓",
        "author": "杨万里",
        "content": "荒荒瘦日作秋晖，稍稍微暄破晓霏。\n只有江枫偏得意，夜挼霜水染红衣。",
        "dynasty": "宋",
        "collection_info": null
    },
    {
        "title": "寄题萧邦怀步芳园",
        "author": "杨万里",
        "content": "群鶑乱飞春昼长，极目千里春草香。\n幽人自煮蟹眼汤，茶瓯影裏见山光。\n欣然药囿聊步屧，戏随蜜蜂与蝴蝶。\n杨花糁径白于雪，桃花夹径红于襭。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其一",
        "author": "杨万里",
        "content": "晚饮西邻大阮家，天风吹雪入檐牙。\n呼僮浄扫青苔地，莫遣纤尘涴玉花。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其二",
        "author": "杨万里",
        "content": "长廊尽处绕梅行，过尽风声得雪声。\n醉裏不愁飘湿面，自舒翠袖点琼英。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其三",
        "author": "杨万里",
        "content": "老子那知鬓脚凋，忍寒拚命看珠跳。\n却嫌地暖无冰冻，恰则飞来恰则销。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其四",
        "author": "杨万里",
        "content": "梅花得雪更清妍，折入灯前细捻看。\n下却珠帘教到地，横枝太瘦不禁寒。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其五",
        "author": "杨万里",
        "content": "雪政飞时梅政开，倩人和雪折庭梅。\n莫教颤脱梢头雪，千万轻轻折取来。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其六",
        "author": "杨万里",
        "content": "急雪穿帘绕蜡灯，梅花微笑古铜瓶。\n朔风恶剧惊人杀，吹倒琉璃六曲屏。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其七",
        "author": "杨万里",
        "content": "南烹北果聚君家，象箸冰盘物物佳。\n只有蔗霜分不得，老夫自要嚼梅花。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其八",
        "author": "杨万里",
        "content": "不是今宵雪不清，只愁清杀老书生。\n不知落得几多雪，做尽北风无限声。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其九",
        "author": "杨万里",
        "content": "酒香端的似梅无，小摘梅花浸酒壶。\n莫遣南枝独醒着，一杯聊劝雪肌肤。",
        "dynasty": "宋",
        "collection_info": null
    },
    {
        "title": "庆长叔招饮一杯未釂雪声璀然即席走笔赋十诗  其一○",
        "author": "杨万里",
        "content": "燕宁轩裏集羣仙，薄宦归来又两年。\n梅影舞风风舞雪，劝人何苦怯金船。",
        "dynasty": "宋",
        "collection_info": null
    },
    {
        "title": "糟蟹六言二首  其一",
        "author": "杨万里",
        "content": "霜前不落第二，糟余也復无双。\n一腹金相玉质，两螯明月秋江。",
        "dynasty": "宋",
        "collection_info": null
    },
    {
        "title": "糟蟹六言二首  其二",
        "author": "杨万里",
        "content": "别业抛离水国，失身堕在糟丘。\n莫笑草泥郭索，策勋作醉乡侯。",
        "dynasty": "宋",
        "collection_info": null
    },
    {
        "title": "克信弟坐上赋梅花二首  其一",
        "author": "杨万里",
        "content": "对酒初惊髮半华，折梅还觉兴殊佳。\n如何屋角西南月，只照梢头一两花。\n自是向来香寂寞，不须更道影横斜。\n北枝别有春无价，和靖何曾觅得些。",
        "dynasty": "宋",
        "collection_info": null
    },
    {
        "title": "克信弟坐上赋梅花二首  其二",
        "author": "杨万里",
        "content": "月波成露露成霜，借与南枝作淡妆。\n寒入玉衣灯下薄，春撩雪骨酒边香。\n却于老树半枯处，忽走一梢如许长。\n道是疎花不解语，伴人醒醉替人狂。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 糟蟹",
        "author": "杨万里",
        "content": "横行湖海浪生花，糟粕招邀到酒家。\n酥片满螯凝作玉，金穰镕腹未成沙。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 牛尾狸",
        "author": "杨万里",
        "content": "琼瑶风骨褐衣裘，野果初红玉露秋。\n僧孺唤渠登榜尾，季狸只合隠山头。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 蔊菜",
        "author": "杨万里",
        "content": "齑臼文辞粲受辛，子牙为祖芥为孙。\n劝君莫谒独醒客，只谒高阳社裏人。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 蜜金橘",
        "author": "杨万里",
        "content": "风餐露饮橘洲仙，胸次清于月样圜。\n侠客偶遗金弹子，蜂王捻作菊花钿。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 藕",
        "author": "杨万里",
        "content": "荷衣芰制雪为容，家住云烟太华峰。\n外面看来真璞玉，胸中琱出许玲珑。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 人面子",
        "author": "杨万里",
        "content": "喜时能笑醉能歌，眉映青山眼映波。\n旧日美如潘骑省，只今瘦似病维摩。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 糖霜",
        "author": "杨万里",
        "content": "亦非崖蜜亦非饧，青女吹霜冻作冰。\n透骨清寒轻着齿，嚼成人迹板桥声。",
        "dynasty": "宋",
        "collection_info": null
    },
    {
        "title": "德远叔坐上赋肴核八首 银杏",
        "author": "杨万里",
        "content": "深灰浅火略相遭，小苦微甘韵最高。\n未必鸡头如鸭脚，不妨银杏伴金桃。",
        "dynasty": "宋",
        "collection_info": null
    },
    {
        "title": "送谈命曾南翔二首  其一",
        "author": "杨万里",
        "content": "官职牵人也可怜，老来那更问行年。\n渠侬解事无它语，道我慈亲寿八千。",
        "dynasty": "宋",
        "collection_info": null
    },
    {
        "title": "送谈命曾南翔二首  其二",
        "author": "杨万里",
        "content": "今年见说也无锥，政坐谈天泄密机。\n举世近来憎直语，贵人剩许未为痴。",
        "dynasty": "宋",
        "collection_info": null
    },
    {
        "title": "题孙舜俞府判瑞石图",
        "author": "杨万里",
        "content": "鸡冠山青龟浦碧，松桂捎云三万尺。\n何年星霣化为石，风吹未凝冰玉色。\n仙人擘开光烛天，山下人家夜不眠。\n松花桂子落如雪，飞入石中坚似铁。\n石中种树人不知，石中生树人始奇。\n君不见只今瑞图满四海，骚人诗卷牛腰大。",
        "dynasty": "宋",
        "collection_info": null
    },
    {
        "title": "过周陂江",
        "author": "杨万里",
        "content": "溪暖无冰可得销，清波白石小鱼跳。\n忽逢寸碧翩然起，翡翠惊飞上柳条。",
        "dynasty": "宋",
        "collection_info": null
    },
    {
        "title": "送谈星辰许季升二首  其一",
        "author": "杨万里",
        "content": "许子儒冠怨误身，如今投笔说星辰。\n未须道我何时贵，且道何时子脱贫。",
        "dynasty": "宋",
        "collection_info": null
    },
    {
        "title": "送谈星辰许季升二首  其二",
        "author": "杨万里",
        "content": "连珠合璧转璇霄，也被星家不见饶。\n灾曜元来怯梼杌，福星不是背箪瓢。",
        "dynasty": "宋",
        "collection_info": null
    },
    {
        "title": "纪罗杨二子游南岭石人峰",
        "author": "杨万里",
        "content": "二子同游石人峰，深行翠篠黄茅中。\n初嫌微径无人踪，行到半岭径亦穷。\n来时犹自闻鸡犬，且行且语不觉远。\n上头无梯下无岸，前头难攀后难返。\n黄茅翠篠深復深，忽有笛声出暗林。\n草根一把牛骨骼，血点溅地惊人心。\n二子相看面无色，疾趋山后空王宅。\n野僧闻此叫绝天，拊破禅床椎倒壁。\n荒山岂有吹笛声，乃是卧虎鼻息鸣。\n二子归来向侬说，犹道兹游最清绝。\n兹游清绝岂不佳，二子性命如泥沙。",
        "dynasty": "宋",
        "collection_info": null
    },
    {
        "title": "题黄辰告愚斋",
        "author": "杨万里",
        "content": "圣门如天不可梯，诸子欲以智取之。\n杏坛独立无箇事，只有回愚也大奇。\n吾党少年子黄子，问津陋巷参颜氏。\n只今此事冷如浆，来年八月槐花黄。",
        "dynasty": "宋",
        "collection_info": null
    },
    {
        "title": "寄题万安县刘元袭横秀阁",
        "author": "杨万里",
        "content": "玉簪成阵雪成堆，秀气横空拨不开。\n楚岫苍寒五云外，赣江白写九天来。\n烟销日出皆诗句，月色波声唤梦回。\n早晚携家过高阁，寄诗聊当一枝梅。",
        "dynasty": "宋",
        "collection_info": null
    },
    {
        "title": "廷弼弟座上绝句",
        "author": "杨万里",
        "content": "黄雀初肥入口销，玉醅新熟得春饶。\n主人更恐香无味，沉水龙涎作伴烧。",
        "dynasty": "宋",
        "collection_info": null
    },
    {
        "title": "十二月二十七日大雪中过吉水小盘渡西归三首  其一",
        "author": "杨万里",
        "content": "风卷寒江浪湿天，斜吹乱雪忽平船。\n碧琉璃上琼花裏，独载诗人孟浩然。",
        "dynasty": "宋",
        "collection_info": null
    },
    {
        "title": "十二月二十七日大雪中过吉水小盘渡西归三首  其二",
        "author": "杨万里",
        "content": "腊残滕六不归家，白昼乘风撒玉沙。\n旋种琼田茁瑶草，更栽琪树着银花。",
        "dynasty": "宋",
        "collection_info": null
    },
    {
        "title": "十二月二十七日大雪中过吉水小盘渡西归三首  其三",
        "author": "杨万里",
        "content": "雪吹醉面不知寒，信脚千山与万山。\n天甃琼街三十里，更飞柳絮与君看。",
        "dynasty": "宋",
        "collection_info": null
    },
    {
        "title": "山居雪后二首  其一",
        "author": "杨万里",
        "content": "春近能余几许寒，雪花纔落便销残。\n青松梢上兰根下，犹得三朝两日看。",
        "dynasty": "宋",
        "collection_info": null
    },
    {
        "title": "山居雪后二首  其二",
        "author": "杨万里",
        "content": "一点红尘未敢生，松间雪后政堪行。\n日光半破风微度，时作高林落果声。",
        "dynasty": "宋",
        "collection_info": null
    },
    {
        "title": "庚子正月五日晓过大皋渡二首  其一",
        "author": "杨万里",
        "content": "雾外江山看不真，只凭鸡犬认前村。\n渡船满板霜如雪，印我青鞋第一痕。",
        "dynasty": "宋",
        "collection_info": null
    },
    {
        "title": "庚子正月五日晓过大皋渡二首  其二",
        "author": "杨万里",
        "content": "危沙崩岸欲侵墙，直下清江百尺强。\n过了笋舆元未觉，忽然回首冷思量。",
        "dynasty": "宋",
        "collection_info": null
    },
    {
        "title": "晓雾",
        "author": "杨万里",
        "content": "不知香务湿人鬚，日照鬚端细有珠。\n政是春山眉样翠，被渠淡粉作糊涂。",
        "dynasty": "宋",
        "collection_info": null
    },
    {
        "title": "送胡端明赴召",
        "author": "杨万里",
        "content": "紫泥夜下日星晖，赤舄朝看衮绣归。\n中国如今相司马，四夷见说问非衣。\n金鱼玉带明霜鬓，斗极台符拱太微。\n卫武年龄子仪考，一身双美古来稀。",
        "dynasty": "宋",
        "collection_info": null
    },
    {
        "title": "晚出郡城往值夏谒胡端明泛舟夜归",
        "author": "杨万里",
        "content": "郡城至值夏，两日非宽程。\n奔走岂吾愿，诏书促南征。\n出郭星未已，归棹月已生。\n问人水深浅，舟子喧未应。\n水石代之对，淙然落滩声。\n危峰起夕苍，暗潭生夜清。\n江转风飒至，病肩难隠棱。\n添衣初懒寻，忍寒良不能。\n近城一二里，远岸三四灯。\n望关恐早闭，驱舟祗迟行。\n多情半环月，久矣将西倾。\n欲落且小留，知我要入城。\n月细光未多，大星助之明。\n至舍心未稳，丽谯才一更。",
        "dynasty": "宋",
        "collection_info": null
    },
    {
        "title": "之官五羊过太和县登快阁观山谷石刻赋两绝句呈知县李绅公垂主簿赵蕃昌父  其一",
        "author": "杨万里",
        "content": "阁中陈迹故依然，欲问风流已百年。\n南岸一峰东一塔，自言曾识老诗仙。",
        "dynasty": "宋",
        "collection_info": null
    },
    {
        "title": "之官五羊过太和县登快阁观山谷石刻赋两绝句呈知县李绅公垂主簿赵蕃昌父  其二",
        "author": "杨万里",
        "content": "庐陵山水说西昌，天遣金华印此邦。\n诗本道他将取去，如何遗下一澄江。",
        "dynasty": "宋",
        "collection_info": null
    },
    {
        "title": "题龙舜臣逊志斋",
        "author": "杨万里",
        "content": "龙子辛勤莳纸田，少年笔势已翩翩。\n欲知圣处真消息，不是原夫一两联。",
        "dynasty": "宋",
        "collection_info": null
    },
    {
        "title": "二月一日晓渡太和江三首  其一",
        "author": "杨万里",
        "content": "绿杨接叶杏交花，嫩水新生尚露沙。\n过了春江偶回首，隔江一片好人家。",
        "dynasty": "宋",
        "collection_info": null
    },
    {
        "title": "二月一日晓渡太和江三首  其二",
        "author": "杨万里",
        "content": "晓翠妨人看远山，小风偏入客衣单。\n桃花爱做春寒信，只恐桃花也自寒。",
        "dynasty": "宋",
        "collection_info": null
    },
    {
        "title": "二月一日晓渡太和江三首  其三",
        "author": "杨万里",
        "content": "二月初头春向中，花梢薄日柳梢风。\n折花客子浑无頼，狼藉须教满路红。",
        "dynasty": "宋",
        "collection_info": null
    },
    {
        "title": "晨炊黄宙铺饭后山行",
        "author": "杨万里",
        "content": "山行行得软如绵，急上篮舆睡霎间。\n梦裏只闻人喝道，不知过尽数重山。",
        "dynasty": "宋",
        "collection_info": null
    },
    {
        "title": "宿滩头海智寺",
        "author": "杨万里",
        "content": "平生行路敢求安，便要求安也大难。\n古寺无门更无壁，若教半夜作春寒。",
        "dynasty": "宋",
        "collection_info": null
    },
    {
        "title": "明发海智寺遇雨二首  其一",
        "author": "杨万里",
        "content": "枉教一月费春风，不及朝来细雨功。\n草色染来蓝样翠，桃花洗得肉般红。",
        "dynasty": "宋",
        "collection_info": null
    },
    {
        "title": "明发海智寺遇雨二首  其二",
        "author": "杨万里",
        "content": "可惜新年雨未多，不妨剩与决天河。\n农人皱得眉头破，无水种秧君奈何。",
        "dynasty": "宋",
        "collection_info": null
    },
    {
        "title": "题太和主簿赵昌父思隠堂",
        "author": "杨万里",
        "content": "西昌主簿如禅僧，日餐秋菊嚼春冰。\n西昌官舍如佛屋，一物也无唯有竹。\n俸钱三月不曾支，竹阴过午未晨炊。\n大儿叫怒小儿啼，乃翁对竹方哦诗。\n诗人与竹一样瘦，诗句与竹一样秀。\n故山苍玉摇绿云，月梢风叶最关身。\n劝渠未要思旧隠，且与西昌作好春。",
        "dynasty": "宋",
        "collection_info": null
    },
    {
        "title": "万安道中书事三首  其一",
        "author": "杨万里",
        "content": "玉峰云剥逗斜明，花径泥干得晚行。\n细细一风寒裏暖，时时数点雨中晴。",
        "dynasty": "宋",
        "collection_info": null
    },
    {
        "title": "万安道中书事三首  其二",
        "author": "杨万里",
        "content": "携家满路踏春华，儿女欣欣不忆家。\n骑吏也忘行役苦，一人人插一枝花。",
        "dynasty": "宋",
        "collection_info": null
    },
    {
        "title": "万安道中书事三首  其三",
        "author": "杨万里",
        "content": "桃花薄相点燕脂，输与梨花雪作肌。\n只有垂杨不脂粉，缕金铺翠衬腰支。",
        "dynasty": "宋",
        "collection_info": null
    },
    {
        "title": "万安出郭早行",
        "author": "杨万里",
        "content": "玉花小朶是山矾，香杀行人只欲颠。\n风掠水衣无处去，柳塘着在角头边。",
        "dynasty": "宋",
        "collection_info": null
    },
    {
        "title": "皇恐滩三首  其一",
        "author": "杨万里",
        "content": "两山夹岸走苍龙，未放中间过玉虹。\n只爱当头一峰好，一峰外面更三峰。",
        "dynasty": "宋",
        "collection_info": null
    },
    {
        "title": "皇恐滩三首  其二",
        "author": "杨万里",
        "content": "只愁江水去无还，石打银涛倒上滩。\n道是此滩天下恶，古今放过几樯竿。",
        "dynasty": "宋",
        "collection_info": null
    },
    {
        "title": "皇恐滩三首  其三",
        "author": "杨万里",
        "content": "小烦溪友语阳侯，好遣漂沙盖石头。\n能费奔流多少力，前头幸有一沙洲。",
        "dynasty": "宋",
        "collection_info": null
    },
    {
        "title": "过皂口",
        "author": "杨万里",
        "content": "赣石三百里，春流十八滩。\n路从青壁绝，船到半江寒。\n不是春光好，谁供客子看。\n犹须一尊渌，併遣百忧宽。",
        "dynasty": "宋",
        "collection_info": null
    },
    {
        "title": "宿皂口驿",
        "author": "杨万里",
        "content": "倦投破驿歇征骖，喜见山光政蔚蓝。\n不奈东风无检束，乱吹花片点春衫。",
        "dynasty": "宋",
        "collection_info": null
    },
    {
        "title": "晓过皂口岭",
        "author": "杨万里",
        "content": "夜渡惊滩有底忙，晓攀绝磴更禁当。\n周遭碧嶂无人迹，围入青天小册方。\n半世功名一鸡肋，平生道路九羊肠。\n何时上到梅花岭，北望螺峰半点苍。",
        "dynasty": "宋",
        "collection_info": null
    },
    {
        "title": "道傍小桃",
        "author": "杨万里",
        "content": "吹尽残桃无可残，也无地上落花痕。\n独行寻到青苔处，拾得嫣红一片看。",
        "dynasty": "宋",
        "collection_info": null
    },
    {
        "title": "晨炊皂径",
        "author": "杨万里",
        "content": "问路无多子，驱车半日间。\n行穿崖石古，踏破藓花斑。\n绿语鶑边柳，青眠水底山。\n人家岂无地，争住小溪湾。",
        "dynasty": "宋",
        "collection_info": null
    },
    {
        "title": "步过分水岭",
        "author": "杨万里",
        "content": "路险劳人杀，侬须下轿行。\n石从何代落，蕨傍旧根生。\n古树无今态，幽泉有暗声。\n只言章贡近，犹自两三程。",
        "dynasty": "宋",
        "collection_info": null
    },
    {
        "title": "憩分水岭望乡二首  其一",
        "author": "杨万里",
        "content": "岭头泉眼一涓流，南入虔州北吉州。\n只隔中间些子地，水声滴作两乡愁。",
        "dynasty": "宋",
        "collection_info": null
    },
    {
        "title": "憩分水岭望乡二首  其二",
        "author": "杨万里",
        "content": "岭北泉流分外忙，一声一滴断人肠。\n浪愁出却庐陵界，未入梅山总故乡。",
        "dynasty": "宋",
        "collection_info": null
    },
    {
        "title": "桂源铺",
        "author": "杨万里",
        "content": "万山不许一溪奔，拦得溪声日夜喧。\n到得前头山脚尽，堂堂溪水出前村。",
        "dynasty": "宋",
        "collection_info": null
    },
    {
        "title": "社日南康道中",
        "author": "杨万里",
        "content": "东风试暖却成寒，春恰平分又欲残。\n淡着烟云轻着雨，近遮草树远遮山。\n人行柳色花光裏，天接江西岭北间。\n管领社公须竹叶，在家在外匹如闲。",
        "dynasty": "宋",
        "collection_info": null
    },
    {
        "title": "小溪至新田四首  其一",
        "author": "杨万里",
        "content": "人烟懡㦬不成村，溪水微茫劣半分。\n流到前滩忙似箭，不容雨点稍成纹。",
        "dynasty": "宋",
        "collection_info": null
    },
    {
        "title": "小溪至新田四首  其二",
        "author": "杨万里",
        "content": "只爱孤峰惹寸云，忽惊头上雨翻盆。\n北来南去缘何事，路上君看屐子痕。",
        "dynasty": "宋",
        "collection_info": null
    },
    {
        "title": "小溪至新田四首  其三",
        "author": "杨万里",
        "content": "晚云解事忽离披，放出千峰特地奇。\n欲拣一峰谁子是，总如笔未退尖时。",
        "dynasty": "宋",
        "collection_info": null
    },
    {
        "title": "小溪至新田四首  其四",
        "author": "杨万里",
        "content": "懊恼春光欲断肠，来时长缓去时忙。\n落红满路无人惜，踏作花泥透脚香。",
        "dynasty": "宋",
        "collection_info": null
    },
    {
        "title": "二月十九日度大庾岭题云封寺四首  其一",
        "author": "杨万里",
        "content": "梅山未到未教休，到得梅山始欲愁。\n知道望乡看不见，也须一步一回头。",
        "dynasty": "宋",
        "collection_info": null
    },
    {
        "title": "二月十九日度大庾岭题云封寺四首  其二",
        "author": "杨万里",
        "content": "小立峰头望故乡，故乡不见只苍苍。\n客心恨杀云遮却，不道无云即断肠。",
        "dynasty": "宋",
        "collection_info": null
    },
    {
        "title": "二月十九日度大庾岭题云封寺四首  其三",
        "author": "杨万里",
        "content": "梅叶成阴梅子肥，梅花应恨我来迟。\n明年若寄江西信，莫折南枝折北枝。",
        "dynasty": "宋",
        "collection_info": null
    },
    {
        "title": "二月十九日度大庾岭题云封寺四首  其四",
        "author": "杨万里",
        "content": "行者南来今几春，一回举似一回新。\n钵盂夺得知何用，不怕梅花解笑人。",
        "dynasty": "宋",
        "collection_info": null
    },
    {
        "title": "题南雄驿外计堂",
        "author": "杨万里",
        "content": "携家度岭夜乘槎，小泊凌江水北涯。\n二月山城无菜把，一年春事又杨花。\n举头海国星辰近，回顾梅山草树遮。\n客子相逢闻好语，看山只欠到南华。",
        "dynasty": "宋",
        "collection_info": null
    },
    {
        "title": "二月二十三日南雄解舟二首  其一",
        "author": "杨万里",
        "content": "昨夜新雷九地鸣，今朝春涨一篙清。\n顺流更借江风便，此去韶州只两程。",
        "dynasty": "宋",
        "collection_info": null
    },
    {
        "title": "二月二十三日南雄解舟二首  其二",
        "author": "杨万里",
        "content": "水没蒲芽尚有梢，风吹屋角半无茅。\n急滩未到先闻浪，枯树遥看只见巢。",
        "dynasty": "宋",
        "collection_info": null
    },
    {
        "title": "舟过黄田谒龙母护应庙二首  其一",
        "author": "杨万里",
        "content": "远山相别忽相寻，水到黄田渐欲深。\n见说前头山更好，且留好句未须吟。",
        "dynasty": "宋",
        "collection_info": null
    },
    {
        "title": "舟过黄田谒龙母护应庙二首  其二",
        "author": "杨万里",
        "content": "南康名酒有残樽，急唤荷杯作好春。\n紫幕能排北风冷，夕阳偏惜半船温。",
        "dynasty": "宋",
        "collection_info": null
    },
    {
        "title": "舟过谢潭三首  其一",
        "author": "杨万里",
        "content": "风头纔北忽成南，转眼黄田到谢潭。\n髣髴一峰船外影，褰帷急看紫巉岩。",
        "dynasty": "宋",
        "collection_info": null
    },
    {
        "title": "舟过谢潭三首  其二",
        "author": "杨万里",
        "content": "夹江百里没人家，最苦江流曲更斜。\n岭草已青今岁叶，岸芦犹白去年花。",
        "dynasty": "宋",
        "collection_info": null
    },
    {
        "title": "舟过谢潭三首  其三",
        "author": "杨万里",
        "content": "碧酒时倾一两杯，船门纔闭又还开。\n好山万皱无人见，都被斜阳拈出来。",
        "dynasty": "宋",
        "collection_info": null
    },
    {
        "title": "明发阶口岸下",
        "author": "杨万里",
        "content": "破晓篙师报放船，今朝不似昨朝寒。\n梦中草草披衣起，爱看轻舟下急滩。",
        "dynasty": "宋",
        "collection_info": null
    },
    {
        "title": "过郑步",
        "author": "杨万里",
        "content": "渐有人家松桂丛，韶州山水胜南雄。\n未须青惜峰峦过，过了诸峰得好峰。",
        "dynasty": "宋",
        "collection_info": null
    },
    {
        "title": "过鼓鸣林小雨二首  其一",
        "author": "杨万里",
        "content": "淅淅船篷雨点声，疎疎江面縠纹生。\n石峰斗起三千丈，身在假山园裏行。",
        "dynasty": "宋",
        "collection_info": null
    },
    {
        "title": "过鼓鸣林小雨二首  其二",
        "author": "杨万里",
        "content": "下泷小舫戴尖篷，未论千峰与万峰。\n只是舟人头上笠，也堪收入画图中。",
        "dynasty": "宋",
        "collection_info": null
    },
    {
        "title": "明发韶州过赤水渴尾滩",
        "author": "杨万里",
        "content": "船下惊滩浪政喧，花汀水退走沙痕。\n一峰忽自云端出，只见孤尖不见根。",
        "dynasty": "宋",
        "collection_info": null
    },
    {
        "title": "三月一日过摩舍那滩阻雨泊清溪镇二首  其一",
        "author": "杨万里",
        "content": "一声霹雳霁光收，急泊荒茅野渡头。\n摩舍那滩衝石过，曼阤罗影漾江流。\n山纔入眼云遮断，船欲追程雨见留。\n夜宿清溪望清远，举头不见隔英州。",
        "dynasty": "宋",
        "collection_info": null
    },
    {
        "title": "三月一日过摩舍那滩阻雨泊清溪镇二首  其二",
        "author": "杨万里",
        "content": "过尽危滩百不堪，忽惊绝壁翠巉巉。\n倒垂不死千年树，下拂奔流万丈潭。\n隔岸数峰如笔格，倚天一色染春蓝。\n真阳此去无多子，到日应逢三月三。",
        "dynasty": "宋",
        "collection_info": null
    },
    {
        "title": "小泊英洲二首  其一",
        "author": "杨万里",
        "content": "人人藤叶嚼槟榔，户户茅檐覆土床。\n只有春风不寒乞，隔溪吹度柚花香。",
        "dynasty": "宋",
        "collection_info": null
    },
    {
        "title": "小泊英洲二首  其二",
        "author": "杨万里",
        "content": "数家草草劣无多，跕水飞鸢也不过。\n道是荒城斗来大，向来此地着东坡。",
        "dynasty": "宋",
        "collection_info": null
    },
    {
        "title": "过真阳峡六首  其一",
        "author": "杨万里",
        "content": "玉削双崖一水通，一重一掩更重重。\n平生山水看多少，最爱真阳第二峰。",
        "dynasty": "宋",
        "collection_info": null
    },
    {
        "title": "过真阳峡六首  其二",
        "author": "杨万里",
        "content": "莫道无人径亦穷，尚余碧篠伴青枫。\n白云不是从天降，坐看生从翠崦中。",
        "dynasty": "宋",
        "collection_info": null
    },
    {
        "title": "过真阳峡六首  其三",
        "author": "杨万里",
        "content": "仰见青天尺许青，无波江水不胜平。\n只惊白昼山竹裂，杜宇初闻第一声。",
        "dynasty": "宋",
        "collection_info": null
    },
    {
        "title": "过真阳峡六首  其四",
        "author": "杨万里",
        "content": "堪笑跳波数百滩，如何入峡顿无喧。\n人言此峡如巴峡，只欠三声堕泪猿。",
        "dynasty": "宋",
        "collection_info": null
    },
    {
        "title": "过真阳峡六首  其五",
        "author": "杨万里",
        "content": "榕树阴中一苇横，鹧鸪声裏数峰青。\n南人到此亦肠断，一是南人作么生。",
        "dynasty": "宋",
        "collection_info": null
    },
    {
        "title": "过真阳峡六首  其六",
        "author": "杨万里",
        "content": "百滩千港几涛波，聚入真阳也未多。\n若遣峡山生塞了，不知江水倒流么。",
        "dynasty": "宋",
        "collection_info": null
    },
    {
        "title": "晨炊光口砦",
        "author": "杨万里",
        "content": "泊船光口荐晨炊，野饭匆匆不整齐。\n新摘柚花熏熟水，旋捞莴苣浥生虀。\n尽教坡老食无肉，未害山公醉似泥。\n过了真阳到清远，好山自足乐人饥。",
        "dynasty": "宋",
        "collection_info": null
    },
    {
        "title": "出蛱二首  其一",
        "author": "杨万里",
        "content": "朝来入峡闷船迟，也有欣然出峡时。\n山色亦如人送客，送行倦了自应归。",
        "dynasty": "宋",
        "collection_info": null
    },
    {
        "title": "出蛱二首  其二",
        "author": "杨万里",
        "content": "船行尽缓底须忙，诗卷聊堪度日长。\n瓶裏柚花偷触鼻，忽然将谓是烧香。",
        "dynasty": "宋",
        "collection_info": null
    },
    {
        "title": "过沙头三首  其一",
        "author": "杨万里",
        "content": "非烟非雨淡蒙蒙，深闭窗扉护晚风。\n船外山光帘裏翠，岸头花影镜中红。",
        "dynasty": "宋",
        "collection_info": null
    },
    {
        "title": "过沙头三首  其二",
        "author": "杨万里",
        "content": "过了沙头渐有村，地平江阔气清温。\n暗潮已到无人会，只有篙师识水痕。",
        "dynasty": "宋",
        "collection_info": null
    },
    {
        "title": "过沙头三首  其三",
        "author": "杨万里",
        "content": "昨来飞樐下危泷，不敢窥窗只闭窗。\n莫叹江平船不进，只将行役当游江。",
        "dynasty": "宋",
        "collection_info": null
    },
    {
        "title": "题清远峡峡山寺二首  其一",
        "author": "杨万里",
        "content": "只道真阳天下稀，不知清远亦幽奇。\n攀崖下照龙湫水，细咏东坡老子诗。",
        "dynasty": "宋",
        "collection_info": null
    },
    {
        "title": "题清远峡峡山寺二首  其二",
        "author": "杨万里",
        "content": "见说岩中雪色猿，啸声时出翠微间。\n不看新月初三夜，却觅当时旧玉环。",
        "dynasty": "宋",
        "collection_info": null
    },
    {
        "title": "船中蔬饭",
        "author": "杨万里",
        "content": "食蕨食臂莫食拳，食笋食梢莫食根。\n何曾万钱方下筯，先生把菜亦饱去。\n岭南风物似江南，笋如束薪蕨作篮。\n先生食籍知几卷，千岩万壑皆厨传。",
        "dynasty": "宋",
        "collection_info": null
    },
    {
        "title": "过胥口镇",
        "author": "杨万里",
        "content": "桄榔叶垂翠羽鲜，木绵花暖紫霞翻。\n疾雷急雨忽开霁，淡白云拂浓清山。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其一",
        "author": "杨万里",
        "content": "风雨来从海外天，灵星海裏泊楼船。\n坐吟苦句斟愁酒，也是清明过一年。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其二",
        "author": "杨万里",
        "content": "峡山前夕石间行，泊得船时破胆惊。\n惊到今宵已无胆，听风听浪到天明。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其三",
        "author": "杨万里",
        "content": "石门欲到更无疑，隔海风涛未可期。\n到得石门非不好，只愁未到石门时。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其四",
        "author": "杨万里",
        "content": "一生行路竟如何，乐事还稀苦事多。\n知是风波欺客子，不知客子犯风波。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其五",
        "author": "杨万里",
        "content": "波涛端不为君休，风雨何曾管客愁。\n自古诗人磨不倒，一樽大笑谢阳侯。",
        "dynasty": "宋",
        "collection_info": null
    },
    {
        "title": "清明日欲宿石门未到而风雨大作泊灵星小海六首  其六",
        "author": "杨万里",
        "content": "石门未到未为迟，小泊灵星也自奇。\n此去五羊三十里，明朝还有到城时。",
        "dynasty": "宋",
        "collection_info": null
    },
    {
        "title": "五羊官舍春尽晚步西园荷桥",
        "author": "杨万里",
        "content": "波底金鸦夺眼明，脚根螮蝀界天横。\n瘦藤欲度还休去，试数荷钱几箇生。",
        "dynasty": "宋",
        "collection_info": null
    },
    {
        "title": "读天宝事",
        "author": "杨万里",
        "content": "日晚无烟起御厨，野人豆饭未嫌粗。\n问知云子炊香日，政是梨花带雨初。",
        "dynasty": "宋",
        "collection_info": null
    },
    {
        "title": "西园晚步二首  其一",
        "author": "杨万里",
        "content": "龙眼初如菉豆肥，荔枝已似佛螺儿。\n南荒北客难将息，最是残春首夏时。",
        "dynasty": "宋",
        "collection_info": null
    },
    {
        "title": "西园晚步二首  其二",
        "author": "杨万里",
        "content": "为爱荷池日日来，一来一度眼双开。\n画船不晓风相戏，猛触花堤得倒回。",
        "dynasty": "宋",
        "collection_info": null
    },
    {
        "title": "三月晦日游越王台二首  其一",
        "author": "杨万里",
        "content": "榕树梢头访古台，下看碧海一琼杯。\n越王歌舞春风处，今日春风独自来。",
        "dynasty": "宋",
        "collection_info": null
    },
    {
        "title": "三月晦日游越王台二首  其二",
        "author": "杨万里",
        "content": "越王台上落花春，一掬山光两袖尘。\n随分杯盘随处醉，自怜不及踏青人。",
        "dynasty": "宋",
        "collection_info": null
    },
    {
        "title": "四月八日尝新荔子",
        "author": "杨万里",
        "content": "一点臙脂染蔕旁，忽然红遍绿衣裳。\n紫琼骨骼丁香瘦，白雪肌肤午暑凉。\n掌上冰丸那忍触，樽前风味独难忘。\n老饕要啖三百颗，却怕甘寒冻断肠。",
        "dynasty": "宋",
        "collection_info": null
    },
    {
        "title": "夏日书事",
        "author": "杨万里",
        "content": "一字看成两，霜鬚摘转多。\n既无书册分，奈此日长何。\n荔子红初皱，春醅碧欲波。\n醉来愁自去，不去亦从它。",
        "dynasty": "宋",
        "collection_info": null
    },
    {
        "title": "四月中休日闻蝉",
        "author": "杨万里",
        "content": "荔枝叶底暑阴清，已有新蝉一两声。\n荷露柳风餐未饱，怪来学语不分明。",
        "dynasty": "宋",
        "collection_info": null
    },
    {
        "title": "观书",
        "author": "杨万里",
        "content": "客从远方至，遗我书一编。\n览旧眼全痛，诵新神顿还。\n初披愁欲尽，久翫翳不妍。\n情知无佳处，闵免復竟篇。\n庶几槁滓中，或沥腴一涓。\n终然寂无获，所获倦且昏。\n倦甚得佳睡，犹胜不得眠。",
        "dynasty": "宋",
        "collection_info": null
    },
    {
        "title": "得寿仁寿俊二子中涂家书三首  其一",
        "author": "杨万里",
        "content": "二子别我归，兼旬无消息。\n客有馈荔枝，盈篮风露色。\n绛罗蹙宝髻，冰弹溅柘液。\n老夫非不馋，忍馋不忍吃。\n急呼两健步，为我致渠侧。\n默数川陆程，几日当返役。\n惟愁香味坏，色变那敢惜。\n十日两骑还，千里一纸墨。\n把书五行下，废书双泪滴。\n不如未到时，当喜翻不怿。",
        "dynasty": "宋",
        "collection_info": null
    },
    {
        "title": "得寿仁寿俊二子中涂家书三首  其二",
        "author": "杨万里",
        "content": "子壮祇觉幼，子学祇觉迟。\n二子忽颀然，语离又作悲。\n今年来官下，二子暂我随。\n悬知住不久，且復相从嬉。\n鹤书自天降，槐花呼汝归。\n伯也恐我愁，愿留不忍辞。\n仲也惨不释，飞鸣思及时。\n岂有凤将雏，雏长禁其飞。\n决焉遣还家，一笑更不疑。\n傍人怪无泪，泪入肝与脾。",
        "dynasty": "宋",
        "collection_info": null
    },
    {
        "title": "得寿仁寿俊二子中涂家书三首  其三",
        "author": "杨万里",
        "content": "我昔如汝长，壮志在四方。\n集贤给笔札，秉烛促夜装。\n平明出门去，振衣不彷徨。\n先君泫然泣，感我令我伤。\n先君顾我语，汝行勿断肠。\n它日汝养子，此悲会身当。\n老怀追陈迹，心折涕泗滂。",
        "dynasty": "宋",
        "collection_info": null
    },
    {
        "title": "翻破箧得张钦夫唱和诗",
        "author": "杨万里",
        "content": "年年不是不吟诗，吟得诗成寄阿谁。\n留取朱絃不须断，只将瑶匣锁蛛丝。",
        "dynasty": "宋",
        "collection_info": null
    },
    {
        "title": "休日",
        "author": "杨万里",
        "content": "休日稀公事，炎天废故书。\n未须搔白首，留取试新梳。\n不是平生懒，何缘作计疎。\n闲携小儿女，桥上看芙蕖。",
        "dynasty": "宋",
        "collection_info": null
    },
    {
        "title": "宴客夜归六言",
        "author": "杨万里",
        "content": "月在荔支梢上，人行抹利花间。\n但觉胸吞碧海，不知身落南蛮。",
        "dynasty": "宋",
        "collection_info": null
    },
    {
        "title": "端午后顿热",
        "author": "杨万里",
        "content": "只今新暑已歊然，作么禁当六月天。\n飞上风前最凉处，年年输与柳梢蝉。",
        "dynasty": "宋",
        "collection_info": null
    },
    {
        "title": "夏至后初暑登连天观",
        "author": "杨万里",
        "content": "登台长早下台迟，移遍胡床无处移。\n不是清凉罢挥扇，自缘手倦歇些时。",
        "dynasty": "宋",
        "collection_info": null
    },
    {
        "title": "六月九日晓登连天观",
        "author": "杨万里",
        "content": "小立层台岸幅巾，除鶑作伴更无人。\n晓风草草君知么，不为高荷惜水银。",
        "dynasty": "宋",
        "collection_info": null
    },
    {
        "title": "七夕新凉",
        "author": "杨万里",
        "content": "商量秋思是寒螀，将息荷花得早凉。\n五岭从来说炎热，朝来已怯葛衣裳。",
        "dynasty": "宋",
        "collection_info": null
    },
    {
        "title": "雨霁登连天观",
        "author": "杨万里",
        "content": "高台十日不曾登，雨后搘藤拄晚晴。\n城外诸峰迎落照，松根细草总斜明。\n眼穿岭北书不到，秋入海南愁顿生。\n只有荷花旧相识，风前翠盖为人倾。",
        "dynasty": "宋",
        "collection_info": null
    },
    {
        "title": "秋夕雨余",
        "author": "杨万里",
        "content": "虚堂无人独自行，画檐雨歇残点声。\n朝来余暑忽然过，昨来初暑谁能那。\n一生畏暑如于菟，老年畏暑菟不如。\n人言岭南分外热，匹似江南犹可说。\n今年六月雨如秋，只今七月当更愁。\n短檠幸未卧墙角，唤取渠来相博约。\n老眼那能舒简编，只要玉虫伴杯酌。",
        "dynasty": "宋",
        "collection_info": null
    },
    {
        "title": "游蒲涧呈周帅蔡漕张舶",
        "author": "杨万里",
        "content": "胜日从公蒲涧游，万壑声满千崖秋。\n一径如蛇三百曲，绕尽山腹到山头。\n穹岩千仞欹欲裂，仰看飞泉泻云窟。\n锵成环佩奏成琴，溅作珠玑霏作雪。\n步穿危磴攀苍藤，忽上穹岩顶上行。\n人在半天泉在井，不敢下瞰惟闻声。\n只怪前驱深不见，须臾却向前山转。\n海风吹袖万丈长，海水去人一弓远。\n老僧云卧晏未兴，先遣长松夹道迎。\n小参古殿黄面老，不见旧日安期生。\n景泰上方半堵壁，城中望之雪山白。\n却从景泰望城中，晓日楼台焕金碧。\n君不见中流千金博一壶，不如游山饥时粥一盂。\n金印繫肘大如斗，不如游山倦时一杯酒。\n安期飞昇今几年，祖龙不是不求仙。\n至今年年七月二十五，倾城游人来访古。",
        "dynasty": "宋",
        "collection_info": null
    },
    {
        "title": "得寿仁寿俊二子书皆以病不及就试且报来期二首  其一",
        "author": "杨万里",
        "content": "二子何时到，三秋欲尽头。\n收渠半张纸，洗我一年愁。\n不得毛锥力，元非子墨羞。\n海山寒更碧，整驾待同游。",
        "dynasty": "宋",
        "collection_info": null
    },
    {
        "title": "得寿仁寿俊二子书皆以病不及就试且报来期二首  其二",
        "author": "杨万里",
        "content": "满望鹏飞上，谁令马不前。\n草玄真浪苦，曳白亦无缘。\n兄弟年二十，尘埃路四千。\n速来饮官酒，不用一铜钱。",
        "dynasty": "宋",
        "collection_info": null
    },
    {
        "title": "送蔡定夫赴湖南提刑二首  其一",
        "author": "杨万里",
        "content": "菊后霜前换绣衣，湘南岭北看梅枝。\n还将方策汗青语，拈出圜扉草绿时。\n四海几人怜我老，三年两作送君诗。\n借令贵杀衡阳纸，半幅无妨慰梦思。",
        "dynasty": "宋",
        "collection_info": null
    },
    {
        "title": "送蔡定夫赴湖南提刑二首  其二",
        "author": "杨万里",
        "content": "方丈蓬莱第一人，星轺玉节正青春。\n只今回雁峰头客，曾触神龙颔下鳞。\n未遣五纹朝补衮，便应三字夜司纶。\n湘江绿浄不可唾，却要珠玑欬唾新。",
        "dynasty": "宋",
        "collection_info": null
    },
    {
        "title": "和石湖居士范至能与周子充夜游石湖松江诗韵",
        "author": "杨万里",
        "content": "石湖醉眼小太空，乌纱白纻双鬓蓬。\n翰林来从昭回上，满袖天香山水中。\n青山半边日欲没，珠宫涌出初圜月。\n两仙一棹软琉璃，碎撼广寒桂花雪。\n中流浪作凛不回，两手播洒千银堆。\n不知浩浩洪流后，曾有兹游奇特来。\n古人今人烟一抹，谁煎麟角续弦绝。\n一生句裏万斛愁，只白秋来千丈髮。",
        "dynasty": "宋",
        "collection_info": null
    },
    {
        "title": "遣骑问讯范明州参政报章寄二绝句和韵谢之  其一",
        "author": "杨万里",
        "content": "南海人从东海归，新诗到日恰梅时。\n捻梅细比新诗看，未必梅花瘦似诗。",
        "dynasty": "宋",
        "collection_info": null
    },
    {
        "title": "遣骑问讯范明州参政报章寄二绝句和韵谢之  其二",
        "author": "杨万里",
        "content": "一别姑苏江上台，绿波碧草恨悠哉。\n忽然两袖珠玑满，割取三吴风月来。",
        "dynasty": "宋",
        "collection_info": null
    },
    {
        "title": "至日薄寒",
        "author": "杨万里",
        "content": "旧传冬不到南中，今岁南中稍稍冬。\n曦幕暖吹红皱起，霜桥冷步缟声松。\n裁缝苦思诗千首，排遣清愁酒一钟。\n不是梅花开独早，似怜北客老相逢。",
        "dynasty": "宋",
        "collection_info": null
    },
    {
        "title": "晚登连天观望越台山",
        "author": "杨万里",
        "content": "暮山如淡復如浓，烟拂山前一两重。\n山背更将霞万疋，生红锦障裹青峰。",
        "dynasty": "宋",
        "collection_info": null
    },
    {
        "title": "近腊暄甚",
        "author": "杨万里",
        "content": "霜日知春有信归，腊前偷暖漏春晖。\n北风也翦寒梢叶，吹作鹅黄乱蝶飞。",
        "dynasty": "宋",
        "collection_info": null
    },
    {
        "title": "西园早梅二首  其一",
        "author": "杨万里",
        "content": "已刻酥花趁腊前，更团蜡糁等春妍。\n不知天巧能多少，一朶梅花占两年。",
        "dynasty": "宋",
        "collection_info": null
    },
    {
        "title": "西园早梅二首  其二",
        "author": "杨万里",
        "content": "小朶生来便瘦斜，蕊宫桂殿即渠家。\n只言瘴雨无南雪，为底横枝雪作花。",
        "dynasty": "宋",
        "collection_info": null
    },
    {
        "title": "病中夜坐",
        "author": "杨万里",
        "content": "月流银汉小徘徊，似恋空庭独树梅。\n玉漏听来更二点，烛花翦了晕重开。\n病身不饮看人醉，干雪无端上鬓来。\n后日老衰知健否，只今六九已摧隤。",
        "dynasty": "宋",
        "collection_info": null
    },
    {
        "title": "辛丑正月二十五日游蒲涧晚归",
        "author": "杨万里",
        "content": "桃李深酣日，池塘浅试春。\n霁晖摇远水，新暖软游人。\n生酒清无色，青梅脆有仁。\n烟钟能底急，催我入城闉。",
        "dynasty": "宋",
        "collection_info": null
    },
    {
        "title": "二月一日雨寒五首  其一",
        "author": "杨万里",
        "content": "南方气候北方殊，春裏清寒腊裏无。\n雨入竹林浑不见，只来叶尾作真珠。",
        "dynasty": "宋",
        "collection_info": null
    },
    {
        "title": "二月一日雨寒五首  其二",
        "author": "杨万里",
        "content": "补尽窗櫺闭尽门，茶瓯火阁对炉熏。\n中庭浅水休教扫，政要留看雨点纹。",
        "dynasty": "宋",
        "collection_info": null
    },
    {
        "title": "二月一日雨寒五首  其三",
        "author": "杨万里",
        "content": "梳头正美睡相催，理尽霜丝梦恰回。\n窗隙小风能几许，也吹蛛网去还来。",
        "dynasty": "宋",
        "collection_info": null
    },
    {
        "title": "二月一日雨寒五首  其四",
        "author": "杨万里",
        "content": "姚黄魏紫向谁赊，郁李樱桃也没些。\n却是南中春色别，满城都是木绵花。",
        "dynasty": "宋",
        "collection_info": null
    },
    {
        "title": "二月一日雨寒五首  其五",
        "author": "杨万里",
        "content": "只见春晴道是晴，不知半夜嫩寒生。\n疾风吹落林间雨，细雨还成大雨声。",
        "dynasty": "宋",
        "collection_info": null
    },
    {
        "title": "谢福建茶使吴德华送东坡新集",
        "author": "杨万里",
        "content": "黄金白璧明月珠，清歌妙舞倾城姝。\n他家都有侬家无，却有四壁环相如。\n此外更有一床书，不堪自饱饱蠹鱼。\n故人远送东坡集，旧书避席皆让渠。\n儿时作剧百不懒，说着读书偏起晚。\n乃翁作恶嗔儿痴，强遣饥肠馋蠹简。\n老来万事落人后，浪取故书遮病眼。\n病眼逢书辄着花，笔下蝇头成老鸦。\n病眼将奈故书何，故书一开一长嗟。\n东坡文集侬亦有，未及终篇已停手。\n印墨模糊纸不佳，亦非鱼网非科斗。\n富沙枣木新雕文，传刻疎瘦不失真。\n纸如雪茧出玉盆，字如霜雁点秋云。\n老来两眼如隔雾，逢柳逢花不曾觑。\n只逢书册佳且新，把翫崇朝那肯去。\n东坡痴绝过于侬，不将一褐易三公。\n只将笔头挂月胁，万古凡马不足空。\n故人怜我老愈拙，不寄金丹扶病骨。\n却寄此书来恼人，挑落青灯搔白髮。",
        "dynasty": "宋",
        "collection_info": null
    },
    {
        "title": "新晴西园散步四首  其一",
        "author": "杨万里",
        "content": "久雨令人不出门，新晴唤我到西园。\n要知春事深和浅，试看青梅大几分。",
        "dynasty": "宋",
        "collection_info": null
    },
    {
        "title": "新晴西园散步四首  其二",
        "author": "杨万里",
        "content": "池水初生盖玉沙，雨余碧草卧堤斜。\n日摇波影缠桥柱，绣出栾枝遍地花。",
        "dynasty": "宋",
        "collection_info": null
    },
    {
        "title": "新晴西园散步四首  其三",
        "author": "杨万里",
        "content": "红雨斑斑竹外蹊，黄金袅袅水边丝。\n举头拣遍低阴处，带叶青梅摘一枝。",
        "dynasty": "宋",
        "collection_info": null
    },
    {
        "title": "新晴西园散步四首  其四",
        "author": "杨万里",
        "content": "厌见山居要出来，出来厌了却思回。\n人生毕竟如何是，且看桃花晚莟开。",
        "dynasty": "宋",
        "collection_info": null
    },
    {
        "title": "连天观望春忆毗陵翟园",
        "author": "杨万里",
        "content": "中和节后社前时，春到园林最晚枝。\n弄水不冰携扇手，登台犹粟向风肌。\n鸟乌声裏山光湿，花柳阴中日脚迟。\n北望翟园春正闹，海棠锦绕雪酴醾。",
        "dynasty": "宋",
        "collection_info": null
    },
    {
        "title": "二月将半寒暄不常",
        "author": "杨万里",
        "content": "南中冷暖直难齐，一日之间具四时。\n脱了又添添又脱，寒衣暑服镇相随。",
        "dynasty": "宋",
        "collection_info": null
    },
    {
        "title": "二月十三日谒西庙早起",
        "author": "杨万里",
        "content": "起来洗面更焚香，粥罢东窗未肯光。\n古语旧传春夜短，漏声新觉五更长。\n近来事事都无味，老去波波有底忙。\n还忆山居桃李晓，酴醾为枕睡为乡。",
        "dynasty": "宋",
        "collection_info": null
    },
    {
        "title": "寄题萧国贤佚我堂",
        "author": "杨万里",
        "content": "软红尘裏几时休，重碧杯中且拍浮。\n坐看痴儿夸绝足，可怜到老不回头。\n幅巾藜杖聊三径，明月清风自一丘。\n我亦年来厌奔走，梦骑野鹤访沙鸥。",
        "dynasty": "宋",
        "collection_info": null
    },
    {
        "title": "题桄榔树",
        "author": "杨万里",
        "content": "化工到得巧穷时，东补西移也大奇。\n君看桄榔一窠子，竹身杏叶海棕枝。",
        "dynasty": "宋",
        "collection_info": null
    },
    {
        "title": "春晴怀故园海棠二首  其一",
        "author": "杨万里",
        "content": "故园今日海棠开，梦入江西锦绣堆。\n万物皆春人独老，一年过社燕方回。\n似青如白天浓淡，欲堕还飞絮往来。\n无那风光餐不得，遣诗招入翠琼杯。",
        "dynasty": "宋",
        "collection_info": null
    },
    {
        "title": "春晴怀故园海棠二首  其二",
        "author": "杨万里",
        "content": "竹边台榭水边亭，不要人随只独行。\n乍暖柳条无气力，淡晴花影不分明。\n一番过雨来幽径，无数新禽有喜声。\n只欠翠纱红映肉，两年寒食负先生。",
        "dynasty": "宋",
        "collection_info": null
    },
    {
        "title": "初食笋蕨",
        "author": "杨万里",
        "content": "庖凤烹龙世浪传，猩唇熊掌我无缘。\n只逢笋蕨杯盘日，便是山林富贵天。\n穉子玉肤新脱锦，小儿紫臂未开拳。\n只嫌岭外无珍馔，一味春蔬不直钱。",
        "dynasty": "宋",
        "collection_info": null
    },
    {
        "title": "上巳前一日欲雨復晴",
        "author": "杨万里",
        "content": "去年上巳政南来，明日初三忽又催。\n雨压云头浑欲落，风翻日脚急吹开。\n莫因岭外无花卉，便对春光废酒杯。\n只拣茂林修竹处，兰亭禊事足追回。",
        "dynasty": "宋",
        "collection_info": null
    },
    {
        "title": "寒食对酒",
        "author": "杨万里",
        "content": "荔支园园花，寒食日日雨。\n先生老多病，颇已疎绿醑。\n儿童喜时节，笑语治樽俎。\n南烹俱前陈，北果亦草具。\n蝤蛑方绝甘，笋蕨未作苦。\n先生欲独醒，儿意难多拒。\n初心且一杯，三杯亦漫许。\n醒时本强饮，醉后忽快举。\n一杯至三杯，一二三四五。\n偶然问儿辈，卒爵是何处。\n儿言翁但醉，已忘酒巡数。",
        "dynasty": "宋",
        "collection_info": null
    },
    {
        "title": "三月晦日闲步西园",
        "author": "杨万里",
        "content": "岭南春去尽从伊，元自无花可得飞。\n只有草花偏称意，强留蝴蝶不教归。",
        "dynasty": "宋",
        "collection_info": null
    },
    {
        "title": "闰三月二日发船广州来归亭下之官宪台",
        "author": "杨万里",
        "content": "诗人政坐爱闲游，天遣南游天尽头。\n到得广州天尽处，方教回首向韶州。",
        "dynasty": "宋",
        "collection_info": null
    },
    {
        "title": "晓过石门回望浄慧塔",
        "author": "杨万里",
        "content": "昨晚匆匆解画船，石门未到已黄昏。\n殷勤浄慧烟中塔，送我今朝过石门。",
        "dynasty": "宋",
        "collection_info": null
    },
    {
        "title": "舟行得风晚至灵洲",
        "author": "杨万里",
        "content": "春尽侬随去，江行兴未穷。\n时烦数点雨，轻洒一孤篷。\n岸树苍茫外，人家点缀中。\n海神能饯我，借与半帆风。",
        "dynasty": "宋",
        "collection_info": null
    },
    {
        "title": "明发青塘芦包",
        "author": "杨万里",
        "content": "青塘无店亦无人，只有青蛙紫蚓声。\n芦荻叶深蒲叶浅，荔支花暗楝花明。\n船行两岸山都动，水入诸村海旋成。\n回望越台烟雨外，万峰尽处五羊城。",
        "dynasty": "宋",
        "collection_info": null
    },
    {
        "title": "过胥口江水大涨舟楫不进",
        "author": "杨万里",
        "content": "北江西水两相逢，胥口波涛特地雄。\n万事向侬冰与炭，一生行役雨和风。\n急流欲上人声闹，近岸还移牵路穷。\n河伯喜欢侬苦恼，併将恩怨恼天公。",
        "dynasty": "宋",
        "collection_info": null
    },
    {
        "title": "岸沙",
        "author": "杨万里",
        "content": "水嫌岸窄要衝开，细荡沙痕似翦裁。\n荡去荡来元不觉，忽然一片岸沙摧。",
        "dynasty": "宋",
        "collection_info": null
    },
    {
        "title": "遣闷",
        "author": "杨万里",
        "content": "江树深春色，村鸡薄晚声。\n雨添青笠重，人减画船轻。\n遣闷惟须睡，哦诗只强成。\n独判连日雨，却惜半朝晴。",
        "dynasty": "宋",
        "collection_info": null
    },
    {
        "title": "晓发黄巢矶芭蕉林中",
        "author": "杨万里",
        "content": "清远山前烟雨蒙，黄巢矶畔水连空。\n旋芟芦荻炊朝饭，更斫芭蕉补漏篷。",
        "dynasty": "宋",
        "collection_info": null
    },
    {
        "title": "水落二首  其一",
        "author": "杨万里",
        "content": "桑椹垂红似荔支，荻芽如臂与人齐。\n夜来水落知深浅，看取芭蕉五尺泥。",
        "dynasty": "宋",
        "collection_info": null
    },
    {
        "title": "水落二首  其二",
        "author": "杨万里",
        "content": "轻寒瑟瑟入船中，闭却船门下却篷。\n要得新晴江水落，不应更恨打头风。",
        "dynasty": "宋",
        "collection_info": null
    },
    {
        "title": "蜑户",
        "author": "杨万里",
        "content": "天公分付水生涯，从小教它踏浪花。\n煮蟹当粮那识米，缉蕉为布不须纱。\n夜来春涨吞沙觜，急遣儿童斸荻芽。\n自笑平生老行路，银山堆裏正浮家。",
        "dynasty": "宋",
        "collection_info": null
    },
    {
        "title": "回望黄巢矶之险心悸久之",
        "author": "杨万里",
        "content": "夜云到晓不教收，初日微明又却休。\n雨为岸花新洗面，水撩江草只摇头。\n千篙百棹力都竭，十里九矶船正愁。\n若到峡中应更险，却思峡外是安流。",
        "dynasty": "宋",
        "collection_info": null
    },
    {
        "title": "入峡歌",
        "author": "杨万里",
        "content": "峡山未到日日愁，峡山已到愁却休。\n不是朝来愁便散，愁杀人来山不管。\n昨宵远望最高尖，今朝近看云隔帘。\n楼船衝雨过山下，两扇屏风生色画。\n江神不遣客心惊，云去云来遮岩扃。\n忽然褰云露山脚，仰见千丈翠玉削。\n篙师相贺涨痕落，今夕可到鸦矶泊。",
        "dynasty": "宋",
        "collection_info": null
    },
    {
        "title": "峡山寺竹枝词五首  其一",
        "author": "杨万里",
        "content": "峡裏撑船更不行，棹郎相语改行程。\n却从西岸抛东岸，依旧船头不可撑。",
        "dynasty": "宋",
        "collection_info": null
    },
    {
        "title": "峡山寺竹枝词五首  其二",
        "author": "杨万里",
        "content": "一水双崖千万萦，有天无地只心惊。\n无人打杀杜鹃子，雨外飞来头上声。",
        "dynasty": "宋",
        "collection_info": null
    },
    {
        "title": "峡山寺竹枝词五首  其三",
        "author": "杨万里",
        "content": "龟鱼到此总回头，不但龟鱼蟹亦愁。\n底事诗人轻老命，犯滩衝石去韶州。",
        "dynasty": "宋",
        "collection_info": null
    },
    {
        "title": "峡山寺竹枝词五首  其四",
        "author": "杨万里",
        "content": "一滩过了一滩奔，一石横来一石蹲。\n若怨古来天设险，峡山不到也由君。",
        "dynasty": "宋",
        "collection_info": null
    },
    {
        "title": "峡山寺竹枝词五首  其五",
        "author": "杨万里",
        "content": "天齐浪自说浯溪，峡与天齐真箇齐。\n未必峡山高尔许，看来只恐是天低。",
        "dynasty": "宋",
        "collection_info": null
    },
    {
        "title": "峡中得风挂帆",
        "author": "杨万里",
        "content": "楼船上水不寸步，两山惨惨愁将暮。\n一声霹雳天欲雨，隔江草树忽起舞。\n风从海南天外来，怒吹峡山山倒开。\n百夫绝叫椎大鼓，一夫飞上千尺桅。\n布帆挂了却袖手，坐看水上鹅毛走。",
        "dynasty": "宋",
        "collection_info": null
    },
    {
        "title": "夜泊鸦矶",
        "author": "杨万里",
        "content": "峡中尽日没人烟，船泊鸦矶也有村。\n已被子规酸骨死，今宵第一莫啼猿。",
        "dynasty": "宋",
        "collection_info": null
    },
    {
        "title": "过显济庙前石矶竹枝词二首  其一",
        "author": "杨万里",
        "content": "石矶作意恼舟人，束起波涛遣怒奔。\n撑折万篙浑不枉，石矶赢得万余痕。",
        "dynasty": "宋",
        "collection_info": null
    },
    {
        "title": "过显济庙前石矶竹枝词二首  其二",
        "author": "杨万里",
        "content": "大矶愁似小矶愁，篙稍宽时船即流。\n撑得篙头都是血，一矶又復在前头。",
        "dynasty": "宋",
        "collection_info": null
    },
    {
        "title": "泊光口",
        "author": "杨万里",
        "content": "风平浪静不生纹，水面浑如镜面新。\n忽有暗流江底出，衮翻水面作车轮。",
        "dynasty": "宋",
        "collection_info": null
    },
    {
        "title": "过虎头矶",
        "author": "杨万里",
        "content": "虎卧中流扼两涯，目光鬚怒首仍回。\n真阳峡裏君须记，箇是瞿塘滟滪堆。",
        "dynasty": "宋",
        "collection_info": null
    },
    {
        "title": "真阳峡",
        "author": "杨万里",
        "content": "清远虽佳未足观，真阳佳绝冠南蛮。\n一泉岭背悬崖出，乱洒江边怪石间。\n夹岸对排双玉笋，此峰外面万青山。\n险艰去处多奇观，自古何人爱险艰。",
        "dynasty": "宋",
        "collection_info": null
    },
    {
        "title": "夜泊英州",
        "author": "杨万里",
        "content": "旅病情先恶，愁眠梦更惊。\n犬须终夕吠，月到五更明。\n未解波头意，偏来枕底声。\n平生厌行路，投老正追程。",
        "dynasty": "宋",
        "collection_info": null
    },
    {
        "title": "阻风钟家村观岸傍物化二首  其一",
        "author": "杨万里",
        "content": "水虫纔出绿波来，细看爬沙上石崖。\n化作蜻蜓忽飞去，几时飞去却飞回。",
        "dynasty": "宋",
        "collection_info": null
    },
    {
        "title": "阻风钟家村观岸傍物化二首  其二",
        "author": "杨万里",
        "content": "殻如蝉蜕湿仍新，那復浮嬉浪底春。\n却把今身飞照水，不知石上是前身。",
        "dynasty": "宋",
        "collection_info": null
    },
    {
        "title": "题钟家村石崖二首  其一",
        "author": "杨万里",
        "content": "莫爱悬崖万丈高，只工险峭作风涛。\n看来一一生窠眼，解与行人着过篙。",
        "dynasty": "宋",
        "collection_info": null
    },
    {
        "title": "题钟家村石崖二首  其二",
        "author": "杨万里",
        "content": "水与高崖有底冤，相逢不得镇相喧。\n若教渔父头无笠，只着蓑衣便是猿。",
        "dynasty": "宋",
        "collection_info": null
    },
    {
        "title": "阻风泊钟家村离英州已三日纔行二十里二首  其一",
        "author": "杨万里",
        "content": "南游端为看山来，过眼匆匆首屡回。\n不是阻风船不进，何缘看尽万崔嵬。",
        "dynasty": "宋",
        "collection_info": null
    },
    {
        "title": "阻风泊钟家村离英州已三日纔行二十里二首  其二",
        "author": "杨万里",
        "content": "满船儿女厌江行，我爱江行怕入城。\n惭愧风师教款曲，为分一舍作三程。",
        "dynasty": "宋",
        "collection_info": null
    },
    {
        "title": "檄风伯",
        "author": "杨万里",
        "content": "峭壁呀呀虎擘口，恶滩汹汹雷出吼。\n泝流更着打头风，如撑铁船上牛斗。\n风伯劝尔一杯酒，何须恶剧惊诗叟。\n端能为我霁威否，岸柳掉头荻摇手。",
        "dynasty": "宋",
        "collection_info": null
    },
    {
        "title": "岭云",
        "author": "杨万里",
        "content": "好山幸自绿崭崭，须把轻云护浅岚。\n天女似怜山骨瘦，为缝雾縠作春衫。",
        "dynasty": "宋",
        "collection_info": null
    },
    {
        "title": "病中止酒二首  其一",
        "author": "杨万里",
        "content": "葛衣着了却生寒，风势颠时正上滩。\n客裏无聊已无奈，更教止酒过春残。",
        "dynasty": "宋",
        "collection_info": null
    },
    {
        "title": "病中止酒二首  其二",
        "author": "杨万里",
        "content": "江草江花怨阿谁，山风山雨总成悲。\n春愁万斛无安顿，旋旋分张乞小诗。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其一",
        "author": "杨万里",
        "content": "遥松烟未销，近竹露犹滴。\n石峰矜孤锐，喜以江自隔。\n清潭涵曦紫，碧岫过云白。\n回瞻宿处堤，路转不可觅。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其二",
        "author": "杨万里",
        "content": "地迥人绝影，山僻虎留迹。\n下有无底潭，上有欲落石。\n是间一径横，夹以万松直。\n树从何时有，陈公所手植。\n陈公今焉在，径松自寒碧。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其三",
        "author": "杨万里",
        "content": "昨宵望石峰，相去无一尺。\n今日行终朝，祇遶石峰侧。\n石峰何曾远，江路自不直。\n仰瞻碧孱颜，清峻如立壁。\n反覆得细看，何必更登陟。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其四",
        "author": "杨万里",
        "content": "后顾江已远，前睨山若塞。\n棹进岸自回，天水未有极。\n帘欣入绝巘，舟愕触潜石。\n东暾澹未熹，北吹寒更寂。\n岸草不知愁，向人弄晴碧。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其五",
        "author": "杨万里",
        "content": "澄潭涌暗晕，不风自成花。\n回流如倦客，出门復还家。\n江晴已数日，新涨没旧沙。\n知是前溪雨，湿云尚横斜。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其六",
        "author": "杨万里",
        "content": "山转江亦转，江行山亦行。\n风鬟照玉镜，素练萦青屏。\n我本山水客，澹无轩冕情。\n尘中悔一来，事外怀孤征。\n忽乘沧浪舟，仰高俯深清。\n餐翠腹可饱，饮渌身顿轻。\n鹧鸪不相识，还作故园声。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其七",
        "author": "杨万里",
        "content": "危峰莹无土，平地岌孤石。\n如何半岩间，亦有小树碧。\n走空根苦辛，倚险榦寒瘠。\n芳兰间丛生，紫蕤濯幽色。\n近香许世闻，远秀绝人摘。\n而我云外身，方兹喟行役。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其八",
        "author": "杨万里",
        "content": "城中安得山，无山安得诗。\n我入五羊城，遂与山水辞。\n有镜不敢览，尘面我自知。\n解维来归亭，山水奔相随。\n水光动我巾，山色染我衣。\n舟行将一月，恨速不恨迟。\n山云来未已，江月皎无滓。\n开怀放之入，出语颇似之。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其九",
        "author": "杨万里",
        "content": "我从灵洲来，惟见芳草渡。\n蒹葭随水远，旷野无立树。\n挂席上真阳，好山忽无数。\n好山如隠士，避世不自露。\n不应官道傍，乃有见山处。\n借识卫叔玠，未覩乐彦辅。\n石峰难再得，舟过更回顾。",
        "dynasty": "宋",
        "collection_info": null
    },
    {
        "title": "明发陈公径过摩舍那滩石峰下十首  其一○",
        "author": "杨万里",
        "content": "南中山绝佳，所恨人烟稀。\n略无好事人，结茅临深溪。\n峰顶可月亭，岸石即钓矶。\n空令烟中猿，挂崖弄涟漪。\n山多人自少，人远山益奇。\n我舟行不留，过眼山如驰。\n过眼意已足，久留亦何为。",
        "dynasty": "宋",
        "collection_info": null
    },
    {
        "title": "远峰",
        "author": "杨万里",
        "content": "孤巘秀何似，碧莲含未开。\n谁将修月斧，斸取一尖来。",
        "dynasty": "宋",
        "collection_info": null
    },
    {
        "title": "江上松径",
        "author": "杨万里",
        "content": "一日江行百折中，回头犹见夜来峰。\n好山十里都如画，更与横排一径松。",
        "dynasty": "宋",
        "collection_info": null
    },
    {
        "title": "上蒙顇滩",
        "author": "杨万里",
        "content": "清江斜抱岭根来，暗石衝波却倒回。\n幸自瑠璃青一片，落滩碎作雪花堆。",
        "dynasty": "宋",
        "collection_info": null
    },
    {
        "title": "回望摩舍那滩石峰",
        "author": "杨万里",
        "content": "好山近看未为奇，远看全胜近看时。\n回望七峰云外笋，两峰高绝五峰低。",
        "dynasty": "宋",
        "collection_info": null
    },
    {
        "title": "明发白沙滩闻布谷有感",
        "author": "杨万里",
        "content": "提壶劝我饮，杜鹃劝我归。\n不如布谷子，劝我勤耘耔。\n我少贫且贱，不但无置锥。\n笔耒垦纸田，黑水导墨池。\n借令字堪煮，识字亦几希。\n啼饥如不闻，饥惯自不啼。\n骏奔三十年，辛勤竟何为。\n髮从道涂白，面为风雪黧。\n夜来白沙滩，老命轻如丝。\n洪涛舞一叶，呼天叫神祇。\n生全乃偶然，人力初何施。\n晓闻布谷声，如在故山时。\n坐令万感集，初悟半世非。\n一险靡不悔，数悔庸何追。\n有田不归耕，布谷真吾师。",
        "dynasty": "宋",
        "collection_info": null
    },
    {
        "title": "寄贺建康留守范参政端明二首  其一",
        "author": "杨万里",
        "content": "寄衣不是未教归，不合威名满四夷。\n天与中兴开日月，帝分万乘半旌旗。\n春生锦绣山河早，秋到江淮草木迟。\n卧护北门朞月尔，却专堂印凤凰池。",
        "dynasty": "宋",
        "collection_info": null
    },
    {
        "title": "寄贺建康留守范参政端明二首  其二",
        "author": "杨万里",
        "content": "一生狂杀老犹狂，只炷先生一瓣香。\n不为渠侬在廊庙，无端将相更文章。\n江南海北三千里，玉唾银鈎十万行。\n早整干坤早岩壑，石湖风月剩分张。",
        "dynasty": "宋",
        "collection_info": null
    },
    {
        "title": "荔枝堂昼憩",
        "author": "杨万里",
        "content": "荔子阴中风绝凉，菖蒲节后日偏长。\n落残数柄荷花蕊，浸得一瓶泉水香。\n多病早衰非破砚，欲行復倦且胡床。\n曲江近北差迟暑，不道江山胜五羊。",
        "dynasty": "宋",
        "collection_info": null
    },
    {
        "title": "风雨",
        "author": "杨万里",
        "content": "残风剩雨故欺人，垂箔关窗护病身。\n自拾荷花揩面汗，新将笋箨制头巾。\n梅天笔墨都生醭，棐几文书懒拂尘。\n帽子一峰青可掇，隔墙不敢略开门。",
        "dynasty": "宋",
        "collection_info": null
    },
    {
        "title": "谢从善挽词",
        "author": "杨万里",
        "content": "一腹储三箧，双鈎挽万牛。\n行身平中准，阅世澹于秋。\n紫诰犹新墨，霜髯忽古丘。\n清风未作记，挂剑泪川流。",
        "dynasty": "宋",
        "collection_info": null
    },
    {
        "title": "送彭元忠县丞北归",
        "author": "杨万里",
        "content": "君从循州来，却向饶州去。\n拍天海浪拂日峰，琼尺裁成锦机句。\n学诗初学陈后山，霜皮脱尽山骨寒。\n近来别具一隻眼，要踏唐人最上关。\n三春弱柳三秋月，半溪清冰半峰雪。\n只今六月无此物，君能唤渠来入笔。\n恰则新鶑百啭声，忽有寒蛩终夜鸣。\n潇湘故人江汉客，为君一夜头尽白。\n我欠天公诗债多，霜髭捻尽未偿它。\n君怀玉盘金叵罗，合骑天驷超天河。\n如何也铸一大错，自古诗人多命薄。\n黄茅起烟如黄沙，瘴母照永曼陀花。\n广东之游乐復乐，劝君不如早还家。",
        "dynasty": "宋",
        "collection_info": null
    },
    {
        "title": "行部决狱宿新隆寺观邹至完题壁",
        "author": "杨万里",
        "content": "道乡千古一清风，雪壁银鈎墨尚浓。\n若爱殿前苍玉佩，断无身后碧纱笼。",
        "dynasty": "宋",
        "collection_info": null
    },
    {
        "title": "题望韶亭",
        "author": "杨万里",
        "content": "新隆寺后看韶石，三三两两略依稀。\n金坑津头看韶石，十十五五不整齐。\n一来望韶亭上看，九韶八音堆一案。\n金钟大镛浮水涯，玉瑟瑶琴倚天半。\n尧时文物也粗疎，礼乐犹带鸿荒余。\n茅茨殿上槌土鼓，苇籥声外无笙竽。\n黄能郎君走川岳，领取后夔搜礼乐。\n峄山桐树半夜鸣，泗水石头清昼跃。\n山祇川后争献珍，姚家制作初一新。\n帝思南岳来时巡，宫琛庙宝皆骏奔。\n曲江清澈碧琼软，海山孤尖翠屏展。\n天颜有喜后夔知，一奏云韶供亚饭。\n帝登九疑忘却归，不知斑尽湘笛枝。\n后夔一胫跛莫随，坐委众乐江之湄。\n仪凤舞兽扫无迹，独留一狻守其侧。\n至今唤作狮子石，雨淋日炙烂不得。\n洞庭张乐已莓苔，犍为获磬亦尘埃。\n不如九韶故无恙，戛击尚可冬起雷。\n何时九秋霜月裏，来听湘妃瑟声美。\n曲终道是不见人，江上数峰是谁子。",
        "dynasty": "宋",
        "collection_info": null
    },
    {
        "title": "憩楹塘驿二首  其一",
        "author": "杨万里",
        "content": "夹路黄茅与树齐，人行茅裏似山鸡。\n长松不与遮西日，却送清阴过隔溪。",
        "dynasty": "宋",
        "collection_info": null
    },
    {
        "title": "憩楹塘驿二首  其二",
        "author": "杨万里",
        "content": "松鸣竹啸响千崖，为底炎蒸吹不开。\n自是笋舆趋北去，熏风不是不南来。",
        "dynasty": "宋",
        "collection_info": null
    },
    {
        "title": "官道古松",
        "author": "杨万里",
        "content": "翠旌绿纛夹车轮，龙作长身铁作鳞。\n莫笑道傍数松树，古来老却几官人。",
        "dynasty": "宋",
        "collection_info": null
    },
    {
        "title": "南雄驿前双柳",
        "author": "杨万里",
        "content": "外计堂前柳绝奇，南中无此两涡丝。\n午风不动休嫌暑，要看枝枝自在垂。",
        "dynasty": "宋",
        "collection_info": null
    },
    {
        "title": "南雄解舟",
        "author": "杨万里",
        "content": "一昨春江上水船，即非上水是登天。\n如今下濑江无水，始信登天却易然。",
        "dynasty": "宋",
        "collection_info": null
    },
    {
        "title": "过建封寺下连鱼滩二首  其一",
        "author": "杨万里",
        "content": "江收众水赴单槽，石壁当流斗雪涛。\n将取危舟飞过去，黄头郎只两三篙。",
        "dynasty": "宋",
        "collection_info": null
    },
    {
        "title": "过建封寺下连鱼滩二首  其二",
        "author": "杨万里",
        "content": "梦裏篙师忽叫滩，老夫惊杀起来看。\n前船过尽知无虑，末后孤舟胆自寒。",
        "dynasty": "宋",
        "collection_info": null
    },
    {
        "title": "六月十八日立秋送客夜归雨作",
        "author": "杨万里",
        "content": "青天赤日更黄埃，迎送纷纷正往来。\n一夜炎蒸无计奈，三更风雨领秋回。\n人生作么禁寒暑，世事何如付酒杯。\n遮莫髯间点霜雪，何曾笔下减琼瑰。",
        "dynasty": "宋",
        "collection_info": null
    },
    {
        "title": "送广帅秩满之官丹阳二首  其一",
        "author": "杨万里",
        "content": "北门卧护要耆英，小试胸中十万兵。\n天借金山吟落月，身兼铁瓮作长城。\n何如岭上因归路，摘取梅酸去作羹。\n已有紫泥教诣阙，便应留住付钧衡。",
        "dynasty": "宋",
        "collection_info": null
    },
    {
        "title": "送广帅秩满之官丹阳二首  其二",
        "author": "杨万里",
        "content": "南海元戎禁从臣，却昇北斗捧星辰。\n回头五岭忽千里，屈指十贤添一人。\n笑别广平堂下月，归看太极殿前春。\n一尊话别端何有，绿水青山更白云。",
        "dynasty": "宋",
        "collection_info": null
    },
    {
        "title": "晚步",
        "author": "杨万里",
        "content": "晚暑无凉可得寻，小风一点慰人心。\n斜阳碎入高榕叶，翻作青瑶覆作金。",
        "dynasty": "宋",
        "collection_info": null
    },
    {
        "title": "寄题临武知县李子西公廨君子亭",
        "author": "杨万里",
        "content": "王家唤竹作此君，周家唤莲作君子。\n泥中怀玉避俗尘，水上开花超大地。\n红裳翠盖在眼中，欲往从之隔秋水。\n牡丹贵人非吾徒，篱菊隠士堪邻居。\n李侯岸巾对芙蕖，不寄新诗来起予。",
        "dynasty": "宋",
        "collection_info": null
    },
    {
        "title": "谢木韫之舍人分送讲筵赐茶",
        "author": "杨万里",
        "content": "吴绫缝囊染菊水，蛮砂涂印题进字。\n淳熙锡贡新水芽，天珍误落黄茅地。\n故人鸾渚紫微郎，金华讲彻花草香。\n宣赐龙焙第一纲，殿上走趋明月珰。\n御前啜罢三危露，满袖香烟怀璧去。\n归来拈出两蜿蜒，雷电晦冥惊破柱。\n北苑龙芽内样新，铜围银范铸琼尘。\n九天宝月霏五云，玉龙双舞黄金鳞。\n老夫平生爱煮茗，十年烧穿折脚鼎。\n下山汲井得甘冷，上山摘芽得苦硬。\n何曾梦到龙游窠，何曾梦吃龙芽茶。\n故人分送玉川子，春风来自玉皇家。\n锻圭椎璧调冰水，烹龙庖凤搜肝髓。\n石花紫笋可衙官，赤印白泥牛走尔。\n故人气味茶样清，故人风骨茶样明。\n开缄不但似见面，叩之咳唾金石声。\n曲生劝人堕巾帻，睡魔遣我抛书册。\n老夫七椀病未能，一啜犹堪坐秋夕。",
        "dynasty": "宋",
        "collection_info": null
    },
    {
        "title": "荔枝堂夕眺三首  其一",
        "author": "杨万里",
        "content": "夕峰褪日半钲多，秋汉吹云一絮过。\n寂寂庭松今两月，鹤雏去尽只留窠。",
        "dynasty": "宋",
        "collection_info": null
    },
    {
        "title": "荔枝堂夕眺三首  其二",
        "author": "杨万里",
        "content": "病骨秋臞怯暮清，凉风偷带北风轻。\n迎寒窗隔重糊遍，只放书边数眼明。",
        "dynasty": "宋",
        "collection_info": null
    },
    {
        "title": "荔枝堂夕眺三首  其三",
        "author": "杨万里",
        "content": "闰年秋浅似秋深，蟋蟀将愁傍砌吟。\n今夕初三元未觉，西楼西角一鈎金。",
        "dynasty": "宋",
        "collection_info": null
    },
    {
        "title": "罗仲宪送蔊菜谢以长句",
        "author": "杨万里",
        "content": "学琴自有谱，相鹤自有经。\n蔬经我翻尽，不见蔊菜名。\n金华诗裏初相识，玉友尊前每相忆。\n坐令芥孙姜子芽，一见风流俱避席。\n取士取名多失真，向来许靖亦误人。\n君不见郑花不得半山句，却参鲁直称门生。",
        "dynasty": "宋",
        "collection_info": null
    },
    {
        "title": "曲江重阳",
        "author": "杨万里",
        "content": "烟描水写老秋容，岭外秋容也自浓。\n如见大宾新露菊，若歌商颂晓风松。\n插花醉照濂溪井，吹髮慵登帽子峰。\n莫问明年衰与健，茱萸何处不相逢。",
        "dynasty": "宋",
        "collection_info": null
    },
    {
        "title": "九日郡中送白菊",
        "author": "杨万里",
        "content": "未应白菊减于黄，金作钿心玉作裳。\n一夜西风开瘦蕾，两年南海伴重阳。\n若言佳节如常日，为底寒花分外香。\n挼蕊浮杯莫多着，一枝留插鬓边霜。",
        "dynasty": "宋",
        "collection_info": null
    },
    {
        "title": "拟题绵州推官厅六一堂",
        "author": "杨万里",
        "content": "一代今文伯，三巴昔产贤。\n白珩光宇宙，蓝水暗风烟。\n有客曾高枕，升堂见老仙。\n梦中五色笔，犹为写鸣蝉。",
        "dynasty": "宋",
        "collection_info": null
    },
    {
        "title": "拟进士金波丽鳷鹊诗",
        "author": "杨万里",
        "content": "曳练为银汉，镕金作月波。\n桂华斜丽处，鳷鹊得光多。\n云叶三秋浄，菱花一镜磨。\n宫檐晖水竹，观影澹星河。\n雾湿残宵柝，霜明欲晓珂。\n螭头余映在，剑佩已相摩。",
        "dynasty": "宋",
        "collection_info": null
    },
    {
        "title": "督诸军求盗梅州宿曹溪呈叶景伯陈守正溥禅师",
        "author": "杨万里",
        "content": "南斗东偏第一山，白头初得扣禅关。\n祖衣半似云来薄，金钥纔开雾作团。\n一钵可能盈尺许，千年有底万人看。\n今宵雪乳分龙焙，明日黄泥又马鞍。",
        "dynasty": "宋",
        "collection_info": null
    },
    {
        "title": "晓炊黄竹庄三首  其一",
        "author": "杨万里",
        "content": "染练江山宿雨余，枝枝叶叶润如酥。\n丝窠璎珞消多少，破费天公百斛珠。",
        "dynasty": "宋",
        "collection_info": null
    },
    {
        "title": "晓炊黄竹庄三首  其二",
        "author": "杨万里",
        "content": "管灰蔌蔌欲飞声，日到牵牛第几星。\n地底阳生人不觉，烧痕未冷已青青。",
        "dynasty": "宋",
        "collection_info": null
    },
    {
        "title": "晓炊黄竹庄三首  其三",
        "author": "杨万里",
        "content": "城中殊未有梅看，莫是冬暄欠浅寒。\n行到深山最寒处，两株香雪照冰滩。",
        "dynasty": "宋",
        "collection_info": null
    },
    {
        "title": "上岑水岭二首  其一",
        "author": "杨万里",
        "content": "危峰上面更危峰，特地无梯上碧空。\n遥望白云生绝顶，如今身在白云中。",
        "dynasty": "宋",
        "collection_info": null
    },
    {
        "title": "上岑水岭二首  其二",
        "author": "杨万里",
        "content": "天上云泉脚下鸣，玉虹倒挂客心惊。\n试教转落峰头石，衮到深溪作么声。",
        "dynasty": "宋",
        "collection_info": null
    },
    {
        "title": "过岑水",
        "author": "杨万里",
        "content": "石瘦铜苗绿，溪腥胆水黄。\n是间无马迹，何处更羊肠。\n恶路今方始，平生梦未尝。\n如何寒刮骨，行得汗如浆。",
        "dynasty": "宋",
        "collection_info": null
    },
    {
        "title": "野炊白沙沙上",
        "author": "杨万里",
        "content": "半日山行底路涂，欲炊无店籴无珠。\n旋将白石支燃鼎，却展青油当野庐。\n一望平田皆沃壤，只生枯苇与寒芦。\n风餐露宿何亏我，玉馔琼楼合属渠。",
        "dynasty": "宋",
        "collection_info": null
    },
    {
        "title": "至节宿翁源县与叶景伯小酌",
        "author": "杨万里",
        "content": "此县谁言是强名，古来十室亦琴鸣。\n只嫌六七茅竹舍，也有两三鸡犬声。\n村酒分冬胜虚度，霜风一夜办新晴。\n半生客路逢佳节，佳节何曾负半生。",
        "dynasty": "宋",
        "collection_info": null
    },
    {
        "title": "至日宿蓝坑小民居竹柱荻壁壁皆不土",
        "author": "杨万里",
        "content": "一路都岑寂，蓝坑分外荒。\n屋疎茅送月，壁密荻分霜。\n病趾催趺坐，残更妬晓光。\n暖寒无上策，来早借朝阳。",
        "dynasty": "宋",
        "collection_info": null
    },
    {
        "title": "晓晴过猿藤径",
        "author": "杨万里",
        "content": "厌雨欣初霁，贪程敢晏眠。\n排天双壁起，受日一峰先。\n入径惟逢树，无人况有烟。\n藤深猿不见，声到客愁边。",
        "dynasty": "宋",
        "collection_info": null
    },
    {
        "title": "古路",
        "author": "杨万里",
        "content": "我生倦行路，此行欣不辞。\n我岂与人异，厌闲乐驱驰。\n王事当有行，忘身那自知。\n闽盗入吾部，梅川作潢池。\n白羽飞赤囊，碧油走红旗。\n履霜戒不早，蔓草要勿滋。\n士皆衝冠怒，人挟报国私。\n我行梅始花，我归柳应丝。\n会当挥蝥弧，一笑封鲸鲵。\n休愁荦确路，即赋竞病诗。",
        "dynasty": "宋",
        "collection_info": null
    },
    {
        "title": "野炊猿藤径树下",
        "author": "杨万里",
        "content": "径仄旁无地，林开忽有天。\n丹枫明远树，黄叶暗鸣泉。\n苔锦银枪竈，芦茸玉帐毡。\n从军古云乐，乞与箇山川。",
        "dynasty": "宋",
        "collection_info": null
    },
    {
        "title": "泉声",
        "author": "杨万里",
        "content": "初闻蟹眼雪花声，忽有仙人玉佩鸣。\n时作微吟清入骨，又成幽咽怨多情。\n问知古涧飞泉落，起看寒泓遶石行。\n欲解尘缨聊一濯，无尘可濯濯谁缨。",
        "dynasty": "宋",
        "collection_info": null
    },
    {
        "title": "羽檄召诸郡兵",
        "author": "杨万里",
        "content": "闽盗宵窥粤，南兵晓尽东。\n军声动岩谷，旗影喜霜风。\n貔虎诸方集，欃枪一笑空。\n区区鼠子辈，不足奏肤公。",
        "dynasty": "宋",
        "collection_info": null
    },
    {
        "title": "明发泷头",
        "author": "杨万里",
        "content": "黑甜偏至五更浓，强起侵星敢小慵。\n轮与山云能样懒，日高犹宿夜来峰。",
        "dynasty": "宋",
        "collection_info": null
    },
    {
        "title": "过乌沙望大塘石峰",
        "author": "杨万里",
        "content": "城中长恨不见山，出城见山如等闲。\n曹溪过了过岑岭，不惟山粗石仍犷。\n山如可师癞满顶，石如陈三瘿联颈。\n一路令人眼不开，眼开令人闷不醒。\n乌沙未到一溪横，水清见底心已清。\n大塘六峰争出迎，水精笔架琉璃屏。\n两峰玉笋初出土，三峰冰盘饤角黍。\n一峰新琢金博山，雾作沈烟云作缕。\n忽然前冈平截断，万丈青尖余寸许。\n山神解怜客子愁，平地跳出苍琳璆。\n更借天公修月斧，神工一夜忙琱锼。\n近看定何者，远看真可画。\n山神自贺应自诧，古来此地无车马。",
        "dynasty": "宋",
        "collection_info": null
    },
    {
        "title": "竹鱼",
        "author": "杨万里",
        "content": "银鱼色如银，竹鱼色如竹。\n渭川千亩秀可掬，都将染成一身绿。\n鱼生竹溪中，家在竹根菱荇丛。\n昼餐竹叶与竹米，夜饮竹露吹竹风。\n前身王子猷，今身赤鯶公。\n只知爱竹判却命，化作此君苍雪容。\n渔翁夜傍竹溪宿，鱼惊钓丝冰底缩。\n朝来钓得水苍玉，先生笑扪藜苋腹。",
        "dynasty": "宋",
        "collection_info": null
    },
    {
        "title": "蕈子",
        "author": "杨万里",
        "content": "空山一雨山溜急，漂流桂子松花汁。\n土膏松暖都渗入，蒸出蕈花团戢戢。\n戴穿落叶忽起立，拨开落叶百数十。\n蜡面黄紫光欲湿，酥茎娇脆手轻拾。\n响如鹅掌味如蜜，滑似莼丝无点涩。\n伞不如笠钉胜笠，香留齿牙麝莫及。\n菘羔楮鸡避席揖，餐玉茹芝当却粒。\n作羹不可疎一日，作腊仍堪贮盈笈。",
        "dynasty": "宋",
        "collection_info": null
    },
    {
        "title": "食鹧鸪",
        "author": "杨万里",
        "content": "江南厌听鹧鸪曲，岭南初尝鹧鸪肉。\n年年细雨落花春，鈎辀格磔恼杀人。\n竹鸡泥滑报行客，鹧鸪更道行不得。\n方兄百辈买一隻，可惜羽衣锦狼藉。",
        "dynasty": "宋",
        "collection_info": null
    },
    {
        "title": "宿小粉村",
        "author": "杨万里",
        "content": "暮宿溪边小粉村，一峰如笔正当门。\n看来山色元无粉，拂杀浓蓝浅黛痕。",
        "dynasty": "宋",
        "collection_info": null
    },
    {
        "title": "塘闸",
        "author": "杨万里",
        "content": "山逢塘闸冠南中，小大高低十九峰。\n东畔连尖尤秀绝，一双铜绿翠铺茸。",
        "dynasty": "宋",
        "collection_info": null
    },
    {
        "title": "入陂子径",
        "author": "杨万里",
        "content": "下一岭，上一岭，上如登天下如井，人言箇是陂子径。\n猿藤径裏无居民，陂子径裏无行人。\n冷风萧萧日杲杲，露湿半青半黄草。\n前日猿藤犹有猿，今此一鸟亦不喧。\n树无红果草无蕊，纵有猿鸟将何餐。\n两山如壁岸如削，一径缘空劣容脚。\n溪声千仞撼林壑，崖石欲崩人欲落。\n来日长峰径更长，陂子径荒未是荒。\n蒋家三径未入手，岭南三径先断肠。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其一",
        "author": "杨万里",
        "content": "林中亭午始微明，枫倒杉倾满路横。\n黄叶青苔深一丈，先生却爱此中行。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其二",
        "author": "杨万里",
        "content": "草光叶润亦清佳，翠裏生香不是花。\n一事说来人不信，蕨长如树蚓如蛇。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其三",
        "author": "杨万里",
        "content": "芦深石路旋芟开，藤絓肩舆却倒回。\n兰蕙连山为谁好，芭蕉满谷不缘栽。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其四",
        "author": "杨万里",
        "content": "为怜上轿啮人肩，下轿行来脚底穿。\n客子心心愁欲暮，碧云偏作半阴天。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其五",
        "author": "杨万里",
        "content": "晚风寂寂树阴阴，松不悲鸣竹不吟。\n只有清泉逢白石，向人刺口说山林。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其六",
        "author": "杨万里",
        "content": "涧泉劝我出山迟，曲曲遮留步步随。\n泉自多情侬自闷，今宵会有出山时。",
        "dynasty": "宋",
        "collection_info": null
    },
    {
        "title": "过陂子径五十余里乔木蔽天遣闷柒绝句  其七",
        "author": "杨万里",
        "content": "山穷喜见一平川，不似林中不识天。\n只出此山灾便散，何须更问小行年。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其一",
        "author": "杨万里",
        "content": "说着长峰十日愁，夜来发处四更头。\n莫令炬火风吹黑，未说红纱绛蜡休。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其二",
        "author": "杨万里",
        "content": "百里如何一日行，晴天犹自急追程。\n山云管得侬愁雨，强做催诗数点声。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其三",
        "author": "杨万里",
        "content": "野炊未到也饥嗔，到得炊边却可人。\n伞作旅亭泥处坐，水漂地竈雨中薪。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其四",
        "author": "杨万里",
        "content": "石上菖蒲铁作鬚，寸根九节许清臞。\n安期自是参渠底，却重安期不重渠。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其五",
        "author": "杨万里",
        "content": "一眼空山空復空，欹芦倒荻雨和风。\n却缘小队旌旗过，教得青枫学着红。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其六",
        "author": "杨万里",
        "content": "何须人迹到来曾，点污松风涧水声。\n不是先生爱山水，是间却遣阿谁行。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其七",
        "author": "杨万里",
        "content": "猿藤陂子枉惊吁，未抵长峰小半涂。\n今夕前头何许宿，不知出得径来无。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其八",
        "author": "杨万里",
        "content": "下到危坡斗处泥，旁临崩岸仄边溪。\n不须杜句能驱疟，只诵长峰遣闷诗。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其九",
        "author": "杨万里",
        "content": "出得山来未见村，已知村近稍多田。\n坐看云脚都垂地，回望峰头已入天。",
        "dynasty": "宋",
        "collection_info": null
    },
    {
        "title": "过长峰径遇雨遣闷十绝句  其一○",
        "author": "杨万里",
        "content": "鰌是虾兄非善地，橘和瓣种带禳灾。\n乌椑不熟还无事，小艇难乘莫载来。",
        "dynasty": "宋",
        "collection_info": null
    },
    {
        "title": "明发曲坑二首  其一",
        "author": "杨万里",
        "content": "云横平野近人低，似縠如纱只隔溪。\n行到溪东元不见，回头却復在溪西。",
        "dynasty": "宋",
        "collection_info": null
    },
    {
        "title": "明发曲坑二首  其二",
        "author": "杨万里",
        "content": "露草欣逢晓日新，各将珠琲斗呈珍。\n红光影裏如何拣，颗颗圜明颗颗匀。",
        "dynasty": "宋",
        "collection_info": null
    },
    {
        "title": "明发龙川二首  其一",
        "author": "杨万里",
        "content": "山有浓岚水有氛，非烟非雾亦非云。\n北人不识南中瘴，只到龙川指似君。",
        "dynasty": "宋",
        "collection_info": null
    },
    {
        "title": "明发龙川二首  其二",
        "author": "杨万里",
        "content": "优入蛮溪受瘴烟，一生谁料到龙川。\n早书实历远山考，便是中书九闰年。",
        "dynasty": "宋",
        "collection_info": null
    },
    {
        "title": "发通衢驿见梅有感",
        "author": "杨万里",
        "content": "忙中掠眼雪枝斜，落片纷纷点玉沙。\n虚过一冬妨底事，不曾款曲是梅花。",
        "dynasty": "宋",
        "collection_info": null
    },
    {
        "title": "过五里径三首  其一",
        "author": "杨万里",
        "content": "瘦日当中暖稍回，冷山未许瘴全开。\n溪光远隔深深竹，特地穿帘入轿来。",
        "dynasty": "宋",
        "collection_info": null
    },
    {
        "title": "过五里径三首  其二",
        "author": "杨万里",
        "content": "野水奔流不小停，知渠何事太忙生。\n也无一箇人催促，自爱争先落涧声。",
        "dynasty": "宋",
        "collection_info": null
    },
    {
        "title": "过五里径三首  其三",
        "author": "杨万里",
        "content": "入山无路出无门，鸟语猿声更断魂。\n当处迷涂何处问，一溪引我得前村。",
        "dynasty": "宋",
        "collection_info": null
    },
    {
        "title": "晨炊浦村",
        "author": "杨万里",
        "content": "水出何村尾，桥横乱篠丛。\n隔溪三四屋，对面一双峰。\n过午非常暖，疑他不是冬。\n疎梅照清浅，作意为谁容。",
        "dynasty": "宋",
        "collection_info": null
    },
    {
        "title": "宿长乐县驿驿皆用葵叶盖屋状如椶叶云",
        "author": "杨万里",
        "content": "都将葵叶盖亭中，树似桄榔叶似椶。\n欲问天公觅微雪，装成急响打船篷。",
        "dynasty": "宋",
        "collection_info": null
    },
    {
        "title": "题兴宁县东文岭瀑泉在夜明场驿之东",
        "author": "杨万里",
        "content": "笋舆路转崖欹倾，只闻满山泉水呜。\n卷书急看已半失，眼不停注耳细听。\n石如铁色黑，壁立镜面平。\n水从镜面一飞下，蕲笛织簟风漪生。\n石知水力倦，半壁钟作天一泓。\n水行到此欲小憩，后水忽至前水惊。\n分清裂白两派出，跳珠跃雪双龙争。\n不知落处深几许，千丈井底碎玉声。\n安得好事者，泉上作小亭。\n酿泉为酒不用曲，春风吹作蒲萄绿。\n醉写泉声入柘木，何处更寻响泉曲。",
        "dynasty": "宋",
        "collection_info": null
    },
    {
        "title": "入程乡县界",
        "author": "杨万里",
        "content": "长乐昏岚着地凝，程乡毒雾噀人腥。\n吾诗不是南征集，只合标题作瘴经。",
        "dynasty": "宋",
        "collection_info": null
    },
    {
        "title": "明发梅州",
        "author": "杨万里",
        "content": "市小山城寂，船稀野渡忙。\n金暄梅蕊日，玉冷草根霜。",
        "dynasty": "宋",
        "collection_info": null
    },
    {
        "title": "霜草",
        "author": "杨万里",
        "content": "霜前乱碧未全枯，霜后纷黄却更苏。\n偷吃瑶台青女粉，都生琼髮与银鬚。",
        "dynasty": "宋",
        "collection_info": null
    },
    {
        "title": "夜宿房溪饮野人张珦家桂叶鹿蹄酒其法以桂叶为餠以鹿蹄煮酒酿以八月过是则味减云",
        "author": "杨万里",
        "content": "桂叶揉青作曲投，鹿蹄煮醁趁凉篘。\n落杯莹滑冰中水，过口森严菊底秋。\n玉友黄封犹退舍，齑汤蜜汁更输筹。\n野人未许传醅法，剩买双缾过别州。",
        "dynasty": "宋",
        "collection_info": null
    },
    {
        "title": "明发房溪二首  其一",
        "author": "杨万里",
        "content": "山路婷婷小树梅，为谁零落为谁开。\n多情也恨无人赏，故遣低枝拂面来。",
        "dynasty": "宋",
        "collection_info": null
    },
    {
        "title": "明发房溪二首  其二",
        "author": "杨万里",
        "content": "青天白日十分晴，轿上萧萧忽雨声。\n却是松梢霜水落，雨声那得此声清。",
        "dynasty": "宋",
        "collection_info": null
    },
    {
        "title": "瘴雾",
        "author": "杨万里",
        "content": "午时犹未识金乌，对面看人一似无。\n腊月黄茅犹尔许，不知八月却何如。",
        "dynasty": "宋",
        "collection_info": null
    },
    {
        "title": "过水车铺二首  其一",
        "author": "杨万里",
        "content": "尽日涂中断客行，两边山色到云青。\n溪光摇碎黄金日，波面跳成白玉星。",
        "dynasty": "宋",
        "collection_info": null
    },
    {
        "title": "过水车铺二首  其二",
        "author": "杨万里",
        "content": "轿裏看书得昼眠，梦中惊浪撼渔船。\n觉来书卷风吹乱，忘却前篇与后篇。",
        "dynasty": "宋",
        "collection_info": null
    },
    {
        "title": "宿万安铺",
        "author": "杨万里",
        "content": "来朝还入鰐鱼乡，未到潮阳到揭阳。\n休说春风归路远，只今去路不胜长。",
        "dynasty": "宋",
        "collection_info": null
    },
    {
        "title": "过单竹洋径",
        "author": "杨万里",
        "content": "两山何许来，此焉忽相寻。\n摩肩不少让，争道各载骎。\n乔木与修竹，相招为茂林。\n无风生翠寒，未夕起素阴。\n天垂木末近，日到谷底深。\n空山时自响，已动客子心。\n行至幽绝处，更闻啼怪禽。",
        "dynasty": "宋",
        "collection_info": null
    },
    {
        "title": "自彭田铺至汤田道旁梅花十余里",
        "author": "杨万里",
        "content": "一行谁栽十里梅，下临溪水恰齐开。\n此行便是无官事，只为梅花也合来。",
        "dynasty": "宋",
        "collection_info": null
    },
    {
        "title": "观汤田铺溪边汤泉",
        "author": "杨万里",
        "content": "下泓堪浴上堪煎，阴火熬成未必然。\n海底日昇波自沸，偶分一眼作汤泉。",
        "dynasty": "宋",
        "collection_info": null
    },
    {
        "title": "汤田早行见李花甚盛二首  其一",
        "author": "杨万里",
        "content": "此地先春信，年年只是梅。\n南中春更早，腊日李花开。",
        "dynasty": "宋",
        "collection_info": null
    },
    {
        "title": "汤田早行见李花甚盛二首  其二",
        "author": "杨万里",
        "content": "似妬梅花早，同时斗雪肤。\n新年三二月，还解再开无。",
        "dynasty": "宋",
        "collection_info": null
    },
    {
        "title": "雨中道旁丛竹",
        "author": "杨万里",
        "content": "竹色岂不好，道旁端可嗔。\n只教寒雨裏，将冷洒行人。",
        "dynasty": "宋",
        "collection_info": null
    },
    {
        "title": "雨中梅花",
        "author": "杨万里",
        "content": "霜晴三日不胜佳，忽作阴霖送岁华。\n客裏清愁自无奈，却教和雨看梅花。",
        "dynasty": "宋",
        "collection_info": null
    },
    {
        "title": "过瘦牛岭",
        "author": "杨万里",
        "content": "行尽天涯未遣休，梅州到了又潮州。\n平生岂愿乘肥马，临老须教过瘦牛。\n梦裏长惊炊剑首，春前应许赋刀头。\n夜来尚有余樽在，急唤渠侬破客愁。",
        "dynasty": "宋",
        "collection_info": null
    },
    {
        "title": "题瘦牛岭",
        "author": "杨万里",
        "content": "牛头定何向，牛尾定何指。\n我不炙汝心，我不穿汝鼻。\n如何不许见全牛，雾隠云藏若相避。\n行行上牛背，上下三十里。\n一雨生新泥，寸步不自致。\n胡不去作牵牛星，渴饮银河天上水。\n胡不去作帝藉牛，天田春风牵黛耜。\n却来蛮村天尽头，塞路长遣行人愁。\n夕阳芳草只依旧，瘦牛何苦年年瘦。",
        "dynasty": "宋",
        "collection_info": null
    },
    {
        "title": "道旁草木二首  其一",
        "author": "杨万里",
        "content": "山无人迹草长青，异彩奇香不识名。\n只是苔花兼藓叶，也无半点俗尘生。",
        "dynasty": "宋",
        "collection_info": null
    },
    {
        "title": "道旁草木二首  其二",
        "author": "杨万里",
        "content": "古树何年涧底生，只今已与岭般平。\n千梢万叶无重数，一一分明报雨声。",
        "dynasty": "宋",
        "collection_info": null
    },
    {
        "title": "葵叶",
        "author": "杨万里",
        "content": "篛笠端能直几钱，骑奴不拟雨连天。\n盖头旋折山葵叶，擘破青青伞半边。",
        "dynasty": "宋",
        "collection_info": null
    },
    {
        "title": "过金沙洋望小海",
        "author": "杨万里",
        "content": "海雾初开明海日，近树远山青历历。\n忽然咫尺黑如漆，白昼如何成暝色。\n不知一风何许来，雾开还合合还开。\n晦明百变一弹指，特地遣人惊復喜。\n海神无处逞神通，放出一斑夸客子。\n须臾满眼贾胡船，万顷一碧波黏天。\n恰似钱塘江上望，只无两点海门山。\n我行但作游山看，减却客愁九分半。",
        "dynasty": "宋",
        "collection_info": null
    },
    {
        "title": "揭阳道中二首  其一",
        "author": "杨万里",
        "content": "厌穿山径石嵚𡼭，喜见川原路坦夷。\n更着两行团树子，引人行远不教知。",
        "dynasty": "宋",
        "collection_info": null
    },
    {
        "title": "揭阳道中二首  其二",
        "author": "杨万里",
        "content": "地平如掌树成行，野有邮亭浦有梁。\n旧日潮州底处所，如今风物冠南方。",
        "dynasty": "宋",
        "collection_info": null
    },
    {
        "title": "宿潮州海阳馆独夜不寐二首  其一",
        "author": "杨万里",
        "content": "醉来还睡睡还醒，长是三更梦便惊。\n细数更声有何益，不然作么到天明。",
        "dynasty": "宋",
        "collection_info": null
    },
    {
        "title": "宿潮州海阳馆独夜不寐二首  其二",
        "author": "杨万里",
        "content": "腊前蚊子已能歌，挥去还来奈尔何。\n一隻搅人终夕睡，此声元自不须多。",
        "dynasty": "宋",
        "collection_info": null
    },
    {
        "title": "谒昌黎伯庙",
        "author": "杨万里",
        "content": "南海行几徧，东潮欠一来。\n若无韩子庙，只有越王台。\n文字天垂日，兴亡草上埃。\n聊吹鰐溪水，洒起六丁雷。",
        "dynasty": "宋",
        "collection_info": null
    },
    {
        "title": "题韩亭韩木二首  其一",
        "author": "杨万里",
        "content": "老大韩家十八郎，犹将云锦制衣裳。\n至今南斗无精彩，只放文星一点光。",
        "dynasty": "宋",
        "collection_info": null
    },
    {
        "title": "题韩亭韩木二首  其二",
        "author": "杨万里",
        "content": "笑为先生一问天，身前身后两般看。\n亭前树子关何事，也得天公赐姓韩。",
        "dynasty": "宋",
        "collection_info": null
    },
    {
        "title": "登南州奇观前临大江浮桥江心起三石台皆有亭子二首  其一",
        "author": "杨万里",
        "content": "梅边楼阁海边山，银竹初收霁日寒。\n看着南州奇观了，人间山水不须看。",
        "dynasty": "宋",
        "collection_info": null
    },
    {
        "title": "登南州奇观前临大江浮桥江心起三石台皆有亭子二首  其二",
        "author": "杨万里",
        "content": "玉壶冰底卧青龙，海外三山堕眼中。\n奇观揭名浑未在，只消题作小垂虹。",
        "dynasty": "宋",
        "collection_info": null
    },
    {
        "title": "平贼班师明发潮州",
        "author": "杨万里",
        "content": "不是潢池赤白囊，何缘杖屦到潮阳。\n官军已扫狐兔窟，归路莫孤山水乡。\n便去罗浮参玉局，更登浴日折扶桑。\n还家儿女搜行李，满袖云烟雪月香。",
        "dynasty": "宋",
        "collection_info": null
    },
    {
        "title": "潮阳海岸望海",
        "author": "杨万里",
        "content": "动地惊风起海陬，为人吹散两眉愁。\n身行岛北新春后，眼到天南最尽头。\n众水更来何处着，千峰赴此却回休。\n客间供给能消底，万顷烟波一白鸥。",
        "dynasty": "宋",
        "collection_info": null
    },
    {
        "title": "除夜宿石塔寺",
        "author": "杨万里",
        "content": "醉后先眠客莫嗔，谁能守岁费精神。\n幸无爆竹惊寒梦，休羡椒花颂好春。\n今岁明年纔隔夕，人情物态顿趋新。\n遥怜儿女团栾处，政欠屠酥第十人。",
        "dynasty": "宋",
        "collection_info": null
    },
    {
        "title": "壬寅岁朝发石塔寺",
        "author": "杨万里",
        "content": "晓钟梦裹苦相呼，强裹乌纱照白鬚。\n只有铜炉烧柏子，更无玉盏泻屠酥。\n佛桑解吐四时艳，铁树还如九节蒲。\n省得一朝疲造请，却教终日走长涂。",
        "dynasty": "宋",
        "collection_info": null
    },
    {
        "title": "晨炊黄冈望海",
        "author": "杨万里",
        "content": "望中雪岭界天横，雪外青瑶甃地平。\n白底是沙青是海，捲帘看了却心惊。",
        "dynasty": "宋",
        "collection_info": null
    },
    {
        "title": "海岸沙行",
        "author": "杨万里",
        "content": "海滨半程沙上路，海风吹起成烟雾。\n行人合眼不敢觑，一行一步愁一步。\n步步沙痕没芒屦，不是不行行不去。\n若为行到无沙处，宁逢石头啮足拇。\n宁踏黄泥溅袍袴，海滨沙路莫再度。",
        "dynasty": "宋",
        "collection_info": null
    },
    {
        "title": "榕树",
        "author": "杨万里",
        "content": "直不为楹圜不轮，斧斤亦復赦渠薪。\n数株连碧真成菌，一胫空肥总是筋。",
        "dynasty": "宋",
        "collection_info": null
    },
    {
        "title": "食车螯",
        "author": "杨万里",
        "content": "珠宫新沐浄琼沙，石鼎初燃瀹井花。\n紫殻旋开微滴酒，玉肤莫熟要鸣牙。\n枨拖金线成双美，姜擘糟丘併一家。\n老子宿酲无解处，半杯羹后半瓯茶。",
        "dynasty": "宋",
        "collection_info": null
    },
    {
        "title": "食蛎房",
        "author": "杨万里",
        "content": "蓬山侧畔屹蚝山，怀玉深藏万壑间。\n也被酒徒勾引着，荐它尊俎解它颜。",
        "dynasty": "宋",
        "collection_info": null
    },
    {
        "title": "食蛤蜊米脯羹",
        "author": "杨万里",
        "content": "倾来百颗恰盈奁，剥作杯羹未属厌。\n莫遣下盐伤正味，不曾着蜜若为甜。\n雪揩玉质全身莹，金缘冰钿半缕纤。\n更淅香秔轻糁却，发挥风韵十分添。",
        "dynasty": "宋",
        "collection_info": null
    },
    {
        "title": "银鱼干",
        "author": "杨万里",
        "content": "初疑柘茧雪争鲜，又恐杨花糁作毡。\n却是翦银成此叶，如何入口软于绵。",
        "dynasty": "宋",
        "collection_info": null
    },
    {
        "title": "乌贼鱼",
        "author": "杨万里",
        "content": "秦帝东巡渡浙江，中流风紧坠书囊。\n至今收得磨残墨，犹带宫车载鲍香。",
        "dynasty": "宋",
        "collection_info": null
    },
    {
        "title": "泊流潢驿潮风大作二首  其一",
        "author": "杨万里",
        "content": "忽看草树总离披，记得沙行昨日时。\n除却潮来无别事，海风动地亦何为。",
        "dynasty": "宋",
        "collection_info": null
    },
    {
        "title": "泊流潢驿潮风大作二首  其二",
        "author": "杨万里",
        "content": "潮来潮去有何功，费尽辛勤办一风。\n若使无风潮自至，信他海伯有神通。",
        "dynasty": "宋",
        "collection_info": null
    },
    {
        "title": "正月三日宿范氏庄四首  其一",
        "author": "杨万里",
        "content": "开岁又涉三，我征良未休。\n沙行地一平，百里纵遐眸。\n景穆物自欣，碛迥情反愁。\n中田缅云庄，聊復税我辀。\n追程有底急，行急能至不。\n三峰从何来，骏奔若鸣驺。\n当户不忍去，裴回为人留。\n对之成四友，呼酒与献酬。\n我醉山自醒，相忘却相求。",
        "dynasty": "宋",
        "collection_info": null
    },
    {
        "title": "正月三日宿范氏庄四首  其二",
        "author": "杨万里",
        "content": "野践得幽咏，不吐聊自味。\n健步忽传呼，云有远书至。\n开缄祗暄凉，此外无一事。\n奇怀坐消泯，追省宁復记。\n方驩遽成闷，俗物真败意。\n山鹊下虚庭，对语含喜气。\n一笑起振衣，吾心本无滞。",
        "dynasty": "宋",
        "collection_info": null
    },
    {
        "title": "正月三日宿范氏庄四首  其三",
        "author": "杨万里",
        "content": "酒名忘忧物，未尽酒所长。\n醉后忘我身，安得忧可忘。\n我饮初不多，不可无一觞。\n平生难为酒，甘醴断不尝。\n要与水争色，仍復菊敌香。\n气盎春午花，味凛秋旭霜。\n三杯合自然，一滴诣醉乡。\n朅来困行役，名酒安可常。\n甘淡俱不择，芳冽那得将。\n酒味何必佳，一醉径投床。\n但令有可饮，不醉亦何妨。",
        "dynasty": "宋",
        "collection_info": null
    },
    {
        "title": "正月三日宿范氏庄四首  其四",
        "author": "杨万里",
        "content": "山历愁寡天，沙征恨多地。\n两日行海滨，虽近弥不至。\n遐瞻道旁堠，我进渠祗退。\n大风来无隔，午燠皎安避。\n今夕范氏庄，初觌三峰翠。\n愈远故绝瑕，不多始足贵。\n巉然半几出，蹙若一拳细。\n轻霏澹晚秀，隤照烨春媚。\n翫久有余佳，绘苦未必似。\n今夕勿掩扉，月中对山睡。",
        "dynasty": "宋",
        "collection_info": null
    },
    {
        "title": "初四日晨炊横翠亭",
        "author": "杨万里",
        "content": "近看三峰失一峰，其余都与昨来同。\n多情横翠亭前玉，伴我同行两日中。",
        "dynasty": "宋",
        "collection_info": null
    },
    {
        "title": "人日宿味田驿",
        "author": "杨万里",
        "content": "破驿荒凉晚解鞍，急呼重碧敌轻寒。\n南中气候从头错，人日青梅已酽酸。",
        "dynasty": "宋",
        "collection_info": null
    },
    {
        "title": "登大鞋岭望大海",
        "author": "杨万里",
        "content": "杖屦千崖表，波涛万顷前。\n琼天吹不定，银地湿无边。\n一石当流出，孤尖卓笔然。\n更将垂老眼，何许看风烟。",
        "dynasty": "宋",
        "collection_info": null
    },
    {
        "title": "晨炊叱驭驿观海边野烧",
        "author": "杨万里",
        "content": "南海惊涛卷玉缸，北山野烧展红幢。\n山神海伯争新巧，併慰诗人眼一双。",
        "dynasty": "宋",
        "collection_info": null
    },
    {
        "title": "海岸七里沙二首  其一",
        "author": "杨万里",
        "content": "大风吹起翠瑶山，近岸还成白雪团。\n一浪搀先千浪怒，打崖裂石与君看。",
        "dynasty": "宋",
        "collection_info": null
    },
    {
        "title": "海岸七里沙二首  其二",
        "author": "杨万里",
        "content": "行人莫近岸边行，便恐波头打倒人。\n若道岸高波不到，玉沙犹湿万痕新。",
        "dynasty": "宋",
        "collection_info": null
    },
    {
        "title": "鲊鱼潭登舟",
        "author": "杨万里",
        "content": "船阁寒沙待晚潮，行人舟子各相招。\n银山一朶三千丈，隔海飞来对面销。",
        "dynasty": "宋",
        "collection_info": null
    },
    {
        "title": "宿南岭驿二首  其一",
        "author": "杨万里",
        "content": "蕨手犹拳已箸长，菊苗初甲可羹尝。\n山村富贵无人享，一路春风野菜香。",
        "dynasty": "宋",
        "collection_info": null
    },
    {
        "title": "宿南岭驿二首  其二",
        "author": "杨万里",
        "content": "茅花似雪復如茸，一望平原浅草中。\n尽日向人挥玉麈，知将何事语春风。",
        "dynasty": "宋",
        "collection_info": null
    },
    {
        "title": "初十日早炊蕉步得家书并家酿二首  其一",
        "author": "杨万里",
        "content": "潢池东定得西还，病后涂中竟鲜懽。\n为许朝来有新喜，庭闱一骑报平安。",
        "dynasty": "宋",
        "collection_info": null
    },
    {
        "title": "初十日早炊蕉步得家书并家酿二首  其二",
        "author": "杨万里",
        "content": "年年自漉雪前醅，今岁无缘得一杯。\n政是荒村愁绝处，家中送得六尊来。",
        "dynasty": "宋",
        "collection_info": null
    },
    {
        "title": "惠州丰湖亦名西湖二首  其一",
        "author": "杨万里",
        "content": "左瞰丰湖右瞰江，五峰出没水中央。\n峰头寺寺楼楼月，清杀东坡锦绣肠。",
        "dynasty": "宋",
        "collection_info": null
    },
    {
        "title": "惠州丰湖亦名西湖二首  其二",
        "author": "杨万里",
        "content": "三处西湖一色秋，钱塘颍水更罗浮。\n东坡元是西湖长，不到罗浮便得休。",
        "dynasty": "宋",
        "collection_info": null
    },
    {
        "title": "正月十二日游东坡白鹤峰故居其北思无邪斋真蹟犹存",
        "author": "杨万里",
        "content": "诗人自古例迁谪，苏李夜郎并惠州。\n人言造物困嘲弄，故遣各捉一处囚。\n不知天公爱佳句，曲与诗人为地头。\n诗人眼底高四海，万象不足供诗愁。\n帝将湖海赐汤沐，仅仅可以当冥搜。\n却令玉堂挥翰手，为提椽笔判罗浮。\n罗浮山色浓泼黛，丰湖水光先得秋。\n东坡日与群仙游，朝发昆阆夕不周。\n云冠霞佩照宇宙，金章玉句鸣天球。\n但登诗坛将骚雅，底用蚁穴封王侯。\n元符诸贤下石者，祗与千载掩鼻羞。\n我来剥啄王粲宅，鹤峰无恙江空流。\n安知先生百岁后，不来弄月白苹洲。\n无人挽住乞一句，犹道雪乳冰湍不。\n当年醉裏题壁处，六丁已遣雷电收。\n独遗无邪四箇字，鸾飘凤泊蟠银鈎。\n如今亦无合江楼，嘉佑破寺风飕飕。",
        "dynasty": "宋",
        "collection_info": null
    },
    {
        "title": "解舟惠州东桥",
        "author": "杨万里",
        "content": "南宦宁差北，西归敢再东。\n猿声云树月，客枕露船风。\n绿髮春全白，苍颜酒不红。\n莫憎愁与病，留取伴衰翁。",
        "dynasty": "宋",
        "collection_info": null
    },
    {
        "title": "放船",
        "author": "杨万里",
        "content": "岸岸人家住，门门面水开。\n老翁扶杖立，穉子看船来。\n一夜鸣春雨，诸滩涨绿醅。\n顺流行自快，更着北风催。",
        "dynasty": "宋",
        "collection_info": null
    },
    {
        "title": "感兴",
        "author": "杨万里",
        "content": "行役忘衰暮，逢春感物华。\n一来梅岭外，三见木绵花。\n山鹿宁游市，江鸥本卧沙。\n红尘无了日，白髮未还家。",
        "dynasty": "宋",
        "collection_info": null
    },
    {
        "title": "夜泊曲湾",
        "author": "杨万里",
        "content": "顺流一日快舟行，薄暮风涛特地生。\n不是江神惊客子，劝人早泊莫追程。",
        "dynasty": "宋",
        "collection_info": null
    },
    {
        "title": "曲湾放船",
        "author": "杨万里",
        "content": "梅子成阴夹道周，木绵吐焰满江头。\n春来不是无桃李，腊月开花已落休。",
        "dynasty": "宋",
        "collection_info": null
    },
    {
        "title": "石湾雨作得巩帅采若书约观灯",
        "author": "杨万里",
        "content": "昨暮颠风浪打头，那知今日得安流。\n元宵不为游人好，细雨先供客子愁。\n病骨支离妨酒盏，诗仙招唤试灯毬。\n书生薄命多磨折，乐事良辰判却休。",
        "dynasty": "宋",
        "collection_info": null
    },
    {
        "title": "舟中望罗浮山",
        "author": "杨万里",
        "content": "罗浮元不是罗浮，自是道家古蓬丘。\n弱水只知断舟楫，葛仙夜偷来惠州。\n罗浮山高七万丈，下视日月地上流。\n黄金为桥接银汉，翠琳作阙横琼楼。\n不知何人汗脚迹，触忤清虚涴寒碧。\n天遣山鬼绝凡客，化金为铁琼为石。\n至今石楼人莫登，铁桥不见空有名。\n玉匙金籥牢锁扃，但见山高水泠泠。\n我欲骑麟翳鸾凤，月为环佩星为从。\n前驱子晋后安期，飞上峰头斸丹汞。",
        "dynasty": "宋",
        "collection_info": null
    },
    {
        "title": "南海东庙浴日亭",
        "author": "杨万里",
        "content": "南海端为四海魁，扶胥绝境信奇哉。\n日从若木梢头转，潮到占城国裏回。\n最爱五更红浪沸，忽吹万里紫霞开。\n天公管领诗人眼，银汉星槎借一来。",
        "dynasty": "宋",
        "collection_info": null
    },
    {
        "title": "题南海东庙",
        "author": "杨万里",
        "content": "罗浮山如万石钟，一股南走如渴龙。\n雷奔电迈遮不住，直抵海滨无去处。\n低头饮海吐绛霞，举头戴着祝融家。\n珠宫玉室水精殿，万水一日朝再衙。\n青山四围作城郭，海涛半浸青山脚。\n客来莫上浴日亭，亭上见海君始惊。\n青山缺处如玉玦，潮头飞来打双阙。\n晴天无云溅碎雪，天下都无此奇绝。\n大海更在小海东，西庙不如东庙雄。\n南来若不到东庙，西京未睹建章宫。\n海神喜我着绮语，为我改容收雾雨。\n干坤轩豁未能许，小试日光穿漏句。",
        "dynasty": "宋",
        "collection_info": null
    },
    {
        "title": "镊白",
        "author": "杨万里",
        "content": "止酒愁无那，哦诗意已阑。\n镊髭非急务，也遣半时闲。",
        "dynasty": "宋",
        "collection_info": null
    },
    {
        "title": "和巩采若游蒲涧",
        "author": "杨万里",
        "content": "南中道是岛夷居，也有安期宅一区。\n屐齿苔痕犹故迹，霓旌鸾佩已清都。\n元戎解领三千骑，胜日来寻九节蒲。\n万壑松风和涧水，鸣琴漱玉自相娱。",
        "dynasty": "宋",
        "collection_info": null
    },
    {
        "title": "船过灵洲",
        "author": "杨万里",
        "content": "却缘野阔觉天低，政值潮平苦桨迟。\n洲觜两船归别港，岸头数屋出疎篱。\n江山惨淡真如画，烟雨空蒙自一奇。\n病酒春眠不知晓，开门拾得一篇诗。",
        "dynasty": "宋",
        "collection_info": null
    },
    {
        "title": "近岸",
        "author": "杨万里",
        "content": "十日都无一日晴，牵船客子总斜行。\n一川黄犊朝朝饱，岸草何曾减寸青。",
        "dynasty": "宋",
        "collection_info": null
    },
    {
        "title": "泊鸭步",
        "author": "杨万里",
        "content": "江流自在水风轻，云去天来半欲晴。\n两岸东西三十里，李花独树隔江明。",
        "dynasty": "宋",
        "collection_info": null
    },
    {
        "title": "明发鸭步",
        "author": "杨万里",
        "content": "两岁春船各一时，今年船快去年迟。\n青山面目何曾改，清晓看来别样奇。",
        "dynasty": "宋",
        "collection_info": null
    },
    {
        "title": "过黄巢矶",
        "author": "杨万里",
        "content": "黄巢矶与白沙滩，只是闻名已胆寒。\n自笑南来三换岁，一年一度犯惊湍。",
        "dynasty": "宋",
        "collection_info": null
    },
    {
        "title": "望清远峡",
        "author": "杨万里",
        "content": "刺船又入峡山间，江水初平失恶滩。\n道是峡山天下险，老夫今作坦涂看。",
        "dynasty": "宋",
        "collection_info": null
    },
    {
        "title": "舟人吹笛",
        "author": "杨万里",
        "content": "长江无风水平绿，也无靴文也无縠。\n东西一望光浮空，莹然千顷无瑕玉。\n船上儿郎不耐闲，醉拈横笛吹云烟。\n一声清长响彻天，山猿啼月涧落泉。\n更打羊皮小腰鼓，头如青峰手如雨。\n中流忽有一大鱼，跳破琉璃丈来许。",
        "dynasty": "宋",
        "collection_info": null
    },
    {
        "title": "近峡",
        "author": "杨万里",
        "content": "望峡初愁远，当前忽不知。\n如何船进处，却在棹停时。",
        "dynasty": "宋",
        "collection_info": null
    },
    {
        "title": "清远峡四首  其一",
        "author": "杨万里",
        "content": "峡水都是泉，非雨元自足。\n不知几滴珠，成此一川玉。\n旁将山染翠，仰为天写绿。\n何当雪月夜，孤艇苇间宿。",
        "dynasty": "宋",
        "collection_info": null
    },
    {
        "title": "清远峡四首  其二",
        "author": "杨万里",
        "content": "清晨雾雨重，不敢开船门。\n小窗试微启，逗入一船云。\n何曾烧龙麝，香霏遶吾身。\n身在云水上，何许觅点尘。",
        "dynasty": "宋",
        "collection_info": null
    },
    {
        "title": "清远峡四首  其三",
        "author": "杨万里",
        "content": "清远望峡山，山脚无半里。\n小舟行其间，五日翠未已。\n并驰两苍龙，中夹一玉水。\n送我到英州，渠当自回辔。",
        "dynasty": "宋",
        "collection_info": null
    },
    {
        "title": "清远峡四首  其四",
        "author": "杨万里",
        "content": "谁开峡山寺，政要避世喧。\n深潭无来路，断崖有青天。\n疗饥摘山果，击磬烦岭猿。\n人迹今扰扰，祗缘一渔船。",
        "dynasty": "宋",
        "collection_info": null
    },
    {
        "title": "光口夜雨",
        "author": "杨万里",
        "content": "峡江清空峡雨急，寒声夜半萧萧发。\n玻瓈盆面跳万珠，一颗一声清入骨。\n梦中搔首起来听，听来听去到天明。\n一生听雨今头白，不识春江夜雨声。",
        "dynasty": "宋",
        "collection_info": null
    },
    {
        "title": "出真阳峡十首  其一",
        "author": "杨万里",
        "content": "过尽危矶出小潭，回头失却石峰巉。\n春寒料峭元无事，知我犹藏一布衫。",
        "dynasty": "宋",
        "collection_info": null
    },
    {
        "title": "出真阳峡十首  其二",
        "author": "杨万里",
        "content": "细雨初来刺水纹，三针两线未教繁。\n不知忽有何忙处，急洒千千万万痕。",
        "dynasty": "宋",
        "collection_info": null
    },
    {
        "title": "出真阳峡十首  其三",
        "author": "杨万里",
        "content": "峡岭分明是假山，乱堆怪石入云间。\n上头更种青琼树，下照春江玉镜寒。",
        "dynasty": "宋",
        "collection_info": null
    },
    {
        "title": "出真阳峡十首  其四",
        "author": "杨万里",
        "content": "峡中出了又逢滩，破浪牵船分外难。\n只是峡山临欲别，此滩留我再看山。",
        "dynasty": "宋",
        "collection_info": null
    },
    {
        "title": "出真阳峡十首  其五",
        "author": "杨万里",
        "content": "江枫新染绿衣衫，知费春风几把蓝。\n道是春光在桃李，试除桃李尽教参。",
        "dynasty": "宋",
        "collection_info": null
    },
    {
        "title": "出真阳峡十首  其六",
        "author": "杨万里",
        "content": "入峡长思出峡行，出来却忆峡中清。\n一江碧水供诗砚，两岸青山作砚屏。",
        "dynasty": "宋",
        "collection_info": null
    },
    {
        "title": "出真阳峡十首  其七",
        "author": "杨万里",
        "content": "只言英石冠南中，未识真阳一两峰。\n遮莫坡陀将不去，将诗描取小玲珑。",
        "dynasty": "宋",
        "collection_info": null
    },
    {
        "title": "出真阳峡十首  其八",
        "author": "杨万里",
        "content": "今岁春流涨又销，水痕犹印石间茅。\n浮槎却被春流误，长挂江边小树梢。",
        "dynasty": "宋",
        "collection_info": null
    },
    {
        "title": "出真阳峡十首  其九",
        "author": "杨万里",
        "content": "春光浓裏更江行，画舫分明是水亭。\n出了真阳恰惆怅，数峰如笋雨中青。",
        "dynasty": "宋",
        "collection_info": null
    },
    {
        "title": "出真阳峡十首  其一○",
        "author": "杨万里",
        "content": "未必阳山天下穷，英州穷到骨中空。\n郡官只怨无供给，支与真阳数石峰。",
        "dynasty": "宋",
        "collection_info": null
    },
    {
        "title": "山云",
        "author": "杨万里",
        "content": "春从底处领云来，日日山头絮作堆。\n恋着好峰那肯去，欲开犹遶两三回。",
        "dynasty": "宋",
        "collection_info": null
    },
    {
        "title": "碧落洞前滩水三首  其一",
        "author": "杨万里",
        "content": "水知山近已先狂，箭往星奔趁下泷。\n滩下洄流能耐事，漩沤百转看它忙。",
        "dynasty": "宋",
        "collection_info": null
    },
    {
        "title": "碧落洞前滩水三首  其二",
        "author": "杨万里",
        "content": "石峰背后即英州，只不教人到岸头。\n罗带春风吹不直，故将数摺恼行舟。",
        "dynasty": "宋",
        "collection_info": null
    },
    {
        "title": "碧落洞前滩水三首  其三",
        "author": "杨万里",
        "content": "碧落峰前上一滩，篙师叫得口都干。\n开门将谓船行远，只在峰头芦荻湾。",
        "dynasty": "宋",
        "collection_info": null
    },
    {
        "title": "北风",
        "author": "杨万里",
        "content": "山雨无休歇，江云政鬰葱。\n如何急滩水，更着打头风。\n草作伤心碧，花能可意红。\n一年春好处，却在道涂中。",
        "dynasty": "宋",
        "collection_info": null
    },
    {
        "title": "正月二十八日峡外见燕子二首  其一",
        "author": "杨万里",
        "content": "社日今年定几时，元宵过了燕先归。\n一双贴水娇无奈，不肯平飞故仄飞。",
        "dynasty": "宋",
        "collection_info": null
    },
    {
        "title": "正月二十八日峡外见燕子二首  其二",
        "author": "杨万里",
        "content": "不宿青枫学子规，不穿绿柳伴鶑啼。\n双飞只爱清江水，自喜身轻照舞衣。",
        "dynasty": "宋",
        "collection_info": null
    },
    {
        "title": "回望峡山二首  其一",
        "author": "杨万里",
        "content": "英州挽不来，峡山推不去。\n行了一日船，依旧朝来处。",
        "dynasty": "宋",
        "collection_info": null
    },
    {
        "title": "回望峡山二首  其二",
        "author": "杨万里",
        "content": "浪喜出峡来，峡亦何曾出。\n两岸只无山，依旧江刻屈。",
        "dynasty": "宋",
        "collection_info": null
    },
    {
        "title": "碧落洞四首  其一",
        "author": "杨万里",
        "content": "碧落诸峰是碧簪，忽于平地插瑶岑。\n洞中定有神仙宅，玉室金堂不可寻。",
        "dynasty": "宋",
        "collection_info": null
    },
    {
        "title": "碧落洞四首  其二",
        "author": "杨万里",
        "content": "梦中曾泊洞前船，落絮飞花是去年。\n今日来寻泊船处，一江风雨草连天。",
        "dynasty": "宋",
        "collection_info": null
    },
    {
        "title": "碧落洞四首  其三",
        "author": "杨万里",
        "content": "洞裏仙人枉费功，凿江屈曲做神通。\n千萦万绕留江住，毕竟奔流入峡中。",
        "dynasty": "宋",
        "collection_info": null
    },
    {
        "title": "碧落洞四首  其四",
        "author": "杨万里",
        "content": "际会诸滩吼怒雷，遭逢江势更萦回。\n今宵不到英州定，何用山云送雨来。",
        "dynasty": "宋",
        "collection_info": null
    },
    {
        "title": "郎石峰",
        "author": "杨万里",
        "content": "四旁不与众山连，特地孤尖立半天。\n碧落诸峰非不好，让它郎石一峰先。",
        "dynasty": "宋",
        "collection_info": null
    },
    {
        "title": "正月晦日自英州舍舟出陆北风大作",
        "author": "杨万里",
        "content": "北风吹得山石裂，北风冻得人骨折。\n南来何曾识此寒，便恐明朝丈深雪。\n今朝幸不就船行，白浪打船君更惊。\n只是山行也不好，笋舆寸步风吹倒。",
        "dynasty": "宋",
        "collection_info": null
    },
    {
        "title": "英石铺道中",
        "author": "杨万里",
        "content": "一路石山春更绿，见骨也无斤许肉。\n一峰过了一峰来，病眼将迎看不足。\n先生尽日行石间，恰如蚁子缘假山。\n穿云渡水千万曲，此身元不离岩峦。\n莫嫌宿处破茅屋，四方八面森冰玉。\n孤峰高绝连峰低，圜者如廪尖如锥。\n苍然秀色借不得，春风领入玉东西。\n英州那得许多石，误入天公假山国。",
        "dynasty": "宋",
        "collection_info": null
    },
    {
        "title": "神堂铺前桃花",
        "author": "杨万里",
        "content": "北江二月政春寒，初见桃花喜未残。\n腊月潮州见桃李，元来不作好春看。",
        "dynasty": "宋",
        "collection_info": null
    },
    {
        "title": "过陈公径二首  其一",
        "author": "杨万里",
        "content": "去岁陈公径裏松，船中仰看爱松风。\n只今身在松风裏，下看江船西復东。",
        "dynasty": "宋",
        "collection_info": null
    },
    {
        "title": "过陈公径二首  其二",
        "author": "杨万里",
        "content": "江行十日厌船迟，却换篮舆踏路泥。\n江水别来纔两日，陈公径下再相随。",
        "dynasty": "宋",
        "collection_info": null
    },
    {
        "title": "鹅鼻铺前桃花",
        "author": "杨万里",
        "content": "归来长恐已春迟，恰是东风二月时。\n路上桃花亦懽喜，为人浓抹湿燕支。",
        "dynasty": "宋",
        "collection_info": null
    },
    {
        "title": "南华道中二首  其一",
        "author": "杨万里",
        "content": "清晓新晴物物熙，小风淡日暖归旗。\n不堪回首南华路，去岁梅花细雨时。",
        "dynasty": "宋",
        "collection_info": null
    },
    {
        "title": "南华道中二首  其二",
        "author": "杨万里",
        "content": "骑吏欢呼不要嗔，二千里外北归人。\n殷勤自掬曹溪水，浄洗先生面上尘。",
        "dynasty": "宋",
        "collection_info": null
    },
    {
        "title": "荔枝歌",
        "author": "杨万里",
        "content": "粤犬吠雪非差事，粤人语冰夏虫似。\n北人冰雪作生涯，冰雪一窖活一家。\n帝城六月日卓午，市人如炊汗如雨。\n卖冰一声隔水来，行人未吃心眼开。\n甘霜甜雪如压蔗，年年窨子南山下。\n去年藏冰减工夫，山鬼失守嬉西湖。\n北风一夜动地恶，尽吹北冰作南雹。\n飞来岭外荔枝梢，绛衣朱裳红锦包。\n三危露珠冻寒泚，火伞烧林不成水。\n北人藏冰天夺之，却与南人销暑气。",
        "dynasty": "宋",
        "collection_info": null
    },
    {
        "title": "尝瓜二首  其一",
        "author": "杨万里",
        "content": "病骨那禁暑，衰年更作愁。\n有风依旧热，初伏几时秋。\n瓜果谁新饷，馋涎小忍休。\n金盆井花水，且看玉双浮。",
        "dynasty": "宋",
        "collection_info": null
    },
    {
        "title": "尝瓜二首  其二",
        "author": "杨万里",
        "content": "风露盈篮至，甘香隔壁闻。\n绿抟罂一搦，白裂玉平分。\n藓甃开冰段，梅山失火云。\n老夫供晚酌，不用办羶荤。",
        "dynasty": "宋",
        "collection_info": null
    },
    {
        "title": "读武惠妃传",
        "author": "杨万里",
        "content": "桂折秋风露折兰，千花无朶可天颜。\n寿王不忍金宫冷，独献君王一玉环。",
        "dynasty": "宋",
        "collection_info": null
    },
    {
        "title": "圣笔石湖大字歌",
        "author": "杨万里",
        "content": "石湖仙人补天手，整顿干坤屈伸肘。\n尔来化作懒卧龙，簸弄珠玑漱琼玖。\n五云万里天九重，玉皇深拱蓬莱宫。\n岂无九虎守阊阖，北门半扉当朔风。\n夜令云师敕风伯，鞭起卧龙湖底月。\n湖水卷上天中央，却烦北门护风雪。\n仙人驭风乘绿云，玉宸殿上朝帝真。\n帝将北斗酌天酒，冰桃碧藕脯麒麟。\n传呼玉蜍吸银浦，黟霜调冰浇月兔。\n洒成羲画河洛书，白璧一双浮雨露。\n石湖二字天上归，奎星壁宿落山扉。\n昭回下饰吴花草，姑苏台前近太微。\n诗人不直一杯水，自是渠侬命如纸。\n教人妬杀石湖仙，手揽星辰怀袖底。",
        "dynasty": "宋",
        "collection_info": null
    },
    {
        "title": "淳熙甲辰十月一日拟省试万民观治象诗",
        "author": "杨万里",
        "content": "魏阙春风裏，王城晓日端。\n三朝垂治象，万姓得荣观。\n老穉看如堵，章程炳若丹。\n九天新雨露，一札妙龙鸾。\n远览周官旧，重瞻汉诏宽。\n欢声将喜气，销尽柳边寒。",
        "dynasty": "宋",
        "collection_info": null
    },
    {
        "title": "仲冬诏追造朝供尚书郎职舟行阻风青泥三首  其一",
        "author": "杨万里",
        "content": "东阙催人赴赤墀，北风栏我泊青泥。\n会当老子有行日，未信北风无住时。",
        "dynasty": "宋",
        "collection_info": null
    },
    {
        "title": "仲冬诏追造朝供尚书郎职舟行阻风青泥三首  其二",
        "author": "杨万里",
        "content": "破篱外面即江流，枯树梢头总客愁。\n隔水远山浓復淡，殷勤点缀一川秋。",
        "dynasty": "宋",
        "collection_info": null
    },
    {
        "title": "仲冬诏追造朝供尚书郎职舟行阻风青泥三首  其三",
        "author": "杨万里",
        "content": "江神风伯战方酣，北浪吹翻总向南。\n未放人扶下江柁，却教眼看上江帆。",
        "dynasty": "宋",
        "collection_info": null
    },
    {
        "title": "明发青泥衝雪刺船三首  其一",
        "author": "杨万里",
        "content": "冰棹风船雪满篷，诗人醉卧水晶宫。\n追程未到君休问，且启琼窗看玉峰。",
        "dynasty": "宋",
        "collection_info": null
    },
    {
        "title": "明发青泥衝雪刺船三首  其二",
        "author": "杨万里",
        "content": "碧玉波头绿锦絪，玉妃踏舞袜生尘。\n先生奇观谁分却，不分孤舟独钓人。",
        "dynasty": "宋",
        "collection_info": null
    },
    {
        "title": "明发青泥衝雪刺船三首  其三",
        "author": "杨万里",
        "content": "红玉麒麟未作灰，自温琼液写银杯。\n雪花万片江千顷，更欠人间底物来。",
        "dynasty": "宋",
        "collection_info": null
    },
    {
        "title": "过招贤渡",
        "author": "杨万里",
        "content": "归船旧掠招贤渡，恶滩横将船阁住。\n风吹日炙衣满沙，妪牵儿啼投店家。\n一生憎杀招贤柳，一生爱杀招贤酒。\n柳曾为我碍归舟，酒曾为我消诗愁。",
        "dynasty": "宋",
        "collection_info": null
    },
    {
        "title": "三衢登舟午睡",
        "author": "杨万里",
        "content": "午思昏昏不肯醒，倦投竹枕睡难成。\n晓然有梦疑非梦，听得人声及水声。",
        "dynasty": "宋",
        "collection_info": null
    },
    {
        "title": "望横山塔",
        "author": "杨万里",
        "content": "水面生风分外严，竹根剩雪更新添。\n六年不见横山塔，茅屋东边忽半尖。",
        "dynasty": "宋",
        "collection_info": null
    },
    {
        "title": "晓泊兰溪",
        "author": "杨万里",
        "content": "金华山高九天半，夜雪装成珠玉案。\n兰溪水清千顷强，朔风冻作瑠璃釭。\n日光雪光两相射，病眼看来忘南北。\n恨身不如波上鸥，脚指为楫身为舟。\n恨身不如沙上雁，芦花作家梅作伴。\n折绵冰酒未是寒，晓寒真欲冰我肝。\n急闭篛篷拥炉去，竹叶梨花十分注。",
        "dynasty": "宋",
        "collection_info": null
    },
    {
        "title": "兰溪解舟四首  其一",
        "author": "杨万里",
        "content": "两岸千千万万峰，看来冷白復寒红。\n人言雪岭非银岭，三日晴光晒不融。",
        "dynasty": "宋",
        "collection_info": null
    },
    {
        "title": "兰溪解舟四首  其二",
        "author": "杨万里",
        "content": "日开五色暖征裘，雪满羣山爽病眸。\n道是诗人穷到骨，暖边爽裏放兰舟。",
        "dynasty": "宋",
        "collection_info": null
    },
    {
        "title": "兰溪解舟四首  其三",
        "author": "杨万里",
        "content": "只愁滩浅阁行舟，到得江深又不流。\n水鸟避人飞不彻，看他没去看他浮。",
        "dynasty": "宋",
        "collection_info": null
    },
    {
        "title": "兰溪解舟四首  其四",
        "author": "杨万里",
        "content": "际晚江风刮面来，晓寒已去却重回。\n也知青女嫁滕六，巽二何须强作媒。",
        "dynasty": "宋",
        "collection_info": null
    },
    {
        "title": "梳头看可正平诗有寄养直时未祝髮等篇戏题七字二首  其一",
        "author": "杨万里",
        "content": "却因理髮得披文，看尽庐山笔底春。\n寄语可师休祝髮，癞边犹有去年痕。",
        "dynasty": "宋",
        "collection_info": null
    },
    {
        "title": "梳头看可正平诗有寄养直时未祝髮等篇戏题七字二首  其二",
        "author": "杨万里",
        "content": "老子平生汤餠肠，客间汤餠亦何尝。\n怪来今晚加餐饭，一味卢山笋蕨香。",
        "dynasty": "宋",
        "collection_info": null
    },
    {
        "title": "暮泊鼠山闻明朝有石塘之险",
        "author": "杨万里",
        "content": "下水船逢上水船，夕阳仍更涩沙滩。\n雁来野鸭却惊起，我与舟人俱仰看。\n回望雪边山已远，如何篷底暮犹寒。\n今宵莫说明朝路，万石堆心一急湍。",
        "dynasty": "宋",
        "collection_info": null
    },
    {
        "title": "夜泊钓台小酌",
        "author": "杨万里",
        "content": "牛狸送我止严陵，黄雀随人或帝城。\n海错未来乡味尽，一杯今夕笑先生。",
        "dynasty": "宋",
        "collection_info": null
    },
    {
        "title": "追和尤延之检详紫宸殿贺雪",
        "author": "杨万里",
        "content": "锡山诗老立层霄，黄竹赓歌宴在瑶。\n有客梦中闻雪作，曲肱篷底信船摇。\n遥知端叶飘香袖，笑向梅花趁早朝。\n未嘆山人负猿鹤，负渠缩项与长腰。",
        "dynasty": "宋",
        "collection_info": null
    },
    {
        "title": "和陈蹇叔郎中乙巳上元晴和",
        "author": "杨万里",
        "content": "御柳梢头晚不风，官梅面上雪都融。\n如何阊阖新春夜，顿有芙蕖满眼红。\n十里沙河人最闹，三千世界月方中。\n买灯莫费东坡纸，今岁鳌山不入宫。",
        "dynasty": "宋",
        "collection_info": null
    },
    {
        "title": "二月望日递宿南宫和尤延之右司郎署疏竹之韵",
        "author": "杨万里",
        "content": "此君见我眼犹青，笑我吟髭雪点成。\n忆昔与君同舍日，听渠将雨作秋声。\n夜来递宿三更悄，叶底春寒一倍生。\n梦入故园数新笋，穿篱破藓几茎茎。",
        "dynasty": "宋",
        "collection_info": null
    },
    {
        "title": "春寒早朝",
        "author": "杨万里",
        "content": "十载江湖今又归，朝鸡不许夙兴迟。\n每闻扑鹿初鸣处，正是䰒松好睡时。\n病眼生憎红蜡烛，晓光未到碧桃枝。\n谁能马上追前梦，坐待金门放玉𥫽。",
        "dynasty": "宋",
        "collection_info": null
    },
    {
        "title": "二月二十四日寺丞田丈清叔及学中旧同舍诸丈拉予同屈祭酒颜丈几圣学官诸丈集于西湖雨中泛舟坐上二十人用迟日江山丽四句分韵赋诗余得融字呈同社",
        "author": "杨万里",
        "content": "正月一度游玉壶，二月一度游真珠。\n是时新霁晓光初，西湖献状无遗余。\n君王予告作寒食，来看孤山海棠色。\n海棠落尽孤山空，湖上模糊眼中黑。\n夜来三更湖月明，羣仙下堕嬉殊庭。\n东坡和靖相先后，李成郭熙在左右。\n惠崇捧砚大如箕，大年落笔疾于飞。\n磨墨为云洒为雨，湖波掀舞山倾欹。\n画作西湖烟雨障，今晨挂在孤山上。\n同来诸彦文章公，不数钱起兼吴融。\n何如玉船一举百分满，一笑千峰烟雨散。",
        "dynasty": "宋",
        "collection_info": null
    },
    {
        "title": "类试所戏集杜句跋杜诗呈监试谢昌国察院",
        "author": "杨万里",
        "content": "有客有客字子美，日籴太仓五升米。\n锦官城西生事微，尽醉江头夜不归。\n青山落日江湖白，嗜酒酣歌拓金戟。\n语不惊人死不休，万草千花动凝碧。\n穉子敲针作钓鈎，老夫乘兴欲东流。\n巡檐索共梅花笑，还如何逊在杨州。\n老去诗篇浑漫与，蛱蝶飞来黄鹂语。\n往时文采动人主，来如雷霆收震怒。\n一夜水高数尺强，濯足洞庭望八荒。\n阊阖晴开映荡荡，安得仙人九节杖。\n君不见西汉杜陵老，脱身事幽讨。\n下笔如有神，汝与山东李白好。\n儒术于我何有哉，愿吹野水添金杯。\n焉知饿死填沟壑，如何不饮令心哀。\n名垂万古知何用，万牛回首丘山重。",
        "dynasty": "宋",
        "collection_info": null
    },
    {
        "title": "予因集杜句跋杜诗呈监试谢昌国察院谢丈復集杜句见赠予以百家衣报之",
        "author": "杨万里",
        "content": "棘围深锁武成宫，华裾织翠青如葱。\n谢公文章如虎豹，林间一啸四山风。\n天下几人学杜甫，千江隔兮万山阻。\n画地为餠未必似，更觉良工心独苦。\n谁登李杜坛，浩如海波翻。\n奄有二子成三人，古风萧萧笔追还。\n我诗如曹郐，拆东补西裳作带。\n令人还忆谢玄晖，昆崙虞泉入马蹄。\n我愿四方上下逐东野，只有相逢无别离。",
        "dynasty": "宋",
        "collection_info": null
    },
    {
        "title": "杨花",
        "author": "杨万里",
        "content": "只道垂杨管别离，杨花一去不思归。\n浮踪浪迹无拘束，飞到蛛丝也不飞。",
        "dynasty": "宋",
        "collection_info": null
    },
    {
        "title": "拟花蕊亚枝红诗",
        "author": "杨万里",
        "content": "花密非无蕊，缤纷乱眼中。\n千枝相亚闹，一色总成红。\n赴晓桃如积，争晴杏欲烘。\n金鬚迷不见，玉颊醉来同。\n顿觉江山丽，都将锦绣笼。\n春光谁画得，分付少陵翁。",
        "dynasty": "宋",
        "collection_info": null
    },
    {
        "title": "四月五日车驾朝献景灵宫省前迎驾起居口号",
        "author": "杨万里",
        "content": "凤辇云行露未销，鸾旗风动柳相高。\n晴雷出地传清跸，霁日吹红染御袍。\n喜见天颜浮玉藻，归从原庙荐樱桃。\n小臣再得瞻黄伞，两鬓星星不满搔。",
        "dynasty": "宋",
        "collection_info": null
    },
    {
        "title": "沈虞卿秘监招游西湖",
        "author": "杨万里",
        "content": "苏公堤远柳生烟，和靖园深竹映关。\n船入芰荷香处去，人从云水国中还。\n似寒如暖清和在，欲雨翻晴顷刻间。\n能为蓬莱老僊伯，一杯痛快吸湖山。",
        "dynasty": "宋",
        "collection_info": null
    },
    {
        "title": "陈蹇叔郎中出闽漕别送新茶李圣俞郎中出手分似",
        "author": "杨万里",
        "content": "头纲别样建溪春，小璧苍龙浪得名。\n细泻谷帘珠颗露，打成寒食杏花饧。\n鹧斑椀面云萦字，兔褐瓯心雪作泓。\n不待清风生两腋，清风先向舌端生。",
        "dynasty": "宋",
        "collection_info": null
    },
    {
        "title": "送乡僧德璘监寺缘化结夏归天童山二首  其一",
        "author": "杨万里",
        "content": "一别璘公十二年，故当刮目为相看。\n问侬收得曹溪水，雩下春风吹已干。",
        "dynasty": "宋",
        "collection_info": null
    },
    {
        "title": "送乡僧德璘监寺缘化结夏归天童山二首  其二",
        "author": "杨万里",
        "content": "七百支郎夜忍饥，木鱼闭口等君归。\n还山大众空欢喜，只有诚斋两首诗。",
        "dynasty": "宋",
        "collection_info": null
    },
    {
        "title": "答提点纲马驿程刘修武翰二首  其一",
        "author": "杨万里",
        "content": "公干当年子建亲，景文今代大苏宾。\n绝知将种仍诗种，不放骚人与外人。",
        "dynasty": "宋",
        "collection_info": null
    },
    {
        "title": "答提点纲马驿程刘修武翰二首  其二",
        "author": "杨万里",
        "content": "解道征鸿数字秋，清于雪椀映冰瓯。\n老来笔底心无毒，交割风光与子休。",
        "dynasty": "宋",
        "collection_info": null
    },
    {
        "title": "吴春卿郎中饷腊猪肉戏作古句",
        "author": "杨万里",
        "content": "老夫畏热饭不能，先生馈肉香倾城。\n霜刀削下黄水精，月斧斫出红松明。\n君家猪红腊前作，是时雪没吴山脚。\n公子彭生初解缚，糟丘挽上凌烟阁。\n却将一脔配两螯，世间真有杨州鹤。",
        "dynasty": "宋",
        "collection_info": null
    },
    {
        "title": "戏作司花谣呈詹进卿大监郎中",
        "author": "杨万里",
        "content": "灵君觞客滕王家，鳌头仙人作司花。\n仙人一笑春风起，开尽仙源万桃李。\n李花冶白桃倡红，坐客桃霞李雪中。\n仙人半酣舞造化，风吹雨打千花空。\n嫣香烟色付一扫，病莟残英又嫌老。\n落花已对春风羞，新花也对春风愁。\n姚黄魏紫世无种，且据眼前桃李休。",
        "dynasty": "宋",
        "collection_info": null
    },
    {
        "title": "直宿南宫三首  其一",
        "author": "杨万里",
        "content": "独直南宫午独吟，祥云淡淡竹阴阴。\n小风慢落鹅黄雪，看到槐花一寸深。",
        "dynasty": "宋",
        "collection_info": null
    },
    {
        "title": "直宿南宫三首  其二",
        "author": "杨万里",
        "content": "今年秋暑更禁它，无计商量奈热何。\n一霎飘萧凉一日，雨来销得几多多。",
        "dynasty": "宋",
        "collection_info": null
    },
    {
        "title": "直宿南宫三首  其三",
        "author": "杨万里",
        "content": "秋热连宵睡不成，移床换枕到天明。\n今宵不热还无睡，却为宫檐泻雨声。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其一",
        "author": "杨万里",
        "content": "凤城鱼钥晓开银，国子先生领搢绅。\n山水光中金凿落，芙蕖香裏葛头巾。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其二",
        "author": "杨万里",
        "content": "小步深登野寺幽，古松将影入茶瓯。\n铃声忽起九天半，有塔危峰最上头。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其三",
        "author": "杨万里",
        "content": "岸岸园亭傍水滨，裴园飞入水心横。\n旁人莫问游何许，只拣荷花闹处行。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其四",
        "author": "杨万里",
        "content": "船开便与世尘疎，飘若乘风度太虚。\n坐上偶然遗餠饵，波间无数出龟鱼。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其五",
        "author": "杨万里",
        "content": "西湖旧属野人家，今属天家不属他。\n水月亭前且杨柳，集芳园下尽荷花。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其六",
        "author": "杨万里",
        "content": "小泛西湖六月船，船中人即水中仙。\n外铺云锦千弓地，中度瑠璃百摺天。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其七",
        "author": "杨万里",
        "content": "城中担上买莲房，未抵西湖泛野航。\n旋折荷花剥莲子，露为风味月为香。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其八",
        "author": "杨万里",
        "content": "故人京尹剧风流，走送厨珍佐胜游。\n青李来禽沈冰雪，黄金白璧斫蝤蛑。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其九",
        "author": "杨万里",
        "content": "人间暑气正如炊，上了湖船便不知。\n湖上四时无不好，就中最说藕花时。",
        "dynasty": "宋",
        "collection_info": null
    },
    {
        "title": "大司成颜几圣率同舍招游裴园泛舟绕孤山赏荷花晚泊玉壶得十绝句  其一○",
        "author": "杨万里",
        "content": "游尽西湖赏尽莲，玉壶落日泊楼船。\n莫嫌当处荷花少，剩展湖光几镜天。",
        "dynasty": "宋",
        "collection_info": null
    },
    {
        "title": "谢胡子远郎中惠蒲大韶墨报以龙涎心字香",
        "author": "杨万里",
        "content": "墨家者流老蒲仙，碧梧采花和麝烟。\n华阳黑水煎胶漆，太阴玄霜作肌骨。\n龙尾磨肌饮鼠鬚，落点髹几几不如。\n夷甫清瞳光敌日，一见墨卿惊自失。\n后来夔川有梁杲，尔来黟川有吴老。\n亦追时好得时名，竟为蒲生竖降旌。\n吴滋往往玄尚白，梁墨湿湿黐黏壁。\n南宫先生来自西，惠然赠我四玄圭。\n我无鹊返鸾迴字，我无金章玉句子。\n得君此赠端何似，兀者得靴僧得髢。\n安得玉案双鸣珰，金刀绣段底物偿。\n送似龙涎心字香，为君兴云绕明窗。",
        "dynasty": "宋",
        "collection_info": null
    },
    {
        "title": "新凉五言呈尤延之",
        "author": "杨万里",
        "content": "暑极无可增，夏余亦復几。\n幽人暍欲腊，日日望秋至。\n秋至凉不随，夏去热未已。\n一夕睡美余，秋从簟波起。\n新凉来何方，洒若清到髓。\n夕前轻雨作，雨后微风駃。\n凉偶与之偕，未必凉因此。\n向来亦风雨，既止暑更倍。\n但令暑为凉，老病有生意。\n何必问所来，亦莫悲徂岁。",
        "dynasty": "宋",
        "collection_info": null
    },
    {
        "title": "小斋晚兴",
        "author": "杨万里",
        "content": "不会隣家养鸽儿，清晨齐放晚齐归。\n网丝到处萦人鬓，欲打蜘蛛拣最肥。",
        "dynasty": "宋",
        "collection_info": null
    },
    {
        "title": "尤延之和予新凉五言末章有早归山林之句復和谢焉",
        "author": "杨万里",
        "content": "投分讵云稀，会心谅亡几。\n从君澹何奇，与我凛独至。\n相逢情若忘，每别怀不已。\n偶因新凉篇，令予懦全起。\n藉草分涧芳，陟巘共石髓。\n松阴俯逝波，不徐亦不駃。\n平生还山约，终食能忘此。\n可怜各异县，千里復三倍。\n它日寄相思，百书那写意。\n从今可相疎，却嘆日为岁。",
        "dynasty": "宋",
        "collection_info": null
    },
    {
        "title": "省宿题天官厅后竹林",
        "author": "杨万里",
        "content": "秋声偷入翠琅玕，叶叶竿竿玉韵寒。\n声在树间元未是，秋声只在竹林间。",
        "dynasty": "宋",
        "collection_info": null
    },
    {
        "title": "贺皇太子九月四日生辰四首  其一",
        "author": "杨万里",
        "content": "地出雷初震，天昇日更重。\n高飞千里鹄，潜跃九渊龙。\n隆准如高帝，虬鬚似太宗。\n八荒阴赐裏，户户是华封。",
        "dynasty": "宋",
        "collection_info": null
    },
    {
        "title": "贺皇太子九月四日生辰四首  其二",
        "author": "杨万里",
        "content": "代邸躬仁俭，汤孙世圣贤。\n谁云无二日，今恰见三天。\n甲观初寒夕，神光似昼然。\n前星那解老，何但八千年。",
        "dynasty": "宋",
        "collection_info": null
    },
    {
        "title": "贺皇太子九月四日生辰四首  其三",
        "author": "杨万里",
        "content": "重九吹花节，千龄梦日时。\n东朝分菊水，南内赐萸枝。\n禹酒无多酌，尧樽更一巵。\n三宫千万寿，剩费若干诗。",
        "dynasty": "宋",
        "collection_info": null
    },
    {
        "title": "贺皇太子九月四日生辰四首  其四",
        "author": "杨万里",
        "content": "继照姿天纵，分阴学日勤。\n橘中招绮夏，瓜处屏伾文。\n老别鱼竿月，来依鹤禁云。\n还将古为鑑，聊当野人芹。",
        "dynasty": "宋",
        "collection_info": null
    },
    {
        "title": "和同年李子西通判",
        "author": "杨万里",
        "content": "走马看花拂绿杨，曲江同赏牡丹香。\n向来年少今俱老，君拜监州我作郎。\n北阙小迟苍玉佩，南征聊制芰荷裳。\n病身只作家山梦，径菊诗葩两就荒。",
        "dynasty": "宋",
        "collection_info": null
    },
    {
        "title": "九日都下黄雀食新",
        "author": "杨万里",
        "content": "九日新霜薄，羣飞一网遮。\n裘披杨柳絮，色染木犀花。\n下箸欣乡味，知侬忆故家。\n金杯浮菊蕊，相映两光华。",
        "dynasty": "宋",
        "collection_info": null
    },
    {
        "title": "九日即事呈尤延之",
        "author": "杨万里",
        "content": "昨日茱萸未苦香，今朝篱菊顿然黄。\n浮英泛蕊多多着，旧酒新醅细细尝。\n节裏且追千载事，鬓边管得几茎霜。\n正冠落帽都儿态，自笑狂夫老不狂。",
        "dynasty": "宋",
        "collection_info": null
    },
    {
        "title": "和周元吉左司东省培竹",
        "author": "杨万里",
        "content": "鸡省有贞植，鹜行销昼烦。\n憎柳媚绿暗，伴梅耿黄昏。\n何须雪贸贸，始爱渠轩轩。\n坚守孤竹国，肯折先轸元。\n如何桃李时，笋短不出垣。\n周郎夜入直，挟策携酒尊。\n为渠问玄夫，乃遇震为坤。\n喜渠必蕃昌，吟到落金盆。\n晓唤郭橐驼，提耳细细言。\n汲水龙井泓，辇土天竺原。\n妙偷造化窟，仁及冰霜根。\n为赋淇奥诗，绝去笔墨痕。\n何时淮阴市，能报漂母恩。\n周郎顾之笑，吾自哀龙孙。",
        "dynasty": "宋",
        "collection_info": null
    },
    {
        "title": "和周元吉左司梦归之韵",
        "author": "杨万里",
        "content": "半似清狂半白痴，不须人笑我心知。\n烟霞平日真成癖，山水中年却语离。\n错计浪随云出岫，感君能遣雨催诗。\n居然唤起还家梦，橘刺藤梢隔槿篱。",
        "dynasty": "宋",
        "collection_info": null
    },
    {
        "title": "给事葛楚辅侍郎余处恭二詹事招储禁同寮沈虞卿秘监谕德尤延之右司侍讲何自然少监罗春伯大着二宫教及予泛舟西湖步登孤山五言",
        "author": "杨万里",
        "content": "晓雨捣珠屑，吹作空中尘。\n拂水无落晕，映峦有遮痕。\n承华两端尹，嘉招出城闉。\n一尊浇云师，借风开昼昏。\n诸鬟忽脱帽，孤镜亦捲裀。\n西湖翳復皎，南山洗如新。\n舍舟步柳堤，曳杖啄松门。\n乃是小上林，亦有虎守阍。\n桂落剩金粟，蓉粧浓绣屏。\n高堂竹梢上，幽榭荷叶滨。\n羣仙此小憩，呼酒领一欣。\n秋花隔水笑，笑我堕纱巾。\n更酬不知筹，互嘲还作春。\n行乐戒多取，况復仄羲轮。\n归鬉兀颓玉，那知醉与醒。",
        "dynasty": "宋",
        "collection_info": null
    },
    {
        "title": "贺皇孙平阳郡王十月十九日生辰",
        "author": "杨万里",
        "content": "玉历当千运，天潢第一源。\n本支尧百世，有道宋曾孙。\n接武前星曜，依光太极尊。\n年年会庆节，更庆茁兰孙。",
        "dynasty": "宋",
        "collection_info": null
    },
    {
        "title": "送王成之中书舍人使虏",
        "author": "杨万里",
        "content": "帝遣唐朝第一人，玉门关外赐金银。\n使星芒动梅花早，汉月光垂塞草春。\n故国山河迎诏旨，中原父老识词臣。\n十分宣慰华戎了，归为君王转大钧。",
        "dynasty": "宋",
        "collection_info": null
    },
    {
        "title": "李圣俞郎中求吾家江西黄雀醝法戏作醝经遗之",
        "author": "杨万里",
        "content": "江夏无双小道士，一丘一壑长避世。\n裁云缝雾作羽衣，芦花柳绵当裘袂。\n身骑鸿鹄太液池，脚踏金蟇攀桂枝。\n渴饮南阳菊潭水，饥啄蓝田栗玉芝。\n今年天田秋大熟，紫皇遣刈神仓谷。\n一双鳬舄堕云罗，夜随弋人卧茅屋。\n卖身不直程将军，却与彭越俱策勋。\n解衣戏入玉壶底，壶中别是一干坤。\n水精盐山两岐麦，身在椒兰众香国。\n玉条脱下澡凝脂，金叵罗中酌琼液。\n平生学仙不学禅，刳心洗髓糟床边。\n诸公俎豆惊四筵，犹得留侯借箸前。\n昔为飞仙今酒仙，更入太史滑稽篇。",
        "dynasty": "宋",
        "collection_info": null
    },
    {
        "title": "食蒸餠作",
        "author": "杨万里",
        "content": "何家笼餠须十字，萧家炊餠须四破。\n老夫饥来不可那，只要鹘崙吞一箇。\n诗人一腹大于蝉，饥饱翻手覆手间。\n须臾放筯付一莞，急唤龙团分蟹眼。",
        "dynasty": "宋",
        "collection_info": null
    },
    {
        "title": "早朝紫宸殿贺雪呈尤延之二首  其一",
        "author": "杨万里",
        "content": "雪花将瑞献君王，晴早销迟恋建章。\n不肯独清须带月，犹嫌未冷更吹霜。",
        "dynasty": "宋",
        "collection_info": null
    },
    {
        "title": "早朝紫宸殿贺雪呈尤延之二首  其二",
        "author": "杨万里",
        "content": "雪妃月姊宴羣仙，珠阁银楼集玉鸾。\n老子来看收不彻，梅梢拾得水精盘。",
        "dynasty": "宋",
        "collection_info": null
    },
    {
        "title": "拟乙巳南郊庆成二首  其一",
        "author": "杨万里",
        "content": "已醊方诸月底泉，更昇爟火桂梢烟。\n熉黄幄坐明金炬，太紫虚皇下碧天。\n玉路旗常龙十二，绣衣卤簿虎三千。\n万人随驾还阊阖，看夺金鸡雪柳边。",
        "dynasty": "宋",
        "collection_info": null
    },
    {
        "title": "拟乙巳南郊庆成二首  其二",
        "author": "杨万里",
        "content": "上瑞今年特地奇，大田多稼与云齐。\n星沈析木天街北，波静昆崙渤澥西。\n帝在紫坛神在次，穹如苍盖月如珪。\n一人执玉千官肃，万马和霜不敢嘶。",
        "dynasty": "宋",
        "collection_info": null
    },
    {
        "title": "代贺郊祀庆成二首",
        "author": "杨万里",
        "content": "圣主勤民岁自丰，德威怀远塞尘空。\n鬰金祼鬯周茅屋，瑄玉亲郊汉竹宫。\n已刺六经新作制，却追三代与同风。\n鸡竿更霈如天泽，殿柳宸梅雪正融。\n天为君王幸泰禋，飞雵疎雨凈香尘。\n金波玉李浮苍璧，风马云车降紫旻。\n万宝丰年贞上瑞，八方和气蔼成春。\n受釐未肯专宣室，鸿号还将寿两亲。",
        "dynasty": "宋",
        "collection_info": null
    },
    {
        "title": "和周元吉左司郊祀庆成韵",
        "author": "杨万里",
        "content": "八觚泰畤六郊天，一柱明堂再飨先。\n日月旗常寒映雪，冕旒珠玉暖生烟。\n风回韶濩龙鳞外，花覆貔貅凤阙前。\n喜溢天颜应未了，又迎庆寿入新年。",
        "dynasty": "宋",
        "collection_info": null
    },
    {
        "title": "送章德茂少卿使虏",
        "author": "杨万里",
        "content": "雪后闻君策马蹄，长缨自请繫撑犁。\n光华剑佩伊吾北，弹压风涛瀚海西。\n汉苑秦关愁外眼，边花塞月醉中题。\n归来听履星辰上，谁道淮阴假镇齐。",
        "dynasty": "宋",
        "collection_info": null
    },
    {
        "title": "送詹进卿大监出宣城",
        "author": "杨万里",
        "content": "今代稽山贺季真，前身江左谢宣城。\n向来诏策无双手，已逼云霄尺五程。\n银杏木瓜分我否，鸳鸯野鸭莫渠惊。\n玉皇香案方虚伫，看即征黄侍紫清。",
        "dynasty": "宋",
        "collection_info": null
    },
    {
        "title": "和章德茂少卿拉馆学之士四人访王德修提干",
        "author": "杨万里",
        "content": "西玉南金价则同，帝城相对落花风。\n人如天上珠星聚，谈到尊中竹叶空。\n白纻乌纱青宝玦，紫鸾黄鹄碧梧桐。\n千龄此遇还孤往，恨杀灯前欠老翁。",
        "dynasty": "宋",
        "collection_info": null
    },
    {
        "title": "送何一之右司出守平江",
        "author": "杨万里",
        "content": "十年一别再从游，又见鱼书拜彻侯。\n人物只今何水部，风流不减柳苏州。\n白苹洲上春传语，乌鹊桥边草唤悲。\n报政不应迟五月，鶑花紫禁竚归舟。",
        "dynasty": "宋",
        "collection_info": null
    },
    {
        "title": "送罗春伯大着提举浙西",
        "author": "杨万里",
        "content": "晁董声名彼一时，夫君下笔与渠齐。\n承明厌直辞金马，英荡非关访碧鸡。\n山岳动摇增气色，诏书宣布舞羣黎。\n归期只在千秋节，留赋苍苔凤掖西。",
        "dynasty": "宋",
        "collection_info": null
    },
    {
        "title": "德寿宫庆寿口号  其一",
        "author": "杨万里",
        "content": "长乐宫前望翠华，玉皇来贺太皇家。\n青天白日仍飞雪，错认东风转柳花。",
        "dynasty": "宋",
        "collection_info": null
    },
    {
        "title": "德寿宫庆寿口号  其二",
        "author": "杨万里",
        "content": "清晓鞭声出禁中，惊开剩雨及残风。\n金鸦衔取红鸾扇，飞上玻瓈碧海东。",
        "dynasty": "宋",
        "collection_info": null
    },
    {
        "title": "德寿宫庆寿口号  其三",
        "author": "杨万里",
        "content": "春色何须羯鼓催，君王元日领春回。\n牡丹芍药蔷薇朵，都向千官帽上开。",
        "dynasty": "宋",
        "collection_info": null
    },
    {
        "title": "德寿宫庆寿口号  其四",
        "author": "杨万里",
        "content": "双金狮子四金龙，喷出香云绕殿中。\n太上垂衣今上拜，百王曾有箇家风。",
        "dynasty": "宋",
        "collection_info": null
    },
    {
        "title": "德寿宫庆寿口号  其五",
        "author": "杨万里",
        "content": "帝捧瑶觞玉座前，綵衣三世祝尧年。\n天皇八十一万岁，休说庄椿两八千。",
        "dynasty": "宋",
        "collection_info": null
    },
    {
        "title": "德寿宫庆寿口号  其六",
        "author": "杨万里",
        "content": "天父晨兴未出房，君王忍冷立风廊。\n忽然鸣跸珠帘捲，万岁声传震八荒。",
        "dynasty": "宋",
        "collection_info": null
    },
    {
        "title": "德寿宫庆寿口号  其七",
        "author": "杨万里",
        "content": "花外班行雾外天，何缘子细望龙颜。\n小窥玉色真难老，底用臞仙九转丹。",
        "dynasty": "宋",
        "collection_info": null
    },
    {
        "title": "德寿宫庆寿口号  其八",
        "author": "杨万里",
        "content": "甘露祥风天上来，今回恩数赛前回。\n都将四海欢声裏，酿作慈皇万寿杯。",
        "dynasty": "宋",
        "collection_info": null
    },
    {
        "title": "德寿宫庆寿口号  其九",
        "author": "杨万里",
        "content": "尧舜同时已甚都，祖孙四世古今无。\n谁将写日摹天手，画作皇王盛事图。",
        "dynasty": "宋",
        "collection_info": null
    },
    {
        "title": "德寿宫庆寿口号  其一○",
        "author": "杨万里",
        "content": "甲戌王春试集英，小臣曾是老门生。\n苍颜华髮鹓行裏，也听钧天九奏声。",
        "dynasty": "宋",
        "collection_info": null
    },
    {
        "title": "题曹仲本出示谯国公迎请太后图自肃天仗以下皆纪画也",
        "author": "杨万里",
        "content": "德寿宫前春昼长，宫中花开宫外香。\n太皇颐神玉霄上，都人久不瞻清光。\n今晨忽见肃天仗，翠华黄屋从天降。\n一声清跸万人看，天街冰销楼雪残。\n北来又有一红伞，八鸾三騑金毂端。\n辇中似是瑶池母，凤舄霞裳剪云雾。\n太皇望见天开颜，万国春风百花舞。\n乃是慈宁太母回鸾图，母子如初千古无。\n朔云边雪旗脚湿，御柳宫梅寒影疎。\n向来慈宁隔沙漠，倩雁传书雁难託。\n迎还騩驭彼何人，魏武子孙曹将军。\n将军元是一缝掖，忽攘两臂挽五石。\n长揖单于如小儿，奉归慈辇如折枝。\n功盖天下只戏剧，笑随赤松蜡双屐，飘然南山之南北山北。\n君不见岳飞功成不抽身，却道秦家丞相嗔。",
        "dynasty": "宋",
        "collection_info": null
    },
    {
        "title": "正月二十四夜朱师古少卿招饮小楼看灯二首  其一",
        "author": "杨万里",
        "content": "光射瑠璃贯水精，玉虹垂地照天明。\n风流谁似朱夫子，解放元宵过后灯。",
        "dynasty": "宋",
        "collection_info": null
    },
    {
        "title": "正月二十四夜朱师古少卿招饮小楼看灯二首  其二",
        "author": "杨万里",
        "content": "南北高峰醒醉眸，市喧都寂似岩幽。\n君言去岁西湖雨，城外荷声到此楼。",
        "dynasty": "宋",
        "collection_info": null
    },
    {
        "title": "送刘孔章县尉得官西归",
        "author": "杨万里",
        "content": "早宴黄花诣粉闱，晚挼春草染朝衣。\n却提猛士弓弯月，去扫封狐雪打围。\n绿鬓朱颜君胜我，青春白日我思归。\n何时共瀹青原茗，下看江鸥来去飞。",
        "dynasty": "宋",
        "collection_info": null
    },
    {
        "title": "和陆务观惠五言",
        "author": "杨万里",
        "content": "官缚春无分，髯疎雪更欺。\n云间堕词客，事外得心期。\n我老诗全退，君才句总宜。\n一生非浪苦，醤瓿会相知。",
        "dynasty": "宋",
        "collection_info": null
    },
    {
        "title": "云龙歌调陆务观",
        "author": "杨万里",
        "content": "墨池杨子云，云间陆士龙。\n天憎二子巧言语，只遣相别无相逢。\n长安市上忽再值，向来一别三千岁。\n王母桃花落几番，北斗柄烂银河干。\n双鬓成丝丝似雪，两翁对面面如丹。\n借问别来各何向，渭水东流我西上。\n金印斗大直几钱，锦囊山齐今几篇。\n诗家不愁吟不彻，只愁天地无风月。\n君不见汉家平津侯，东阁冠盖如云浮。\n又不见当时大将军，公卿雅拜如星奔。\n祗今云散星亦散，也无鹿登台榭羊登坟。\n何时与君上庐阜，都将砚水供瀑布。\n磨鎌更斫扶桑树，捣皮作纸裁烟雾，云锦天机织诗句。\n孤山海棠今已开，上巳未有游人来。\n与君火急到一回，一杯一杯復一杯。\n管他玉山颓不颓，诗名于我何有哉。",
        "dynasty": "宋",
        "collection_info": null
    },
    {
        "title": "再和云龙歌留陆务观西湖小集且督战云",
        "author": "杨万里",
        "content": "我愿身为云，东野化为龙。\n龙会入渊云入岫，韩子却要长相逢。\n作意相寻偏不值，不知今年是何岁。\n剡藤玉板赠一番，廷珪乌丸洒未干。\n乃是故人陆浚仪，诗骨点化黄金丹。\n谓宜天禄贮刘向，不然亦合云台上。\n却令去索催租钱，枉却清风明月三千篇。\n夜装明发走不彻，半篙刺碎严滩月。\n老夫不愿万户侯，但愿与君酒船万斛同拍浮。\n老夫不怯故将军，但怯与君笔阵千里相追奔。\n少陵浣花旧时屋，太白青山何处坟。\n二仙死可埋丘阜，二仙生可着韦布。\n名挂广寒宫裏树，非烟非云亦非雾，长使玉皇掉头诵渠句。\n诗府谁得玉𥫽开，诗坛谁授黄钺来。\n留君不住君急回，不道西出阳关无此杯。\n西山金盆尽渠颓，斯游明日方怀哉。",
        "dynasty": "宋",
        "collection_info": null
    },
    {
        "title": "上巳日予与沈虞卿尤延之莫仲谦招陆务观沈子寿小集张氏北园赏海棠务观持酒酹花予走笔赋长句",
        "author": "杨万里",
        "content": "东风吹我入锦幄，海堂点注燕支薄。\n不论宜雨更宜晴，莫愁倾国与倾城。\n半浓半淡晚明灭，欲开未开最奇绝。\n只销一线日脚红，顷刻千株开绛雪。\n伟哉诗人桑苎翁，持杯酌酒浇艷丛。\n坐看玉颊添醉晕，为渠一醉何须问。",
        "dynasty": "宋",
        "collection_info": null
    },
    {
        "title": "再和",
        "author": "杨万里",
        "content": "太空无壁不可幄，颠风莫动花肌薄。\n一春纔有一日晴，帝里游人争出城。\n青天如水绿烟灭，晴与海棠成两绝。\n坐中宾主诗中仙，开口挥毫俱玉雪。\n清泉白石欠此翁，若为插脚鹓鹭丛。\n老眼作花花作晕，多惭猿鹤频相问。",
        "dynasty": "宋",
        "collection_info": null
    },
    {
        "title": "醉卧海棠图歌赠陆务观",
        "author": "杨万里",
        "content": "帝城二三月，海堂一万株。\n向来青女拉滕六，戏与一撼即日枯。\n东皇夜遣司花女，手挼红蓝滴清露。\n染成片片浄练酥，乱点梢梢酣日树。\n蓬莱仙人约老翁，寄笺招唤陆龟蒙，为花一醉也不惜。\n就中一事最奇特，海棠两岸绣帷裳，是间横着双胡床。\n龟蒙踞床忽倒卧，乌纱自落非风堕。\n落花满面雪霏霏，起来索笔手如飞。\n卧来起来都是韵，是醉是醒君莫问。\n好箇海棠花下醉卧图，如今画手谁姓吴。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一",
        "author": "杨万里",
        "content": "游山不合作前期，便被山灵圣得知。\n只等五更倾一雨，三更犹是月明时。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其二",
        "author": "杨万里",
        "content": "笋舆衝雨復衝泥，一径深深只觉迟。\n孤塔忽从云外出，寺门渐近报侬知。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其三",
        "author": "杨万里",
        "content": "住山何敢望他僧，只是游山也不曾。\n可惜一条杉桧路，都将湿了不教行。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其四",
        "author": "杨万里",
        "content": "破雨游山也莫嫌，却缘山色雨中添。\n人家屋裏生松树，穿出茅檐却覆檐。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其五",
        "author": "杨万里",
        "content": "小溪曲曲乱山中，嫩水溅溅一线通。\n两岸桃花总无力，斜红相倚卧春风。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其六",
        "author": "杨万里",
        "content": "老桧如幢翠接连，山茶作塔绿萦缠。\n山僧相识浑相忘，不到山中十五年。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其七",
        "author": "杨万里",
        "content": "三峰小石一方池，下有机泉仰面飞。\n坐看跳珠復抛玉，忽然一喷与檐齐。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其八",
        "author": "杨万里",
        "content": "清远溪中小闸头，遮栏溪水不教流。\n山僧为我放一板，溅雪奔雷怒未休。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其九",
        "author": "杨万里",
        "content": "城裏哦诗枉断髭，山中物物是诗题。\n欲将数句了天竺，天竺前头更有诗。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一○",
        "author": "杨万里",
        "content": "忽见金丝袅绮疏，又惊寒食到来初。\n不知折尽西湖柳，插遍长安万户无。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一一",
        "author": "杨万里",
        "content": "禅房寂寂水潺潺，涧草岩花点缀间。\n忽有仙禽发奇响，频伽来自补陀山。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一二",
        "author": "杨万里",
        "content": "雨裏匆匆怨出郊，晴时不出却谁教。\n西湖北畔名园裏，无数桃花只见梢。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一三",
        "author": "杨万里",
        "content": "户户游春不放春，只愁春去不愁贫。\n今朝道是游人少，处处园亭处处人。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一四",
        "author": "杨万里",
        "content": "若道寻春被雨催，如何随处两三杯。\n晚晴晓雨如翻手，有底亏侬不好来。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一五",
        "author": "杨万里",
        "content": "万顷湖光一片春，何须割破损天真。\n却将葑草分疆界，葑外垂杨属别人。",
        "dynasty": "宋",
        "collection_info": null
    },
    {
        "title": "寒食雨中同舍约游天竺得十六绝句呈陆务观  其一六",
        "author": "杨万里",
        "content": "轿顶花枝尽闹装，游人未暮已心忙。\n无端更被千株柳，展取苏堤分外长。",
        "dynasty": "宋",
        "collection_info": null
    },
    {
        "title": "和皇太子雨中赏梅偶成二首  其一",
        "author": "杨万里",
        "content": "日到青宫分外长，梅兼白雪一时芳。\n储皇更着琼瑶句，句裏天葩别样香。",
        "dynasty": "宋",
        "collection_info": null
    },
    {
        "title": "和皇太子雨中赏梅偶成二首  其二",
        "author": "杨万里",
        "content": "玉渊堂下一梢长，倚頼春风压众芳。\n妙句忽从天上落，千花从此总无香。",
        "dynasty": "宋",
        "collection_info": null
    },
    {
        "title": "谢皇太子三月十九日召宴荣观堂颁赐金杯襭罗",
        "author": "杨万里",
        "content": "春草池塘太液旁，水精宫殿牡丹香。\n惭非绮里攀鸿翼，也侍承华宴凤庄。\n玉唾银鈎看落笔，绣袍金椀拜盈箱。\n迎门儿女牵衣袖，搜得随侯与夜光。",
        "dynasty": "宋",
        "collection_info": null
    },
    {
        "title": "饯赵子直制置阁学侍郎出帅益州分未到五更犹是春二十八字为韵得犹字",
        "author": "杨万里",
        "content": "锦水花潭照碧油，西清学士旧鳌头。\n随身琴鹤如清献，治蜀功名更武侯。\n无晚十行看暮召，不应三峡隔辰犹。\n垂杨管得人离别，舞破春风劝玉舟。",
        "dynasty": "宋",
        "collection_info": null
    },
    {
        "title": "锁宿省中心气大作通昔不寐得两绝句  其一",
        "author": "杨万里",
        "content": "酒病春愁恰併来，更衝花信宿鸾台。\n睡乡堠子无三里，玉漏声声只唤回。",
        "dynasty": "宋",
        "collection_info": null
    },
    {
        "title": "锁宿省中心气大作通昔不寐得两绝句  其二",
        "author": "杨万里",
        "content": "绝恨诗人浪许痴，四更无睡只哦诗。\n老铃枕手眠窗底，急雨颠风总不知。",
        "dynasty": "宋",
        "collection_info": null
    },
    {
        "title": "送王恭父监丞倅潼川",
        "author": "杨万里",
        "content": "淡墨抡魁政少年，蓬山璧水得诗仙。\n集贤学士看文笔，国子先生费酒钱。\n濯锦江头频入梦，桃花水面送归船。\n平分风月真聊尔，不日来朝尺五天。",
        "dynasty": "宋",
        "collection_info": null
    },
    {
        "title": "题徐载叔双桂楼",
        "author": "杨万里",
        "content": "遥怜天上桂华孤，月中何不种两株。\n唐人此句真绝唱，后来诗人半语无。\n向来何夕秋风起，吹脱广寒双桂子。\n落向君家楼阁前，种玉开花今几年。\n清宵双影写窗户，却兼月裏成三树。\n年年八月九月时，黄金粟缀青瑶枝。\n秋风吹香入月去，风回却带天香归。\n容斋仙人为作碑，诚斋老人为作诗。\n金蟇玉兔已传诵，莫问姮娥知不知。",
        "dynasty": "宋",
        "collection_info": null
    },
    {
        "title": "招陈益之李兼济二主管小酌益之指蚕豆云未有赋者戏作七言盖豌豆也吴人谓之蚕豆",
        "author": "杨万里",
        "content": "翠荚中排浅碧珠，甘欺崖蜜软欺酥。\n沙瓶新熟西湖水，漆櫑分尝晓露腴。\n味与樱梅三益友，名因蚕茧一丝絇。\n老夫稼圃方双学，谱入诗中当稼书。",
        "dynasty": "宋",
        "collection_info": null
    },
    {
        "title": "初夏清晓赴东宫讲堂行经和宁门外卖花市",
        "author": "杨万里",
        "content": "剩雨残风一向颠，花枝酒盏两无缘。\n忽逢野老从湖上，担取名园到内前。\n芍药截留春去路，鹿葱礼上夏初天。\n众红半霎聊经眼，不枉皇州第二年。",
        "dynasty": "宋",
        "collection_info": null
    },
    {
        "title": "积雨新晴驾幸聚景园拟口号",
        "author": "杨万里",
        "content": "帝心忧麦復忧桑，一念通天转雨晹。\n五色日华销积霭，三春花草殿余芳。\n黄云暖照天颜喜，红药浓熏禁籞香。\n见说都人争出郭，欢声舞倦万垂杨。",
        "dynasty": "宋",
        "collection_info": null
    },
    {
        "title": "跋陆务观剑南诗藁二首  其一",
        "author": "杨万里",
        "content": "今代诗人后陆云，天将诗本借诗人。\n重寻子美行程旧，尽拾灵均怨句新。\n鬼啸狨啼巴峡雨，花红玉白剑南春。\n锦囊翻罢清风起，吹仄西窗月半轮。",
        "dynasty": "宋",
        "collection_info": null
    },
    {
        "title": "跋陆务观剑南诗藁二首  其二",
        "author": "杨万里",
        "content": "剑外归乘使者车，浙东新得左鱼符。\n可怜霜鬓何人问，焉用诗名绝世无。\n雕得心肝百杂碎，依前涂辙九盘纡。\n少陵生在穷如蝨，千载诗人拜蹇馿。",
        "dynasty": "宋",
        "collection_info": null
    },
    {
        "title": "新晴读樊川诗",
        "author": "杨万里",
        "content": "江妃瑟裏芰荷风，浄扫痴云展碧穹。\n嫩热便嗔疎小扇，斜阳酷爱弄飞虫。\n九千刻裏春长雨，万点红边花又空。\n不是樊川珠玉句，日长淡杀箇衰翁。",
        "dynasty": "宋",
        "collection_info": null
    },
    {
        "title": "驾幸聚景晚归有旨次日歇泊",
        "author": "杨万里",
        "content": "身在长安梦故山，故山未去且长安。\n落红满地莫教扫，新绿隔墙聊借看。\n竹叶劝人行乐事，榴花为我遣春寒。\n赐休又得明朝睡，不问三竿与两竿。",
        "dynasty": "宋",
        "collection_info": null
    },
    {
        "title": "都下食笋自十一月至四月戏题",
        "author": "杨万里",
        "content": "竹祖龙孙渭上居，供侬樽俎半年余。\n斑衣戏綵春无价，玉版谈禅佛不如。\n若怨平生食无肉，何如陋巷饭斯蔬。\n不须庾韭元修菜，吃到憎时始忆渠。",
        "dynasty": "宋",
        "collection_info": null
    },
    {
        "title": "酴醾",
        "author": "杨万里",
        "content": "以酒为名却谤他，冰为肌骨月为家。\n借令落尽仍香雪，且道开时是底花。\n白玉梢头千点韵，绿云堆裏一枝斜。\n休休莫斸西庄柳，放上松梢分外佳。",
        "dynasty": "宋",
        "collection_info": null
    },
    {
        "title": "蚤谒景灵宫闻子规",
        "author": "杨万里",
        "content": "帝里都无箇裏宽，苑深地禁到应难。\n蔚然绿树去天近，上有子规啼月残。\n便觉恍如还故里，不知闻处是长安。\n野蔷薇发桐花落，孤负南溪老钓竿。",
        "dynasty": "宋",
        "collection_info": null
    },
    {
        "title": "南海陶令曾送水沈报以双井茶二首  其一",
        "author": "杨万里",
        "content": "岭外书来谢故人，梅花不寄寄炉熏。\n瓣香急试博山火，两袖忽生南海云。\n苒惹鬚眉清入骨，萦盈窗几巧成文。\n琼琚作报那能办，双井春风辍一斤。",
        "dynasty": "宋",
        "collection_info": null
    },
    {
        "title": "南海陶令曾送水沈报以双井茶二首  其二",
        "author": "杨万里",
        "content": "沈水占城第一良，占城上岸更差强。\n黑藏骨节龙筋瘠，斑出文章鹧翼张。\n衮尽残膏添猛火，熬成熟水趁新汤。\n素馨熏染真何益，毕竟输他本分香。",
        "dynasty": "宋",
        "collection_info": null
    },
    {
        "title": "以六一泉煮双井茶",
        "author": "杨万里",
        "content": "鹰爪新茶蟹眼汤，松风鸣雪兔毫霜。\n细参六一泉中味，故有涪翁句子香。\n日铸建溪当退舍，落霞秋水梦还乡。\n何时归上滕王阁，自看风炉自煮尝。",
        "dynasty": "宋",
        "collection_info": null
    },
    {
        "title": "谢人送常州草虫扇",
        "author": "杨万里",
        "content": "生怕炎天老又逢，草虫扇子献奇功。\n还将多稼亭前月，卷尽西湖柳上风。\n蚱蜢翅轻涂翡翠，蜻蜓腰细滴猩红。\n旧时绿鬓常州守，今作霜髯一秃翁。",
        "dynasty": "宋",
        "collection_info": null
    },
    {
        "title": "谢福建提举应仲实送新茶",
        "author": "杨万里",
        "content": "词林应玚绣衣新，天上茶仙月外身。\n解赠万钉苍玉胯，分尝一点建溪春。\n三杯大道醺然后，七椀清风爽入神。\n闻道闽山官况好，何时乞得两朱轮。",
        "dynasty": "宋",
        "collection_info": null
    },
    {
        "title": "尝枸杞",
        "author": "杨万里",
        "content": "芥花菘莟饯春忙，夜吠仙苗喜晚尝。\n味抱土膏甘復脆，气含风露嚥犹香。\n作齑淡着微施酪，芼茗临时莫过汤。\n却忆荆溪古城上，翠条红乳摘盈箱。",
        "dynasty": "宋",
        "collection_info": null
    },
    {
        "title": "幼圃",
        "author": "杨万里",
        "content": "寓舍中庭劣半弓，燕泥为圃石为墉。\n瑞香萱草一两本，葱叶蔊苗三四丛。\n穉子落成小金谷，蜗牛卜筑别珠宫。\n也思日涉随儿戏，一径惟看蚁得通。",
        "dynasty": "宋",
        "collection_info": null
    },
    {
        "title": "同三馆饯王恭父监丞分韵予得何字",
        "author": "杨万里",
        "content": "去岁从游泛绿波，西湖今日又新荷。\n生来长是欢悰少，老去更堪离别多。\n客裏送君留不住，尊前为我饮无何。\n休休万事付一醉，为报骊驹未要歌。",
        "dynasty": "宋",
        "collection_info": null
    },
    {
        "title": "送伍耀卿监庙西归",
        "author": "杨万里",
        "content": "敬轩居士子胥孙，河出昆仑学有源。\n秋鹗屡看书祢表，春风两度对尧轩。\n钓竿已拂珊瑚树，拄笏新霑雨露恩。\n暂作祝融香火吏，裹轮早晚到柴门。",
        "dynasty": "宋",
        "collection_info": null
    },
    {
        "title": "谢岳大用提举郎中寄茶果药物三首 日铸茶",
        "author": "杨万里",
        "content": "瓷瓶蜡纸印丹砂，日铸春风出使家。\n白锦秋鹰微露爪，青瑶晓树未成芽。\n松梢鼓吹汤翻鼎，瓯面云烟乳作花。\n唤醒老夫江海梦，呼儿索镜整乌纱。",
        "dynasty": "宋",
        "collection_info": null
    },
    {
        "title": "谢岳大用提举郎中寄茶果药物三首 紫团参",
        "author": "杨万里",
        "content": "新罗上党各宗枝，有两曾参果是非。\n入手截来花晕紫，闻香已觉玉池肥。\n旧传饮子安心妙，新捣珠尘看雪飞。\n珍重故人相问意，为言老矣只思归。",
        "dynasty": "宋",
        "collection_info": null
    },
    {
        "title": "谢岳大用提举郎中寄茶果药物三首 新松实",
        "author": "杨万里",
        "content": "三韩万里半天松，方丈蓬莱东復东。\n珠玉炼成千岁实，冰霜吹落九秋风。\n酒边腷膊牙车响，座上须臾漆櫑空。\n新果新尝正新暑，绣衣使者念山翁。",
        "dynasty": "宋",
        "collection_info": null
    },
    {
        "title": "西府直舍盆池种莲二首  其一",
        "author": "杨万里",
        "content": "飞空天镜堕莓苔，玉井移莲旋旋栽。\n坐看一花随手长，挨开半叶出头来。\n稍添菱荇相萦带，便有龟鱼数往回。\n剩欲遶池三两匝，数声排马苦相催。",
        "dynasty": "宋",
        "collection_info": null
    },
    {
        "title": "西府直舍盆池种莲二首  其二",
        "author": "杨万里",
        "content": "西府寒泉汲十寻，深浇浅洒碧森森。\n高花已照红粧镜，小莟新抽紫玉簪。\n钿破尚余新雨恨，伞疎纔作半池阴。\n西湖瘦得盆来大，更伴诗人恐不禁。",
        "dynasty": "宋",
        "collection_info": null
    },
    {
        "title": "东宫讲退触热入省倦甚小睡",
        "author": "杨万里",
        "content": "承华下直直几廷，新暑醺人睡不成。\n到得曲肱贪梦好，无端急雨打荷声。\n起看翠盖如相戏，乱走明珠却细倾。\n归路关心最凉处，水风四面一桥横。",
        "dynasty": "宋",
        "collection_info": null
    },
    {
        "title": "和周元吉省中新竹",
        "author": "杨万里",
        "content": "青士何年下大荒，羽仪禁省立如墙。\n锦綳半脱娟娟玉，粉节新涂拂拂霜。\n带雨小酣三日后，出林忽喜一梢长。\n今年秋闰防多暑，剩供先生格外凉。",
        "dynasty": "宋",
        "collection_info": null
    },
    {
        "title": "题尤延之右司遂初堂二首  其一",
        "author": "杨万里",
        "content": "漫仕风中絮，归心水上鸥。\n把茅新结屋，藜杖旧经丘。\n花底春勾引，灯前夜校雠。\n何如添我住，二老更风流。",
        "dynasty": "宋",
        "collection_info": null
    },
    {
        "title": "题尤延之右司遂初堂二首  其二",
        "author": "杨万里",
        "content": "诗瘦山如瘦，人遐室更遐。\n荒林庾信宅，古木谢敷家。\n医国君臣药，逃名子母瓜。\n只愁归未得，绿却白鸥沙。",
        "dynasty": "宋",
        "collection_info": null
    },
    {
        "title": "七字谢绍兴帅丘宗卿惠杨梅二首  其一",
        "author": "杨万里",
        "content": "梅出稽山世少双，情知风味胜他杨。\n玉肌半醉红生粟，墨晕微深染紫裳。\n火齐堆盘珠径寸，醴泉绕齿柘为浆。\n故人解寄吾家果，未变蓬莱阁下香。",
        "dynasty": "宋",
        "collection_info": null
    },
    {
        "title": "七字谢绍兴帅丘宗卿惠杨梅二首  其二",
        "author": "杨万里",
        "content": "越绝诸杨盛一时，与侬瓜葛不曾知。\n老夫自笑吾衰矣，此客何从梦见之。\n也解过江寻德祖，政缘作尹是丘迟。\n渠伊不是南村派，未分先驱事荔支。",
        "dynasty": "宋",
        "collection_info": null
    },
    {
        "title": "小桃",
        "author": "杨万里",
        "content": "小桃着子可怜渠，疎处全疎无处无。\n併缀一梢三十颗，缒枝欲折没人扶。",
        "dynasty": "宋",
        "collection_info": null
    },
    {
        "title": "送周元吉显谟左司将漕湖北三首  其一",
        "author": "杨万里",
        "content": "君诗日日说归休，忽解西风一叶舟。\n黄鹤楼前作重九，水精宫裏过中秋。\n职亲六阁仍金马，喜入千屯看木牛。\n绣斧光华谁不羡，一贤去国欠人留。",
        "dynasty": "宋",
        "collection_info": null
    },
    {
        "title": "送周元吉显谟左司将漕湖北三首  其二",
        "author": "杨万里",
        "content": "又见周郎携小乔，武昌赤壁醉娇饶。\n蜀江雪水来三峡，吴苑风烟访六朝。\n秋月春花出肝肺，新词丽曲入笙箫。\n归来却侍金銮殿，好看霜毛映珥貂。",
        "dynasty": "宋",
        "collection_info": null
    },
    {
        "title": "送周元吉显谟左司将漕湖北三首  其三",
        "author": "杨万里",
        "content": "彼此江湖漫浪翁，相逢递宿省西东。\n两穷握手论诗后，一笑投胶入漆中。\n临水登山公别我，青鞋布袜我从公。\n貂裘已博江西艇，只待黄花半席风。",
        "dynasty": "宋",
        "collection_info": null
    },
    {
        "title": "简陆务观史君编修二首  其一",
        "author": "杨万里",
        "content": "闻道云间陆士龙，钓台绝顶啸清风。\n却将半掬催诗雨，洒入山村作岁丰。",
        "dynasty": "宋",
        "collection_info": null
    },
    {
        "title": "简陆务观史君编修二首  其二",
        "author": "杨万里",
        "content": "员外治中高帝孙，幕中何幸有诗人。\n主人不减西湖长，青眼无妨顾德麟。",
        "dynasty": "宋",
        "collection_info": null
    },
    {
        "title": "送王季德提刑宝文少卿",
        "author": "杨万里",
        "content": "宝储依旧接英游，荡节何曾远藻旒。\n卿月使星银汉晓，绣衣綵服太湖秋。\n豺当道上狐何问，鹰击霜前兔已愁。\n火急平反供一笑，紫荷玉笋待君侯。",
        "dynasty": "宋",
        "collection_info": null
    },
    {
        "title": "赠都下写真叶德明",
        "author": "杨万里",
        "content": "我昔山林人不识，或疑谪仙或狂客。\n仰看青天不看人，醉裏那知眼青白。\n一携破砚入长安，素衣成缁绿鬓斑。\n上林麒麟着野马，沧洲鸥鹭缀孔鸾。\n汉宫威仪既不入贵人样，灞桥风雪又不见诗人相。\n不须览镜照清溪，我亦自憎尘俗状。\n叶君着眼秋月明，叶君下笔秋风生。\n市人请画即唾駡，只写龙章凤姿公与卿。\n肯来为予写衰貌，掷笔掉头欣入妙。\n相逢可惜迟十年，不见诗翁昔年少。",
        "dynasty": "宋",
        "collection_info": null
    },
    {
        "title": "初秋玩月",
        "author": "杨万里",
        "content": "月华只是寻常月，如何入秋顿清绝。\n泼在中庭满地冰，飞上寒窗一堂雪。\n今宵无雨风亦无，凉气却如风雨余。\n九州四海几人看，作意独来寻老夫。\n仙人餐霞嚥朝日，老夫不愿受此术。\n不如掇月入杯中，酒浪月波供一吸。\n老夫病肺怯清秋，对酒不饮月莫愁。\n老夫未眠月未落，相伴且到三更头。",
        "dynasty": "宋",
        "collection_info": null
    },
    {
        "title": "送孙检正德操龙图出知镇江二首  其一",
        "author": "杨万里",
        "content": "润州太守去明州，谁寄长江万里流。\n鸡省却烦三语掾，龙章卧护两淮秋。\n古来北府多名酒，今復南徐说胜游。\n聊奉双亲小行乐，即持荷橐侍宸旒。",
        "dynasty": "宋",
        "collection_info": null
    },
    {
        "title": "送孙检正德操龙图出知镇江二首  其二",
        "author": "杨万里",
        "content": "看花走马绍兴间，彼此春风各少年。\n黄甲诸儒今几许，白头同舍省东偏。\n昨宵归梦月千里，余债欠君诗两篇。\n已乞闽山一窠阙，老身只要早归田。",
        "dynasty": "宋",
        "collection_info": null
    },
    {
        "title": "食鸡头子二首  其一",
        "author": "杨万里",
        "content": "江妃有诀煮真珠，菰饭牛酥软不如。\n手擘鸡顋金五色，盘倾骊颔琲千余。\n夜光明月供朝嚼，水府龙宫恐夕虚。\n好与蓝田餐玉法，编归辟谷赤松书。",
        "dynasty": "宋",
        "collection_info": null
    },
    {
        "title": "食鸡头子二首  其二",
        "author": "杨万里",
        "content": "三危瑞露冻成珠，九转丹砂炼久如。\n鼻观温芳炊桂歇，齿根熟软剥胎余。\n半瓯鹰爪中秋近，一炷龙涎丈室虚。\n却忆吾庐野塘味，满山柿叶正堪书。",
        "dynasty": "宋",
        "collection_info": null
    },
    {
        "title": "跋尤延之左司所藏光尧御书歌",
        "author": "杨万里",
        "content": "鸾台长史老野僧，月前病鹤霜后蝇。\n文书海裏衮不了，黑花乱发双眼睛。\n故人同舍尤太史，敲门未揖心先喜。\n袖中倾下十斛珠，五色光芒射窗几。\n自言天风来帝旁，拾得復古殿中云一张。\n向来太上坐朝罢，胜日光风花柳暇。\n浣花仄理冰雪容，宣城鸡距针芒锋。\n天颜有喜聊小试，西京书目供游戏。\n韩彭卫霍欣挂名，舒向卿云感书字。\n汉廷多少失意人，九京寸恨不作尘。\n一朝翻入圣笔底，昭回之光唤渠起。\n小臣滥巾缝掖行，手抄孝经不彻章。\n何曾下笔写史汉，再拜恭览汗透裳。\n太史结庐伴鸥鹭，锡山山下荆溪渡。\n红光紫气上烛天，箇是深藏宝书处。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其一",
        "author": "杨万里",
        "content": "日日龙楼问寝时，鸡人未动漏花迟。\n前星一点朝天帝，只有清台太史知。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其二",
        "author": "杨万里",
        "content": "清赏堂中无管弦，凤山楼上有云烟。\n储皇侧畔何人侍，黄卷团栾是圣贤。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其三",
        "author": "杨万里",
        "content": "子晋吹笙未是仙，阿丕横槊少全篇。\n小吟春着梅梢句，一日东风四海传。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其四",
        "author": "杨万里",
        "content": "二圣多能似仲尼，储皇家学自庭闱。\n银钩已有淳熙脚，玉句仍传德寿衣。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其五",
        "author": "杨万里",
        "content": "明河查上有仙翁，犯月撞星到碧穹。\n金阙东边银榜处，大书天地长男宫。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其六",
        "author": "杨万里",
        "content": "大安宫裏漆园椿，子榦孙枝叶叶新。\n今日四株高下碧，相承一样八千春。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其七",
        "author": "杨万里",
        "content": "菊花潭上菊花开，不是花潭是寿杯。\n天赐生朝千斛水，一年一斛送将来。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其八",
        "author": "杨万里",
        "content": "禹子汤孙兼圣贤，一身双美古无前。\n愿陈万国元良句，不用金昭玉粹篇。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其九",
        "author": "杨万里",
        "content": "少阳拜赐太阳旁，黄菊红萸满寿觞。\n阳德重重在初四，不须九日是重阳。",
        "dynasty": "宋",
        "collection_info": null
    },
    {
        "title": "贺皇太子九月四日生辰  其一○",
        "author": "杨万里",
        "content": "光尧初御六龙天，上直维参大火躔。\n天意分明昌宋德，诞辰三世总丁年。",
        "dynasty": "宋",
        "collection_info": null
    },
    {
        "title": "尤延之检正直庐窗前红木犀一小株盛开戏呈延之",
        "author": "杨万里",
        "content": "水沈国裏御风归，栗玉肌肤不肯肥。\n元是金华学仙子，新将柿叶染秋衣。\n不应装束追时好，无乃清癯悔昨非。\n为妬尤郎得尤物，故将七字恼芳菲。",
        "dynasty": "宋",
        "collection_info": null
    },
    {
        "title": "送张定叟二首  其一",
        "author": "杨万里",
        "content": "直上云霄未遣休，分符京兆帝王州。\n赤丸窟裏无白额，碧落班中政黑头。\n两地好官纔半武，扁舟归兴恰中秋。\n只应银信从天降，莫恋融峰与橘洲。",
        "dynasty": "宋",
        "collection_info": null
    },
    {
        "title": "送张定叟二首  其二",
        "author": "杨万里",
        "content": "紫岩衣钵付南轩，介弟曾同半夜传。\n师友别来真梦耳，江湖相对各潸然。\n但令门户无遗恨，何必功名在早年。\n君向潇湘我闽粤，寄书只在寄茶前。",
        "dynasty": "宋",
        "collection_info": null
    },
    {
        "title": "新寒戏简尤延之检正",
        "author": "杨万里",
        "content": "逗晓添衣併数重，隔晡剩热尚斜红。\n秋生露竹风荷外，寒到云窗雾閤中。\n半点暄凉能几许，古来豪杰总成空。\n木犀香杀张园了，雪嗅金挼欠两翁。",
        "dynasty": "宋",
        "collection_info": null
    },
    {
        "title": "跋姜春坊梅山诗集二首  其一",
        "author": "杨万里",
        "content": "松风涧水打窗声，玉佩琼琚触眼明。\n当昼如何挂秋月，未春特地转新鶑。\n只销一卷梅山集，幻出多般景物情。\n老子平生有诗癖，为君焚却老陶泓。",
        "dynasty": "宋",
        "collection_info": null
    },
    {
        "title": "跋姜春坊梅山诗集二首  其二",
        "author": "杨万里",
        "content": "承华寮寀集鸳鸾，不减应徐讌魏园。\n中有钓璜清渭叟，向来授钺少陵坛。\n锦心绣口搴花草，雪椀冰瓯泻肺肝。\n身到梅山得梅魄，老夫更借一枝看。",
        "dynasty": "宋",
        "collection_info": null
    },
    {
        "title": "早朝垂拱殿晚出东省",
        "author": "杨万里",
        "content": "请外天难达，留中日不遑。\n乌啼金殿月，鹭集玉阶霜。\n出晚缘堂白，归时报录黄。\n来年六十一，六十鬓苍苍。",
        "dynasty": "宋",
        "collection_info": null
    },
    {
        "title": "跋京仲远所藏杨补之红绫上所作着色掀篷梅",
        "author": "杨万里",
        "content": "朔云暗天垂到地，朔风裂山吹脱耳。\n长江万顷一艇子，一夜雪寒不成睡。\n诗翁晓起鬓髼松，缩颈微掀黄篾篷。\n夜来急雪已晴了，东方一抹轻霞红。\n江梅的皪开独树，篷间截入梅尺许。\n老榦新枝紫復青，花琱白玉鬚黄金。\n满身满面都是雪，梅雪却与霞争明。\n不知诗翁何处得霜锯，和雪和梅斸将去。\n恐是并州快剪刀，不然吴刚修月斧。\n下无根榦上无梢，一眼横陈梅半腰。\n东省拈出寒萧萧，至今花头雪未销。",
        "dynasty": "宋",
        "collection_info": null
    },
    {
        "title": "秋山",
        "author": "杨万里",
        "content": "梧叶新黄柿叶红，更兼乌臼与丹枫。\n只言山色秋萧索，绣出西湖三四峰。",
        "dynasty": "宋",
        "collection_info": null
    },
    {
        "title": "秋雨蚤作有叹",
        "author": "杨万里",
        "content": "细雨澹无质，安得更有声。\n如何却作泥，亦能妨晨征。\n宿昔忽过暄，心知非坚晴。\n何须暄晴极，然后寒雨生。\n寒暄使人觉，妙物亦何曾。\n翦翦自神妙，无乃与物矜。\n造物本非作，观者或强名。\n老夫近稍聋，此事无暇听。\n平生感秋至，此意念已平。\n独念老病身，颇不耐夙兴。\n何时归故园，晏眠闭柴荆。\n鸣鷄亦不留，好梦无吾惊。\n他年忆此诗，惘如宿酒醒。\n思归已可喜，而况真归耕。",
        "dynasty": "宋",
        "collection_info": null
    },
    {
        "title": "寄题王梾德修知县成都新居",
        "author": "杨万里",
        "content": "子美百花潭北庄，君今占作咏归堂。\n山分剑阁云根瘦，江送蓬婆雪汁香。\n漱石枕流红锦浪，浮家泛宅白鸥行。\n何人夜诵相如赋，给札兰台看堵墙。",
        "dynasty": "宋",
        "collection_info": null
    },
    {
        "title": "左藏南库西庑下纸閤负暄戏题",
        "author": "杨万里",
        "content": "水衡仙客住冰天，雪囓风餐更禁烟。\n不是移来小旸谷，老夫冻折两诗肩。",
        "dynasty": "宋",
        "collection_info": null
    },
    {
        "title": "贺皇孙平阳郡王十月十九日生辰",
        "author": "杨万里",
        "content": "前星炳焕领孙星，环拱中天日两轮。\n四叶重光同圣世，千秋佳节近生辰。\n本支秀茂旦復旦，典学熙明新又新。\n喜入威颜天一笑，寿觞分赐一枝椿。",
        "dynasty": "宋",
        "collection_info": null
    },
    {
        "title": "白纻歌舞四时词 春",
        "author": "杨万里",
        "content": "人生春睡要足时，海波可干山可移。\n珠宫宴罢晓星出，不是天上无鸣鸡。\n昨来坐朝到日落，君王何曾一日乐。\n上林平乐半苍苔，桃花又去杨花来。",
        "dynasty": "宋",
        "collection_info": null
    },
    {
        "title": "白纻歌舞四时词 夏",
        "author": "杨万里",
        "content": "四月以后五月前，麦风槐雨黄梅天。\n君王若道嫌五月，六月炎蒸又何说。\n水精宫殿冰雪山，芙蕖衣裳菱芡盘。\n老农背脊晒欲裂，君王犹道深宫热。",
        "dynasty": "宋",
        "collection_info": null
    },
    {
        "title": "白纻歌舞四时词 秋",
        "author": "杨万里",
        "content": "星芒欲灭天风急，月轮犹带银河湿。\n青女椎冰作冷霜，吹到璇闺飞不入。\n苎罗山下浣纱人，万妃无色抵一身。\n娇余贵极醉玉软，强为君王踏锦絪。",
        "dynasty": "宋",
        "collection_info": null
    },
    {
        "title": "白纻歌舞四时词 冬",
        "author": "杨万里",
        "content": "祗愁穷腊雪作恶，不道雪天好行乐。\n玻瓈盏底回青春，蒲萄锦外舞玉尘。\n阳春一曲小垂手，劝君一杯千万寿。\n今年斛谷才八钱，明年切莫羡今年。",
        "dynasty": "宋",
        "collection_info": null
    },
    {
        "title": "行路难五首  其一",
        "author": "杨万里",
        "content": "君不见河阳花，今如泥土昔如霞。\n君不见武昌柳，春作金丝秋作帚。\n人生马耳射东风，柳色桃花却长久。\n秦时东陵千户侯，华虫被体腰苍璆。\n汉初沛邑刀笔吏，折腰如磬头抢地。\n萧相厥初谒邵平，中廷百拜百不应。\n邵平后来谒萧相，故侯一拜一惆怅。\n万事反覆何所无，二子岂是大丈夫。\n穷通流坎皆偶尔，抟扶未必贤枪榆。\n华胥别是一天地，醉乡何曾有生死。\n侬欲与君归去来，千愁万恨付一杯。",
        "dynasty": "宋",
        "collection_info": null
    },
    {
        "title": "行路难五首  其二",
        "author": "杨万里",
        "content": "老夫少时不信老，长笑老人恃年少。\n如今老矣不笑人，却被少年开口笑。\n少年何苦笑老人，老人旧日颜如春。\n兴来百盏山隤玉，醉后千篇笔有神。\n自古圣贤皆白骨，谁道今人不见古时月。\n孔子盗跖俱尘埃，杜陵老人今亦安在哉。",
        "dynasty": "宋",
        "collection_info": null
    },
    {
        "title": "行路难五首  其三",
        "author": "杨万里",
        "content": "黄金筑台赐白璧，车前八驺门列戟。\n彻侯万户秩万石，珠户玉房贮倾国。\n传呼一声万人开，将军相国天上来。\n不知道旁雍门子，已叹麋鹿登高台。\n雍门解遣孟尝泣，孟尝不泣渠何急。\n只知富贵如云浮，不知贫贱饥死寒死愁不愁。",
        "dynasty": "宋",
        "collection_info": null
    },
    {
        "title": "行路难五首  其四",
        "author": "杨万里",
        "content": "长门陈阿娇，却要一生金屋贮娇饶。\n长信班婕妤，却要一生纨扇从玉车。\n妾心祗作专房地，别人亦有承恩意。\n妾心不肯着别人，君心还肯如妾心。\n春风秋月浑不管，花落花开空自怨。\n千秋万岁一笑休，月明空照古今愁。",
        "dynasty": "宋",
        "collection_info": null
    },
    {
        "title": "行路难五首  其五",
        "author": "杨万里",
        "content": "造化小儿不耐闲，阿兄阿姊一似颠。\n两手双弄赤白丸，来来去去绕青天。\n赤丸才向西山没，白丸又向东山出。\n只销三万六千回，雪色少年成皱铁，铁色头鬚却成雪。\n双丸绕从地下復上天，少年一入地下更不还。\n日日喜欢能几许，况有烦恼无喜欢。\n莫言酒不到刘伶坟上土，刘伶在时一醉曾三年。\n明珠一百斛，更添百斛也只心不足。\n侯印十九枚，更添一倍也只眉不开。\n先生笑渠不行乐，莫教人笑先生错。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 亦好园",
        "author": "杨万里",
        "content": "金谷惟堪贮俗尘，辋川今復得诗人。\n先生道是贫到骨，犹有山园斗大春。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 磬湖",
        "author": "杨万里",
        "content": "洞庭张乐起天风，玉磬吹来堕圃中。\n却被仙人镕作水，为君到底写秋空。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 钓矶",
        "author": "杨万里",
        "content": "乌龙滩下白云堆，上有狂奴旧钓台。\n一夕被君偷取去，至今犹带汉莓苔。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 芦苇林",
        "author": "杨万里",
        "content": "春有儿孙夏有朋，月中寒影雨中声。\n腊晴销尽一园雪，为底林间雪不晴。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 亦好亭",
        "author": "杨万里",
        "content": "亦好园中亦好亭，两重好处两重贫。\n客来莫道无供给，抹月批风当八珍。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 横枝",
        "author": "杨万里",
        "content": "冰为仙骨水为肌，意淡香幽祗自知。\n青女素娥非耐冷，一生耐冷是横枝。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 清浅池",
        "author": "杨万里",
        "content": "横枝直下是清池，花映清池水映枝。\n知是君描和靖句，不知和靖寄君诗。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 荼䕷洞",
        "author": "杨万里",
        "content": "旧绕新萦绿万蟠，架余篱剩復垂栏。\n先生醉帽堆香雪，知自荼䕷洞裏还。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 小山",
        "author": "杨万里",
        "content": "涌岫跳峰尺许宽，坐看云雾起岩间。\n九疑荒远巫阳崄，未必真山胜假山。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 花屏",
        "author": "杨万里",
        "content": "锦障豪华笑騃童，松图冷淡恼山翁。\n玉山颓处谁扶着，花作屏风倚暖红。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 紫君林",
        "author": "杨万里",
        "content": "青士从来一径幽，碧衫翠袖佩苍璆。\n何年笔战明光殿，夺得诗仙紫绮裘。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 方池",
        "author": "杨万里",
        "content": "水精方局石桥仙，知是柯山几代孙。\n月借繁星作棋子，夜寒睹得一金盆。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 野桥",
        "author": "杨万里",
        "content": "亦好亭兼弄月亭，磬湖不许两通行。\n谁抛螮蝀湖光尾，便有先生拄杖声。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 菊径",
        "author": "杨万里",
        "content": "身在京师梦在乡，黄花又是一番黄。\n平生不解渊明语，菊却犹存径却荒。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 药畦",
        "author": "杨万里",
        "content": "雨余想见药苗肥，薯蓣堪羹杞可齑。\n老贼何须投益智，先生只要买当归。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 弄月亭",
        "author": "杨万里",
        "content": "碧天如水水如天，月入湖中璧样圜。\n却被先生来弄碎，一团成百百成千。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 花屿",
        "author": "杨万里",
        "content": "桃李无言照水光，玻瓈盆底洗新粧。\n不须水上红云句，水上红云不解香。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 柳堤",
        "author": "杨万里",
        "content": "柳下湖光浄一天，湖边垂柳起三眠。\n小蛮自倚腰支袅，照镜梳头晓月前。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 曲水",
        "author": "杨万里",
        "content": "名园曲水费工夫，玉甃琼磨滴水无。\n谁把流觞借诗老，天生九曲一冰渠。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 水帘",
        "author": "杨万里",
        "content": "秧畴水落荇渠尖，玉石当中碧一奁。\n石面平铺波面皱，千花织出水精帘。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 水乐",
        "author": "杨万里",
        "content": "渠水来从林外泓，水知湖近各争鸣。\n何人月下携枯木，写取穿云落涧声。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 竹岩",
        "author": "杨万里",
        "content": "石友拳然万仞姿，竹君啸处一川漪。\n更无二客随巾屦，谁见先生觅句时。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 野塘",
        "author": "杨万里",
        "content": "雁下菰蒲报夕寒，鹭将荇藻作朝餐。\n野塘只许野人到，不要金张许史看。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 爱山堂",
        "author": "杨万里",
        "content": "诗人性癖爱看山，晓坐堂中夕懒还。\n只对月山无限好，月山外面八双鬟。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 海棠坞",
        "author": "杨万里",
        "content": "细雨初怜湿翠裳，新晴特地试红粧。\n无人会得东风意，春色都将付海棠。",
        "dynasty": "宋",
        "collection_info": null
    },
    {
        "title": "寄题喻叔奇国博郎中园亭二十六咏 月山",
        "author": "杨万里",
        "content": "昔人只解笑移山，未信移山不作难。\n一昨月山三里外，先生掇取近栏干。",
        "dynasty": "宋",
        "collection_info": null
    },
    {
        "title": "题永新吴景苏主簿梯云楼",
        "author": "杨万里",
        "content": "谁道青云不可梯，君家楼阁与云齐。\n诤臣内相名垂日，谏草词头字印泥。\n我昔曾为禾水客，梦中犹忆义山西。\n仇香自有家声在，岂使鸾皇棘上栖。",
        "dynasty": "宋",
        "collection_info": null
    },
    {
        "title": "题安城赵宽之慈顺堂",
        "author": "杨万里",
        "content": "天潢龙种与人殊，五凤仍传万卷书。\n象服在堂萱草暖，綵衣上寿棣华初。\n雪中密竹能抽笋，冰底寒江更跃鱼。\n赵氏弟兄俱玉树，艮斋文字即琼琚。",
        "dynasty": "宋",
        "collection_info": null
    },
    {
        "title": "寄题曾子与竞秀亭",
        "author": "杨万里",
        "content": "老夫上下蓼花滩，每过君家辄繫船。\n尊酒灯前山入座，孤鸿月底水连天。\n暄凉书问二千里，场屋声名三十年。\n竞秀主人文似豹，不应雾隠万峰边。",
        "dynasty": "宋",
        "collection_info": null
    },
    {
        "title": "送朝士使虏",
        "author": "杨万里",
        "content": "又见皇华赋北征，谪仙俊气似秋鹰。\n诗成紫塞三更月，马渡黄河十丈冰。\n赵北燕南有人否，禽胡归汉竟谁曾。\n天家社稷英灵在，佳气时时起五陵。",
        "dynasty": "宋",
        "collection_info": null
    },
    {
        "title": "冬至称贺紫宸殿及德寿宫",
        "author": "杨万里",
        "content": "宫烛奔忙下玉除，晨曦拂掠丽储胥。\n东西班动云开合，警跸声来电卷舒。\n隆准衣裳红一点，御香烟雾碧千庐。\n勋华二圣天齐寿，亚岁年年贺帝居。",
        "dynasty": "宋",
        "collection_info": null
    },
    {
        "title": "冬至后贺皇太子及平阳郡王",
        "author": "杨万里",
        "content": "长乐钟声搅梦惊，建章星影照人行。\n千官灯语听残点，一夜霜寒在五更。\n金钥玉𥫽开北阙，银鞍丝控谒东明。\n青宫朱邸环天极，五色祥云覆帝城。",
        "dynasty": "宋",
        "collection_info": null
    },
    {
        "title": "跋张功父通判直阁所惠约斋诗乙藁",
        "author": "杨万里",
        "content": "句裏勤分似，灯前得细尝。\n孤芳后山种，一瓣放翁香。\n苦处霜争涩，臞来鹤校强。\n不应穷活计，公子也忙忙。",
        "dynasty": "宋",
        "collection_info": null
    },
    {
        "title": "张功父旧字时可慕郭功父故易之求予书其意再赠五字",
        "author": "杨万里",
        "content": "冰雪相投处，风期一笑间。\n只今张桂隠，绝慕郭青山。\n功父双何远，相如了不关。\n鸟飞暮天碧，此句急追还。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其一",
        "author": "杨万里",
        "content": "健青新走一梢长，外日东风引得狂。\n定自今番春色裏，新枝别样占年光。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其二",
        "author": "杨万里",
        "content": "年年春信遣人疑，赚出诗人枉觅诗。\n着意探梅偏不发，月斜偶见一横枝。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其三",
        "author": "杨万里",
        "content": "騃女痴儿总爱梅，道人衲子亦争栽。\n何如雪后琼瑶迹，印记诗人独自来。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其四",
        "author": "杨万里",
        "content": "梅诗脱口已流传，要趁梅前更雪前。\n唤醒诚斋山裏梦，落英如雪枕砖眠。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其五",
        "author": "杨万里",
        "content": "红红紫紫尽纭纭，韵处终输庾岭君。\n未说玉花冰雪骨，新阴先绿半春云。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其六",
        "author": "杨万里",
        "content": "常年十月未花开，雪片今年九月回。\n便有早梅随早雪，一枝笑看万花摧。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其七",
        "author": "杨万里",
        "content": "今岁略无霜报寒，忽然一夜雪漫漫。\n雪花要作梅花地，十月早梅和雪看。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其八",
        "author": "杨万里",
        "content": "老见千花眼便昏，忆梅长为赋招魂。\n只今身住西湖上，不羡淮南岭上村。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其九",
        "author": "杨万里",
        "content": "玉照堂中瀹早茶，下临溪水织纹纱。\n十诗小试春风手，催发溪梅两岸花。",
        "dynasty": "宋",
        "collection_info": null
    },
    {
        "title": "走笔和张功父玉照堂十绝句  其一○",
        "author": "杨万里",
        "content": "老懒狂吟不要工，爱君七字晋唐风。\n更烦传语梅花道，火急齐开小至中。",
        "dynasty": "宋",
        "collection_info": null
    },
    {
        "title": "晓经八盘岭赴东宫讲堂",
        "author": "杨万里",
        "content": "至前至后恰多晴，山北山南间一登。\n瘦石经霜干脱藓，细泉滴涧旋成冰。\n海波贯日红千丈，江雾萦楼玉万层。\n资善堂前得春早，宫梅一朶掠觚棱。",
        "dynasty": "宋",
        "collection_info": null
    },
    {
        "title": "出北关门送李舍人使虏",
        "author": "杨万里",
        "content": "同寮缓辔出承华，又送双星水北涯。\n霜外汀洲芦叶晓，雪余园圃竹梢斜。\n只惊睡起犹残月，不觉归时已落霞。\n白首鸳行徒索米，故山今日政梅花。",
        "dynasty": "宋",
        "collection_info": null
    },
    {
        "title": "赴文德殿听麻仍拜表",
        "author": "杨万里",
        "content": "苍龙观阙启槐宸，白玉阶除振鹭羣。\n仗外诸峰献松雪，霜前一雁度宫云。\n舍人就日宣麻制，丞相瞻天进表文。\n夙退自欣还自笑，素餐便当策殊勋。",
        "dynasty": "宋",
        "collection_info": null
    },
    {
        "title": "跋尤延之山水两轴二首  其一",
        "author": "杨万里",
        "content": "水际芦青荷叶黄，霜前木落蓼花香。\n渔舟去尽天将夕，雪色飞来鹭一行。",
        "dynasty": "宋",
        "collection_info": null
    },
    {
        "title": "跋尤延之山水两轴二首  其二",
        "author": "杨万里",
        "content": "水漱琼沙冰已凘，野鳬半起半犹迟。\n千竿修竹一江碧，只欠梅花三两枝。",
        "dynasty": "宋",
        "collection_info": null
    },
    {
        "title": "紫宸殿拜表贺雪二首  其一",
        "author": "杨万里",
        "content": "怪来腊日起春风，一夜琼花发禁中。\n大地山河银色界，九重楼观水精宫。\n紫宸廊迥寒无价，文石庭干扫不融。\n又喜来年书大有，谁知圣主是天公。",
        "dynasty": "宋",
        "collection_info": null
    },
    {
        "title": "紫宸殿拜表贺雪二首  其二",
        "author": "杨万里",
        "content": "稍缓鸣靴不住催，一声再拜忽如雷。\n封章进了仪曹退，文武班齐上相来。\n白髮两年陪贺雪，紫衣数辈小传杯。\n赐休退食端何恨，未到西湖探早梅。",
        "dynasty": "宋",
        "collection_info": null
    },
    {
        "title": "衝雪送陆子静",
        "author": "杨万里",
        "content": "猛落还中歇，疎飞忽骤繁。\n平欺芦屋脊，偏护竹篱根。\n对面看童子，低头印手痕。\n销魂送行客，行客更销魂。",
        "dynasty": "宋",
        "collection_info": null
    },
    {
        "title": "雪中送客过清水闸二首  其一",
        "author": "杨万里",
        "content": "雪中出去雪中回，深闭窗櫺偶一开。\n墙裏人家扫檐瓦，玉尘打入轿窗来。",
        "dynasty": "宋",
        "collection_info": null
    },
    {
        "title": "雪中送客过清水闸二首  其二",
        "author": "杨万里",
        "content": "肩舆九步十倾欹，下有冰河不敢窥。\n冰上水禽行似箭，忽逢缺处得鱼儿。",
        "dynasty": "宋",
        "collection_info": null
    },
    {
        "title": "和皇太子梅诗二首  其一",
        "author": "杨万里",
        "content": "清赏堂前隔俗尘，南枝得雪晓争新。\n独将却月凌风影，搀献储皇第一春。",
        "dynasty": "宋",
        "collection_info": null
    },
    {
        "title": "和皇太子梅诗二首  其二",
        "author": "杨万里",
        "content": "梅仙踏雪步生尘，储后梅诗雪共新。\n玉句金章云锦字，问天觅得隔年春。",
        "dynasty": "宋",
        "collection_info": null
    },
    {
        "title": "和吴监丞景雪中湖上访梅四首  其一",
        "author": "杨万里",
        "content": "朔风敢傍贵人严，约束天花莫入檐。\n药玉船宽初潋潋，销金帐暖政厌厌。",
        "dynasty": "宋",
        "collection_info": null
    },
    {
        "title": "和吴监丞景雪中湖上访梅四首  其二",
        "author": "杨万里",
        "content": "七字全胜五字城，清于庾信及钟嵘。\n君诗妙绝端何似，不似梅花似么生。",
        "dynasty": "宋",
        "collection_info": null
    },
    {
        "title": "和吴监丞景雪中湖上访梅四首  其三",
        "author": "杨万里",
        "content": "雪与梅花两逼真，不知谁好復谁新。\n无端更入吴融手，剪取西湖半段春。",
        "dynasty": "宋",
        "collection_info": null
    },
    {
        "title": "和吴监丞景雪中湖上访梅四首  其四",
        "author": "杨万里",
        "content": "闻君踏雪访梅花，不怕苏堤十里赊。\n老子怯寒那敢出，地炉榾柮是生涯。",
        "dynasty": "宋",
        "collection_info": null
    },
    {
        "title": "早谒景灵宫",
        "author": "杨万里",
        "content": "夜雪犹飘天目峰，晓晴先暖太清宫。\n云翻孔雀金花碧，日射鸳鸯玉瓦红。\n百辟焚香官柳影，一鸦飞立殿檐东。\n仰瞻九圣联龙衮，万岁千秋对昊穹。",
        "dynasty": "宋",
        "collection_info": null
    },
    {
        "title": "送吴监丞季行知简州",
        "author": "杨万里",
        "content": "勋烈涪阳异姓王，手扶西极汉天长。\n有孙文武千人杰，透纸风骚万字香。\n小涉移中公事笔，又怀剑外史君章。\n同朝多日相从少，不唱阳关也断肠。",
        "dynasty": "宋",
        "collection_info": null
    },
    {
        "title": "送陆子静删定宫使",
        "author": "杨万里",
        "content": "朝路江西不十人，又看一箇奉仙真。\n可怜议论长倾坐，不管声名解误身。\n苦忆去年郊祀日，与渠并辔笑谈春。\n何时相趁沧洲去，雪笠风蓑钓白苹。",
        "dynasty": "宋",
        "collection_info": null
    },
    {
        "title": "雪晴二首  其一",
        "author": "杨万里",
        "content": "仙人翦水作花飞，忽化琼瑶已大奇。\n復把琼瑶化成水，滴来平地总琉璃。",
        "dynasty": "宋",
        "collection_info": null
    },
    {
        "title": "雪晴二首  其二",
        "author": "杨万里",
        "content": "晴光雪色忽相逢，雨滴空阶日影中。\n珍重北檐殊韵胜，苛留残玉不教融。",
        "dynasty": "宋",
        "collection_info": null
    },
    {
        "title": "和皇太子瑞雪二首  其一",
        "author": "杨万里",
        "content": "白玉花开碧玉天，萦楼绕殿舞翩然。\n储皇善颂天皇德，瑞应金穰万万年。",
        "dynasty": "宋",
        "collection_info": null
    },
    {
        "title": "和皇太子瑞雪二首  其二",
        "author": "杨万里",
        "content": "揉云挼雾碎成尘，落不曾休酉达辰。\n鹤禁镂冰成七字，野人拜赐敢辞频。",
        "dynasty": "宋",
        "collection_info": null
    },
    {
        "title": "雪后晓过八盘岭诣东宫谢受左司告二首  其一",
        "author": "杨万里",
        "content": "扶桑梢上上朝暾，起早行迟却载奔。\n玉作宫城三万雉，呼僮换马入金门。",
        "dynasty": "宋",
        "collection_info": null
    },
    {
        "title": "雪后晓过八盘岭诣东宫谢受左司告二首  其二",
        "author": "杨万里",
        "content": "玉京世界大千中，银屋楼台一万重。\n好上宝莲山上望，南高峰照北高峰。",
        "dynasty": "宋",
        "collection_info": null
    },
    {
        "title": "晴后再雪四首  其一",
        "author": "杨万里",
        "content": "幸自晴光雪半开，谁将泥脚涴琼瑰。\n水仙上诉姮娥泣，再遣天花散一回。",
        "dynasty": "宋",
        "collection_info": null
    },
    {
        "title": "晴后再雪四首  其二",
        "author": "杨万里",
        "content": "滕家仙子六琼娘，煮露为酥不剩浆。\n滴作玉虫千万隻，一时飞满白云乡。",
        "dynasty": "宋",
        "collection_info": null
    },
    {
        "title": "晴后再雪四首  其三",
        "author": "杨万里",
        "content": "天上琼楼万玉妃，月宫学舞试云衣。\n霓裳未彻天风起，脑子花钿星散飞。",
        "dynasty": "宋",
        "collection_info": null
    },
    {
        "title": "晴后再雪四首  其四",
        "author": "杨万里",
        "content": "八盘岭上雪偏清，万斛琼尘作一倾。\n空裏仰看都不见，碧山映得却分明。",
        "dynasty": "宋",
        "collection_info": null
    },
    {
        "title": "读子房传",
        "author": "杨万里",
        "content": "笑赌干坤看两龙，淮阴目动即雌雄。\n兴王大计无寻处，却在先生一蹑中。",
        "dynasty": "宋",
        "collection_info": null
    },
    {
        "title": "雪中讲堂赐酒二首  其一",
        "author": "杨万里",
        "content": "玉果金柈码碯觞，春坊传令赐云浆。\n雪中上马浑如梦，一片飞来醉面凉。",
        "dynasty": "宋",
        "collection_info": null
    },
    {
        "title": "雪中讲堂赐酒二首  其二",
        "author": "杨万里",
        "content": "袖手垂鞭出帝闉，万花栏马舞新春。\n是时也有青油伞，天上归来雪满身。",
        "dynasty": "宋",
        "collection_info": null
    },
    {
        "title": "立春后一日和张功父园梅未花之韵",
        "author": "杨万里",
        "content": "前夕三更月落时，东风已动万花知。\n江梅端合先交割，春色如何未探支。\n只欠梁溪冰柱句，追还和靖暗香诗。\n张家剩有葱根指，不把琼酥滴一枝。",
        "dynasty": "宋",
        "collection_info": null
    },
    {
        "title": "白头吟二首  其一",
        "author": "杨万里",
        "content": "文君自制白头吟，怨思来时海未深。\n怨杀相如偿底事，初头苦信一张琴。",
        "dynasty": "宋",
        "collection_info": null
    },
    {
        "title": "白头吟二首  其二",
        "author": "杨万里",
        "content": "除却共姜是女师，柏舟便到白头辞。\n劝渠莫怨终难劝，不道前夫怨阿谁。",
        "dynasty": "宋",
        "collection_info": null
    },
    {
        "title": "丁未元日大庆殿拜表贺正",
        "author": "杨万里",
        "content": "献岁朝未央，新霁快明发。\n晨曦耿五色，宿霭欻四彻。\n洗清万沟瓦，销尽一月雪。\n素光从何来，晶荧落寒笏。\n回瞻背阴处，犹藏半檐白。\n夜来有微霜，雪上辨不得。\n时于翠幕顶，拂掠见琼屑。\n还将黄金日，正射白银阙。\n忽然捲班出，红绿乱眼襭。\n归来饮屠酥，笑向儿女说。",
        "dynasty": "宋",
        "collection_info": null
    },
    {
        "title": "元日癸卯占云大熟",
        "author": "杨万里",
        "content": "造物今年印，司花昨夜交。\n雪留芦荻脚，日到瑞香梢。\n白叟占嘉应，青精看满抄。\n游丝也驩喜，不住舞蟏蛸。",
        "dynasty": "宋",
        "collection_info": null
    },
    {
        "title": "送赵民则少监提举二首  其一",
        "author": "杨万里",
        "content": "汉庭近日少宗盟，博选宗英副匠卿。\n高帝子孙谁宿德，翰林风月得先生。\n又持一节湖南去，政是三湘雁北征。\n但使远民蒙福了，早归词禁赋新鶑。",
        "dynasty": "宋",
        "collection_info": null
    },
    {
        "title": "送赵民则少监提举二首  其二",
        "author": "杨万里",
        "content": "座主门生四十年，江湖契阔几风烟。\n同朝再接鸳行裏，握手相看鹤髮前。\n误喜论诗追旧事，不知呼酒是离筵。\n老怀只作还山梦，输与先生早着鞭。",
        "dynasty": "宋",
        "collection_info": null
    },
    {
        "title": "双峰定水璘老送木犀香五首  其一",
        "author": "杨万里",
        "content": "春得鄞江信，香从定水来。\n今年有奇事，正月木犀开。",
        "dynasty": "宋",
        "collection_info": null
    },
    {
        "title": "双峰定水璘老送木犀香五首  其二",
        "author": "杨万里",
        "content": "万杵黄金屑，九烝碧梧骨。\n诗老坐雪窗，天香来月窟。",
        "dynasty": "宋",
        "collection_info": null
    },
    {
        "title": "双峰定水璘老送木犀香五首  其三",
        "author": "杨万里",
        "content": "山童不解事，着火太酷烈。\n要输不尽香，急唤薄银叶。",
        "dynasty": "宋",
        "collection_info": null
    },
    {
        "title": "双峰定水璘老送木犀香五首  其四",
        "author": "杨万里",
        "content": "传语双峰老，汝师是如来。\n如何一瓣香，却为杨诚斋。",
        "dynasty": "宋",
        "collection_info": null
    },
    {
        "title": "双峰定水璘老送木犀香五首  其五",
        "author": "杨万里",
        "content": "谁言定水禅，入定似枯木。\n飞入广寒宫，收得香万斛。",
        "dynasty": "宋",
        "collection_info": null
    },
    {
        "title": "人日出游湖上十首  其一",
        "author": "杨万里",
        "content": "放闸冷泉亭，抽动一天碧。\n平地跳雪山，晴空下霹雳。",
        "dynasty": "宋",
        "collection_info": null
    },
    {
        "title": "人日出游湖上十首  其二",
        "author": "杨万里",
        "content": "去时数点雨，归时数片雪。\n雨雪两不多，山路双清绝。",
        "dynasty": "宋",
        "collection_info": null
    },
    {
        "title": "人日出游湖上十首  其三",
        "author": "杨万里",
        "content": "旧腊缘多雪，新年未有梅。\n殷勤下天竺，隔水两株开。",
        "dynasty": "宋",
        "collection_info": null
    },
    {
        "title": "人日出游湖上十首  其四",
        "author": "杨万里",
        "content": "肩舆岂不稳，万象非我有。\n呼童换马来，湖山落吾手。",
        "dynasty": "宋",
        "collection_info": null
    },
    {
        "title": "人日出游湖上十首  其五",
        "author": "杨万里",
        "content": "树隠重重竹，溪穿曲曲峰。\n林深那有寺，烟远忽闻钟。",
        "dynasty": "宋",
        "collection_info": null
    },
    {
        "title": "人日出游湖上十首  其六",
        "author": "杨万里",
        "content": "城中雪一尺，山中雪一丈。\n地上都已消，却在松梢上。",
        "dynasty": "宋",
        "collection_info": null
    },
    {
        "title": "人日出游湖上十首  其七",
        "author": "杨万里",
        "content": "去岁游春屐，苔痕故可寻。\n人家随岸远，塔影落湖深。",
        "dynasty": "宋",
        "collection_info": null
    },
    {
        "title": "人日出游湖上十首  其八",
        "author": "杨万里",
        "content": "客爱清殊绝，僧愁冻不胜。\n可怜兜率寺，斋供一湖冰。",
        "dynasty": "宋",
        "collection_info": null
    },
    {
        "title": "人日出游湖上十首  其九",
        "author": "杨万里",
        "content": "上竺雪来时，四山都作冻。\n团团玉屏风，围绕浑无缝。",
        "dynasty": "宋",
        "collection_info": null
    },
    {
        "title": "人日出游湖上十首  其一○",
        "author": "杨万里",
        "content": "此行殊匆匆，天色不肯借。\n更待海棠晴，满意孤山下。",
        "dynasty": "宋",
        "collection_info": null
    },
    {
        "title": "瑞香花新开五首  其一",
        "author": "杨万里",
        "content": "外着明霞绮，中裁淡玉纱。\n森森千万笋，旋旋两三花。\n小霁迎风喜，轻寒索幕遮。\n香中真上瑞，兰麝敢名家。",
        "dynasty": "宋",
        "collection_info": null
    },
    {
        "title": "瑞香花新开五首  其二",
        "author": "杨万里",
        "content": "老子观书倦，昏然睡思来。\n梦中谁唤醒，窗外瑞香开。\n只道花头细，能追国艷回。\n殷勤伴幽独，渠与一瓶梅。",
        "dynasty": "宋",
        "collection_info": null
    },
    {
        "title": "瑞香花新开五首  其三",
        "author": "杨万里",
        "content": "短短熏笼小，团团锦帊围。\n浮阳烘酒思，沈水着人衣。\n抹利通家远，楠花具体微。\n春愁浑瘦尽，别有瘦中肥。",
        "dynasty": "宋",
        "collection_info": null
    },
    {
        "title": "瑞香花新开五首  其四",
        "author": "杨万里",
        "content": "雪裏移苍斛，梢头点翠芒。\n只销三日暖，便坼数花房。\n紫袖染难透，琼肤晒转香。\n小留供鼻观，开去未须忙。",
        "dynasty": "宋",
        "collection_info": null
    },
    {
        "title": "瑞香花新开五首  其五",
        "author": "杨万里",
        "content": "馨德潜丘壑，春风是往还。\n新从众香国，移种洞庭山。\n孤韵真无对，千花夐莫攀。\n骚经吾欲续，谱入芷蘅间。",
        "dynasty": "宋",
        "collection_info": null
    },
    {
        "title": "谢李元德郎中饷家酿二首  其一",
        "author": "杨万里",
        "content": "长史衔杯太白醺，诙词笑杀古来人。\n至今太白一船酒，不饮还将饮子云。",
        "dynasty": "宋",
        "collection_info": null
    },
    {
        "title": "谢李元德郎中饷家酿二首  其二",
        "author": "杨万里",
        "content": "惠山山下玉泉香，酿作鹅儿一拂黄。\n吏部只知防姓毕，不知吏部有它杨。",
        "dynasty": "宋",
        "collection_info": null
    },
    {
        "title": "初出贡院买山寒毬花数枝",
        "author": "杨万里",
        "content": "寒毬着意殿余芳，小底来禽大海棠。\n初喜艷红明莟子，忽看淡白散花房。\n风光不到棘围裏，春色也寻茅舍旁。\n便有蜜蜂三两辈，喙长三尺绕枝忙。",
        "dynasty": "宋",
        "collection_info": null
    },
    {
        "title": "紫牡丹二首  其一",
        "author": "杨万里",
        "content": "万花不分不春妍，至竟专春是牡丹。\n紫锦香囊金屑暖，翠罗舞袖掌文寒。\n恨无国色天香句，借与风条日萼看。\n家有洛阳一千朶，三年归梦绕栏干。",
        "dynasty": "宋",
        "collection_info": null
    },
    {
        "title": "紫牡丹二首  其二",
        "author": "杨万里",
        "content": "岁岁东风二月时，司花辛苦染晴枝。\n夜输百斛蔷薇水，晓洗千层玉雪肌。\n寒食清明空过了，姚黄魏紫不曾知。\n春愁蹙得眉头破，何处如今更有诗。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其一",
        "author": "杨万里",
        "content": "鹄袍林裏过芳辰，闻道春来不识春。\n及至识春春已老，于中更老是诗人。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其二",
        "author": "杨万里",
        "content": "总宜亭子小如拳，着得西湖不见痕。\n湖上轩窗无不好，何须抵死拣名园。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其三",
        "author": "杨万里",
        "content": "孤山山后北山前，十里长堤隔两边。\n一行垂杨绿无缝，石桥通处过春船。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其四",
        "author": "杨万里",
        "content": "天色䰒松未肯收，吾侪自乐不曾愁。\n随宜旋旋商量着，晴即闲行雨即休。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其五",
        "author": "杨万里",
        "content": "篮舆休上马休骑，湿却青鞋也不辞。\n拣取雨丝疎处去，携筇且谒水仙祠。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其六",
        "author": "杨万里",
        "content": "雨催杖屦却须回，捲上疎帘眼顿开。\n十里湖光平似镜，柳梢梢外一船来。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其七",
        "author": "杨万里",
        "content": "湖上春游只爱晴，何朝何夕不晴明。\n绝怜疎雨微云裏，点缀湖山分外清。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其八",
        "author": "杨万里",
        "content": "凭久栏干可一杯，湖山飞入水中来。\n多情燕子能相劝，舞破东风去却回。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其九",
        "author": "杨万里",
        "content": "今年山路少人来，酒肆萧然绮席埃。\n政尔坐愁春寂寞，画船箫鼓忽如雷。",
        "dynasty": "宋",
        "collection_info": null
    },
    {
        "title": "上巳同沈虞卿尤延之王顺伯林景思游湖上得十绝句呈同社  其一○",
        "author": "杨万里",
        "content": "岸上湖中各自奇，山觞水酌两皆宜。\n只言游舫浑如画，身在画中元不知。",
        "dynasty": "宋",
        "collection_info": null
    },
    {
        "title": "跋淳溪汪立义大学致知图二首  其一",
        "author": "杨万里",
        "content": "杏坛何物是家风，只在当人阿堵中。\n谁作新图漏消息，淳溪溪上钓鱼翁。",
        "dynasty": "宋",
        "collection_info": null
    },
    {
        "title": "跋淳溪汪立义大学致知图二首  其二",
        "author": "杨万里",
        "content": "此事元无浅与深，着衣吃饭送光阴。\n却缘说似痴人梦，便向汪家图裏寻。",
        "dynasty": "宋",
        "collection_info": null
    },
    {
        "title": "景灵宫闻子规",
        "author": "杨万里",
        "content": "今年未有子规声，忽向宫中树上鸣。\n告诉落花春不管，裴回晓月恨难平。\n斜风细雨又三月，柳絮浮云空一生。\n岂不怀归归未得，倩渠传语故园鶑。",
        "dynasty": "宋",
        "collection_info": null
    },
    {
        "title": "寄题刘成功锦里",
        "author": "杨万里",
        "content": "嘉林市中尘一丈，嘉林寺后竹千竿。\n先君授徒竹窗底，我初识君俱少年。\n同师同舍同笔砚，火冷灯青飞雪片。\n春风一夜吹林花，南北飘零各星散。\n我今头白苦思归，羡君山园芋栗肥。\n为君题作小锦里，君应一笑巾堕几。",
        "dynasty": "宋",
        "collection_info": null
    },
    {
        "title": "读渊明诗",
        "author": "杨万里",
        "content": "少年喜读书，晚悔昔草草。\n迨今得书味，又恨身已老。\n渊明非生面，穉岁识已早。\n极知人更贤，未契诗独好。\n尘中谈久睽，暇处目偶到。\n故交了无改，乃似未见宝。\n貌同觉神异，旧翫出新妙。\n琱空那有痕，灭迹不须扫。\n腹腴八珍初，天巧万象表。\n向来心独苦，肤见欲幽讨。\n寄谢颍滨翁，何谓淡且槁。",
        "dynasty": "宋",
        "collection_info": null
    },
    {
        "title": "送谢子肃提举寺丞二首  其一",
        "author": "杨万里",
        "content": "天台山秀古多贤，晚向池塘识惠连。\n十载江湖州县底，一言金石冕旒前。\n方陪廷尉甘堂舍，又赋皇华小雅篇。\n拾得澄江春草句，端能染寄仄釐笺。",
        "dynasty": "宋",
        "collection_info": null
    },
    {
        "title": "送谢子肃提举寺丞二首  其二",
        "author": "杨万里",
        "content": "谁遣孤舟蓑笠翁，强随桃李竞春风。\n交情顷刻云翻手，古意凄凉月印空。\n可笑能诗今谢脁，也能载酒过扬雄。\n待渠归直金銮日，我已烟沙放钓筒。",
        "dynasty": "宋",
        "collection_info": null
    },
    {
        "title": "送钱寺正出守广德军二首  其一",
        "author": "杨万里",
        "content": "四十专城古已稀，君侯五七更英奇。\n九重临遣廷尉正，千里驩迎循吏师。\n鸿雁同科金玉律，鹓雏先集凤凰枝。\n少年勇退无人会，孤竹初心逊伯夷。",
        "dynasty": "宋",
        "collection_info": null
    },
    {
        "title": "送钱寺正出守广德军二首  其二",
        "author": "杨万里",
        "content": "辛卯中书落笔年，曾陪学士堵墙间。\n看渠手把州麾去，故里春迎昼绣还。\n我似青蒿君玉树，君方绿鬓我苍颜。\n一尊话别休辞醉，报政归来紫禁班。",
        "dynasty": "宋",
        "collection_info": null
    },
    {
        "title": "乡士李英才得老潘墨法善作墨梅復喜作诗艮斋目以三奇赠之七字予復同赋云",
        "author": "杨万里",
        "content": "吾乡李君磊嵬胸，夜持云梯倚秋空。\n月中夺得修月斧，斫倒南山千岁松。\n束归丹竈和玉桂，燧出绿雾霏鸾龙。\n捣成玄圭与苍璧，洒作横枝岁寒色。\n庾岭霜林和靖园，掇入生绡供戏剧。\n幻松作璧璧作梅，豪气勃鬰尚不开。\n琼艘满釂梅雪下，吐出西湖有声画。",
        "dynasty": "宋",
        "collection_info": null
    },
    {
        "title": "送姜夔尧章谒石湖先生",
        "author": "杨万里",
        "content": "钓璜英气横白蜺，欬唾珠玉皆新诗。\n江山愁诉鶑为泣，鬼神露索天洩机。\n彭蠡波心弄明月，诗星入肠肺肝裂。\n吐作春风百种花，吹散濒湖数峰雪。\n青鞋布袜软红尘，千诗只博一字贫。\n吾友夷陵萧太守，逢人说君不离口。\n袖诗东来谒老夫，惭无高价当璠玙。\n翻然却买松江艇，径去苏州参石湖。",
        "dynasty": "宋",
        "collection_info": null
    },
    {
        "title": "三月二十六殿试进士待罪集英殿门二首  其一",
        "author": "杨万里",
        "content": "金戺瑶阶日月边，晓风花柳带非烟。\n千官剑佩鸣双阙，万国英豪到九天。\n玉座忽临黄伞正，御题初出紫衣传。\n小臣何幸陪诸老，待罪重来十六年。",
        "dynasty": "宋",
        "collection_info": null
    },
    {
        "title": "三月二十六殿试进士待罪集英殿门二首  其二",
        "author": "杨万里",
        "content": "九虎遮藏造化机，御题过午始闻知。\n干坤阖闢兼文武，云汉昭回具训词。\n武帝上嘉真戏耳，放勋清问政如斯。\n诸儒莫作公孙子，千载何曾遇圣时。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其一",
        "author": "杨万里",
        "content": "今日清和和又清，王孙领客出都城。\n好天胜日能多少，三到西湖始一晴。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其二",
        "author": "杨万里",
        "content": "画舫侵晨繫柳枝，主人生怕客来迟。\n娇云嫩日无风色，幸是湖船好放时。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其三",
        "author": "杨万里",
        "content": "船从咏泽过孤山，径度琉璃一簟间。\n隔岸多情杨柳树，向人招唤俯烟鬟。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其四",
        "author": "杨万里",
        "content": "御池水满苑门开，泥带飞花路带苔。\n到得孤山翻作恶，海棠闹日不曾来。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其五",
        "author": "杨万里",
        "content": "萍生儿子点疎星，荷捲文书立万丁。\n回首南高峰上塔，手中攀得玉竛竮。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其六",
        "author": "杨万里",
        "content": "橘花如雪细吹香，杏子团枝未可尝。\n行到陈朝枯柏处，孤山山背水中央。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其七",
        "author": "杨万里",
        "content": "和靖先生坟已荒，空余松竹故苍苍。\n王孙自洗鸬鷀杓，满酌真珠酹一觞。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其八",
        "author": "杨万里",
        "content": "行尽孤山碧四围，却寻初路得来时。\n好风借与归船便，吹近琼林却不吹。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其九",
        "author": "杨万里",
        "content": "风撩太液小荷欹，日丽长杨花影低。\n阑入苑中啼不歇，恨身不及一黄鹂。",
        "dynasty": "宋",
        "collection_info": null
    },
    {
        "title": "赵达明太社四月一日招游西湖十首  其一○",
        "author": "杨万里",
        "content": "葱茏晚色正佳哉，苦被归鞍紧紧催。\n船压浮荷沈水底，须臾船过却浮来。",
        "dynasty": "宋",
        "collection_info": null
    },
    {
        "title": "红玫瑰",
        "author": "杨万里",
        "content": "非关月季姓名同，不与蔷薇谱牒通。\n接叶连枝千万绿，一花两色浅深红。\n风流各自燕支格，雨露何私造化功。\n别有国香收不得，诗人熏入水沈中。",
        "dynasty": "宋",
        "collection_info": null
    },
    {
        "title": "省中直舍因敲新竹怀周元吉三首  其一",
        "author": "杨万里",
        "content": "老眼逢书怯细看，抄书一事更应难。\n昨携如意敲新箨，右臂朝来作许酸。",
        "dynasty": "宋",
        "collection_info": null
    },
    {
        "title": "省中直舍因敲新竹怀周元吉三首  其二",
        "author": "杨万里",
        "content": "尚有周郎手种痕，怀人将竹当人看。\n寄言黄鹤楼前客，今岁新添十五竿。",
        "dynasty": "宋",
        "collection_info": null
    },
    {
        "title": "省中直舍因敲新竹怀周元吉三首  其三",
        "author": "杨万里",
        "content": "老竹坚刚幼竹柔，此君年少也风流。\n锦衣脱体未全瘦，雪粉围腰犹半愁。",
        "dynasty": "宋",
        "collection_info": null
    },
    {
        "title": "含笑",
        "author": "杨万里",
        "content": "大笑何如小笑香，紫花不似白花粧。\n不知自笑还相笑，笑杀人来断杀肠。",
        "dynasty": "宋",
        "collection_info": null
    },
    {
        "title": "枇杷",
        "author": "杨万里",
        "content": "大叶耸长耳，一梢堪满盘。\n荔支分与核，金橘却无酸。\n雨压低枝重，浆流冰齿寒。\n长卿今尚在，莫遣作园官。",
        "dynasty": "宋",
        "collection_info": null
    },
    {
        "title": "走笔送济翁弟过浙东谒丘宗卿二首  其一",
        "author": "杨万里",
        "content": "出省还家思已昏，答书见客腹仍烦。\n政愁独酌无佳客，家裏诗人忽扣门。",
        "dynasty": "宋",
        "collection_info": null
    },
    {
        "title": "走笔送济翁弟过浙东谒丘宗卿二首  其二",
        "author": "杨万里",
        "content": "若见丘迟问老夫，为言臞似向来臞。\n更将双眼寄吾弟，带去稽山看鑑湖。",
        "dynasty": "宋",
        "collection_info": null
    },
    {
        "title": "题西湖僧房",
        "author": "杨万里",
        "content": "竹林深处着禅房，下却疎帘自炷香。\n书画随宜遮四壁，闲欹瓦枕小藤床。",
        "dynasty": "宋",
        "collection_info": null
    },
    {
        "title": "省中见树上啄木鸟戏题",
        "author": "杨万里",
        "content": "一啄高高一啄低，一声声急一声迟。\n可怜去蠹劳心口，蚁入枯梨自不知。",
        "dynasty": "宋",
        "collection_info": null
    },
    {
        "title": "山丹花",
        "author": "杨万里",
        "content": "春去无芳可得寻，山丹最晚出云林。\n柿红一色明罗袖，金粉羣虫集宝簪。\n花似鹿葱还耐久，叶如芍药不多深。\n青泥瓦斛移山蘤，聊着书窗伴小吟。",
        "dynasty": "宋",
        "collection_info": null
    },
    {
        "title": "四月十七日侍立集英殿观进士唱名",
        "author": "杨万里",
        "content": "殿上胪传第一声，殿前拭目万人惊。\n名登龙虎黄金榜，人在烟霄白玉京。\n香满干坤书一卷，风吹鬓髮雪千茎。\n旧时脱却银袍处，还望清光侍集英。",
        "dynasty": "宋",
        "collection_info": null
    },
    {
        "title": "无题",
        "author": "杨万里",
        "content": "坐看胡孙上树头，旁人只恐堕深沟。\n渠侬狡狯何须教，说与旁人莫浪愁。",
        "dynasty": "宋",
        "collection_info": null
    },
    {
        "title": "张功父索余近诗余以南海朝天二集示之蒙题七字",
        "author": "杨万里",
        "content": "作者于今星样稀，凄其望古驷难追。\n空桑孤竹陶元亮，玉佩琼琚杜拾遗。\n自笑吟秋如懒妇，可能击鼓和冯夷。\n报章不作南金直，惭愧君家丙藁诗。",
        "dynasty": "宋",
        "collection_info": null
    },
    {
        "title": "蒲萄架",
        "author": "杨万里",
        "content": "纔喜盘藤捲叶生，又惊压架暗阴成。\n夏褰凉润青油幕，秋摘甘寒黑水精。\n近竹犹争一尺许，抛鬚先罥两三茎。\n今年乞种西江去，长是茅斋怯晚晴。",
        "dynasty": "宋",
        "collection_info": null
    },
    {
        "title": "送沈虞卿秘监修撰将漕江东二首  其一",
        "author": "杨万里",
        "content": "蓬莱仙伯沈东阳，领袖诸儒太极旁。\n东壁二星云汉近，西昆群玉简编香。\n鸡翘豹尾无多子，锦缆牙樯有底忙。\n建业江山入诗集，却归天上侍虚皇。",
        "dynasty": "宋",
        "collection_info": null
    },
    {
        "title": "送沈虞卿秘监修撰将漕江东二首  其二",
        "author": "杨万里",
        "content": "再入修门访旧游，故人相见喜还愁。\n茂林修竹君髯碧，折苇枯荷我鬓秋。\n莫把昇沈着怀抱，古来贤圣几公侯。\n一尊追送江东棹，梦逐清波弄白鸥。",
        "dynasty": "宋",
        "collection_info": null
    },
    {
        "title": "临贺别驾李子西同年寄五字诗以杜句君随丞相后为韵和以谢焉五首  其一",
        "author": "杨万里",
        "content": "我本南溪老，手弄溪中云。\n诵诗爱招隠，读骚续湘君。\n忽捧公府檄，遂远先人坟。\n春暮归未得，落花政纷纷。",
        "dynasty": "宋",
        "collection_info": null
    },
    {
        "title": "临贺别驾李子西同年寄五字诗以杜句君随丞相后为韵和以谢焉五首  其二",
        "author": "杨万里",
        "content": "老拙谁肯伴，束书自相随。\n此外无长物，犹有一鸱夷。\n小醉即孤咏，自遣不要奇。\n西湖妙天下，未羡习家池。",
        "dynasty": "宋",
        "collection_info": null
    },
    {
        "title": "临贺别驾李子西同年寄五字诗以杜句君随丞相后为韵和以谢焉五首  其三",
        "author": "杨万里",
        "content": "谪仙几代孙，今日临贺丞。\n风月三千首，吾子岂未能。\n长把修月斧，细雕玉壶冰。\n天池羽翼就，即看垂天鹏。",
        "dynasty": "宋",
        "collection_info": null
    },
    {
        "title": "临贺别驾李子西同年寄五字诗以杜句君随丞相后为韵和以谢焉五首  其四",
        "author": "杨万里",
        "content": "曲江与临武，彼此昔相望。\n一岭大如砺，谁云隔寻丈。\n离合非人力，此事要天相。\n昇沈亦偶然，岂问优与脏。",
        "dynasty": "宋",
        "collection_info": null
    },
    {
        "title": "临贺别驾李子西同年寄五字诗以杜句君随丞相后为韵和以谢焉五首  其五",
        "author": "杨万里",
        "content": "买山艺花竹，长恐落人后。\n不见竹林人，山王非俎豆。\n市门能几许，掉臂日奔凑。\n迟子来朝天，商略陈薄陋。",
        "dynasty": "宋",
        "collection_info": null
    },
    {
        "title": "游水月寺",
        "author": "杨万里",
        "content": "烟日蔫云乍暑天，倦投山寺借床眠。\n清凉世界谁曾到，却在红尘紫陌边。",
        "dynasty": "宋",
        "collection_info": null
    },
    {
        "title": "题水月寺寒秀轩",
        "author": "杨万里",
        "content": "小寺深门一径斜，绕身萦面总烟霞。\n低低檐入低低树，小小盆盛小小花。\n经藏中间看佛画，竹林外面是人家。\n山僧笑道知侬渴，其实迎宾例瀹茶。",
        "dynasty": "宋",
        "collection_info": null
    },
    {
        "title": "归涂观刘寺新迭石山",
        "author": "杨万里",
        "content": "风月肝脾冰雪胸，道人妙手凿虚空。\n斸翻诸岭云烟骨，幻出山岩紫翠峰。\n细看分明非饤饾，如何雕得许玲珑。\n为谁苦死忙归去，知是斜阳是晚钟。",
        "dynasty": "宋",
        "collection_info": null
    },
    {
        "title": "题刘寺僧房",
        "author": "杨万里",
        "content": "曾醉山间金叵罗，山应识我我怀它。\n顿添花竹明松桧，依旧菰蒲暗芰荷。\n试问锦屏无恙否，向来梅树已无多。\n未须看遍新亭榭，胜日重来一一过。",
        "dynasty": "宋",
        "collection_info": null
    },
    {
        "title": "和严州添倅赵彦先寄四绝句  其一",
        "author": "杨万里",
        "content": "不见王孙今九春，新词丽曲爽心神。\n只言风月平分破，却是江湖一散人。",
        "dynasty": "宋",
        "collection_info": null
    },
    {
        "title": "和严州添倅赵彦先寄四绝句  其二",
        "author": "杨万里",
        "content": "自抟苍壁自抄书，雪乳一瓯香一炉。\n有得俸钱无吏责，如公官况世间无。",
        "dynasty": "宋",
        "collection_info": null
    },
    {
        "title": "和严州添倅赵彦先寄四绝句  其三",
        "author": "杨万里",
        "content": "昌歜佳辰风自南，黄梅酿出雨鬖鬖。\n绮琴绣段能分似，报不如仪独不惭。",
        "dynasty": "宋",
        "collection_info": null
    },
    {
        "title": "和严州添倅赵彦先寄四绝句  其四",
        "author": "杨万里",
        "content": "雏凤今年又一鸣，芝兰秀发不曾停。\n州前争探黄金榜，却报城隅最冷厅。",
        "dynasty": "宋",
        "collection_info": null
    },
    {
        "title": "戏题檐间蜘蛛",
        "author": "杨万里",
        "content": "屋角篱尖竹树阴，可怜用尽许机心。\n凝身不动如无物，顿网轻摇试有禽。\n丝贯日华明五色，戏随风舞忽千寻。\n看渠经纬来还去，忘却摧隤立不禁。",
        "dynasty": "宋",
        "collection_info": null
    },
    {
        "title": "跋忠敏任公遗帖",
        "author": "杨万里",
        "content": "市中货鸩作参苓，遮莫秦和苦口争。\n杀尽苍生消底物，卞京两把老蔓菁。",
        "dynasty": "宋",
        "collection_info": null
    },
    {
        "title": "同尤延之京仲远玉壶饯客二首  其一",
        "author": "杨万里",
        "content": "南漪亭上据胡床，不负西湖五月凉。\n十里水风已无价，水风底裏更荷香。",
        "dynasty": "宋",
        "collection_info": null
    },
    {
        "title": "同尤延之京仲远玉壶饯客二首  其二",
        "author": "杨万里",
        "content": "金杯玉酒沈寒冰，青李来禽尚带生。\n不是此间无暑气，湖风吹取过临平。",
        "dynasty": "宋",
        "collection_info": null
    },
    {
        "title": "玉壶饯客独赵达明末至云迓族长于龙山且谈道中事戏为纪之二首  其一",
        "author": "杨万里",
        "content": "南山行尽到西湖，却上扁舟赴玉壶。\n十里便成三十里，暑中何处不长涂。",
        "dynasty": "宋",
        "collection_info": null
    },
    {
        "title": "玉壶饯客独赵达明末至云迓族长于龙山且谈道中事戏为纪之二首  其二",
        "author": "杨万里",
        "content": "公子从来火伞中，解衣未定语匆匆。\n山行触热端何事，夹路杨梅树树红。",
        "dynasty": "宋",
        "collection_info": null
    },
    {
        "title": "食莲子",
        "author": "杨万里",
        "content": "绿玉蜂房白玉蜂，折来带露復含风。\n玻瓈盆面冰浆底，醉嚼新莲一百蓬。",
        "dynasty": "宋",
        "collection_info": null
    },
    {
        "title": "白莲",
        "author": "杨万里",
        "content": "井花新插白芙蕖，坐看纷纷脱雪肤。\n自拾落英浮水面，玉舟撩乱满江湖。",
        "dynasty": "宋",
        "collection_info": null
    },
    {
        "title": "酷暑观小僮汲水浇石假山",
        "author": "杨万里",
        "content": "堂后檐前小石山，一峰瘦削四峰攒。\n忽腾绝壁三千丈，飞下清泉六月寒。\n乃是家僮聊戏事，倒倾古井作惊湍。\n老夫畏热年来甚，更借跳珠裂玉看。",
        "dynasty": "宋",
        "collection_info": null
    },
    {
        "title": "清晓湖上三首  其一",
        "author": "杨万里",
        "content": "山腰轻束一绡云，湖面初颦半蹙痕。\n未说湖山佳处在，清晨小出涌金门。",
        "dynasty": "宋",
        "collection_info": null
    },
    {
        "title": "清晓湖上三首  其二",
        "author": "杨万里",
        "content": "菰月苹风逗葛裳，出城趁得上番凉。\n荷花笑沐燕支露，将谓无人见晓粧。",
        "dynasty": "宋",
        "collection_info": null
    },
    {
        "title": "清晓湖上三首  其三",
        "author": "杨万里",
        "content": "六月西湖锦绣乡，千层翠盖万红粧。\n都将月露清凉气，併作侵晨一喷香。",
        "dynasty": "宋",
        "collection_info": null
    },
    {
        "title": "大儿长孺同罗时清寻凉盐桥",
        "author": "杨万里",
        "content": "灯火希疎夜向中，追凉只与热相逢。\n意行行到新桥上，两岸无人四面风。",
        "dynasty": "宋",
        "collection_info": null
    },
    {
        "title": "晓出兜率寺送许耀卿二首  其一",
        "author": "杨万里",
        "content": "天竺兴云线许长，须臾遮尽众苍苍。\n何如洒作千峰雨，乞与都城六月凉。",
        "dynasty": "宋",
        "collection_info": null
    },
    {
        "title": "晓出兜率寺送许耀卿二首  其二",
        "author": "杨万里",
        "content": "兜率山深露气清，柳阴暗处藕花明。\n无端拾得闲烦恼，背却西湖又入城。",
        "dynasty": "宋",
        "collection_info": null
    },
    {
        "title": "蒲桥寓舍剧暑",
        "author": "杨万里",
        "content": "三岁都城寓远坊，今年一热古无双。\n夜来何处山村雨，凉到蒲桥桥北窗。",
        "dynasty": "宋",
        "collection_info": null
    },
    {
        "title": "林景思寄赠五言以长句谢之",
        "author": "杨万里",
        "content": "华亭沈虞卿，惠山尤延之。\n每见无杂语，只说林景思。\n试问景思有何好，佳句惊人人绝倒。\n句句飞从月外来，可羞王公荐穹昊。\n若人乘云驾天风，秋衣剪菊裁芙蓉。\n暮宿银汉朝蓬宫，我欲从之东海东。\n西湖柳色二三月，相逢一笑冠缨绝。\n醉招和靖叫东坡，一吸西湖湖欲竭。\n我醉自眠君自颠，路人往往指作仙。\n此辈何曾识此乐，识与不识俱可怜。\n别时花开今已落，思君令人瘦如鹤。\n梦裏随君携酒瓢，同登天台度石桥。\n瀑泉界天泻云窟，长松拔地搀烟霄。\n与君联句章未了，帝城钟动西峰晓。\n海风吹堕珊瑚枝，乃是先生寄我诗。\n火云烧江江水沸，君诗清凉过于水。\n定知来自雪巢底，恍然坐我天台寺。",
        "dynasty": "宋",
        "collection_info": null
    },
    {
        "title": "李仁甫侍讲阁学挽诗二首  其一",
        "author": "杨万里",
        "content": "紫橐犹黄帽，青灯到白头。\n芝庭过晁董，金鐀续春秋。\n晓月承明寂，东风玉垒愁。\n殷勤倩潮水，将泪去西州。",
        "dynasty": "宋",
        "collection_info": null
    },
    {
        "title": "李仁甫侍讲阁学挽诗二首  其二",
        "author": "杨万里",
        "content": "高议春江壮，长身野鹤孤。\n生涯一杯酒，行李五车书。\n凡例今迂叟，声名后老苏。\n岷峨气悽怆，不为玉将珠。",
        "dynasty": "宋",
        "collection_info": null
    },
    {
        "title": "故王氏令人挽诗二首  其一",
        "author": "杨万里",
        "content": "贝叶参祇树，蓍簪当副笄。\n来嫔舍人样，如古大夫妻。\n鸾诰金花湿，芝庭玉树齐。\n药成奔月去，寂寞海山西。",
        "dynasty": "宋",
        "collection_info": null
    },
    {
        "title": "故王氏令人挽诗二首  其二",
        "author": "杨万里",
        "content": "西掖梧方茂，南濒藻已芜。\n谢庭风絮远，潘室月窗孤。\n有训才吾子，无人乳阿姑。\n弔宾成白鹤，卜地得青乌。",
        "dynasty": "宋",
        "collection_info": null
    },
    {
        "title": "钱仲耕殿撰侍郎挽诗二首  其一",
        "author": "杨万里",
        "content": "易髓三爻表，恩波九里强。\n贯珠程氏传，炊玉范家庄。\n荷橐中年紫，芸籤到老香。\n不应踰耳顺，便返白云乡。",
        "dynasty": "宋",
        "collection_info": null
    },
    {
        "title": "钱仲耕殿撰侍郎挽诗二首  其二",
        "author": "杨万里",
        "content": "使节三持玉，州轓两画熊。\n雪山郇宝白，冰漕太仓红。\n理世非轻士，才难会忆公。\n石峰当西子，作殉送青枫。",
        "dynasty": "宋",
        "collection_info": null
    },
    {
        "title": "周子及监簿挽诗二首  其一",
        "author": "杨万里",
        "content": "科目连双中，声名莫二渠。\n手曾攀折槛，客有泣辞车。\n速化非吾事，偷闲只古书。\n黑头黄壤去，有昊定何如。",
        "dynasty": "宋",
        "collection_info": null
    },
    {
        "title": "周子及监簿挽诗二首  其二",
        "author": "杨万里",
        "content": "投老欣相得，论心恨较迟。\n披文流涕疏，分韵泛湖诗。\n天夺过逢乐，人兴殄瘁悲。\n何须金马客，解制玉楼辞。",
        "dynasty": "宋",
        "collection_info": null
    },
    {
        "title": "洪丞相挽辞二首  其一",
        "author": "杨万里",
        "content": "干道扶初旭，中台焕五云。\n纔登右丞相，已拜大观文。\n胡不迟朞月，看渠集茂勋。\n一朝惊玉折，千载叹芝焚。",
        "dynasty": "宋",
        "collection_info": null
    },
    {
        "title": "洪丞相挽辞二首  其二",
        "author": "杨万里",
        "content": "家谱忠仍孝，词林博更宏。\n牧羝无是子，雏凤有难兄。\n谁谓身非达，其如道不行。\n青蝇满天地，白日转清明。",
        "dynasty": "宋",
        "collection_info": null
    },
    {
        "title": "太令人田氏挽辞二首  其一",
        "author": "杨万里",
        "content": "天竺琼为岫，西湖锦作春。\n轻轩过微雨，小宰太夫人。\n游览年年好，恩封日日新。\n如何君氏赗，忽费水衡银。",
        "dynasty": "宋",
        "collection_info": null
    },
    {
        "title": "太令人田氏挽辞二首  其二",
        "author": "杨万里",
        "content": "家食初偕隠，君羹晚得尝。\n金花千轴告，玉树五枝香。\n咫尺相山室，葱昽瓦庙冈。\n真令淮水绝，依旧庆源长。",
        "dynasty": "宋",
        "collection_info": null
    },
    {
        "title": "寄题刘凝之坟山壮节亭用辘轳体",
        "author": "杨万里",
        "content": "见了庐山想此贤，此贤见了失庐山。\n胸中书卷云凌乱，身外功名梦等闲。\n一点目光牛背上，五絃心在雁行间。\n欲吟壮节题崖石，笔挟风霜齿颊寒。",
        "dynasty": "宋",
        "collection_info": null
    },
    {
        "title": "寄题周元吉湖北漕司志功堂",
        "author": "杨万里",
        "content": "周郎昨赞元戎幕，夜眺秦川登剑阁。\n函关不用一丸泥，谈笑生风扫河洛。\n君王尺一唤渠回，贮之凤阁与鸾台。\n不赞元戎赞丞相，笔补造化裨盐梅。\n龙媒志在横八极，天闲玉鞯羁不得。\n又挥白羽岸纶巾，却去武昌寻赤壁。\n一览亭前山月明，志功堂下大江横。\n前称公瑾后元吉，君家世有千人英。\n公瑾小乔在何许，元吉小蛮花解语。\n看君一箭落胡星，如皋一笑倾人城。\n金印如斗带万钉，何人为作燕然铭。",
        "dynasty": "宋",
        "collection_info": null
    },
    {
        "title": "晓出浄慈送林子方二首  其一",
        "author": "杨万里",
        "content": "出得西湖月尚残，荷花荡裏柳行间。\n红香世界清凉国，行了南山却北山。",
        "dynasty": "宋",
        "collection_info": null
    },
    {
        "title": "晓出浄慈送林子方二首  其二",
        "author": "杨万里",
        "content": "毕竟西湖六月中，风光不与四时同。\n接天莲叶无穷碧，映日荷花别样红。",
        "dynasty": "宋",
        "collection_info": null
    },
    {
        "title": "题北山教场亭子",
        "author": "杨万里",
        "content": "堂样毬场五百弓，帝城何地似亭中。\n北山南畔南山北，独受西湖万顷风。",
        "dynasty": "宋",
        "collection_info": null
    },
    {
        "title": "送林子方直阁秘书将漕闽部三首  其一",
        "author": "杨万里",
        "content": "纔趁锋车入帝关，又持使节过家山。\n作仙茶囿芝田裏，寓直蓬莱藏室间。\n握手清谈纱帽点，羡君白日绣衣还。\n来年贡了云龙璧，便缀金鸾玉笋班。",
        "dynasty": "宋",
        "collection_info": null
    },
    {
        "title": "送林子方直阁秘书将漕闽部三首  其二",
        "author": "杨万里",
        "content": "梅花国裏荔枝村，颇记张灯作上元。\n一别频蒙访生死，七年再见劣寒温。\n属当闵雨祈羣望，不得临风共一尊。\n谁为君王留国士，吾衰犹拟叫天阍。",
        "dynasty": "宋",
        "collection_info": null
    },
    {
        "title": "送林子方直阁秘书将漕闽部三首  其三",
        "author": "杨万里",
        "content": "亦闻小泊赞公房，清晓扶藜叩上方。\n君与一僧游别嶂，我行百匝遶长廊。\n风巾雾屦来云外，雪桧霜松满袖香。\n政是炎官张火伞，不应多取海山凉。",
        "dynasty": "宋",
        "collection_info": null
    },
    {
        "title": "送李伯珍主管西归",
        "author": "杨万里",
        "content": "淡墨题名冠子衿，一星州县叹浮沈。\n向来寄我南楼赋，不减古人东武吟。\n几阁文书聊韫玉，兰台笔札即紬金。\n李家兄弟鹓鸾侣，一日双飞入上林。",
        "dynasty": "宋",
        "collection_info": null
    },
    {
        "title": "圣上闵雨徧祷未应下诏避殿减膳感叹赋之",
        "author": "杨万里",
        "content": "夏旱焚如復入秋，圣皇避殿减琼羞。\n数峰北峙云垂合，一阵西风雨又休。\n逐日望霓穿却眼，何时倒海作奔流。\n诸贤袖有为霖手，不泻天瓢洗主忧。",
        "dynasty": "宋",
        "collection_info": null
    },
    {
        "title": "七月二十三日题李亨之墨梅",
        "author": "杨万里",
        "content": "夏热秋逾甚，寒梅暑亦开。\n无尘管城子，幻出雪枝来。",
        "dynasty": "宋",
        "collection_info": null
    },
    {
        "title": "牵牛花三首  其一",
        "author": "杨万里",
        "content": "素罗笠顶碧罗檐，晚卸蓝裳着茜衫。\n望见竹篱心独喜，翩然飞上翠琼篸。",
        "dynasty": "宋",
        "collection_info": null
    },
    {
        "title": "牵牛花三首  其二",
        "author": "杨万里",
        "content": "莫笑渠侬不服箱，天孙为织碧云裳。\n浪言偷得星桥巧，只解冰盘染茈姜。",
        "dynasty": "宋",
        "collection_info": null
    },
    {
        "title": "牵牛花三首  其三",
        "author": "杨万里",
        "content": "晓思欢欣晚思愁，绕篱萦架太娇柔。\n木犀未发芙蓉落，买断西风恣意秋。",
        "dynasty": "宋",
        "collection_info": null
    },
    {
        "title": "江下送客",
        "author": "杨万里",
        "content": "却因送客动归心，过市逢喧闷不禁。\n偶见人家好池馆，柳行尽处一亭深。",
        "dynasty": "宋",
        "collection_info": null
    },
    {
        "title": "和姜邦杰春坊续丽人行",
        "author": "杨万里",
        "content": "玉人自惜如花面，不许黄鹂鹦鹉见。\n若令画史识倾城，写徧人间屏与扇。\n春光懒困扶不起，吹残玉笙也慵理。\n是谁瞥见一梳云，微月影中扫秾李。\n阿昉姓周不姓顾，笔端那得莲生步。\n无妨正面与渠看，看了丹青无画处。\n古来妍丑知几何，嫫母背面谩人多。\n君不见汉宫六六多少人，画图枉却王昭君。\n是时当面看写真，却遣琵琶弹塞尘。\n不如九京唤起文与可，麝煤醉与竹传神。",
        "dynasty": "宋",
        "collection_info": null
    },
    {
        "title": "和姜邦杰春坊再赠七字",
        "author": "杨万里",
        "content": "可笑诗人死爱名，吻间长作候虫声。\n炼成九转丹砂着，赢得千茎白雪生。\n政使古今传不朽，不知身世竟何成。\n老夫老去真休去，一听梅山主夏盟。",
        "dynasty": "宋",
        "collection_info": null
    },
    {
        "title": "木犀初发呈张功父",
        "author": "杨万里",
        "content": "尘世何曾识桂林，花仙夜入广寒深。\n移将天上众香国，寄在梢头一粟金。\n露下风高月当户，梦回酒醒客闻砧。\n诗情恼得浑无那，不为龙涎与水沈。",
        "dynasty": "宋",
        "collection_info": null
    },
    {
        "title": "又和六首  其一",
        "author": "杨万里",
        "content": "诗人家在木犀林，万顷湖光一径深。\n夹路两行森翠盖，西风半夜散麸金。\n邀宾把酒香浮玉，擘水庖霜脍落砧。\n掇取仙山入京洛，不妨冷眼看昇沈。",
        "dynasty": "宋",
        "collection_info": null
    },
    {
        "title": "又和六首  其二",
        "author": "杨万里",
        "content": "分得吴刚斫处林，鹅儿酒色不须深。\n系从犀首名干木，派别黄香字子金。\n衣溅蔷薇兼水麝，韵如月杵应霜砧。\n余芬熏入旃檀骨，从此人间有桂沈。",
        "dynasty": "宋",
        "collection_info": null
    },
    {
        "title": "又和六首  其三",
        "author": "杨万里",
        "content": "端能小脱簿书林，招唤诗流卜夜深。\n老我愁隤半山玉，凭君浅酌一荷金。\n水边赏桂秋围坐，雨后摘蔬香满砧。\n乘醉却来湖上戏，手翻波月看浮沉。",
        "dynasty": "宋",
        "collection_info": null
    },
    {
        "title": "又和六首  其四",
        "author": "杨万里",
        "content": "约斋诗客坐诗林，派入江西彻底深。\n缝雾裁云梭织锦，明堂清庙玉摐金。\n已呼毛颖哦齑臼，更约姮娥聘槀砧。\n细咏新来木犀句，一灯明灭夜沉沉。",
        "dynasty": "宋",
        "collection_info": null
    },
    {
        "title": "又和六首  其五",
        "author": "杨万里",
        "content": "老子江西有故林，万松围裏桂花深。\n忆曾风露飘寒粟，自领儿童拾落金。\n割蜜旋将揉作餠，捣香须记不经砧。\n一枝未觉秋光减，灯影相看万籁沈。",
        "dynasty": "宋",
        "collection_info": null
    },
    {
        "title": "又和六首  其六",
        "author": "杨万里",
        "content": "帝城底裏有山林，桂树团团烟雾深。\n玉臂折来数枝月，银髯羞插满头金。\n谈间千首有此客，空外一声何处砧。\n酒亦销愁亦生病，不须不醉不须沉。",
        "dynasty": "宋",
        "collection_info": null
    },
    {
        "title": "题徐衡仲西窗诗编",
        "author": "杨万里",
        "content": "江东诗老有徐郎，语带江西句子香。\n秋月春花入牙颊，松风涧水出肝肠。\n居仁衣钵新分似，吉甫波澜併取将。\n岭表旧游君记否，荔支林裏折桄榔。",
        "dynasty": "宋",
        "collection_info": null
    },
    {
        "title": "题吴梦与古乐府",
        "author": "杨万里",
        "content": "金麦褰帷银蒜鈎，水光殿后月华楼。\n鶑歌花笑柳起舞，何处人间更有愁。\n吴郎那得吴宫语，梦裏苎罗人道许。\n低红揜翠曲未终，小儿索饭啼门东。",
        "dynasty": "宋",
        "collection_info": null
    },
    {
        "title": "贺皇太子九月四日生辰二首  其一",
        "author": "杨万里",
        "content": "金茎分露与黄花，银汉非烟作瑞霞。\n万国元良当诞节，重轮日月正光华。\n祖尧父舜真千载，禹子汤孙更一家。\n清晓寿觞天上至，蟠桃如瓮枣如瓜。",
        "dynasty": "宋",
        "collection_info": null
    },
    {
        "title": "贺皇太子九月四日生辰二首  其二",
        "author": "杨万里",
        "content": "典学光阴璧不如，简编灯火卷还舒。\n极知储后勤稽古，却是儒生懒读书。\n心到帝王图籍外，手追雅颂国风初。\n人间未见瑶山集，十倍曹丕尚有余。",
        "dynasty": "宋",
        "collection_info": null
    },
    {
        "title": "题熏陾中兴庆寿颂",
        "author": "杨万里",
        "content": "炎晖十叶生太皇，即宋光武赵少康。\n皇穹柱折地无轴，再闢三极纪八荒。\n与天同仁自同寿，八十万岁登九九。\n淳熙天子驾苍龙，春王三朝领羣后。\n是时雪花晓尚飘，日华飞来雪即销。\n玉巵滟海泛椒柏，宝册错锦凋琼瑶。\n虞典汉仪照亿世，可无鸿笔描天地。\n下帷窥园几代孙，浓墨大书三万字。\n点窜封禅典引辞，涂改皇武贞符诗。\n珠玑金玉槌作屑，铸出夏鼎仍商彝。\n歧阳石鼓鱼贯柳，浯溪石崖非好手。\n谁将臣陾中兴庆寿篇，刻之玉版藏名山，何千万年千万年。",
        "dynasty": "宋",
        "collection_info": null
    },
    {
        "title": "石榴",
        "author": "杨万里",
        "content": "深着红蓝染暑裳，琢成纹玳敌秋霜。\n半含笑裏清冰齿，忽绽吟边古锦囊。\n雾縠作房珠作骨，水精为醴玉为浆。\n刘郎不为文园渴，何苦星槎远取将。",
        "dynasty": "宋",
        "collection_info": null
    },
    {
        "title": "九月十日同尤延之观浄慈新殿",
        "author": "杨万里",
        "content": "昨雨败重九，谓併败此行。\n云师出小谲，垂晓偷放晴。\n初愁落君后，我反先出城。\n竚立已小倦，喜闻马来声。\n南山有新观，大殿初落成。\n入门山脊动，仰目天心横。\n柱起龙活立，檐飞鹏怒昇。\n影入西湖中，失尽千峰棱。\n天竺拉灵隠，骏奔总来庭。\n老禅定何巧，幻此壮玉京。\n书生茅三间，饥眠方曲肱。",
        "dynasty": "宋",
        "collection_info": null
    },
    {
        "title": "看刘寺芙蓉",
        "author": "杨万里",
        "content": "初约山寺游，端为怪奇石。\n那知云水乡，化作锦绣国。\n入门径深深，过眼秋寂寂。\n隔竹小亭明，稠红漏疎碧。\n山僧引幽践，绝巘恣佳陟。\n三步绮为障，十步霞作壁。\n烂如屏四围，搭以帔五色。\n满山尽芙蓉，山僧所手植。\n秋英例臞淡，此花独腴泽。\n却忆补外时，朝士作祖席。\n是间万株梅，冷射千崖白。\n旧游不可寻，雪枝半榛棘。",
        "dynasty": "宋",
        "collection_info": null
    },
    {
        "title": "刘寺展绣亭上与尤延之久待京仲远不至再相待于灵芝寺",
        "author": "杨万里",
        "content": "南山十日菊，秋酌有前诺。\n东省三同舍，山行何用约。\n也復相丁宁，彼此拨忙着。\n清晨到刘寺，寸步辄倚薄。\n望君久未来，细意拣岩壑。\n上到展绣亭，聊復休倦脚。\n回览西湖天，向我怀中落。\n山幽人转孤，境胜情反恶。\n昔贤愿独往，对影谁与乐。\n或者欣羣游，避喧那可却。\n我随梁溪叟，觞次饶驩谑。\n坐无山浦翁，谈间顿萧索。\n斜阳更待渠，小向灵芝泊。",
        "dynasty": "宋",
        "collection_info": null
    },
    {
        "title": "买菊",
        "author": "杨万里",
        "content": "老夫山居花绕屋，南斋杏花北斋菊。\n青春二月杏花开，抱瓶醉卧锦绣堆。\n凉秋九月菊花发，自折寒枝插华髮。\n湘纍落英曾几何，陶令东篱未是多。\n吾家满山种秋色，黄金为地香为国。\n就中更有一丈黄，霜葩月蕊耿出墙。\n饮徒亡酒寻不得，寻得一身花露香。\n如今小寓咸阳市，有口何曾问花事。\n百钱担上买一株，聊伴诗人发幽意。",
        "dynasty": "宋",
        "collection_info": null
    },
    {
        "title": "朱新仲舍人灊山诗集其子軧叔止见惠且有诗和以谢之",
        "author": "杨万里",
        "content": "灊山诗伯锦裁篇，玉树郎君手为编。\n美似洛花争晓靓，清如江月赴秋圆。\n力追杜老今谁拟，亲得陵阳夜半传。\n再拜一吟三太息，青灯细雨伴凄然。",
        "dynasty": "宋",
        "collection_info": null
    },
    {
        "title": "再和谢朱叔止机宜投赠奬及南海集之句",
        "author": "杨万里",
        "content": "重阳风雨不全篇，春草池塘岂满编。\n好句谁言较多少，古人信手斲方圆。\n自惭下下中中语，只合休休莫莫传。\n珍重银鈎挥玉唾，竟无瑶报只空然。",
        "dynasty": "宋",
        "collection_info": null
    },
    {
        "title": "经和宁门外卖花市见菊",
        "author": "杨万里",
        "content": "病眼仇冤一束书，客舍葭莩菊一株。\n看来看去两相厌，花意索寞恰似无。\n清晓肩舆过花市，陶家全圃移在此。\n千株万株都不看，一枝两枝谁復贵。\n平地拔起金浮屠，瑞光千尺照碧虚。\n乃是结成菊花塔，蜜蜂作僧僧作蝶。\n菊花障子更玲珑，生采翡翠铺屏风。\n金钱装面密如积，金钿满地无人拾。\n先生一见双眼开，故山三径何独怀。\n君不见内前四时有花卖，和宁门外花如海。",
        "dynasty": "宋",
        "collection_info": null
    },
    {
        "title": "九月十五夜月细看桂枝北茂南缺未经古人拈出纪以二绝句  其一",
        "author": "杨万里",
        "content": "桂树冰轮两不齐，桂圆不似月圆时。\n吴刚玉斧何曾巧，斫尽南枝放北枝。",
        "dynasty": "宋",
        "collection_info": null
    },
    {
        "title": "九月十五夜月细看桂枝北茂南缺未经古人拈出纪以二绝句  其二",
        "author": "杨万里",
        "content": "青天如水月如空，月色天容一皎中。\n若遣桂华生塞了，姮娥无殿兔无宫。",
        "dynasty": "宋",
        "collection_info": null
    },
    {
        "title": "和张功父病中遣怀",
        "author": "杨万里",
        "content": "人自穷通诗自诗，管渠人事与天时。\n鹤长未便贤鳬短，梅早那须笑杏迟。\n公子近来忺说病，老夫秋至不曾悲。\n人生随分堪行乐，何必兰亭与习池。",
        "dynasty": "宋",
        "collection_info": null
    },
    {
        "title": "早入东省残月初上",
        "author": "杨万里",
        "content": "秉烛趋省署，两街犹闭门。\n素娥独早作，碧沼澣黝盆。\n宝扣剥见漆，半棱光剩银。\n忽作青白眼，圜视向我嗔。\n黑气贯瞳子，侧睨不敢真。\n皎然一玉李，前行导征轮。\n荧然数金粟，后扈从车尘。\n朝鸡传三令，都骑争载奔。\n星芒销欲无，月影澹失痕。\n金鸦飞上天，吐出红龙鳞。",
        "dynasty": "宋",
        "collection_info": null
    },
    {
        "title": "缓辔入东宫门望见渔浦山",
        "author": "杨万里",
        "content": "渔浦孤峰入九城，承华门裏最分明。\n马头看得山低去，夹道芙蓉红露声。",
        "dynasty": "宋",
        "collection_info": null
    },
    {
        "title": "和徐衡仲惠诗",
        "author": "杨万里",
        "content": "风骚坛上径雄趋，不作俳辞笑矣乎。\n纸落云烟看醉旭，气含蔬笋薄僧殊。\n夜来霜月千家满，雨后风埃半点无。\n安得与君幽讨去，一觞一咏恼西湖。",
        "dynasty": "宋",
        "collection_info": null
    },
    {
        "title": "和张功父梦归南湖",
        "author": "杨万里",
        "content": "一生两事苦相关，从仕居贫併作难。\n顾我雪穿行脚袜，羡君身作在家官。\n晓分京兆月半璧，夕问南湖水几竿。\n桃李能言春满坐，向人犹自诉霜寒。",
        "dynasty": "宋",
        "collection_info": null
    },
    {
        "title": "张功父请祠甚力得之简以长句",
        "author": "杨万里",
        "content": "老夫不及朱师古，纳却太常少卿得潼府。\n老夫不及张约斋，乞得华州仙观名云台。\n金印如斗床满笏，富贵何曾膏白骨。\n一世穷忙为阿谁，终日逢人皱两眉。\n卖身长鬚仍赤脚，忍面墦间乞东郭。\n添丁德曜喜欲颠，孤竹一箪真箇错。\n张君有宅復有田，朱君归去无一钱。\n老夫老矣不归去，五柳先生应笑汝。",
        "dynasty": "宋",
        "collection_info": null
    },
    {
        "title": "三老董公",
        "author": "杨万里",
        "content": "一色三军雪染衣，拔山气力陡然衰。\n三王事业无多子，却是良平不得知。",
        "dynasty": "宋",
        "collection_info": null
    },
    {
        "title": "利州路提刑秘书张季长送洮研发视乃一段柏木也作诗谢之",
        "author": "杨万里",
        "content": "绣衣使者凛霜威，方丈仙人旧羽仪。\n别去十年真一梦，书来万里寄相思。\n如何绿石涵风面，化作青铜溜雨枝。\n却送新诗报嘉惠，偷儿当不要新诗。",
        "dynasty": "宋",
        "collection_info": null
    },
    {
        "title": "送德轮行者",
        "author": "杨万里",
        "content": "沥血抄经奈若何，十年依旧一头陀。\n袈裟未着愁多事，着了袈裟事更多。",
        "dynasty": "宋",
        "collection_info": null
    },
    {
        "title": "拟上舍寒江动碧虚诗",
        "author": "杨万里",
        "content": "江远澄无底，秋深分外寒。\n太虚元碧浄，倒影动清湍。\n浪雪翻空碎，天蓝落镜看。\n光摇芦叶冷，声战蓼花干。\n画手琱心苦，诗脾觅句难。\n人间那有许，我欲把渔竿。",
        "dynasty": "宋",
        "collection_info": null
    },
    {
        "title": "送朱师古龙图少卿帅潼川二首  其一",
        "author": "杨万里",
        "content": "璧水蓬山徧羽仪，颂台公府更光辉。\n紫荷到眼垂持橐，黄菊关心便拂衣。\n鬻子运筹年尚少，买臣衣绣日思归。\n小烦谕蜀须还报，却袖香烟侍太微。",
        "dynasty": "宋",
        "collection_info": null
    },
    {
        "title": "送朱师古龙图少卿帅潼川二首  其二",
        "author": "杨万里",
        "content": "甲戌花时策集英，相看鬚鬓各青青。\n曲江初别春三月，北阙重来再一星。\n百石去官君似邴，千年归鹤我输丁。\n因书若寄杨员外，莫道山寒少茯苓。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽诗二首  其一",
        "author": "杨万里",
        "content": "芒动长星帚，亲挥却日戈。\n再令天有柱，一定海无波。\n黄屋非尧乐，熏琴付舜歌。\n祗书魏荡字，诔语不须多。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽诗二首  其二",
        "author": "杨万里",
        "content": "更造今光武，中兴昔武丁。\n云昭河洛画，天作典谟经。\n立极余三纪，颐神再一星。\n尧山邻禹穴，松雪蔚争青。",
        "dynasty": "宋",
        "collection_info": null
    },
    {
        "title": "记梦三首  其一",
        "author": "杨万里",
        "content": "云袖危相复，霜钟韵政迟。\n忽然数声急，却是住撞时。",
        "dynasty": "宋",
        "collection_info": null
    },
    {
        "title": "记梦三首  其二",
        "author": "杨万里",
        "content": "水动花梢动，花摇水影摇。\n不知各无意，为復两相招。",
        "dynasty": "宋",
        "collection_info": null
    },
    {
        "title": "记梦三首  其三",
        "author": "杨万里",
        "content": "雾外知何寺，钟声只隔山。\n望来无里许，还在九霄间。",
        "dynasty": "宋",
        "collection_info": null
    },
    {
        "title": "题眉山程侅所藏山谷写杜诗帖",
        "author": "杨万里",
        "content": "杜家碧山银鱼诗，黄家虎卧龙跳字。\n六丁难取真宰愁，程家十袭今三世。\n程家苏家元舅甥，子瞻正辅外弟兄。\n正辅有孙文百炼，笔倒三江胸万卷。\n公车献策五十篇，玉札国体航化源。\n远谋小扣囊底智，瓌词未出海内传。\n三年抱璞咸阳市，子虚无因达天帝。\n如今却买巴峡船，峨眉山月秋正圆。\n丈夫身健恐不免，即召枚皋未渠晚。",
        "dynasty": "宋",
        "collection_info": null
    },
    {
        "title": "题临川李子经文藁",
        "author": "杨万里",
        "content": "圣经贤传紧关津，骚客诗家妙斧斤。\n总被先生漏消息，不令后辈隔知闻。\n都城一日纸增价，天下几人贫似君。\n不要绨袍却归去，平生笑杀送穷文。",
        "dynasty": "宋",
        "collection_info": null
    },
    {
        "title": "送喻叔奇工部知处州",
        "author": "杨万里",
        "content": "厌直含香与握兰，一麾江海泝冰滩。\n括苍山水名天下，工部风烟入笔端。\n新国小迟怀印绶，故园暂许理渔竿。\n即看治行闻天听，紫诏征还集孔鸾。",
        "dynasty": "宋",
        "collection_info": null
    },
    {
        "title": "送刘童子",
        "author": "杨万里",
        "content": "天上麒麟地上行，掌中珠玉月中生。\n澜翻六籍吞诸子，声动三公及九卿。\n别有诗书真事业，不应童子是勋名。\n长成来奏三千牍，桃李春风冠集英。",
        "dynasty": "宋",
        "collection_info": null
    },
    {
        "title": "题刘道原墓次刚直亭",
        "author": "杨万里",
        "content": "山南山北蔚松楸，四海千年仰二刘。\n迂叟馈缣宁冻死，伯夷种粟几时秋。\n平生铁作三尺喙，土苴人间万户侯。\n庐阜作江江作阜，始应父子不传休。",
        "dynasty": "宋",
        "collection_info": null
    },
    {
        "title": "除夜张功父惠诗索荆溪集次韵送往",
        "author": "杨万里",
        "content": "早往荆溪集，应无桂隠诗。\n梅边五字律，管底一斑窥。\n新岁来朝是，流年去浪移。\n谁能守除夕，妨我梦归时。",
        "dynasty": "宋",
        "collection_info": null
    },
    {
        "title": "题毕少董翻经图",
        "author": "杨万里",
        "content": "宋生把卷读且指，李生把卷问奇字。\n榻上坐着一老子，右手秉笔袒左臂。\n春秋论语训传成未成，胸中有话颇欲告两生。\n欲呼小白拉重耳，同讨犬戎尊帝京。\n蚕妾不解事，两生未可语。\n冬郎政儿痴，谁能復怜许。\n翻经未了报归期，携书归来献玉墀。\n胡沙满面无人识，回首两生斗南北。",
        "dynasty": "宋",
        "collection_info": null
    },
    {
        "title": "戊申元日立春题道山堂前梅花",
        "author": "杨万里",
        "content": "今年元日不孤来，带领新春一併回。\n夜雨初添石渠水，东风先入道山梅。\n不妨数朶且微破，未要十分都尽开。\n江路野香元自好，阿谁移取种蓬莱。",
        "dynasty": "宋",
        "collection_info": null
    },
    {
        "title": "龙山送客二首  其一",
        "author": "杨万里",
        "content": "念念还乡未得还，偶因送客到龙山。\n分明认得西归路，只是回车却入关。",
        "dynasty": "宋",
        "collection_info": null
    },
    {
        "title": "龙山送客二首  其二",
        "author": "杨万里",
        "content": "无奈乡愁只强忘，龙山唤起再思乡。\n故乡依旧千山外，却被龙山断杀肠。",
        "dynasty": "宋",
        "collection_info": null
    },
    {
        "title": "问春二首  其一",
        "author": "杨万里",
        "content": "今岁春归不小心，合将消息报园林。\n苏公堤上千株柳，二月犹悭半缕金。",
        "dynasty": "宋",
        "collection_info": null
    },
    {
        "title": "问春二首  其二",
        "author": "杨万里",
        "content": "元日春回不道迟，匆匆未遣万花知。\n道山堂下红梅树，速借晴光染一枝。",
        "dynasty": "宋",
        "collection_info": null
    },
    {
        "title": "晓入秘书省过三桥",
        "author": "杨万里",
        "content": "船底吴侬尚晏眠，一船炊饭数船烟。\n行人各自东西岸，抵死回头看两边。",
        "dynasty": "宋",
        "collection_info": null
    },
    {
        "title": "谢谭德称国正惠诗",
        "author": "杨万里",
        "content": "今年日瘦天不喜，玉皇颜惨方诸泪。\n草木无光红紫迟，春半何曾有春意。\n谁将好手挽春回，割取锦江春色来。\n七星桥边杨柳动，百花潭上桃李开。\n乃是国子先生赠诗卷，笔下东风随手转。\n君不见李家谪仙吟掉头，解道峨眉山月半轮秋。\n又不见苏家老仙冰啄句，更说只恐夜深花睡去。\n先生办着锦绣肠，朅来西湖山水乡。\n乞君湖山入诗囊，法嗣两仙一瓣香。",
        "dynasty": "宋",
        "collection_info": null
    },
    {
        "title": "连日二相过史局不到省中后园杏花开尽",
        "author": "杨万里",
        "content": "史馆频催史笔迟，道山还解有忙时。\n后园两日不曾到，开尽杏花人不知。",
        "dynasty": "宋",
        "collection_info": null
    },
    {
        "title": "省中新柳",
        "author": "杨万里",
        "content": "元日新春已早归，却缘春雪勒春迟。\n一年柳色今何似，政是犹黄未绿时。",
        "dynasty": "宋",
        "collection_info": null
    },
    {
        "title": "读梁武帝事",
        "author": "杨万里",
        "content": "眼见台城作劫灰，一声荷荷可怜哉。\n梵王岂是无甘露，不为君王致蜜来。",
        "dynasty": "宋",
        "collection_info": null
    },
    {
        "title": "跋悟空道人墨蹟",
        "author": "杨万里",
        "content": "葱岭书如积，银鈎墨尚新。\n前身虞学士，今代卫夫人。\n曲水修兰禊，明珠采洛神。\n更令添此帖，急就不须珍。",
        "dynasty": "宋",
        "collection_info": null
    },
    {
        "title": "偶送西归朝天二集与尤延之蒙惠七言和韵以谢之",
        "author": "杨万里",
        "content": "梁溪归自镜湖天，笔捲湖光入大篇。\n倾出锦囊和雨湿，炯如柘弹走盘圆。\n许分句法何曾付，自笑芜辞敢浪传。\n两集不须求序引，祇将妙语冠陈编。",
        "dynasty": "宋",
        "collection_info": null
    },
    {
        "title": "跋王顺伯所藏欧公集古录序真蹟",
        "author": "杨万里",
        "content": "遂初欣遇两诗伯，临川先生一禅客。\n三人情好元不疎，祇是相逢逢不得。\n渠有贞观碑，侬有永和词。\n真贋争到底，未说妍与蚩。\n珊瑚击得如粉碎，赵璧博城翻手悔。\n不似三家斗断碑，夜半战酣莫先退。\n皇朝爱碑首欧阳，集古万卷六一堂。\n玄珪漆玉堆墨宝，黟霜黑水涂缁裳。\n临川无端汲古手，席卷欧家都奄有。\n岣山科斗不要论，峄山野火不经焚。\n尤家沈家喙如铁，未放临川第一勋。\n不知临川何许得尤物，集古序篇出真笔。\n遂初心妬口不言，君看跋语犹怅然。",
        "dynasty": "宋",
        "collection_info": null
    },
    {
        "title": "和赵稷臣惠诗轴",
        "author": "杨万里",
        "content": "今代宗英政骏贤，同居江介更同年。\n别来十载长相忆，新听千诗喜欲颠。\n爽似月华秋艳艳，韵如荷叶夏田田。\n吹灯把翫舒还卷，老眼惺松夜不眠。",
        "dynasty": "宋",
        "collection_info": null
    },
    {
        "title": "和段季承左藏惠四绝句  其一",
        "author": "杨万里",
        "content": "箇箇诗家各筑坛，一家横割一江山。\n祇知轻薄唐将晚，更解攀翻晋以还。",
        "dynasty": "宋",
        "collection_info": null
    },
    {
        "title": "和段季承左藏惠四绝句  其二",
        "author": "杨万里",
        "content": "遮莫蟠胸书似山，更饶落笔语如泉。\n阴何绝倒无人怨，却怨渠侬秘不传。",
        "dynasty": "宋",
        "collection_info": null
    },
    {
        "title": "和段季承左藏惠四绝句  其三",
        "author": "杨万里",
        "content": "道是诗坛万丈高，端能办却一生劳。\n阿谁不识珠将玉，若箇关渠风更骚。",
        "dynasty": "宋",
        "collection_info": null
    },
    {
        "title": "和段季承左藏惠四绝句  其四",
        "author": "杨万里",
        "content": "四诗赠我尽新奇，万象从君听指麾。\n流水落花春寂寞，小风淡日燕差池。",
        "dynasty": "宋",
        "collection_info": null
    },
    {
        "title": "和张功父梅诗十绝句  其一",
        "author": "杨万里",
        "content": "今岁柴车总未巾，孤山龙井不曾行。\n老无半点看花意，遮莫明朝雨及晴。",
        "dynasty": "宋",
        "collection_info": null
    },
    {
        "title": "和张功父梅诗十绝句  其二",
        "author": "杨万里",
        "content": "道山堂后数株梅，为底偏于雨裏开。\n到得晴来无一朶，乱飞白雪点苍苔。",
        "dynasty": "宋",
        "collection_info": null
    },
    {
        "title": "和张功父梅诗十绝句  其三",
        "author": "杨万里",
        "content": "不是春光不早回，却缘春雪勒疎梅。\n诗人纵有催花手，有雪堪推花只推。",
        "dynasty": "宋",
        "collection_info": null
    },
    {
        "title": "和张功父梅诗十绝句  其四",
        "author": "杨万里",
        "content": "淡淡梅花不要装，真珠楼阁水精乡。\n骚人词客犹愁冷，紫蝶黄蜂更敢忙。",
        "dynasty": "宋",
        "collection_info": null
    },
    {
        "title": "和张功父梅诗十绝句  其五",
        "author": "杨万里",
        "content": "东皇岁岁驾苍龙，只许仙妃万玉从。\n天上冰霜清入骨，人间桃李若为容。",
        "dynasty": "宋",
        "collection_info": null
    },
    {
        "title": "和张功父梅诗十绝句  其六",
        "author": "杨万里",
        "content": "约斋句子已清圜，更赋梅花分外妍。\n不饮销金传玉手，却来囓雪耸诗肩。",
        "dynasty": "宋",
        "collection_info": null
    },
    {
        "title": "和张功父梅诗十绝句  其七",
        "author": "杨万里",
        "content": "道是梅兄不解琴，南枝风雪自成音。\n玉绳低后金盆落，独与此君谈此心。",
        "dynasty": "宋",
        "collection_info": null
    },
    {
        "title": "和张功父梅诗十绝句  其八",
        "author": "杨万里",
        "content": "横斜影裏惜花残，忘却人间一鼠肝。\n莫怨梅残看不足，请君明岁早来看。",
        "dynasty": "宋",
        "collection_info": null
    },
    {
        "title": "和张功父梅诗十绝句  其九",
        "author": "杨万里",
        "content": "要与梅花巧斗新，恨无诗句敌黄陈。\n约斋诗好人仍好，不怕梅花赛却人。",
        "dynasty": "宋",
        "collection_info": null
    },
    {
        "title": "和张功父梅诗十绝句  其一○",
        "author": "杨万里",
        "content": "老子年来不愿余，祇惭霜鬓入金铺。\n故山自有梅千树，梦绕横枝捻断鬚。",
        "dynasty": "宋",
        "collection_info": null
    },
    {
        "title": "去瑞香病叶",
        "author": "杨万里",
        "content": "紫蕤落尽长青枝，政是添新换旧时。\n辛苦为渠耘病叶，殷勤挽住是游丝。",
        "dynasty": "宋",
        "collection_info": null
    },
    {
        "title": "和袁起岩郎中投赠七字二首  其一",
        "author": "杨万里",
        "content": "故人一别两相思，不但平生痛饮师。\n胸次五三真事业，笔端四六更歌诗。\n闭门觅句今无己，刻意伤春古牧之。\n卧雪高人家谱在，春风政着紫兰枝。",
        "dynasty": "宋",
        "collection_info": null
    },
    {
        "title": "和袁起岩郎中投赠七字二首  其二",
        "author": "杨万里",
        "content": "道场山下弄山泉，餐菊纫兰万物先。\n送眼飞鸿高四海，补天健笔震三川。\n池塘碧草回春梦，衣钵黄梅肯夜传。\n雨不饶人有新句，怨渠未许见全篇。",
        "dynasty": "宋",
        "collection_info": null
    },
    {
        "title": "跋袁起岩所藏后湖帖并遗像一轴诗中语皆檃括帖中语也",
        "author": "杨万里",
        "content": "先生向来落异县，故人十载不相闻。\n归来不但荒三径，点检松菊无一存。\n裹轮加璧岂不好，朝廷礼数优遗老。\n红旗黄纸久罢休，青山白云苦死留，咫尺西冈归未得。\n只待桃花水生半篙碧，便拏短艇归结茅，共寻赤松与黄石。\n风烟之表非人间，别有天地宽且闲。\n周山卖却不要钱，袁家送酒一破颜。\n犹嫌孤斟太落莫，更觅高人共杯杓。\n银鈎四纸墨尚鲜，妙处难与俗人言。\n忽逢先生自天降，手扶太一青藜杖。\n仙容可望不可亲，飘然飞去青霞上。\n白苹满棹何时归，秋着芦花知不知。",
        "dynasty": "宋",
        "collection_info": null
    },
    {
        "title": "谢邵德称示淳熙圣孝诗",
        "author": "杨万里",
        "content": "古人浪语笔如椽，何人解把笔题天。\n昆崙为笔点海水，青天借作一张纸。\n作商猗那周皇矣，廷尉簿正邵夫子。\n淳熙圣孝贯三光，题大如天谁敢当。\n夫子一洒金玉章，银河吹笙间琳琅。\n吉甫奚斯鸿雁行，彼何人哉唐漫郎。\n夜来玉虫杂金粟，老夫春寒眠不足。\n起来拾得圣孝诗，灯花阿那圣得知。",
        "dynasty": "宋",
        "collection_info": null
    },
    {
        "title": "题曾无己所藏高丽疋纸蔡君谟欧公笔蹟",
        "author": "杨万里",
        "content": "三韩玉叶展明蠲，诸老银鈎卷碧鲜。\n幸自不逢文与可，一竿秋竹扫风烟。",
        "dynasty": "宋",
        "collection_info": null
    },
    {
        "title": "梦种菜",
        "author": "杨万里",
        "content": "背秋新理小园荒，过雨畦丁破块忙。\n菜子已抽蝴蝶翅，菊花犹着鬰金裳。\n从教芦菔专车大，早觉蔓菁扑鼻香。\n宿酒未销羹糁熟，析酲不用柘为浆。",
        "dynasty": "宋",
        "collection_info": null
    },
    {
        "title": "谢曹宗臣惠双溪集",
        "author": "杨万里",
        "content": "君不见东阳沈隠侯，君不见宣城谢玄晖。\n两处双溪清彻底，二子诗句清于溪。\n千载却有曹夫子，天借古人作诗地。\n家在东阳宝婺边，官在宣城莲幕裏。\n溪光滴作两眼明，溪秀吐作五字清。\n开卷看来掩卷坐，词波跳作双溪声。\n无人写作双溪操，收拾新篇句中妙。\n莫将沈谢鸿雁行，便与猗那荐清庙。",
        "dynasty": "宋",
        "collection_info": null
    },
    {
        "title": "过霸东石桥桐花尽落",
        "author": "杨万里",
        "content": "老去能逢几箇春，今年春事不关人。\n红千紫百何曾梦，压尾桐花也作尘。",
        "dynasty": "宋",
        "collection_info": null
    },
    {
        "title": "春雨呈袁起岩",
        "author": "杨万里",
        "content": "昨日晴暄尽十分，无端寒湿復今晨。\n苍颜华髮差排老，急雨颠风屏当春。\n只有观书堪遣日，从来病眼不如人。\n诗名满世真何用，更赚先生愿卜邻。",
        "dynasty": "宋",
        "collection_info": null
    },
    {
        "title": "再和",
        "author": "杨万里",
        "content": "三月阴晴顷刻分，晚来非午午非晨。\n闭门细草新蒲雨，过眼飞花落絮春。\n顾我江湖钓竿客，识君台阁步云人。\n柯山不患无人作，便合留中作近邻。",
        "dynasty": "宋",
        "collection_info": null
    },
    {
        "title": "拟玉水记方流诗",
        "author": "杨万里",
        "content": "观水那无术，曾于往记求。\n是间还韫玉，其外必方流。\n缜栗渊潜久，英华气上浮。\n清波皆中矩，宝祲直横秋。\n金海芒相贯，璇源折以幽。\n端如君子德，不病暗中投。",
        "dynasty": "宋",
        "collection_info": null
    },
    {
        "title": "拟归院柳边迷诗",
        "author": "杨万里",
        "content": "玉殿朝初退，金门马不嘶。\n院深归有处，柳暗迹都迷。\n紫陌春无际，青丝舞正齐。\n风烟忘近远，楼阁问高低。\n残雪鶑声外，斜阳凤掖西。\n少陵花底路，物物献诗题。",
        "dynasty": "宋",
        "collection_info": null
    },
    {
        "title": "拟汲古得修绠诗",
        "author": "杨万里",
        "content": "学子研终古，难将短浅求。\n汲深欣得得，操绠要修修。\n远酌源千载，长缫思万周。\n初如泉眼隔，忽若井花浮。\n意到言前达，词于笔下流。\n昌黎感秋句，圣处极冥搜。",
        "dynasty": "宋",
        "collection_info": null
    },
    {
        "title": "谢张功父送牡丹",
        "author": "杨万里",
        "content": "病眼看书痛不胜，洛花千朶唤双明。\n浅红酽紫各新样，雪白鹅黄非旧名。\n抬举精神微雨过，留连消息嫩寒生。\n蜡封水养松窗底，未似琱栏倚半酲。",
        "dynasty": "宋",
        "collection_info": null
    },
    {
        "title": "张功父送牡丹续送酴醾且示酴醾长篇和以谢之",
        "author": "杨万里",
        "content": "溪桃红霞作红雨，海棠飘尽春无处。\n约斋锦幄一夜空，行李移归雪宫住。\n只道青蛟弱无力，飞上朱檐还有翼。\n贪看翡翠积成堆，忽吐琼瑶真作剧。\n素影与月相将迎，绿云和露相扶擎。\n南枝暗香久寂莫，此花与梅同一清。\n老夫最爱嚼香雪，不但解酲仍涤热。\n牡丹未要煎牛酥，酴醾相领入冰壶。\n约斋知我春愁重，併遣二友来相娱。\n惜无老盆一快举，淡日微风花自舞。\n约斋诗瘦浪作痴，君不见酒不到刘伶坟上土。",
        "dynasty": "宋",
        "collection_info": null
    },
    {
        "title": "和张功父送黄蔷薇并酒之韵",
        "author": "杨万里",
        "content": "海外蔷薇水，中州未得方。\n旋偷金掌露，浅染玉罗裳。\n已换桃花骨，何须贾氏香。\n更烦曲生辈，同访墨池杨。",
        "dynasty": "宋",
        "collection_info": null
    },
    {
        "title": "和张功父闻子规",
        "author": "杨万里",
        "content": "久雨今朝忽作晴，老人怀抱不胜清。\n仲宣久作登楼赋，望帝更吟当殿声。\n春去春来浑是梦，花开花落若为情。\n归心不用渠催唤，自有江鸥与狎盟。",
        "dynasty": "宋",
        "collection_info": null
    },
    {
        "title": "跋范文公与尹师鲁帖",
        "author": "杨万里",
        "content": "佳客千山得得来，主人双眼为渠开。\n逢人莫说当时事，且泊南亭把一杯。",
        "dynasty": "宋",
        "collection_info": null
    },
    {
        "title": "跋韩魏公与尹师鲁帖",
        "author": "杨万里",
        "content": "侍中尺棰挞羌酋，更得河南共运筹。\n到得降书来北阙，河南骑马去均州。",
        "dynasty": "宋",
        "collection_info": null
    },
    {
        "title": "跋陈简斋奏草",
        "author": "杨万里",
        "content": "诗宗已上少陵坛，笔法仍抽逸少关。\n真蹟总归天上去，独留奏草在人间。",
        "dynasty": "宋",
        "collection_info": null
    },
    {
        "title": "又跋简斋与夫人帖",
        "author": "杨万里",
        "content": "家在钱塘身在苏，扊扅消息近来疎。\n极知薪水无钱买，且遣长鬚送乘壶。",
        "dynasty": "宋",
        "collection_info": null
    },
    {
        "title": "丘母太硕人臧氏挽诗二首  其一",
        "author": "杨万里",
        "content": "行乐潘慈母，荣封卫硕人。\n金花五色诰，雨叶六番春。\n白露凋萱惨，青山拱木新。\n九龄真上寿，一子更名臣。",
        "dynasty": "宋",
        "collection_info": null
    },
    {
        "title": "丘母太硕人臧氏挽诗二首  其二",
        "author": "杨万里",
        "content": "共伯松楸后，宗文玉雪初。\n吹灯躬夜绩，听子读残书。\n帅阃方兰膳，王畿又版舆。\n药成人不见，月裏踏蟾蜍。",
        "dynasty": "宋",
        "collection_info": null
    },
    {
        "title": "刘平甫挽诗二首  其一",
        "author": "杨万里",
        "content": "忠孝元家法，经纶岂懒心。\n日边迟信息，霞外且山林。\n风月诗天巧，干坤酒陆沉。\n一生欠半面，五字寄哀音。",
        "dynasty": "宋",
        "collection_info": null
    },
    {
        "title": "刘平甫挽诗二首  其二",
        "author": "杨万里",
        "content": "忠显肩双庙，屏山箓二程。\n岭寒松节苦，坛暖杏花明。\n君也孤传业，天乎独短生。\n子孙无一物，故纸付渠耕。",
        "dynasty": "宋",
        "collection_info": null
    },
    {
        "title": "戊申四月九日得请补外初出国门宿释迦寺",
        "author": "杨万里",
        "content": "出却金宫入梵宫，翠微绿雾染衣浓。\n三年不识西湖月，一夜初闻南涧钟。\n藏室蓬山真昨戏，园翁溪友得今从。\n若非朝士相追送，何处冥鸿更有踪。",
        "dynasty": "宋",
        "collection_info": null
    },
    {
        "title": "题南屏山兴教寺清旷楼赠择讷律师",
        "author": "杨万里",
        "content": "清旷楼中夕眺间，落晖残雨两生寒。\n楼中占尽南山了，更占西湖与北山。",
        "dynasty": "宋",
        "collection_info": null
    },
    {
        "title": "明发南屏",
        "author": "杨万里",
        "content": "新晴在在野花香，过雨迢迢沙路长。\n两度立朝今结局，一生行客老还乡。\n犹嫌数骑传书札，剩喜千山入肺肠。\n到得前头上船处，莫将白髮照沧浪。",
        "dynasty": "宋",
        "collection_info": null
    },
    {
        "title": "过南荡三首  其一",
        "author": "杨万里",
        "content": "秧纔束髮幼相依，麦已掀髯喜可知。\n笑杀槿篱能耐事，东扶西倒野酴醾。",
        "dynasty": "宋",
        "collection_info": null
    },
    {
        "title": "过南荡三首  其二",
        "author": "杨万里",
        "content": "近岫遥峰翠作围，平田小港碧行迟。\n垂杨一径深深去，阿那人家住得奇。",
        "dynasty": "宋",
        "collection_info": null
    },
    {
        "title": "过南荡三首  其三",
        "author": "杨万里",
        "content": "政好行时莫懒行，犹寒未热雨初晴。\n江西休问何时到，已离南屏第一程。",
        "dynasty": "宋",
        "collection_info": null
    },
    {
        "title": "过杨村",
        "author": "杨万里",
        "content": "石桥两畔好人烟，匹似诸村别一川。\n杨柳阴中新酒店，蒲萄架底小渔船。\n红红白白花临水，碧碧黄黄麦际天。\n政尔清和还在道，为谁辛苦不归田。",
        "dynasty": "宋",
        "collection_info": null
    },
    {
        "title": "侧溪解缆",
        "author": "杨万里",
        "content": "梦裏喧声定不凡，顺风解缆破晴岚。\n起来职事惟洗面，此外功名是挂帆。\n莫笑一蔬兼半菽，饱餐万壑与千岩。\n蓬莱云气君休望，且向严滩濯布衫。",
        "dynasty": "宋",
        "collection_info": null
    },
    {
        "title": "洗面绝句",
        "author": "杨万里",
        "content": "浙山两岸送归艎，新捣春蓝浅染苍。\n自汲江波供盥漱，清晨满面落花香。",
        "dynasty": "宋",
        "collection_info": null
    },
    {
        "title": "舟过桐庐三首  其一",
        "author": "杨万里",
        "content": "潇洒桐庐县，寒江缭一湾。\n朱楼隔绿柳，白塔映青山。\n稚子排窗出，舟人买菜还。\n峰头好亭子，不得一跻攀。",
        "dynasty": "宋",
        "collection_info": null
    },
    {
        "title": "舟过桐庐三首  其二",
        "author": "杨万里",
        "content": "近县人人喜，来船岸岸移。\n偶因小泊处，恰是早餐时。\n唤仆答相乱，看山寒不知。\n横洲犹半在，今岁水生迟。",
        "dynasty": "宋",
        "collection_info": null
    },
    {
        "title": "舟过桐庐三首  其三",
        "author": "杨万里",
        "content": "后面山无数，南头柳更多。\n人家逼江岸，屋柱入沧波。\n老去频经此，重来更几何。\n牛山动悲感，曾侍板舆过。",
        "dynasty": "宋",
        "collection_info": null
    },
    {
        "title": "溜港滩",
        "author": "杨万里",
        "content": "此去严州只半程，一江分作两江横。\n忽惊洲背青山下，却有帆樯地上行。",
        "dynasty": "宋",
        "collection_info": null
    },
    {
        "title": "午睡闻子规",
        "author": "杨万里",
        "content": "睡眼䰒松未爽时，一声杜宇顿开眉。\n不须报道思归乐，今我真归不用思。",
        "dynasty": "宋",
        "collection_info": null
    },
    {
        "title": "已过胥口将近钓台",
        "author": "杨万里",
        "content": "睡起衣襟乱，头巾百摺痕。\n帆端风色紧，船底水声喧。\n胥口冤余浪，严滩钓处村。\n因行还访古，故老莫能言。",
        "dynasty": "宋",
        "collection_info": null
    },
    {
        "title": "钓台",
        "author": "杨万里",
        "content": "钓石三千丈，将何作钓丝。\n肯离山水窟，去作帝王师。\n小范真同味，玄英也并祠。\n老夫归已晚，莫遣客星知。",
        "dynasty": "宋",
        "collection_info": null
    },
    {
        "title": "兰溪女儿浦晓寒",
        "author": "杨万里",
        "content": "前年寒早热亦早，去年寒迟热亦迟。\n何曾寒暑有迟速，通融三年那兑支。\n人生何必早得意，芍药荣时牡丹瘁。\n荣枯迟速一笑休，顺风今日好行舟。",
        "dynasty": "宋",
        "collection_info": null
    },
    {
        "title": "横山塔",
        "author": "杨万里",
        "content": "相识横山塔，于今十五年。\n孤标立绝顶，秃影照清川。\n寂寞无香火，将迎几舫船。\n吾衰岂重过，珍重塔中仙。",
        "dynasty": "宋",
        "collection_info": null
    },
    {
        "title": "舟过兰溪",
        "author": "杨万里",
        "content": "驾雨颠风过即虚，杀风急雨有还无。\n云山奔走无停住，岸树欹斜不要扶。\n船底石声知浅水，沙头笠影倦牵夫。\n金台祇在横山背，便到金台也日晡。",
        "dynasty": "宋",
        "collection_info": null
    },
    {
        "title": "嘲穉子",
        "author": "杨万里",
        "content": "雨裏船中不自由，无愁穉子亦成愁。\n看渠坐睡何曾醒，及至教眠却掉头。",
        "dynasty": "宋",
        "collection_info": null
    },
    {
        "title": "雨中遣闷",
        "author": "杨万里",
        "content": "船篷深闭膝难安，四面千峰不得看。\n莫厌霏微闷人雨，插秧怕热爱轻寒。",
        "dynasty": "宋",
        "collection_info": null
    },
    {
        "title": "横山江岸",
        "author": "杨万里",
        "content": "近船古岸不胜高，浪划涛剜似削刀。\n层石层砂层腻土，僧厨蒸出栗黄糕。",
        "dynasty": "宋",
        "collection_info": null
    },
    {
        "title": "舟中午睡",
        "author": "杨万里",
        "content": "一叶摇无定，昏然妙思通。\n化为漆园蝶，飞入大槐宫。\n有酒相勾引，无茶作寇戎。\n平生眠不足，还债艣声中。",
        "dynasty": "宋",
        "collection_info": null
    },
    {
        "title": "炙蒸餠",
        "author": "杨万里",
        "content": "圆莹僧何矮，清松絮尔轻。\n削成琼叶片，嚼作雪花声。\n炙手三家市，焦头五鼎烹。\n老夫饥欲死，汝辈且同行。",
        "dynasty": "宋",
        "collection_info": null
    },
    {
        "title": "睡起观山",
        "author": "杨万里",
        "content": "过雨前汀未可登，搴篷小散睡瞢腾。\n船头政好看山色，一点江风冷似冰。",
        "dynasty": "宋",
        "collection_info": null
    },
    {
        "title": "柴步滩",
        "author": "杨万里",
        "content": "江阔水不聚，分为三五滩。\n遂令客子舟，上滩一一难。\n小沙已成洲，大洲已成山。\n山有树百尺，树围屋数间。\n水底復生洲，沙湿犹未干。\n从此洲愈多，安得水更宽。\n忆从严陵归，水落不能湍。\n拖以数童仆，折却十竹竿。\n今兹过吾舟，念昔犹胆寒。",
        "dynasty": "宋",
        "collection_info": null
    },
    {
        "title": "东碛滩",
        "author": "杨万里",
        "content": "江船初上滩，滩水政勃怒。\n船工与水斗，水力拦船住。\n琉璃忽破碎，冰雪迸吞吐。\n竟令水柔伏，低头船底去。\n朝来发盈川，已过滩十许。\n但闻浪喧阗，未覩水态度。\n却缘看后船，偶尔见奇处。\n从此至三衢，犹有滩四五。",
        "dynasty": "宋",
        "collection_info": null
    },
    {
        "title": "将至地黄滩",
        "author": "杨万里",
        "content": "未到地黄滩，十里先闻声。\n樯竿已震掉，未敢与渠争。\n舟人各整篙，有如大敌临。\n搴篷试一望，溅雪纷淙琤。\n乃是水硙港，为滩作先鸣。\n真滩定若何，老夫虚作惊。",
        "dynasty": "宋",
        "collection_info": null
    },
    {
        "title": "苏木滩",
        "author": "杨万里",
        "content": "滩雪清溅眸，滩雷怒醒耳。\n落洪翠壁立，跳波碧山起。\n船进若战胜，船退亦游戏。\n若非篙师苦，进退皆可喜。\n忽逢下滩舟，掀舞快云駃。\n何曾费一棹，纔瞬已数里。\n会有上滩时，得意君勿恃。",
        "dynasty": "宋",
        "collection_info": null
    },
    {
        "title": "辽车滩",
        "author": "杨万里",
        "content": "东岸上不得，西岸上更难。\n五船往復来，经纬滩两间。\n一船初径进，当流为众先。\n涛头打澎湃，退缩不敢干。\n一船作后殿，忽焉突而前。\n瞬息越湍险，回顾有矜颜。\n老夫与寓目，亦为一粲然。",
        "dynasty": "宋",
        "collection_info": null
    },
    {
        "title": "舟中新暑止酒",
        "author": "杨万里",
        "content": "新暑酒不宜，作热妨夜睡。\n不如看人饮，亦自有醉意。\n彼饮吾为嚥，所美过于味。\n同舟笑吾痴，吾不羡渠醉。\n安知醉与醒，谁似谁不似。",
        "dynasty": "宋",
        "collection_info": null
    },
    {
        "title": "过查濑",
        "author": "杨万里",
        "content": "眼底常山一武中，上滩更得半帆风。\n青天以水为铜镜，白鹭前身是钓翁。\n旧日岸头浑改尽，数尖山觜忽搀空。\n老夫只费五六日，行尽浙山西復东。",
        "dynasty": "宋",
        "collection_info": null
    },
    {
        "title": "舟过大水旁罗滩渴甚小饮",
        "author": "杨万里",
        "content": "熟水无多吃，烹茶未要来。\n从教十分渴，连扫两三杯。\n岸树背船走，江波闪日开。\n灵山定能饮，分酹碧莲醅。",
        "dynasty": "宋",
        "collection_info": null
    },
    {
        "title": "过铅山江口",
        "author": "杨万里",
        "content": "下却诸滩水渐平，舟行已远上饶城。\n酒家便有江乡景，绿柳梢头挂玉瓶。",
        "dynasty": "宋",
        "collection_info": null
    },
    {
        "title": "过弋阳观竞渡",
        "author": "杨万里",
        "content": "急鼓繁钲动地呼，碧瑠璃上两龙趋。\n一声翻倒冯夷国，千载凄凉楚大夫。\n银椀锦标夸胜捷，画桡绣臂照江湖。\n三年端年真虚过，奇观初逢慰道涂。",
        "dynasty": "宋",
        "collection_info": null
    },
    {
        "title": "灵山",
        "author": "杨万里",
        "content": "饶水回回转，灵山面面逢。\n展成青步障，敛作碧芙蓉。\n变态百千样，尖新三两峰。\n远看方更好，还隔翠云重。",
        "dynasty": "宋",
        "collection_info": null
    },
    {
        "title": "龟峰",
        "author": "杨万里",
        "content": "明发大琛山，龟峰引颈来对面。\n亭午过弋阳，龟峰缩头不相见。\n绿毛蒙茸浄如染，紫殻轮囷有斑点。\n不知七十二钻神不神，桃花市裏看最真。",
        "dynasty": "宋",
        "collection_info": null
    },
    {
        "title": "五月一日过贵溪舟中苦热",
        "author": "杨万里",
        "content": "半月阴凉天气佳，今朝新暑不饶些。\n一生怕热长逢热，千里还家未到家。\n入却船来那得出，恰方日午几时斜。\n劝君莫爱高官职，行路难时却怨嗟。",
        "dynasty": "宋",
        "collection_info": null
    },
    {
        "title": "初二日苦热",
        "author": "杨万里",
        "content": "人言长江无六月，我言六月无长江。\n只今五月已如许，六月更来何可当。\n船仓周围各五尺，且道此中底宽窄。\n上下东西与南北，一面是水五面日。\n日光煮水復成汤，此外何处能清凉。\n掀篷更无风半点，挥扇只有汗如浆。\n吾曹避暑自无处，飞蝇投吾求避暑。\n吾不解飞且此住，飞蝇解飞不飞去。",
        "dynasty": "宋",
        "collection_info": null
    },
    {
        "title": "端午前一日阻风鄱阳湖观竞渡",
        "author": "杨万里",
        "content": "恶风夜半阻归船，端欲留人作胜缘。\n千里携家观竞渡，五湖新涨政黏天。\n棹翻波浪山如雪，醉杀儿郎喜欲颠。\n得去更佳留亦好，吾曹何处不欣然。",
        "dynasty": "宋",
        "collection_info": null
    },
    {
        "title": "初六日过鄱阳湖入相见湾",
        "author": "杨万里",
        "content": "阻风两日卸高桅，笑傲江妃纵酒杯。\n及至绝湖纔一瞬，翻令病眼不双开。\n芦洲荻港何时了，南浦西山不肯来。\n相见湾中闷人死，一湾九步十萦迴。",
        "dynasty": "宋",
        "collection_info": null
    },
    {
        "title": "过赵家庄",
        "author": "杨万里",
        "content": "老子方孤闷，西山忽在旁。\n回头邬子砦，明眼赵家庄。\n试饮章江味，中涵吉水香。\n望乡侬已喜，而况到吾乡。",
        "dynasty": "宋",
        "collection_info": null
    },
    {
        "title": "十五日明发石口遇顺风",
        "author": "杨万里",
        "content": "泝流浅水刺楼船，百棹千篙祇不前。\n一夜波声喧到晓，北风气力欲翻天。\n挂帆未了青泥过，转眼相将玉笥边。\n无数小舟俱在后，追侬不及指为仙。",
        "dynasty": "宋",
        "collection_info": null
    },
    {
        "title": "山居午睡起弄花三首  其一",
        "author": "杨万里",
        "content": "五年出仕喜还家，双桂成阴不阙些。\n午睡起来无理会，银盆清水弄荷花。",
        "dynasty": "宋",
        "collection_info": null
    },
    {
        "title": "山居午睡起弄花三首  其二",
        "author": "杨万里",
        "content": "数片荷花漾水盆，忽然相聚忽然分。\n从教压捺沉盆底，依旧浮来无水痕。",
        "dynasty": "宋",
        "collection_info": null
    },
    {
        "title": "山居午睡起弄花三首  其三",
        "author": "杨万里",
        "content": "浸得荷花水一盆，将来洗面漱牙根。\n凉生鬚鬓香生颊，沉麝龙涎却是村。",
        "dynasty": "宋",
        "collection_info": null
    },
    {
        "title": "贺必远叔四月八日洗儿",
        "author": "杨万里",
        "content": "年年四月初八日，水沉汤浴黄金佛。\n今年大阮当此时，真珠水洗白玉儿。\n吾家英杰相间起，胄出关西老夫子。\n公家宣和中大夫，大江之西推名儒。\n六十年来谁继渠，愿儿长成读祖书，再起门户光乡闾。",
        "dynasty": "宋",
        "collection_info": null
    },
    {
        "title": "七月二十三日南极老人星歌上叔父十三致政一杯千岁之寿",
        "author": "杨万里",
        "content": "淡溪居士登九龄，朱颜青鬓如后生。\n横拖仙人绿玉杖，倒诵上帝黄庭经。\n璇霄仙籍书姓名，丹霞染诰金花绫。\n近来更觉双眼明，夜抄蝇头窗下灯。\n登山临水两脚轻，御风骑气不用行。\n何人有笔笔无尘，鹅溪一幅为写真。\n乌纱白苎坐鼓琴，上有千岁长松青。\n令威旁舞玄夫听，箇是活底南极老人星。",
        "dynasty": "宋",
        "collection_info": null
    },
    {
        "title": "秋暑",
        "author": "杨万里",
        "content": "夏暑减未曾，秋暑增愈剧。\n老翁避无处，茅斋聊憩息。\n银盆满注水，银水同一色。\n中涵双桂影，倒卧一天碧。\n清光湛不动，欲弄还復惜。\n偶然一播洒，树影碎相激。\n洗面凉已滋，漱齿痛仍逼。\n平生畏秋暑，老去畏弥极。",
        "dynasty": "宋",
        "collection_info": null
    },
    {
        "title": "读汉书二首  其一",
        "author": "杨万里",
        "content": "猿臂生何晚，雕虫死较迟。\n晚生妨底事，迟死独堪悲。",
        "dynasty": "宋",
        "collection_info": null
    },
    {
        "title": "读汉书二首  其二",
        "author": "杨万里",
        "content": "乃祖宽仍豁，曾孙察作明。\n不将囊底智，分减及元成。",
        "dynasty": "宋",
        "collection_info": null
    },
    {
        "title": "送吉州太守朱子渊造朝二首  其一",
        "author": "杨万里",
        "content": "庐陵难做定何如，请看黟川朱大夫。\n秋月满怀春满面，视民如子吏如奴。\n万艘白粲何曾欠，百雉金城旧更无。\n归侍玉皇香案了，甘棠便是瑞莲图。",
        "dynasty": "宋",
        "collection_info": null
    },
    {
        "title": "送吉州太守朱子渊造朝二首  其二",
        "author": "杨万里",
        "content": "公在乡邦我在京，百书终不慰生平。\n西归一见还倾盖，夜坐相看话短檠。\n老去可堪频送客，古来作恶是离情。\n云泥隔断从今始，肯倩征鸿访死生。",
        "dynasty": "宋",
        "collection_info": null
    },
    {
        "title": "感秋五首  其一",
        "author": "杨万里",
        "content": "昨扇犹午携，今裳觉晨单。\n起来且復卧，未敢窥柴关。\n不知病至此，为復老使然。\n平生性刚燥，畏热长喜寒。\n念昔忝乡赋，践雪诣春官。\n布褐背不纩，芒鞋茧且穿。\n长亭夜濯足，吹灯呻故编。\n买酒破孤闷，浩歌殷屋椽。\n何曾悲廪秋，山棱耸臞肩。\n秋风吹我髓，秋露滴我肝。\n我欲与秋敌，秋先令我酸。\n叹息復叹息，谁是长少年。",
        "dynasty": "宋",
        "collection_info": null
    },
    {
        "title": "感秋五首  其二",
        "author": "杨万里",
        "content": "盥漱已云毕，危坐正冠衣。\n揽镜忽见我，不识我为谁。\n自倚身尚强，不悟年已衰。\n举头视嘉木，向人惨无姿。\n我欲诉渠老，渠乃怀秋悲。\n木悲不解饮，瑟瑟声怨咨。\n我且呼曲生，细细斟酌之。\n我醉不知我，更知春秋为。",
        "dynasty": "宋",
        "collection_info": null
    },
    {
        "title": "感秋五首  其三",
        "author": "杨万里",
        "content": "隤照趣夕黯，孤灯启宵明。\n老夫倦欲睡，似醉復如醒。\n寸心无寸恨，坦如江海清。\n秋蛩何为者，四面作怨声。\n凄恻竟未已，抑扬殊不平。\n切切百千语，递递三四更。\n遶砌寻不得，静坐復争鸣。\n有口汝自苦，我醉不汝听。",
        "dynasty": "宋",
        "collection_info": null
    },
    {
        "title": "感秋五首  其四",
        "author": "杨万里",
        "content": "秋晓寒可忍，秋夕永难度。\n青灯照书册，两眼如隔雾。\n掩卷却孤坐，块然与谁语。\n倒卧卧不得，起行行无处。\n屋角忽生明，山月到庭户。\n似怜幽独人，深夜约清晤。\n我吟月解听，月转我亦步。\n何必更读书，且与月联句。",
        "dynasty": "宋",
        "collection_info": null
    },
    {
        "title": "感秋五首  其五",
        "author": "杨万里",
        "content": "平生畏长夏，一念愿清秋。\n如何遇秋至，不喜却成愁。\n书册秋可读，诗句秋可搜。\n永夜宜痛饮，旷野宜远游。\n江南万山川，一夕入寸眸。\n请办双行缠，何处无一丘。",
        "dynasty": "宋",
        "collection_info": null
    },
    {
        "title": "寄题萧民望齐云楼",
        "author": "杨万里",
        "content": "下泳山尖碧云起，添得奇峰三四觜。\n老人登楼来看云，下瞰云端在平地。\n急呼云师令执鞭，我欲乘此追群仙。\n蓬莱阆风徧游览，归来落月满晴川。",
        "dynasty": "宋",
        "collection_info": null
    },
    {
        "title": "寄题李俊臣南楼",
        "author": "杨万里",
        "content": "庾家南楼天下无，李家南楼何似渠。\n玉篸碧山罗带水，眼界风烟且千里。\n何须横陈鹦鹉洲，月挂栏干西角头。\n谪仙子孙五凤手，安得长江化作一杯酒。",
        "dynasty": "宋",
        "collection_info": null
    },
    {
        "title": "送刘子思往衡湘",
        "author": "杨万里",
        "content": "浩斋先生第一孙，秀峰后进第一人。\n向来着论三分国，唤起阿瞒戮姦魄。\n有司手持金粟尺，越罗蜀锦遗道侧。\n洞庭昨夜起霜风，翩然欲登石廪与祝融。\n归来定有惊人句，肯寄江西道院翁。",
        "dynasty": "宋",
        "collection_info": null
    },
    {
        "title": "梦作碾试馆中所送建茶绝句",
        "author": "杨万里",
        "content": "天上蓬山新水芽，羣仙远寄野人家。\n坐看宝带黄金銙，吹作春风白雪花。",
        "dynasty": "宋",
        "collection_info": null
    },
    {
        "title": "寄题安福彭文昌春风楼二首  其一",
        "author": "杨万里",
        "content": "沂水何人解问津，楼中蠹简拂蛛尘。\n杏花坛下朱絃瑟，十指风生别是春。",
        "dynasty": "宋",
        "collection_info": null
    },
    {
        "title": "寄题安福彭文昌春风楼二首  其二",
        "author": "杨万里",
        "content": "不到安成二十年，故人相忆两依然。\n彭家楼上春风裏，梦倚危栏俯百川。",
        "dynasty": "宋",
        "collection_info": null
    },
    {
        "title": "将赴高安出吉水报谒县官归涂宿五峰寺二首  其一",
        "author": "杨万里",
        "content": "风暄雨暖日和柔，道是秾春不道秋。\n楚楚江枫新结束，柿红衫子锦缠头。",
        "dynasty": "宋",
        "collection_info": null
    },
    {
        "title": "将赴高安出吉水报谒县官归涂宿五峰寺二首  其二",
        "author": "杨万里",
        "content": "野寺重来记昨游，一弹指顷几经秋。\n五峰绝顶双松树，相识儿时到白头。",
        "dynasty": "宋",
        "collection_info": null
    },
    {
        "title": "明发五峰寺",
        "author": "杨万里",
        "content": "归时路何近，去时路何远。\n山路无短长，人心有往返。\n每因赴官期，一出谒乡县。\n若非人事牵，无奈老身懒。\n初心作此行，夜雨醒醉眼。\n孤愁念群驺，尺泥滑双趼。\n首涂天全湿，回辙云半捲。\n投寺借松床，呼僧同野饭。\n颓然佳眠足，得此行役倦。\n暂劳新不堪，遐征旧所叹。\n松菊岂不怀，樊笼何时免。\n瘦藤要觅闲，到了古道院。",
        "dynasty": "宋",
        "collection_info": null
    },
    {
        "title": "初入筠州界高冈铺",
        "author": "杨万里",
        "content": "千尺霜松夹道周，国初凉伞至今留。\n筠州旧是朝天路，六十年来行信州。",
        "dynasty": "宋",
        "collection_info": null
    },
    {
        "title": "赠别罗时清",
        "author": "杨万里",
        "content": "四岁相从亦快哉，东游兴尽却西回。\n诗中风月无疆界，圣处宫庭元洞开。\n握手论文两凄断，登山临水重徘徊。\n亦山亭下梅花径，明日先生独自来。",
        "dynasty": "宋",
        "collection_info": null
    },
    {
        "title": "己酉上元后赠刘子才",
        "author": "杨万里",
        "content": "书台城西幽绝处，古木排霄草荒路。\n空斋深夜四无人，维予二人听春雨。\n我如病鹤子茁兰，长幼不同同少年。\n闻子诵书金应玉，看子落笔山飞泉。\n别来几何如昨日，我老过前子非昔。\n来年裹砚试集英，侧耳胪传第一声。",
        "dynasty": "宋",
        "collection_info": null
    },
    {
        "title": "二月十一日夜梦作东都蚤春绝句",
        "author": "杨万里",
        "content": "道是春来早，如何未见春。\n小桃三四点，偏报有情人。",
        "dynasty": "宋",
        "collection_info": null
    },
    {
        "title": "和尤延之见戏触藩之韵以寄之",
        "author": "杨万里",
        "content": "侬爱山行君水游，尊前风味独宜秋。\n文戈却日玉无价，器宝罗胸金欲流。\n欬唾清圜谈者诎，诗章精悍古人羞。\n子房莫笑身三尺，会看功成自择留。",
        "dynasty": "宋",
        "collection_info": null
    },
    {
        "title": "郡圃上巳二首  其一",
        "author": "杨万里",
        "content": "旋收雨夕放晴晨，禊日风光正可人。\n间白参红方是锦，疎桃散李不成春。",
        "dynasty": "宋",
        "collection_info": null
    },
    {
        "title": "郡圃上巳二首  其二",
        "author": "杨万里",
        "content": "寻春不见只思还，却在来僊小崦间。\n映出一川桃李好，只消外面矮青山。",
        "dynasty": "宋",
        "collection_info": null
    },
    {
        "title": "看小舟除萍二首  其一",
        "author": "杨万里",
        "content": "花伴吟哦柳伴行，生憎庭外晚衙声。\n独携便面巡荷沼，自课兰舟掠水萍。",
        "dynasty": "宋",
        "collection_info": null
    },
    {
        "title": "看小舟除萍二首  其二",
        "author": "杨万里",
        "content": "岁岁荷花苦未多，绿萍盖水碍新荷。\n请君六月重来看，云锦千机不犯梭。",
        "dynasty": "宋",
        "collection_info": null
    },
    {
        "title": "读退之李花诗",
        "author": "杨万里",
        "content": "近红暮看失燕支，远白宵明雪色奇。\n花不见桃惟见李，一生不晓退之诗。",
        "dynasty": "宋",
        "collection_info": null
    },
    {
        "title": "郡圃晓步因登披僊阁四首  其一",
        "author": "杨万里",
        "content": "昨来风日较暄些，破晓来游特地佳。\n也自低头花下过，依前撞落一头花。",
        "dynasty": "宋",
        "collection_info": null
    },
    {
        "title": "郡圃晓步因登披僊阁四首  其二",
        "author": "杨万里",
        "content": "李花半落雪成堆，末后桃花陆续开。\n白锦地衣红锦障，侵晨供张等侬来。",
        "dynasty": "宋",
        "collection_info": null
    },
    {
        "title": "郡圃晓步因登披僊阁四首  其三",
        "author": "杨万里",
        "content": "百五佳时更绝晨，园丁犹未放游人。\n瘦藤拄上披僊阁，四面花光照杀春。",
        "dynasty": "宋",
        "collection_info": null
    },
    {
        "title": "郡圃晓步因登披僊阁四首  其四",
        "author": "杨万里",
        "content": "只道春来不见痕，风邀雨勒未忺人。\n暄云淑日消多少，花柳匆匆了却春。",
        "dynasty": "宋",
        "collection_info": null
    },
    {
        "title": "嘲报春花",
        "author": "杨万里",
        "content": "嫩黄老碧已多时，騃紫痴红略万枝。\n始有报春三两朶，春深犹自不曾知。",
        "dynasty": "宋",
        "collection_info": null
    },
    {
        "title": "垂丝海棠盛开",
        "author": "杨万里",
        "content": "垂丝别得一风光，谁道全输蜀海棠。\n风搅玉皇红世界，日烘青帝紫衣裳。\n懒无气力仍春醉，睡起精神欲晓粧。\n举似老夫新句子，看渠桃杏敢承当。",
        "dynasty": "宋",
        "collection_info": null
    },
    {
        "title": "酴醾初发",
        "author": "杨万里",
        "content": "一春长是怨春迟，过却春光总不知。\n已负海棠桃李了，再三莫更负酴醾。",
        "dynasty": "宋",
        "collection_info": null
    },
    {
        "title": "荷亭倚栏",
        "author": "杨万里",
        "content": "鱼跳龟戏不曾闲，萍尽荷生尚未繁。\n水面圜纹乱相入，玻瓈盆旋玉连环。",
        "dynasty": "宋",
        "collection_info": null
    },
    {
        "title": "披僊阁上观酴醾二首  其一",
        "author": "杨万里",
        "content": "仰架遥看时见些，登楼下瞰脱然佳。\n酴醾蝴蝶浑无辨，飞去方知不是花。",
        "dynasty": "宋",
        "collection_info": null
    },
    {
        "title": "披僊阁上观酴醾二首  其二",
        "author": "杨万里",
        "content": "酴醾约我早来看，及至来看花已残。\n动地寒风君莫怯，乱吹香雪洒栏干。",
        "dynasty": "宋",
        "collection_info": null
    },
    {
        "title": "亦山亭前梅子",
        "author": "杨万里",
        "content": "道傍小树復低枝，摘尽青梅肯更遗。\n偶尔叶间留一箇，且看漏眼几多时。",
        "dynasty": "宋",
        "collection_info": null
    },
    {
        "title": "堑荷池水",
        "author": "杨万里",
        "content": "雨中来看堑池塘，自与畦丁细校量。\n更放水痕高几许，浮荷犹剩若干长。",
        "dynasty": "宋",
        "collection_info": null
    },
    {
        "title": "初夏玉井亭晚立",
        "author": "杨万里",
        "content": "冶蕊倡花一雨空，鲜晴新涨未亏侬。\n竹兼树影眠天底，人凭栏干立镜中。\n看尽水衣投北岸，方知今日是南风。\n黄鹂对语无寻处，忽见双飞入别丛。",
        "dynasty": "宋",
        "collection_info": null
    },
    {
        "title": "送曾无逸入为掌故",
        "author": "杨万里",
        "content": "吉文江水走玉虹，我家水西君水东。\n有时相思即命驾，连床夜两听松风。\n中间薄宦各分散，南飞鴐鹅北飞雁。\n朝来驿骑打谯门，有客有客来相见。\n闻君携家入帝京，椎鼓发船天上行。\n也能枉辙九十里，来访江西道院僧。\n诗家两僊宿台省，红药苍苔紫薇影。\n若问山僧作么生，日晏鶑啼眠不醒。",
        "dynasty": "宋",
        "collection_info": null
    },
    {
        "title": "观荷上雨",
        "author": "杨万里",
        "content": "细雨霑荷散玉尘，聚成颗颗小珠新。\n跳来跳去还收去，祇有琼柈弄水银。",
        "dynasty": "宋",
        "collection_info": null
    },
    {
        "title": "筠庵",
        "author": "杨万里",
        "content": "故老谈李僊，晋日上寥廓。\n随身无长物，止跨一隻鹤。\n鹤本非胎生，古卵尚遗殻。\n千年石似坚，覆在凤山脚。\n寒宵晦风雨，神光照岩壑。\n犬嘷鸡夜鸣，龙泣人寝愕。\n祇今筠庵是，因物非绳削。\n当时菢破处，作门不关钥。\n盖以一把茅，聊以护霜雹。\n遐瞻如钓翁，蓑衣逐层着。\n我来验幽讨，意尚疑谚谑。\n雾中披羽衣，砌下脱芒屩。\n入户环仰观，中空生响诺。\n不见朱顶雏，犹存雪色膜。\n松梢双老鹳，戛然下檐角。\n老夫忽心惊，不敢小盘礴。",
        "dynasty": "宋",
        "collection_info": null
    },
    {
        "title": "晚步",
        "author": "杨万里",
        "content": "清水芙蓉未肯开，暑天花草底差排。\n鹿葱金凤何为者，也得园亭护两阶。",
        "dynasty": "宋",
        "collection_info": null
    },
    {
        "title": "翠樾亭前鶑巢",
        "author": "杨万里",
        "content": "仰听金衣语，偶窥鶑妇巢。\n深穿乔木裏，危挂弱枝稍。\n啄菢双双子，经营寸寸茅。\n何时雏脱殻，新咔响交交。",
        "dynasty": "宋",
        "collection_info": null
    },
    {
        "title": "新暑追凉",
        "author": "杨万里",
        "content": "去岁衝炎横大江，今年度暑卧筠阳。\n满园无数好亭子，一夏不知何许凉。\n待等老夫亲勘当，更招幽鸟细商量。\n朝慵午倦谁相伴，猫枕桃笙苦竹床。",
        "dynasty": "宋",
        "collection_info": null
    },
    {
        "title": "书孙公谈圃谈圃载子由为黄白术将举火一猫据炉而溺须臾不见",
        "author": "杨万里",
        "content": "少许丹砂和水银，炼成紫磨赚痴人。\n颍滨莫笑貍奴着，却恐貍奴笑颍滨。",
        "dynasty": "宋",
        "collection_info": null
    },
    {
        "title": "无讼堂观檐间蛛丝",
        "author": "杨万里",
        "content": "蜘蛛作网祇愁疎，密了还遭小雨余。\n漏却飞虫浑细事，无妨网得万真珠。",
        "dynasty": "宋",
        "collection_info": null
    },
    {
        "title": "黄世成挽辞",
        "author": "杨万里",
        "content": "文行高无对，功名莫动渠。\n宁登逸民传，不着茂陵书。\n谁谓风流尽，犹疑信息疎。\n九京何所憾，玉树满庭除。",
        "dynasty": "宋",
        "collection_info": null
    },
    {
        "title": "筠庵午憩",
        "author": "杨万里",
        "content": "筠庵稍不至，一至一回好。\n风从林梢落，吹乱竹根草。\n巾屦上下凉，鶑鹊左右噪。\n市声元不近，静听远亦到。\n石磴坐来温，藓径浄如扫。\n书空作愁字，已忘偏旁了。\n犹自忘了愁，而况记得老。\n客来谈世事，欲笑还懒笑。",
        "dynasty": "宋",
        "collection_info": null
    },
    {
        "title": "玉井亭观荷花",
        "author": "杨万里",
        "content": "蕖僊初出波，照日穉犹怯。\n密排碧罗盖，低护红玉颊。\n馆之水精宫，环以瑠璃堞。\n珠明浮盘戏，酒漾流杯晔。\n青笔尖欲试，绿笺皱还摺。\n老龟大于钱，辛勤上团叶。\n忽闻人履声，入水一何捷。",
        "dynasty": "宋",
        "collection_info": null
    },
    {
        "title": "碧落堂暮景辘轳体",
        "author": "杨万里",
        "content": "碧落堂中夕眺余，一声哀角裂晴虚。\n满城烟霭忽然合，隔水人家恰似无。\n坐看荷山沉半脊，急归道院了残书。\n意行花底寻灯处，失脚偏嗔小史扶。",
        "dynasty": "宋",
        "collection_info": null
    },
    {
        "title": "金凤花",
        "author": "杨万里",
        "content": "细看金凤小花丛，费尽司花染作工。\n雪色白边袍色紫，更饶深浅四般红。",
        "dynasty": "宋",
        "collection_info": null
    },
    {
        "title": "雨后郡圃行散",
        "author": "杨万里",
        "content": "剑池一日百週遭，雨后闲来照鬓毛。\n主管园林鶑称意，巡行荷芰鹭宣劳。\n不须见我还飞去，便与移文告汝曹。\n一事恼人无问处，南山高是北山高。",
        "dynasty": "宋",
        "collection_info": null
    },
    {
        "title": "闰五月十四日因哭小孙子蓬孙归志浩然",
        "author": "杨万里",
        "content": "宪孙哭了哭蓬孙，老眼元枯也湿巾。\n名宦何须深插脚，山林从此早抽身。\n祸无避处唯辞福，命不如渠强学人。\n吟了此诗还毁了，莫令一读一伤神。",
        "dynasty": "宋",
        "collection_info": null
    },
    {
        "title": "感兴",
        "author": "杨万里",
        "content": "去国还家一岁阴，凤山锦水更登临。\n别来蛮触几百战，险尽山川多少心。\n何似闲人无藉在，不妨冷眼看昇沉。\n荷花正闹莲蓬嫩，月下松醪且满斟。",
        "dynasty": "宋",
        "collection_info": null
    },
    {
        "title": "后圃散策",
        "author": "杨万里",
        "content": "花径雨后凉，树声风外战。\n杖屦顿轻松，儿女同行散。\n少者前已失，老者后仍倦。\n隔林吹笑语，相闻如对面。\n明明去人近，眇眇弥步远。\n松杉满地影，一瞬忽不见。\n仰观紫日轮，偶度白云片。\n佳处留再来，前山未须徧。",
        "dynasty": "宋",
        "collection_info": null
    },
    {
        "title": "筠庵晚睡三首  其一",
        "author": "杨万里",
        "content": "碧玉新篁翳洞天，绀珉方斛贮山泉。\n脱巾赤脚长松下，何处人间更有僊。",
        "dynasty": "宋",
        "collection_info": null
    },
    {
        "title": "筠庵晚睡三首  其二",
        "author": "杨万里",
        "content": "一户元无白板遮，两窗新染藕丝纱。\n竹床品字排三隻，睡杀山风醉杀霞。",
        "dynasty": "宋",
        "collection_info": null
    },
    {
        "title": "筠庵晚睡三首  其三",
        "author": "杨万里",
        "content": "享了荷花上番香，却穿竹径百弓长。\n满园亭榭都参遍，祇有筠庵第一凉。",
        "dynasty": "宋",
        "collection_info": null
    },
    {
        "title": "观迎神小儿社",
        "author": "杨万里",
        "content": "花帽铢来重，绡裳水样秋。\n强行终较懒，妍唱却成羞。\n鹦鹉栖葱指，芙蕖载锦舟。\n休看小儿社，只益老人愁。",
        "dynasty": "宋",
        "collection_info": null
    },
    {
        "title": "寄奉新钟宰",
        "author": "杨万里",
        "content": "传语清心阁，欣逢诗主人。\n鶑花无恙否，风月一番新。\n旧日行吟处，今来迹已陈。\n应怜杨县尹，鬚鬓两如银。",
        "dynasty": "宋",
        "collection_info": null
    },
    {
        "title": "雨后晓登碧落堂",
        "author": "杨万里",
        "content": "清晨上碧落，亲手启后户。\n斜东见西山，粹碧无纤雾。\n须臾半崦间，冉冉动微絮。\n吹作千峰云，立变万姿度。\n正北寻米山，遥隔一片雨。\n亭亭如仙子，晓起澣月露。\n天衣异人世，一色制轻素。\n两山谁不奇，裴回未能去。",
        "dynasty": "宋",
        "collection_info": null
    },
    {
        "title": "玉井亭观白莲二首  其一",
        "author": "杨万里",
        "content": "红芙蕖杂白芙蕖，红底终稠白底疎。\n速折当头一莲叶，莫令遮却雪肌肤。",
        "dynasty": "宋",
        "collection_info": null
    },
    {
        "title": "玉井亭观白莲二首  其二",
        "author": "杨万里",
        "content": "白莲出水是青莲，昨日微舒带酒颜。\n踏月来看开尽了，露华新洗玉杯寒。",
        "dynasty": "宋",
        "collection_info": null
    },
    {
        "title": "新秋晚酌",
        "author": "杨万里",
        "content": "胡床东乡坐，秋风忽凄其。\n老夫衰病骨，急令闭东扉。\n西扉亦半掩，压风作东吹。\n何必风及我，风入凉自驰。\n晚蝉见谁说，我饮渠便知。\n飞从何方来，径集庭树枝。\n三叹復九咏，话尽新秋悲。\n我老悲已忘，汝语復为谁。\n老乌啼一声，不知蝉所之。",
        "dynasty": "宋",
        "collection_info": null
    },
    {
        "title": "碧落堂晓望荷山",
        "author": "杨万里",
        "content": "荷山非不高，城裏自不见。\n一登碧落堂，山色正对面。\n如人卧平地，跃起立天半。\n指挥出伏兵，万骑横隔岸。\n后乘来未已，前驱瞻已远。\n晨光到岩壑，人物俱蒨绚。\n绿屏纷开阖，翠旗闪舒卷。\n安得垂天虹，桥虚度云巘。\n老铃偶报事，郡庭集宾赞。\n匆匆换山巾，默默下林坂。",
        "dynasty": "宋",
        "collection_info": null
    },
    {
        "title": "午憩筠庵",
        "author": "杨万里",
        "content": "筠庵偶坐处，适当树阙间。\n远山不见我，而我见远山。\n清风隔江来，宛转入松关。\n翠蕉自摇扇，白羽得暂闲。\n可怜三竹床，睡徧復循环。\n秋暑自秋暑，山寒自山寒。\n小吟聊适意，美恶不必删。",
        "dynasty": "宋",
        "collection_info": null
    },
    {
        "title": "题无讼堂屏上袁安卧雪图",
        "author": "杨万里",
        "content": "云窗避三伏，竹床横一丈。\n退食急袒跣，病身聊偃仰。\n有梦元无梦，似想亦非想。\n满堂变冥晦，寒阴起森爽。\n门外日如焚，屏间雪如掌。\n萧然耸毛髮，皎若照襟幌。\n拔地排瑶松，倚天立银嶂。\n遥见幽人庐，茅栋压欲响。\n有客叩柴门，高轩隘村巷。\n剥啄久不闻，徙倚觉深怅。\n幽人寐政熟，何知有令长。\n谁作卧雪图，我得洗炎瘴。",
        "dynasty": "宋",
        "collection_info": null
    },
    {
        "title": "七月十日大雨晓霁登碧落堂",
        "author": "杨万里",
        "content": "青天送归云，整如劳还师。\n颜行有喜色，厮役争奔随。\n晨曦映疎雨，宝灯贯银丝。\n落面何曾湿，洒空不胜微。\n老夫锐登山，半岭惊欲归。\n仰视得奇观，徙倚为久之。\n谁言李成巧，此画天下稀。\n却登碧落堂，四面天风吹。\n葛制忍秋寒，前夕酷暑时。",
        "dynasty": "宋",
        "collection_info": null
    },
    {
        "title": "微雨玉井亭观荷",
        "author": "杨万里",
        "content": "猛雨打万荷，怒声战秋鼙。\n水银忽成泓，一写无復遗。\n不如微雨来，翠盘万珠玑。\n荷翻珠不落，细响密更稀。\n清如雪触窗，三更梦闻时。\n语君君不信，对境当自知。",
        "dynasty": "宋",
        "collection_info": null
    },
    {
        "title": "碧落堂晚望",
        "author": "杨万里",
        "content": "暮笳声裏暮云生，白白非烟覆一城。\n祇有青林遮不得，兜罗绵上绿琴横。",
        "dynasty": "宋",
        "collection_info": null
    },
    {
        "title": "观书",
        "author": "杨万里",
        "content": "书册不可逢，逢得放不得。\n看得眼昏花，放了还太息。\n掩卷味方深，岂问忘与忆。\n是身何曾动，忽然超八极。\n祇言半窗间，不是华胥国。",
        "dynasty": "宋",
        "collection_info": null
    },
    {
        "title": "中元日晓登碧落堂望南北山二首  其一",
        "author": "杨万里",
        "content": "节裏少公事，底忙起侵晨。\n望秋怯残暑，及此东未暾。\n登山俯平野，万壑皆白云。\n身在白云上，不知云绕身。",
        "dynasty": "宋",
        "collection_info": null
    },
    {
        "title": "中元日晓登碧落堂望南北山二首  其二",
        "author": "杨万里",
        "content": "米山不知重，近见三两迭。\n远者淡不真，眇与天相接。\n晨光染红云，正向山外贴。\n映出青万层，还与云俱灭。",
        "dynasty": "宋",
        "collection_info": null
    },
    {
        "title": "答陆务观佛祖道院之戏",
        "author": "杨万里",
        "content": "老禅分得破丛林，薄供微斋也不曾。\n道院敕差权院事，筠庵身是住庵僧。\n人间赤日方如火，松下清风独似冰。\n别有暮春沂水在，为君一滴洒千灯。",
        "dynasty": "宋",
        "collection_info": null
    },
    {
        "title": "寄中洲茶与尤延之延之有诗再寄黄檗茶仍和其韵",
        "author": "杨万里",
        "content": "诗人可笑信虚名，击节茶芽意不轻。\n尔许中洲真后辈，与君顾渚敢连衡。\n山中寄去无多子，天上归来太瘦生。\n更送玉尘浇锡水，为搜孔思搅周情。",
        "dynasty": "宋",
        "collection_info": null
    },
    {
        "title": "延之寄诗觅道院集遣骑送呈和韵谢之",
        "author": "杨万里",
        "content": "与君鬓髮总星星，诗句输君老更成。\n别去多时频梦见，夜来一雨又秋生。\n故人金石情犹在，赠我琼琚雪似清。\n谁把尤杨语同日，不教李杜独齐名。",
        "dynasty": "宋",
        "collection_info": null
    },
    {
        "title": "祗召还京题江西道院",
        "author": "杨万里",
        "content": "病身祇要早投闲，乞得高安政小安。\n山水秋来浑是画，楼台高处自生寒。\n登临未足还辞去，老大重来毕竟难。\n碧落翠微好将息，清风明月梦中看。",
        "dynasty": "宋",
        "collection_info": null
    },
    {
        "title": "问涂有日戏题郡圃",
        "author": "杨万里",
        "content": "今年郡圃放游人，懊恼游人作挞春。\n到得老夫来散策，乱吹花片总成尘。\n商量岁后牢关锁，拘管风光属病身。\n造物嗔侬先遣去，遣侬侬去不须嗔。",
        "dynasty": "宋",
        "collection_info": null
    },
    {
        "title": "辞栖真室盖晋僊人李八百故居之址中有遗像云",
        "author": "杨万里",
        "content": "李真宅子故依然，道院西偏古洞前。\n一日身游八百里，三番花落九千年。\n剑池丹井俱苍藓，绛节霓旌已碧天。\n借问飞僊那用步，步行犹是地行僊。",
        "dynasty": "宋",
        "collection_info": null
    },
    {
        "title": "留题筠庵以茅盖层出如蓑衣然",
        "author": "杨万里",
        "content": "茂林修竹翠光中，那得披蓑一老翁。\n白石砌成珠子径，黄茅裹却水晶宫。\n夏凉冬暖非人境，雪打霜封即钓篷。\n老子明朝便东去，更携瓦枕享松风。",
        "dynasty": "宋",
        "collection_info": null
    },
    {
        "title": "留题碧落堂",
        "author": "杨万里",
        "content": "僊人白日上青冥，千载如闻月下笙。\n南北万山俱在下，中间一水独穿城。\n江西箇是绝奇处，天下几多虚得名。\n滕阁孤台非不好，祇缘犹带市朝声。",
        "dynasty": "宋",
        "collection_info": null
    },
    {
        "title": "明发生米市西林寺进退格",
        "author": "杨万里",
        "content": "贪睡能无起，挑灯强未残。\n舂声忙野店，月色澹柴门。\n又踏黄尘路，前追红叶村。\n秋衣那敢薄，病骨自难温。",
        "dynasty": "宋",
        "collection_info": null
    },
    {
        "title": "自生米小路出舞阳渡",
        "author": "杨万里",
        "content": "独径千盘绕水田，初逢官路一欣然。\n舞阳渡口新河水，白髮重来二十年。",
        "dynasty": "宋",
        "collection_info": null
    },
    {
        "title": "羲娥谣",
        "author": "杨万里",
        "content": "羲和梦破欲启行，紫金毕逋啼一声。\n声从天上落人世，千村万落鸡争鸣。\n素娥西征未归去，簸弄银盘浣风露。\n一丸玉弹东飞来，打落桂林雪毛兔。\n谁将红锦幕半天，赤光绛气贯山川。\n须臾却驾丹砂毂，推上寒空辗苍玉。\n诗翁已行十里强，羲和早起道无双。",
        "dynasty": "宋",
        "collection_info": null
    },
    {
        "title": "小憩土坊镇新店进退格",
        "author": "杨万里",
        "content": "下轿逢新店，排门得小轩。\n中间一棐几，相对两蒲团。\n椽竹青留节，檐茅白带根。\n明窗有遗恨，接处纸痕班。",
        "dynasty": "宋",
        "collection_info": null
    },
    {
        "title": "过罗溪南望抚州泉岭",
        "author": "杨万里",
        "content": "泉岭诸峰太劣生，与侬争走学侬行。\n苍官总上山头去，一色前驱娖翠旌。",
        "dynasty": "宋",
        "collection_info": null
    },
    {
        "title": "罗溪望夫岭二首  其一",
        "author": "杨万里",
        "content": "藁砧不寄大刀头，化作峰头石也愁。\n岂有心情管风雨，向人弹泪绕天流。",
        "dynasty": "宋",
        "collection_info": null
    },
    {
        "title": "罗溪望夫岭二首  其二",
        "author": "杨万里",
        "content": "行役家家寄刀尺，谁将枯骨带心头。\n惟有望夫心志苦，甘霖偏为七娘流。",
        "dynasty": "宋",
        "collection_info": null
    },
    {
        "title": "题罗溪李店  其一",
        "author": "杨万里",
        "content": "栋宇整齐窗户明，一峰对面一江横。\n下程长是无佳店，佳店偏当未下程。",
        "dynasty": "宋",
        "collection_info": null
    },
    {
        "title": "题罗溪李店  其二",
        "author": "杨万里",
        "content": "谁道村郊野味侵，柴扉竹榻草花清。\n行行且止成佳梦，不减崔张惊梦身。",
        "dynasty": "宋",
        "collection_info": null
    },
    {
        "title": "罗溪道中",
        "author": "杨万里",
        "content": "每岁秋犹热，今年闰故凉。\n松稀青有数，山远碧无常。\n阵阵金风细，家家玉粒香。\n祇言官路短，堠子暗添长。",
        "dynasty": "宋",
        "collection_info": null
    },
    {
        "title": "戏赠江干芦花",
        "author": "杨万里",
        "content": "避世水云国，卜邻鸥鹭家。\n风前挥玉麈，霜后幻杨花。\n骨相缘诗瘦，秋声诉月华。\n欲招卢处士，归共老生涯。",
        "dynasty": "宋",
        "collection_info": null
    },
    {
        "title": "咏十里塘姜店水亭前竹林",
        "author": "杨万里",
        "content": "一见此君面，荒村不是村。\n斜阳与可笔，栖雀子猷魂。\n客思方无那，诗愁得共论。\n问渠能饮否，把酒酹霜根。",
        "dynasty": "宋",
        "collection_info": null
    },
    {
        "title": "题姜店水亭子",
        "author": "杨万里",
        "content": "帘拂云间竹，窗摇水下天。\n栏干斜倚处，风物正凄然。\n送眼看群叟，收罾得小鲜。\n可怜碧玉沼，不种一枝莲。",
        "dynasty": "宋",
        "collection_info": null
    },
    {
        "title": "待家酿未至且买姜店村酒",
        "author": "杨万里",
        "content": "奔走人都倦，檐檠酒未来。\n那能待竹叶，随喜唤茅柴。\n芦菔仍多煮，庵摩带浅煨。\n深村市无肉，草草两三杯。",
        "dynasty": "宋",
        "collection_info": null
    },
    {
        "title": "十里塘观鱼",
        "author": "杨万里",
        "content": "银塘打尽万银梭，岸上笭箵来正多。\n船载月明犹有月，无船无月欲如何。",
        "dynasty": "宋",
        "collection_info": null
    },
    {
        "title": "再观十里塘捕鱼有叹",
        "author": "杨万里",
        "content": "渔者都星散，那知不是真。\n忽然重举网，何许有逃鳞。\n暗漉泥中玉，光跳日下银。\n江湖无避处，而况野塘滨。",
        "dynasty": "宋",
        "collection_info": null
    },
    {
        "title": "题十里塘夜景",
        "author": "杨万里",
        "content": "物色当秋半，登临更夜阑。\n山光倒眠水，水影上摇山。\n宿鹭都飞去，渔人独未还。\n老夫与明月，分割一清湾。",
        "dynasty": "宋",
        "collection_info": null
    },
    {
        "title": "南望阁皂山",
        "author": "杨万里",
        "content": "惭愧多情阁皂山，去年迎我上西船。\n今来送我还东去，四日相随到进贤。",
        "dynasty": "宋",
        "collection_info": null
    },
    {
        "title": "晨炊熊家庄",
        "author": "杨万里",
        "content": "朝饥一眼望炊烟，绕尽长溪过尽山。\n承露丝囊世无样，蜘蛛偷得挂篱间。",
        "dynasty": "宋",
        "collection_info": null
    },
    {
        "title": "道傍小松",
        "author": "杨万里",
        "content": "小松如小儿，能坐未能立。\n乱髮覆地皮，劲气排雪汁。\n谁将救暍手，种此青戢戢。\n秋阳暴行人，清荫何时及。",
        "dynasty": "宋",
        "collection_info": null
    },
    {
        "title": "行役有叹  其一",
        "author": "杨万里",
        "content": "去年丐西归，谓可休余生。\n今年復东下，驾言入神京。\n卧治方小安，趋召岂不荣。\n何如还家乐，醉吟听溪声。",
        "dynasty": "宋",
        "collection_info": null
    },
    {
        "title": "行役有叹  其二",
        "author": "杨万里",
        "content": "百年几暄凉，再岁三征行。\n却羡路旁叟，白首不到城。\n人生如风花，去来能与争。\n且随风吹起，会当风自停。",
        "dynasty": "宋",
        "collection_info": null
    },
    {
        "title": "山店松声二首  其一",
        "author": "杨万里",
        "content": "修涂残暑仆夫劳，午憩茅檐尺许高。\n忽有凉风飒然起，小松呼舞大松号。",
        "dynasty": "宋",
        "collection_info": null
    },
    {
        "title": "山店松声二首  其二",
        "author": "杨万里",
        "content": "松本无声风亦无，适然相值两相呼。\n非金非石非丝竹，万顷云涛殷五湖。",
        "dynasty": "宋",
        "collection_info": null
    },
    {
        "title": "池陂邓店松林",
        "author": "杨万里",
        "content": "破店谁相伴，疎松对作行。\n捲鳞干不脱，落子拆犹香。\n声搅三更梦，阴和片月凉。\n吾庐万株碧，回首暮苍苍。",
        "dynasty": "宋",
        "collection_info": null
    },
    {
        "title": "尝诸店酒醉吟二首  其一",
        "author": "杨万里",
        "content": "饮酒定不醉，尝酒方有味。\n清浊与醇醨，杂酌注愁肺。\n偶尔遇真趣，颓然得佳寐。\n醒人作醉语，语好终不是。",
        "dynasty": "宋",
        "collection_info": null
    },
    {
        "title": "尝诸店酒醉吟二首  其二",
        "author": "杨万里",
        "content": "我饮无定数，一杯復一杯。\n醉来我自止，不须问樽罍。\n白眼望青天，青天为我开。\n青天不开时，我醉眠苍苔。",
        "dynasty": "宋",
        "collection_info": null
    },
    {
        "title": "烟林晓望二首  其一",
        "author": "杨万里",
        "content": "一迭青松一迭烟，横铺平野有无间。\n真成万丈鹅溪绢，画出江西秋晓山。",
        "dynasty": "宋",
        "collection_info": null
    },
    {
        "title": "烟林晓望二首  其二",
        "author": "杨万里",
        "content": "也没炊烟也没云，日光烘起楚山氛。\n却将重碧施轻素，不见天工一笔痕。",
        "dynasty": "宋",
        "collection_info": null
    },
    {
        "title": "过土笕冈",
        "author": "杨万里",
        "content": "木落初宜菜，亭荒不復茅。\n牛分叉路口，鹳立秃松梢。\n秋热方昇日，朝凉更迥郊。\n衰年走尘鞅，何计返云巢。",
        "dynasty": "宋",
        "collection_info": null
    },
    {
        "title": "晓风",
        "author": "杨万里",
        "content": "剩暑迟旋旆，新风急解纷。\n白翻荞处雪，黄摆稻中云。\n动地休多怒，披襟且一欣。\n长松十里径，树树供清闻。",
        "dynasty": "宋",
        "collection_info": null
    },
    {
        "title": "晨炊旱塘",
        "author": "杨万里",
        "content": "一岁官拘守一州，天将行役赐清游。\n青山绿水留连客，碧树丹枫点缀秋。\n夜梦昼思都是景，左来右去不胜酬。\n我无韦偃丹青手，只向囊中句裏收。",
        "dynasty": "宋",
        "collection_info": null
    },
    {
        "title": "进贤初食白菜因名之以水精菜云二首  其一",
        "author": "杨万里",
        "content": "新舂云子滑流匙，更嚼冰蔬与雪虀。\n灵隠山前水精菜，近来种子到江西。",
        "dynasty": "宋",
        "collection_info": null
    },
    {
        "title": "进贤初食白菜因名之以水精菜云二首  其二",
        "author": "杨万里",
        "content": "江西菜甲要霜栽，逗到炎天总不佳。\n浪说水菘水芦菔，硬根瘦叶似生柴。",
        "dynasty": "宋",
        "collection_info": null
    },
    {
        "title": "田家乐",
        "author": "杨万里",
        "content": "稻穗堆场谷满车，家家鸡犬更桑麻。\n漫栽木槿成篱落，已得清阴又得花。",
        "dynasty": "宋",
        "collection_info": null
    },
    {
        "title": "道傍怪松",
        "author": "杨万里",
        "content": "夹道长松去去幽，一松奇怪独凌秋。\n两枝垂地却翻上，活走双龙戏翠毬。",
        "dynasty": "宋",
        "collection_info": null
    },
    {
        "title": "过润陂桥三首  其一",
        "author": "杨万里",
        "content": "润陂初上板桥时，欲入江东尚未知。\n忽见桥心界牌子，脚根一半出江西。",
        "dynasty": "宋",
        "collection_info": null
    },
    {
        "title": "过润陂桥三首  其二",
        "author": "杨万里",
        "content": "却忆庚寅侍板舆，过桥桥断费人扶。\n重来一见新桥了，泪湿秋风眼欲枯。",
        "dynasty": "宋",
        "collection_info": null
    },
    {
        "title": "过润陂桥三首  其三",
        "author": "杨万里",
        "content": "历览溪中有底鸣，萧然芦叶蓼花汀。\n元来轿顶呜呜响，将谓风声是雁声。",
        "dynasty": "宋",
        "collection_info": null
    },
    {
        "title": "小憩揭家冈谛观桐阴",
        "author": "杨万里",
        "content": "仰看阳光只见空，不如影裏看梧桐。\n莫言日脚无行迹，偷转零分破寸中。",
        "dynasty": "宋",
        "collection_info": null
    },
    {
        "title": "宿花斜桥见鸡冠花二首  其一",
        "author": "杨万里",
        "content": "出墙那得丈高鸡，只露红冠隔锦衣。\n却是吴儿工料事，会稽真箇不能啼。",
        "dynasty": "宋",
        "collection_info": null
    },
    {
        "title": "宿花斜桥见鸡冠花二首  其二",
        "author": "杨万里",
        "content": "陈仓金碧夜双斜，一隻今栖纪渻家。\n别有飞来矮人国，化成玉树后庭花。",
        "dynasty": "宋",
        "collection_info": null
    },
    {
        "title": "小箬岭望见灵山",
        "author": "杨万里",
        "content": "青鞋紫陌倦黄埃，送眼灵山一快哉。\n碧玉熏炉天半立，青莲花萼雾中开。\n宿云准拟偷将去，晓日殷勤唤出来。\n欲琢新诗镵绝壁，梯空上去御风回。",
        "dynasty": "宋",
        "collection_info": null
    },
    {
        "title": "入玉山七里头",
        "author": "杨万里",
        "content": "诸村不雨数旬余，此地濒江万宝苏。\n晚紫豆花初总角，早黄稻穗已长鬚。\n回头金步野径远，当面玉山秋塔孤。\n偶见年时解船处，客愁依旧挂菰蒲。",
        "dynasty": "宋",
        "collection_info": null
    },
    {
        "title": "过玉山东三塘五首  其一",
        "author": "杨万里",
        "content": "笋舆拾得小凉天，旋与开窗急捲帘。\n十里轻云阁秋日，日光移在远峰尖。",
        "dynasty": "宋",
        "collection_info": null
    },
    {
        "title": "过玉山东三塘五首  其二",
        "author": "杨万里",
        "content": "远峰隔水醒人心，一半斜阳一半阴。\n僊子更衣晚粧束，紫茸领子翠毛衿。",
        "dynasty": "宋",
        "collection_info": null
    },
    {
        "title": "过玉山东三塘五首  其三",
        "author": "杨万里",
        "content": "赤日中涂绿树阴，肯将碧伞借行人。\n片云忽在树头上，失却勋劳庇得身。",
        "dynasty": "宋",
        "collection_info": null
    },
    {
        "title": "过玉山东三塘五首  其四",
        "author": "杨万里",
        "content": "身行衢信两中间，夹路尖峰面面寒。\n只道秋山似春笋，不知春笋似秋山。",
        "dynasty": "宋",
        "collection_info": null
    },
    {
        "title": "过玉山东三塘五首  其五",
        "author": "杨万里",
        "content": "缲车香裏过征衫，白茧黄丝两两三。\n不是秋风上饶路，一生不信有冰蚕。",
        "dynasty": "宋",
        "collection_info": null
    },
    {
        "title": "金鸡石在玉山东二首  其一",
        "author": "杨万里",
        "content": "相传石裏两金鸡，不记胡商凿取时。\n一隻遭擒一飞去，至今月落不曾啼。",
        "dynasty": "宋",
        "collection_info": null
    },
    {
        "title": "金鸡石在玉山东二首  其二",
        "author": "杨万里",
        "content": "头高尾下翠毵毵，却恐相传是妄谈。\n十七里头徐老店，檐东道北北桥南。",
        "dynasty": "宋",
        "collection_info": null
    },
    {
        "title": "秋山二首  其一",
        "author": "杨万里",
        "content": "休道秋山索莫人，四时各自一番新。\n西风尽有东风手，柿叶枫林别样春。",
        "dynasty": "宋",
        "collection_info": null
    },
    {
        "title": "秋山二首  其二",
        "author": "杨万里",
        "content": "乌臼平生老染工，错将铁皂作猩红。\n小枫一夜偷天酒，却倩孤松掩醉容。",
        "dynasty": "宋",
        "collection_info": null
    },
    {
        "title": "宿查濑",
        "author": "杨万里",
        "content": "寒流一带槛前横，落日诸峰霞外明。\n水断新洲添五里，客寻旧路却重行。\n江车自转非人踏，沙碓长舂彻夜鸣。\n畴昔穉桑今秃树，如何白髮不教生。",
        "dynasty": "宋",
        "collection_info": null
    },
    {
        "title": "栟楮江滨芙蓉一株发红白二色二首  其一",
        "author": "杨万里",
        "content": "芙蓉照水弄娇斜，白白红红各一家。\n近日司花出新巧，一枝能着两般花。",
        "dynasty": "宋",
        "collection_info": null
    },
    {
        "title": "栟楮江滨芙蓉一株发红白二色二首  其二",
        "author": "杨万里",
        "content": "司花手法我能知，说破当知未大奇。\n乱剪素罗装一树，略将数朶蘸燕支。",
        "dynasty": "宋",
        "collection_info": null
    },
    {
        "title": "过上湖岭望招贤江南北山四首  其一",
        "author": "杨万里",
        "content": "远山高绝近山低，未必低山肯下伊。\n定是远山矜狡狯，跳青涌碧角幽奇。",
        "dynasty": "宋",
        "collection_info": null
    },
    {
        "title": "过上湖岭望招贤江南北山四首  其二",
        "author": "杨万里",
        "content": "岭下看山似伏涛，见人上岭旋争豪。\n一登一陟一回顾，我脚高时他更高。",
        "dynasty": "宋",
        "collection_info": null
    },
    {
        "title": "过上湖岭望招贤江南北山四首  其三",
        "author": "杨万里",
        "content": "一水横拖两岸峰，千痕万摺碧重重。\n谁言老子经行处，身在江山障子中。",
        "dynasty": "宋",
        "collection_info": null
    },
    {
        "title": "过上湖岭望招贤江南北山四首  其四",
        "author": "杨万里",
        "content": "晓日秋山破格奇，青红明灭舞清漪。\n画工着色饶渠巧，便有此容无此姿。",
        "dynasty": "宋",
        "collection_info": null
    },
    {
        "title": "观田中鸜鹆啄粟因悟象耕鸟耘之说戏题二首  其一",
        "author": "杨万里",
        "content": "乌衣缁布外无华，白锦中单分外嘉。\n只么跳行人不觉，忽然飞起自成花。",
        "dynasty": "宋",
        "collection_info": null
    },
    {
        "title": "观田中鸜鹆啄粟因悟象耕鸟耘之说戏题二首  其二",
        "author": "杨万里",
        "content": "粟黄荞白未全秋，谁报乌衣早作偷。\n只在林梢筑仓廪，便知去处若为搜。",
        "dynasty": "宋",
        "collection_info": null
    },
    {
        "title": "衢州近城果园",
        "author": "杨万里",
        "content": "未到衢州五里时，果林一望蔽江湄。\n黄柑绿橘深红柿，树树无风缒脱枝。",
        "dynasty": "宋",
        "collection_info": null
    },
    {
        "title": "过三衢徐载叔采菊载酒夜酌走笔二首  其一",
        "author": "杨万里",
        "content": "征涂半月客尘黄，今夕初逢一雨凉。\n冷笑菊花堪计会，为君八月作重阳。",
        "dynasty": "宋",
        "collection_info": null
    },
    {
        "title": "过三衢徐载叔采菊载酒夜酌走笔二首  其二",
        "author": "杨万里",
        "content": "疾风动地雨倾荷，一事商量君信么。\n试问糟床与檐溜，雨声何似酒声多。",
        "dynasty": "宋",
        "collection_info": null
    },
    {
        "title": "浮石清晓放船遇雨",
        "author": "杨万里",
        "content": "破晓开船船正行，忽然头上片云生。\n秋江得雨茶鼎沸，怒点打篷荷叶鸣。\n远听滩喧心欲碎，近看浪战眼初明。\n夜来暗长前村水，绝喜舟人好语声。",
        "dynasty": "宋",
        "collection_info": null
    },
    {
        "title": "船过砚石步",
        "author": "杨万里",
        "content": "雨中初厌篛篷遮，撑起篷来景更佳。\n岸上长松立如笔，波中寒影走成蛇。\n忽看云外吐银镜，一点晨光射玉沙。\n却出船头聊放目，远峰无数碧横斜。",
        "dynasty": "宋",
        "collection_info": null
    },
    {
        "title": "下鸡鸣山诸滩望柯山不见三首  其一",
        "author": "杨万里",
        "content": "地近莲花江渐深，一滩一过快人心。\n贪看下水船如箭，失却柯山无处寻。",
        "dynasty": "宋",
        "collection_info": null
    },
    {
        "title": "下鸡鸣山诸滩望柯山不见三首  其二",
        "author": "杨万里",
        "content": "莫怯诸滩水怒号，下滩不似上滩劳。\n长年三老无多巧，稳送惊湍只一篙。",
        "dynasty": "宋",
        "collection_info": null
    },
    {
        "title": "下鸡鸣山诸滩望柯山不见三首  其三",
        "author": "杨万里",
        "content": "却忆归舟是去年，上滩浑似上青天。\n诸滩知我怀余怨，急送秋风下水船。",
        "dynasty": "宋",
        "collection_info": null
    },
    {
        "title": "过章戴岸二首  其一",
        "author": "杨万里",
        "content": "山水教无暑，牛羊报有村。\n近沙经雨凈，远树入烟昏。\n奔走何时了，升沉未要论。\n江鸥大自在，雪影正孤翻。",
        "dynasty": "宋",
        "collection_info": null
    },
    {
        "title": "过章戴岸二首  其二",
        "author": "杨万里",
        "content": "港汊村村出，江流节节添。\n可怜千嶂好，输与一峰尖。\n过雨日初软，顺风波更恬。\n旋褰篷作屋，更挂簟为帘。",
        "dynasty": "宋",
        "collection_info": null
    },
    {
        "title": "江水",
        "author": "杨万里",
        "content": "水色本正白，积深自成绿。\n江妃将底药，软此千里玉。\n诗人酒未醒，快吸一川渌。\n无物嚥清甘，和露嚼野菊。",
        "dynasty": "宋",
        "collection_info": null
    },
    {
        "title": "晨炊泊杨村",
        "author": "杨万里",
        "content": "沙步未多远，里名还异原。\n对江穿野店，各路入深村。\n秋水乘新汲，春芽煮不浑。\n舟中争上岸，竹裏有清樽。",
        "dynasty": "宋",
        "collection_info": null
    },
    {
        "title": "观水叹二首  其一",
        "author": "杨万里",
        "content": "我方卧舟中，仰读渊明诗。\n忽闻滩声急，起视惟恐迟。\n八月溅飞雪，清览良独奇。\n好风从天来，翛然吹我衣。\n凉生固足乐，气变亦可悲。\n眷然慨此水，念我年少时。\n迄今四十年，往来九东西。\n此日顺流下，何日泝流归。\n出处未可必，一笑姑置之。",
        "dynasty": "宋",
        "collection_info": null
    },
    {
        "title": "观水叹二首  其二",
        "author": "杨万里",
        "content": "乱石厄江水，要使水无路。\n不知石愈密，激得水弥怒。\n回锋打别港，勇往遮不住。\n我舟历诸滩，阅尽水态度。\n一闻一喜观，屡过屡惊顾。\n不是见不多，观览不足故。\n舟人笑我痴，痴黠未易语。",
        "dynasty": "宋",
        "collection_info": null
    },
    {
        "title": "九月一日夜宿盈川市",
        "author": "杨万里",
        "content": "下滩一日抵三程，到得盈川也发更。\n两岸渔樵稍灯火，满江风露更波声。\n病身只合山间老，半世长怀客裏情。\n西畔大星如玉李，伴人不睡向人明。",
        "dynasty": "宋",
        "collection_info": null
    },
    {
        "title": "舟过柴步寺",
        "author": "杨万里",
        "content": "野寺隔疎樾，远舟见深殿。\n独径通绝崖，长萦度微线。\n曩游携童弱，攀岸已震眩。\n前瞻足未到，下窥意先转。\n朝来经云根，尘思起清羡。\n野夫三二辈，走过疾于箭。\n俛仰二十年，今老怀昔健。",
        "dynasty": "宋",
        "collection_info": null
    },
    {
        "title": "舟过青羊望横山塔二首  其一",
        "author": "杨万里",
        "content": "莫问兰溪双隻牌，青羊已见玉崔嵬。\n去年辞了横山塔，不谓今年却再来。",
        "dynasty": "宋",
        "collection_info": null
    },
    {
        "title": "舟过青羊望横山塔二首  其二",
        "author": "杨万里",
        "content": "孤塔分明是故人，一回一见一情亲。\n朝来走上山头望，报道兰溪酒恰新。",
        "dynasty": "宋",
        "collection_info": null
    },
    {
        "title": "过金台望横山塔",
        "author": "杨万里",
        "content": "昨夜愁勤雨，今朝喜懒风。\n金台斜岸北，玉塔正船东。\n滩改呈新碛，山回隠暗峰。\n兰溪水亭子，作意定留侬。",
        "dynasty": "宋",
        "collection_info": null
    },
    {
        "title": "下横山滩头望金华山四首  其一",
        "author": "杨万里",
        "content": "篙师只管信船流，不作前滩水石谋。\n却被惊湍漩三转，倒将船尾作船头。",
        "dynasty": "宋",
        "collection_info": null
    },
    {
        "title": "下横山滩头望金华山四首  其二",
        "author": "杨万里",
        "content": "山思江情不负伊，雨姿晴态总成奇。\n闭门觅句非诗法，只是征行自有诗。",
        "dynasty": "宋",
        "collection_info": null
    },
    {
        "title": "下横山滩头望金华山四首  其三",
        "author": "杨万里",
        "content": "道是兰溪水较宽，兰溪欲到怪生难。\n后船只羡前船快，不觉前船阁在滩。",
        "dynasty": "宋",
        "collection_info": null
    },
    {
        "title": "下横山滩头望金华山四首  其四",
        "author": "杨万里",
        "content": "玉立金华霄汉间，帝封天女锡仙山。\n被他走下严滩去，一水穷追竟不还。",
        "dynasty": "宋",
        "collection_info": null
    },
    {
        "title": "过横山塔下",
        "author": "杨万里",
        "content": "隔岸山迎我，沿江柳拜人。\n日摇秋水面，波闪白龙鳞。\n不遣船迷路，俱从塔问津。\n一生将玉镜，千古照金身。",
        "dynasty": "宋",
        "collection_info": null
    },
    {
        "title": "出横山江口",
        "author": "杨万里",
        "content": "白壁当江岸，青旗定酒家。\n断崖侵屋窄，细路入门斜。\n县近瞻双塔，洲横隔一沙。\n何须后来客，如信此诗嘉。",
        "dynasty": "宋",
        "collection_info": null
    },
    {
        "title": "兰溪双塔",
        "author": "杨万里",
        "content": "高塔无尖低塔尖，一披锦衲一银衫。\n问渠何故终不语，却倩滩声替佛谈。",
        "dynasty": "宋",
        "collection_info": null
    },
    {
        "title": "宿兰溪水驿前三首  其一",
        "author": "杨万里",
        "content": "繫缆兰溪岸，开襟柳驿窗。\n人争趋夜市，月自浴秋江。\n灯火疎还密，帆樯隻更双。\n平生经此县，今夕驻孤幢。",
        "dynasty": "宋",
        "collection_info": null
    },
    {
        "title": "宿兰溪水驿前三首  其二",
        "author": "杨万里",
        "content": "合眼波吹枕，开篷月入船。\n奇哉一江水，写此二更天。\n剩欲酣清赏，翻愁败醉眠。\n今宵怀昨夕，雨卧万峰前。",
        "dynasty": "宋",
        "collection_info": null
    },
    {
        "title": "宿兰溪水驿前三首  其三",
        "author": "杨万里",
        "content": "水色秋逾白，山光夜不青。\n一眉画天月，万粟种江星。\n小酌居然醉，当风不觉醒。\n谁家教儿子，清诵隔疎櫺。",
        "dynasty": "宋",
        "collection_info": null
    },
    {
        "title": "过石塘",
        "author": "杨万里",
        "content": "万石中通一线流，千盘百折过孤舟。\n滩头未下人犹笑，下了滩头始觉愁。",
        "dynasty": "宋",
        "collection_info": null
    },
    {
        "title": "乌祈酒二首  其一",
        "author": "杨万里",
        "content": "入到严州不识田，一江两岸万青山。\n乌祈酒味君休问，费尽江波卖尽钱。",
        "dynasty": "宋",
        "collection_info": null
    },
    {
        "title": "乌祈酒二首  其二",
        "author": "杨万里",
        "content": "毛永乌祈山两崖，家家酒肆向江开。\n也知第一蒲萄色，只问米从何处来。",
        "dynasty": "宋",
        "collection_info": null
    },
    {
        "title": "过白沙竹枝歌六首  其一",
        "author": "杨万里",
        "content": "穹崖绝嶂入云天，乌鹊纔飞半壁间。\n远渚长汀草如积，牛羊须上最高山。",
        "dynasty": "宋",
        "collection_info": null
    },
    {
        "title": "过白沙竹枝歌六首  其二",
        "author": "杨万里",
        "content": "田亩浑无寸尺强，真成水国更山乡。\n夹江黄去堤堤粟，一望青来谷谷桑。",
        "dynasty": "宋",
        "collection_info": null
    },
    {
        "title": "过白沙竹枝歌六首  其三",
        "author": "杨万里",
        "content": "绝怜山崦两三家，不种香秔只种麻。\n耕徧沿堤锄徧岭，都来能得几生涯。",
        "dynasty": "宋",
        "collection_info": null
    },
    {
        "title": "过白沙竹枝歌六首  其四",
        "author": "杨万里",
        "content": "东沿西泝浙江津，去去来来暮復晨。\n上岸牵樯推穉子，隔船招手认乡人。",
        "dynasty": "宋",
        "collection_info": null
    },
    {
        "title": "过白沙竹枝歌六首  其五",
        "author": "杨万里",
        "content": "昨日下滩风打头，羡他上水似轻鸥。\n朝来上水帆都卸，真箇轻鸥也自愁。",
        "dynasty": "宋",
        "collection_info": null
    },
    {
        "title": "过白沙竹枝歌六首  其六",
        "author": "杨万里",
        "content": "绝壁临江千尺余，上头一径过肩舆。\n舟人仰看胆俱破，为问行人知得无。",
        "dynasty": "宋",
        "collection_info": null
    },
    {
        "title": "过乌石大小二浪滩俗呼浪为郎因戏作竹枝歌二首  其一",
        "author": "杨万里",
        "content": "滩声十里响千鼙，跃雪跳霜入眼奇。\n记得年时上滩苦，如今也有下滩时。",
        "dynasty": "宋",
        "collection_info": null
    },
    {
        "title": "过乌石大小二浪滩俗呼浪为郎因戏作竹枝歌二首  其二",
        "author": "杨万里",
        "content": "小郎滩下大郎滩，伯仲分司水府关。\n谁为行媒教作赘，大姑山与小姑山。",
        "dynasty": "宋",
        "collection_info": null
    },
    {
        "title": "过严州章村放歌",
        "author": "杨万里",
        "content": "石崖削得瘦到筋，半点也无尘土痕。\n正如狻猊走得渴，下赴江水一口吞。\n严滩过却乌龙觜，两岸秋山夹秋水。\n舟中小酌亦不遑，眼底生愁失苍翠。\n尖峰已自刺太虚，峰头更立玉浮屠。\n好山千隻復万隻，家裏门前一隻无。",
        "dynasty": "宋",
        "collection_info": null
    },
    {
        "title": "晚过侧溪山下",
        "author": "杨万里",
        "content": "看山妙处几曾知，落照斜明始觉奇。\n皱尽衣裳纹欲裂，争先头角远相追。\n松梢别放六峰出，江底倒将千嶂垂。\n一路诗篇浑漫与，侧溪端的不相亏。",
        "dynasty": "宋",
        "collection_info": null
    },
    {
        "title": "自嘲白鬚三首  其一",
        "author": "杨万里",
        "content": "强惜数茎鬚，惟愁白却渠。\n朝来都白尽，愁惜两何如。",
        "dynasty": "宋",
        "collection_info": null
    },
    {
        "title": "自嘲白鬚三首  其二",
        "author": "杨万里",
        "content": "客传涅鬚法，老子付一笑。\n借令白再玄，能令年再少。",
        "dynasty": "宋",
        "collection_info": null
    },
    {
        "title": "自嘲白鬚三首  其三",
        "author": "杨万里",
        "content": "涅髭只诳客，那可诳妻儿。\n诳得妻儿着，还能诳面皮。",
        "dynasty": "宋",
        "collection_info": null
    },
    {
        "title": "夜宿东渚放歌三首  其一",
        "author": "杨万里",
        "content": "前山欺我船兀兀，结约江妃行小谲。\n乘我船摇忽远逃，见我船定还孤出。\n老夫敢与山争强，受侮不可更禁当。\n醉立船头看到夕，不知山于何许藏。",
        "dynasty": "宋",
        "collection_info": null
    },
    {
        "title": "夜宿东渚放歌三首  其二",
        "author": "杨万里",
        "content": "看山须看山表裏，不然看山还误事。\n平时只爱万峰青，落日惟存数尖紫。\n浙江船上多少人，往来看山谁识真。\n丁宁舟人莫浪语，却恐儿辈不肯去。",
        "dynasty": "宋",
        "collection_info": null
    },
    {
        "title": "夜宿东渚放歌三首  其三",
        "author": "杨万里",
        "content": "天公要饱诗人眼，生愁秋山太枯淡。\n旋裁蜀锦展吴霞，低低抹在秋山半。\n须臾红锦作翠纱，机头织出暮归鸦。\n暮鸦翠纱忽不见，只见澄江浄如练。",
        "dynasty": "宋",
        "collection_info": null
    },
    {
        "title": "舟中夜坐",
        "author": "杨万里",
        "content": "与月隔一簟，去天争半篷。\n若无篷与簟，身在大虚中。",
        "dynasty": "宋",
        "collection_info": null
    },
    {
        "title": "富阳晓望",
        "author": "杨万里",
        "content": "江氛海雾暗前村，四望秋空一白云。\n忽有数峰云上出，好山何故总无根。",
        "dynasty": "宋",
        "collection_info": null
    },
    {
        "title": "杨村园户栽芙蓉为堑一路凡数万枝",
        "author": "杨万里",
        "content": "杨村江上绕江园，十里霜红烂欲燃。\n都种芙蓉作篱落，真将锦绣裹山川。\n晚粧照水密如积，春色入秋寒更鲜。\n客舍瓶中两三朶，可怜向客强婵娟。",
        "dynasty": "宋",
        "collection_info": null
    },
    {
        "title": "赠法才师",
        "author": "杨万里",
        "content": "才公南华别，不见八年许。\n瓣香宗混融，隻眼半唐举。\n聊将笋蕨觜，戏作冠剑语。\n天还在壶中，云却归何处。",
        "dynasty": "宋",
        "collection_info": null
    },
    {
        "title": "为崇辨法澐师作林野二大字",
        "author": "杨万里",
        "content": "天下何人不爱官，弃官出世古今难。\n向来一觉钧天梦，便作林居野处看。",
        "dynasty": "宋",
        "collection_info": null
    },
    {
        "title": "跋徐恭仲省干近诗三首  其一",
        "author": "杨万里",
        "content": "仰枕糟丘俯墨池，左提大剑右毛锥。\n朝兰夕菊都餐却，更斫生柴烂煮诗。",
        "dynasty": "宋",
        "collection_info": null
    },
    {
        "title": "跋徐恭仲省干近诗三首  其二",
        "author": "杨万里",
        "content": "君家诗伯老师川，解道芦花落钓船。\n莫笑东湖秋水冷，近来新吐一枝莲。",
        "dynasty": "宋",
        "collection_info": null
    },
    {
        "title": "跋徐恭仲省干近诗三首  其三",
        "author": "杨万里",
        "content": "传派传宗我替羞，作家各自一风流。\n黄陈篱下休安脚，陶谢行前更出头。",
        "dynasty": "宋",
        "collection_info": null
    },
    {
        "title": "送颜几圣龙学尚书出守泉州二首  其一",
        "author": "杨万里",
        "content": "听履星辰北斗寒，三能只隔寸云间。\n周家冢宰均四海，汉制尚书本百官。\n鹓鹭班齐瞻进步，凤凰池近却飞还。\n河图冠出西清上，莫作寻常五马看。",
        "dynasty": "宋",
        "collection_info": null
    },
    {
        "title": "送颜几圣龙学尚书出守泉州二首  其二",
        "author": "杨万里",
        "content": "我昔绫衾下直时，公为璧水大宗师。\n清风明月行乐耳，布袜青鞋随所之。\n颠倒壶觞留落日，翻腾山水入新诗。\n我来公去如相避，送眼行尘不得追。",
        "dynasty": "宋",
        "collection_info": null
    },
    {
        "title": "寓仙林寺待班戏题",
        "author": "杨万里",
        "content": "听尽钟鱼半月声，浪传移住竟何曾。\n莫教少欠丛林债，更作今宵旦过僧。",
        "dynasty": "宋",
        "collection_info": null
    },
    {
        "title": "送残秋",
        "author": "杨万里",
        "content": "梦游帝里送残秋，重九真为帝里游。\n十月初头方赐对，痴儿枉却一生愁。",
        "dynasty": "宋",
        "collection_info": null
    },
    {
        "title": "自跋江西道院集戏答客问  其一",
        "author": "杨万里",
        "content": "问我来朝南内南，便从花底趁朝参。\n新诗犹作江西集，为带筠州刺史衔。",
        "dynasty": "宋",
        "collection_info": null
    },
    {
        "title": "自跋江西道院集戏答客问  其二",
        "author": "杨万里",
        "content": "客从南渡向侬来，我马西征拜此台。\n若问箇中何所有，一腔热血和诗裁。",
        "dynasty": "宋",
        "collection_info": null
    },
    {
        "title": "和陆务观见贺归馆之韵",
        "author": "杨万里",
        "content": "君诗如精金，入手知价重。\n铸作鼎及鼒，所向一一中。\n我如驽并骥，夷涂不应共。\n难追紫蛇电，徒掣青丝鞚。\n折胶偶投漆，异榻岂同梦。\n不知清庙茅，可望明堂栋。\n平生怜坡老，高眼薄萧统。\n渠若有猗那，心肯师晋宋。\n破琴聊再行，新笛正三弄。\n因君发狂言，湖山春已动。",
        "dynasty": "宋",
        "collection_info": null
    },
    {
        "title": "衔命郊劳使客船过崇德县三首  其一",
        "author": "杨万里",
        "content": "北关落日送船行，欲到嘉兴天已明。\n睡起一河冰片满，槌琼摐玉梦中声。",
        "dynasty": "宋",
        "collection_info": null
    },
    {
        "title": "衔命郊劳使客船过崇德县三首  其二",
        "author": "杨万里",
        "content": "水面光浮赤玉盘，也应知我牵夫寒。\n满河圭璧无人要，吹入诗翁冻笔端。",
        "dynasty": "宋",
        "collection_info": null
    },
    {
        "title": "衔命郊劳使客船过崇德县三首  其三",
        "author": "杨万里",
        "content": "岸树低欹一雪余，枝头半叶已全无。\n油窗过尽千梢影，浓处还浓枯处枯。",
        "dynasty": "宋",
        "collection_info": null
    },
    {
        "title": "读笠泽丛书三首  其一",
        "author": "杨万里",
        "content": "笠泽诗名千载香，一回一读断人肠。\n晚唐异味同谁赏，近日诗人轻晚唐。",
        "dynasty": "宋",
        "collection_info": null
    },
    {
        "title": "读笠泽丛书三首  其二",
        "author": "杨万里",
        "content": "松江县尹送图经，中有唐诗喜不胜。\n看到灯青仍火冷，双眸如割脚如冰。",
        "dynasty": "宋",
        "collection_info": null
    },
    {
        "title": "读笠泽丛书三首  其三",
        "author": "杨万里",
        "content": "拈着唐诗废晚餐，傍人笑我病诗癫。\n世间尤物言西子，西子何曾直一钱。",
        "dynasty": "宋",
        "collection_info": null
    },
    {
        "title": "船过苏州二首  其一",
        "author": "杨万里",
        "content": "垂近姑苏特转湾，盘门只隔柳行间。\n望来望去何时到，且倚船窗看远山。",
        "dynasty": "宋",
        "collection_info": null
    },
    {
        "title": "船过苏州二首  其二",
        "author": "杨万里",
        "content": "暮风似箭復如刀，落照那能暖客袍。\n天远地平城更阔，千寻玉塔尺来高。",
        "dynasty": "宋",
        "collection_info": null
    },
    {
        "title": "五更过无锡县寄怀范参政尤侍郎",
        "author": "杨万里",
        "content": "苏州欲见石湖老，到得苏州发更了。\n锡山欲见尤梁溪，过却锡山元不知。\n起来灵岩在何许，回首惠山亦无处。\n人生万事不可期，怏然却向常州去。",
        "dynasty": "宋",
        "collection_info": null
    },
    {
        "title": "午过横林回望惠山二首  其一",
        "author": "杨万里",
        "content": "道是冰销快水程，不知青女解藏冰。\n芦花多处竹阴底，砌作瑶堤不计层。",
        "dynasty": "宋",
        "collection_info": null
    },
    {
        "title": "午过横林回望惠山二首  其二",
        "author": "杨万里",
        "content": "雪余官路已生尘，犹喜长河水稍深。\n恨杀惠山寻不见，忽然追我到横林。",
        "dynasty": "宋",
        "collection_info": null
    },
    {
        "title": "晚过常州",
        "author": "杨万里",
        "content": "常州曾作两年住，一别重来十年许。\n岸头杨柳记得无，总是行春繫船处。\n自笑恍如丁令威，老怀成喜亦成悲。\n人民城郭依然是，只有向来鬚鬓非。",
        "dynasty": "宋",
        "collection_info": null
    },
    {
        "title": "望多稼亭",
        "author": "杨万里",
        "content": "遥望城头多稼亭，亭边霜桧老更青。\n当年老守携穉子，芒鞋葵扇绕城行。\n腊前移梅春插柳，蹋雪衝泥不停手。\n柳未成阴梅穉花，着帽又迎新太守。\n后来新守復迎新，到今新旧知几人。\n向来手植今在否，寄与此诗聊问春。",
        "dynasty": "宋",
        "collection_info": null
    },
    {
        "title": "晚日二首  其一",
        "author": "杨万里",
        "content": "日影穿波跳碎银，波光弄日走寒星。\n一时飞入船窗裏，万草千花变未停。",
        "dynasty": "宋",
        "collection_info": null
    },
    {
        "title": "晚日二首  其二",
        "author": "杨万里",
        "content": "贪看波日弄船窗，奇观人间不作双。\n忽被竹阴偷捲去，只余一面拨醅釭。",
        "dynasty": "宋",
        "collection_info": null
    },
    {
        "title": "舟中追和张功父贺赴召之句",
        "author": "杨万里",
        "content": "两岁千愁寡一欣，故人多问谢张君。\n又瞻东阙阙前月，只负南溪溪上云。\n宾日扶桑遭圣旦，客星钓濑愧天文。\n人生离合风前叶，聚首亡何復离羣。",
        "dynasty": "宋",
        "collection_info": null
    },
    {
        "title": "又追和功父病起寄谢之韵",
        "author": "杨万里",
        "content": "霜何曾傍绣帘寒，酒不能令客脸丹。\n勤向竹炉温手脚，懒寻铜镜正衣冠。\n无人孤坐月将落，拥鼻清吟夜向阑。\n忽忆约斋诗债在，自吹灯火起来看。",
        "dynasty": "宋",
        "collection_info": null
    },
    {
        "title": "晓过丹阳县五首  其一",
        "author": "杨万里",
        "content": "朝来稍敢出船门，霜熟依然冷逼人。\n刮地风来何处避，可怜岸篠猛回身。",
        "dynasty": "宋",
        "collection_info": null
    },
    {
        "title": "晓过丹阳县五首  其二",
        "author": "杨万里",
        "content": "风从船裏出船前，涨起帘帏紫拂天。\n点检风来无处觅，破窗一隙小于钱。",
        "dynasty": "宋",
        "collection_info": null
    },
    {
        "title": "晓过丹阳县五首  其三",
        "author": "杨万里",
        "content": "朱檐碧瓦照青澜，洁馆佳亭使往还。\n船上高桥三十尺，市人倚折石栏干。",
        "dynasty": "宋",
        "collection_info": null
    },
    {
        "title": "晓过丹阳县五首  其四",
        "author": "杨万里",
        "content": "鸡犬渔翁共一船，生涯都在篛篷间。\n小儿不耐初长日，自织筠篮胜打闲。",
        "dynasty": "宋",
        "collection_info": null
    },
    {
        "title": "晓过丹阳县五首  其五",
        "author": "杨万里",
        "content": "水从常润路都迷，曲曲长河曲曲堤。\n不是两窗供日脚，更无南北与东西。",
        "dynasty": "宋",
        "collection_info": null
    },
    {
        "title": "练湖放闸二首  其一",
        "author": "杨万里",
        "content": "满耳雷声动地来，窥窗银浪打船开。\n练湖纔放一寸水，跳作冰河万雪堆。",
        "dynasty": "宋",
        "collection_info": null
    },
    {
        "title": "练湖放闸二首  其二",
        "author": "杨万里",
        "content": "水簟南舒去转虚，天檐北卸望来无。\n相传一万四千顷，老眼初惊见练湖。",
        "dynasty": "宋",
        "collection_info": null
    },
    {
        "title": "过张王庙",
        "author": "杨万里",
        "content": "地迥人烟寂，山盘水势回。\n怪松欹岸出，古庙背河开。\n晚色催征棹，斜阳恋去桅。\n丹徒谁道远，一眺正悠哉。",
        "dynasty": "宋",
        "collection_info": null
    },
    {
        "title": "舟中晚望二首  其一",
        "author": "杨万里",
        "content": "河岸前头松树林，树林尽处见行人。\n行人又被山遮断，风飐酒家青布巾。",
        "dynasty": "宋",
        "collection_info": null
    },
    {
        "title": "舟中晚望二首  其二",
        "author": "杨万里",
        "content": "晚浪翻风玉作鳞，夕阳捲玉药成金。\n忽然濯出西川锦，制就霞衣不用针。",
        "dynasty": "宋",
        "collection_info": null
    },
    {
        "title": "晚风二首  其一",
        "author": "杨万里",
        "content": "晚日暄温稍霁威，晚风豪横大相欺。\n做寒做冷何须怒，来早一霜谁不知。",
        "dynasty": "宋",
        "collection_info": null
    },
    {
        "title": "晚风二首  其二",
        "author": "杨万里",
        "content": "晚风不许鑑清漪，却许重帘到地垂。\n平野无山遮落日，西窗红到月来时。",
        "dynasty": "宋",
        "collection_info": null
    },
    {
        "title": "未到丹徒二十里间见石翁石婆",
        "author": "杨万里",
        "content": "诏许诗人江海游，丹徒初到晋徐州。\n炉边旸谷日长昼，盏底醉乡天不秋。\n六代兴亡何处问，一生奔走几时休。\n石翁石媪霜前笑，管得南朝陵墓愁。",
        "dynasty": "宋",
        "collection_info": null
    },
    {
        "title": "暮经新丰市望远山",
        "author": "杨万里",
        "content": "小市寒仍静，斜阳澹欲晡。\n偶看平野去，不是远山无。\n处处遮船住，家家有酒酤。\n朱楼临碧水，曾驻玉銮舆。",
        "dynasty": "宋",
        "collection_info": null
    },
    {
        "title": "小泊新丰市",
        "author": "杨万里",
        "content": "也知小倦泊楼船，何苦争先柳岸边。\n须把碧篙摇绿浄，舟人不惜水中天。",
        "dynasty": "宋",
        "collection_info": null
    },
    {
        "title": "晓泊丹阳馆",
        "author": "杨万里",
        "content": "夕冻朝还积，寒曦暖未多。\n霜轻犹着草，冰重亦浮河。\n山尽酣余势，潮归殿去波。\n六朝遗迹在，故老尚传么。",
        "dynasty": "宋",
        "collection_info": null
    },
    {
        "title": "题连沧观呈太守张几仲",
        "author": "杨万里",
        "content": "开窗纳尽大江秋，天半飞楼不是楼。\n独立南徐鳌绝顶，下临北固虎回头。\n蒜山旧址空黄鹤，瓜步新城照白鸥。\n好事主人酌诗客，风烟一眼到扬州。",
        "dynasty": "宋",
        "collection_info": null
    },
    {
        "title": "丹阳舍舟登车渡江",
        "author": "杨万里",
        "content": "小泊楼船铁瓮城，匆匆又作绝江行。\n看他蜡烛几回剪，听尽鸡声不肯明。\n水底霜寒还十倍，夜来月上恰三更。\n篙师好语君知否，江面侵晨镜样平。",
        "dynasty": "宋",
        "collection_info": null
    },
    {
        "title": "过杨子江二首  其一",
        "author": "杨万里",
        "content": "祇有清霜冻太空，更无半点荻花风。\n天开云雾东南碧，日射波涛上下红。\n千载英雄鸿去外，六朝形胜雪晴中。\n携瓶自汲江心水，要试煎茶第一功。",
        "dynasty": "宋",
        "collection_info": null
    },
    {
        "title": "过杨子江二首  其二",
        "author": "杨万里",
        "content": "天将天堑护吴天，不数殽函百二关。\n万里银河泻琼海，一双玉塔表金山。\n旌旗隔岸淮南近，鼓角吹霜塞北闲。\n多谢江神风色好，沧波千顷片时间。",
        "dynasty": "宋",
        "collection_info": null
    },
    {
        "title": "过瓜洲镇",
        "author": "杨万里",
        "content": "夜愁风浪不成眠，晓渡清平却晏然。\n数棒金钲到江步，一樯霜日上淮船。\n佛狸马死无遗骨，阿亮台倾只野田。\n南北休兵三十载，桑畴麦壠正连天。",
        "dynasty": "宋",
        "collection_info": null
    },
    {
        "title": "皂角林",
        "author": "杨万里",
        "content": "水漾霜风冷客襟，苔封战骨动人心。\n河边独树知何木，今古相传皂角林。",
        "dynasty": "宋",
        "collection_info": null
    },
    {
        "title": "舟过杨子桥远望",
        "author": "杨万里",
        "content": "此日淮堧号北边，旧时南服纪淮堧。\n平芜尽处浑无壁，远树梢头便是天。\n今古战场谁胜负，华夷险要岂山川。\n六朝未可轻嘲谤，王谢诸贤不偶然。",
        "dynasty": "宋",
        "collection_info": null
    },
    {
        "title": "晚泊杨州",
        "author": "杨万里",
        "content": "杨子桥西转綵航，粉城如练是维杨。\n百年旧观兵戈后，近岁新开草木荒。\n杰阁高台云上出，野梅官柳雪中香。\n史君领客週遭看，走马归船欲夕阳。",
        "dynasty": "宋",
        "collection_info": null
    },
    {
        "title": "过高邮",
        "author": "杨万里",
        "content": "解缆维杨欲夕阳，过舟覆盎已晨光。\n夹河渔屋都编荻，背日船篷尚满霜。\n城外城中四通水，堤南堤北万垂杨。\n一州斗大君休笑，国士秦郎此故乡。",
        "dynasty": "宋",
        "collection_info": null
    },
    {
        "title": "过甓社诸湖进退格东西长七十里南北阔五十里",
        "author": "杨万里",
        "content": "为爱淮中掌似平，忽逢巨浸却心惊。\n怪来万顷不生浪，冻合五湖都是冰。\n碧玉湖宽容我到，白银地滑没人行。\n兹游只道清无价，清杀诗翁老不胜。",
        "dynasty": "宋",
        "collection_info": null
    },
    {
        "title": "湖天暮景五首  其一",
        "author": "杨万里",
        "content": "湖面黏天不见堤，湖心茭葑水周围。\n暮鸿成阵鸦成队，已落还飞久未栖。",
        "dynasty": "宋",
        "collection_info": null
    },
    {
        "title": "湖天暮景五首  其二",
        "author": "杨万里",
        "content": "坐看西日落湖滨，不是山衔不是云。\n寸寸低来忽全没，分明入水只无痕。",
        "dynasty": "宋",
        "collection_info": null
    },
    {
        "title": "湖天暮景五首  其三",
        "author": "杨万里",
        "content": "抵暮渔郎初上船，一竿摇入水精天。\n忍寒不睡妨底事，来早卖鱼充酒钱。",
        "dynasty": "宋",
        "collection_info": null
    },
    {
        "title": "湖天暮景五首  其四",
        "author": "杨万里",
        "content": "琱碎肝脾只坐诗，鬚髯成雪鬓成丝。\n暮云薄倖斜阳劣，合造清愁付阿谁。",
        "dynasty": "宋",
        "collection_info": null
    },
    {
        "title": "湖天暮景五首  其五",
        "author": "杨万里",
        "content": "断肠浪说贺方回，未抵秦郎翦水才。\n欲向湖边问遗唱，鸳鸯鹦鹉两相推。",
        "dynasty": "宋",
        "collection_info": null
    },
    {
        "title": "晓霜过宝应县三首  其一",
        "author": "杨万里",
        "content": "江南霜重莫嫌渠，草上还多树上无。\n淮甸晓来霜似雪，琼田千里玉平铺。",
        "dynasty": "宋",
        "collection_info": null
    },
    {
        "title": "晓霜过宝应县三首  其二",
        "author": "杨万里",
        "content": "看来不信是霜华，白日青天散晓霞。\n只怪野田生玉树，更于腊月发琼花。",
        "dynasty": "宋",
        "collection_info": null
    },
    {
        "title": "晓霜过宝应县三首  其三",
        "author": "杨万里",
        "content": "落木枯林一夜苏，枝枝节节糁琼酥。\n看来忘却腊前景，一色李花三月初。",
        "dynasty": "宋",
        "collection_info": null
    },
    {
        "title": "登楚州城",
        "author": "杨万里",
        "content": "望中白处日争明，箇是淮河冻作冰。\n此去中原三里许，一条玉带界天横。",
        "dynasty": "宋",
        "collection_info": null
    },
    {
        "title": "初食淮白",
        "author": "杨万里",
        "content": "淮白须将淮水煮，江南水煮正相违。\n霜吹柳叶落都尽，鱼吃雪花方解肥。\n醉卧糟丘名不恶，下来盐豉味全非。\n饔人且莫供羊酪，更买银刀二尺围。",
        "dynasty": "宋",
        "collection_info": null
    },
    {
        "title": "清晓洪泽放闸四绝句  其一",
        "author": "杨万里",
        "content": "起来霜重满淮船，更觉今朝分外寒。\n放闸老兵殊耐冷，一丝不挂下冰滩。",
        "dynasty": "宋",
        "collection_info": null
    },
    {
        "title": "清晓洪泽放闸四绝句  其二",
        "author": "杨万里",
        "content": "满闸浮河是断冰，等人放闸要前行。\n劣能开得两三板，争作摧琼裂玉声。",
        "dynasty": "宋",
        "collection_info": null
    },
    {
        "title": "清晓洪泽放闸四绝句  其三",
        "author": "杨万里",
        "content": "遮藏水面被残冰，流尽残冰水正明。\n幸自奔流总驩喜，落洪须做不平声。",
        "dynasty": "宋",
        "collection_info": null
    },
    {
        "title": "清晓洪泽放闸四绝句  其四",
        "author": "杨万里",
        "content": "沿河过闸梦中闻，奇观何曾似此晨。\n雪溅雷奔乍明眼，天跳地趠也惊人。",
        "dynasty": "宋",
        "collection_info": null
    },
    {
        "title": "初入淮河四绝句  其一",
        "author": "杨万里",
        "content": "船离洪泽岸头沙，入到淮河意不佳。\n何必桑干方是远，中流以北即天涯。",
        "dynasty": "宋",
        "collection_info": null
    },
    {
        "title": "初入淮河四绝句  其二",
        "author": "杨万里",
        "content": "刘岳张韩宣国威，赵张二相筑皇基。\n长淮咫尺分南北，泪湿秋风欲怨谁。",
        "dynasty": "宋",
        "collection_info": null
    },
    {
        "title": "初入淮河四绝句  其三",
        "author": "杨万里",
        "content": "两岸舟船各背驰，波痕交涉亦难为。\n只余鸥鹭无拘管，北去南来自在飞。",
        "dynasty": "宋",
        "collection_info": null
    },
    {
        "title": "初入淮河四绝句  其四",
        "author": "杨万里",
        "content": "中原父老莫空谈，逢着王人诉不堪。\n却是归鸿不能语，一年一度到江南。",
        "dynasty": "宋",
        "collection_info": null
    },
    {
        "title": "题盱眙军东南第一山  其一",
        "author": "杨万里",
        "content": "第一山头第一亭，闻名未到负平生。\n不因王事略小出，那得高人同此行。\n万里中原青未了，半篙淮水碧无情。\n登临不觉风烟暮，肠断渔灯隔岸明。",
        "dynasty": "宋",
        "collection_info": null
    },
    {
        "title": "题盱眙军东南第一山  其二",
        "author": "杨万里",
        "content": "建隆家业大于天，庆历春风一万年。\n廊庙谋谟出童蔡，笑谈京洛博幽燕。\n白沟旧在鸿沟外，易水今移淮水前。\n川后年来世情了，一波分护两涯船。",
        "dynasty": "宋",
        "collection_info": null
    },
    {
        "title": "题盱眙军玻瓈泉",
        "author": "杨万里",
        "content": "清如淮水未为佳，泉迸淮山好煮茶。\n镕出玻瓈开海眼，更和月露瀹春芽。\n仰看绝壁一千丈，削下青琼无点瑕。\n从事不浇愁肺渴，临泓带雪吸冰花。",
        "dynasty": "宋",
        "collection_info": null
    },
    {
        "title": "盱眙军东山飞步亭和太守霍和卿韵",
        "author": "杨万里",
        "content": "杏花岩左斸东岩，驱使淮山指顾间。\n招信上流总奔赴，僧伽孤塔政弯环。\n今来古往空陈迹，远草斜阳祇惨颜。\n走马看山真懡㦬，忙中拾得片时閒。",
        "dynasty": "宋",
        "collection_info": null
    },
    {
        "title": "初食太原生蒲萄时十二月二日",
        "author": "杨万里",
        "content": "淮南蒲萄八月酸，只可生吃不可干。\n淮北蒲萄十月熟，纵可作羓也无肉。\n老夫腊裏来都梁，饤坐那得马乳香。\n分明犹带龙鬚在，径寸玄珠肥十倍。\n太原青霜熬绛饧，甘露冻作紫水精。\n隆冬压架无人摘，雪打冰封不曾拆。\n风吹日炙不曾腊，玉盘一朶直万钱。\n与渠倾盖真忘年，君不见道逢曲车口流涎。",
        "dynasty": "宋",
        "collection_info": null
    },
    {
        "title": "檃括东坡瓶笙诗序",
        "author": "杨万里",
        "content": "饯饮东坡月三更，中觞忽闻笙箫声。\n杳杳若在云霄间，抑扬往返中八音。\n徐而察之出双瓶，水火相得自啸吟。\n食顷乃已不可寻，坐客惊叹得未曾。\n八月四七岁庚辰。",
        "dynasty": "宋",
        "collection_info": null
    },
    {
        "title": "与长孺共读东坡诗前用唐律后用进退格  其一",
        "author": "杨万里",
        "content": "急性平生不少徐，读书不喜喜观书。\n十行俱下未心醒，两目顿昏还月余。\n偶与儿曹翻故纸，共看诗句煮春蔬。\n问来却是东坡集，久别相逢味胜初。",
        "dynasty": "宋",
        "collection_info": null
    },
    {
        "title": "与长孺共读东坡诗前用唐律后用进退格  其二",
        "author": "杨万里",
        "content": "枉看平生多少书，分明便是蠹书鱼。\n万籤过眼还休去，一字经心恰似无。\n急读何如徐读妙，共看更胜独看渠。\n曲生冷笑仍相劝，惜取残零觅句鬚。",
        "dynasty": "宋",
        "collection_info": null
    },
    {
        "title": "嘲淮风进退格",
        "author": "杨万里",
        "content": "絮帽貂裘莫出船，北窗最紧且深关。\n颠风无頼知何故，做雪不成空自寒。\n不去扫清天北雾，只来捲起浪头山。\n便能吹倒僧伽塔，未直先生一笑看。",
        "dynasty": "宋",
        "collection_info": null
    },
    {
        "title": "嘲淮浪",
        "author": "杨万里",
        "content": "碧瑠璃地展青罗，横作一波仍万波。\n突起银山倚空立，碎成雪阵掠人过。\n争先打岸终谁胜，淘尽浮沙奈汝何。\n借与楼船泄余怒，摇来兀去尽从佗。",
        "dynasty": "宋",
        "collection_info": null
    },
    {
        "title": "舟中不寐",
        "author": "杨万里",
        "content": "醉去昏然卧绿窗，醒来一枕好凄凉。\n意中为许无佳况，梦裏分明到故乡。\n淮水打船千浪雪，燕鸿叫月满天霜。\n山城更点元无准，偏到鸡鸣分外长。",
        "dynasty": "宋",
        "collection_info": null
    },
    {
        "title": "檃括东坡观棋诗引并四言诗二首  其一",
        "author": "杨万里",
        "content": "老坡独往到庐山，白鹤观中俱昼眠。\n只有棋声人不见，寂然流水古松间。",
        "dynasty": "宋",
        "collection_info": null
    },
    {
        "title": "檃括东坡观棋诗引并四言诗二首  其二",
        "author": "杨万里",
        "content": "五老峰前松荫庭，风光清美日华明。\n独游略不逢一士，时有纹枰落子声。",
        "dynasty": "宋",
        "collection_info": null
    },
    {
        "title": "雨作抵暮復晴五首  其一",
        "author": "杨万里",
        "content": "栖鹊无阴庇湿衣，行人仄伞避斜丝。\n船兵归后轿兵去，独立淮河暮雨时。",
        "dynasty": "宋",
        "collection_info": null
    },
    {
        "title": "雨作抵暮復晴五首  其二",
        "author": "杨万里",
        "content": "细雨如尘復似烟，两淮渡口各收船。\n南商北贾俱星散，古庙无人烧纸钱。",
        "dynasty": "宋",
        "collection_info": null
    },
    {
        "title": "雨作抵暮復晴五首  其三",
        "author": "杨万里",
        "content": "雨痕拂水有如无，雨点飞空密復疎。\n白鹭窥鱼浑欲下，被风吹起不由渠。",
        "dynasty": "宋",
        "collection_info": null
    },
    {
        "title": "雨作抵暮復晴五首  其四",
        "author": "杨万里",
        "content": "清平如席是淮流，风起雷奔怒不休。\n一浪飞来惊落胆，早知祇要打船头。",
        "dynasty": "宋",
        "collection_info": null
    },
    {
        "title": "雨作抵暮復晴五首  其五",
        "author": "杨万里",
        "content": "风伯颠狂太劣生，雨师懒困洒来轻。\n若言不被云君误，谁放斜阳作晚晴。",
        "dynasty": "宋",
        "collection_info": null
    },
    {
        "title": "盱眙军无梅郡圃止有蜡梅两株二首  其一",
        "author": "杨万里",
        "content": "只道横枝春未回，又疑不肯犯寒开。\n逢人问讯花消息，不识江梅只蜡梅。",
        "dynasty": "宋",
        "collection_info": null
    },
    {
        "title": "盱眙军无梅郡圃止有蜡梅两株二首  其二",
        "author": "杨万里",
        "content": "腊裏花开已是迟，西湖十月见琼肌。\n岭头犹说南枝暖，却向淮南觅北枝。",
        "dynasty": "宋",
        "collection_info": null
    },
    {
        "title": "前苦寒歌",
        "author": "杨万里",
        "content": "四大海潮打清淮，三万里风平地来。\n龟山横身拦不住，潮波怒飞风倒回。\n欲晴不晴雪不雪，併作苦寒冻人绝。\n古寺大钟十字裂，东山石崖一峰蹶。\n劝君莫出君须出，冰脱君髯折君骨。",
        "dynasty": "宋",
        "collection_info": null
    },
    {
        "title": "淮河舟中晓起看雪二首  其一",
        "author": "杨万里",
        "content": "三日颠风刮地来，不成一雪肯空回。\n何曾半点漏春信，只怪千花连夜开。\n顷刻装严银世界，中间徧满玉楼台。\n琼船撑入玻瓈国，琪树瑶林不用栽。",
        "dynasty": "宋",
        "collection_info": null
    },
    {
        "title": "淮河舟中晓起看雪二首  其二",
        "author": "杨万里",
        "content": "梅花脑子撒成云，明月珠胎屑作尘。\n爱水舞来飞就影，怯风斜去却回身。\n真成一腊逢三白，併把三冬博一春。\n开放船窗尽渠入，天差滕六访诗人。",
        "dynasty": "宋",
        "collection_info": null
    },
    {
        "title": "舟中雪作和沈虞卿寄雪诗韵",
        "author": "杨万里",
        "content": "霜风吹船着淮阴，淮山高高淮水深。\n津亭饮散浪如屋，篷窗晓起雪满林。\n两袖拂空捎舞片，数点落几撩孤吟。\n卷舒东阳琢冰句，不羡销金歌浅斟。",
        "dynasty": "宋",
        "collection_info": null
    },
    {
        "title": "暖热两生行",
        "author": "杨万里",
        "content": "秃颖冻得鬚作冰，老泓饮汤成水精。\n先生定交两书生，两生号寒语不能。\n先生自作饥虫鸣，夜檄祝融战玄冥。\n更遣红玉十麒麟，相与部领有脚春，暖热两生出精神。\n两生炙手泪纵横，彊和先生仄仄平。",
        "dynasty": "宋",
        "collection_info": null
    },
    {
        "title": "淮河再雪二首  其一",
        "author": "杨万里",
        "content": "风打波头波打船，併来枕底搅清眠。\n先生夜起篷窗看，月满长淮雪满天。",
        "dynasty": "宋",
        "collection_info": null
    },
    {
        "title": "淮河再雪二首  其二",
        "author": "杨万里",
        "content": "昨晡日脚荡波红，今早天花舞镜中。\n雪了又晴晴又雪，海神浑不惜神通。",
        "dynasty": "宋",
        "collection_info": null
    },
    {
        "title": "淮河中流肃使客",
        "author": "杨万里",
        "content": "淮水中流各一波，南船小住北船过。\n生憎两岸旌旗脚，引得霜风分外多。",
        "dynasty": "宋",
        "collection_info": null
    },
    {
        "title": "归舟大雪中入运河过万家湖",
        "author": "杨万里",
        "content": "雪漫水面淡模糊，酿出羔儿酒一壶。\n已被羶腴翳醽醁，更添牛乳点春酥。\n销金帐下有此否，药玉船中不用酤。\n忽见琼缸清彻底，蒲萄一色万家湖。",
        "dynasty": "宋",
        "collection_info": null
    },
    {
        "title": "过淮阴县题韩信庙前用唐律后用进退格  其一",
        "author": "杨万里",
        "content": "来时月黑过淮阴，归路天花舞故城。\n一剑光寒千古泪，三家市出万人英。\n少年跨下安无忤，老父圯边愕不平。\n人物若非观岁暮，淮阴何必减宣成。",
        "dynasty": "宋",
        "collection_info": null
    },
    {
        "title": "过淮阴县题韩信庙前用唐律后用进退格  其二",
        "author": "杨万里",
        "content": "鸿沟祗道万夫雄，云梦何销武士功。\n九死不分天下鼎，一生还负室前钟。\n古来犬毙愁无盖，此后禽空悔作弓。\n兵火荒余非旧庙，三间破屋两株松。",
        "dynasty": "宋",
        "collection_info": null
    },
    {
        "title": "后苦寒歌",
        "author": "杨万里",
        "content": "白鸥立雪胫透冷，鸬鷀避风飞不正。\n一双野鸭欺晚寒，出没冰河底心性。\n绝怜红船黄帽郎，绿蓑青篛牵牙樯。\n生愁堕指脱两耳，芦花亦无何许藏。\n遣骑前头买干荻，速烘燄火与一炙。\n三足老鸦寒不出，看云诉天天不泣。",
        "dynasty": "宋",
        "collection_info": null
    },
    {
        "title": "晚寒炽炭",
        "author": "杨万里",
        "content": "老子平生不附炎，雪间炉炭晚间添。\n红光乱拆银花碎，翠燄双抽柳叶尖。\n爱惜麒麟牢禁手，驱除盐絮密垂帘。\n急分一炬牵船底，岸上霜风正似鎌。",
        "dynasty": "宋",
        "collection_info": null
    },
    {
        "title": "雪小霁顺风过谢阳湖",
        "author": "杨万里",
        "content": "都梁三日雪没屋，小船行水如行陆。\n山阳一朝帆遇风，大船行水如行空。\n昨来牵夫冻得泣，买芦燎衣芦自湿。\n朝来牵夫皆上船，收缆脱巾篷底眠。\n楼船忽然生两翼，横飞直过阳侯国。\n千村一抹片子时，四岸人家眼中失。\n似闻咫尺是杨州，更数宝应兼高邮。\n青天万里当径度，不堪回首都梁路。",
        "dynasty": "宋",
        "collection_info": null
    },
    {
        "title": "夜过高邮",
        "author": "杨万里",
        "content": "水鸟舟人两不栖，波声风响总堪悲。\n觉来枕上三更后，梦到江南一霎时。\n邵伯问来还渐近，高邮过了不曾知。\n满天星月银河湿，明早新晴也大奇。",
        "dynasty": "宋",
        "collection_info": null
    },
    {
        "title": "雪晓舟中生火二首  其一",
        "author": "杨万里",
        "content": "乌银见火生绿雾，便当水沉一浓炷。\n却因断续更氤氲，散作霏微暖袍袴。\n须臾雾霁吐红光，炯如云表昇扶桑。\n阳春和日曛满室，苍颜渥丹疑醉乡。\n忽然火冷雾亦灭，只见红炉堆白雪。\n窗外雪深三尺强，窗裏雪深一寸香。",
        "dynasty": "宋",
        "collection_info": null
    },
    {
        "title": "雪晓舟中生火二首  其二",
        "author": "杨万里",
        "content": "乌银玉质金石声，见火忽学爆竹鸣。\n腷腷膊膊久不停，白日坐上飞繁星。\n不知何怒泄不平，不知何喜唧唧吟。\n待渠自静勿与争，切莫借箸怒復生。\n到渠缄口两耳热，铜瓶在旁却饶舌。",
        "dynasty": "宋",
        "collection_info": null
    },
    {
        "title": "雪晴",
        "author": "杨万里",
        "content": "天公有诏放朝晴，排遣云师懒未行。\n头上忽张青玉伞，海东涌出紫金钲。\n雪山冰谷居然暖，银屋瑶台分外明。\n二十四船人笑语，寒声一变作春声。",
        "dynasty": "宋",
        "collection_info": null
    },
    {
        "title": "晚晴",
        "author": "杨万里",
        "content": "日光射雪雪透红，雪光射日日吐虹。\n何人铸银作大地，万象都入银光中。\n诗翁两眼老病裏，爱看晚晴聊仰视。\n眼睛空花忽乱起，紫晕一轮三万里。",
        "dynasty": "宋",
        "collection_info": null
    },
    {
        "title": "甘露子一名地蚕",
        "author": "杨万里",
        "content": "甘露子，甘露子，唤作地蚕亦良似。\n不食柘叶不食桑，何须走入地底藏。\n不能作茧不上簇，如何也蒙赐汤沐。\n呼我果，谓之果，呼我蔌，谓之蔌。\n唐林晁错莫逢它，高阳酒徒咀尔不摇牙。",
        "dynasty": "宋",
        "collection_info": null
    },
    {
        "title": "夜过杨州二首  其一",
        "author": "杨万里",
        "content": "祗今何许问迷楼，更有垂杨记御沟。\n除却琼花与红药，杨州不是古杨州。",
        "dynasty": "宋",
        "collection_info": null
    },
    {
        "title": "夜过杨州二首  其二",
        "author": "杨万里",
        "content": "新晴残冻未全销，月恋冰河雪恋桥。\n两岸红灯成白昼，杨州腊月看元宵。",
        "dynasty": "宋",
        "collection_info": null
    },
    {
        "title": "雪霁晓登金山",
        "author": "杨万里",
        "content": "焦山东，金山西，金山排霄南斗齐。\n天将三江五湖水，併作一江字杨子。\n来从九天上，泻入九地底。\n遇岳岳立摧，逢石石立碎。\n干坤气力聚此江，一波打来谁敢当。\n金山一何强，上流独立江中央。\n一尘不随海风舞，一砾不随海潮去。\n四旁无蔕下无根，浮空跃出江心住。\n金宫银阙起峰头，槌鼓撞钟闻九州。\n诗人踏雪来清游，天风吹侬上琼楼，不为浮玉饮玉舟。\n大江端的替人羞，金山端的替人愁。",
        "dynasty": "宋",
        "collection_info": null
    },
    {
        "title": "题金山妙高台",
        "author": "杨万里",
        "content": "金山未到时，羡渠奄有万里之长江。\n金山既到了，长江不见只见千步廊。\n老夫平生不奈事，点检风光难可意。\n老僧觉我见睫眉，引入妙高台上嬉。\n不知老僧有妙手，卷舒江山在怀袖。\n挂上西窗方丈间，长江浮在炉烟端。\n长江南边千万山，一时飞入两眼寒。\n最爱檐前绝奇处，江心巉然景纯墓。\n僧言道许乃浪传，龙宫特书珠贝编。\n初云谢灵运，爱山如爱命。\n掇取天台雁荡怪石头，迭作假山立中流。\n又云王逸少，草圣入神妙。\n天赐瑠璃笔格玉砚屏，仍将大江作陶泓。\n老夫闻二说，沉吟未能决。\n长年抵死催上船，徘徊欲去空茫然。",
        "dynasty": "宋",
        "collection_info": null
    },
    {
        "title": "竹枝歌七首  其一",
        "author": "杨万里",
        "content": "吴侬一队好儿郎，只要船行不要忙。\n着力大家齐一拽，前头管取到丹阳。",
        "dynasty": "宋",
        "collection_info": null
    },
    {
        "title": "竹枝歌七首  其二",
        "author": "杨万里",
        "content": "莫笑楼船不解行，识侬号令听侬声。\n一人唱了千人和，又得蹉前五里程。",
        "dynasty": "宋",
        "collection_info": null
    },
    {
        "title": "竹枝歌七首  其三",
        "author": "杨万里",
        "content": "船头更鼓恰三槌，底事荒鸡早箇啼。\n戏学当年度关客，且图一笑过前溪。",
        "dynasty": "宋",
        "collection_info": null
    },
    {
        "title": "竹枝歌七首  其四",
        "author": "杨万里",
        "content": "积雪初融做晚晴，黄昏恬静到三更。\n小风不动还知么，且只牵船免打冰。",
        "dynasty": "宋",
        "collection_info": null
    },
    {
        "title": "竹枝歌七首  其五",
        "author": "杨万里",
        "content": "岸旁燎火莫阑残，须念儿郎手脚寒。\n更把绿荷包热饭，前头不怕上高滩。",
        "dynasty": "宋",
        "collection_info": null
    },
    {
        "title": "竹枝歌七首  其六",
        "author": "杨万里",
        "content": "月子弯弯照几州，几家驩乐几家愁。\n愁杀人来关月事，得休休处且休休。",
        "dynasty": "宋",
        "collection_info": null
    },
    {
        "title": "竹枝歌七首  其七",
        "author": "杨万里",
        "content": "幸自通宵暖更晴，何劳细雨送残更。\n知侬笠漏芒鞋破，须遣拖泥带水行。",
        "dynasty": "宋",
        "collection_info": null
    },
    {
        "title": "过京口以南见竹林",
        "author": "杨万里",
        "content": "行从江北别梅兄，归到江南见竹君。\n却忆西湖湖上寺，梅花如雪竹如云。",
        "dynasty": "宋",
        "collection_info": null
    },
    {
        "title": "过吕城闸六首  其一",
        "author": "杨万里",
        "content": "闸头洲子许团栾，古庙萧条暮雨寒。\n榆柳千株无半叶，冬青一树碧琅玕。",
        "dynasty": "宋",
        "collection_info": null
    },
    {
        "title": "过吕城闸六首  其二",
        "author": "杨万里",
        "content": "泊船到得暮钟时，等待诸船不肯齐。\n等得船齐方过闸，又须五鼓到荆溪。",
        "dynasty": "宋",
        "collection_info": null
    },
    {
        "title": "过吕城闸六首  其三",
        "author": "杨万里",
        "content": "昨宵听尽棹讴声，愁裏无眠达五更。\n今夕雨寒泥又滑，作何计会速天明。",
        "dynasty": "宋",
        "collection_info": null
    },
    {
        "title": "过吕城闸六首  其四",
        "author": "杨万里",
        "content": "等到船齐闸欲开，船船捩柁整帆桅。\n一船最后知何故，日许时间独不来。",
        "dynasty": "宋",
        "collection_info": null
    },
    {
        "title": "过吕城闸六首  其五",
        "author": "杨万里",
        "content": "纔闻开闸总驩欣，第一牵夫有喜声。\n只得片时天未黑，后来天黑也甘行。",
        "dynasty": "宋",
        "collection_info": null
    },
    {
        "title": "过吕城闸六首  其六",
        "author": "杨万里",
        "content": "道是行船也未行，老夫误喜可怜生。\n要知开闸真消息，记取金钲第二声。",
        "dynasty": "宋",
        "collection_info": null
    },
    {
        "title": "再过常州",
        "author": "杨万里",
        "content": "淮浦回春舫，荆溪又早炊。\n向来迎客处，还似迓侬时。\n父老今余几，山川别后奇。\n旧游休再至，再至只成悲。",
        "dynasty": "宋",
        "collection_info": null
    },
    {
        "title": "昼睡闻雁",
        "author": "杨万里",
        "content": "梦裏霜鸿叫绝天，䰒松睡眼起来看。\n殷勤甓社湖中客，送我南归到惠山。",
        "dynasty": "宋",
        "collection_info": null
    },
    {
        "title": "横林望见惠山寄怀尤延之三首  其一",
        "author": "杨万里",
        "content": "惠山一别十年强，雪后精神老更苍。\n白玉屏风三万丈，半天遮断太湖光。",
        "dynasty": "宋",
        "collection_info": null
    },
    {
        "title": "横林望见惠山寄怀尤延之三首  其二",
        "author": "杨万里",
        "content": "惠山孤绝未为孤，下有诗仙伴却渠。\n占断惠山妨底事，无端更占洞庭湖。",
        "dynasty": "宋",
        "collection_info": null
    },
    {
        "title": "横林望见惠山寄怀尤延之三首  其三",
        "author": "杨万里",
        "content": "平生玉树伴蒹葭，晚岁春兰隔菊花。\n咫尺遂初堂下水，寄诗犹自怨人遐。",
        "dynasty": "宋",
        "collection_info": null
    },
    {
        "title": "遣骑迎家久稽来讯",
        "author": "杨万里",
        "content": "还家家尚缅，迎家家未来。\n去住两不知，安否更相猜。\n偶思十年事，谁谓今岁乖。\n始我离高安，述职朝天街。\n中外理难必，骨肉心与偕。\n同室忽分涂，老情非不怀。\n入京就一列，汲汲营尺榱。\n墙屋亟求完，妇子岂我催。\n前知来期杳，更用辛苦为。\n属以王事出，寒舲如江淮。\n风霜厉宵泳，山水荐晓瓌。\n六朝几宿草，事往空余哀。\n梦收儿女书，喜极睫为开。\n一欣虽非实，差慰肠九回。\n归帆拂惠山，良讯传荆涯。\n启缄復非真，旅思弥不佳。\n船门且看雪，呼僮涤荷杯。",
        "dynasty": "宋",
        "collection_info": null
    },
    {
        "title": "舟中奉怀三馆同舍",
        "author": "杨万里",
        "content": "岸树枝枝瘦，汀芜节节枯。\n云留雪且住，风与屋相呼。\n一老冻欲死，羣仙知也无。\n更缘诗作祟，病骨转清臞。",
        "dynasty": "宋",
        "collection_info": null
    },
    {
        "title": "过望亭六首  其一",
        "author": "杨万里",
        "content": "望亭昔岁过归船，柳为蹁跹杏为妍。\n今日溪山浑似旧，雪芦风荻两萧然。",
        "dynasty": "宋",
        "collection_info": null
    },
    {
        "title": "过望亭六首  其二",
        "author": "杨万里",
        "content": "窗间雨打泪新斑，破处风来叫得酸。\n若是诗人都富贵，遣谁忍饿遣谁寒。",
        "dynasty": "宋",
        "collection_info": null
    },
    {
        "title": "过望亭六首  其三",
        "author": "杨万里",
        "content": "暮鸿作阵猛相追，风有何忙也急吹。\n恼杀诗人真枉却，云窗雾阁不曾知。",
        "dynasty": "宋",
        "collection_info": null
    },
    {
        "title": "过望亭六首  其四",
        "author": "杨万里",
        "content": "两岸山林总解行，一层送了一层迎。\n天公收却春风面，拈出酸寒水墨屏。",
        "dynasty": "宋",
        "collection_info": null
    },
    {
        "title": "过望亭六首  其五",
        "author": "杨万里",
        "content": "朝朝暮暮见长河，见了长河只厌它。\n却爱画师能画水，不看死浪与生波。",
        "dynasty": "宋",
        "collection_info": null
    },
    {
        "title": "过望亭六首  其六",
        "author": "杨万里",
        "content": "晴河不似雨中看，晴裏波纹只簟斑。\n却是雨河新样巧，簟间织出小金镮。",
        "dynasty": "宋",
        "collection_info": null
    },
    {
        "title": "跋黄文若诗卷",
        "author": "杨万里",
        "content": "五字长城璧不如，鼠肝虫臂得关渠。\n竹坡集裏曾相识，惊见兰亭茧纸书。",
        "dynasty": "宋",
        "collection_info": null
    },
    {
        "title": "垂虹亭观打鱼斫鲙四首  其一",
        "author": "杨万里",
        "content": "桥柱疎疎四寂然，亭前突出八鱼船。\n一声磔磔鸣榔起，惊出银刀跃玉泉。",
        "dynasty": "宋",
        "collection_info": null
    },
    {
        "title": "垂虹亭观打鱼斫鲙四首  其二",
        "author": "杨万里",
        "content": "六隻轻舠搅四旁，两船不动水中央。\n网丝一撒还空举，笑得倚栏人断肠。",
        "dynasty": "宋",
        "collection_info": null
    },
    {
        "title": "垂虹亭观打鱼斫鲙四首  其三",
        "author": "杨万里",
        "content": "渔郎妙手绝多机，一网收鱼未足奇。\n刚向人前撰勋绩，不教速得只教迟。",
        "dynasty": "宋",
        "collection_info": null
    },
    {
        "title": "垂虹亭观打鱼斫鲙四首  其四",
        "author": "杨万里",
        "content": "鲈鱼小底最为佳，一白双腮是当家。\n旋看冰盘堆白雪，急风吹去片银花。",
        "dynasty": "宋",
        "collection_info": null
    },
    {
        "title": "过太湖石塘三首  其一",
        "author": "杨万里",
        "content": "纔转船头特地寒，初无风色自生湍。\n堤横湖面平分白，水拓天围分外宽。\n一镜银涛三万顷，独龙玉脊百千蟠。\n若为结屋芦花裏，月笠云蓑把钓竿。",
        "dynasty": "宋",
        "collection_info": null
    },
    {
        "title": "过太湖石塘三首  其二",
        "author": "杨万里",
        "content": "每过松江得伟观，玻璃盆底饤干坤。\n天边岛屿空无际，烟外人家澹有痕。\n笠泽古今多浪士，包山近远在何村。\n季鹰鲁望何曾死，雪是衣裳月是魂。",
        "dynasty": "宋",
        "collection_info": null
    },
    {
        "title": "过太湖石塘三首  其三",
        "author": "杨万里",
        "content": "兀坐船中只欲眠，不如船外看山川。\n松江是物皆诗料，兰桨穿湖即水仙。\n将取垂虹亭上景，都归却月观中篇。\n正缘王事游方外，凿齿弥天未当贤。",
        "dynasty": "宋",
        "collection_info": null
    },
    {
        "title": "过八尺遇雨三首  其一",
        "author": "杨万里",
        "content": "垂虹登了劣归船，又復毛空暗水天。\n节裏无多好天色，阑风长雨饯残年。",
        "dynasty": "宋",
        "collection_info": null
    },
    {
        "title": "过八尺遇雨三首  其二",
        "author": "杨万里",
        "content": "去年今日凤山头，儿女团栾争劝酬。\n不及松江烟雨裏，独搔华髮一扁舟。",
        "dynasty": "宋",
        "collection_info": null
    },
    {
        "title": "过八尺遇雨三首  其三",
        "author": "杨万里",
        "content": "细雨无声忽有声，乱珠跳作万银钉。\n呼僮速买庉村酒，更煮鲈鱼莼菜羹。",
        "dynasty": "宋",
        "collection_info": null
    },
    {
        "title": "过上湖",
        "author": "杨万里",
        "content": "上湖名是实全非，只合松江雁鹜池。\n若与五湖通谱系，澹台湖弟太湖儿。",
        "dynasty": "宋",
        "collection_info": null
    },
    {
        "title": "过平望三首  其一",
        "author": "杨万里",
        "content": "岂但湖天好，诸村总可人。\n麦苗染不就，茅屋画来真。\n行止随缘着，江山到处新。\n十年三过此，赢得鬓如银。",
        "dynasty": "宋",
        "collection_info": null
    },
    {
        "title": "过平望三首  其二",
        "author": "杨万里",
        "content": "行得三吴徧，清奇最是苏。\n树围平野合，水隔别村孤。\n震泽非尘世，松陵是画图。\n更添一诗老，载雪过重湖。",
        "dynasty": "宋",
        "collection_info": null
    },
    {
        "title": "过平望三首  其三",
        "author": "杨万里",
        "content": "小麦田田种，垂杨岸岸栽。\n风从平望住，雨傍下塘来。\n乱港交穿市，高桥过得桅。\n谁言破书箧，担取太湖回。",
        "dynasty": "宋",
        "collection_info": null
    },
    {
        "title": "叶叔羽集同年九人于樱桃园钱袭明何同叔即席赋诗追和其韵二首 和钱袭明韵",
        "author": "杨万里",
        "content": "八座能分一日光，题名犹记榜间黄。\n看渠超出金闺彦，顾我曾为同舍郎。\n高会九人寻水石，纵谈一笑间宫商。\n越王孙子琼瑶句，细把重吟恐脱忘。",
        "dynasty": "宋",
        "collection_info": null
    },
    {
        "title": "叶叔羽集同年九人于樱桃园钱袭明何同叔即席赋诗追和其韵二首 和何同叔韵",
        "author": "杨万里",
        "content": "天门金榜出槐宸，四海同年骨肉亲。\n走马看花纔几日，晓星残月半无人。\n谈间平叔元如玉，句裏司勋别有春。\n欲把清新比梅雪，却愁梅雪未清新。",
        "dynasty": "宋",
        "collection_info": null
    },
    {
        "title": "秀州嘉兴馆拜赐春幡胜",
        "author": "杨万里",
        "content": "中使传宣下紫宸，镞头浓染御香云。\n綵幡耐夏宜春字，宝胜连环曲水纹。\n痴似土牛鞭不动，老登金马媿无闻。\n强簪华髮知难称，只有新诗颂万分。",
        "dynasty": "宋",
        "collection_info": null
    },
    {
        "title": "立春日舟前细雨",
        "author": "杨万里",
        "content": "急风阵阵吹白尘，着人怪底湿衣巾。\n隔溪平林横素练，起从山脚萦山面。\n近山如雾復如烟，远山失却只余天。\n今朝春日得春雨，润物无声非浪语。",
        "dynasty": "宋",
        "collection_info": null
    },
    {
        "title": "渔舟",
        "author": "杨万里",
        "content": "绝小渔舟叶似轻，荻篷密盖不闻声。\n无人无钓无蓑笠，风自吹船船自行。",
        "dynasty": "宋",
        "collection_info": null
    },
    {
        "title": "入长安闸",
        "author": "杨万里",
        "content": "船入长安恰五更，归人都喜近临平。\n阴晴天色知何似，篷上惟闻扫雪声。",
        "dynasty": "宋",
        "collection_info": null
    },
    {
        "title": "记梦中红碧一联",
        "author": "杨万里",
        "content": "喜教儿联句，那知是梦中。\n天窥波底碧，日抹树梢红。\n觉后念何说，意间难强通。\n元来一夜雪，明晓散晴空。",
        "dynasty": "宋",
        "collection_info": null
    },
    {
        "title": "过临平二首  其一",
        "author": "杨万里",
        "content": "临平放目渺无涯，莲荡苹汀不钉牌。\n雪后轻船四捞漉，断芦残荻总成柴。",
        "dynasty": "宋",
        "collection_info": null
    },
    {
        "title": "过临平二首  其二",
        "author": "杨万里",
        "content": "人家点缀荻花林，水绕阶除雪湿衿。\n最是疎篱与修竹，脚根半入小河深。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其一",
        "author": "杨万里",
        "content": "不到西湖又两年，西湖风物故依然。\n道旁松桧俱无恙，笑我重来雪满颠。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其二",
        "author": "杨万里",
        "content": "春光欲动意犹迟，未许游人浪见伊。\n只有梅花藏不得，隔篱穿竹出横枝。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其三",
        "author": "杨万里",
        "content": "黄金榜揭集芳园，只隔墙头便是天。\n西母云车寒未降，鶑花作意办新年。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其四",
        "author": "杨万里",
        "content": "南北高峰巧避人，旋生云雾半腰横。\n纵然遮得青苍面，玉塔双尖分外明。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其五",
        "author": "杨万里",
        "content": "下竺泉从上竺来，前波后浪紧相催。\n泉声似说西湖好，流到西湖不要回。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其六",
        "author": "杨万里",
        "content": "补种杉松径已成，泥干尘浄正堪行。\n草芽併作伤心碧，只欠先生屐子声。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其七",
        "author": "杨万里",
        "content": "上竺诸峰深復深，一重一掩翠云衿。\n只言人迹无来路，动地钟声与梵音。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其八",
        "author": "杨万里",
        "content": "家家砌下过清泉，寺寺云边占碧山。\n走马来看已心醒，更教选胜住中间。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其九",
        "author": "杨万里",
        "content": "树生石上土全无，只见青葱不见枯。\n好在冷泉亭下水，为渠凭槛数游鱼。",
        "dynasty": "宋",
        "collection_info": null
    },
    {
        "title": "庚戌正月三日约同舍游西湖十首  其一○",
        "author": "杨万里",
        "content": "闸住清泉似镜平，闸开奔浪作潮声。\n放开一板还收去，依旧穿沙绕石行。",
        "dynasty": "宋",
        "collection_info": null
    },
    {
        "title": "题浩然李致政义概堂",
        "author": "杨万里",
        "content": "非侠非狂非逸民，读书谋国不谋身。\n一封北阙三千牍，再活西州六万人。\n雨露晚从天上落，芝兰亲见掌中新。\n仁心义概丝纶语，长挂巴山月半轮。",
        "dynasty": "宋",
        "collection_info": null
    },
    {
        "title": "谢李君亮赠陈中正墨",
        "author": "杨万里",
        "content": "麝烟熏透大夫松，胶国吹成赤鯶公。\n龙尾研磨碎苍璧，鼠鬚飞动出晴虹。\n谁言陈子草玄手，突过蒲家读墨功。\n老我久无椽样笔，为君小楷注鱼虫。",
        "dynasty": "宋",
        "collection_info": null
    },
    {
        "title": "赠倪正甫令子阿麟",
        "author": "杨万里",
        "content": "精神玉雪眼点漆，总角两髦锦缠碧。\n郎君未出客已惊，隔窗读书鸾鹤声。\n松烟兔颖小三昧，虿尾银鈎略无对。\n钟王笔法老始成，阿麟今纔十二龄。\n七十列传十二纪，白头书生不能记。\n乱抽架上聊试渠，横诵倒诵如流水。\n二雅三颂已作笺，要与毛郑争先鞭。\n吟诗作赋更余事，不论五言兼七字。\n奉常先生有阴功，翰苑仙人有家风。\n高科好官手可唾，更看声名塞天破。\n老夫还曾浪语么，老夫还曾浪语么。",
        "dynasty": "宋",
        "collection_info": null
    },
    {
        "title": "记张定叟煮笋经",
        "author": "杨万里",
        "content": "江西猫笋未出尖，雪中土膏养新甜。\n先生别得煮箦法，丁宁勿用酰与盐。\n岩下清泉须旋汲，熬出霜根生蜜汁。\n寒芽嚼作冰片声，余沥仍和月光吸。\n菘羔楮鸡浪得名，不如来参玉板僧。\n醉裏何须酒解酲，此羹一椀爽然醒。\n大都煮菜皆如此，淡处当知有真味。\n先生此法未要传，为公作经藏名山。",
        "dynasty": "宋",
        "collection_info": null
    },
    {
        "title": "和丘宗卿赠长句之韵",
        "author": "杨万里",
        "content": "君入修门纔一见，我出修门风刮面。\n归来急问有新诗，句句举似君不疑。\n殿门握手冠缨绝，炯如云破瞻秋月。\n老怀勃鬰久不开，为君倾豁情既竭。\n君诗元自过黄初，古雅可敬丽可娱。\n诗坛端是一敌国，乃不自惜下取予。\n向来交游半生死，悼往喜今同彼此。\n老夫懒性不便书，毛颖为君浴清泚。\n圣贤何时同一中，纵谈社燕与秋鸿。\n芒鞋藤杖寻春风，天竺灵隠九里松。\n古来乐事天悭与，怪珍未必逢良贾。\n即今又欲驾官船，淮水中流送归虏。\n金山独上妙高台，再与海若相诙谐。\n归时藉手无一字，教君笑杀老诚斋。",
        "dynasty": "宋",
        "collection_info": null
    },
    {
        "title": "大儿长孺赴零陵簿示以杂言",
        "author": "杨万里",
        "content": "好官易得忙不得，好人难做须着力。\n汝要作好官，令公书考不可钻。\n借令巧钻得，遗臭千载心为寒。\n汝要作好人，东家也是横目民。\n选官无选处，却与天地长青春。\n老夫今年六十四，大儿壮岁初筮仕。\n先人门户冷如冰，岂不愿汝取高位。\n高位莫爱渠，爱了高位失丈夫。\n老夫老则老，官职不要讨。\n白头官裏捉出来，生愁无面见草莱。\n老夫不足学，圣贤有前作。\n譬如着棋着到国手时，国手头上犹更尽有着。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其一",
        "author": "杨万里",
        "content": "殿下鞭声再掣雷，玉皇徐下九天来。\n阴晴不定朝来定，五色祥云霍地开。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其二",
        "author": "杨万里",
        "content": "一点胡行朝汉天，英符来自玉门关。\n旧时千岁琵琶语，新学三声万岁山。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其三",
        "author": "杨万里",
        "content": "金鬣狻猊立玉台，双瞻御坐首都回。\n水沉山麝蔷薇露，漱作香云喷出来。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其四",
        "author": "杨万里",
        "content": "千官拜舞仰虚皇，奉上瑶池万寿觞。\n殿上双传送御酒，槛前一曲绕虹梁。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其五",
        "author": "杨万里",
        "content": "太极重开万物新，绍熙天子宴羣臣。\n梨园好语君须听，玉历初颁第一春。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其六",
        "author": "杨万里",
        "content": "已赐仪鸾锦坐蒲，起来再立听传胪。\n君王欲劝羣臣酒，宣示天杯一滴无。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其七",
        "author": "杨万里",
        "content": "猛士缘竿亦壮哉，踏空舞阔四裴回。\n一声白雨催花鼓，十二竿头总下来。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其八",
        "author": "杨万里",
        "content": "赐花新剪茜香罗，篸徧乌纱未觉多。\n花重纱轻人更老，抬头不起奈春何。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其九",
        "author": "杨万里",
        "content": "广场妙戏斗程材，未得天颜一笑开。\n角抵罢时还宴罢，卷班出殿戴花回。",
        "dynasty": "宋",
        "collection_info": null
    },
    {
        "title": "正月五日以送伴借官侍宴集英殿十口号  其一○",
        "author": "杨万里",
        "content": "贺老如何尾从班，真官也作借官看。\n君恩至重无真假，赐酒何曾味两般。",
        "dynasty": "宋",
        "collection_info": null
    },
    {
        "title": "三花斛三首 瑞香",
        "author": "杨万里",
        "content": "侵雪开花雪不侵，开时色浅未开深。\n碧团栾裏笋成束，紫蓓蕾中香满襟。\n别派近传庐阜顶，孤芳元自洞庭心。\n诗人自有熏笼锦，不用衣篝炷水沉。",
        "dynasty": "宋",
        "collection_info": null
    },
    {
        "title": "三花斛三首 水仙",
        "author": "杨万里",
        "content": "生来体弱不禁风，匹似苹花较小丰。\n脑子醲熏众香国，江妃寒损水精宫。\n银台金盏谈何俗，矾弟梅兄品未公。\n寄语金华老仙伯，凌波仙子更凌空。",
        "dynasty": "宋",
        "collection_info": null
    },
    {
        "title": "三花斛三首 兰花",
        "author": "杨万里",
        "content": "雪径偷开浅碧花，冰根乱吐小红芽。\n生无桃李春风面，名在山林处士家。\n政坐国香到朝市，不容霜节老云霞。\n江蓠圃蕙非吾耦，付与骚人定等差。",
        "dynasty": "宋",
        "collection_info": null
    },
    {
        "title": "再併赋瑞香水仙兰三花",
        "author": "杨万里",
        "content": "水仙头重力纤弱，碧柳腰支黄玉萼。\n娉娉袅袅谁为扶，瑞香在旁扶着渠。\n春兰初芽嫩仍短，娇如穉子无人管。\n瑞香绿荫浓如云，风日不到况路尘。\n生时各在一山许，畦丁作媒得相聚。\n三花异种復异粧，三花同韵更同香。\n诗人喜渠伴幽独，不道被渠教断肠。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 精舍",
        "author": "杨万里",
        "content": "忆我南溪北，千岩万壑亭。\n妬渠紫阳叟，诧杀一峰青。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 仁智堂",
        "author": "杨万里",
        "content": "学子可怜生，远来参老子。\n仁智若为谈，指似秋山水。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 隠求堂",
        "author": "杨万里",
        "content": "梦裏长逢孟，羹中亦见颜。\n痴儿入吾室，真作采薇看。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 止宿寮",
        "author": "杨万里",
        "content": "一老说谈话，诸君未要眠。\n开窗放山月，把酒奏溪泉。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 石门坞",
        "author": "杨万里",
        "content": "乱石堆成玉，双峰便是门。\n莫将尘底脚，踏涴坞中云。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 观善斋",
        "author": "杨万里",
        "content": "观棋不作秋，观斲不作石。\n要知丽泽功，祇箇是消息。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 寒栖馆",
        "author": "杨万里",
        "content": "炼玉云粘杵，朝真露湿衣。\n一声半夜鹤，月裏羽人归。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 晚对亭",
        "author": "杨万里",
        "content": "大隠翠屏孤，何许最正面。\n日落未落时，亭上来相见。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 铁笛亭",
        "author": "杨万里",
        "content": "谁将点漆金，铸作孤竹笛。\n林外吹一声，震落千峰石。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 钓矶",
        "author": "杨万里",
        "content": "月夜乘醉来，垂竿曲溪曲。\n水清无寸鳞，钓得半轮玉。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 茶竈",
        "author": "杨万里",
        "content": "茶竈本笠泽，飞来摘茶国。\n堕在武夷山，溪心化为石。",
        "dynasty": "宋",
        "collection_info": null
    },
    {
        "title": "寄题朱元晦武夷精舍十二咏 渔艇",
        "author": "杨万里",
        "content": "精舍何曾远，祗在九曲北。\n渔艇若不来，弱水万里隔。",
        "dynasty": "宋",
        "collection_info": null
    },
    {
        "title": "和刘德修用黄文叔韵赠行",
        "author": "杨万里",
        "content": "碧玉长篙黄篾篷，两淮烟月五湖风。\n金梭织锦烦诗匠，琼尺裁云补化工。\n去路江山随意绿，归时桃杏断肠红。\n岷峨二妙贻双璧，万丈光芒照病翁。",
        "dynasty": "宋",
        "collection_info": null
    },
    {
        "title": "泊舟临平二首  其一",
        "author": "杨万里",
        "content": "前窗向市下却帘，后窗临水开却门。\n岸头杨柳报春动，溪底云天随浪翻。\n隔溪数间黄草屋，绕屋千竿翠琼竹。\n三老鸣钲檥柂楼，今宵又向临平宿。",
        "dynasty": "宋",
        "collection_info": null
    },
    {
        "title": "泊舟临平二首  其二",
        "author": "杨万里",
        "content": "拂溪十点五点雨，縠纹织出团花缕。\n花头细大虽不匀，一花销时一花吐。\n北风卷云如卷帘，忽然收尽玉廉纤。\n天光却在水光下，天水镕作镜一奁。\n好山隔市望不见，祗有清溪照人面。",
        "dynasty": "宋",
        "collection_info": null
    },
    {
        "title": "谢王恭父赠梁杲墨",
        "author": "杨万里",
        "content": "君不见蜀人文字天下工，前有相如后扬雄。\n君不见蜀人乌丸天下妙，前有蒲韶后梁杲。\n初得梁墨黐摹糊，老夫道渠不及蒲。\n蓬山藏室王校书，笑我未识真玄菟。\n两圭水苍笏，双团点漆璧。\n一併赠老夫，此意已金石。\n洮州绿玉试松花，星潭黑云走风沙。\n龙蛇起陆鹰入骨，却愁雷电夺神物。",
        "dynasty": "宋",
        "collection_info": null
    },
    {
        "title": "蜂儿",
        "author": "杨万里",
        "content": "蜜蜂不食人间仓，玉露为酒花为粮。\n作蜜不忙采花忙，蜜成犹带百花香。\n蜜成万蜂不敢尝，要输蜜国供蜂王。\n蜂王未及享，人已割蜜房。\n老蜜已成蜡，嫩蜜方成蜜。\n蜜房蜡片割无余，老饕更来搜我室。\n老蜂无味祗有滓，幼蜂初化未成儿。\n老饕火攻不知止，既毁我室取我子。",
        "dynasty": "宋",
        "collection_info": null
    },
    {
        "title": "千叶水仙花",
        "author": "杨万里",
        "content": "薤叶葱根两不差，重蕤风味独清嘉。\n薄揉肪玉围金钿，浅染鹅黄剩素纱。\n台盏元非千叶种，丰容要是小莲花。\n向来山谷相看日，知是它家是当家。",
        "dynasty": "宋",
        "collection_info": null
    },
    {
        "title": "临平解舟",
        "author": "杨万里",
        "content": "竹篱短短门小小，少年独立春风晓。\n柳芽缩爪尚怯寒，金粟斑斑满枝了。\n过船桥下桥绝高，波清深见一截篙。\n市人夹水争出看，无数渔舟避东岸。",
        "dynasty": "宋",
        "collection_info": null
    },
    {
        "title": "过临平莲荡四首  其一",
        "author": "杨万里",
        "content": "莲荡层层镜样方，春来嫩玉斩新光。\n角头一一张芦箔，不遣鱼虾过别塘。",
        "dynasty": "宋",
        "collection_info": null
    },
    {
        "title": "过临平莲荡四首  其二",
        "author": "杨万里",
        "content": "莲荡中央劣露沙，上头便着野人家。\n篱边随处插垂柳，檐下小船萦钓车。",
        "dynasty": "宋",
        "collection_info": null
    },
    {
        "title": "过临平莲荡四首  其三",
        "author": "杨万里",
        "content": "朝来采藕夕来渔，水种菱荷岸种芦。\n寒浪落时分作荡，新流涨后合成湖。",
        "dynasty": "宋",
        "collection_info": null
    },
    {
        "title": "过临平莲荡四首  其四",
        "author": "杨万里",
        "content": "人家星散水中央，十里芹羹菰饭香。\n想得熏风端午后，荷花世界柳丝乡。",
        "dynasty": "宋",
        "collection_info": null
    },
    {
        "title": "藏船屋二首  其一",
        "author": "杨万里",
        "content": "望见官旗衔舳舻，渔船争入沼中芦。\n藏船芦底犹有雨，屋底藏船雨也无。",
        "dynasty": "宋",
        "collection_info": null
    },
    {
        "title": "藏船屋二首  其二",
        "author": "杨万里",
        "content": "非港非沟别一涯，茅檐元不是人家。\n不居黔首居青雀，动地风涛不到它。",
        "dynasty": "宋",
        "collection_info": null
    },
    {
        "title": "岸树二首  其一",
        "author": "杨万里",
        "content": "岸头树子直如筠，谁遣相招住水滨。\n不合镜中贪照影，照来照去总斜身。",
        "dynasty": "宋",
        "collection_info": null
    },
    {
        "title": "岸树二首  其二",
        "author": "杨万里",
        "content": "岸树枝枝秃影中，雪风一半半春风。\n楝梢落尽黄金弹，犹有纷纷缀弹茸。",
        "dynasty": "宋",
        "collection_info": null
    },
    {
        "title": "麦田",
        "author": "杨万里",
        "content": "无边绿锦织云机，全幅青罗作地衣。\n个是农家真富贵，雪花销尽麦苗肥。",
        "dynasty": "宋",
        "collection_info": null
    },
    {
        "title": "桑畴",
        "author": "杨万里",
        "content": "夹岸濒河种穉桑，春风吹出万条长。\n船行老眼浑多忘，唤作西湖插拒霜。",
        "dynasty": "宋",
        "collection_info": null
    },
    {
        "title": "竹林",
        "author": "杨万里",
        "content": "珍重人家爱竹林，织篱辛苦护寒青。\n那知竹性元薄相，须要穿来篱外生。",
        "dynasty": "宋",
        "collection_info": null
    },
    {
        "title": "赋金盘露椒花雨",
        "author": "杨万里",
        "content": "金盘夜贮云表露，椒花晓滴山间雨。\n一涓不用鸭绿波，双清酿出鹅黄乳。\n老妻知我憎官壶，还家小槽压真珠。\n江西担取来西湖，遣我醉倒不要扶。\n更携数尊往淮上，要夸亲旧尝家酿。\n祗堪独酌不堪分，老夫犹要入修门。",
        "dynasty": "宋",
        "collection_info": null
    },
    {
        "title": "崇德道中望福严寺",
        "author": "杨万里",
        "content": "一径青松露，三门白水烟。\n殿横林外脊，塔漏隙中天。\n地旷迎先见，村移眺更妍。\n追程坐行役，不得泊春船。",
        "dynasty": "宋",
        "collection_info": null
    },
    {
        "title": "岸柳",
        "author": "杨万里",
        "content": "柳梢拂入溪云阴，柳根插入溪水深。\n祗今立岸一弊帚，归时弄日千黄金。\n人生荣谢亦如此，谢何足怨荣何喜。\n秋霜春雨自四时，老夫问柳柳不知。",
        "dynasty": "宋",
        "collection_info": null
    },
    {
        "title": "春菜",
        "author": "杨万里",
        "content": "雪白芦菔非芦菔，吃来自是辣底玉。\n花叶蔓菁非蔓菁，吃来自是甜底冰。\n三馆宰夫传食籍，野人蔬谱渠不识。\n用酰不用酸，用盐不用咸。\n盐酰之外别有味，姜牙枨子仍相参。\n不甑亦不釜，非蒸亦非煮。\n坏尽蔬中腴，乃以烟火故。\n霜根雪叶细缕来，瓷瓶夕羃朝即开。\n贵人我知不官样，肉食我知无骨相。\n祗合南溪嚼菜根，一尊径醉溪中云。\n此诗莫读恐嚥杀，要读此诗先捉舌。",
        "dynasty": "宋",
        "collection_info": null
    },
    {
        "title": "过平望",
        "author": "杨万里",
        "content": "望中不着一山遮，四顾平田接水涯。\n柳树行中分港汊，竹林多处聚人家。\n风将春色归沙草，天放晴光入浪花。\n午睡起来情绪恶，急呼蟹眼瀹龙牙。",
        "dynasty": "宋",
        "collection_info": null
    },
    {
        "title": "合路马坊年年四月殿前诸军牧马于此十月復归都下",
        "author": "杨万里",
        "content": "地迥湖宽春草酥，年年此地牧天驹。\n玉花骢裏龙归去，金粟堆前鸟自呼。\n苑厩尚虚三万柱，柳林集得许多乌。\n即今未有王良眼，山子飞黄岂是无。",
        "dynasty": "宋",
        "collection_info": null
    },
    {
        "title": "过鶑鬬湖三首  其一",
        "author": "杨万里",
        "content": "画舫如山水上奔，小船似鸭避河滨。\n红旗青盖鸣钲处，都是迎来送往人。",
        "dynasty": "宋",
        "collection_info": null
    },
    {
        "title": "过鶑鬬湖三首  其二",
        "author": "杨万里",
        "content": "忽闻江上四驩呼，知近吴江鶑斗湖。\n火炬灯笼不须办，使家行住按程涂。",
        "dynasty": "宋",
        "collection_info": null
    },
    {
        "title": "过鶑鬬湖三首  其三",
        "author": "杨万里",
        "content": "春来已自两旬余，欲借春看未见渠。\n烟树隔湖三十里，寒梢依旧向人疎。",
        "dynasty": "宋",
        "collection_info": null
    },
    {
        "title": "晚寒题水仙花并湖山三首  其一",
        "author": "杨万里",
        "content": "水仙怯暖爱清寒，两日微暄懒欲眠。\n料峭晚风人不会，留花且住伴诗仙。",
        "dynasty": "宋",
        "collection_info": null
    },
    {
        "title": "晚寒题水仙花并湖山三首  其二",
        "author": "杨万里",
        "content": "水面无风也自寒，船门已幕更深关。\n莫将若下三杯酒，博与湖边几点山。",
        "dynasty": "宋",
        "collection_info": null
    },
    {
        "title": "晚寒题水仙花并湖山三首  其三",
        "author": "杨万里",
        "content": "炼句炉槌岂可无，句成未必尽缘渠。\n老夫不是寻诗句，诗句自来寻老夫。",
        "dynasty": "宋",
        "collection_info": null
    },
    {
        "title": "月夜阻风泊舟太湖石塘南头四首  其一",
        "author": "杨万里",
        "content": "到得松江每不欣，何曾晴快遇清真。\n此行作意追胜境，入夜阻风还闷人。\n万里青天一轮月，三更雪浪太湖春。\n若教白日来经此，不见新镕万顷银。",
        "dynasty": "宋",
        "collection_info": null
    },
    {
        "title": "月夜阻风泊舟太湖石塘南头四首  其二",
        "author": "杨万里",
        "content": "动地颠风政打头，吴江未到且维舟。\n五湖波起众山动，一片月明千里愁。\n且更放迟些子睡，看它盛怒几时休。\n阳侯要与诗人敌，未必诗人输一筹。",
        "dynasty": "宋",
        "collection_info": null
    },
    {
        "title": "月夜阻风泊舟太湖石塘南头四首  其三",
        "author": "杨万里",
        "content": "过湖未得匹如闲，何幸湖心泊画船。\n宇宙中间都是月，波涛外面更无天。\n谁知造物将奇观，不与伧人付谪仙。\n管领渠侬无一物，镂冰剪雪作新篇。",
        "dynasty": "宋",
        "collection_info": null
    },
    {
        "title": "月夜阻风泊舟太湖石塘南头四首  其四",
        "author": "杨万里",
        "content": "新年乘兴看春风，来过垂虹东復东。\n谁有工夫寒夜底，独寻水月五湖中。\n今宵顿觉干坤大，下笔惟愁造化穷。\n太白青山谢公海，可怜一笑偶然同。",
        "dynasty": "宋",
        "collection_info": null
    },
    {
        "title": "题吴江三高堂 范蠡",
        "author": "杨万里",
        "content": "霸越亡吴未害仁，不妨报国併酬身。\n风云长颈无遗恨，雪月扁舟更绝尘。\n还了君王采香径，须饶老子苎罗人。\n鸱夷若是真高士，张陆何堪作近邻。",
        "dynasty": "宋",
        "collection_info": null
    },
    {
        "title": "题吴江三高堂 张季鹰",
        "author": "杨万里",
        "content": "京洛缁尘点素衣，秋风日夕唤人归。\n鲈鱼不解疎张翰，羊酪偏能留陆机。\n二晋兴亡几春草，三吴人物尚渔矶。\n空令千古华亭鹤，犹为诸贤说是非。",
        "dynasty": "宋",
        "collection_info": null
    },
    {
        "title": "题吴江三高堂 陆鲁望",
        "author": "杨万里",
        "content": "读尽诗书不要官，饥寒欲死岂无田。\n生憎俗子慵开眼，逢着诗人便绝絃。\n笠泽弁山三益友，笔床茶竈一鱼船。\n羡渠赤脚弄明月，踏破五湖光底天。",
        "dynasty": "宋",
        "collection_info": null
    },
    {
        "title": "松江晓晴",
        "author": "杨万里",
        "content": "昨夜何缘不峭寒，今晨端要放晴天。\n窗间波日如楼上，帘外霜风似腊前。\n近水人家随处好，上春物色不胜妍。\n归时二月三吴路，桃杏香中慢过船。",
        "dynasty": "宋",
        "collection_info": null
    },
    {
        "title": "松江鲈鱼",
        "author": "杨万里",
        "content": "鲈出鲈乡芦叶前，垂虹亭上不论钱。\n买来玉尺如何短，铸出银梭直是圆。\n白质黑章三四点，细鳞巨口一双鲜。\n秋风想见真风味，祗是春风已迥然。",
        "dynasty": "宋",
        "collection_info": null
    },
    {
        "title": "松江莼菜",
        "author": "杨万里",
        "content": "鲛人直下白龙潭，割得龙公滑碧髯。\n晓起相传蕊珠阙，夜来失却水精帘。\n一杯淡煮宜醒酒，千里何须更下盐。\n可是士衡杀风景，却将羶腻比清纤。",
        "dynasty": "宋",
        "collection_info": null
    },
    {
        "title": "泊平江百花洲",
        "author": "杨万里",
        "content": "吴中好处是苏州，却为王程得胜游。\n半世三江五湖棹，十年四泊百花洲。\n岸傍杨柳都相识，眼底云山苦见留。\n莫怨孤舟无定处，此身自是一孤舟。",
        "dynasty": "宋",
        "collection_info": null
    },
    {
        "title": "姑苏馆夜雪",
        "author": "杨万里",
        "content": "昨朝晴色动春熙，入夜星河弄碧漪。\n谁信雪花能样巧，等它人睡不教知。\n起来红日恍开霁，照得玉花光陆离。\n归去中都说奇事，姑苏馆裏上元时。",
        "dynasty": "宋",
        "collection_info": null
    },
    {
        "title": "姑苏馆上元前一夕观灯",
        "author": "杨万里",
        "content": "茂苑元宵亦盛哉，千红百紫雪中开。\n牡丹自是吴门有，莲莟移从都下来。\n光射瑠璃最精彩，吐成蝃蝀贯昭回。\n归船尚有残灯在，更与儿曹饮一杯。",
        "dynasty": "宋",
        "collection_info": null
    },
    {
        "title": "走笔和袁起岩元夕前一夜雪作",
        "author": "杨万里",
        "content": "天公极意办元宵，顷刻挼云作雪飘。\n茂苑长洲花剪玉，苏台香径砌成瑶。\n千灯剩喜开红药，两鬓还惊插素标。\n客子孤舟寒折骨，无端诗伯苦相撩。",
        "dynasty": "宋",
        "collection_info": null
    },
    {
        "title": "再和袁起岩韵",
        "author": "杨万里",
        "content": "一岁驩声沸此宵，游人丽服正飘飘。\n病夫未暇砖引玉，恶语翻成李报瑶。\n天遣素娥提雪月，江涵公子更风标。\n君家道是关门卧，却有新诗来见撩。",
        "dynasty": "宋",
        "collection_info": null
    },
    {
        "title": "雪中登姑苏台",
        "author": "杨万里",
        "content": "我亦闲来散病身，游人不用避车尘。\n插天四塔云中出，隔水诸峰雪后新。\n道是远瞻三百里，如何不见六千人。\n吴亡越霸今安在，台下年年花草春。",
        "dynasty": "宋",
        "collection_info": null
    },
    {
        "title": "姑苏馆上元前一夕陪使客观灯之集",
        "author": "杨万里",
        "content": "节物催人又一年，银花莲炬照金尊。\n麝䭔官样陪公讌，粉茧乡风忆故园。\n何似儿孙谈草草，不妨灯火半昏昏。\n人生行止谁能料，今夕苏州看上元。",
        "dynasty": "宋",
        "collection_info": null
    },
    {
        "title": "雪后陪使客游惠山寄怀尤延之",
        "author": "杨万里",
        "content": "已到苏州未到常，惠山孤秀蔚苍苍。\n一峰飞下如奔马，万木深围古道场。\n锡骨中空都是乳，玉泉致远久偏香。\n眠云跂石梁溪叟，恨杀风烟隔草堂。",
        "dynasty": "宋",
        "collection_info": null
    },
    {
        "title": "惠泉分茶示正孚长老",
        "author": "杨万里",
        "content": "寒泓不到十余年，老眼重看意惘然。\n漱裂苍崖玉龙口，堕成清镜雪花天。\n须烦佛界三昧手，拈出茶经第二泉。\n珍重赞公惊久别，且谈诗句未谈禅。",
        "dynasty": "宋",
        "collection_info": null
    },
    {
        "title": "回望惠山",
        "author": "杨万里",
        "content": "惠山分明龙样活，玉脊琼腰百千折。\n锡泉泉上吐一珠，簸弄太湖波底月。\n苍石为角松为鬚，鬚裏黄金古佛庐。\n请君更向潘葑看，龙尾缴到珠南畔。",
        "dynasty": "宋",
        "collection_info": null
    },
    {
        "title": "题陆子泉上祠堂",
        "author": "杨万里",
        "content": "先生吃茶不吃肉，先生饮泉不饮酒。\n饥寒祗忍七十年，万岁千秋名不朽。\n惠泉遂名陆子泉，泉与陆子名俱传。\n一瓣佛香炷遗像，几多衲子拜茶仙。\n麒麟图画冷似铁，凌烟冠剑消如雪。\n惠山成尘惠泉竭，陆子祠堂始应歇，山上泉中一轮月。",
        "dynasty": "宋",
        "collection_info": null
    },
    {
        "title": "过洛社望南湖暮景三首  其一",
        "author": "杨万里",
        "content": "南湖隔水见渔灯，雁落芦汀八字横。\n对面双峰烟雨裏，双峰外面是宜兴。",
        "dynasty": "宋",
        "collection_info": null
    },
    {
        "title": "过洛社望南湖暮景三首  其二",
        "author": "杨万里",
        "content": "暮烟如雨雨如烟，一把珠帘隔远山。\n帘影渐浓山渐淡，恍然移入画屏间。",
        "dynasty": "宋",
        "collection_info": null
    },
    {
        "title": "过洛社望南湖暮景三首  其三",
        "author": "杨万里",
        "content": "一阵南风似箭来，蒲帆飞上最高桅。\n两边岸柳都奔走，不及追船各自回。",
        "dynasty": "宋",
        "collection_info": null
    },
    {
        "title": "舟中元夕雨作三首  其一",
        "author": "杨万里",
        "content": "道是今宵好上元，新晴白昼雨黄昏。\n红灯皎月侬无用，关上船门倒一尊。",
        "dynasty": "宋",
        "collection_info": null
    },
    {
        "title": "舟中元夕雨作三首  其二",
        "author": "杨万里",
        "content": "佳辰三五是今宵，恰则今宵细雨飘。\n天念孤舟人寂寞，不教月色故相撩。",
        "dynasty": "宋",
        "collection_info": null
    },
    {
        "title": "舟中元夕雨作三首  其三",
        "author": "杨万里",
        "content": "此生万事有期程，多取抛饶竟不曾。\n谁遣夜来南馆裏，千花预借上元灯。",
        "dynasty": "宋",
        "collection_info": null
    },
    {
        "title": "夜过五牧",
        "author": "杨万里",
        "content": "船头更鼓打两声，如何未到常州城。\n道旁火炬如昼明，道上牵夫如蚁行。\n今宵到得荆溪馆，我欲眠时夜还短。\n明朝拥被窥船窗，百尺柳条垂两岸。",
        "dynasty": "宋",
        "collection_info": null
    },
    {
        "title": "明发荆溪馆下",
        "author": "杨万里",
        "content": "常州太守曾独弄，回首向来真一梦。\n五月炎天十月寒，东亭迎客西亭送。\n自从别却翟家园，岂谓三经金斗门。\n莫教物色有欠处，剩与新诗三五句。\n犹有归涂更一来，是时百花开未开。",
        "dynasty": "宋",
        "collection_info": null
    },
    {
        "title": "戏题岸柳",
        "author": "杨万里",
        "content": "斫尽江边杨柳梢，要教新岁换新条。\n老夫也镊霜鬚鬓，镊却霜根出雪苗。",
        "dynasty": "宋",
        "collection_info": null
    },
    {
        "title": "舟中即事",
        "author": "杨万里",
        "content": "阿翁阿囝自相随，赏徧江淮春盛时。\n熊白同尝腊前酒，雌黄自改晓间诗。\n醉来忽笑天地窄，老去那能儿女悲。\n身后昇沉各何有，到头谁黠復谁痴。",
        "dynasty": "宋",
        "collection_info": null
    },
    {
        "title": "雨中过沙滩二首  其一",
        "author": "杨万里",
        "content": "常州草虫天下无，可怜枉却许工夫。\n蒙蒙拂拂沙滩艇，别是荆溪烟雨图。",
        "dynasty": "宋",
        "collection_info": null
    },
    {
        "title": "雨中过沙滩二首  其二",
        "author": "杨万里",
        "content": "烟雨新图学不成，烟能明晦雨能声。\n莫教一点春风起，卷尽空蒙写晚晴。",
        "dynasty": "宋",
        "collection_info": null
    },
    {
        "title": "小舟",
        "author": "杨万里",
        "content": "竖起青篙便是桅，片帆挂了即帆开。\n渔郎袖手船头坐，一叶如飞不用催。",
        "dynasty": "宋",
        "collection_info": null
    },
    {
        "title": "微雨",
        "author": "杨万里",
        "content": "要知微雨密还疎，空裏看来直是无。\n不被波间三两点，阿谁见破妙工夫。",
        "dynasty": "宋",
        "collection_info": null
    },
    {
        "title": "过奔牛闸",
        "author": "杨万里",
        "content": "春雨未多河未涨，闸官惜水如金样。\n聚船久住下河湾，等待船齐不教放。\n忽然三板两板开，惊雷一声飞雪堆。\n众船遏水水不去，船底怒涛跳出来。\n下河半篙水欲满，上河两平势差缓。\n一行二十四楼船，相随过闸如鱼贯。",
        "dynasty": "宋",
        "collection_info": null
    },
    {
        "title": "兰花五言",
        "author": "杨万里",
        "content": "护雨重重膜，凌霜早早春。\n三菲碧弹指，一笑紫翻唇。\n野竹元同操，官梅晚卜邻。\n花中不儿女，格外更幽芬。",
        "dynasty": "宋",
        "collection_info": null
    },
    {
        "title": "次韵寄题马少张致政亦乐园",
        "author": "杨万里",
        "content": "亦乐园将独乐园，两园谁窄復谁宽。\n似闻闾里溪深处，下有蛟龙水底蟠。\n黄帽已捐苍玉佩，朱颜不借紫金丹。\n刺桐花发梅花落，安得乘风去一观。",
        "dynasty": "宋",
        "collection_info": null
    },
    {
        "title": "高邮野望二首  其一",
        "author": "杨万里",
        "content": "望中四野掌般平，远树成行一带横。\n树外天容仍淡白，不愁树影不分明。",
        "dynasty": "宋",
        "collection_info": null
    },
    {
        "title": "高邮野望二首  其二",
        "author": "杨万里",
        "content": "江南十里九青山，江北无山只野田。\n更遣野田无远树，郭熙尽巧若为传。",
        "dynasty": "宋",
        "collection_info": null
    },
    {
        "title": "过新开湖五首  其一",
        "author": "杨万里",
        "content": "奇哉万顷水精盆，一线青罗缘却唇。\n只有向南接天去，更和一线也无痕。",
        "dynasty": "宋",
        "collection_info": null
    },
    {
        "title": "过新开湖五首  其二",
        "author": "杨万里",
        "content": "渔郎艇子入重湖，老眼殷勤看着渠。\n看去看来成怪事，化为独雁立横芦。",
        "dynasty": "宋",
        "collection_info": null
    },
    {
        "title": "过新开湖五首  其三",
        "author": "杨万里",
        "content": "白苇黄芦尚带秋，长风远水几时休。\n愁人对着君休问，不是愁人也作愁。",
        "dynasty": "宋",
        "collection_info": null
    },
    {
        "title": "过新开湖五首  其四",
        "author": "杨万里",
        "content": "一鸥得得隔湖来，瞥见鱼儿眼顿开。\n只为水深难立脚，翩然飞下却飞回。",
        "dynasty": "宋",
        "collection_info": null
    },
    {
        "title": "过新开湖五首  其五",
        "author": "杨万里",
        "content": "远远人烟点树梢，船门一望一魂消。\n几行野鸭数声雁，来为湖天破寂寥。",
        "dynasty": "宋",
        "collection_info": null
    },
    {
        "title": "瓦店雨作四首  其一",
        "author": "杨万里",
        "content": "斜风吹雨打船窗，一阵疎来一阵忙。\n听作山斋声点滴，不知作客在山阳。",
        "dynasty": "宋",
        "collection_info": null
    },
    {
        "title": "瓦店雨作四首  其二",
        "author": "杨万里",
        "content": "天嫌平野树分明，便恐丹青画得成。\n收入晚风烟雨裏，自将水墨替丹青。",
        "dynasty": "宋",
        "collection_info": null
    },
    {
        "title": "瓦店雨作四首  其三",
        "author": "杨万里",
        "content": "诗人长怨没诗材，天遣斜风细雨来。\n领了诗材还又怨，问天风雨几时开。",
        "dynasty": "宋",
        "collection_info": null
    },
    {
        "title": "瓦店雨作四首  其四",
        "author": "杨万里",
        "content": "近岸人家欲闭门，远林烟树半昏昏。\n鸬鷀白鹭归何晚，今夜定投何处村。",
        "dynasty": "宋",
        "collection_info": null
    },
    {
        "title": "晓出洪泽霜晴风顺",
        "author": "杨万里",
        "content": "又从洪泽泝清淮，积雨连宵晓顿开。\n霜冻水涯如雪厚，波摇日影入船来。\n辛勤送客了未了，珍重顺风催復催。\n明早都梁各分手，顺风便借一帆回。",
        "dynasty": "宋",
        "collection_info": null
    },
    {
        "title": "题龟山塔前一首唐律后一首进退格  其一",
        "author": "杨万里",
        "content": "龟山独出压淮流，宝塔仍居最上头。\n银笔书空天作纸，玉龙拔地海成湫。\n向来一厄遭羣犬，挽以六丁兼万牛。\n逆血腥羶化为碧，空余风雨鬼啾啾。",
        "dynasty": "宋",
        "collection_info": null
    },
    {
        "title": "题龟山塔前一首唐律后一首进退格  其二",
        "author": "杨万里",
        "content": "旧岁新年来往频，孤标数面便多情。\n独将白髮三千丈，上到瑶台十二层。\n万里海风吹不动，半轮淮月为谁明。\n东坡旧迹无寻处，试问龛中锦帽僧。",
        "dynasty": "宋",
        "collection_info": null
    },
    {
        "title": "芗林五十咏 芗林",
        "author": "杨万里",
        "content": "一代芗林老，吾生不并时。\n来寻白玉柄，祗见紫兰枝。",
        "dynasty": "宋",
        "collection_info": null
    },
    {
        "title": "芗林五十咏 虎川",
        "author": "杨万里",
        "content": "居士欹黄帽，曾来照晚晴。\n至今流㶁㶁，犹学咏诗声。",
        "dynasty": "宋",
        "collection_info": null
    },
    {
        "title": "芗林五十咏 归来桥",
        "author": "杨万里",
        "content": "已赓彭泽辞，更拟辋川诗。\n未老还山了，犹嫌归较迟。",
        "dynasty": "宋",
        "collection_info": null
    },
    {
        "title": "芗林五十咏 泛宅",
        "author": "杨万里",
        "content": "犹道山中浅，仍移水上居。\n俗人又剥啄，棹入白芙蕖。",
        "dynasty": "宋",
        "collection_info": null
    },
    {
        "title": "芗林五十咏 北垞",
        "author": "杨万里",
        "content": "住处何曾远，林间别是凉。\n清风酣一枕，底许觅羲皇。",
        "dynasty": "宋",
        "collection_info": null
    },
    {
        "title": "芗林五十咏 退斋",
        "author": "杨万里",
        "content": "争进千岐捷，辞荣一着难。\n生龟教脱殻，试作个般看。",
        "dynasty": "宋",
        "collection_info": null
    },
    {
        "title": "芗林五十咏 寓斋",
        "author": "杨万里",
        "content": "宇宙一行店，谁为店主人。\n主人亦解去，而况爨余薪。",
        "dynasty": "宋",
        "collection_info": null
    },
    {
        "title": "芗林五十咏 丛桂",
        "author": "杨万里",
        "content": "不是人间种，移从月胁来。\n广寒香一点，吹得满山开。",
        "dynasty": "宋",
        "collection_info": null
    },
    {
        "title": "芗林五十咏 山斋",
        "author": "杨万里",
        "content": "老子斋中宿，同来无一人。\n若非明月客，谁伴白云身。",
        "dynasty": "宋",
        "collection_info": null
    },
    {
        "title": "芗林五十咏 醉石",
        "author": "杨万里",
        "content": "晚酌居然醉，昏昏不自持。\n奇哉苍玉枕，眠到月来时。",
        "dynasty": "宋",
        "collection_info": null
    },
    {
        "title": "芗林五十咏 兰畹",
        "author": "杨万里",
        "content": "健碧缤缤叶，斑红浅浅芳。\n幽香空自秘，风肯秘幽香。",
        "dynasty": "宋",
        "collection_info": null
    },
    {
        "title": "芗林五十咏 驾月桥",
        "author": "杨万里",
        "content": "紫霓横天度，银盘涌水来。\n先生骑霓脊，盘上捲金杯。",
        "dynasty": "宋",
        "collection_info": null
    },
    {
        "title": "芗林五十咏 墨坳",
        "author": "杨万里",
        "content": "坳中一池墨，腕中百斛力。\n洒作五十诗，千年照泉石。",
        "dynasty": "宋",
        "collection_info": null
    },
    {
        "title": "芗林五十咏 竹斋",
        "author": "杨万里",
        "content": "凛凛冰霜节，修修玉雪身。\n便无文与可，不有月传神。",
        "dynasty": "宋",
        "collection_info": null
    },
    {
        "title": "芗林五十咏 三老亭",
        "author": "杨万里",
        "content": "双树有古色，一几非今样。\n祗言此老亡，月夜闻屐响。",
        "dynasty": "宋",
        "collection_info": null
    },
    {
        "title": "芗林五十咏 通幽径",
        "author": "杨万里",
        "content": "点检苔花晕，微茫拄杖痕。\n酴醾几开落，山雨湿黄昏。",
        "dynasty": "宋",
        "collection_info": null
    },
    {
        "title": "芗林五十咏 读书堂",
        "author": "杨万里",
        "content": "老以书为命，眼将书作雠。\n芗林与诚叟，同贩短檠愁。",
        "dynasty": "宋",
        "collection_info": null
    },
    {
        "title": "芗林五十咏 碧芦潀",
        "author": "杨万里",
        "content": "春笋肥堪菜，秋花暖可毡。\n何须双野鸭，屏上五湖天。",
        "dynasty": "宋",
        "collection_info": null
    },
    {
        "title": "芗林五十咏 无热轩",
        "author": "杨万里",
        "content": "南北与东西，溪光仍树色。\n人间无热轩，物外清凉国。",
        "dynasty": "宋",
        "collection_info": null
    },
    {
        "title": "芗林五十咏 柔桑陌",
        "author": "杨万里",
        "content": "茧馆三眠老，桑村独树春。\n坐看黄更陨，应有一寒人。",
        "dynasty": "宋",
        "collection_info": null
    },
    {
        "title": "芗林五十咏 柑子园",
        "author": "杨万里",
        "content": "秋颗酣天酒，春花噀国香。\n芗林亲手种，中有洞庭霜。",
        "dynasty": "宋",
        "collection_info": null
    },
    {
        "title": "芗林五十咏 放鱼矶",
        "author": "杨万里",
        "content": "为惜丹砂尾，亲投碧草潭。\n前头有香饵，千万不须贪。",
        "dynasty": "宋",
        "collection_info": null
    },
    {
        "title": "芗林五十咏 白鹤亭",
        "author": "杨万里",
        "content": "可怜林下鹤，独肯伴先生。\n犹有冲天志，君听叫月声。",
        "dynasty": "宋",
        "collection_info": null
    },
    {
        "title": "芗林五十咏 羃翠庭",
        "author": "杨万里",
        "content": "软甃瑠璃地，生揉翡翠帏。\n莫教星月入，玉镜点金徽。",
        "dynasty": "宋",
        "collection_info": null
    },
    {
        "title": "芗林五十咏 鹅篆滩",
        "author": "杨万里",
        "content": "不博右军字，且留房相池。\n新雏黄似酒，把酒看羣嬉。",
        "dynasty": "宋",
        "collection_info": null
    },
    {
        "title": "芗林五十咏 南埭",
        "author": "杨万里",
        "content": "高谢三公府，来耕五亩园。\n园中有何好，老子笑无言。",
        "dynasty": "宋",
        "collection_info": null
    },
    {
        "title": "芗林五十咏 过花桥",
        "author": "杨万里",
        "content": "北垞通南埭，前花映后花。\n雨多桥板断，拆碎两涯霞。",
        "dynasty": "宋",
        "collection_info": null
    },
    {
        "title": "芗林五十咏 桃李蹊",
        "author": "杨万里",
        "content": "白雪堆秾李，红蓝染靓桃。\n晨粧须蚤看，莫待日华高。",
        "dynasty": "宋",
        "collection_info": null
    },
    {
        "title": "芗林五十咏 企疎堂",
        "author": "杨万里",
        "content": "堂上清如水，芗林对两疎。\n只今诗社裏，画作企疎图。",
        "dynasty": "宋",
        "collection_info": null
    },
    {
        "title": "芗林五十咏 梅坡",
        "author": "杨万里",
        "content": "自昔花如雪，而今叶入云。\n先生已仙去，谁与共天醇。",
        "dynasty": "宋",
        "collection_info": null
    },
    {
        "title": "芗林五十咏 梨花原",
        "author": "杨万里",
        "content": "禁火晓未暖，踏青昏恰归。\n何堪一原雪，将冷入春衣。",
        "dynasty": "宋",
        "collection_info": null
    },
    {
        "title": "芗林五十咏 海棠洞",
        "author": "杨万里",
        "content": "艷翠春销骨，妖红醉入肌。\n花仙别无诀，一味服燕支。",
        "dynasty": "宋",
        "collection_info": null
    },
    {
        "title": "芗林五十咏 岁寒亭",
        "author": "杨万里",
        "content": "冷笑元无味，孤高别有心。\n谁将桃李眼，雪裏解相寻。",
        "dynasty": "宋",
        "collection_info": null
    },
    {
        "title": "芗林五十咏 菊坡",
        "author": "杨万里",
        "content": "西风破幽馥，东篱散清好。\n渊明不可作，邂逅芗林老。",
        "dynasty": "宋",
        "collection_info": null
    },
    {
        "title": "芗林五十咏 文杏坞",
        "author": "杨万里",
        "content": "道白非真白，言红不苦红。\n请君红白外，别眼看天工。",
        "dynasty": "宋",
        "collection_info": null
    },
    {
        "title": "芗林五十咏 药栏",
        "author": "杨万里",
        "content": "日出花药丽，风生芝朮香。\n枕中兼肘后，别有不传方。",
        "dynasty": "宋",
        "collection_info": null
    },
    {
        "title": "芗林五十咏 玉井",
        "author": "杨万里",
        "content": "谁言玉井春，不作双井味。\n会有眠云客，领略两相似。",
        "dynasty": "宋",
        "collection_info": null
    },
    {
        "title": "芗林五十咏 芙蓉沜",
        "author": "杨万里",
        "content": "岸植木菡萏，池栽水拒霜。\n那知一家种，同艷不同香。",
        "dynasty": "宋",
        "collection_info": null
    },
    {
        "title": "芗林五十咏 槐阴墿",
        "author": "杨万里",
        "content": "阴作官街绿，花催举子黄。\n公家有三树，犹带凤池香。",
        "dynasty": "宋",
        "collection_info": null
    },
    {
        "title": "芗林五十咏 东皋",
        "author": "杨万里",
        "content": "避世无功酒，临流元亮诗。\n鹤鸣入天听，叶下报秋悲。",
        "dynasty": "宋",
        "collection_info": null
    },
    {
        "title": "芗林五十咏 听水亭",
        "author": "杨万里",
        "content": "泠泠无絃筝，汹汹自鸣鼓。\n最是醉梦中，唤作松风雨。",
        "dynasty": "宋",
        "collection_info": null
    },
    {
        "title": "芗林五十咏 雪台",
        "author": "杨万里",
        "content": "玉树参差出，天花顷刻开。\n先生倚栏处，指点是瑶台。",
        "dynasty": "宋",
        "collection_info": null
    },
    {
        "title": "芗林五十咏 西崦",
        "author": "杨万里",
        "content": "坡垄端何似，波涛起復低。\n醉眠桂花雪，不觉月华西。",
        "dynasty": "宋",
        "collection_info": null
    },
    {
        "title": "芗林五十咏 碧梧垷",
        "author": "杨万里",
        "content": "往往游西崦，时时憩午阴。\n凤来人不见，飞入碧枝深。",
        "dynasty": "宋",
        "collection_info": null
    },
    {
        "title": "芗林五十咏 百花洲",
        "author": "杨万里",
        "content": "茂苑犹香名，南阳已荒草。\n更兼芗林中，三洲是三岛。",
        "dynasty": "宋",
        "collection_info": null
    },
    {
        "title": "芗林五十咏 有山堂",
        "author": "杨万里",
        "content": "阁皂风烟外，江西小有天。\n兹山本无主，掇入笔床前。",
        "dynasty": "宋",
        "collection_info": null
    },
    {
        "title": "芗林五十咏 松湖",
        "author": "杨万里",
        "content": "已讶松生市，更将湖入城。\n如何造物者，百巧供先生。",
        "dynasty": "宋",
        "collection_info": null
    },
    {
        "title": "芗林五十咏 折蔬亭",
        "author": "杨万里",
        "content": "芦菔鼠尾大，蔓菁兔耳长。\n先生不忍摘，野客却同尝。",
        "dynasty": "宋",
        "collection_info": null
    },
    {
        "title": "芗林五十咏 瓜田",
        "author": "杨万里",
        "content": "独酌圣贤酒，新尝子母瓜。\n丁宁林下友，莫道故侯家。",
        "dynasty": "宋",
        "collection_info": null
    },
    {
        "title": "芗林五十咏 连辉观",
        "author": "杨万里",
        "content": "极目斜阳树，乘风落月梁。\n更和山与水，併作一秋光。",
        "dynasty": "宋",
        "collection_info": null
    },
    {
        "title": "渎头阻风",
        "author": "杨万里",
        "content": "天寒春浅蛰未开，船头一声出地雷。\n老夫惊倒卷帘看，白浪飞从东海来。\n东海復东几万里，扶桑顷刻到长淮。\n琉璃地上玉山起，玉山自走非人推。\n似闻海若怒川后，雨师风伯同抽差。\n夜提横水明光甲，大呼一战龟山颓。\n老夫送客理归棹，适逢奇观亦壮哉。\n岂不怀归船不进，繫缆古柳依云堆。\n须臾惊定却成喜，分付客愁金缕杯。",
        "dynasty": "宋",
        "collection_info": null
    },
    {
        "title": "至洪泽",
        "author": "杨万里",
        "content": "今宵合过山阳驿，泊船问来是洪泽。\n都梁到此只一程，却费一宵兼两日。\n政缘夜来到渎头，打头风起浪不休。\n舟人相贺已入港，不怕淮河更风浪。\n老夫摇手且低声，惊心犹恐淮神听。\n急呼津吏催开闸，津吏叉手不敢答。\n早潮已落水入淮，晚潮未来闸不开。\n细问晚潮何时来，更待玉虫缀金钗。",
        "dynasty": "宋",
        "collection_info": null
    },
    {
        "title": "过淮阴县",
        "author": "杨万里",
        "content": "索寞淮阴县，人家草草中。\n荻篱纬春胜，茅屋学船篷。\n今日非昨日，南风转北风。\n霍然香雾散，放出一轮红。",
        "dynasty": "宋",
        "collection_info": null
    },
    {
        "title": "过磨盘得风挂帆",
        "author": "杨万里",
        "content": "两岸黄旗小队兵，新晴归路马蹄轻。\n全番长笛横腰鼓，一曲春风出塞声。\n鹊噪鸦啼俱喜色，船轻风顺更兼程。\n却思两日淮河浪，心悸魂惊尚未平。",
        "dynasty": "宋",
        "collection_info": null
    },
    {
        "title": "望楚州新城",
        "author": "杨万里",
        "content": "已近山阳望渐宽，湖光百里见千村。\n人家四面皆临水，柳树双垂便是门。\n全盛向来元孔道，杂耕今是一雄藩。\n金汤再葺真长策，此外犹须子细论。",
        "dynasty": "宋",
        "collection_info": null
    },
    {
        "title": "阻风泊黄浦",
        "author": "杨万里",
        "content": "回顾山阳北，前瞻宝应东。\n又逢翻手雨，更着打头风。\n不了行程债，从来赋命穷。\n客愁无诉处，摇指画船篷。",
        "dynasty": "宋",
        "collection_info": null
    },
    {
        "title": "过宝应县新开湖十首  其一",
        "author": "杨万里",
        "content": "寒裏船门不可开，试开一望兴悠哉。\n空蒙烟雨微茫树，都向湖光外面来。",
        "dynasty": "宋",
        "collection_info": null
    },
    {
        "title": "过宝应县新开湖十首  其二",
        "author": "杨万里",
        "content": "细雨初如弄隙尘，须臾化作舞空蚊。\n作团面旋还分散，只见轻烟与薄云。",
        "dynasty": "宋",
        "collection_info": null
    },
    {
        "title": "过宝应县新开湖十首  其三",
        "author": "杨万里",
        "content": "雨丝拂水不曾沉，一一如珠一一明。\n乱走不停跳不住，忽然跳入水精瓶。",
        "dynasty": "宋",
        "collection_info": null
    },
    {
        "title": "过宝应县新开湖十首  其四",
        "author": "杨万里",
        "content": "渔家可是厌尘嚣，结屋圆沙最尽梢。\n外面更栽杨柳树，上头无数鹭鸶巢。",
        "dynasty": "宋",
        "collection_info": null
    },
    {
        "title": "过宝应县新开湖十首  其五",
        "author": "杨万里",
        "content": "湖堤插柳早青葱，犹带隋家旧土风。\n莫笑千株尺来许，看渠揽尽夕阳红。",
        "dynasty": "宋",
        "collection_info": null
    },
    {
        "title": "过宝应县新开湖十首  其六",
        "author": "杨万里",
        "content": "雨裏楼船即钓矶，碧云便是绿蓑衣。\n沧波万顷平如镜，一隻鸬鷀贴水飞。",
        "dynasty": "宋",
        "collection_info": null
    },
    {
        "title": "过宝应县新开湖十首  其七",
        "author": "杨万里",
        "content": "半浓黛汁点遥林，微淡铅膏抹暮云。\n似白如青都不是，淮南弄色五湖春。",
        "dynasty": "宋",
        "collection_info": null
    },
    {
        "title": "过宝应县新开湖十首  其八",
        "author": "杨万里",
        "content": "天上云烟压水来，湖中波浪打云回。\n中间不是平林树，水色天容拆不开。",
        "dynasty": "宋",
        "collection_info": null
    },
    {
        "title": "过宝应县新开湖十首  其九",
        "author": "杨万里",
        "content": "两隻钓船相对行，钓车自转不须萦。\n车停不转船停处，特地萦车手不停。",
        "dynasty": "宋",
        "collection_info": null
    },
    {
        "title": "过宝应县新开湖十首  其一○",
        "author": "杨万里",
        "content": "五湖佳处是荒寒，却为无山水更宽。\n归去江南无此景，未须吃饭且来看。",
        "dynasty": "宋",
        "collection_info": null
    },
    {
        "title": "过九里亭",
        "author": "杨万里",
        "content": "水渚纔容足，渔家便架椽。\n屋根些子地，檐外不胜天。\n岸岸皆垂柳，门门一钓船。\n五湖好风月，乞与不论钱。",
        "dynasty": "宋",
        "collection_info": null
    },
    {
        "title": "过杨子桥二首  其一",
        "author": "杨万里",
        "content": "浪说春归已四旬，淮南元自不知春。\n明朝却是中和节，野次谁怜寂寞人。",
        "dynasty": "宋",
        "collection_info": null
    },
    {
        "title": "过杨子桥二首  其二",
        "author": "杨万里",
        "content": "客愁满目政无聊，忽报船经杨子桥。\n未到江南心已喜，隔江山色碧相招。",
        "dynasty": "宋",
        "collection_info": null
    },
    {
        "title": "瓜州遇风",
        "author": "杨万里",
        "content": "金钲三声船欲发，天地苍茫忽开阖。\n恶风吹倒多景楼，怒涛打碎金山塔。\n涛头抛船入半空，船从空中落水中。\n势如崩山同日二十九，声如推堕万石之簴千石钟。\n岸人惊呼船欲没，舟人绝叫船復出。\n平生所闻杨子江，无风已自波相撞。\n莫教风动一波起，三日奔腾收不止。\n君不见逆酋投鞭欲断流，藁街自送月氏头。",
        "dynasty": "宋",
        "collection_info": null
    },
    {
        "title": "再赋石翁石婆",
        "author": "杨万里",
        "content": "石翁谁怒犹睅目，石婆多愁鬓先秃。\n荒山野水四无人，二老对立今几春。\n珠襦玉匣化为土，金雁银鳬亦飞去。\n知是六朝何帝陵，摩娑碧藓俱无语。",
        "dynasty": "宋",
        "collection_info": null
    },
    {
        "title": "观张功父南湖海棠杖藜走笔三首  其一",
        "author": "杨万里",
        "content": "看尽都城种海棠，只将一径引教长。\n约斋妙出春风手，人在中央花四傍。",
        "dynasty": "宋",
        "collection_info": null
    },
    {
        "title": "观张功父南湖海棠杖藜走笔三首  其二",
        "author": "杨万里",
        "content": "百株都好却嫌渠，拣中东边第一株。\n开与未开相间着，浓红密密淡疎疎。",
        "dynasty": "宋",
        "collection_info": null
    },
    {
        "title": "观张功父南湖海棠杖藜走笔三首  其三",
        "author": "杨万里",
        "content": "天工信手洒明霞，若遣停匀未必佳。\n却得数株多叶底，殷勤衬出密边花。",
        "dynasty": "宋",
        "collection_info": null
    },
    {
        "title": "送薛子约下第归永嘉",
        "author": "杨万里",
        "content": "河东鸑鷟志青天，冀北麒麟受玉鞭。\n二十年前元脱颖，五千人裏又遗贤。\n请君更草凌云赋，老我重看斫桂仙。\n趁取春风双鬓绿，收科谁后復谁先。",
        "dynasty": "宋",
        "collection_info": null
    },
    {
        "title": "和张功父桤木巴榄花韵",
        "author": "杨万里",
        "content": "南湖窠木已交加，种榄栽桤更北涯。\n生眼错呼为夜合，新鶑知不是桃花。\n绿阴四合藏云屋，翠浪全机织素纱。\n桂隠主人臞见骨，不餐酥酪却餐茶。",
        "dynasty": "宋",
        "collection_info": null
    },
    {
        "title": "走笔谢张功父送似酴醾",
        "author": "杨万里",
        "content": "西湖野僧夸藏冰，半年化作真水精。\n南湖诗人笑渠拙，不如侬家解干雪。\n藏冰窨子山之幽，镵透九地山鬼愁。\n侬家藏雪有妙手，分明晒在翡翠楼。\n向来巽二拉滕六，玉妃夜投玉川屋。\n剪水作花吹朔风，揉云为粉散寒空。\n醉挥两袖拂银汉，梢头万斛冷不融。\n琼田挈月拾翠羽，砌成重楼天半许。\n盘作青蛟吐绿雾，乱飘六出熏沉炷。\n人间雪脆那可藏，天上雪落何曾香。\n三月尽头四月首，南湖香雪今谁有，分似诚斋老诗叟。\n碎挼玉花泛春酒，一饮一石更五斗。",
        "dynasty": "宋",
        "collection_info": null
    },
    {
        "title": "和祝汝玉作举子语之句",
        "author": "杨万里",
        "content": "玉奴何必减花奴，省识春风作画图。\n临水隔花看走马，翻身射雁落雕弧。\n词场君擅倾城色，诗社侬凋觅句鬚。\n摩垒致师仰余勇，政惭连叔答肩吾。",
        "dynasty": "宋",
        "collection_info": null
    },
    {
        "title": "和徐盈赠诗二首  其一",
        "author": "杨万里",
        "content": "不谒长安众富儿，不随举子脱麻衣。\n片云出岫元无事，催我诗成翻手归。",
        "dynasty": "宋",
        "collection_info": null
    },
    {
        "title": "和徐盈赠诗二首  其二",
        "author": "杨万里",
        "content": "无鬼玄谈雕苦空，端能问字过杨雄。\n韩琮不生王驾死，乞君明月与清风。",
        "dynasty": "宋",
        "collection_info": null
    },
    {
        "title": "送刘德修殿院直阁将漕潼川二首  其一",
        "author": "杨万里",
        "content": "乌府何缘着佞臣，紫皇亲擢得斯人。\n金丹半粒回元气，玉宇崇朝作好春。\n不惜孤身轻一叶，坐令九鼎重千钧。\n万牛回首求梁栋，未要沱江理钓缗。",
        "dynasty": "宋",
        "collection_info": null
    },
    {
        "title": "送刘德修殿院直阁将漕潼川二首  其二",
        "author": "杨万里",
        "content": "半世西风吹盛名，晚同朝路慰平生。\n一言半语到金石，四海九州成弟兄。\n雪岭锦城君理棹，青鞋黄帽我归耕。\n长江万里通吴蜀，逢着双鱼各寄声。",
        "dynasty": "宋",
        "collection_info": null
    },
    {
        "title": "送马庄父游金陵",
        "author": "杨万里",
        "content": "东华踏徧软红尘，却去秦淮钓月轮。\n朱雀乌衣王谢宅，黄旗紫盖晋梁春。\n江山拾得风光好，杖屦归来句子新。\n祗恐参卿署军事，醲熏荐墨到槐宸。",
        "dynasty": "宋",
        "collection_info": null
    },
    {
        "title": "跋吴箕秀才诗卷",
        "author": "杨万里",
        "content": "君家子华翰林老，解吟芳草夕阳愁。\n开红落翠天为泣，覆手作春翻手秋。\n晚唐异味今谁嗜，耳孙下笔参差是。\n一径芙蓉十万枝，唤作春风二月时。\n旁人笑渠眼花恐落井，渠方掉头得句呼不醒。\n老夫向来守荆溪，郡有诗人元不知。\n赠我连城杂照乘，一夜空斋横白蜺。",
        "dynasty": "宋",
        "collection_info": null
    },
    {
        "title": "记丘宗卿语绍兴府学前景",
        "author": "杨万里",
        "content": "镜湖泮宫转街曲，纔隔清溪便无俗。\n竹桥斜度透竹门，墙根一竿半竿竹。\n恰思是间宜看梅，忽然一枝横出来。\n霜余皴裂臂来大，只着寒花三两箇。",
        "dynasty": "宋",
        "collection_info": null
    },
    {
        "title": "和御制琼林宴赐进士余復等诗",
        "author": "杨万里",
        "content": "圣主临轩士褎然，曲江花底宴群贤。\n九天日月开清照，四海豪英看广延。\n祗合致君上尧舜，不应侔德止宗宣。\n草莱忧国从今始，记取云章第一篇。",
        "dynasty": "宋",
        "collection_info": null
    },
    {
        "title": "送徐宋臣监丞补外",
        "author": "杨万里",
        "content": "出处何心一似云，世间万事不关身。\n补天炼石无虚日，忧国如家有几人。\n千载芬香只忠孝，百年富贵竟埃尘。\n看君两鬓青青在，不晚归来侍玉宸。",
        "dynasty": "宋",
        "collection_info": null
    },
    {
        "title": "题浏阳县柳仲明致政云居山书院",
        "author": "杨万里",
        "content": "云居山高三万尺，下插浏江上撞日。\n柳下和风百世师，有孙避地来筑室。\n奕叶隠居三百年，栽桃种杏今满川。\n当家相传一破砚，此外文字九千卷。\n旄头毕方书散亡，维仲明父再耿光。\n木叶衣裳野蕨肠，牙籤玉轴还堆床。\n更于山下起高阁，竹户松窗照林壑。\n阁上诸郎夜诵声，太一真人降云鹤。\n向来有子中文科，泮宫弹琴咏菁莪。\n柳氏门闾人刮目，仲明依旧一渔蓑。",
        "dynasty": "宋",
        "collection_info": null
    },
    {
        "title": "小楼晚眺云日",
        "author": "杨万里",
        "content": "小楼挂上绿窗櫺，落日孤云万态生。\n碧玉峰峦白银缘，峰峦暗处缘偏明。",
        "dynasty": "宋",
        "collection_info": null
    },
    {
        "title": "记丘宗卿嚥冰语",
        "author": "杨万里",
        "content": "醉嚥冰丸不作难，不须碎嚼不须餐。\n听渠历历胸中过，一寸诗肠一寸寒。",
        "dynasty": "宋",
        "collection_info": null
    },
    {
        "title": "送李制干季允擢第归蜀",
        "author": "杨万里",
        "content": "玉立长身太史公，诸郎箇箇有家风。\n高文大册传书种，怨句愁吟恼化工。\n鸿雁双衔月宫桂，鹓雏独恋蜀山桐。\n何如天网笼云表，三凤都归上苑中。",
        "dynasty": "宋",
        "collection_info": null
    },
    {
        "title": "林宏才秉义挽辞",
        "author": "杨万里",
        "content": "行尽江南北，于何隠去休。\n福清好云谷，老子得菟裘。\n风采今千古，英灵閟一丘。\n庭阶俱玉树，仲氏立鳌头。",
        "dynasty": "宋",
        "collection_info": null
    },
    {
        "title": "题沈子寿旁观录",
        "author": "杨万里",
        "content": "逢着诗人沈竹斋，丁宁有口不须开。\n被渠谱入旁观录，四马如何挽得回。",
        "dynasty": "宋",
        "collection_info": null
    },
    {
        "title": "送吴敏叔待制侍郎",
        "author": "杨万里",
        "content": "脚踏鸡翘豹尾间，心飞碧岫白云端。\n人看疎傅如图画，帝念严光返钓滩。\n玉殿松班唐次对，竹宫茅立汉祠官。\n自怜病鹤樊笼底，万羡冥鸿片影寒。",
        "dynasty": "宋",
        "collection_info": null
    },
    {
        "title": "寄吴宜之",
        "author": "杨万里",
        "content": "罨画溪头老诗伯，夜榜仙槎鬰林石。\n要令南斗避文星，却归北辰捧天极。\n顷逢桂江双鲤鱼，殷勤两寄尺素书。\n山长水远到不到，未必韦郎迹也疎。\n书中只有相思字，更及融州一寒士。\n泮水曾参冷似冰，等待春风放桃李。",
        "dynasty": "宋",
        "collection_info": null
    },
    {
        "title": "和沈子寿还朝天集之韵",
        "author": "杨万里",
        "content": "愁城不着狂诗客，径超天外华胥国。\n苦海惟愁热恼人，别有月中水精域。\n浣花一老已九京，何人再筑五言城。\n竹斋衣钵传锦里，咄咄云烟飞落纸。\n胸中磊磈有余地，语下飘萧无俗气。\n诗坛笔阵制中权，势如常山看率然。\n观者堵墙颜色沮，惊闻柘弹金盘句。\n老夫性癖耽此趣，被渠夜半赤手取。\n重阳过了元不知，犹有黄花三两枝。",
        "dynasty": "宋",
        "collection_info": null
    },
    {
        "title": "雨中出湖上送客",
        "author": "杨万里",
        "content": "细雨轻烟着地昏，湖波真箇解生尘。\n浄慈灵隠君休觅，失却诸峰不恼人。",
        "dynasty": "宋",
        "collection_info": null
    },
    {
        "title": "入北昭庆寺",
        "author": "杨万里",
        "content": "两岸芙蓉雨洗粧，愁将红泪照银塘。\n抬头不起珠玑重，柳外西风特地狂。",
        "dynasty": "宋",
        "collection_info": null
    },
    {
        "title": "张几仲侍郎挽词三首  其一",
        "author": "杨万里",
        "content": "半世金闺彦，中年碧落班。\n一般俱紫橐，千古忽青山。\n秋入篇章裏，春生岳牧间。\n汾阳旧部曲，白髮万人潸。",
        "dynasty": "宋",
        "collection_info": null
    },
    {
        "title": "张几仲侍郎挽词三首  其二",
        "author": "杨万里",
        "content": "烈考同心德，中兴异姓王。\n勋劳贯三极，文献在诸郎。\n公也山林味，天乎日月忙。\n一生非不达，晚达却堪伤。",
        "dynasty": "宋",
        "collection_info": null
    },
    {
        "title": "张几仲侍郎挽词三首  其三",
        "author": "杨万里",
        "content": "京口连沧观，洪都孺子亭。\n飞觞回落月，洒笔湿寒星。\n别去长离索，归来遽杳冥。\n知公喜侬句，五字酹英灵。",
        "dynasty": "宋",
        "collection_info": null
    },
    {
        "title": "徐氏太淑人挽词二首  其一",
        "author": "杨万里",
        "content": "三子官期至，同时各致勤。\n争迎阿潘母，独就大冯君。\n喜入乌巢舍，惊传鹤弔坟。\n伤心是廷尉，目断太行云。",
        "dynasty": "宋",
        "collection_info": null
    },
    {
        "title": "徐氏太淑人挽词二首  其二",
        "author": "杨万里",
        "content": "赤矢生名族，乌衣媲德门。\n萱堂登九秩，兰砌颔重孙。\n乐饮占蛇日，翻随药兔魂。\n一生参贝叶，梦幻了无痕。",
        "dynasty": "宋",
        "collection_info": null
    },
    {
        "title": "跋眉山程仁万言书草",
        "author": "杨万里",
        "content": "峨眉山下三苏乡，至今草木文章香。\n近时英妙有程郎，数寸管底翻锦江。\n向来曾草三千牍，流涕太息仍痛哭。\n九虎当关北斗深，十年买桂炊白玉。\n荆溪溪上相识初，君犹少年我壮夫。\n帝城再见各白鬚，袖中一纸梁溪书。\n剡藤方策一万字，犹带权书衡论味。\n君不见古来富贵扫无痕，只有文章照天地。",
        "dynasty": "宋",
        "collection_info": null
    },
    {
        "title": "题巩仲至修辞斋",
        "author": "杨万里",
        "content": "人道庄周梦蝴蝶，我言蝴蝶梦庄周。\n庄周解飞蝶解语，说向蝴蝶应点头。\n修辞斋中子巩子，年少诗狂狂到底。\n蹇馿破帽衝达官，白眼清谈对余子。\n东莱一翁印斯人，世人皆憎翁不嗔。\n为渠落笔三大字，政自不妨诗入神。",
        "dynasty": "宋",
        "collection_info": null
    },
    {
        "title": "秋夕不寐二首  其一",
        "author": "杨万里",
        "content": "每到炎天只愿秋，如何秋到却成愁。\n官居也有寒蛩语，不似山间听得幽。",
        "dynasty": "宋",
        "collection_info": null
    },
    {
        "title": "秋夕不寐二首  其二",
        "author": "杨万里",
        "content": "夏热通宵睡不成，秋凉老眼又偏醒。\n窗虚月白清无梦，却为西风数漏声。",
        "dynasty": "宋",
        "collection_info": null
    },
    {
        "title": "跋符发所录上蔡语二首  其一",
        "author": "杨万里",
        "content": "洙泗渊源一线寒，再从伊洛起涛澜。\n偶看上蔡先生语，满目淙淙八节滩。",
        "dynasty": "宋",
        "collection_info": null
    },
    {
        "title": "跋符发所录上蔡语二首  其二",
        "author": "杨万里",
        "content": "符君天秀擢炎方，茧足担簦学北方。\n不是澹庵谪南海，姓名那得许芬香。",
        "dynasty": "宋",
        "collection_info": null
    },
    {
        "title": "赠墨工张公明",
        "author": "杨万里",
        "content": "庐陵旧墨说潘衡，庐陵新墨说张生。\n潘家衣钵嗣苏子，张家苗裔出易水。\n易水松花烟一螺，涨起倒流三峡波。\n人言天下无白墨，那知真有玄尚白。\n磨光漆几夺眼睛，试点一点倾人城。",
        "dynasty": "宋",
        "collection_info": null
    },
    {
        "title": "跋丘宗卿侍郎见赠使北诗一轴",
        "author": "杨万里",
        "content": "太行界天二千里，清晨跳入寒窗底。\n黄河动地万壑雷，却与太行相趁来。\n青崖颠狂白波怒，老夫惊倒立不住。\n乃是丘迟出塞归，赠我大轴出塞诗。\n手持汉节娖秋月，弓挂天山鸣积雪。\n过故东京到北京，泪滴禾黍枯不生。\n誓取胡头为饮器，尽与遗民解魋髻。\n诗中哀怨诉阿谁，河水呜咽山风悲。\n中原万象听驱使，总随诗句归行李。\n君不见晋人王右军，龙跳虎卧笔有神。\n何曾哦得一句子，自哦自写传世人。\n君不见唐人杜子美，万草千花句何绮。\n祗以诗传字不传，却羡别人云落纸。\n莫道丘迟一轴诗，此诗此字绝世奇。\n再三莫遣鬼神知，鬼神知了偷却伊。",
        "dynasty": "宋",
        "collection_info": null
    },
    {
        "title": "谢湖州太守王成之给事送百花春糟蟹",
        "author": "杨万里",
        "content": "乌衣巷裏批敕手，整顿干坤渠尽有。\n天风吹入水精宫，一夜阳和徧花柳。\n爱杀苕溪波底云，揉云酿出蒲萄春。\n更挼百花作香尘，小槽溅破真珠痕。\n一杯吸尽太湖月，郡斋忽念山中客。\n远浇白首草玄人，伯雅仲雅俱清绝。\n一介不肯遣长鬚，却遣郭索持尺书。\n二执戈者争走趋，登彼糟丘劝腹腴，可怜郭索与陆谞。\n不傍贵人热门户，却访诚斋老病翁，多谢苕溪贤地主。",
        "dynasty": "宋",
        "collection_info": null
    },
    {
        "title": "赠写真水鑑处士王温叔",
        "author": "杨万里",
        "content": "我不如森森千丈松，我不如濯濯春月柳。\n髯疎鬓秃已雪霜，皮皱肉皴真老丑。\n叶生画时颜尚朱，王生画时骨更臞。\n一生爱山吟不就，两肩化作秋山瘦。\n君不见褒公鄂公图凌烟，腰间羽箭大如椽。\n君不见浣花醉图粉墨落，日斜泥滑馿失脚。\n贵人寒士两相嗤，画图犹在人已非。\n王生王生且停手，不如生前一杯酒。",
        "dynasty": "宋",
        "collection_info": null
    },
    {
        "title": "题汪季路太丞魏野草堂图二首  其一",
        "author": "杨万里",
        "content": "汾阴西祀告昇平，四海无波镜样清。\n乞与幽人好风月，万山裏许听泉声。",
        "dynasty": "宋",
        "collection_info": null
    },
    {
        "title": "题汪季路太丞魏野草堂图二首  其二",
        "author": "杨万里",
        "content": "奉常夫子半钱无，不问田园况室庐。\n闻道买来新宅子，借看却是草堂图。",
        "dynasty": "宋",
        "collection_info": null
    },
    {
        "title": "题汪季路所藏李伯时飞骑斫鬃射杨枝及绣毬图二首  其一",
        "author": "杨万里",
        "content": "虎夫驰射殿西偏，一箭穿毬不再弯。\n飞骑新图天上本，龙眠偷得到人间。",
        "dynasty": "宋",
        "collection_info": null
    },
    {
        "title": "题汪季路所藏李伯时飞骑斫鬃射杨枝及绣毬图二首  其二",
        "author": "杨万里",
        "content": "君王将幸宝津园，刷洗天驹尚未干。\n禁地何缘有阑入，考官应奉得来看。",
        "dynasty": "宋",
        "collection_info": null
    },
    {
        "title": "晓登小楼雾失南高峰塔",
        "author": "杨万里",
        "content": "日日南高峰，知我登小楼。\n笑回紫翠面，擎献新鲜秋。\n独将诗魂去，恣绕月胁游。\n得句寄与渠，月姊不敢搜。\n绝顶珥琼笔，仰空书银鈎。\n今晨招不来，开窗得孤愁。\n折简呼屏翳，能为追亡不。",
        "dynasty": "宋",
        "collection_info": null
    },
    {
        "title": "跋罗春伯所藏高氏乐毅论",
        "author": "杨万里",
        "content": "右军乐毅论，大令洛神赋。\n王家小楷天取将，祗余惊鸾尚双翥。\n昭陵银海閟银鈎，秦王卧看偷儿偷。\n秣陵井苔剥山骨，祝融復遣山鬼搜。\n裂琼划玉各分散，遗下宝圭三五段。\n墨卿收拾骊颔珠，仅仅一百八十余。\n江西今代韩吏部，古心古道生好古。\n雷电勃兴急捉取，阿那精灵会飞去。",
        "dynasty": "宋",
        "collection_info": null
    },
    {
        "title": "赠周敬伯",
        "author": "杨万里",
        "content": "万方英杰集桥门，作么吾州不数人。\n之子独携一方策，短檠以外四无邻。\n岁云暮矣犹为客，归去来兮未立身。\n待上六鳌头上立，还家藉手拜双亲。",
        "dynasty": "宋",
        "collection_info": null
    },
    {
        "title": "赠翦字吴道人",
        "author": "杨万里",
        "content": "宝晋云烟杂海涛，玉溪花月写风骚。\n一生不倩毛锥子，只倩并州快翦刀。",
        "dynasty": "宋",
        "collection_info": null
    },
    {
        "title": "题汪圣锡坟庵真如轩在玉山常山之间",
        "author": "杨万里",
        "content": "东吴南垂楚北际，中央不合大如砺。\n百滩千嶂自一川，清空不是人间世。\n玉山先生携老禅，把茅结庵开小轩。\n身前身后来醉眠，一醉不醒三千年。\n先生杖屦半宇宙，每到此轩去还又。\n为怜雪立孤竹君，月骨风筋如许瘦。\n向来种笋今排天，先生手痕故依然。\n骑龙帝旁为飞仙，玉棺寂寞空寒烟。",
        "dynasty": "宋",
        "collection_info": null
    },
    {
        "title": "和陆务观用张季长吏部韵寄季长兼简老夫补外之行二首  其一",
        "author": "杨万里",
        "content": "今代老龟蒙，无书遗子公。\n也能将好句，特地寄西风。\n迟暮甘三已，飘零笑两穷。\n绝怜张与陆，百战角新功。",
        "dynasty": "宋",
        "collection_info": null
    },
    {
        "title": "和陆务观用张季长吏部韵寄季长兼简老夫补外之行二首  其二",
        "author": "杨万里",
        "content": "别去公怀我，诗来我梦公。\n半轮笠泽月，一信镜湖风。\n岂有诗名世，而无鬼作穷。\n管城言晓事，犹欲策元功。",
        "dynasty": "宋",
        "collection_info": null
    },
    {
        "title": "之官江左舟中梳头",
        "author": "杨万里",
        "content": "耐痒呼僮理乱丝，一梳一快胜千篦。\n是中妙处无人会，合眼垂头到睡时。",
        "dynasty": "宋",
        "collection_info": null
    },
    {
        "title": "题张以道上舍寒绿轩",
        "author": "杨万里",
        "content": "菊芽伏土糁青粟，杞笋傍根埋紫玉。\n雷声一夜雨一朝，森然迸出如蕨苗。\n先生饥肠诗作梗，小摘珍芳汲冰井。\n风炉蟹眼候松声，笊篱亲捞微带生。\n烂炊凋胡淅青精，芼以天随寒绿萌。\n饥时作齑仍作羹，饱后龙凤同庖烹。\n太官蒸羔压花片，宰夫胹蹯削琼软。\n豹胎熬出祸胎来，贵人有眼何曾见。\n天随尚有愁作魔，愁杞作棘菊作莎。\n君不见黄金钱照红玉豆，秋高更觉风味多。\n先生酿金炼红玉，自莎自棘如予何。\n金空玉尽苗復出，吃苗吃花并吃实。\n天随白眼屠沽儿，不道有人头上立。",
        "dynasty": "宋",
        "collection_info": null
    },
    {
        "title": "宿长安闸",
        "author": "杨万里",
        "content": "野次何销追水程，昏时即住晓时行。\n惊眠幸自无更点，犹有船头击柝声。",
        "dynasty": "宋",
        "collection_info": null
    },
    {
        "title": "读诗",
        "author": "杨万里",
        "content": "船中活计只诗编，读了唐诗读半山。\n不是老夫朝不食，半山绝句当朝餐。",
        "dynasty": "宋",
        "collection_info": null
    },
    {
        "title": "夜泊平望二首  其一",
        "author": "杨万里",
        "content": "夜来微雪晓还晴，平望维舟嫩月生。\n道是烛花总无恨，为谁须暗为谁明。",
        "dynasty": "宋",
        "collection_info": null
    },
    {
        "title": "夜泊平望二首  其二",
        "author": "杨万里",
        "content": "一色河边卖酒家，于中酒客一家多。\n青帘不饮能样醉，弄杀霜风舞杀它。",
        "dynasty": "宋",
        "collection_info": null
    },
    {
        "title": "平望夜景",
        "author": "杨万里",
        "content": "二冬冬，三当当。\n夜泊平望更点长，新月无光湖有光。\n昨宵一雪今宵霜，犬吠两岸归人忙。\n夜深人静无一事，画烛泣残人欲睡。\n忽有渔船外水来，一棹波声风雨至。\n半生堕在红尘中，浮家东吴东復东。\n楼船夜宿瑠璃国，谁言别有水精宫。",
        "dynasty": "宋",
        "collection_info": null
    },
    {
        "title": "远树",
        "author": "杨万里",
        "content": "行行远树惨无聊，脱尽清阴只有梢。\n霜干瘦来无可庇，更能庇得鹭鸶巢。",
        "dynasty": "宋",
        "collection_info": null
    },
    {
        "title": "望姑苏",
        "author": "杨万里",
        "content": "旷野平中天四垂，冻云罅裏日平西。\n水村人远看来短，茅屋檐长反作低。\n最爱河堤能底巧，截他山脚不胜齐。\n喜闻借得姑苏馆，百尺高台入杖藜。",
        "dynasty": "宋",
        "collection_info": null
    },
    {
        "title": "风定过垂虹亭",
        "author": "杨万里",
        "content": "松江未过不胜愁，过了垂虹百不忧。\n忽见石湖山上塔，定知塔背是苏州。",
        "dynasty": "宋",
        "collection_info": null
    },
    {
        "title": "鲈鱼",
        "author": "杨万里",
        "content": "两年三度过垂虹，每过垂虹每雪中。\n要与鲈鱼偿旧债，不应张翰独秋风。\n买来一尾那嫌少，尚有杯羹慰老穷。\n祗是莼丝无觅处，仰天大笑笑天公。",
        "dynasty": "宋",
        "collection_info": null
    },
    {
        "title": "泊姑苏城外大雪二首  其一",
        "author": "杨万里",
        "content": "夜烧银烛卷金巵，猛落天花醉未知。\n若怯一寒都不看，却教六出更投谁。\n开门片片洒人面，送眼山山呈玉肌。\n纔雪又晴晴又雪，吴中风物许清奇。",
        "dynasty": "宋",
        "collection_info": null
    },
    {
        "title": "泊姑苏城外大雪二首  其二",
        "author": "杨万里",
        "content": "今日晴光满碧空，也无雾雨也无风。\n寂然窗户黄昏后，霍地琼瑶一望中。\n千里湖山银作地，半篙舴艋玉为宫。\n丁宁浮蚁非常绿，计会祥麟分外红。",
        "dynasty": "宋",
        "collection_info": null
    },
    {
        "title": "跋袁起岩所藏兰亭帖",
        "author": "杨万里",
        "content": "南朝千载有斯人，拈出兰亭花草春。\n俛仰之间已陈迹，至今此纸尚如新。",
        "dynasty": "宋",
        "collection_info": null
    },
    {
        "title": "谒范参政并赴袁起岩郡会坐中炽炭周围遂中火毒得疾垂死乃悟贵人多病皆养之太过耳",
        "author": "杨万里",
        "content": "后炭前炉便是窑，饶君是铁也教销。\n不须泉下火山狱，新制人间法外条。\n今日晴明殊可喜，病夫意绪自无聊。\n看来只欠刀圭药，脚踏层冰雪没腰。",
        "dynasty": "宋",
        "collection_info": null
    },
    {
        "title": "辛亥元日送章德茂自建康移帅江陵二首  其一",
        "author": "杨万里",
        "content": "极知借寇未多时，道是征黄有近期。\n不割半青江令宅，却飞大白习家池。\n湖山解语云来暮，淮水无情也去思。\n莫近乡关动归兴，轻黄一点上双眉。",
        "dynasty": "宋",
        "collection_info": null
    },
    {
        "title": "辛亥元日送章德茂自建康移帅江陵二首  其二",
        "author": "杨万里",
        "content": "西湖一别忽三年，白首相从岂偶然。\n到得我来恰君去，政当腊后与春前。\n醉余犯雪追征帽，送了凭栏望去船。\n待把衣冠挂神武，看渠勋业上凌烟。",
        "dynasty": "宋",
        "collection_info": null
    },
    {
        "title": "金陵官舍后圃散策二首  其一",
        "author": "杨万里",
        "content": "江梅未落杏先繁，萱草都齐柳半匀。\n却是浅寒花较耐，东风未要十分温。",
        "dynasty": "宋",
        "collection_info": null
    },
    {
        "title": "金陵官舍后圃散策二首  其二",
        "author": "杨万里",
        "content": "旋种花窠二百株，不知种了有花无。\n阿谁便向春工说，急捣红蓝染玉酥。",
        "dynasty": "宋",
        "collection_info": null
    },
    {
        "title": "过秦淮",
        "author": "杨万里",
        "content": "晓过新桥启轿窗，要看春水弄春光。\n东风作意惊诗眼，搅乱垂杨两岸黄。",
        "dynasty": "宋",
        "collection_info": null
    },
    {
        "title": "后圃杏花",
        "author": "杨万里",
        "content": "小树手初种，当年花便稠。\n拣枝那忍折，绕径祗成愁。\n淡了犹红在，留渠肯住不。\n无端万银竹，判却一春休。",
        "dynasty": "宋",
        "collection_info": null
    },
    {
        "title": "戏綵堂前海棠",
        "author": "杨万里",
        "content": "露揉雨渍柳方浓，日晒风曛杏政烘。\n祗有海棠非旋染，粟来大小便鲜红。",
        "dynasty": "宋",
        "collection_info": null
    },
    {
        "title": "樱桃花",
        "author": "杨万里",
        "content": "樱桃花发满晴柯，不赌娇饶只赌多。\n落尽江梅余半朶，依前风韵合还他。",
        "dynasty": "宋",
        "collection_info": null
    },
    {
        "title": "春寒",
        "author": "杨万里",
        "content": "阵阵风寒树树斜，不容老子出檐牙。\n绣帘半捲门偏启，深倚胡床远看花。",
        "dynasty": "宋",
        "collection_info": null
    },
    {
        "title": "春阴忽霁",
        "author": "杨万里",
        "content": "云膜辛勤护日华，一重縠子一重纱。\n玉奁忽透菱花影，淡与油窗描杏花。",
        "dynasty": "宋",
        "collection_info": null
    },
    {
        "title": "过笪桥",
        "author": "杨万里",
        "content": "轻风欲动没人知，早被垂杨报酒旗。\n行到笪桥中半处，钟山飞入轿窗来。",
        "dynasty": "宋",
        "collection_info": null
    },
    {
        "title": "登凤凰台",
        "author": "杨万里",
        "content": "千年百尺凤凰台，送尽潮回凤不回。\n白鹭北头江草合，乌衣西面杏花开。\n龙蟠虎踞山川在，古往今来鼓角哀。\n只有谪仙留句处，春风掌管拂蛛煤。",
        "dynasty": "宋",
        "collection_info": null
    },
    {
        "title": "上巳寒食同日后圃行散",
        "author": "杨万里",
        "content": "百五重三併一朝，风光不怕不娇饶。\n鹿葱引道心犹卷，杨柳应门手对招。\n筇未唤随非是强，扇聊作伴不须摇。\n先生道是无歌舞，花劝鶑酬酒自销。",
        "dynasty": "宋",
        "collection_info": null
    },
    {
        "title": "代书呈张功父",
        "author": "杨万里",
        "content": "不见子张子，令人梦亦思。\n只应依旧瘦，近作几多诗。\n联句平生事，看花去岁时。\n海棠今好不，传语併酴醾。",
        "dynasty": "宋",
        "collection_info": null
    },
    {
        "title": "移瑞香花斛",
        "author": "杨万里",
        "content": "夜掇香窠沐露华，昼移翠斛馥窗纱。\n将身挨起帘帷着，生怕帘帷挨着花。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其一",
        "author": "杨万里",
        "content": "暖轿行春底见春，遮栏春色不教亲。\n急呼青伞小凉轿，又被春光着莫人。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其二",
        "author": "杨万里",
        "content": "草藉轮蹄翠织成，花围巷陌锦帏屏。\n早来指点游人处，今在游人行处行。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其三",
        "author": "杨万里",
        "content": "淮山脚下大江横，御柳梢头绛阙明。\n览尽山川更城郭，雨花台上太奇生。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其四",
        "author": "杨万里",
        "content": "天公也自喜良辰，上巳风光忽斩新。\n点检一春好天色，更无两日似今晨。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其五",
        "author": "杨万里",
        "content": "游人不是上坟回，便是清湍禊事来。\n最苦相逢无处避，天禧寺及雨花台。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其六",
        "author": "杨万里",
        "content": "女唱儿歌去踏青，阿婆笑语伴渠行。\n只亏郎罢优轻杀，櫑子双担挈酒缾。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其七",
        "author": "杨万里",
        "content": "粉捏孩儿活逼真，象生果子更时新。\n输赢一掷浑闲事，空手入城羞杀人。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其八",
        "author": "杨万里",
        "content": "长干桥外即乌衣，今着屠沽卖菜儿。\n晋殿吴宫犹碧草，玉亭谢馆尽黄鹂。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其九",
        "author": "杨万里",
        "content": "除却钟山与石城，六朝遗迹问难真。\n里名只道新名好，不道新名误后人。",
        "dynasty": "宋",
        "collection_info": null
    },
    {
        "title": "三月三日上忠襄坟因之行散得十绝句  其一○",
        "author": "杨万里",
        "content": "切忌寻春预作谋，教君行乐定成愁。\n老夫乘兴翩然出，不遣风知雨觉休。",
        "dynasty": "宋",
        "collection_info": null
    },
    {
        "title": "折花",
        "author": "杨万里",
        "content": "指似青童折海棠，繁枝仍要艳花房。\n痴眉騃眼生疎手，颤脱花房闷一场。",
        "dynasty": "宋",
        "collection_info": null
    },
    {
        "title": "行阙养种园千叶杏花二首  其一",
        "author": "杨万里",
        "content": "不信东皇也有私，如何偏宠杏花枝。\n于中更出红千叶，且道此花奇不奇。",
        "dynasty": "宋",
        "collection_info": null
    },
    {
        "title": "行阙养种园千叶杏花二首  其二",
        "author": "杨万里",
        "content": "白白红红两不真，重重迭迭是精神。\n谁言跂石眠云客，也见长杨五柞春。",
        "dynasty": "宋",
        "collection_info": null
    },
    {
        "title": "清明日雨雪来早晴霁二首  其一",
        "author": "杨万里",
        "content": "清明一雨坏花时，梅杏樱桃总脱枝。\n挽住落英供细舞，东风犹自妬游丝。",
        "dynasty": "宋",
        "collection_info": null
    },
    {
        "title": "清明日雨雪来早晴霁二首  其二",
        "author": "杨万里",
        "content": "清明一雪怪生寒，逗晓新晴雪未残。\n要见海棠还傅粉，捲帘不彻急来看。",
        "dynasty": "宋",
        "collection_info": null
    },
    {
        "title": "海棠四首  其一",
        "author": "杨万里",
        "content": "小园不到负今晨，晚唤娇红伴老身。\n落日争明那肯暮，艳粧一出更无春。\n树间露坐看摇影，酒底花光併入唇。\n银烛不烧渠不睡，梢头恰恰挂冰轮。",
        "dynasty": "宋",
        "collection_info": null
    },
    {
        "title": "海棠四首  其二",
        "author": "杨万里",
        "content": "暖醉寒醒各自奇，千花谁是復谁非。\n燕支浓透春风面，翡翠新裁生色衣。\n破落东皇能许劣，庄严西子较些肥。\n痴儿犹恨无香在，紫蝶黄蜂政打围。",
        "dynasty": "宋",
        "collection_info": null
    },
    {
        "title": "海棠四首  其三",
        "author": "杨万里",
        "content": "竞艳争娇最是他，教人嫌少不嫌多。\n初酣晓日红千滴，晚笑东风淡一涡。\n自是花中无国色，非关格外占春窠。\n开时悭为渠侬醉，却恨飘零可若何。",
        "dynasty": "宋",
        "collection_info": null
    },
    {
        "title": "海棠四首  其四",
        "author": "杨万里",
        "content": "吾诗多为海棠哦，花意依前怨不多。\n已拆未开浑是韵，乍浓还淡总由它。\n留连春色能销底，请託东风定肯么。\n岂是少陵无句子，少陵未见欲如何。",
        "dynasty": "宋",
        "collection_info": null
    },
    {
        "title": "花下夜饮",
        "author": "杨万里",
        "content": "夜深移入小杯盘，回首花枝不忍看。\n岂与海棠情分薄，老夫自是怯春寒。",
        "dynasty": "宋",
        "collection_info": null
    },
    {
        "title": "柳絮",
        "author": "杨万里",
        "content": "寒勒花迟却速残，暖将絮过忽吹还。\n雪翻霁日光风急，毬衮回廊曲榭闲。\n万里云天皆去处，羣飞踪迹恣中间。\n道渠催得春阑着，春不缘渠独不阑。",
        "dynasty": "宋",
        "collection_info": null
    },
    {
        "title": "折杏子",
        "author": "杨万里",
        "content": "天暖酒易醺，春暮花难觅。\n意行到南园，杏子半红碧。\n轻风动高枝，可望不可摘。\n耸肩跂一足，偶尔攀翻得。\n攀条初亦喜，折条还復惜。\n小苦已自韵，未酸政堪吃。\n聊将插鬓归，空樽有余沥。",
        "dynasty": "宋",
        "collection_info": null
    },
    {
        "title": "红锦带花",
        "author": "杨万里",
        "content": "天女风梭织露机，碧丝地上茜栾枝。\n何曾繫住春归脚，只解萦长客恨眉。\n节节生花花点点，茸茸晒日日迟迟。\n后园初夏无题目，小树微芳也得诗。",
        "dynasty": "宋",
        "collection_info": null
    },
    {
        "title": "送刘觉之归蜀",
        "author": "杨万里",
        "content": "大江东西湖南北，鹄袍学子森如竹。\n何人开口不伊川，阿谁初道此水源。\n清纯先生刘夫子，冷笑俗儒钻故纸。\n梦中亲见大小程，为渠刺船入洙泗。\n嗟我结髮从先生，日日看子趋鲤庭。\n先生命子却从我，小窗短檠共灯火。\n陋巷柴扉共寒饿，安知头上天几大。\n子今行李寄大宁，翩然束书游帝城。\n袖中一卷经济策，天关九虎叫不应。\n朝来忽见毛生刺，看来看去惊且喜。\n风花聚散三十年，何许飞堕老眼前。\n相逢几日又相别，珍重两字不忍说。\n我有故山江之西，祗遣思归不遣归。\n赠行聊借退之诗，石头城下一杯酒，便是此生长别离。",
        "dynasty": "宋",
        "collection_info": null
    },
    {
        "title": "跋余伯益所藏张钦夫书西铭短纸二首  其一",
        "author": "杨万里",
        "content": "一高一下一中央，怙恃兼侬岂别房。\n撞过烟楼休劣相，祗如郎罢也无良。",
        "dynasty": "宋",
        "collection_info": null
    },
    {
        "title": "跋余伯益所藏张钦夫书西铭短纸二首  其二",
        "author": "杨万里",
        "content": "横渠方寸着干坤，传到南轩更莫论。\n四海交朋霜叶落，半张翰墨雪涛翻。",
        "dynasty": "宋",
        "collection_info": null
    },
    {
        "title": "游定林寺即荆公读书处四首  其一",
        "author": "杨万里",
        "content": "钟山已在万山深，更过钟山入定林。\n穿尽松杉行尽石，一庵犹隔白云岑。",
        "dynasty": "宋",
        "collection_info": null
    },
    {
        "title": "游定林寺即荆公读书处四首  其二",
        "author": "杨万里",
        "content": "一箇青童一蹇馿，九年来往定林居。\n经纶枉被周公误，罢相归来始读书。",
        "dynasty": "宋",
        "collection_info": null
    },
    {
        "title": "游定林寺即荆公读书处四首  其三",
        "author": "杨万里",
        "content": "半破僧庵半补篱，旧题无復壁间诗。\n祗余手植双桐在，此外仍兼洗砚池。",
        "dynasty": "宋",
        "collection_info": null
    },
    {
        "title": "游定林寺即荆公读书处四首  其四",
        "author": "杨万里",
        "content": "踏月敲门访病夫，问来还是雪堂苏。\n不知把烛高谈许，曾举乌台诗帐无。",
        "dynasty": "宋",
        "collection_info": null
    },
    {
        "title": "半山寺三首  其一",
        "author": "杨万里",
        "content": "霜松雪竹老重寻，南荡东陂水自深。\n凤去宅存谁与住，不如作寺免伤心。",
        "dynasty": "宋",
        "collection_info": null
    },
    {
        "title": "半山寺三首  其二",
        "author": "杨万里",
        "content": "老无穉子为应门，病有毗耶伴此身。\n相府梵宫均是幻，却须舍宅即离尘。",
        "dynasty": "宋",
        "collection_info": null
    },
    {
        "title": "半山寺三首  其三",
        "author": "杨万里",
        "content": "日边赐额寺名新，鸡犬犹迎旧主人。\n见说小儿齐拍手，半山寺主裹头巾。",
        "dynasty": "宋",
        "collection_info": null
    },
    {
        "title": "初夏即事",
        "author": "杨万里",
        "content": "今日风光定自佳，不寒不热恰清和。\n百年人世行乐耳，一岁春归奈老何。\n芍药晚花终是小，戎葵新莟许来多。\n俸钱自笑浑无用，祗合文江买钓蓑。",
        "dynasty": "宋",
        "collection_info": null
    },
    {
        "title": "贺建康帅余处恭迎宝公祷雨随应",
        "author": "杨万里",
        "content": "大士多时不入城，入城犹未炷炉熏。\n忽吹淮水千峰雨，不费钟山半朶云。\n桑叶秧苗俱起舞，葵花萱草亦欢欣。\n尚书款送公归去，留下丰年二十分。",
        "dynasty": "宋",
        "collection_info": null
    },
    {
        "title": "跋虞丞相与赵撙节使帖还其犹子济二首  其一",
        "author": "杨万里",
        "content": "虞丞相与赵将军，同策江淮第一勋。\n大羽进贤今寂寞，凌烟颂裏感风云。",
        "dynasty": "宋",
        "collection_info": null
    },
    {
        "title": "跋虞丞相与赵撙节使帖还其犹子济二首  其二",
        "author": "杨万里",
        "content": "侧厘一幅落云烟，意豁神倾叹两贤。\n从古将门长出将，眼看小阮勒燕然。",
        "dynasty": "宋",
        "collection_info": null
    },
    {
        "title": "送李君亮大着出守眉州",
        "author": "杨万里",
        "content": "老夫丐外自缘老，復闻建邺江山好。\n不应夫子亦翩然，一柁江花更江草。\n黄金宫阙三神山，蓬莱五云霄汉间。\n仍将弱水三万里，隔断尘世无往还。\n西州名胜李太史，岂徒国士天下士。\n玉皇催入道山堂，知费台家几黄纸。\n似闻郎罢对熏风，忽思锦江荔枝红。\n人生奉亲行乐耳，金印斗大何关侬。\n峨眉山月却入手，影落庭闱一杯酒。\n蚤赋中和乐职宣布诗，会看夔龙集凤池。",
        "dynasty": "宋",
        "collection_info": null
    },
    {
        "title": "昼倦",
        "author": "杨万里",
        "content": "睡眼䰒松倦日长，却抛诗卷步回廊。\n貍奴幸自双双戏，忽见人来走似獐。",
        "dynasty": "宋",
        "collection_info": null
    },
    {
        "title": "陪留守余处恭总领钱进思提刑傅景仁游清凉寺即古石头城三首  其一",
        "author": "杨万里",
        "content": "山自新亭走下来，化为一虎首重回。\n平吞雪浪三江水，卧对雨花千丈台。\n点检故城遗址在，凄凉浩叹宿云开。\n六朝踪迹登临徧，底事兹游独壮哉。",
        "dynasty": "宋",
        "collection_info": null
    },
    {
        "title": "陪留守余处恭总领钱进思提刑傅景仁游清凉寺即古石头城三首  其二",
        "author": "杨万里",
        "content": "万里长江天上来，石头却欲打江回。\n青山外面周如削，紫府中间划洞开。\n苏峻战场今草树，仲谋庙貌古尘埃。\n多情白鹭洲前水，月落潮生声自哀。",
        "dynasty": "宋",
        "collection_info": null
    },
    {
        "title": "陪留守余处恭总领钱进思提刑傅景仁游清凉寺即古石头城三首  其三",
        "author": "杨万里",
        "content": "已守台城更石城，不知併力或分营。\n六师只遣环天阙，一垒真成借寇兵。\n向者王苏俱解此，冤哉隗协可怜生。\n若言虎踞浑堪倚，万岁千秋无战争。",
        "dynasty": "宋",
        "collection_info": null
    },
    {
        "title": "和傅景仁游清凉寺",
        "author": "杨万里",
        "content": "旧时月过女墙头，风雨摧颓废不修。\n地老天荒无处问，松声滩响替人愁。\n祥刑使者来何暮，弔古诗篇清更幽。\n收拾江山入怀袖，却归讲席进鸿畴。",
        "dynasty": "宋",
        "collection_info": null
    },
    {
        "title": "夏日杂兴",
        "author": "杨万里",
        "content": "金陵六月晓犹寒，近北天时较少暄。\n打尽来禽那待熟，半开萱草已先翻。\n独龙冈顶青千摺，十字河头碧一痕。\n九郡报来都雨足，插秧收麦喜村村。",
        "dynasty": "宋",
        "collection_info": null
    },
    {
        "title": "新亭送客",
        "author": "杨万里",
        "content": "六朝岂是乏勋贤，为底京师不晏然。\n柏壁置人天一笑，楚囚对泣后千年。\n钟山唤客长南望，江水留人懒北还。\n强管兴亡谈不尽，枉教吟杀夕阳蝉。",
        "dynasty": "宋",
        "collection_info": null
    },
    {
        "title": "戏咏陈氏女剪綵花二绝句 拒霜",
        "author": "杨万里",
        "content": "染露金风裏，宜霜玉水滨。\n莫嫌开最晚，元自不争春。",
        "dynasty": "宋",
        "collection_info": null
    },
    {
        "title": "戏咏陈氏女剪綵花二绝句 菊",
        "author": "杨万里",
        "content": "味苦谁能爱，香寒只自珍。\n长将潭底水，普供世间人。",
        "dynasty": "宋",
        "collection_info": null
    },
    {
        "title": "谢余处恭送七夕酒果蜜食化生儿二首  其一",
        "author": "杨万里",
        "content": "踉蹡儿孙忽满庭，折荷骑竹臂春鶑。\n巧楼后夜邀牛女，留钥今朝送化生。\n节物催人教老去，壶觞拜赐喜先倾。\n醉眠管得银河鹊，天上归来打六更。",
        "dynasty": "宋",
        "collection_info": null
    },
    {
        "title": "谢余处恭送七夕酒果蜜食化生儿二首  其二",
        "author": "杨万里",
        "content": "新酿秦淮鸭绿坳，旋熬粔籹蜜蜂巢。\n来禽浓抹日半脸，水藕初凝雪一梢。\n岂有天孙千度嫁，枉同河鼓两相嘲。\n渠侬有巧真堪乞，不倩蛛丝罥果肴。",
        "dynasty": "宋",
        "collection_info": null
    },
    {
        "title": "初秋行圃四首  其一",
        "author": "杨万里",
        "content": "今年六月不胜凉，七月炎蒸不可当。\n一阵秋风初过雨，箇般天气好烧香。",
        "dynasty": "宋",
        "collection_info": null
    },
    {
        "title": "初秋行圃四首  其二",
        "author": "杨万里",
        "content": "小小园亭亦自佳，晚云过雨却成霞。\n烂开栀子浑如雪，已熟来禽尚带花。",
        "dynasty": "宋",
        "collection_info": null
    },
    {
        "title": "初秋行圃四首  其三",
        "author": "杨万里",
        "content": "花梢飞下两鸣鸠，欲住还行行復留。\n拾得来禽吞不得，啄来啄去竟成休。",
        "dynasty": "宋",
        "collection_info": null
    },
    {
        "title": "初秋行圃四首  其四",
        "author": "杨万里",
        "content": "落日无情最有情，徧催万树暮蝉鸣。\n听来咫尺无寻处，寻到旁边却不声。",
        "dynasty": "宋",
        "collection_info": null
    },
    {
        "title": "跋澹庵先生辞工部侍郎答诏不允  其一",
        "author": "杨万里",
        "content": "高卧崖州二十年，黑头去国白头还。\n身居紫禁鶑花裏，心在青原水石间。",
        "dynasty": "宋",
        "collection_info": null
    },
    {
        "title": "跋澹庵先生辞工部侍郎答诏不允  其二",
        "author": "杨万里",
        "content": "愿挽天河洗北夷，老臣底用紫荷为。\n丹心一寸凌霜雪，祗有隆兴圣主知。",
        "dynasty": "宋",
        "collection_info": null
    },
    {
        "title": "跋澹庵先生缴张钦夫赐章服答诏二首  其一",
        "author": "杨万里",
        "content": "平生师友两相知，苦为君王惜一衣。\n刺口争来争不得，青蝇犹傍太阳飞。",
        "dynasty": "宋",
        "collection_info": null
    },
    {
        "title": "跋澹庵先生缴张钦夫赐章服答诏二首  其二",
        "author": "杨万里",
        "content": "紫绶当时赐两人，一为乳臭一名臣。\n老韩不要令同传，谁会先生此意真。",
        "dynasty": "宋",
        "collection_info": null
    },
    {
        "title": "中元前贺余处恭尚书祷雨沛然霑足",
        "author": "杨万里",
        "content": "数点飘萧供晚清，二更倾泻到天明。\n雷驱云气如旋磨，雨徧山村却入城。\n簟面顿无秋后暑，檐牙最爱梦中声。\n尚书幸有为霖手，偏洒江东作么生。",
        "dynasty": "宋",
        "collection_info": null
    },
    {
        "title": "竹床",
        "author": "杨万里",
        "content": "已制青奴一壁寒，更搘绿玉两头安。\n谁言诗老眠云榻，不是渔郎钓月竿。\n醉梦那知蕉叶雨，小舟亲过蓼花滩。\n蹶然惊起天将晓，窗下书灯耿復残。",
        "dynasty": "宋",
        "collection_info": null
    },
    {
        "title": "中元日午",
        "author": "杨万里",
        "content": "雨余赤日尚如炊，亭午青阴不肯移。\n蜂过无花绝粮道，蚁行有水遏归师。\n今朝道是中元节，天气过于初伏时。\n小圃追凉还得热，焚香清坐读唐诗。",
        "dynasty": "宋",
        "collection_info": null
    },
    {
        "title": "偶成",
        "author": "杨万里",
        "content": "珍禽饮盆池，将扇扑窗户。\n一声惊得飞，再声惊不去。",
        "dynasty": "宋",
        "collection_info": null
    },
    {
        "title": "秋日早起",
        "author": "杨万里",
        "content": "我眠亦甚安，梦中初无惊。\n如何作梦语，反侧意不平。\n起来不復寐，郡楼挝五更。\n窗纸尚昏昏，看到渐次明。\n卷帘启后户，披衣步中庭。\n汲井漱新泉，满面吹寒冰。\n仰看天宇旷，微白復淡青。\n犹挂烂银梳，未昇紫金钲。\n砌蛩余夜唧，树鹊作晓鸣。\n群动俱扰扰，竞若有所营。\n而人居其间，独欲免夙兴。\n出山三见秋，一年一征行。\n今兹秋又至，归心捺还生。\n会当挂其冠，高卧听松声。",
        "dynasty": "宋",
        "collection_info": null
    },
    {
        "title": "月台夜坐二首  其一",
        "author": "杨万里",
        "content": "秋日非无热，秋宵至竟清。\n老夫连数夕，露坐到三更。\n风急星明灭，云行月送迎。\n追驩追不得，驩却偶然成。",
        "dynasty": "宋",
        "collection_info": null
    },
    {
        "title": "月台夜坐二首  其二",
        "author": "杨万里",
        "content": "日落片时许，星纔数点明。\n须臾玉棋子，徧满碧瑶枰。\n向晚垂垂雨，通宵得得晴。\n秋蛩伴侬语，苦底是谁声。",
        "dynasty": "宋",
        "collection_info": null
    },
    {
        "title": "初凉与次公子共读书册",
        "author": "杨万里",
        "content": "暑懒归投簟，凉醒打当书。\n罢吟唇欲裂，起坐膝难舒。\n汲古微澜动，悲秋小雨余。\n五言未针线，百过且阶除。",
        "dynasty": "宋",
        "collection_info": null
    },
    {
        "title": "后圃秋步",
        "author": "杨万里",
        "content": "夏箑秋新妬，暄窗冷早侵。\n病葵萱未悟，落果草偏深。\n老矣曾荣望，归欤更懒心。\n此冠弹与挂，若箇不山林。",
        "dynasty": "宋",
        "collection_info": null
    },
    {
        "title": "戏用禅观答曾无逸问山谷语",
        "author": "杨万里",
        "content": "前说人间无漏仙，后说世上无眼禅。\n衲子若全信佛语，生天定在灵运前。",
        "dynasty": "宋",
        "collection_info": null
    },
    {
        "title": "听蝉八绝句  其一",
        "author": "杨万里",
        "content": "披襟散髮晚风清，细细孤斟缓缓行。\n道是江东官事冗，绿杨阴裏听蝉声。",
        "dynasty": "宋",
        "collection_info": null
    },
    {
        "title": "听蝉八绝句  其二",
        "author": "杨万里",
        "content": "一隻初来报早秋，又添一隻说新愁。\n两蝉对语双垂柳，知斗先休斗后休。",
        "dynasty": "宋",
        "collection_info": null
    },
    {
        "title": "听蝉八绝句  其三",
        "author": "杨万里",
        "content": "渠与斜阳有底雠，千冤万恨诉清秋。\n更从谁子做头抵，只放斜阳不落休。",
        "dynasty": "宋",
        "collection_info": null
    },
    {
        "title": "听蝉八绝句  其四",
        "author": "杨万里",
        "content": "一殻空空纸样轻，风前却有许多声。\n叫来叫去浑无事，叫到诗人白髮生。",
        "dynasty": "宋",
        "collection_info": null
    },
    {
        "title": "听蝉八绝句  其五",
        "author": "杨万里",
        "content": "说露谈风有典章，咏秋吟夏入宫商。\n蝉声无一些烦恼，自是愁人枉断肠。",
        "dynasty": "宋",
        "collection_info": null
    },
    {
        "title": "听蝉八绝句  其六",
        "author": "杨万里",
        "content": "乍来忽去为谁忙，短气抽教强作长。\n道是渠侬声不歇，一吟一续万低昂。",
        "dynasty": "宋",
        "collection_info": null
    },
    {
        "title": "听蝉八绝句  其七",
        "author": "杨万里",
        "content": "望帝啼春夜更多，不知蝉意却如何。\n还来入夜便无语，明日将诗理会它。",
        "dynasty": "宋",
        "collection_info": null
    },
    {
        "title": "听蝉八绝句  其八",
        "author": "杨万里",
        "content": "罪过渠侬商略秋，从朝至暮不曾休。\n莫嫌入夜还休去，自有寒蛩替说愁。",
        "dynasty": "宋",
        "collection_info": null
    },
    {
        "title": "行部有日喜雨",
        "author": "杨万里",
        "content": "一雨天良苦，连宵酿不成。\n强摩昏睡眼，来看滴阶声。\n环细开来大，珠跳灭又生。\n稻花知我出，喷雪待相迎。",
        "dynasty": "宋",
        "collection_info": null
    },
    {
        "title": "八月朔晓起趣办行李",
        "author": "杨万里",
        "content": "雨后晨先起，花间湿也行。\n破除婪尾暑，领略打头清。\n蠹果无迟落，枯枝忽再荣。\n便须秣吾马，及此半阴晴。",
        "dynasty": "宋",
        "collection_info": null
    },
    {
        "title": "行部暂辞金陵同列有感",
        "author": "杨万里",
        "content": "爽气来江外，秋容上柳梢。\n生遭女嬃駡，老解子云嘲。\n衰病聊飞屐，行藏镇把包。\n君看社后燕，还忆社前巢。",
        "dynasty": "宋",
        "collection_info": null
    },
    {
        "title": "木犀初发",
        "author": "杨万里",
        "content": "可笑诗人山泽臞，平生枯淡不敷腴。\n已搜杞菊到诒厥，绝与木犀亲友于。\n挼入杯中金粟走，满浇天上桂华孤。\n醉眠绕枕两三朶，香冰肝脾酒更无。",
        "dynasty": "宋",
        "collection_info": null
    },
    {
        "title": "明发金陵晨炊义井",
        "author": "杨万里",
        "content": "薄薄云收日，霏霏雨散池。\n平波光去远，疎点晕来迟。\n所部余千里，初程第一诗。\n先驱问行李，双堠且晨炊。",
        "dynasty": "宋",
        "collection_info": null
    },
    {
        "title": "道旁槿篱",
        "author": "杨万里",
        "content": "夹路疎篱锦作堆，朝开暮落復朝开。\n抽心粔籹轻拖糁，近蔕燕支酽抹腮。\n占破半年犹道少，何曾一日不芳来。\n花中却是渠长命，换旧添新底用催。",
        "dynasty": "宋",
        "collection_info": null
    },
    {
        "title": "圩田二首  其一",
        "author": "杨万里",
        "content": "週遭圩岸缭金城，一眼圩田翠不分。\n行到秋苗初熟处，翠茸锦上织黄云。",
        "dynasty": "宋",
        "collection_info": null
    },
    {
        "title": "圩田二首  其二",
        "author": "杨万里",
        "content": "古来圩岸护堤防，岸岸行行种绿杨。\n岁久树根无寸土，绿杨走入水中央。",
        "dynasty": "宋",
        "collection_info": null
    },
    {
        "title": "蚤起秣陵镇二首  其一",
        "author": "杨万里",
        "content": "人趁村中市，鸡鸣担上笼。\n忽看一天紫，未吐半轮红。\n谁撼扶桑露，吹来杨柳风。\n诗肩忍凉冷，已出两臞峰。",
        "dynasty": "宋",
        "collection_info": null
    },
    {
        "title": "蚤起秣陵镇二首  其二",
        "author": "杨万里",
        "content": "山路祇言迥，农家俱夙兴。\n短长羣穉子，迴避一田塍。\n随犬能知路，骑牛底用绳。\n兹行有胜事，何处不丰登。",
        "dynasty": "宋",
        "collection_info": null
    },
    {
        "title": "观稼",
        "author": "杨万里",
        "content": "井字行都整，花香远已甜。\n穗肥黄俯首，芒劲紫掀髯。\n风搅平云阵，声松缺月镰。\n不愁禾把减，高廪却愁添。",
        "dynasty": "宋",
        "collection_info": null
    },
    {
        "title": "路口回望方山",
        "author": "杨万里",
        "content": "钟阜回头失，方山恋眼寒。\n似巾檐短帽，如覆玉琱盘。\n每恨青苍远，因行反覆看。\n归时记面目，城裏指云端。",
        "dynasty": "宋",
        "collection_info": null
    },
    {
        "title": "宁桥小渡",
        "author": "杨万里",
        "content": "桥坏仍泥滑，舟横隔水呼。\n岸头危径窄，轿子莫人扶。\n午漏相将裏，秋阳未肯无。\n明知近前店，暗觉展修途。",
        "dynasty": "宋",
        "collection_info": null
    },
    {
        "title": "横山",
        "author": "杨万里",
        "content": "已过方山了，横山更绝奇。\n争高一尖喜，妬逸众青追。\n万马头惊拶，千旗脚恣吹。\n娟峰恰三五，隔柳尚参差。",
        "dynasty": "宋",
        "collection_info": null
    },
    {
        "title": "入溧水界阅堠子",
        "author": "杨万里",
        "content": "纔入溧水界，休教勤吏民。\n是谁差堠子，久立待车尘。\n苔藓今仍古，风霜秋復春。\n不知双与隻，迎送几行人。",
        "dynasty": "宋",
        "collection_info": null
    },
    {
        "title": "午憩方虚坐睡",
        "author": "杨万里",
        "content": "午暑残偏力，长亭歇未行。\n睡乡蝇俶扰，诗阵笔专征。\n今夕南吾枕，何时北我旌。\n不应菊花酒，儿女不同倾。",
        "dynasty": "宋",
        "collection_info": null
    },
    {
        "title": "樊系",
        "author": "杨万里",
        "content": "册文不做也由伊，做了何须死不辞。\n可惜一杯金屑酒，饮来祗较早些时。",
        "dynasty": "宋",
        "collection_info": null
    },
    {
        "title": "方虚日斜再行宿乌山二首  其一",
        "author": "杨万里",
        "content": "日已衰容去，风仍劈面来。\n征徒歇得醒，老子不须催。\n绿荫凉过伞，黄泥晒作埃。\n欣然片云起，半霎又吹开。",
        "dynasty": "宋",
        "collection_info": null
    },
    {
        "title": "方虚日斜再行宿乌山二首  其二",
        "author": "杨万里",
        "content": "多稼村村过，垂杨店店迎。\n偶然逢客子，问得好山名。\n投宿欣犹早，斜阳落更明。\n仆人休进扇，得似晚风清。",
        "dynasty": "宋",
        "collection_info": null
    },
    {
        "title": "发乌山入溧水县中山驿",
        "author": "杨万里",
        "content": "雨脚依山见，风头触树回。\n泥深行不去，轿兀睡还来。\n栩栩情微适，喧喧眼竟开。\n梦残那可续，续得转悠哉。",
        "dynasty": "宋",
        "collection_info": null
    },
    {
        "title": "圩丁词十解  其一",
        "author": "杨万里",
        "content": "圩田元是一平湖，凭仗儿郎筑作圩。\n万雉长城倩谁守，两堤杨柳当防夫。",
        "dynasty": "宋",
        "collection_info": null
    },
    {
        "title": "圩丁词十解  其二",
        "author": "杨万里",
        "content": "何代何人作此圩，石顽土腻铁难如。\n年年二月桃花水，如律流归石臼湖。",
        "dynasty": "宋",
        "collection_info": null
    },
    {
        "title": "圩丁词十解  其三",
        "author": "杨万里",
        "content": "上通建德下当涂，千里江湖缭一圩。\n本是阳侯水精国，天公敕赐上农夫。",
        "dynasty": "宋",
        "collection_info": null
    },
    {
        "title": "圩丁词十解  其四",
        "author": "杨万里",
        "content": "南望双峰抹绿明，一峰起立一峰横。\n不知圩裏田多少，直到峰根不见塍。",
        "dynasty": "宋",
        "collection_info": null
    },
    {
        "title": "圩丁词十解  其五",
        "author": "杨万里",
        "content": "两岸沿堤有水门，万波随吐復随吞。\n君看红蓼花边脚，补去修来无水痕。",
        "dynasty": "宋",
        "collection_info": null
    },
    {
        "title": "圩丁词十解  其六",
        "author": "杨万里",
        "content": "年年圩长集圩丁，不要招呼自要行。\n万杵一鸣千畚土，大呼高唱总齐声。",
        "dynasty": "宋",
        "collection_info": null
    },
    {
        "title": "圩丁词十解  其七",
        "author": "杨万里",
        "content": "儿郎辛苦莫呼天，一日修圩一岁眠。\n六七月头无点雨，试登高处望圩田。",
        "dynasty": "宋",
        "collection_info": null
    },
    {
        "title": "圩丁词十解  其八",
        "author": "杨万里",
        "content": "岸头石板紫纵横，不是修圩是筑城。\n传语赫连莫蒸土，霸图未必赛春耕。",
        "dynasty": "宋",
        "collection_info": null
    },
    {
        "title": "圩丁词十解  其九",
        "author": "杨万里",
        "content": "河水还高港水低，千枝万派曲穿畦。\n斗门一闭君休笑，要看水从人指挥。",
        "dynasty": "宋",
        "collection_info": null
    },
    {
        "title": "圩丁词十解  其一○",
        "author": "杨万里",
        "content": "圩上人牵水上航，从头点检万农桑。\n即非使者秋行部，乃是圩翁晓按庄。",
        "dynasty": "宋",
        "collection_info": null
    },
    {
        "title": "宿孔镇观雨中蛛丝五首  其一",
        "author": "杨万里",
        "content": "雨打蛛丝不打蛛，雨来蛛入画檐隅。\n网罗满腹输渠巧，也只蝇蚊命属渠。",
        "dynasty": "宋",
        "collection_info": null
    },
    {
        "title": "宿孔镇观雨中蛛丝五首  其二",
        "author": "杨万里",
        "content": "雨罢蜘蛛却出檐，网丝小减再新添。\n莫言辛苦无功业，便有飞虫密处粘。",
        "dynasty": "宋",
        "collection_info": null
    },
    {
        "title": "宿孔镇观雨中蛛丝五首  其三",
        "author": "杨万里",
        "content": "空中仰面却飞身，寂似毗耶不动尊。\n忽有一蚊来触网，手忙脚乱便星奔。",
        "dynasty": "宋",
        "collection_info": null
    },
    {
        "title": "宿孔镇观雨中蛛丝五首  其四",
        "author": "杨万里",
        "content": "走得团团织得窠，羣飞来往不逃它。\n网罗外面逃多少，枉了辛勤设网罗。",
        "dynasty": "宋",
        "collection_info": null
    },
    {
        "title": "宿孔镇观雨中蛛丝五首  其五",
        "author": "杨万里",
        "content": "网罗最密是蛛丝，却被秋蚊圣得知。\n粘着便飞来不再，蛛丝也解有疎时。",
        "dynasty": "宋",
        "collection_info": null
    },
    {
        "title": "蛩声三首  其一",
        "author": "杨万里",
        "content": "山行我已厌征尘，夜语谁能伴老身。\n幸有暗蛩同店宿，被渠告诉却愁人。",
        "dynasty": "宋",
        "collection_info": null
    },
    {
        "title": "蛩声三首  其二",
        "author": "杨万里",
        "content": "床根吟夜句冥搜，莎底啼寒泣怨秋。\n人世如何无苦乐，一般蟋蟀两般愁。",
        "dynasty": "宋",
        "collection_info": null
    },
    {
        "title": "蛩声三首  其三",
        "author": "杨万里",
        "content": "莫憎苦调太酸辛，月思霜哀亦可人。\n村路小家无此客，溧阳少府是前身。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其一",
        "author": "杨万里",
        "content": "梦中一夜雨浪浪，晓过田间尚雨香。\n塘水溉田能几许，雨余田水却归塘。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其二",
        "author": "杨万里",
        "content": "可堪衰病两相缠，更苦悬车尚五年。\n羡杀雨中山上水，留它不住竟归田。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其三",
        "author": "杨万里",
        "content": "雨入秋田恰及时，禾头相枕卧相依。\n路南路北皆秋水，浄洗行人屦上泥。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其四",
        "author": "杨万里",
        "content": "不但秋原雨冒田，坐看平地路成川。\n隔田山下青松外，不见人家只见烟。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其五",
        "author": "杨万里",
        "content": "斫地烧畬旋旋开，豆花麻荚更菘栽。\n荒山半寸无遗土，田父何曾一饱来。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其六",
        "author": "杨万里",
        "content": "君看人迹蝶来轻，踏得林间路作坑。\n古路今人行不得，一时移上上头行。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其七",
        "author": "杨万里",
        "content": "行穿诘曲更崔嵬，野店柴门半未开。\n皂荚树阴黄草屋，隔篱犬吠出头来。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其八",
        "author": "杨万里",
        "content": "雨入秋空细復轻，松梢积得太多生。\n忽然落点拳来大，偏作行人滴伞声。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其九",
        "author": "杨万里",
        "content": "清晓新凉惬老怀，只愁傔从可怜哉。\n泥行寸步无由到，雨去前山却復回。",
        "dynasty": "宋",
        "collection_info": null
    },
    {
        "title": "发孔镇晨炊漆桥道中纪行十首  其一○",
        "author": "杨万里",
        "content": "水夹横堤柳万株，雨余新沐更新梳。\n柔条如线长而细，不贯双鱼只贯珠。",
        "dynasty": "宋",
        "collection_info": null
    },
    {
        "title": "过平公桥",
        "author": "杨万里",
        "content": "高岸行成路，清渠淡不波。\n荇花深似菊，芡叶皱于荷。\n闻道新桥好，还成带雨过。\n如何平氏店，宿处不逢它。",
        "dynasty": "宋",
        "collection_info": null
    },
    {
        "title": "水沤二首  其一",
        "author": "杨万里",
        "content": "淡日轻云雨点疎，大沤随雨起清渠。\n跳来走去琼盘裏，创见龙宫径寸珠。",
        "dynasty": "宋",
        "collection_info": null
    },
    {
        "title": "水沤二首  其二",
        "author": "杨万里",
        "content": "至宝何缘识得全，骊珠浮没只俄然。\n金仙额上庄严底，只许凡人见半边。",
        "dynasty": "宋",
        "collection_info": null
    },
    {
        "title": "攸山望石臼湖",
        "author": "杨万里",
        "content": "雨中深闭轿窗纱，惊见孤光射眼花。\n一顾平湖山尽处，碧铜镜外走青蛇。",
        "dynasty": "宋",
        "collection_info": null
    },
    {
        "title": "野店二绝句  其一",
        "author": "杨万里",
        "content": "不劳官吏出将迎，山店如何远有声。\n人报官来争出看，牛逢轿过忽然惊。",
        "dynasty": "宋",
        "collection_info": null
    },
    {
        "title": "野店二绝句  其二",
        "author": "杨万里",
        "content": "山店茅柴强一杯，梨酸藕苦眼慵开。\n深红元子轻红鲊，难得江西乡味来。",
        "dynasty": "宋",
        "collection_info": null
    },
    {
        "title": "菱沼",
        "author": "杨万里",
        "content": "柄似蟾蜍股样肥，叶如蝴蝶翼相差。\n蟾蜍翘立蝶飞起，便是菱花着子时。",
        "dynasty": "宋",
        "collection_info": null
    },
    {
        "title": "山村二首  其一",
        "author": "杨万里",
        "content": "一搭山村一搭奇，不堪风物索新诗。\n稻花雪白糁柳絮，柘子猩红团荔枝。\n行者自愁居者乐，晴时即热雨时泥。\n问知桐汭多程在，未说宣城与贵池。",
        "dynasty": "宋",
        "collection_info": null
    },
    {
        "title": "山村二首  其二",
        "author": "杨万里",
        "content": "歇处何防更歇些，宿头未到日头斜。\n风烟绿水青山国，篱落紫茄黄豆家。\n雨足一年生事了，我行三日去程赊。\n老夫不是如今错，初识陶泓计已差。",
        "dynasty": "宋",
        "collection_info": null
    },
    {
        "title": "发银树林",
        "author": "杨万里",
        "content": "莫过溪桥银树林，溪深未抵路泥深。\n清风一阵掠人面，晴色半开关客心。\n远岭惹云秋裏雪，淡天刷墨晓来阴。\n几多好句争投我，柳夺花偷底处寻。",
        "dynasty": "宋",
        "collection_info": null
    },
    {
        "title": "入建平界二首  其一",
        "author": "杨万里",
        "content": "溧水南头接建平，丫头儿子便勤耕。\n疎麻大豆已前辈，荞麦晚菘初后生。\n席卷千山为一囿，天怜春种赐秋成。\n不如老圃今真箇，樊子何曾透圣扃。",
        "dynasty": "宋",
        "collection_info": null
    },
    {
        "title": "入建平界二首  其二",
        "author": "杨万里",
        "content": "一岁昇平在一收，今年田父又无愁。\n接天稻穗黄娇日，照水蓼花红滴秋。\n风有炎凉纔顷刻，雨无朝暮政滂流。\n浪言出却金陵界，入却庐陵界始休。",
        "dynasty": "宋",
        "collection_info": null
    },
    {
        "title": "早炊童家店",
        "author": "杨万里",
        "content": "长亭深处小亭奇，杂蘤粗蕤亦有姿。\n羊角豆缠松叶架，鸡冠花隔竹枪篱。\n不辞雨卧风餐裏，可惜橙黄橘绿时。\n行到前头杨柳径，平分红白两莲池。",
        "dynasty": "宋",
        "collection_info": null
    },
    {
        "title": "过谢家湾",
        "author": "杨万里",
        "content": "行尽牛蹊兔径中，忽逢平野四连空。\n意随白鹭一双去，眼过青山千万重。\n近岭已看看远岭，连峰不爱爱孤峰。\n一丘一壑知何意，疎尽官人着牧童。",
        "dynasty": "宋",
        "collection_info": null
    },
    {
        "title": "轿中看山",
        "author": "杨万里",
        "content": "买山安得钱，有钱价不贱。\n住山如冠玉，人见我不见。\n世言游山好，一峰足双茧。\n峰外復有峰，历尽独能徧。\n不如近看山，近看不如远。\n请山略退步，容我与对面。\n我行山欣随，我住山乐伴。\n有酒唤山饮，有蔌分山馔。\n隔水绝高寒，萦云偏蒨绚。\n雨滋青弥深，日炫紫还浅。\n端居忽飞动，遐逝即回转。\n孤秀呈復逃，层尖隠还显。\n掇入轿中来，置在几上玩。\n劣行三两驿，已阅百千变。\n非我去旁搜，皆渠来自献。\n寄言有山人，勿卖亦勿典。\n金多汝安用，价重山亦怨。\n估若为我低，伤廉又非愿。\n山已在胸中，岂復有余羡。\n羡心固无余，更借山一看。",
        "dynasty": "宋",
        "collection_info": null
    },
    {
        "title": "嘲蜻蜓",
        "author": "杨万里",
        "content": "饵花春蝶即花仙，饮露秋蝉怕露寒。\n只道蜻蜓解餐水，元来照水不曾餐。",
        "dynasty": "宋",
        "collection_info": null
    },
    {
        "title": "发中桥二首  其一",
        "author": "杨万里",
        "content": "湿轿乘凉入，斜灯借路明。\n柳欹元不倒，桥阔自多惊。\n宿溜停残滴，朝曦放快晴。\n溪流太无頼，不作一声声。",
        "dynasty": "宋",
        "collection_info": null
    },
    {
        "title": "发中桥二首  其二",
        "author": "杨万里",
        "content": "新雨丰今岁，初晴屏积阴。\n猛收千疋练，微露一棱金。\n天熨粉青嫩，山描愁黛深。\n谁言残剩暑，卓午不相寻。",
        "dynasty": "宋",
        "collection_info": null
    },
    {
        "title": "早炊高店",
        "author": "杨万里",
        "content": "过雨溪山十倍明，乍晴风日一番清。\n白鸥池沼菰蒲影，红枣村虚鸡犬声。\n肉食坐曹良媿死，囊衣行部亦劳生。\n不堪有七今成九，伧父年来老更伧。",
        "dynasty": "宋",
        "collection_info": null
    },
    {
        "title": "午热憩忠义渡",
        "author": "杨万里",
        "content": "秋阳嗔我紧追程，急泊临流一短亭。\n摘索风巾些子倦，苍茫水枕霎时醒。\n单牌双堠头都白，万壑千岩眼强青。\n不及溪边老亭父，一生卧护竹窗櫺。",
        "dynasty": "宋",
        "collection_info": null
    },
    {
        "title": "宿鸡林坊二首  其一",
        "author": "杨万里",
        "content": "路觉往而復，意迷东与西。\n元来八九渡，只是一条溪。\n亭午虽微暑，兹辰较少泥。\n诸峰云上出，不但与云齐。",
        "dynasty": "宋",
        "collection_info": null
    },
    {
        "title": "宿鸡林坊二首  其二",
        "author": "杨万里",
        "content": "草有清无俗，田生不用耘。\n菰花琱品字，荇叶缺钱文。\n出水浮难没，遥风浄更芬。\n物情岂难状，作么未前闻。",
        "dynasty": "宋",
        "collection_info": null
    },
    {
        "title": "初九夜月二首  其一",
        "author": "杨万里",
        "content": "珍重姮娥住广寒，不餐火食不餐烟。\n秋空拾得一团餠，随手如何失半边。",
        "dynasty": "宋",
        "collection_info": null
    },
    {
        "title": "初九夜月二首  其二",
        "author": "杨万里",
        "content": "也知月姊是天姝，天上人间绝世无。\n雾刷云撩何不可，却须插一水精梳。",
        "dynasty": "宋",
        "collection_info": null
    },
    {
        "title": "村店竹床",
        "author": "杨万里",
        "content": "村店事事无，秋热夜夜至。\n一双好竹床，无人将去睡。",
        "dynasty": "宋",
        "collection_info": null
    },
    {
        "title": "问月二首  其一",
        "author": "杨万里",
        "content": "月色幸自好，元无半点云。\n移床来一看，云月两昏昏。",
        "dynasty": "宋",
        "collection_info": null
    },
    {
        "title": "问月二首  其二",
        "author": "杨万里",
        "content": "月入云中去，呼他不出来。\n明宵教老子，何面更相陪。",
        "dynasty": "宋",
        "collection_info": null
    },
    {
        "title": "将睡四首  其一",
        "author": "杨万里",
        "content": "老夫岂不眠，只是眠未得。\n若到睡思来，华胥是谁国。",
        "dynasty": "宋",
        "collection_info": null
    },
    {
        "title": "将睡四首  其二",
        "author": "杨万里",
        "content": "一更打二点，夜夜此时睡。\n今夜当此时，不睡缘底事。",
        "dynasty": "宋",
        "collection_info": null
    },
    {
        "title": "将睡四首  其三",
        "author": "杨万里",
        "content": "已被诗为祟，更添茶作魔。\n端能去二者，一武到无何。",
        "dynasty": "宋",
        "collection_info": null
    },
    {
        "title": "将睡四首  其四",
        "author": "杨万里",
        "content": "睡去非不愿，热来无奈何。\n蒙渠致西爽，为汝守南柯。",
        "dynasty": "宋",
        "collection_info": null
    },
    {
        "title": "晓行望云山",
        "author": "杨万里",
        "content": "霁天欲晓未明间，满目奇峰总可观。\n却有一峰忽然长，方知不动是真山。",
        "dynasty": "宋",
        "collection_info": null
    },
    {
        "title": "归云三首  其一",
        "author": "杨万里",
        "content": "可杀归云也爱山，夜来都宿好山间。\n偶看一絮翩然起，引得崩腾相趁还。",
        "dynasty": "宋",
        "collection_info": null
    },
    {
        "title": "归云三首  其二",
        "author": "杨万里",
        "content": "三足鸦儿出海东，飞光一朶染天红。\n只销半点归云动，立地蒙蒙暗太空。",
        "dynasty": "宋",
        "collection_info": null
    },
    {
        "title": "归云三首  其三",
        "author": "杨万里",
        "content": "坐看山头託宿云，一云纔动万云奔。\n霍然散作千村雾，远处昏来近处昏。",
        "dynasty": "宋",
        "collection_info": null
    },
    {
        "title": "日出",
        "author": "杨万里",
        "content": "散云作雾恰昏昏，收雾依前復作云。\n一面红金大圆镜，尽销云雾照干坤。",
        "dynasty": "宋",
        "collection_info": null
    },
    {
        "title": "道旁店",
        "author": "杨万里",
        "content": "路旁野店两三家，清晓无汤况有茶。\n道是渠侬不好事，青瓷瓶插紫薇花。",
        "dynasty": "宋",
        "collection_info": null
    },
    {
        "title": "蛛网",
        "author": "杨万里",
        "content": "深山无水又无人，晒网摊罾夺日明。\n却是蜘蛛遭积雨，经纶家计趁新晴。",
        "dynasty": "宋",
        "collection_info": null
    },
    {
        "title": "加餐",
        "author": "杨万里",
        "content": "脱髮星星徧，加餐日日新。\n二升卧龙玉，一斗谪仙春。\n云子恐称屈，曲生能笑人。\n吾方有公事，公等不须嗔。",
        "dynasty": "宋",
        "collection_info": null
    },
    {
        "title": "道旁竹",
        "author": "杨万里",
        "content": "竹竿穿竹篱，却与篱为柱。\n大小且相依，荣枯何足顾。",
        "dynasty": "宋",
        "collection_info": null
    },
    {
        "title": "晓行山烟",
        "author": "杨万里",
        "content": "晓烟横抹碧山隅，只在松梢疋练如。\n作意行前寻一看，远浓近淡忽都无。",
        "dynasty": "宋",
        "collection_info": null
    },
    {
        "title": "雨漱紫泥",
        "author": "杨万里",
        "content": "道旁雨漱紫浮泥，高底成山下底溪。\n谷转峰回云出岫，沙翻石走草缘堤。\n波生蟋蟀漂新宅，水落蚍蜉识旧蹊。\n大地山河亦如此，看来只是许高低。",
        "dynasty": "宋",
        "collection_info": null
    },
    {
        "title": "炬火发誓节渡勇家店二首  其一",
        "author": "杨万里",
        "content": "飘炉飞空落晓星，随风入草化秋萤。\n莎虫误认天明了，却变寒声作暖声。",
        "dynasty": "宋",
        "collection_info": null
    },
    {
        "title": "炬火发誓节渡勇家店二首  其二",
        "author": "杨万里",
        "content": "昨午秋阳尚壮哉，今晨莫待日光催。\n麻蒸一照三十里，底用金莲花炬来。",
        "dynasty": "宋",
        "collection_info": null
    },
    {
        "title": "晓过花桥入宣州界四首  其一",
        "author": "杨万里",
        "content": "路入宣城山便奇，苍虬活走绿鸾飞。\n诗人眼毒已先见，却旋褰云作翠帏。",
        "dynasty": "宋",
        "collection_info": null
    },
    {
        "title": "晓过花桥入宣州界四首  其二",
        "author": "杨万里",
        "content": "敬亭宛水故依然，迭嶂双溪阿那边。\n谢守不生梅老死，倩谁海内掌风烟。",
        "dynasty": "宋",
        "collection_info": null
    },
    {
        "title": "晓过花桥入宣州界四首  其三",
        "author": "杨万里",
        "content": "近山浅绿远深青，两样风姿一样清。\n似怨朝阳卷云雾，被侬看着太分明。",
        "dynasty": "宋",
        "collection_info": null
    },
    {
        "title": "晓过花桥入宣州界四首  其四",
        "author": "杨万里",
        "content": "不是青山是画图，南山瘦削北敷腴。\n两山名姓君知么，一字玄晖一圣俞。",
        "dynasty": "宋",
        "collection_info": null
    },
    {
        "title": "野店多卖花木瓜",
        "author": "杨万里",
        "content": "天下宣城花木瓜，日华露液绣成花。\n何须堠子强呈界，自有琼琚先报衙。",
        "dynasty": "宋",
        "collection_info": null
    },
    {
        "title": "花果",
        "author": "杨万里",
        "content": "野花山果绝芳馨，借问行人不识名。\n蜂蝶行粮猿鹤饭，一生口分两无争。",
        "dynasty": "宋",
        "collection_info": null
    },
    {
        "title": "午热",
        "author": "杨万里",
        "content": "也无半点爽风吹，坐轿分明是甑炊。\n宿处问来犹五里，火轮煽得正炎时。",
        "dynasty": "宋",
        "collection_info": null
    },
    {
        "title": "月中炬火发仙山驿小睡射亭五首  其一",
        "author": "杨万里",
        "content": "道是宵征即晓光，若言明发未朝阳。\n月华露气山兼水，享尽人间第一凉。",
        "dynasty": "宋",
        "collection_info": null
    },
    {
        "title": "月中炬火发仙山驿小睡射亭五首  其二",
        "author": "杨万里",
        "content": "踏月何销秉炬行，也防月落未天明。\n果然留下长庚去，更赚行人作晓星。",
        "dynasty": "宋",
        "collection_info": null
    },
    {
        "title": "月中炬火发仙山驿小睡射亭五首  其三",
        "author": "杨万里",
        "content": "月轮已落尚残光，一似西山没夕阳。\n次第长庚都落去，日华犹未出扶桑。",
        "dynasty": "宋",
        "collection_info": null
    },
    {
        "title": "月中炬火发仙山驿小睡射亭五首  其四",
        "author": "杨万里",
        "content": "长庚初让月先行，不料姮娥也世情。\n趣驾冰轮渡银浦，乱抛玉李掷长庚。",
        "dynasty": "宋",
        "collection_info": null
    },
    {
        "title": "月中炬火发仙山驿小睡射亭五首  其五",
        "author": "杨万里",
        "content": "轿中兀得软如痴，逢店投床片子时。\n睡觉不知天晓未，半窗花影木犀枝。",
        "dynasty": "宋",
        "collection_info": null
    },
    {
        "title": "甘瓠",
        "author": "杨万里",
        "content": "笑杀桑根甘瓠苗，乱它桑叶上它条。\n向人更逞廋藏巧，怪道桑梢挂一瓢。",
        "dynasty": "宋",
        "collection_info": null
    },
    {
        "title": "五更入宣城诣天庆观朝谒",
        "author": "杨万里",
        "content": "晓雾双溪水，秋风百舫桥。\n行穿子城过，却望女墙遥。\n落月能相伴，疎钟似见招。\n小亭憩山半，换马上岧峣。",
        "dynasty": "宋",
        "collection_info": null
    },
    {
        "title": "中秋前一夕雨中登双溪迭嶂已而月出二首  其一",
        "author": "杨万里",
        "content": "州在三峰最上头，上头高处更高楼。\n都将万壑千岩景，堆作双溪迭嶂秋。\n晚雨纔收山尽出，暮天似水月如流。\n敬亭堪喜还堪恨，领得风光揽得愁。",
        "dynasty": "宋",
        "collection_info": null
    },
    {
        "title": "中秋前一夕雨中登双溪迭嶂已而月出二首  其二",
        "author": "杨万里",
        "content": "双溪迭嶂旧知名，投老初登眼不醒。\n一雨飞来四天黑，乱云遮断万峰青。\n急呼月色开秋色，夺得昭亭与敬亭。\n自笑诗翁犹狡狯，不饶山鬼弄精灵。",
        "dynasty": "宋",
        "collection_info": null
    },
    {
        "title": "新凉",
        "author": "杨万里",
        "content": "毛空两日散霏微，勒住阴云且四垂。\n一路新凉君会否，晴无日色雨无泥。",
        "dynasty": "宋",
        "collection_info": null
    },
    {
        "title": "中秋无月宿青弋江晓行新寒",
        "author": "杨万里",
        "content": "新寒催我索衣裘，凉雨凄云总是愁。\n耐冷素娥今老去，夜来桂殿罢中秋。",
        "dynasty": "宋",
        "collection_info": null
    },
    {
        "title": "秋花",
        "author": "杨万里",
        "content": "顦顇牵牛病雨些，凋零木槿怯风斜。\n道边篱落聊遮眼，白白红红匾豆花。",
        "dynasty": "宋",
        "collection_info": null
    },
    {
        "title": "过青阳县望九华山云中不真来早大雾竟不见其全三首  其一",
        "author": "杨万里",
        "content": "山长百里玉孱颜，百里何缘尽好山。\n只是县前青一簇，九芙蓉出五云间。",
        "dynasty": "宋",
        "collection_info": null
    },
    {
        "title": "过青阳县望九华山云中不真来早大雾竟不见其全三首  其二",
        "author": "杨万里",
        "content": "肩舆过了九华西，恨杀秋云故故低。\n遮尽奇峰时放出，逐峰放出不教齐。",
        "dynasty": "宋",
        "collection_info": null
    },
    {
        "title": "过青阳县望九华山云中不真来早大雾竟不见其全三首  其三",
        "author": "杨万里",
        "content": "懊恼西来不见山，五更指准月中看。\n却将香雾宽裁幕，性燥和天总一漫。",
        "dynasty": "宋",
        "collection_info": null
    },
    {
        "title": "四更发青阳县西五里柯家店",
        "author": "杨万里",
        "content": "轿中万兀路千萦，死尽村鸡无一鸣。\n落月正明知未晓，暗泉甚远只闻声。\n自缘客子行来早，岂是秋天不肯明。\n午热未来先下店，却将昼睡补宵征。",
        "dynasty": "宋",
        "collection_info": null
    },
    {
        "title": "宿池州齐山寺即杜牧之九日登高处",
        "author": "杨万里",
        "content": "我来秋浦政逢秋，梦裏曾来似旧游。\n风月不供诗酒债，江山长管古今愁。\n谪仙狂饮颠吟寺，小杜倡情冶思楼。\n问着州民浑不识，齐山依旧俯寒流。",
        "dynasty": "宋",
        "collection_info": null
    },
    {
        "title": "从提举黄元章登齐山寺后上清岩翠微亭望郡城左清溪右大江盖绝境云",
        "author": "杨万里",
        "content": "西山落日浴长江，併贯清溪作一光。\n千嶂围来天四合，孤城涌出水中央。\n楼台玉塔云间见，杨柳金堤镜裏长。\n客子要穷秋浦眼，翠微亭上上清旁。",
        "dynasty": "宋",
        "collection_info": null
    },
    {
        "title": "秋浦登舟阻风泊池口",
        "author": "杨万里",
        "content": "午眠化蝶化未成，梦中澒洞发大声。\n军鼙雷鼓百千面，援桴齐下作一鸣。\n起来推窗无一物，海潮打入齐山窟。\n数洲翻覆相荡摩，四山动摇皆突兀。\n钱塘潮来声惊天，金陵潮来声寂然。\n此去金陵一千里，那得潮声来到此。\n长年三老笑復嘲，云是波声不是潮。\n清溪波头高过屋，大江波头泼日毂。\n清溪去江一步地，大江可望不可至。\n北风向晚动地来，跳出银峰万万堆。\n侬船莫管行不得，且看银峰永今夕。",
        "dynasty": "宋",
        "collection_info": null
    },
    {
        "title": "池口移舟入江再泊十里头潘家湾阻风不止",
        "author": "杨万里",
        "content": "北风五日吹江练，江底吹翻作江面。\n大波一跳入天半，粉碎银山成雪片。\n五日五夜无停时，长江倒流都上西。\n计程一日二千里，今踰滟滪到峨眉。\n更吹两日江必竭，却将海水来相接。\n老夫蚤知当陆行，错料一帆超十程。\n如今判却十程住，何策更与阳侯争。\n水到峨眉无去处，下梢不到忘归路。\n我到金陵水自东，只恐从此无南风。",
        "dynasty": "宋",
        "collection_info": null
    },
    {
        "title": "舟中买双鳜鱼",
        "author": "杨万里",
        "content": "金陵城中无纤鳞，一鱼往往重六钧。\n脊梁专车尾梢云，肉如大武千秋筋。\n小港阻风泊乌舫，舫前渔艇晨收网。\n一双白锦跳银刀，玉质黑章大如掌。\n洞庭枨子青欲黄，香肤作线酰作浆。\n供侬朝吃復晚吃，秃尾槎头俱避席。\n可怜秋浦好秋山，侬眼未饱即北还。\n江神挈月作团扇，一夜挥风卷波面。\n留侬看山仍看江，更荐鲜鱼庖玉霜。\n江神好意那可忘，江神恶剧那可当。",
        "dynasty": "宋",
        "collection_info": null
    },
    {
        "title": "舟中排闷",
        "author": "杨万里",
        "content": "江流一直还一曲，淮山一起还一伏。\n江流不肯放人行，淮山只管留人宿。\n老夫一出缘秋凉，半涂秋热难禁当。\n却借楼船顺流下，逆风五日殊未央。\n老夫平生行此世，不自为政听天地。\n只今未肯放归程，安知天意非奇事。\n平生爱诵谪仙诗，百诵不熟良独痴。\n舟中一日诵一首，诵得徧时应得归。",
        "dynasty": "宋",
        "collection_info": null
    },
    {
        "title": "舟过大通镇",
        "author": "杨万里",
        "content": "淮上云垂岸，江中浪拍天。\n顺风那敢望，下水更劳牵。\n芦荻偏留缆，渔罾最碍船。\n何曾怨川后，鱼蟹不论钱。",
        "dynasty": "宋",
        "collection_info": null
    },
    {
        "title": "从丁家洲避风行小港出荻港大江三首  其一",
        "author": "杨万里",
        "content": "蓼岸藤湾隔尽人，大江小汊绕成轮。\n围蔬放荻不争地，种柳坚堤非买春。\n匏瓠放教俱上屋，渔樵相倚自成邻。\n夜来更下西风雪，荞麦梢头万玉尘。",
        "dynasty": "宋",
        "collection_info": null
    },
    {
        "title": "从丁家洲避风行小港出荻港大江三首  其二",
        "author": "杨万里",
        "content": "荻篱萧洒织来新，茅屋横斜画不真。\n干地种禾那用水，湿芦经火自成薪。\n岛居莫笑三百里，菜把活它千万人。\n白浪打天风动地，何曾惊着一微尘。",
        "dynasty": "宋",
        "collection_info": null
    },
    {
        "title": "从丁家洲避风行小港出荻港大江三首  其三",
        "author": "杨万里",
        "content": "芦挥麈尾话清秋，柳弄腰支舞绿洲。\n引得江风颠入骨，戏抛波浪过于楼。\n十程拟作一程快，一日翻成十日留。\n未到大江愁未到，大江到了更添愁。",
        "dynasty": "宋",
        "collection_info": null
    },
    {
        "title": "江天暮景有叹二首  其一",
        "author": "杨万里",
        "content": "只争一水是江淮，日暮风高云不开。\n白鹭倦飞波政阔，都从淮上过江来。",
        "dynasty": "宋",
        "collection_info": null
    },
    {
        "title": "江天暮景有叹二首  其二",
        "author": "杨万里",
        "content": "一鹭南飞道偶然，忽然百百復千千。\n江淮总属天家管，不肯营巢向北边。",
        "dynasty": "宋",
        "collection_info": null
    },
    {
        "title": "江行七日阻风至繁昌舍舟出陆二首  其一",
        "author": "杨万里",
        "content": "日日江行怖杀侬，逆风恶浪打船篷。\n只今判却肩舆去，遮莫掀天浪与风。",
        "dynasty": "宋",
        "collection_info": null
    },
    {
        "title": "江行七日阻风至繁昌舍舟出陆二首  其二",
        "author": "杨万里",
        "content": "山行辛苦水行愁，只是诗人薄命休。\n管取如今遵陆了，云开风顺水东流。",
        "dynasty": "宋",
        "collection_info": null
    },
    {
        "title": "过宜福桥",
        "author": "杨万里",
        "content": "水乡泽国最输农，无旱无干只有丰。\n碧豆密争桑荫底，绿荷杂出稻花中。\n是田是沼浑难辨，何地何村不一同。\n若遣明年无种子，却愁闲杀雨和风。",
        "dynasty": "宋",
        "collection_info": null
    },
    {
        "title": "过若山坊进退格",
        "author": "杨万里",
        "content": "绿涨空中幄，黄铺地上云。\n风条鈎过轿，雨穟没行人。\n夹路桑千树，平田稻十分。\n泥行殊不恶，物色逐村新。",
        "dynasty": "宋",
        "collection_info": null
    },
    {
        "title": "宿峨桥化城寺二首  其一",
        "author": "杨万里",
        "content": "一溪秋水一横桥，近路人家却作遥。\n柳遶溪桥荷遶屋，何须更着酒旗招。",
        "dynasty": "宋",
        "collection_info": null
    },
    {
        "title": "宿峨桥化城寺二首  其二",
        "author": "杨万里",
        "content": "忽从平地上高城，乃是圩塘堤上行。\n厚赛柳神销底物，长腰云子阔腰菱。",
        "dynasty": "宋",
        "collection_info": null
    },
    {
        "title": "过石硊渡",
        "author": "杨万里",
        "content": "峨桥小渡十里长，石硊小渡五里强。\n斜风细雨寒芦裏，下有深潭黑无底。\n渡船劣似纸半张，五里却成一千里。\n中流风作浪如山，前进不得后退难。\n隔溪市井只咫尺，安得飞堕于其间。\n大江风涛堪着力，小渡风涛更无格。\n咫尺性命轻于毛，只恐一毛犹不直。",
        "dynasty": "宋",
        "collection_info": null
    },
    {
        "title": "天丝行",
        "author": "杨万里",
        "content": "天孙懒困抛云机，却倩月姊看残丝。\n玉兔偷将乞风伯，和机失却天未知。\n风伯得丝那解织，未尝躬桑那解惜。\n掀髯一笑戏一吹，散入寒空收不得。\n晓来翠岭莹无痕，片云忽裂落岭根。\n须臾吹作万缕银，乃是天丝不是云。\n远山成练不曾捲，近林成纱未经翦。\n坐看斜飞拂面来，分明是丝寻不见。\n元来着面化成水，是水是丝问谁子。",
        "dynasty": "宋",
        "collection_info": null
    },
    {
        "title": "怪菌歌",
        "author": "杨万里",
        "content": "雨前无物撩眼界，雨裏道边出奇怪。\n数茎枯菌破土膏，即时便与人般高。\n撒开圆顶丈来大，一菌可藏人一箇。\n黑如点漆黄如金，第一不怕骤雨淋。\n得雨声如打荷叶，脚如紫玉排粉节。\n行人一箇掇一枚，无雨即阖有雨开。\n与风最巧能向背，忘却头上天倚盖。\n此菌破来还可补，只不堪餐不堪煮。",
        "dynasty": "宋",
        "collection_info": null
    },
    {
        "title": "晓晴发芜湖县吴波亭二首  其一",
        "author": "杨万里",
        "content": "八日川涂九雨风，船中出得入泥中。\n老夫强项谁能那，雨止风休伎自穷。",
        "dynasty": "宋",
        "collection_info": null
    },
    {
        "title": "晓晴发芜湖县吴波亭二首  其二",
        "author": "杨万里",
        "content": "雨来初做养禾天，雨久还成害稼年。\n今日一晴无准在，金鸦飞出卯牌前。",
        "dynasty": "宋",
        "collection_info": null
    },
    {
        "title": "晨炊翫鞭亭二首  其一",
        "author": "杨万里",
        "content": "老贼平欺晋鼎轻，一轮五色梦中惊。\n宝鞭脱急非无策，何似休将日遶营。",
        "dynasty": "宋",
        "collection_info": null
    },
    {
        "title": "晨炊翫鞭亭二首  其二",
        "author": "杨万里",
        "content": "问着无声是阿兄，坐看家贼只吞声。\n戮尸大放经纶手，长柄判将锡茂弘。",
        "dynasty": "宋",
        "collection_info": null
    },
    {
        "title": "过獭桥湖",
        "author": "杨万里",
        "content": "圩路抨絃白，圩沟夹柳青。\n藻明潜拨剌，日暖冻蜻蜓。\n只箇新茅店，分明是水亭。\n行来惟恐尽，览处不容停。",
        "dynasty": "宋",
        "collection_info": null
    },
    {
        "title": "望谢家青山太白墓二首  其一",
        "author": "杨万里",
        "content": "阿朓青山自一村，州民岁岁与招魂。\n六朝陵墓今安在，只有诗仙月下坟。",
        "dynasty": "宋",
        "collection_info": null
    },
    {
        "title": "望谢家青山太白墓二首  其二",
        "author": "杨万里",
        "content": "玄晖旧宅略无存，太白来游爱是间。\n占作醉眠床一隻，谢家山是李家山。",
        "dynasty": "宋",
        "collection_info": null
    },
    {
        "title": "登牛渚蛾眉亭二首  其一",
        "author": "杨万里",
        "content": "谪仙携妓戏人寰，也被千花妬玉颜。\n半点闲情千古恨，一波秋水两春山。\n锦袍宫烛云霄上，白苎乌纱江海间。\n欲寄双鱼招醉魄，月轮捉了蚤言还。",
        "dynasty": "宋",
        "collection_info": null
    },
    {
        "title": "登牛渚蛾眉亭二首  其二",
        "author": "杨万里",
        "content": "山拆江通万里流，菱花双照茧眉头。\n扫除却月横云样，别有颦风蹙雨愁。\n明月入波那可捉，长庚伴月本同游。\n君看夜夜青天上，渠与姮家分管秋。",
        "dynasty": "宋",
        "collection_info": null
    },
    {
        "title": "宿牧牛亭秦太师坟庵",
        "author": "杨万里",
        "content": "函关只有一穰侯，瀛馆宁无再帝丘。\n天极八重心未死，台星三点坼方休。\n只看壁后新亭策，恐作栘中属国羞。\n今日牛羊上丘壠，不知丞相更嗔不。",
        "dynasty": "宋",
        "collection_info": null
    },
    {
        "title": "雁来红",
        "author": "杨万里",
        "content": "开了元无雁，看来不是花。\n若为黄更紫，乃借叶为葩。\n藜苋真何择，鸡冠却较差。\n未应犀菊辈，赤脚也容它。",
        "dynasty": "宋",
        "collection_info": null
    },
    {
        "title": "早炊新林望见钟山",
        "author": "杨万里",
        "content": "辞俸钟山一月前，如何知我北归轩。\n不通姓字殷勤甚，忽到新林野店边。",
        "dynasty": "宋",
        "collection_info": null
    },
    {
        "title": "儿侄新亭相迎",
        "author": "杨万里",
        "content": "送客新亭恰放灯，儿曹迎我復新亭。\n百年事业何为者，送往迎来过一生。",
        "dynasty": "宋",
        "collection_info": null
    },
    {
        "title": "送孙从之司业持节湖南二首  其一",
        "author": "杨万里",
        "content": "全家先遯却谁知，匹马西归也大奇。\n出昼莫嫌三宿恋，坏麻不待七年迟。\n风生折槛人无古，水遶圜桥士有师。\n六一澹庵乔木在，今秋新长雪霜枝。",
        "dynasty": "宋",
        "collection_info": null
    },
    {
        "title": "送孙从之司业持节湖南二首  其二",
        "author": "杨万里",
        "content": "白头灯火共书林，自少论交老慰心。\n官职坏人饧裏鸩，忠贤到骨锻中金。\n朝阳鸣凤祗今见，夜雨对床何日寻。\n回雁峰前雁回后，紫薇红药待渠吟。",
        "dynasty": "宋",
        "collection_info": null
    },
    {
        "title": "跋天台王仲言乞米诗",
        "author": "杨万里",
        "content": "改言缩项更长腰，黄独青精也绝苗。\n尚有囊中餐玉法，蓝田山裏过明朝。",
        "dynasty": "宋",
        "collection_info": null
    },
    {
        "title": "十月朝补种杏花",
        "author": "杨万里",
        "content": "百株种杏自今春，度夏荣枯不解匀。\n要看补栽新树子，荼糜红刺絓头巾。",
        "dynasty": "宋",
        "collection_info": null
    },
    {
        "title": "下元日诣会庆节所道场呈余处恭尚书",
        "author": "杨万里",
        "content": "琳宫朝谒早追趋，漏尽铜壶杀点初。\n半缕碧云横界月，一规银镜裂成梳。\n自拈沉水祈天寿，散作非烟满玉虚。\n已被新寒欺病骨，柳阴偏隔日光疎。",
        "dynasty": "宋",
        "collection_info": null
    },
    {
        "title": "和余处恭赠方士阎都干",
        "author": "杨万里",
        "content": "河出昆崙江出岷，风吹不断浪花春。\n但看此水源无竭，底用玄谈谷有神。\n老健便为仙放杖，斧斤祗在袜生尘。\n东家自有仁山诀，方士何曾悟一真。",
        "dynasty": "宋",
        "collection_info": null
    },
    {
        "title": "题榠查红叶",
        "author": "杨万里",
        "content": "榠查将叶学丹枫，戏与攀条撼晚风。\n一片飞来最奇绝，碧罗袖尾滴猩红。",
        "dynasty": "宋",
        "collection_info": null
    },
    {
        "title": "拾柏子",
        "author": "杨万里",
        "content": "皱殻倾来紫麦新，中藏琼米不胜珍。\n胡桃松实何曾吃，却嚼秋风柏子仁。",
        "dynasty": "宋",
        "collection_info": null
    },
    {
        "title": "新酒歌",
        "author": "杨万里",
        "content": "酸酒齑汤犹可尝，甜酒蜜汁不可当。\n老夫出奇酿二缸，生民以来无杜康。\n桂子香，清无底。\n此米不是云安米，此水祗是建邺水。\n瓮头一日遶数巡，自候酒熟不倩人。\n松槽葛囊纔上榨，老夫脱帽先尝新。\n初愁酒带官壶味，一杯径到天地外。\n忽然玉山倒瓮边，只觉剑铓割肠裏。\n度撰酒法不是侬，此法来自太虚中。\n酒经一卷偶拾得，一洗万古甜酒空。\n酒徒若要尝侬酒，先挽天河濯渠手。\n却来举杯一中之，换君仙骨君不知。",
        "dynasty": "宋",
        "collection_info": null
    },
    {
        "title": "睡觉",
        "author": "杨万里",
        "content": "小醉如无酒，寒宵似度年。\n觉来因记梦，醒去不成眠。\n万事从心下，三更到眼前。\n清愁政无那，一雁叫霜天。",
        "dynasty": "宋",
        "collection_info": null
    },
    {
        "title": "菜圃",
        "author": "杨万里",
        "content": "此圃何其窄，于侬已自华。\n看人浇白菜，分水及黄花。\n霜熟天殊暖，风微旆亦斜。\n笑摩桃竹杖，何日拄还家。",
        "dynasty": "宋",
        "collection_info": null
    },
    {
        "title": "观化",
        "author": "杨万里",
        "content": "道是东风巧，西风未减东。\n菊黄霜换紫，树碧露揉红。\n须把乖张眼，偷窥造化工。\n只愁失天巧，不悔得诗穷。",
        "dynasty": "宋",
        "collection_info": null
    },
    {
        "title": "冬暖",
        "author": "杨万里",
        "content": "小春活脱是春时，霜熟风酣日上迟。\n晚蝶频移猎残蕊，惊禽衝过倒垂枝。\n暂闲何似长闲好，无事非关了事痴。\n三径一筇人不见，假山以外菊花知。",
        "dynasty": "宋",
        "collection_info": null
    },
    {
        "title": "至后睡觉",
        "author": "杨万里",
        "content": "匆匆又过一阳生，睡恰浓时梦忽惊。\n帘幕深沉人四寂，阶除点滴雨三更。\n灯摇芒角开成晕，风吸窗櫺过后声。\n不是寒鸡寒似我，如何不肯唤天明。",
        "dynasty": "宋",
        "collection_info": null
    },
    {
        "title": "寄题王亚夫检正不啻足斋",
        "author": "杨万里",
        "content": "既得陇，復望蜀，未求宝剑先求玉。\n秦相后车一千毂，唐相胡椒八百斛。\n黄金肘印驾黄鹄，身前佞佛身后福。\n九潦泻入无底谷，匹似人心犹易足。\n九州四海王同年，三江五湖春水船。\n便应犯斗入月边，余事犹堪济巨川。\n天风吹来堕人寰，水精宫裏作诗仙。\n寄笺排云叫穹昊，愿赐江湖散人号。\n玉皇留渠作丰年，早晚唤归香案前。\n诗仙掉头不肯住，田园将芜梦归去。\n括苍山胜道场山，向来结茅非雾间。\n斋房恰则斗来大，中藏世界三千箇。\n门前蛮触战方酣，鼻息如雷政高卧。",
        "dynasty": "宋",
        "collection_info": null
    },
    {
        "title": "题王亚夫检正岘湖堂",
        "author": "杨万里",
        "content": "西岘山光照旧庐，北湖水色漾新居。\n翠鬟夜欲凌波去，玉镜晨当扫黛初。\n万壑千岩双不借，轻风细浪一夫须。\n来书便当催诗雨，雪后灯前卷復舒。",
        "dynasty": "宋",
        "collection_info": null
    },
    {
        "title": "壬子正月四日后圃行散四首  其一",
        "author": "杨万里",
        "content": "淡日微舒又急收，兜罗绵隔紫灯毬。\n更将数点无声雨，不湿人衣却湿头。",
        "dynasty": "宋",
        "collection_info": null
    },
    {
        "title": "壬子正月四日后圃行散四首  其二",
        "author": "杨万里",
        "content": "勃姑偶下小梅枝，要看渠侬褐锦衣。\n柱后藏身教不见，却因不见转惊飞。",
        "dynasty": "宋",
        "collection_info": null
    },
    {
        "title": "壬子正月四日后圃行散四首  其三",
        "author": "杨万里",
        "content": "双鹊营巢浪苦辛，拣条衔折不辞频。\n旧条老硬新条韧，却向篱根拾落薪。",
        "dynasty": "宋",
        "collection_info": null
    },
    {
        "title": "壬子正月四日后圃行散四首  其四",
        "author": "杨万里",
        "content": "传语春光恰好秾，太秾恐怕恼衰翁。\n日华五色无寻处，只在蛛丝来去中。",
        "dynasty": "宋",
        "collection_info": null
    },
    {
        "title": "雪后霜晴元宵月色特奇",
        "author": "杨万里",
        "content": "玻璃盆泻瑠璃水，素娥晚粧欲梳洗。\n报道虚皇筑雪宫，一架半间三万里。\n却嫌广寒未苦宽，要借新宫作上元。\n先烦玉妃整羽卫，次遣青女褰云关。\n渠侬旧有七宝藏，封在琼楼楼顶上。\n中藏脑子万斛强，轻明片片梅花样。\n急呼滕六取将来，更和端叶挼作埃。\n狂抛乱撒不停手，满空碎下真珠胎。\n干坤立变水精阙，云衢透冷天街滑。\n姮家催索水霜袍，肌粟衣铢添不彻。\n银轮冻作一团冰，望舒堕指推不行。\n兔啼蟾泣滴成露，海东飞上金鸦精。",
        "dynasty": "宋",
        "collection_info": null
    },
    {
        "title": "清晓出郭迓客七里庄二首  其一",
        "author": "杨万里",
        "content": "却为迎宾得探春，白门官柳早尖新。\n如何霜瓦纔逢日，半作青瑶半作银。",
        "dynasty": "宋",
        "collection_info": null
    },
    {
        "title": "清晓出郭迓客七里庄二首  其二",
        "author": "杨万里",
        "content": "偏得春怜是柳条，腰支别作一般娇。\n微风不动渠犹舞，刚道东风转舞腰。",
        "dynasty": "宋",
        "collection_info": null
    },
    {
        "title": "探杏二首  其一",
        "author": "杨万里",
        "content": "红蓝细细糁晴包，紫玉森森走腻条。\n枯梗折教无一寸，併驱春力奔花梢。",
        "dynasty": "宋",
        "collection_info": null
    },
    {
        "title": "探杏二首  其二",
        "author": "杨万里",
        "content": "曾见干条撼雪飞，一暄爆出万萸枝。\n从今日日须来看，看到红红白白时。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "杨万里",
        "content": "东风微破野梅心，着骨清香已不禁。\n绿刺一尖双莟子，错书小字带悬针。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "杨万里",
        "content": "带雪虽奇祗粉粧，酣晴别是好风光。\n却缘白日青天裏，照得花明暖得香。",
        "dynasty": "宋",
        "collection_info": null
    },
    {
        "title": "跋汪省干诗卷二首  其一",
        "author": "杨万里",
        "content": "向来刘翰有诗声，近日汪经更得名。\n月在梅花冰在月，与君句子各争清。",
        "dynasty": "宋",
        "collection_info": null
    },
    {
        "title": "跋汪省干诗卷二首  其二",
        "author": "杨万里",
        "content": "自古诗人太瘦生，可怜辛苦选虚名。\n诗家杂压君知么，压尽三公况九卿。",
        "dynasty": "宋",
        "collection_info": null
    },
    {
        "title": "和谢石湖先生寄二诗韵  其一",
        "author": "杨万里",
        "content": "一张五色石湖云，天上吹来堕小轩。\n化作虹桥倚钟阜，渡将老子到吴门。\n黄钟路鼓鸣清庙，玉戚金支舞泰尊。\n乃是寄侬诗数纸，却拈瓌怪向谁论。",
        "dynasty": "宋",
        "collection_info": null
    },
    {
        "title": "和谢石湖先生寄二诗韵  其二",
        "author": "杨万里",
        "content": "康鼎才来顿解颐，卢能自笑未经师。\n分无枫落吴江句，博得池生春草诗。\n木李抛将引琼玖，诗筒从此走符移。\n蛤蜊龟殻非难办，只问先生汗漫期。",
        "dynasty": "宋",
        "collection_info": null
    },
    {
        "title": "领客南园二首  其一",
        "author": "杨万里",
        "content": "南园多日不曾来，领客闲行始此回。\n独树小梅开一朶，被它栏住劝三杯。",
        "dynasty": "宋",
        "collection_info": null
    },
    {
        "title": "领客南园二首  其二",
        "author": "杨万里",
        "content": "人间俗杀是公筵，最苦沉烟杂烛烟。\n何似大家行几步，逢花即饮醉还眠。",
        "dynasty": "宋",
        "collection_info": null
    },
    {
        "title": "和余处恭尚书清凉寺劝农",
        "author": "杨万里",
        "content": "石城诸峰入天半，曾随骑吹经行遍。\n梅花换岁初不惊，惊报行春再出城。\n官甑晨炊云子玉，兵厨夜压秦淮绿。\n尚书亲饷老农夫，塞道夫须兼独速。\n劝农文字不怪奇，知道尚书愁我饥。\n有如山农出南溪，老穉随观韩退之。\n叟携羣穉穉扶叟，一生祗识茅柴酒。\n尚书赐酒谁得尝，瓦盆满引无升斗。\n今年好风来自东，五风十雨尧日同。\n尚书归去作相公，当寄丰年书一封。",
        "dynasty": "宋",
        "collection_info": null
    },
    {
        "title": "与次公幼舆二子登伏龟楼",
        "author": "杨万里",
        "content": "周遭故国是山围，对境方知此句奇。\n偶上伏龟楼上望，一环碧玉缺城西。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其一",
        "author": "杨万里",
        "content": "岭花袍紫不知名，涧草茸青取次生。\n便是常州草虫本，只无蚱蜢与蜻蜓。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其二",
        "author": "杨万里",
        "content": "头上高垂碧玉盆，谁将漂絮尚残痕。\n青天幸自秋江样，须惹三丝两缕云。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其三",
        "author": "杨万里",
        "content": "绵山恨骨已寒灰，尽禁厨烟肯更回。\n老病不禁馊食冷，杏花饧粥汤将来。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其四",
        "author": "杨万里",
        "content": "出了长干过了桥，纸钱风裏树萧骚。\n若无六代英雄骨，牛首诸山肯尔高。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其五",
        "author": "杨万里",
        "content": "单车一节又行春，敢为观风惜病身。\n只是担头无櫑子，枉教唤作踏青人。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其六",
        "author": "杨万里",
        "content": "捣蓝作雨两宵倾，生怕难干急放晴。\n一路东皇新晒染，桑黄麦绿小枫青。",
        "dynasty": "宋",
        "collection_info": null
    },
    {
        "title": "寒食前一日行部过牛首山七首  其七",
        "author": "杨万里",
        "content": "一春今岁两中和，信道韶华定较多。\n二月半头花已尽，脱空日月退还他。",
        "dynasty": "宋",
        "collection_info": null
    },
    {
        "title": "宿金陵镇栖隠寺望横山",
        "author": "杨万里",
        "content": "再见横山滴眼新，山曾劝我脱官身。\n灯笼箫鼓年年社，酒盏鶑花处处人。\n忽忆诸公牡丹会，转头五柞去年春。\n野云墟月空荒寺，两袖寒风一帽尘。",
        "dynasty": "宋",
        "collection_info": null
    },
    {
        "title": "明发栖隠寺",
        "author": "杨万里",
        "content": "木鱼一呼众僧聚，老夫登车欲前去。\n仰头见天俯见路，明明是昼不是暮。\n如何今晨天地间，咄咄怪事满眼前。\n将为是夜着，月轮已没星都落。\n将谓是昼休，银河到晓烂不收。\n皎如江练横天流，中流点缀金沙洲。\n元来海底蚤浴日，云师闭关不教出。\n羲和挥斧斫云关，取将一道天光还。\n天光淡青日光白，道是银汉也则得。\n云师强很赶不奔，堆作沙洲是碎云。",
        "dynasty": "宋",
        "collection_info": null
    },
    {
        "title": "寒食日晨炊姜家林初程之次日也",
        "author": "杨万里",
        "content": "百五佳辰匹似无，合教追节却离居。\n万家寒食初归燕，一老春衫政蹇馿。\n耄柳已僧何再髮，孺槐纔爪可迟蔬。\n儿书早问归程日，不用嗔渠只笑渠。",
        "dynasty": "宋",
        "collection_info": null
    },
    {
        "title": "午憩褚家方清风亭二首  其一",
        "author": "杨万里",
        "content": "此老忒疎放，与春无怨私。\n何须寒食日，恰是别家时。\n荒店两三隻，野花千万枝。\n前山有底恨，也学客间眉。",
        "dynasty": "宋",
        "collection_info": null
    },
    {
        "title": "午憩褚家方清风亭二首  其二",
        "author": "杨万里",
        "content": "莫道迎春好，迎春是送春。\n可怜一条路，知老几多人。\n坦绿偏宜袜，飘红併可絪。\n青帘好消息，今日榨头新。",
        "dynasty": "宋",
        "collection_info": null
    },
    {
        "title": "宿新市徐公店二首  其一",
        "author": "杨万里",
        "content": "篱落疎疎一径深，树头新绿未成阴。\n儿童急走追黄蝶，飞入菜花无处寻。",
        "dynasty": "宋",
        "collection_info": null
    },
    {
        "title": "宿新市徐公店二首  其二",
        "author": "杨万里",
        "content": "春光都在柳梢头，拣折长条插酒楼。\n便作在家寒食看，村歌社舞更风流。",
        "dynasty": "宋",
        "collection_info": null
    },
    {
        "title": "风花",
        "author": "杨万里",
        "content": "海棠桃李雨中空，更着清明两日风。\n风似病癫无藉在，花如中酒不惺松。\n身行楚峤远更远，家寄秦淮东復东。\n道是残红何足惜，后来併恐没残红。",
        "dynasty": "宋",
        "collection_info": null
    },
    {
        "title": "晓过叶家桥二首  其一",
        "author": "杨万里",
        "content": "鸡唱嗔人睡，鸦啼唁客劳。\n近山烟外远，矮竹苣边高。\n老矣犹长铗，悠哉未大刀。\n绕圩无杂树，一色柳新缫。",
        "dynasty": "宋",
        "collection_info": null
    },
    {
        "title": "晓过叶家桥二首  其二",
        "author": "杨万里",
        "content": "圩峻愁今路，山行羡昨朝。\n闭窗深坐轿，合眼过危桥。\n岸近何由到，魂惊半欲销。\n寄言薛丞相，最稳是轻舠。",
        "dynasty": "宋",
        "collection_info": null
    },
    {
        "title": "过杨二渡三首  其一",
        "author": "杨万里",
        "content": "春迹无痕可得寻，不将诗眼看春心。\n鶑边杨柳鸥边草，一日青来一日深。",
        "dynasty": "宋",
        "collection_info": null
    },
    {
        "title": "过杨二渡三首  其二",
        "author": "杨万里",
        "content": "两日山寻尽野花，今晨水眺始桑麻。\n春风娇得千垂柳，恰限身才箇箇斜。",
        "dynasty": "宋",
        "collection_info": null
    },
    {
        "title": "过杨二渡三首  其三",
        "author": "杨万里",
        "content": "柳见风时舞便轻，解将衮遍趁鶑声。\n道它夸逞腰肢着，风罢元来倦不胜。",
        "dynasty": "宋",
        "collection_info": null
    },
    {
        "title": "宿青山市四首  其一",
        "author": "杨万里",
        "content": "青山业主是玄晖，太白无钱典得伊。\n总是诗仙休更讼，两蓑分钓一鱼矶。",
        "dynasty": "宋",
        "collection_info": null
    },
    {
        "title": "宿青山市四首  其二",
        "author": "杨万里",
        "content": "云涂雾抹澹葱昽，万匹霜绡罩玉龙。\n中有双峰不争长，诸峰情愿长双峰。",
        "dynasty": "宋",
        "collection_info": null
    },
    {
        "title": "宿青山市四首  其三",
        "author": "杨万里",
        "content": "近看青山却朗然，更无半点雾和烟。\n一峰是石高多少，到得峰头即到天。",
        "dynasty": "宋",
        "collection_info": null
    },
    {
        "title": "宿青山市四首  其四",
        "author": "杨万里",
        "content": "市心酒店客来尝，且酹仙家十二郎。\n鹦鹉鸬鷀何处觅，只将老瓦当瑶觞。",
        "dynasty": "宋",
        "collection_info": null
    },
    {
        "title": "题青山市汪家店",
        "author": "杨万里",
        "content": "小小楼临短短墙，长春半架动红香。\n杨花知得人孤寂，故故飞来入竹窗。",
        "dynasty": "宋",
        "collection_info": null
    },
    {
        "title": "过广济圩三首  其一",
        "author": "杨万里",
        "content": "圩田岁岁镇逢秋，圩户家家不识愁。\n夹路垂杨一千里，风流国是太平州。",
        "dynasty": "宋",
        "collection_info": null
    },
    {
        "title": "过广济圩三首  其二",
        "author": "杨万里",
        "content": "两渠水夹一堤宽，箇是东皇大御园。\n旋插绿杨能几日，新枝已自不胜繁。",
        "dynasty": "宋",
        "collection_info": null
    },
    {
        "title": "过广济圩三首  其三",
        "author": "杨万里",
        "content": "桑畴一眼鬰金黄，麦壠千机绿锦坊。\n诗卷且留灯下看，轿中只好看春光。",
        "dynasty": "宋",
        "collection_info": null
    },
    {
        "title": "清明日午憩黄池镇",
        "author": "杨万里",
        "content": "莫笑孤村小市头，花边人出浦边游。\n绿杨拂水双浮鸭，碧草粘天一落鸥。\n懒困风光酣午睡，阴沉天气嫁春愁。\n阿谁道是清明节，我对清明唤作秋。",
        "dynasty": "宋",
        "collection_info": null
    },
    {
        "title": "宿横冈",
        "author": "杨万里",
        "content": "我岂忘怀一亩居，谁令爱读数行书。\n秋南春北雁相似，柳思花情鶑不如。\n上市鱼虾村店酒，带花菘芥晚春蔬。\n长亭一醉非难事，造物相撩莫管渠。",
        "dynasty": "宋",
        "collection_info": null
    },
    {
        "title": "夜雨晓发横冈",
        "author": "杨万里",
        "content": "醖造通宵雨，殷勤数日风。\n加三浓穉绿，第一淡蔫红。\n润物初非惠，司春岂有功。\n老农私独喜，不羡去年丰。",
        "dynasty": "宋",
        "collection_info": null
    },
    {
        "title": "道旁雨中松",
        "author": "杨万里",
        "content": "莫信秦人五大夫，一生清苦不敷腴。\n也将青玉琱钗子，一一钗头缀雨珠。",
        "dynasty": "宋",
        "collection_info": null
    },
    {
        "title": "宿新丰坊咏瓶中牡丹因怀故园二首  其一",
        "author": "杨万里",
        "content": "客子泥涂正可怜，天香国色一枝鲜。\n雨中晚敛寒如此，烛底宵暄笑粲然。\n自觉玉容微婉软，急将翠掌护婵娟。\n江南也有新丰市，未羡宾王酌圣贤。",
        "dynasty": "宋",
        "collection_info": null
    },
    {
        "title": "宿新丰坊咏瓶中牡丹因怀故园二首  其二",
        "author": "杨万里",
        "content": "天下花王绝世无，侬家移得洛徽苏。\n花头每朶一千叶，亲手前春五百株。\n雪白猩红相映带，娇黄酽紫更敷腴。\n乡魂开眼归将去，飞过长江彭蠡湖。",
        "dynasty": "宋",
        "collection_info": null
    },
    {
        "title": "宛陵道中",
        "author": "杨万里",
        "content": "溪缭双衣带，桥森百足虫。\n伞声松径雨，巢影柳塘风。\n犬误随行客，牛偏识牧童。\n追程非要缓，路滑试匆匆。",
        "dynasty": "宋",
        "collection_info": null
    },
    {
        "title": "题赵昌父山居八咏 竹隠",
        "author": "杨万里",
        "content": "大隠隠于酒，小隠隠于竹。\n何不呼曲生，来同此君宿。",
        "dynasty": "宋",
        "collection_info": null
    },
    {
        "title": "题赵昌父山居八咏 晏斋",
        "author": "杨万里",
        "content": "五陵槿梢花，千驷草头露。\n富贵人始传，屡空今不数。",
        "dynasty": "宋",
        "collection_info": null
    },
    {
        "title": "题赵昌父山居八咏 苔竹轩",
        "author": "杨万里",
        "content": "青士长得瘦，翠兄工买贫。\n向来素爱者，已赚一诗人。",
        "dynasty": "宋",
        "collection_info": null
    },
    {
        "title": "题赵昌父山居八咏 两峰堂",
        "author": "杨万里",
        "content": "踏得草鞋穿，行得汗脚损。\n却换一枝藤，拄到双玉笋。",
        "dynasty": "宋",
        "collection_info": null
    },
    {
        "title": "题赵昌父山居八咏 已矣轩",
        "author": "杨万里",
        "content": "蛮触无休日，菟裘有别天。\n抚松非已矣，采菊未悠然。",
        "dynasty": "宋",
        "collection_info": null
    },
    {
        "title": "题赵昌父山居八咏 倚云亭",
        "author": "杨万里",
        "content": "俗子令眼白，瑞峰令眼青。\n自移听雨榻，且上倚云亭。",
        "dynasty": "宋",
        "collection_info": null
    },
    {
        "title": "题赵昌父山居八咏 霞牖",
        "author": "杨万里",
        "content": "夕借月为烛，晨将霞作帘。\n犹言贫到骨，不悟取伤廉。",
        "dynasty": "宋",
        "collection_info": null
    },
    {
        "title": "题赵昌父山居八咏 青毡堂",
        "author": "杨万里",
        "content": "客来借毡看，笑指一书策。\n不管卖不行，且图偷不得。",
        "dynasty": "宋",
        "collection_info": null
    },
    {
        "title": "晓晴发黄杜驿二首  其一",
        "author": "杨万里",
        "content": "望后月不落，偏于水底明。\n对悬双玉镜，併照一金钲。\n忽值山都合，浑无路可行。\n多情小花径，导我度千萦。",
        "dynasty": "宋",
        "collection_info": null
    },
    {
        "title": "晓晴发黄杜驿二首  其二",
        "author": "杨万里",
        "content": "巷竹欹将倒，林花湿不飞。\n总将枝上雨，洒入轿间衣。\n晴色犹全嫩，春寒肯便归。\n祗能欺客子，户户闭荆扉。",
        "dynasty": "宋",
        "collection_info": null
    },
    {
        "title": "初晓明朗忽然雾起已而日出光景奇怪",
        "author": "杨万里",
        "content": "明发望远山，一一粲可数。\n幽人萌望心，便被山灵妬。\n逡巡出神通，变化足惊怖。\n初将兜罗绵，擘作霏微絮。\n週遭裹世界，仰视失天宇。\n高悬赤瑛盘，不计丈尺许。\n下照空蒙间，红光贯轻素。\n中有人物影，纷纭竞来去。\n亦各有所持，莫辨是何具。\n犹嫌未奇怪，别出奇怪处。\n珠立一路幢，瑶森四山树。\n横空金桥梁，拔地玉窣堵。\n骇目方谛观，捲地急收去。\n恍疑刮眼膜，依旧认山路。\n那知幻与真，不记梦兼寤。\n神游峨眉山，诳俗笑佛祖。\n笑诳却被诳，佛祖还笑汝。",
        "dynasty": "宋",
        "collection_info": null
    },
    {
        "title": "晨炊杜迁市煮笋",
        "author": "杨万里",
        "content": "金陵竹笋硬如石，石犹有髓笋不及。\n杜迁市裏笋如酥，笋味清绝酥不如。\n带雨斸来和箨煮，中含柘浆杂甘露。\n可齑可脍最可羹，绕齿蔌蔌冰雪声。\n不须呪笋莫成竹，顿顿食笋莫食肉。",
        "dynasty": "宋",
        "collection_info": null
    },
    {
        "title": "新路店道中",
        "author": "杨万里",
        "content": "去秋行部惨山容，得似春山意态浓。\n嫩绿峰当新雨后，乱红花发烂晴中。\n仙姿玉骨丹青写，雾鬓风鬟锦绣幪。\n染得笔头生五色，急将描取入诗筒。",
        "dynasty": "宋",
        "collection_info": null
    },
    {
        "title": "嘲道旁枫松相倚",
        "author": "杨万里",
        "content": "双枫一松相后前，可怜老翁依少年。\n少年翡翠新衫子，老翁深衣青布被。\n更看秋风清露时，少年再换轻红衣。\n莫教一夜霜雪落，少年赤立无衣着，老翁深衣却不恶。",
        "dynasty": "宋",
        "collection_info": null
    },
    {
        "title": "雨后田间杂纪五首  其一",
        "author": "杨万里",
        "content": "稻田滴水价千金，溪涧求分不肯分。\n一雨万畦都水足，却将倾泻作溪浑。",
        "dynasty": "宋",
        "collection_info": null
    },
    {
        "title": "雨后田间杂纪五首  其二",
        "author": "杨万里",
        "content": "田水高低各斗鸣，溪流奔放更驩声。\n小儿倒捻青梅朶，独立茅檐看客行。",
        "dynasty": "宋",
        "collection_info": null
    },
    {
        "title": "雨后田间杂纪五首  其三",
        "author": "杨万里",
        "content": "行到深村麦更深，放低小轿过桑阴。\n再三传语春寒道，好为农家惜绿针。",
        "dynasty": "宋",
        "collection_info": null
    },
    {
        "title": "雨后田间杂纪五首  其四",
        "author": "杨万里",
        "content": "晴路无泥亦未埃，野云尽薄不全开。\n满山都是长松树，无数杨花何处来。",
        "dynasty": "宋",
        "collection_info": null
    },
    {
        "title": "雨后田间杂纪五首  其五",
        "author": "杨万里",
        "content": "正是山花最闹时，浓浓淡淡未离披。\n映山红与昭亭紫，挽住行人赠一枝。",
        "dynasty": "宋",
        "collection_info": null
    },
    {
        "title": "宿白云山奉圣禅寺",
        "author": "杨万里",
        "content": "径夹长松照地青，眼看高阁与云平。\n出林殿脊先知寺，满路花枝未见鶑。\n上到峰头千嶂合，下临岭脚一溪横。\n山寒入骨冰相似，冰杀人来却道清。",
        "dynasty": "宋",
        "collection_info": null
    },
    {
        "title": "登奉圣寺千佛阁四首  其一",
        "author": "杨万里",
        "content": "一隻奇峰入眼中，看来隻隻是奇峰。\n好山道是无重数，少说青苍十万重。",
        "dynasty": "宋",
        "collection_info": null
    },
    {
        "title": "登奉圣寺千佛阁四首  其二",
        "author": "杨万里",
        "content": "远山细腻近山粗，别处求粗也则无。\n更向远山山外看，教君病眼一双枯。",
        "dynasty": "宋",
        "collection_info": null
    },
    {
        "title": "登奉圣寺千佛阁四首  其三",
        "author": "杨万里",
        "content": "长诵悬崖置屋牢，此诗此阁晚相遭。\n阁中未觉高低在，下到山门始是高。",
        "dynasty": "宋",
        "collection_info": null
    },
    {
        "title": "登奉圣寺千佛阁四首  其四",
        "author": "杨万里",
        "content": "何许飞来双白鸥，碧山贴出雪花浮。\n倚栏只管移床立，看到双鸥没处休。",
        "dynasty": "宋",
        "collection_info": null
    },
    {
        "title": "过宁国县",
        "author": "杨万里",
        "content": "薄日烘云未作霞，好峰怯冷着轻纱。\n绝怜山色能随我，政用花时不在家。\n骑吏那愁千里远，牡丹各插一枝斜。\n细看文脊空多肉，不似青阳看九华。",
        "dynasty": "宋",
        "collection_info": null
    },
    {
        "title": "桑茶坑道中八首  其一",
        "author": "杨万里",
        "content": "两边山束一溪风，尽日行程在井中。\n犹喜天围能里许，井中那得箇宽通。",
        "dynasty": "宋",
        "collection_info": null
    },
    {
        "title": "桑茶坑道中八首  其二",
        "author": "杨万里",
        "content": "田塍莫笑细于椽，便是桑园与菜园。\n岭脚置锥留结屋，尽驱柿栗上山颠。",
        "dynasty": "宋",
        "collection_info": null
    },
    {
        "title": "桑茶坑道中八首  其三",
        "author": "杨万里",
        "content": "沙鸥数箇点山腰，一足如钩一足翘。\n乃是山农垦斜崦，倚鉏无力政无聊。",
        "dynasty": "宋",
        "collection_info": null
    },
    {
        "title": "桑茶坑道中八首  其四",
        "author": "杨万里",
        "content": "下山入屋上山鉏，图得生涯总近居。\n桑眼未开先着椹，麦胎纔茁便生鬚。",
        "dynasty": "宋",
        "collection_info": null
    },
    {
        "title": "桑茶坑道中八首  其五",
        "author": "杨万里",
        "content": "秧畴夹岸隔深溪，东水何缘到得西。\n溪面祗销横一枧，水从空裏过如飞。",
        "dynasty": "宋",
        "collection_info": null
    },
    {
        "title": "桑茶坑道中八首  其六",
        "author": "杨万里",
        "content": "蚕麰今岁十分强，催得农家日夜忙。\n已缚桁竿等新麦，更将丫木撑欹桑。",
        "dynasty": "宋",
        "collection_info": null
    },
    {
        "title": "桑茶坑道中八首  其七",
        "author": "杨万里",
        "content": "晴明风日雨干时，草满花堤水满溪。\n童子柳阴眠正着，一牛吃过柳阴西。",
        "dynasty": "宋",
        "collection_info": null
    },
    {
        "title": "桑茶坑道中八首  其八",
        "author": "杨万里",
        "content": "山根一径抱溪斜，片地纔宽便数家。\n漫插漫成堤上柳，半开半落路旁花。",
        "dynasty": "宋",
        "collection_info": null
    },
    {
        "title": "明发周村弯",
        "author": "杨万里",
        "content": "不住宽乡住瓮门，那知世上有干坤。\n环将峻岭包深谷，围出余天与别村。\n茅屋相挨无着处，花溪百摺不教奔。\n江淮地迥寒无价，宣歙山寒更莫论。",
        "dynasty": "宋",
        "collection_info": null
    },
    {
        "title": "过主岭",
        "author": "杨万里",
        "content": "昨日山行尚有村，今朝岭塞更无门。\n仰攀苔磴上绝顶，却倒篮舆下峻峦。\n身觉去天纔寸许，岸临无地不堪看。\n前头尚有芙蓉在，此岭难登未是难。",
        "dynasty": "宋",
        "collection_info": null
    },
    {
        "title": "过胡骆坑二首  其一",
        "author": "杨万里",
        "content": "说尽山寒未识寒，此间寒不是人间。\n岩崖泉冻琉璃涧，冰雪云封翡翠山。\n一担衣裳都着尽，两边窗子更深关。\n耸肩缩颈仍呵手，无策能温两脚顽。",
        "dynasty": "宋",
        "collection_info": null
    },
    {
        "title": "过胡骆坑二首  其二",
        "author": "杨万里",
        "content": "已被山寒病老身，车徒溪涉更艰勤。\n雾皆成点元非雨，日出多时未脱云。\n猿鸟一声人不见，松杉四塞径无痕。\n十分晴暖侬何福，肯借曦光三五分。",
        "dynasty": "宋",
        "collection_info": null
    },
    {
        "title": "安乐庙头",
        "author": "杨万里",
        "content": "谁遣诗家酷爱山，爱山说得口澜翻。\n千峰万岭争投奔，一陟三休却倦烦。\n堆案满前何处着，枯肠饱后岂能餐。\n残岚剩翠浑无用，包寄金陵同社看。",
        "dynasty": "宋",
        "collection_info": null
    },
    {
        "title": "未至安乐坊隔林望见霜铿岭两峰特奇",
        "author": "杨万里",
        "content": "天知老子厌凡山，别放潜瓌伏宝看。\n一行横林遮岭脚，两峰如笋出云端。\n举头瞥见还惊遯，到骨清奇特地寒。\n彼此相遭有缘法，悔将嗔喜触巑岏。",
        "dynasty": "宋",
        "collection_info": null
    },
    {
        "title": "安乐坊牧童",
        "author": "杨万里",
        "content": "前儿牵牛渡溪水，后儿骑牛回问事。\n一儿吹笛笠簪花，一牛载儿行引子。\n春溪嫩水清无滓，春洲细草碧无瑕。\n五牛远去莫管它，隔溪便是羣儿家。\n忽然头上数点雨，三笠四蓑赶将去。",
        "dynasty": "宋",
        "collection_info": null
    },
    {
        "title": "宣歙道中",
        "author": "杨万里",
        "content": "天齐玉立万孱颜，三日深行紫翠间。\n便是昨来千佛阁，望中见此两州山。\n诗家寒刮少陵骨，宫样高梳西子鬟。\n祗好遥看莫登览，今晨登处鬓都斑。",
        "dynasty": "宋",
        "collection_info": null
    },
    {
        "title": "新安江水自绩溪发源",
        "author": "杨万里",
        "content": "金陵江水只咸腥，敢望新安江水清。\n皱底玻璃还解动，莹然酃渌却消酲。\n泉从山骨无泥气，玉漱花汀作佩声。\n水记茶经都未识，谪仙句裏万年名。",
        "dynasty": "宋",
        "collection_info": null
    },
    {
        "title": "宿黄土龛五更闻子规",
        "author": "杨万里",
        "content": "通宵不睡睡方奇，梦裏惊闻新子规。\n祗是一声已肠断，况当三月落花时。\n不论客子愁无那，便遣家人听亦悲。\n归到江西归始了，江东归得未为归。",
        "dynasty": "宋",
        "collection_info": null
    },
    {
        "title": "明发黄土龛过高路",
        "author": "杨万里",
        "content": "又过峥嵘两峡间，也无溪水也无田。\n岭云放脚寒垂地，山麦掀髯翠拂天。\n碧玉屏风吹不倒，青绫步障买无钱。\n诗人富贵非人世，犹自凄凉意惘然。",
        "dynasty": "宋",
        "collection_info": null
    },
    {
        "title": "寄题周元吉左司山居三咏 酣赋亭",
        "author": "杨万里",
        "content": "诗酒如今谁主盟，须还酣赋老先生。\n三杯两盏鶑花底，一斗百篇谈笑成。\n太白自翻新乐府，小蛮度入妙歌声。\n生前身后名兼饮，二事何曾有重轻。",
        "dynasty": "宋",
        "collection_info": null
    },
    {
        "title": "寄题周元吉左司山居三咏 可止亭",
        "author": "杨万里",
        "content": "金印龙章属市朝，清风明月属渔樵。\n世皆蛮触君知止，渠自王公我岂骄。\n真箇归田何必赋，自家甘隠不缘招。\n老夫三径都荒了，松菊虽存已半凋。",
        "dynasty": "宋",
        "collection_info": null
    },
    {
        "title": "寄题周元吉左司山居三咏 适庵",
        "author": "杨万里",
        "content": "莫道莼鲈不近名，尽谈鹏鷃未忘情。\n醉中赌得苕溪月，醒后还输茂苑鶑。\n岂但二豪俱不见，向来三杰亦何成。\n有人来问适庵趣，便是公荣也一觥。",
        "dynasty": "宋",
        "collection_info": null
    },
    {
        "title": "晨炊泉水塘村店无肉只卖笋蕨嘲亭父",
        "author": "杨万里",
        "content": "屠门深闭底须愁，土锉无烟也莫羞。\n笋便落林犹胜肉，蕨纔出土更烧油。\n万钱下箸今安在，一饭流匙饱即休。\n吾道藜羹元不糁，至今讳杀古陈州。",
        "dynasty": "宋",
        "collection_info": null
    },
    {
        "title": "高枧石岭雨中云气蔽亏山色隠显",
        "author": "杨万里",
        "content": "绝顶仙人富宝熏，水沉山子不论斤。\n堆从平地到天半，併作清香一炷焚。\n烟绕翠鬟苍玉佩，身披白縠素罗裙。\n更将万斛蔷薇露，酒作桑麻万顷云。",
        "dynasty": "宋",
        "collection_info": null
    },
    {
        "title": "咏绩溪道中牡丹二种 丝头粉红",
        "author": "杨万里",
        "content": "看尽徽苏谱与园，牡丹未见粉丝君。\n春罗浅染醋红色，玉板蹙成裙摺纹。\n头重醉余扶不起，肌香淑处澹仍芬。\n老夫生有栽花癖，客裏相看为一醺。",
        "dynasty": "宋",
        "collection_info": null
    },
    {
        "title": "咏绩溪道中牡丹二种 重台九心淡紫进退格",
        "author": "杨万里",
        "content": "紫玉盘盛碎紫绡，碎绡拥出九娇饶。\n却将些子鬰金粉，乱点中央花片梢。\n叶叶鲜明还互照，婷婷风韵不胜妖。\n折来细雨轻寒裏，正是东风拆半包。",
        "dynasty": "宋",
        "collection_info": null
    },
    {
        "title": "宿三里店溪声聒睡终夕",
        "author": "杨万里",
        "content": "破驿荒村山路边，斜风细雨客灯前。\n子规一夜啼到晓，更待溪声始不眠。",
        "dynasty": "宋",
        "collection_info": null
    },
    {
        "title": "晓行道旁杜鹃花",
        "author": "杨万里",
        "content": "泣露啼红作么生，开时偏值杜鹃声。\n杜鹃口血能多少，不是征人泪滴成。",
        "dynasty": "宋",
        "collection_info": null
    },
    {
        "title": "晓行闻竹鸡二首  其一",
        "author": "杨万里",
        "content": "山行三日厌泥行，幸自今晨得一晴。\n又听数声泥滑滑，情知浪语也心惊。",
        "dynasty": "宋",
        "collection_info": null
    },
    {
        "title": "晓行闻竹鸡二首  其二",
        "author": "杨万里",
        "content": "一番行路一番愁，还自儿时到白头。\n路不唤君君自去，为谁着急不归休。",
        "dynasty": "宋",
        "collection_info": null
    },
    {
        "title": "晓过新安江望紫阳山怀朱元晦",
        "author": "杨万里",
        "content": "紫阳山下紫阳翁，今住闽山第几峰。\n退院归来罢行脚，被他强占一江风。",
        "dynasty": "宋",
        "collection_info": null
    },
    {
        "title": "明发茅田见鹭有感",
        "author": "杨万里",
        "content": "自叹平生老道涂，不堪泥雨又驱车。\n鹭鸶第一清高底，拂晓溪中有干无。",
        "dynasty": "宋",
        "collection_info": null
    },
    {
        "title": "雨中春山",
        "author": "杨万里",
        "content": "谁作春山新幛子，尖峰为笔天为纸。\n近看点缀八九山，山外远山三万里。\n纸痕惨淡远山昏，上有长松青到云。\n自嫌松色太青在，旋拈粉笔轻轻盖。\n须臾粉淡松復青，至竟远山描不成。",
        "dynasty": "宋",
        "collection_info": null
    },
    {
        "title": "明发西馆晨炊蔼冈四首  其一",
        "author": "杨万里",
        "content": "盘蔬盂饭趁朝饥，争指枯肠作地基。\n不觉南山新笋蕨，搀先占却未多时。",
        "dynasty": "宋",
        "collection_info": null
    },
    {
        "title": "明发西馆晨炊蔼冈四首  其二",
        "author": "杨万里",
        "content": "人家争住水东西，不是临溪即背溪。\n拶得一家无去处，跨溪结屋更清奇。",
        "dynasty": "宋",
        "collection_info": null
    },
    {
        "title": "明发西馆晨炊蔼冈四首  其三",
        "author": "杨万里",
        "content": "也知水碓妙通神，长听舂声不见人。\n若要十分无漏逗，莫将戽斗镇随身。",
        "dynasty": "宋",
        "collection_info": null
    },
    {
        "title": "明发西馆晨炊蔼冈四首  其四",
        "author": "杨万里",
        "content": "何须名苑看春风，一路山花不负侬。\n日日锦江呈锦样，清溪倒照映山红。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其一",
        "author": "杨万里",
        "content": "右缘绝壁左深溪，头上春霖脚底泥。\n溪裏仰看应落胆，闭窗关轿不教知。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其二",
        "author": "杨万里",
        "content": "一派泉从千丈崖，轰霆跳雪泻将来。\n无论惊杀行人着，两岸诸峰震欲摧。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其三",
        "author": "杨万里",
        "content": "山不人烟水不桥，溪声浩浩雨萧萧。\n何须双鹭相温暖，鹭过还教转寂寥。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其四",
        "author": "杨万里",
        "content": "溪行尽处却穿山，忽有人家併有田。\n幸自惊心小宁贴，误看田水作深川。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其五",
        "author": "杨万里",
        "content": "山行政好又逢溪，况是危峰斗下时。\n知与此溪有何隙，遣它不去祗相随。",
        "dynasty": "宋",
        "collection_info": null
    },
    {
        "title": "明发祁门悟法寺溪行险绝六首  其六",
        "author": "杨万里",
        "content": "已是山寒更水寒，酸风苦雨併无端。\n诗人瘦骨无半把，一任残春料理看。",
        "dynasty": "宋",
        "collection_info": null
    },
    {
        "title": "过阊门溪",
        "author": "杨万里",
        "content": "黟祁二邑水分源，到此同流怒政奔。\n忽值两山盘作峡，更峨双石插为门。\n中通翠浪纔容线，仰看青天细似盆。\n滟滪瞿唐姑未问，祗经此险已销魂。",
        "dynasty": "宋",
        "collection_info": null
    },
    {
        "title": "阊门外登溪船五首  其一",
        "author": "杨万里",
        "content": "步下新船试水初，打头揽载适逢予。\n一椽板屋纔经雨，两面油窗好读书。\n剩买春风木芍药，乱篸棐几竹籧篨。\n清溪浮取松亭子，赏徧千山不要馿。",
        "dynasty": "宋",
        "collection_info": null
    },
    {
        "title": "阊门外登溪船五首  其二",
        "author": "杨万里",
        "content": "上得船来恰对山，一山顷刻变多般。\n初堆翠被百千摺，忽拔青瑶三两竿。\n夹岸儿童天上立，数村楼阁电中看。\n平生快意何曾梦，老向阊门下急滩。",
        "dynasty": "宋",
        "collection_info": null
    },
    {
        "title": "阊门外登溪船五首  其三",
        "author": "杨万里",
        "content": "当面峰头些子云，坐看吹作雨纷纷。\n朝来山路能愁我，今者溪船正要君。\n远岭轻盈横皱縠，明窗撩乱触惊蚊。\n犹争新涨一篙碧，遮莫飘萧二十分。",
        "dynasty": "宋",
        "collection_info": null
    },
    {
        "title": "阊门外登溪船五首  其四",
        "author": "杨万里",
        "content": "选甚天时晴未晴，舟行终是胜山行。\n篷忺雨点斜偏好，枕惯波声梦不惊。\n幸自车徒小休息，又闻鼓笛闹将迎。\n偶然回首来时路，一夜霜毛一倍生。",
        "dynasty": "宋",
        "collection_info": null
    },
    {
        "title": "阊门外登溪船五首  其五",
        "author": "杨万里",
        "content": "无家不住曲溪边，祗种高山不种田。\n绝壁入天天入水，乱篙鸣石石鸣船。\n百滩春浪雪头过，两岸林花镜底眠。\n归路商量更舟楫，庐山彭蠡好风烟。",
        "dynasty": "宋",
        "collection_info": null
    },
    {
        "title": "舟过城门村清晓雨止日出  其一",
        "author": "杨万里",
        "content": "五日银丝织一笼，金乌捉取送笼中。\n知谁放在扶桑树，祗怪满溪烟浪红。",
        "dynasty": "宋",
        "collection_info": null
    },
    {
        "title": "舟过城门村清晓雨止日出  其二",
        "author": "杨万里",
        "content": "深村可笑是居民，生长深山野水滨。\n总出篱东携穉子，走来岸上看官人。",
        "dynasty": "宋",
        "collection_info": null
    },
    {
        "title": "舟过城门村清晓雨止日出  其三",
        "author": "杨万里",
        "content": "䰒松睡起揽诗编，信手翻来诵数篇。\n忽有篙声仍绝叫，隔篷知是上滩船。",
        "dynasty": "宋",
        "collection_info": null
    },
    {
        "title": "舟过城门村清晓雨止日出  其四",
        "author": "杨万里",
        "content": "行人都上半山青，记得前朝傍险行。\n左右回身看不彻，两边已失一滩声。",
        "dynasty": "宋",
        "collection_info": null
    },
    {
        "title": "舟过城门村清晓雨止日出  其五",
        "author": "杨万里",
        "content": "地锦花铺地锦衣，碧茸上织紫花枝。\n垂杨舞罢鶑停唱，不捲华絪待阿谁。",
        "dynasty": "宋",
        "collection_info": null
    },
    {
        "title": "入浮梁界",
        "author": "杨万里",
        "content": "湿日云间淡，晴峰雨后鲜。\n水吞堤柳膝，麦到野童肩。\n沤漩嬉浮叶，炊烟倒入船。\n顺流风更顺，只道不双全。",
        "dynasty": "宋",
        "collection_info": null
    },
    {
        "title": "小滩三首  其一",
        "author": "杨万里",
        "content": "溪水无情知有情，落滩告诉不堪听。\n前波到此方呜咽，后浪依前作许声。",
        "dynasty": "宋",
        "collection_info": null
    },
    {
        "title": "小滩三首  其二",
        "author": "杨万里",
        "content": "水到滩头似语离，自知无復再归溪。\n临流莫洒离人泪，幸自滩声未苦悲。",
        "dynasty": "宋",
        "collection_info": null
    },
    {
        "title": "小滩三首  其三",
        "author": "杨万里",
        "content": "船裏征人政念归，居人来看却嗟咨。\n居人祗羡征人着，世世安生不自知。",
        "dynasty": "宋",
        "collection_info": null
    },
    {
        "title": "秧畴",
        "author": "杨万里",
        "content": "田底泥中迹尚深，折花和叶插畦心。\n晚秧初捻金狨线，先种输它绿玉针。\n云垄雾畴俱水响，丝风毛雨政春阴。\n莫听布谷相煎急，且为提壶强满斟。",
        "dynasty": "宋",
        "collection_info": null
    },
    {
        "title": "水中山花影",
        "author": "杨万里",
        "content": "闭轿那知山色浓，山花影落水田中。\n水中细数千红紫，点对山花一一同。",
        "dynasty": "宋",
        "collection_info": null
    },
    {
        "title": "宿乐平县北十里西塘",
        "author": "杨万里",
        "content": "破店能无漏，孤灯肯更明。\n中间通客路，终夜有人声。\n坐又坐不得，眠来眠未成。\n如何故山友，抵死怨躬耕。",
        "dynasty": "宋",
        "collection_info": null
    },
    {
        "title": "道旁桐花",
        "author": "杨万里",
        "content": "春色来时物喜初，春光归日兴阑余。\n更无人饯春行色，犹有桐花管领渠。",
        "dynasty": "宋",
        "collection_info": null
    },
    {
        "title": "过乐平县",
        "author": "杨万里",
        "content": "笋蕨都无且则休，菜无半叶也堪羞。\n满城都卖雪花荠，昨日愁人未是愁。",
        "dynasty": "宋",
        "collection_info": null
    },
    {
        "title": "过翥山渡",
        "author": "杨万里",
        "content": "千重溪水万重山，半月深行井底天。\n井外还来天大在，江心一眼四无边。",
        "dynasty": "宋",
        "collection_info": null
    },
    {
        "title": "过白土岭望见芙蓉峰七八峰最东一峰特奇里人名为芙蓉尖云",
        "author": "杨万里",
        "content": "看山须是高处看，低处看来元不见。\n君看矮子仰高人，只识长身那识面。\n今晨雨止昇火轮，一光销尽千山云。\n千山数日眼中失，今晨头角都争出。\n初登峻岭也心惊，上到绝顶忽眼明。\n天外数枝青玉笔，飞入锦囊寒突兀。\n问来还是芙蓉尖，阔开两窗高捲帘。",
        "dynasty": "宋",
        "collection_info": null
    },
    {
        "title": "田路泥行",
        "author": "杨万里",
        "content": "路是新泥作，泥逢积雨滂。\n如缘大鮎脊，更绕九羊肠。\n前店看殊近，行人觉转长。\n商量避五岭，辛苦恰相当。",
        "dynasty": "宋",
        "collection_info": null
    },
    {
        "title": "入弋阳界道旁两石山一曰芦山绝妙一曰石人峰次焉上有一石起立如人形云",
        "author": "杨万里",
        "content": "一色将苍玉，双堆作假山。\n峰峦妙天下，花草半岩间。\n旧瘦天风骨，新晞雨髻鬟。\n何人缘底恨，化石立孱颜。",
        "dynasty": "宋",
        "collection_info": null
    },
    {
        "title": "芙蓉渡酒店前金沙芍药盛开",
        "author": "杨万里",
        "content": "山店春光也自妍，芙容渡口数家村。\n笋舆低过金沙架，篱落疎围芍药轩。\n孤客倦游殊寂寞，两花作意与温存。\n可怜经眼匆匆去，不折红香倒绿尊。",
        "dynasty": "宋",
        "collection_info": null
    },
    {
        "title": "晨炊横塘桥酒家小窗",
        "author": "杨万里",
        "content": "饥望炊烟眼欲穿，可人最是一青帘。\n双渠走水穿三店，独树欹流荫两檐。\n窗扇透明仍挂上，炉香未烬更多添。\n山村祗苦无良醖，嫌杀芳醪似蜜甜。",
        "dynasty": "宋",
        "collection_info": null
    },
    {
        "title": "午憩马家店",
        "author": "杨万里",
        "content": "两日田间路，泥深恼杀侬。\n却从平地上，再入乱山中。\n水送随行日，窗留退后峰。\n生衣兼草靸，年例试春风。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其一",
        "author": "杨万里",
        "content": "侧塞千山缝也无，上天下井万崎岖。\n昨朝曾过芙蓉渡，寻到溪源一线初。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其二",
        "author": "杨万里",
        "content": "山北溪声一路迎，山南溪响送人行。\n也知流向金陵去，若过金陵莫寄声。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其三",
        "author": "杨万里",
        "content": "后山勒水向东驰，却被前山勒向西。\n道是水柔无性气，急声声怒慢声悲。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其四",
        "author": "杨万里",
        "content": "日高谷底始微暄，岚翠依然透骨寒。\n说与行人忙底事，金鸡声裏促银鞍。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其五",
        "author": "杨万里",
        "content": "莫言下岭便无难，赚得行人错喜懽。\n政入万山围子裏，一山放出一山拦。",
        "dynasty": "宋",
        "collection_info": null
    },
    {
        "title": "过松源晨炊漆公店六首  其六",
        "author": "杨万里",
        "content": "政是行人肠断时，子规得得向人啼。\n若能泪得居人脸，始信春愁总为伊。",
        "dynasty": "宋",
        "collection_info": null
    },
    {
        "title": "猎桥午憩坐睡",
        "author": "杨万里",
        "content": "路是山腰带，苔为石面花。\n隔溪闻鸟语，疎竹见人家。\n雨足晴须耐，神劳睡却佳。\n睡魔推不去，知我怯新茶。",
        "dynasty": "宋",
        "collection_info": null
    },
    {
        "title": "答徐子材谈绝句",
        "author": "杨万里",
        "content": "受业初参且半山，终须投换晚唐间。\n国风此去无多子，关捩挑来祗等闲。",
        "dynasty": "宋",
        "collection_info": null
    },
    {
        "title": "过丫头岩",
        "author": "杨万里",
        "content": "告老身心日互催，又将乌帽点黄埃。\n丫头岩下来仍往，四十三年十二回。",
        "dynasty": "宋",
        "collection_info": null
    },
    {
        "title": "野蔷薇",
        "author": "杨万里",
        "content": "红残绿暗已多时，路上山花也则稀。\n藞苴余春还子细，燕脂浓抹野蔷薇。",
        "dynasty": "宋",
        "collection_info": null
    },
    {
        "title": "道旁石榴花",
        "author": "杨万里",
        "content": "待阙南风欲炷香，东风打併住西堂。\n石榴已着干红蕾，却问春归有底忙。",
        "dynasty": "宋",
        "collection_info": null
    },
    {
        "title": "宿月岩",
        "author": "杨万里",
        "content": "月华无满亦无亏，天借寒光劣半规。\n长挂冰盘下弦魄，新生丹桂出轮枝。\n偏令南省登金客，争赋东堂片玉诗。\n传语姮娥还有妹，请分一箇住幽奇。",
        "dynasty": "宋",
        "collection_info": null
    },
    {
        "title": "解舟上饶明晖阁前",
        "author": "杨万里",
        "content": "玉水风船擘岸开，一帆飞到雨花台。\n思量饶歙山溪路，梦裏征行也莫来。",
        "dynasty": "宋",
        "collection_info": null
    },
    {
        "title": "和王道父山歌二首  其一",
        "author": "杨万里",
        "content": "东家娘子立花边，长笑花枝脆不坚。\n却被花枝笑娘子，嫁期已是蹉春前。",
        "dynasty": "宋",
        "collection_info": null
    },
    {
        "title": "和王道父山歌二首  其二",
        "author": "杨万里",
        "content": "阿婆辛苦住西邻，岂爱无家更愿贫。\n秋月春风担阁了，白头始嫁不羞人。",
        "dynasty": "宋",
        "collection_info": null
    },
    {
        "title": "雨后泊舟小箬回望灵山",
        "author": "杨万里",
        "content": "灵山相识已平生，雨后精神见未曾。\n一朶碧莲三万丈，数来花片八千层。\n云姿雾态排天出，竹杖芒鞋欠我登。\n羡杀峰头头上寺，厌山不看是诸僧。",
        "dynasty": "宋",
        "collection_info": null
    },
    {
        "title": "小箬舟中望月",
        "author": "杨万里",
        "content": "偶于古柳繫春船，云放千峰月满川。\n跳入广寒宫裏坐，下看碧玉镜中天。\n斯须万象都成雪，遮莫三更且未眠。\n归到金陵入官府，梦中说梦也无缘。",
        "dynasty": "宋",
        "collection_info": null
    },
    {
        "title": "过龟峰",
        "author": "杨万里",
        "content": "大龟昂首瞻南天，仙人赤脚骑龟肩。\n小龟一双走随母，指爪穿尽追不前。\n仙人不知卜何事，踏脱绿毛纷满地。\n老夫也要钻一钻，何日故园遂归计。",
        "dynasty": "宋",
        "collection_info": null
    },
    {
        "title": "寄题程元成给事山居三咏 葵心堂",
        "author": "杨万里",
        "content": "人笑戎葵定自痴，不愁曦景蚤兼迟。\n便令隔雾光难到，也则倾心苦为谁。\n卫足平生非我志，向阳一点只天知。\n话头试问伯休父，休父丹衷便是葵。",
        "dynasty": "宋",
        "collection_info": null
    },
    {
        "title": "寄题程元成给事山居三咏 秀野堂",
        "author": "杨万里",
        "content": "梅竹来禽带月栽，牡丹菡萏照江开。\n新安见底正如此，旧雨故人从不来。\n秀色野香供雪饮，名章俊语用云裁。\n无论独乐兼同乐，盏面春风翠作堆。",
        "dynasty": "宋",
        "collection_info": null
    },
    {
        "title": "寄题程元成给事山居三咏 揽有亭",
        "author": "杨万里",
        "content": "葵心一岫卓南涯，秀野诸峰走北来。\n中起新亭双奄有，尽驱景物四边回。\n木居士作煨尘叹，孤竹君真梁栋材。\n知有此亭无此样，併烦与可洒松煤。",
        "dynasty": "宋",
        "collection_info": null
    },
    {
        "title": "野荼𧃲二首  其一",
        "author": "杨万里",
        "content": "去岁诸司赏物华，荼糜一会属侬家。\n今年不识荼糜面，却买茅柴对野花。",
        "dynasty": "宋",
        "collection_info": null
    },
    {
        "title": "野荼𧃲二首  其二",
        "author": "杨万里",
        "content": "不识荼糜恨杀人，野花香裏度芳晨。\n寄笺为报东皇道，不理今年一箇春。",
        "dynasty": "宋",
        "collection_info": null
    },
    {
        "title": "舟过安仁五首  其一",
        "author": "杨万里",
        "content": "恰则油窗雨点声，霎时花屿日华明。\n不须覆手仍翻手，可杀春云没十成。",
        "dynasty": "宋",
        "collection_info": null
    },
    {
        "title": "舟过安仁五首  其二",
        "author": "杨万里",
        "content": "初受遥山献画图，忽然卷去淡如无。\n莫欺老眼犹明在，和雾和烟数得渠。",
        "dynasty": "宋",
        "collection_info": null
    },
    {
        "title": "舟过安仁五首  其三",
        "author": "杨万里",
        "content": "一叶渔船两小童，收篙停棹坐船中。\n怪生无雨都张伞，不是遮头是使风。",
        "dynasty": "宋",
        "collection_info": null
    },
    {
        "title": "舟过安仁五首  其四",
        "author": "杨万里",
        "content": "南风作雨北风休，岂是春云得自由。\n只者天时过湖得，长年报道不须愁。",
        "dynasty": "宋",
        "collection_info": null
    },
    {
        "title": "舟过安仁五首  其五",
        "author": "杨万里",
        "content": "渭川千顷在诗胸，不管屠羊肆裏空。\n踏破菜园妨底事，莫教踏到竹园中。",
        "dynasty": "宋",
        "collection_info": null
    },
    {
        "title": "过鄱阳湖天晴风顺",
        "author": "杨万里",
        "content": "湖外庐山已见招，春风好送木兰桡。\n青天挟日波中浴，白昼繁星地上跳。\n万顷琉璃吹一叶，半簪霜雪快今朝。\n庐陵归路从西去，却峭东帆趁落潮。",
        "dynasty": "宋",
        "collection_info": null
    },
    {
        "title": "舟至湖心望豫章西山云起风雨骤至",
        "author": "杨万里",
        "content": "横洲送我忽俱还，四顾无边已惨颜。\n雪浪撞天吞几子，礮云将雨起西山。\n一声霹雳从空下，万丈金蛇掣斗间。\n舟子惊呼总无色，平生忠信且今番。",
        "dynasty": "宋",
        "collection_info": null
    },
    {
        "title": "闷歌行十二首  其一",
        "author": "杨万里",
        "content": "山行旧路不堪重，及泛湖波又阻风。\n世上舟车无一稳，干坤可是剩诗翁。",
        "dynasty": "宋",
        "collection_info": null
    },
    {
        "title": "闷歌行十二首  其二",
        "author": "杨万里",
        "content": "同列诸公总劝予，归时切莫过重湖。\n婺源五岭祁门峡，今是危涂是坦涂。",
        "dynasty": "宋",
        "collection_info": null
    },
    {
        "title": "闷歌行十二首  其三",
        "author": "杨万里",
        "content": "一夜颠风翻却天，簸将白浪到天边。\n康郎尚自无根脚，斗大洲头却繫船。",
        "dynasty": "宋",
        "collection_info": null
    },
    {
        "title": "闷歌行十二首  其四",
        "author": "杨万里",
        "content": "问来邬子到南康，水路都来两日强。\n屈指行程谁道远，如今不敢问都昌。",
        "dynasty": "宋",
        "collection_info": null
    },
    {
        "title": "闷歌行十二首  其五",
        "author": "杨万里",
        "content": "书策看来已觉烦，诗篇厌了更休论。\n客心未便无安顿，试数油窗雨点痕。",
        "dynasty": "宋",
        "collection_info": null
    },
    {
        "title": "闷歌行十二首  其六",
        "author": "杨万里",
        "content": "一风抛起万琼楼，几子康郎总掉头。\n莫怕浪高洲尽没，海船下碇併无洲。",
        "dynasty": "宋",
        "collection_info": null
    },
    {
        "title": "闷歌行十二首  其七",
        "author": "杨万里",
        "content": "新诗哦罢倦来眠，蝴蝶飞游八极边。\n船外风涛如霹雳，一声不到睡乡天。",
        "dynasty": "宋",
        "collection_info": null
    },
    {
        "title": "闷歌行十二首  其八",
        "author": "杨万里",
        "content": "湖心何许有人烟，上下双天两点山。\n犬吠鸡鸣四船裏，旋成水国一家村。",
        "dynasty": "宋",
        "collection_info": null
    },
    {
        "title": "闷歌行十二首  其九",
        "author": "杨万里",
        "content": "船上犹余一日粮，湖心粮尽籴何乡。\n仙家辟谷从谁学，明日无炊即秘方。",
        "dynasty": "宋",
        "collection_info": null
    },
    {
        "title": "闷歌行十二首  其一○",
        "author": "杨万里",
        "content": "南人方理北归舟，北地风来便作愁。\n不道北船等多日，北风不作不成休。",
        "dynasty": "宋",
        "collection_info": null
    },
    {
        "title": "闷歌行十二首  其一一",
        "author": "杨万里",
        "content": "大风动地卷波头，索酒频添醉未休。\n不判明朝教作病，却图今夕要忘愁。",
        "dynasty": "宋",
        "collection_info": null
    },
    {
        "title": "闷歌行十二首  其一二",
        "author": "杨万里",
        "content": "风力掀天浪打头，只须一笑不须愁。\n近看两日远三日，气力穷时会自休。",
        "dynasty": "宋",
        "collection_info": null
    },
    {
        "title": "明发康郎山下亭午过湖入港小泊棠阴砦回望豫章西山慨然感兴",
        "author": "杨万里",
        "content": "大江日东流，我坐自向西。\n亦復拜新月，不为学蛾眉。\n恭惟月生处，下临故园池。\n青松一万株，牡丹三千枝。\n床下枕北山，檐前漱南溪。\n岁岁身不到，夜夜魂必归。\n魂归谅何益，梦觉心自怡。\n魂梦尚如许，而况真归兮。\n前日至邬子，西山出湖湄。\n如见乡人面，一笑相娱嬉。\n旅情得暂欣，乡愁动长思。\n今朝发康郎，一路能相随。\n我船趋都昌，回首尚见之。\n偶尔转港汊，极目烟水迷。\n不得一揖别，悔懊庸可追。",
        "dynasty": "宋",
        "collection_info": null
    },
    {
        "title": "解舟棠阴砦",
        "author": "杨万里",
        "content": "湖尽有残渺，情知无博澜。\n纵眺犹杳空，至竟济者安。\n回思遇险时，分晷过亦难。\n亦岂有奇画，死生听之天。\n安知天矜否，此外无控抟。\n一风动旬月，三日忽自阑。\n未涉浪自怖，既涉焉用驩。\n畏涂已数践，老命偶再全。\n还家切勿诉，空遗儿女潸。\n亦勿诉同列，同列已预言。",
        "dynasty": "宋",
        "collection_info": null
    },
    {
        "title": "宿四望山下望庐山",
        "author": "杨万里",
        "content": "过湖见远岫，澹若横碧烟。\n晨蔚动霁晖，春滋涵雨鲜。\n人世那有此，必疑是庐山。\n宿惊恍未定，欲问无暇言。\n落日泊四望，诸峰森在前。\n老夫急亲指，舟子答果然。\n平地起屏障，倚空开旗旜。\n潜抱秀润质，不露奇怪颜。\n乃知名山尊，未与凡岭班。\n严重王公体，雍容德人贤。\n何必出锋锐，要骇俗子观。\n坐令我生敬，瞻仰忘忧端。\n更待孤月出，开篷望晴峦。",
        "dynasty": "宋",
        "collection_info": null
    },
    {
        "title": "明发四望山过都昌县入彭蠡湖",
        "author": "杨万里",
        "content": "众船争取疾，直赴两山口。\n吾船独横趋，甘在众船后。\n问来风不正，法当走山右。\n不辞用尽力，要与风相就。\n忽然挂孤帆，吾船却先走。",
        "dynasty": "宋",
        "collection_info": null
    },
    {
        "title": "宿庐山栖贤寺示如清长老",
        "author": "杨万里",
        "content": "清风迎衣襟，白云捧脚底。\n飘然径上庐山头，谁道栖贤三十里。\n乡禅引到狮子峰，旃檀喷出香雾浓。\n此一瓣香为五老，一笑问我颜犹红。\n右看南岳左东海，方丈祝融抹轻黛。\n羣仙遥劝九霞觞，金盘玉箸鲸鱼脍。\n急呼清风与白云，送我更往会列真。\n乡禅恐我忽飞去，挽着衣襟復留住。\n下视落星石一拳，长江一线湖一涓。\n醉掬玉渊亭下泉，磨作墨汁洒醉篇。",
        "dynasty": "宋",
        "collection_info": null
    },
    {
        "title": "题栖贤寺三峡桥",
        "author": "杨万里",
        "content": "栖贤与楞伽，初本共一山。\n古潭宅神龙，睡醒厌久跧。\n是夕起雷雨，震得天地翻。\n此山拆为两，一溪断中间。\n下窥黑无地，上攀青到天。\n从此两禅寺，路绝不往还。\n祖师见之笑，弹指降神姦。\n问天借横蜺，搭渡溪两边。\n倒倾千崖雪，飞下一玉渊。\n余怒尚雷吼，声拔诸峰根。\n我来不能去，轻生倚危栏。\n忽然心为动，毛骨森以寒。\n上人指断岸，犹带初拆痕。",
        "dynasty": "宋",
        "collection_info": null
    },
    {
        "title": "徧游庐山示万杉长老大琏",
        "author": "杨万里",
        "content": "肩舆小斑筠，地志古青册。\n初穿千长松，忽仰万绝壁。\n观山不知名，披志失山色。\n行行问不住，一一渐可识。\n何代五老人，登峰化为石。\n年龄今几春，齿牙谅无力。\n天赐五玉乳，与渠供朝食。\n渊明醉眠处，石上印耳迹。\n逸少养鹅池，藓花渍余墨。\n鹤鸣南天青，龟拜北斗白。\n栖贤缘不浅，月枕借云席。\n万杉与开先，弄泉碎珠璧。\n病眸贪穷眺，趼趾怯周历。\n同游多俊人，淡话半禅伯。\n兹来殆天假，不尔岂人及。\n归船载晓星，回首两相忆。",
        "dynasty": "宋",
        "collection_info": null
    },
    {
        "title": "题漱玉亭示开先长老师序",
        "author": "杨万里",
        "content": "山根玉泉仰面飞，飞出山顶却下驰。\n自从庐阜泻双练，至今银湾干两支。\n雷声惊裂龙伯眼，雪点溅湿姮娥衣。\n寄言苏二李十二，莫愁瀑布无新诗。",
        "dynasty": "宋",
        "collection_info": null
    },
    {
        "title": "又跋东坡太白瀑布诗示开先序禅师",
        "author": "杨万里",
        "content": "东坡太白两诗翁，诗到庐山笔更锋。\n倒挂银河分一派，擘开玉峡出双龙。\n天孙织锦机全别，仙子裁云手自缝。\n界破青山安用洗，涴它瀑布却愁侬。",
        "dynasty": "宋",
        "collection_info": null
    },
    {
        "title": "赠归宗长老道贤",
        "author": "杨万里",
        "content": "地下归宗天下传，老夫剩欲到云边。\n王弘送酒催归去，且省远公沽酒钱。",
        "dynasty": "宋",
        "collection_info": null
    },
    {
        "title": "过江州岸回望庐山",
        "author": "杨万里",
        "content": "庐山山南刷铜绿，黄金锯解纯苍玉。\n庐山山北泼蓝青，碧罗幛裹翡翠屏。\n昨日山南身历徧，今朝山北舟中看。\n山南是我所部民，山北是我乡中人。\n部民乡人何厚薄，有人问我山美恶。\n诧南赊得乡里嫌，评北又道月旦严。\n两平只在一言内，山如西子破瓜岁，山南是面北是背。",
        "dynasty": "宋",
        "collection_info": null
    },
    {
        "title": "大孤山",
        "author": "杨万里",
        "content": "小姑小年嫁彭郎，大姑不嫁空自孀。\n小姑有夫似织女，大姑无夫如阿姮。\n庐慈也曾作媒妁，执柯教与五老约。\n东方一老差妙龄，匹似彭郎却老成。\n大姑背面啼更道，岂有老人会年少。\n大姑年来年去今亦老。",
        "dynasty": "宋",
        "collection_info": null
    },
    {
        "title": "过湖口县上下石钟山即东坡所记者是夕宿其下",
        "author": "杨万里",
        "content": "上钟山，下钟山，两钟尔大何处悬。\n沧波作杵天作簴，悬在江湖都会间。\n蜀江西来一万里，章江南来会于此。\n更着鄱阳与彭蠡，混同四水作一水。\n万岁千秋撞不止，两钟可是难当抵。\n上钟打得到骨髓，下钟打穿胸腹底。\n世无坡老辨古器，谁知出自周与魏。\n老夫不能认款识，愿闻大声开病耳，今夜月明正无滓。",
        "dynasty": "宋",
        "collection_info": null
    },
    {
        "title": "发杨港渡入交石夹四首  其一",
        "author": "杨万里",
        "content": "朝雨匆匆霁，春山历历嘉。\n老青交幼绿，暗锦出明花。\n渔艇十数隻，鸡声三五家。\n人生须富贵，此辈亦生涯。",
        "dynasty": "宋",
        "collection_info": null
    },
    {
        "title": "发杨港渡入交石夹四首  其二",
        "author": "杨万里",
        "content": "入夹宽中窄，临流慢处深。\n朝阳明众岫，西崦自多阴。\n脱袴嗔人俭，提壶侑我斟。\n老来除饮外，半点没春心。",
        "dynasty": "宋",
        "collection_info": null
    },
    {
        "title": "发杨港渡入交石夹四首  其三",
        "author": "杨万里",
        "content": "山断情相接，江同派暂分。\n无风犹细浪，有日却轻云。\n生熟衣中半，阴晴气两熏。\n还家浑欲早，徐棹也堪欣。",
        "dynasty": "宋",
        "collection_info": null
    },
    {
        "title": "发杨港渡入交石夹四首  其四",
        "author": "杨万里",
        "content": "荻岸何时了，松舟几日停。\n波来全蜀白，树去两淮青。\n柔樐殊清响，征人自厌听。\n不知谁子醉，垂手瞰江亭。",
        "dynasty": "宋",
        "collection_info": null
    },
    {
        "title": "过彭泽县望渊明祠堂",
        "author": "杨万里",
        "content": "梦裏邯郸熟，谈间栗里亲。\n不闻担板汉，曾羡采薇人。\n停待容来日，商量尚小贫。\n只欺五斗米，典没万金身。",
        "dynasty": "宋",
        "collection_info": null
    },
    {
        "title": "小孤山",
        "author": "杨万里",
        "content": "大姑老已丑，小姑少而秀。\n婷婷独立水精宫，罗袜生尘飘翠袖。\n彭郎坦腹方醉眠，小姑起舞春风前。\n古来同室无双美，天壤乃有彭郎子。",
        "dynasty": "宋",
        "collection_info": null
    },
    {
        "title": "水螳蜋歌",
        "author": "杨万里",
        "content": "清晨洗面开篷门，巨螳蜋在水上奔。\n前怒两臂秋竹竿，后拕一腹春渔船。\n偶然拾得破蛛网，挈取四角沉重渊。\n柳上螳蜋工捕蝉，水上螳蜋工捕鳣。\n捕蝉顿顿得蝉食，捕鳣何曾得鱼吃。",
        "dynasty": "宋",
        "collection_info": null
    },
    {
        "title": "阻风乡口一日诘朝船进雨作再小泊雷江三首  其一",
        "author": "杨万里",
        "content": "朔吹憎船进，东暾让雨行。\n云移青嶂动，鸦度白云明。\n淹泊宁吾愿，吟哦且客情。\n江边一株柳，憔悴似余生。",
        "dynasty": "宋",
        "collection_info": null
    },
    {
        "title": "阻风乡口一日诘朝船进雨作再小泊雷江三首  其二",
        "author": "杨万里",
        "content": "幸自无多雨，其如不酽晴。\n响窗疎復密，晕水灭还生。\n燕竞波中影，山凝岛外情。\n残春只五日，留取作江行。",
        "dynasty": "宋",
        "collection_info": null
    },
    {
        "title": "阻风乡口一日诘朝船进雨作再小泊雷江三首  其三",
        "author": "杨万里",
        "content": "山已多姿了，云仍太劣生。\n浓横半岭白，淡扫数峰青。\n照水影颠倒，迎曦时晦明。\n吾泓不孤杀，天赐碧瑶屏。",
        "dynasty": "宋",
        "collection_info": null
    },
    {
        "title": "解舟雷江过东流县",
        "author": "杨万里",
        "content": "云散烟还合，天昏日半烘。\n青山犹淡白，碧水欲轻红。\n棹进欣恬浪，公无怨逆风。\n回思五湖裏，敢望大江东。",
        "dynasty": "宋",
        "collection_info": null
    },
    {
        "title": "阻风泊舒州长风沙二首  其一",
        "author": "杨万里",
        "content": "苦被淮西市，苛留江表船。\n闻村红酒贱，看网白鱼鲜。\n元是沧浪客，况逢花柳天。\n山川嗔老我，醒眼对风烟。",
        "dynasty": "宋",
        "collection_info": null
    },
    {
        "title": "阻风泊舒州长风沙二首  其二",
        "author": "杨万里",
        "content": "解缆鸾溪北，浮舟雁汊东。\n纔逢一日顺，却阻四程风。\n万事乘除裏，千年瞬息中。\n请君明着眼，造物一狙公。",
        "dynasty": "宋",
        "collection_info": null
    },
    {
        "title": "江雨三首  其一",
        "author": "杨万里",
        "content": "雨点飞来水面初，湿银盘裏走真珠。\n龙宫可是忙收拾，万斛齐倾半霎无。",
        "dynasty": "宋",
        "collection_info": null
    },
    {
        "title": "江雨三首  其二",
        "author": "杨万里",
        "content": "雨裏油窗莫要关，滴来堪翫洒堪闻。\n万珠贡入龙宫了，剩得檐前数颗看。",
        "dynasty": "宋",
        "collection_info": null
    },
    {
        "title": "江雨三首  其三",
        "author": "杨万里",
        "content": "翡翠洲横绿锦山，真珠汁洗水精砖。\n江天万景无拘管，乞与诗人塞满船。",
        "dynasty": "宋",
        "collection_info": null
    },
    {
        "title": "三月晦日",
        "author": "杨万里",
        "content": "春光九十更三旬，暗准三旬赚杀人。\n未到晓钟君莫喜，暮钟声裏已无春。",
        "dynasty": "宋",
        "collection_info": null
    },
    {
        "title": "过池阳舟中望九华山",
        "author": "杨万里",
        "content": "役役催行迈，匆匆过此春。\n杯翻五湖月，笔扫九华云。\n不是风烟好，何缘句子新。\n兹游四千里，今日过三分。",
        "dynasty": "宋",
        "collection_info": null
    },
    {
        "title": "解舟铜陵望淮山白云二首  其一",
        "author": "杨万里",
        "content": "天惜淮山不惜银，浑银砌起一长城。\n淮山裹在银城裏，半出诸峰越样青。",
        "dynasty": "宋",
        "collection_info": null
    },
    {
        "title": "解舟铜陵望淮山白云二首  其二",
        "author": "杨万里",
        "content": "银城遮不尽淮山，许事何缘便达天。\n谁遣诗人强饶舌，和山失却忽苍然。",
        "dynasty": "宋",
        "collection_info": null
    },
    {
        "title": "隔岸",
        "author": "杨万里",
        "content": "隔岸淮南树，中流渡北人。\n数来无急务，一数一回新。",
        "dynasty": "宋",
        "collection_info": null
    },
    {
        "title": "题东西二梁山三首  其一",
        "author": "杨万里",
        "content": "二梁双黛点东西，牛渚看来活底眉。\n阿敞画时微失手，一眉高着一眉低。",
        "dynasty": "宋",
        "collection_info": null
    },
    {
        "title": "题东西二梁山三首  其二",
        "author": "杨万里",
        "content": "莫恨当初画得偏，却因偏处反成妍。\n喜来舒展愁来蹙，各样娇饶更可怜。",
        "dynasty": "宋",
        "collection_info": null
    },
    {
        "title": "题东西二梁山三首  其三",
        "author": "杨万里",
        "content": "传道临春昔丽华，不从陈帝入隋家。\n独将亡国千年恨，留下双颦寄岸花。",
        "dynasty": "宋",
        "collection_info": null
    },
    {
        "title": "舟过凌歊台望见谢家青山",
        "author": "杨万里",
        "content": "南风久别忽言还，又苦河流九曲湾。\n若要顺风兼顺水，柂头背指谢家山。",
        "dynasty": "宋",
        "collection_info": null
    },
    {
        "title": "发慈湖过烈山望见历阳一带山二首  其一",
        "author": "杨万里",
        "content": "梦绕天津月再湾，慈湖解缆已开颜。\n淮山到眼浑相识，直北青梢是定山。",
        "dynasty": "宋",
        "collection_info": null
    },
    {
        "title": "发慈湖过烈山望见历阳一带山二首  其二",
        "author": "杨万里",
        "content": "一出还添二百诗，风光投到费推辞。\n江湖物色休吟尽，留取西归一半题。",
        "dynasty": "宋",
        "collection_info": null
    },
    {
        "title": "舟过鹅行口回望和州鸡笼山",
        "author": "杨万里",
        "content": "两月青山不暂离，入城未见有山时。\n万峰送我都回去，只有鸡笼未肯辞。",
        "dynasty": "宋",
        "collection_info": null
    },
    {
        "title": "读唐人于濆刘驾诗",
        "author": "杨万里",
        "content": "刘驾及于濆，死爱作愁语。\n未必真许愁，说得乃尔苦。\n一字入人目，蜇出两睫雨。\n莫教雨入心，一滴一痛楚。\n坐令无事人，吞刃割肺腑。\n我不识二子，偶览二子句。\n儿曹劝莫读，读着恐愁去。\n我云宁有是，试读亦未遽。\n一篇读未竟，永慨声已屡。\n忽觉二子愁，併来遮不住。\n何物与解围，伯雅烦尽护。",
        "dynasty": "宋",
        "collection_info": null
    },
    {
        "title": "跋常宁县丞葛齐松子固衡永道中行纪诗卷",
        "author": "杨万里",
        "content": "宜江风月冉溪云，总与诚斋是故人。\n老向烟波诗句裏，一朝双看两州春。",
        "dynasty": "宋",
        "collection_info": null
    },
    {
        "title": "跋葛子固题苏道士江行图",
        "author": "杨万里",
        "content": "江行图上指君山，寄语烟波不用看。\n蒸水买船归霅水，全家搬入画图间。",
        "dynasty": "宋",
        "collection_info": null
    },
    {
        "title": "送丘宗卿帅蜀三首  其一",
        "author": "杨万里",
        "content": "人似隆中汉卧龙，韵如江左晋诸公。\n四川全国牙旗底，万里长江羽扇中。\n玉垒顿清开宿雾，雪山增重起秋风。\n近来廊庙多西帅，出相谁言只在东。",
        "dynasty": "宋",
        "collection_info": null
    },
    {
        "title": "送丘宗卿帅蜀三首  其二",
        "author": "杨万里",
        "content": "谕蜀宣威百万兵，不须号令自精明。\n酒挥勃律天西椀，鼓卧蓬婆雪外城。\n二月海棠倾国色，五更杜宇说乡情。\n少陵山谷千年恨，不遇丘迟眼为青。",
        "dynasty": "宋",
        "collection_info": null
    },
    {
        "title": "送丘宗卿帅蜀三首  其三",
        "author": "杨万里",
        "content": "蜀人诧蜀不能休，花作江山锦作州。\n老我无缘更行脚，羡君来岁领遨头。\n碧鸡金马端谁见，酒肆琴台访昔游。\n收入西征诗集裏，忆侬还解寄侬不。",
        "dynasty": "宋",
        "collection_info": null
    },
    {
        "title": "题曾无疑云巢",
        "author": "杨万里",
        "content": "兰芷溪头子曾子，日饭兰花饮溪水。\n犹嫌尘土涴荷衣，移家龙山西復西。\n清晨芒屦上山觜，瞥见寸云石边起。\n急追捉得絮一毬，襟包袖裹不放休。\n须臾奔腾触怀出，散满晴空那可收。\n云师却与曾子戏，展为大幕褰为帔。\n独携曾子登云巢，其上无天下无地。\n忽闻阿香笑一呼，曾子惊顾巢亦无。\n归来作巢学云样，夜夜云来宿巢上。",
        "dynasty": "宋",
        "collection_info": null
    },
    {
        "title": "寄题庐山楞伽寺三贤堂呈南康太守曾致虚",
        "author": "杨万里",
        "content": "山房牙籤三万轴，六丁下取归羣玉。\n空余坡老枯木枝，雪骨霜筋插云屋。\n楞伽老僧怀两贤，作堂要与祠千年。\n只供清风荐明月，不用秋菊兼寒泉。\n江西社裏曾常伯，李家玉润苏家客。\n併遣巫阳招取来，分坐庐山泉上石。",
        "dynasty": "宋",
        "collection_info": null
    },
    {
        "title": "自金陵得郡西归晓发梅根市舟中望九华山进退格",
        "author": "杨万里",
        "content": "山外云浓白，峰头日浅红。\n横拕一疋绢，直扫九芙蓉。\n奔走来船裏，提携入袖中。\n寄言杜陵老，不用剪吴松。",
        "dynasty": "宋",
        "collection_info": null
    },
    {
        "title": "发赵屯得风宿杨林池是日行二百里",
        "author": "杨万里",
        "content": "动地风来觉地浮，拍天浪起带天流。\n舞翻柳树知何喜，拜杀芦花未肯休。\n两岸万山如走马，一帆千里送归舟。\n出笼病鹤孤飞后，回首金笼始欲愁。",
        "dynasty": "宋",
        "collection_info": null
    },
    {
        "title": "题谢昌国桂山堂",
        "author": "杨万里",
        "content": "艮斋引袖出明光，归卧西江一草堂。\n种满山中浑是桂，怪来月窟更无香。\n九秋金粟供朝饭，三径黄花併夕粮。\n履上星辰冠上豸，一时脱却濯沧浪。",
        "dynasty": "宋",
        "collection_info": null
    },
    {
        "title": "自金陵西归至豫章发南浦亭宿黄家渡",
        "author": "杨万里",
        "content": "过了重湖雪浪堆，章江欲尽淦江来。\n到家无此江山景，画舫行迟不用催。",
        "dynasty": "宋",
        "collection_info": null
    },
    {
        "title": "送刘惠卿二首  其一",
        "author": "杨万里",
        "content": "活却千人药一囊，阴功吹作满城香。\n灵椿丹桂君家有，莫羡燕山窦十郎。",
        "dynasty": "宋",
        "collection_info": null
    },
    {
        "title": "送刘惠卿二首  其二",
        "author": "杨万里",
        "content": "旧病诗狂与酒狂，新来泉石又膏肓。\n不医则是医还是，更问无方定有方。",
        "dynasty": "宋",
        "collection_info": null
    },
    {
        "title": "十月四日同子文克信子潜子直材翁子立诸弟访三十二叔祖于小蓬莱酌酒摘金橘小集戏成长句",
        "author": "杨万里",
        "content": "诚斋老子不奈静，偶拄乌藤出苔径。\n独游无伴却成愁，羣从同行还起兴。\n每过一家添一人，须臾保社如烟云。\n褰裳涉溪溪水浅，着屦度桥桥柱新。\n蓬莱一点出尘外，南溪裹在千花裏。\n芙蓉照波上下红，琅玕绕屋东西翠。\n槿篱竹户重復重，鸡鸣犬吠青霞中。\n蓬莱老仙出迎客，朱颜绿髮仍方瞳。\n餐菊为粮露为醑，染雾作巾云作屦。\n欣然领客到仙家，行尽蓬莱日未斜。\n更倾仙瓢酌仙酒，酒外瓢边亦何有。\n偶看小树双团栾，碧瑠璃叶黄金丸。\n主人忍吃不忍摘，笑道未霜犹带酸。\n小僮随我勇过我，不管仙翁惜仙果。\n争挽风枝拣霜颗，争献满盘来饤坐。\n隔水蓬莱看绝奇，蓬莱看水海如池。\n主人劝客对绝境，不饮令侬怒生瘿。\n何如寄下未尽瓢，留待早梅赏疎影。",
        "dynasty": "宋",
        "collection_info": null
    },
    {
        "title": "水仙盛开留子上弟小酌",
        "author": "杨万里",
        "content": "手种凌波香，今岁便十斛。\n要知诚斋中，富底水仙国。\n有酒偏欠花，有花恨无客。\n与子对花前，不醉便了得。\n待劝已非真，不劝两自索。\n安知醉与醒，今夕定何夕。",
        "dynasty": "宋",
        "collection_info": null
    },
    {
        "title": "癸丑正月新开东园",
        "author": "杨万里",
        "content": "长恨无钱买好园，好园还在屋东边。\n週遭旋闢三三径，只怕芒鞋却费钱。",
        "dynasty": "宋",
        "collection_info": null
    },
    {
        "title": "与子上雪中入东园望春",
        "author": "杨万里",
        "content": "草草东园未整齐，却于看雪最清奇。\n莫嫌踏湿青鞋子，自有琼瑶隔路泥。",
        "dynasty": "宋",
        "collection_info": null
    },
    {
        "title": "松关",
        "author": "杨万里",
        "content": "竹林行尽到松关，分付双松为把门。\n若放俗人来一箇，罚渠老瓦十分盆。",
        "dynasty": "宋",
        "collection_info": null
    },
    {
        "title": "万花川谷",
        "author": "杨万里",
        "content": "无数花枝略说些，万花两字即非夸。\n东山西畔南溪北，更没溪山只有花。",
        "dynasty": "宋",
        "collection_info": null
    },
    {
        "title": "度雪台",
        "author": "杨万里",
        "content": "二月尽头三月来，红红白白一齐开。\n酴醾正要金沙映，莫道金沙只漫栽。",
        "dynasty": "宋",
        "collection_info": null
    },
    {
        "title": "碧瑶洞天",
        "author": "杨万里",
        "content": "青松万树竹千竿，苍翠中间别一天。\n从此洞天三十七，初头且数碧瑶仙。",
        "dynasty": "宋",
        "collection_info": null
    },
    {
        "title": "三三径",
        "author": "杨万里",
        "content": "三径初开自蒋卿，再开三径是渊明。\n诚斋奄有三三径，一径花开一径行。",
        "dynasty": "宋",
        "collection_info": null
    },
    {
        "title": "雪后东园午望",
        "author": "杨万里",
        "content": "天色轻阴小霁中，昼眠初醒未惺松。\n梅横破屋无多雪，云放东山第一峰。\n不道风光亏此老，将何功业答残冬。\n土羔菜甲鹅儿酒，醉入梅林化作蜂。",
        "dynasty": "宋",
        "collection_info": null
    },
    {
        "title": "玉盘盂",
        "author": "杨万里",
        "content": "旁招近侍自江都，两岁何曾见国姝。\n看尽满栏红芍药，只消一朶玉盘盂。\n水精淡白非真色，珠璧空明得似无。\n欲比此花无可比，且云冰骨雪肌肤。",
        "dynasty": "宋",
        "collection_info": null
    },
    {
        "title": "泉石轩初秋乘凉小荷池上",
        "author": "杨万里",
        "content": "芙蕖落片自成船，吹泊高荷伞柄边。\n泊了又离离又泊，看它走徧水中天。",
        "dynasty": "宋",
        "collection_info": null
    },
    {
        "title": "寄朱元晦长句以牛尾貍黄雀冬猫笋伴书",
        "author": "杨万里",
        "content": "大武尾裔名季貍，目如点漆肤凝脂。\n江夏无双字子羽，九月授衣先着絮。\n何如苗国孤竹君，排霜傲雪高拂云。\n子孙总角遁归根，金相玉质芝兰芬。\n三士脂韦与风节，借箸酒池俱胜绝。\n先生胸次有皂白，一醉不须向人说。",
        "dynasty": "宋",
        "collection_info": null
    },
    {
        "title": "跋临川梁译居士孝德记二首  其一",
        "author": "杨万里",
        "content": "雪裏星奔避乱兵，母先子后赴寒冰。\n祗知判得身俱死，不料还同母再生。",
        "dynasty": "宋",
        "collection_info": null
    },
    {
        "title": "跋临川梁译居士孝德记二首  其二",
        "author": "杨万里",
        "content": "祗箇当时发一心，通天通地总渠临。\n芝兰玉树今争秀，岂但一枝生桂林。",
        "dynasty": "宋",
        "collection_info": null
    },
    {
        "title": "南斋前众树披猖红梅居间不肆因为翦剔",
        "author": "杨万里",
        "content": "道是司花定有神，元来造化在诗人。\n扫除碧树无情朶，放出红梅恣意春。",
        "dynasty": "宋",
        "collection_info": null
    },
    {
        "title": "七字长句敬饯提刑寺丞胡元之持节桂林",
        "author": "杨万里",
        "content": "江西太守说谁子，只说吉州有新事。\n棘闱照日动碧鳞，粉堞入云横烂银。\n三年八邑邑邑熟，一任千日日日春。\n君不见吉州太守清何似，白鹭江心秋见底。\n除却太仓五升米，不曾遣人来向市。\n四邻束修来相看，不将入家将入官。\n清名袭人冰霜寒，随风一夜入九关。\n帝曰桂林五千里，象犀珠玉生海裏。\n安得使者人人皆如此，金捐于山珠抵水。\n却从吉州夺吾侯，一州夺与三十州。\n梅花一笑迎汉节，桂花八株吹岭雪。\n使星归去作台星，跳过郎星与卿月。",
        "dynasty": "宋",
        "collection_info": null
    },
    {
        "title": "答赋永丰宰黄岩老投赠五言古句",
        "author": "杨万里",
        "content": "吾友萧东夫，今日陈后山。\n道肥诗弥瘦，世忙渠自闲。\n不见逾星终，每思即凄然。\n邻邑黄永丰，与渠中表间。\n黄语似萧语，已透最上关。\n道黄不是萧，萧乃堕我前。\n佳句鬼所泣，盛名天甚悭。\n诗人只言黠，犯之取饥寒。\n端能不惧者，放君据诗坛。",
        "dynasty": "宋",
        "collection_info": null
    },
    {
        "title": "甲寅二月十八日牡丹初发",
        "author": "杨万里",
        "content": "排日上牙牌，记花先后开。\n看花不子细，过了却重回。",
        "dynasty": "宋",
        "collection_info": null
    },
    {
        "title": "燕脂楼子",
        "author": "杨万里",
        "content": "楼子燕脂色，灯前艷更鲜。\n看花直到晓，今夕不成眠。",
        "dynasty": "宋",
        "collection_info": null
    },
    {
        "title": "赏牡丹",
        "author": "杨万里",
        "content": "把酒看花绕画栏，病身只得忍轻寒。\n主人半醉花微倦，下却珠帘放牡丹。",
        "dynasty": "宋",
        "collection_info": null
    },
    {
        "title": "上巳日周丞相少保来访敝庐留诗为赠和谢",
        "author": "杨万里",
        "content": "相国来临处士家，山间草木也光华。\n高轩行李能过李，小队寻花到浣花。\n留赠新诗光夺月，端令老子气成霞。\n无论藏弆传诒厥，拈向田夫野老夸。",
        "dynasty": "宋",
        "collection_info": null
    },
    {
        "title": "因种酴醾金沙作度雪台以下临之酴醾瘁而金沙独茂",
        "author": "杨万里",
        "content": "独种酴醾冷却伊，金沙作伴暖相依。\n酴醾枯了来年补，且看金沙也自奇。",
        "dynasty": "宋",
        "collection_info": null
    },
    {
        "title": "东园墙隅双松可爱栽酴醾金沙以绕其上",
        "author": "杨万里",
        "content": "双松树子碧团栾，红锦缠头白锦冠。\n尽放花枝过墙去，不妨分与路人看。",
        "dynasty": "宋",
        "collection_info": null
    },
    {
        "title": "登度雪台",
        "author": "杨万里",
        "content": "欲问金沙信，聊登度雪台。\n碧桃良解事，开过架梢来。",
        "dynasty": "宋",
        "collection_info": null
    },
    {
        "title": "雨后登度雪台",
        "author": "杨万里",
        "content": "三日东园近却赊，东风翦翦雨斜斜。\n春容雨打风吹尽，犹有金沙最后花。",
        "dynasty": "宋",
        "collection_info": null
    },
    {
        "title": "东园幽步见东山四首  其一",
        "author": "杨万里",
        "content": "日日花开日日新，问天乞得自由身。\n不知白髮苍颜裏，更看南溪几箇春。",
        "dynasty": "宋",
        "collection_info": null
    },
    {
        "title": "东园幽步见东山四首  其二",
        "author": "杨万里",
        "content": "何曾一日不思归，请看诚斋八集诗。\n到得归来身已病，是侬归早是归迟。",
        "dynasty": "宋",
        "collection_info": null
    },
    {
        "title": "东园幽步见东山四首  其三",
        "author": "杨万里",
        "content": "为爱东园日日来，未曾动脚眼先开。\n南溪顷刻都行徧，更到东山顶上回。",
        "dynasty": "宋",
        "collection_info": null
    },
    {
        "title": "东园幽步见东山四首  其四",
        "author": "杨万里",
        "content": "天赐东园食实封，东山加赐在园东。\n东山山色浑无定，阴处青苍晒处红。",
        "dynasty": "宋",
        "collection_info": null
    },
    {
        "title": "东园新种桃李结子成阴喜而赋之",
        "author": "杨万里",
        "content": "桃李今春胜去春，添新换旧却重新。\n冥搜奇特根窠底，妙简团栾树子匀。\n移处带花非差事，登时着子亦娱人。\n坡云十载方成荫，未解诚斋别有神。",
        "dynasty": "宋",
        "collection_info": null
    },
    {
        "title": "芍药宅",
        "author": "杨万里",
        "content": "何以筑花宅，笔直松树子。\n何以盖花宅，雪白清江纸。\n纸将碧油透，松作画栋峙。\n铺纸便成瓦，瓦色水精似。\n金鸦暖未焰，银竹响无水。\n汗容渍不泣，晴态娇非醉。\n尽收香世界，关在闲天地。\n风日几曾来，蜂蝶独得至。\n劝春入宅莫归休，劝花住宅且小留。\n昨日花开开一半，今日花飞飞数片。\n留花不住春竟归，不如折插瓶中看。",
        "dynasty": "宋",
        "collection_info": null
    },
    {
        "title": "为牡丹去草",
        "author": "杨万里",
        "content": "手种名花梦亦随，一年年望好花枝。\n为花去草优饶处，两袖青苔十指泥。",
        "dynasty": "宋",
        "collection_info": null
    },
    {
        "title": "雨后步东园",
        "author": "杨万里",
        "content": "晴缫金线不胜垂，寒勒青针未放齐。\n拄杖能言忽相报，三三径裏已无泥。",
        "dynasty": "宋",
        "collection_info": null
    },
    {
        "title": "初夏即事",
        "author": "杨万里",
        "content": "旋作东陂已水声，纔经急雨恰新晴。\n提壶醒眼看人醉，布谷催农不自耕。\n一似老夫堪笑死，万方口业拙谋生。\n嘲红侮绿成何事，自古诗人没十成。",
        "dynasty": "宋",
        "collection_info": null
    },
    {
        "title": "枕上闻子规二首  其一",
        "author": "杨万里",
        "content": "半世征行怕子规，一闻一叹一霑衣。\n如今听着浑如梦，我自高眠汝自啼。",
        "dynasty": "宋",
        "collection_info": null
    },
    {
        "title": "枕上闻子规二首  其二",
        "author": "杨万里",
        "content": "去年借宅寄生儿，今岁羣儿又学伊。\n羞面见它鶑与燕，向人强道不如归。",
        "dynasty": "宋",
        "collection_info": null
    },
    {
        "title": "赵村",
        "author": "杨万里",
        "content": "杏花千树洛阳春，白傅年年爱赵村。\n月蕊晴葩风露格，老夫移得在东园。",
        "dynasty": "宋",
        "collection_info": null
    },
    {
        "title": "有叹",
        "author": "杨万里",
        "content": "饱喜饥嗔笑杀侬，凤皇未可笑狙公。\n尽逃暮四朝三外，犹在桐花竹实中。",
        "dynasty": "宋",
        "collection_info": null
    },
    {
        "title": "四月三日登度雪台感兴",
        "author": "杨万里",
        "content": "高台喜登眺，登眺触老情。\n入夏又涉三，余春安得停。\n雨栏漂耄丹，风架舞壮青。\n秧生麦将熟，桑尽茧已成。\n盛衰亦其常，无顇岂有荣。\n古今非千载，一瞬即古今。\n慨然顾八荒，此理谁与评。\n我友谅无益，有益或曲生。\n生虽不能言，其言如震霆。\n但令我怀遣，未问醉与醒。",
        "dynasty": "宋",
        "collection_info": null
    },
    {
        "title": "寄陆务观",
        "author": "杨万里",
        "content": "君居东浙我江西，镜裏新添几缕丝。\n花落六回疎信息，月明千里两相思。\n不应李杜翻鲸海，更羡夔龙集凤池。\n道是樊川轻薄杀，犹将万户比千诗。",
        "dynasty": "宋",
        "collection_info": null
    },
    {
        "title": "寄张功父",
        "author": "杨万里",
        "content": "问讯子张子，诗狂除未除。\n年时一健步，寄我数行书。\n旧矣哦招隠，谁欤诵子虚。\n江湖隔京洛，不是爱相疎。",
        "dynasty": "宋",
        "collection_info": null
    },
    {
        "title": "清晓行散",
        "author": "杨万里",
        "content": "清晓东园政好嬉，忽然竚立小迟迟。\n为逢咫尺青松上，无数羣鶑政乱啼。",
        "dynasty": "宋",
        "collection_info": null
    },
    {
        "title": "喜雨",
        "author": "杨万里",
        "content": "欲知一雨惬羣情，听取溪流动地声。\n风乱万畴青锦褥，云摩千嶂翠瑶屏。\n行人隔水遥相语，立鹭摧枝忽自惊。\n岁岁只愁炊与酿，今愁无甑更无瓶。",
        "dynasty": "宋",
        "collection_info": null
    },
    {
        "title": "雨后子文伯庄二弟相访同游东园",
        "author": "杨万里",
        "content": "北阮稀相见，东园肯到无。\n鞋留沙迹浅，扇答雨声疎。\n新长水三尺，倒漂梅一株。\n炊烟起山崦，好箇晚村图。",
        "dynasty": "宋",
        "collection_info": null
    },
    {
        "title": "尝桃",
        "author": "杨万里",
        "content": "金桃两饤照银杯，一是栽来一买来。\n香味比尝无两样，人情毕竟爱亲栽。",
        "dynasty": "宋",
        "collection_info": null
    },
    {
        "title": "菊夏摘则秋茂朝凉试手",
        "author": "杨万里",
        "content": "种菊君须莫惜它，摘教秃秃不留些。\n此花贱相君知么，从此千千万万花。",
        "dynasty": "宋",
        "collection_info": null
    },
    {
        "title": "云际院小池荷花纔落一叶急承之",
        "author": "杨万里",
        "content": "欲落荷花先自愁，如何落后免沉浮。\n谁将碧玉圆盘子，和蕊和花一一收。",
        "dynasty": "宋",
        "collection_info": null
    },
    {
        "title": "六月初四日往云际院田间雨足喜而赋之二首  其一",
        "author": "杨万里",
        "content": "高下田畴水斗鸣，泥深路滑不堪行。\n请君听取行人语，只箇愁声是喜声。",
        "dynasty": "宋",
        "collection_info": null
    },
    {
        "title": "六月初四日往云际院田间雨足喜而赋之二首  其二",
        "author": "杨万里",
        "content": "去年今日政迎神，祷雨朝朝祷得晴。\n今岁神祠免煎炒，更饶箫鼓赛秋成。",
        "dynasty": "宋",
        "collection_info": null
    },
    {
        "title": "题王才臣南山隠居六咏 庄敬日强斋",
        "author": "杨万里",
        "content": "居人晏犹眠，行子夕未宿。\n此心从何生，却道力不足。",
        "dynasty": "宋",
        "collection_info": null
    },
    {
        "title": "题王才臣南山隠居六咏 格斋",
        "author": "杨万里",
        "content": "读书轮何知，问羊马何与。\n二理仍两心，终无研究处。",
        "dynasty": "宋",
        "collection_info": null
    },
    {
        "title": "题王才臣南山隠居六咏 南谷",
        "author": "杨万里",
        "content": "我生本南溪，我长寓南谷。\n是子底无良，夺我谷中菊。",
        "dynasty": "宋",
        "collection_info": null
    },
    {
        "title": "题王才臣南山隠居六咏 竹亭",
        "author": "杨万里",
        "content": "春亦只如是，冬亦只如是。\n别有一清风，请君参此味。",
        "dynasty": "宋",
        "collection_info": null
    },
    {
        "title": "题王才臣南山隠居六咏 松庵",
        "author": "杨万里",
        "content": "与花不同色，与竹元同德。\n风月偏相寻，携手清凉国。",
        "dynasty": "宋",
        "collection_info": null
    },
    {
        "title": "题王才臣南山隠居六咏 腴亭",
        "author": "杨万里",
        "content": "蜀张与蜀花，乡人相解后。\n人存花更腴，人去花亦瘦。",
        "dynasty": "宋",
        "collection_info": null
    },
    {
        "title": "夏夜诚斋望月",
        "author": "杨万里",
        "content": "山居道是没空庭，不道诚斋敞更明。\n万里青天元是水，半轮皎月忽成冰。\n只今夏热已如此，若到秋高何似生。\n玉兔素娥兼老子，三家一样雪鬅鬙。",
        "dynasty": "宋",
        "collection_info": null
    },
    {
        "title": "诚斋步月  其一",
        "author": "杨万里",
        "content": "先生散髮步庭中，孤月行天露满空。\n已入广寒宫裏去，如何别觅广寒宫。",
        "dynasty": "宋",
        "collection_info": null
    },
    {
        "title": "诚斋步月  其二",
        "author": "杨万里",
        "content": "桂树何曾不长枝，月轮却有不圆时。\n若教桂树只管长，拶拆月轮谁补伊。",
        "dynasty": "宋",
        "collection_info": null
    },
    {
        "title": "诚斋步月 止酒",
        "author": "杨万里",
        "content": "止酒先立约，庶几守得坚。\n自约復自守，事亦未必然。\n约语未出口，意已惨不驩。\n平生死爱酒，爱酒宁弃官。\n忆昔少年日，与酒为忘年。\n醉则卧香草，落花为绣毡。\n觉来月已上，復饮落花前。\n衰肠不禁酒，此事今莫论。\n因酒屡作病，自祟非关天。\n朝来腹告痛，饮药痛不痊。\n锐欲绝伯雅，已书绝交篇。\n如何酒未绝，告至愁已先。\n我与意为仇，意惨我何便。\n不如且快意，伯雅再遣前。\n来日若再病，旋旋商量看。",
        "dynasty": "宋",
        "collection_info": null
    },
    {
        "title": "跋萧彦毓梅坡诗集",
        "author": "杨万里",
        "content": "西昌有客学南昌，衣钵真传快阁旁。\n坡底诗人梅底醉，花为句子蕊为章。\n想渠蹋月枝枝瘦，赠我盈编字字香。\n若画江西后宗派，不愁禽贼不禽王。",
        "dynasty": "宋",
        "collection_info": null
    },
    {
        "title": "入郡城泊文家宅子夜热不寐",
        "author": "杨万里",
        "content": "毒热通宵不得眠，起来弄水绕庭前。\n大星跳下银盆底，翻动琉璃一镜天。",
        "dynasty": "宋",
        "collection_info": null
    },
    {
        "title": "六月将晦夜出凝归门",
        "author": "杨万里",
        "content": "暑裏街头可久停，今宵无月也宵征。\n一天星点明归路，十里荷香送出城。\n山轿声声柔艣紧，葛衣眼眼野风清。\n五更月出还家了，不早相期作伴行。",
        "dynasty": "宋",
        "collection_info": null
    },
    {
        "title": "荷池小立",
        "author": "杨万里",
        "content": "点铁成金未是灵，若教无铁也难成。\n阿谁得似青荷叶，解化清泉作水精。",
        "dynasty": "宋",
        "collection_info": null
    },
    {
        "title": "幽居感兴",
        "author": "杨万里",
        "content": "葛制冰餐消几钱，云栖水宿本臞仙。\n回头背汗浑如雨，赚却闲身四十年。",
        "dynasty": "宋",
        "collection_info": null
    },
    {
        "title": "观鱼",
        "author": "杨万里",
        "content": "老夫不奈热，跣足坐瓦鼓。\n临池观游鱼，定眼再三数。\n鱼儿殊畏人，欲度不敢度。\n一鱼试行前，似报无他故。\n众鱼初欲随，幡然竟回去。\n时时传一杯，忽忽日将暮。",
        "dynasty": "宋",
        "collection_info": null
    },
    {
        "title": "秋凉晚酌",
        "author": "杨万里",
        "content": "寄老山林度懒残，新秋又是一年年。\n青编翠竹风窗月，白酒红蕖水槛天。\n暑欲谢时偏更毒，侬当醉后恕渠颠。\n者稀尚隔来年在，且釂今宵药玉船。",
        "dynasty": "宋",
        "collection_info": null
    },
    {
        "title": "荷池观鱼",
        "author": "杨万里",
        "content": "截山剜沼贮泉流，旋种鯈鱼绝善游。\n细数未齐还已乱，羣嬉半没忽全浮。\n荷钱荇带来復去，雪片银花稀却稠。\n我乐自知鱼似我，何缘惠子会庄周。",
        "dynasty": "宋",
        "collection_info": null
    },
    {
        "title": "同子文材翁子直萧巨济中元夜东园望月二首  其一",
        "author": "杨万里",
        "content": "杂碎轻云白锦鳞，十分圆月湿银盆。\n锦鳞散尽银盆在，依旧青天无点痕。",
        "dynasty": "宋",
        "collection_info": null
    },
    {
        "title": "同子文材翁子直萧巨济中元夜东园望月二首  其二",
        "author": "杨万里",
        "content": "月到东园分外光，行行坐坐间传觞。\n生愁踏碎千花影，回顾千花总不妨。",
        "dynasty": "宋",
        "collection_info": null
    },
    {
        "title": "十六日夜再同子文巨济李叔粲南溪步月",
        "author": "杨万里",
        "content": "际晚溪游暮欲归，追凉逐胜却成迟。\n月如醉眼生红晕，山作愁眉带淡姿。\n天下无人闲似我，秋边有句说从谁。\n弟兄一再更相送，行到更深笑不知。",
        "dynasty": "宋",
        "collection_info": null
    },
    {
        "title": "重九前四日昼睡独觉",
        "author": "杨万里",
        "content": "睡思初酣过午强，起来四顾已斜阳。\n添糊窗隔无风气，旋晒衣裘有日香。\n旧雨不来从草绿，新丰独酌又花黄。\n去年重九穷忙过，可遣今年更作忙。",
        "dynasty": "宋",
        "collection_info": null
    },
    {
        "title": "重九后二日同徐克章登万花川谷月下传觞",
        "author": "杨万里",
        "content": "老夫渴急月更急，酒落杯中月先入。\n领取青天併入来，和月和天都蘸湿。\n天既爱酒自古传，月不解饮真浪言。\n举杯将月一口吞，举头见月犹在天。\n老夫大笑问客道，月是一团还两团。\n酒入诗肠风火发，月入诗肠冰雪泼。\n一杯未尽诗已成，诵诗向天天亦惊。\n焉知万古一骸骨，酌酒更吞一团月。",
        "dynasty": "宋",
        "collection_info": null
    },
    {
        "title": "寄题刘巨卿家六咏 诣斋",
        "author": "杨万里",
        "content": "紫鸾自超诣，一日可天地。\n儿郎但读书，圣处底难至。",
        "dynasty": "宋",
        "collection_info": null
    },
    {
        "title": "寄题刘巨卿家六咏 蒙斋",
        "author": "杨万里",
        "content": "是心如维斗，万物所取正。\n蒙之以微云，孤光更渊靓。",
        "dynasty": "宋",
        "collection_info": null
    },
    {
        "title": "寄题刘巨卿家六咏 拙庵",
        "author": "杨万里",
        "content": "天下无箇事，巧着事便生。\n濂溪一赋在，座右不须铭。",
        "dynasty": "宋",
        "collection_info": null
    },
    {
        "title": "寄题刘巨卿家六咏 西隠",
        "author": "杨万里",
        "content": "山林与朝市，隠处俱未是。\n只箇西枝西，默坐且求志。",
        "dynasty": "宋",
        "collection_info": null
    },
    {
        "title": "寄题刘巨卿家六咏 壶天",
        "author": "杨万里",
        "content": "其大弥九苍，其小贮一壶。\n静观性中天，大小竟何如。",
        "dynasty": "宋",
        "collection_info": null
    },
    {
        "title": "寄题刘巨卿家六咏 来熏轩",
        "author": "杨万里",
        "content": "熏风自南来，万象皆披襟。\n老子本不热，看他度青林。",
        "dynasty": "宋",
        "collection_info": null
    },
    {
        "title": "题玄潭观雪浪阁",
        "author": "杨万里",
        "content": "赣江西来千里许，流到阁前虎鬚怒。\n旌阳横剑居上头，却喝长江教倒流。\n跳作漩花雪山立，溅得琳房满山湿。\n即今水落未足观，桃花浪起君来看，一波打窗君胆寒。",
        "dynasty": "宋",
        "collection_info": null
    },
    {
        "title": "赠写真刘敏叔秀才二首  其一",
        "author": "杨万里",
        "content": "冰鑑传神苦未工，传来恰恰五秋风。\n又将老丑形骸子，般入刘家画苑中。",
        "dynasty": "宋",
        "collection_info": null
    },
    {
        "title": "赠写真刘敏叔秀才二首  其二",
        "author": "杨万里",
        "content": "江右传神下笔亲，杉溪集裏识刘君。\n君今有子能传业，撞过烟楼更入神。",
        "dynasty": "宋",
        "collection_info": null
    },
    {
        "title": "跋写真刘敏叔八君子图",
        "author": "杨万里",
        "content": "一代一两人，国已九鼎重。\n如何八君子，一日集吾宋。\n古人三不朽，诸老一一中。\n久别忽相逢，相对恍如梦。",
        "dynasty": "宋",
        "collection_info": null
    },
    {
        "title": "诗人王季廉挽诗",
        "author": "杨万里",
        "content": "手探卢溪颔下珠，词林再啸老于菟。\n不餐烟火惟存骨，吟杀江山失却鬚。\n锦里鶑花余故宅，灞桥风雪入新图。\n只今醉卧长松下，犹要熊儿捉辔无。",
        "dynasty": "宋",
        "collection_info": null
    },
    {
        "title": "乙卯春日三三径行散有感",
        "author": "杨万里",
        "content": "东园一日走千巡，又见龙飞第一春。\n桃李成阴侬已老，江山依旧岁还新。\n穿花踏影浑无日，隔径闻声不见人。\n学省同寮各星散，白云珍重伴闲身。",
        "dynasty": "宋",
        "collection_info": null
    },
    {
        "title": "立春检校牡丹",
        "author": "杨万里",
        "content": "牡丹又欲试春粧，恼得闲人也作忙。\n新旧年头将替换，去留花眼费商量。\n东风从我袖中出，小蕾已含天上香。\n只道开时恐肠断，未开先自断人肠。",
        "dynasty": "宋",
        "collection_info": null
    },
    {
        "title": "晓起探梅四首  其一",
        "author": "杨万里",
        "content": "一生劫劫只长涂，投老山林始定居。\n梦破灯青窗欲白，犹疑雪店听鸡初。",
        "dynasty": "宋",
        "collection_info": null
    },
    {
        "title": "晓起探梅四首  其二",
        "author": "杨万里",
        "content": "打併人间名利心，万山佳处一溪深。\n仙家忍饿禅家苦，老子梅边政醉吟。",
        "dynasty": "宋",
        "collection_info": null
    },
    {
        "title": "晓起探梅四首  其三",
        "author": "杨万里",
        "content": "一祖南枝派五房，红黄萼绿蜡鸳鸯。\n杏红千叶元无种，谁子翻腾箇样粧。",
        "dynasty": "宋",
        "collection_info": null
    },
    {
        "title": "晓起探梅四首  其四",
        "author": "杨万里",
        "content": "江梅小树打头开，便有红梅趁脚来。\n趱得杏红开火急，春风已落第三回。",
        "dynasty": "宋",
        "collection_info": null
    },
    {
        "title": "题曾无媿月窗",
        "author": "杨万里",
        "content": "阿兄作云巢，阿弟作月窗。\n干坤清气只云月，一家两手併取将。\n作巢不用木，只架云为屋。\n作窗不用櫺，只掇月为庭。\n兜罗绵上住兄子，银色界中着吾弟。\n阿兄云向笔下生，阿弟月向诗中明。\n弟兄云月两清绝，云月何曾有分别。\n不知云月入胸中，为復胸中有云月。",
        "dynasty": "宋",
        "collection_info": null
    },
    {
        "title": "人日后归自郡城",
        "author": "杨万里",
        "content": "倦来睡思酒般醲，晓起东园看晓风。\n孤负梅花三四日，新年人事到城中。",
        "dynasty": "宋",
        "collection_info": null
    },
    {
        "title": "久雨小霁东园行散",
        "author": "杨万里",
        "content": "雨寒两月勒春迟，初喜云间漏霁晖。\n道是攀花无雨点，忽然放手溅人衣。",
        "dynasty": "宋",
        "collection_info": null
    },
    {
        "title": "中和节日步东园三首  其一",
        "author": "杨万里",
        "content": "两晨又不到东园，沙径朝来合小干。\n可惜红梅将落去，怕风怕雨不来看。",
        "dynasty": "宋",
        "collection_info": null
    },
    {
        "title": "中和节日步东园三首  其二",
        "author": "杨万里",
        "content": "五出桃花千叶绯，团栾绕树问芳菲。\n攀来欲折还休去，看到残红教自飞。",
        "dynasty": "宋",
        "collection_info": null
    },
    {
        "title": "中和节日步东园三首  其三",
        "author": "杨万里",
        "content": "一年佳节又中和，三分春光一已过。\n莫恨峭寒花较晚，留连春色尽从他。",
        "dynasty": "宋",
        "collection_info": null
    },
    {
        "title": "二月十日留子西材翁二弟晚酌",
        "author": "杨万里",
        "content": "丁流迷沉一小炷，聚作香云散香雾。\n清尊相属对花前，政是一年春好处。\n海棠初试川样粧，垂丝新出濯锦江。\n杏花欲落桃李拆，牡丹未拆已国香。\n酒行莫忙且一盏，一盏一番一行散。\n徧行九径却重行，莫遣一花不相见。\n酒教少酌花多看，看尽千花却深劝。\n今宵无月不须灯，千树李花如昼明。",
        "dynasty": "宋",
        "collection_info": null
    },
    {
        "title": "登度雪台下临桃李径",
        "author": "杨万里",
        "content": "桃花夹外李当中，三径花开两径红。\n独绕画檐无箇事，自携团扇扑黄蜂。",
        "dynasty": "宋",
        "collection_info": null
    },
    {
        "title": "万花川谷海棠盛开进退格",
        "author": "杨万里",
        "content": "四面週遭国艳丛，危亭顿在艳丛中。\n天开锦幄三千丈，日透红粧一万重。\n积雨乍晴偏楚楚，东风小缓莫匆匆。\n为花一醉非难事，且道花醲復酒醲。",
        "dynasty": "宋",
        "collection_info": null
    },
    {
        "title": "积雨小止暂到东园雨作急归",
        "author": "杨万里",
        "content": "咫尺东园千里遥，欣逢小霁略逍遥。\n鹭穿秧稻新黄脚，虫秃金沙嫩紫条。\n城市檐间堪繫缆，山溪夜半失危桥。\n匆匆行散还归去，一阵飘萧不见饶。",
        "dynasty": "宋",
        "collection_info": null
    },
    {
        "title": "四月二十八日祠禄秩满喜罢感恩进退格",
        "author": "杨万里",
        "content": "随牒江湖四十年，寄名台阁两三番。\n全家廪食皆天赐，晚岁祠官是地仙。\n匹似分司转闲散，也无拜表及寒温。\n明朝更省毛锥力，十字名衔尚请钱。",
        "dynasty": "宋",
        "collection_info": null
    },
    {
        "title": "荷池小立",
        "author": "杨万里",
        "content": "池小泉多强欲留，留它不住恣它流。\n荷盘不放荷尖出，穿破盘来却又休。",
        "dynasty": "宋",
        "collection_info": null
    },
    {
        "title": "赠阁皂山懒云道士诗客张惟深二首  其一",
        "author": "杨万里",
        "content": "阁皂峰头半朶云，化为道士到吾门。\n问渠真箇如云懒，为许随风处处村。",
        "dynasty": "宋",
        "collection_info": null
    },
    {
        "title": "赠阁皂山懒云道士诗客张惟深二首  其二",
        "author": "杨万里",
        "content": "羽客来从阁皂山，殷勤告诉病诗癫。\n古今此病元无药，癫到阴何便是仙。",
        "dynasty": "宋",
        "collection_info": null
    },
    {
        "title": "料理小荷池",
        "author": "杨万里",
        "content": "侧塞浮荷更泛苔，为芟数路水痕开。\n鱼儿便喜新开港，绕去绕来千百回。",
        "dynasty": "宋",
        "collection_info": null
    },
    {
        "title": "六月十六日夜南溪望月",
        "author": "杨万里",
        "content": "溪水留我住，溪月愁我归。\n望后月更佳，昨宵未为奇。\n大都月色好，一岁能几时。\n人散长是早，月来长是迟。\n初出如大瓮，纔露金半规。\n不知独何急，下如有人推。\n忽然脱岭尖，行空安不危。\n似爱溪水浄，下浴青瑠璃。\n明珠径余尺，沈在千顷陂。\n我欲刺双手，就溪取团晖。\n白小忽乱跳，碎作万金徽。\n须臾波痕定，化为水银池。\n夜久看未足，风露欺病肌。\n我能尚小留，瘦藤歌式微。\n一笑顾羣从，来夕肯集兹。",
        "dynasty": "宋",
        "collection_info": null
    },
    {
        "title": "送吉守赵山父移广东提刑",
        "author": "杨万里",
        "content": "越台海山清更雄，曲江间出曲江公。\n宪台师表光且耿，濂溪留下濂溪井。\n赵侯端是宋间平，妙年策名千佛经。\n阳春有脚来江城，银汉乘槎移使星。\n岭上梅花莫迟发，先遣北枝迎玉节。\n寄声多贺帽子峰，今岁峰头有霜雪。",
        "dynasty": "宋",
        "collection_info": null
    },
    {
        "title": "拟吉州解试秋风楚竹冷诗",
        "author": "杨万里",
        "content": "客子征行日，偏逢楚水秋。\n一风来瑟瑟，万竹冷修修。\n吹作清霜骨，声酣古渡头。\n斑林寒欲裂，碧节爽还幽。\n不復披襟快，长怀落帽愁。\n少陵诗思苦，送别更冥搜。",
        "dynasty": "宋",
        "collection_info": null
    },
    {
        "title": "题星子县黄宰世高问政堂",
        "author": "杨万里",
        "content": "黄子侬故人，危子侬门生。\n向来同登漱玉亭，银河洗面醉不醒。\n四年二子不见面，过眼光阴掣飞电。\n今晨忽得问政碑，黄子作堂危子词。\n危子笔力乃尔进，黄子佳政不须问。\n寄言二子各努力，古人也是人作得。",
        "dynasty": "宋",
        "collection_info": null
    },
    {
        "title": "大丞相益国周公访予于碧瑶洞天刘敏叔写以为图求予书其后",
        "author": "杨万里",
        "content": "平叔曾过魏秀才，何如老子致元台。\n苍松翠竹青苔径，也不传呼宰相来。",
        "dynasty": "宋",
        "collection_info": null
    },
    {
        "title": "丞相周公招王才臣中秋赏梅花寄以长句",
        "author": "杨万里",
        "content": "素娥大作中秋节，一夜广寒桂花发。\n天风吹堕绿野堂，夜半瑶阶丈深雪。\n梅仙不知天尚秋，只惊香雪点搔头。\n笑随玉妃照粉水，洗粧同入月中游。\n晋公赏梅仍赏桂，独招子猷雪前醉。\n明朝有客诉天公，不唤香山病居士。",
        "dynasty": "宋",
        "collection_info": null
    },
    {
        "title": "寄题开州史君陈师宋柴扉",
        "author": "杨万里",
        "content": "屋是茅一把，门是柴一束。\n是间着宇宙，太仓半粒粟。\n吾闻陈家扉，样似陶家屋。\n孤松不须双，五柳何用六。\n竹篱东復东，添种数丛菊。\n剩肯蚤归来，盈尊酒初绿。",
        "dynasty": "宋",
        "collection_info": null
    },
    {
        "title": "寄题吴仁杰架阁玩芳亭",
        "author": "杨万里",
        "content": "洞庭波上木叶脱，巫山宅前野花发。\n子规啼杀不见人，空令千载忆灵均。\n春兰九畹百亩蕙，自荣自落谁能佩。\n泽国东山最上头，有客玩芳杜若洲。\n扁舟夜上人鲊瓮，手掇骚人众芳种。\n归来梦到阆风台，灵均花草和露栽。\n寄言众芳未要开，更待诚斋老子来。",
        "dynasty": "宋",
        "collection_info": null
    },
    {
        "title": "题子文弟南溪奇观",
        "author": "杨万里",
        "content": "行尽三江与五湖，江湖元只近吾居。\n一陂秋水镕银汁，万里青天落玉壶。\n每约弟兄人定后，恣看风露月来初。\n老夫诗句休拈出，漏洩南溪奇观图。",
        "dynasty": "宋",
        "collection_info": null
    },
    {
        "title": "赏菊四首  其一",
        "author": "杨万里",
        "content": "老子平生不解愁，花开酒熟万缘休。\n更教不为黄花醉，枉却今年一片秋。",
        "dynasty": "宋",
        "collection_info": null
    },
    {
        "title": "赏菊四首  其二",
        "author": "杨万里",
        "content": "菊花肯为别人黄，长怨先生不断肠。\n两鬓尽凋无地插，一杯细嚼入神香。",
        "dynasty": "宋",
        "collection_info": null
    },
    {
        "title": "赏菊四首  其三",
        "author": "杨万里",
        "content": "菊生不是遇渊明，自是渊明遇菊生。\n岁晚霜寒心独苦，渊明元是菊花精。",
        "dynasty": "宋",
        "collection_info": null
    },
    {
        "title": "赏菊四首  其四",
        "author": "杨万里",
        "content": "物性从来各一家，谁贪寒瘦厌妍华。\n菊花自择风霜国，不是春光外菊花。",
        "dynasty": "宋",
        "collection_info": null
    },
    {
        "title": "白菊二首  其一",
        "author": "杨万里",
        "content": "白菊初开也自黄，开来开去白如霜。\n小蜂劣得针来大，不怕清寒嗅冷香。",
        "dynasty": "宋",
        "collection_info": null
    },
    {
        "title": "白菊二首  其二",
        "author": "杨万里",
        "content": "霜后黄花顿不中，独余白菊斗霜浓。\n与霜更斗晴天日，斗得霜融菊不融。",
        "dynasty": "宋",
        "collection_info": null
    },
    {
        "title": "芙蓉盛开戏简子文克信",
        "author": "杨万里",
        "content": "芙蓉得雨一齐开，开尽秋花客不来。\n到得客来花已老，晚粧犹可两三杯。",
        "dynasty": "宋",
        "collection_info": null
    },
    {
        "title": "晓穿芙蓉径二首  其一",
        "author": "杨万里",
        "content": "晚粧懒困晓粧新，火急来看趁绝晨。\n夹径花枝欺我老，竞将红露洒乌巾。",
        "dynasty": "宋",
        "collection_info": null
    },
    {
        "title": "晓穿芙蓉径二首  其二",
        "author": "杨万里",
        "content": "芙蓉佳处不胜佳，花不中藏祗外斜。\n恰似曲江闻喜宴，绿衣半醉戴宫花。",
        "dynasty": "宋",
        "collection_info": null
    },
    {
        "title": "送简寿玉主簿之官临桂二首  其一",
        "author": "杨万里",
        "content": "兰溪倾盖杏风残，桂岭离裾菊露寒。\n听子新诗过夜半，吹侬秋思入云端。\n往吟平地千苍玉，还忆孤舟一钓竿。\n四海如今习凿齿，大官莫作小官看。",
        "dynasty": "宋",
        "collection_info": null
    },
    {
        "title": "送简寿玉主簿之官临桂二首  其二",
        "author": "杨万里",
        "content": "柴门草径尽莓苔，不放黄尘俗子来。\n诗客清晨衝雨入，梅花一夜为君开。\n飘萧落叶残灯火，陆续清谈浊酒杯。\n二十六年纔四见，骊驹抵死祗相催。",
        "dynasty": "宋",
        "collection_info": null
    },
    {
        "title": "残菊",
        "author": "杨万里",
        "content": "肠断黄花霜后枝，花干叶悴两离披。\n一花忽秀枯丛裏，更胜初开乍见时。",
        "dynasty": "宋",
        "collection_info": null
    },
    {
        "title": "秋圃",
        "author": "杨万里",
        "content": "何处秋深好，山林处士家。\n青霜红碧树，白露紫黄花。\n一熟雠频雨，朝晴祷暮霞。\n连宵眠不着，犹自爱新茶。",
        "dynasty": "宋",
        "collection_info": null
    },
    {
        "title": "与侯子云溪上晚步",
        "author": "杨万里",
        "content": "人入溪园自掩门，溪流新落两三痕。\n杖藜紫菊霜风径，送眼丹枫夕照村。\n行住忽然忘近远，阴晴未肯定寒暄。\n多时不出今聊出，牧子樵儿一笑喧。",
        "dynasty": "宋",
        "collection_info": null
    },
    {
        "title": "十一月朔早起",
        "author": "杨万里",
        "content": "抛笏投簪四见秋，宦情世味两俱休。\n尘随日影穿窗喜，叶卷风声刮地愁。\n文武自匀香底火，圣贤教带老时篘。\n夜来富贵非人世，梦钓沧浪雪满舟。",
        "dynasty": "宋",
        "collection_info": null
    },
    {
        "title": "新晴",
        "author": "杨万里",
        "content": "瑶霜珠露两相鲜，玉宇金钲万里宽。\n欲作一晴多少日，早知祗费数朝寒。\n暴禾场裏鷄豚乐，试笔窗前纸墨干。\n儿女莫餐新淅饭，打头荷甔且输官。",
        "dynasty": "宋",
        "collection_info": null
    },
    {
        "title": "嘲蜂",
        "author": "杨万里",
        "content": "熏笼供药较香些，引得蜂儿绕室譁。\n笑死老夫缘底事，蜂儿专用鼻看花。",
        "dynasty": "宋",
        "collection_info": null
    },
    {
        "title": "留萧伯和仲和小饮二首  其一",
        "author": "杨万里",
        "content": "野果山蔬未要多，浊醪清酒尽从他。\n不于两盏三杯裏，奈此千愁百恼何。\n山倒莫教扶玉树，尊空别得借银河。\n少陵一语君知么，不见堂前东逝波。",
        "dynasty": "宋",
        "collection_info": null
    },
    {
        "title": "留萧伯和仲和小饮二首  其二",
        "author": "杨万里",
        "content": "谁曾白日上青天，谁羡千钟况万钱。\n要入诗家须有骨，若除酒外更无仙。\n三杯未必通大道，一斗真能出百篇。\n李杜饥寒纔几日，却教富贵不论年。",
        "dynasty": "宋",
        "collection_info": null
    },
    {
        "title": "新晴东园晚步二首  其一",
        "author": "杨万里",
        "content": "一月秋阴一日晴，山禽相贺太丁宁。\n不愁白髮千茎雪，随喜黄庭一卷经。\n晚雾薄情憎远岭，夕阳死命恋危亭。\n孤吟道是无人觉，松竹喧传菊细听。",
        "dynasty": "宋",
        "collection_info": null
    },
    {
        "title": "新晴东园晚步二首  其二",
        "author": "杨万里",
        "content": "忙裏清流也带尘，闲中底物不长新。\n水将树影挥空帚，枫换秋容作好春。\n自是不归归便得，老来下笔笔如神。\n鶑花煎煼无虚日，贱相诚斋一老人。",
        "dynasty": "宋",
        "collection_info": null
    },
    {
        "title": "新霜",
        "author": "杨万里",
        "content": "得得今年未有寒，天公小靳不全判。\n欲呈瑞雪飞花样，先遣浓霜起草看。\n瓦脊生尘总琼玉，梅梢着粉忽琅玕。\n老夫到老嫌冬热，十指朝来出袖难。",
        "dynasty": "宋",
        "collection_info": null
    },
    {
        "title": "餐霜醒酒",
        "author": "杨万里",
        "content": "宿酒朝来醉尚残，胸怀眊矂腹仍烦。\n牡丹坛上栏干脚，自刮霜毬衮舌端。",
        "dynasty": "宋",
        "collection_info": null
    },
    {
        "title": "梅菊同插砚滴",
        "author": "杨万里",
        "content": "两枝残菊两枝梅，同入银罂酿玉醅。\n待得陶泓真箇渴，二花酒熟与三杯。",
        "dynasty": "宋",
        "collection_info": null
    },
    {
        "title": "冬至霜晴",
        "author": "杨万里",
        "content": "油帘雪白日华红，老子良图策隽功。\n自晒绵裘并衲袴，谁知衣桁是熏笼。\n绝怜寒菊枯根底，留得残霜过日中。\n旧说冬干年定湿，试将今岁试南翁。",
        "dynasty": "宋",
        "collection_info": null
    },
    {
        "title": "朱伯勤同子文弟幼楚侄来访书事",
        "author": "杨万里",
        "content": "板桥再葺岸头横，茅屋新添树外明。\n山势追回一溪水，波光飞到万花亭。\n沉烟久冷炉犹馥，帘子闲垂脚自平。\n坐看千林总黄落，只余兰蕙向人青。",
        "dynasty": "宋",
        "collection_info": null
    },
    {
        "title": "与伯勤子文幼楚同登南溪奇观戏道傍群儿",
        "author": "杨万里",
        "content": "䰒松睡眼熨难开，曳杖缘溪啄紫苔。\n偶见羣儿聊与戏，布衫青底捉将来。",
        "dynasty": "宋",
        "collection_info": null
    },
    {
        "title": "晓行东园",
        "author": "杨万里",
        "content": "霜后前林一向疎，丹枫落尽况黄梧。\n犯寒侵早看残菊，怕热平生不拥炉。\n老眼读书长作睡，病身得酒忽全苏。\n好诗排闼来寻我，一字何曾捻白鬚。",
        "dynasty": "宋",
        "collection_info": null
    },
    {
        "title": "至后十日雪中观梅",
        "author": "杨万里",
        "content": "小树梅花彻夜开，侵晨雪片趁花回。\n即非雪片催梅发，却是梅花唤雪来。\n琪树横枝吹脑子，玉妃乘月上瑶台。\n世间除却梅梢雪，便是冰霜也带埃。",
        "dynasty": "宋",
        "collection_info": null
    },
    {
        "title": "饮酒",
        "author": "杨万里",
        "content": "今日偶不饮，无事亦有思。\n偶然举一杯，事至我不知。\n岂独忘万事，此身亦如遗。\n此酒本何物，秫先麯还随。\n饭秫祗醒眼，嚼曲无醉时。\n秫曲偶相逢，清泉媒妁之。\n不知独何神，幻出忘世姿。\n庄周不须周，惠施不须施。\n贵贱与死生，不齐元自齐。\n我本非搢绅，金华牧羊儿。\n祗坐读诗礼，一出不得归。\n归来今四年，似早其实迟。\n海中无蓬莱，蓬莱在酒池。\n今夕一杯酒，乘风驾云旗。\n犹遭世缘缚，未挂神武衣。",
        "dynasty": "宋",
        "collection_info": null
    },
    {
        "title": "雪后领儿辈行散",
        "author": "杨万里",
        "content": "今日意不惬，出游聊逍遥。\n父子自为伴，何须外招邀。\n过溪足小倦，临流坐危桥。\n回头顾吾庐，竹树翳草寮。\n独有万花亭，岿然出山椒。\n高陂泻溪水，环佩锵琼瑶。\n飞流迸空起，平水和天摇。\n舂淙到潭底，势尽自浮漂。\n蟹眼沸不停，雪山涌还消。\n近观绝汹汹，远听渐萧萧。\n忽逢绿头公，携孥鼓丹桡。\n喧呼苇间出，得意似见骄。\n我行为小立，流鱼偶双跳。\n人物各自适，兹游定谁超。",
        "dynasty": "宋",
        "collection_info": null
    },
    {
        "title": "中涂小歇",
        "author": "杨万里",
        "content": "山僮问游何许村，莫问何许但出门。\n脚根倦时且小歇，山色佳处须细看。\n道逢田父遮侬住，说与前头看山去。\n寄下君家老瓦盆，它日重游却来取。",
        "dynasty": "宋",
        "collection_info": null
    },
    {
        "title": "云际寺前山顶却望幡竿鹧鸪诸山二首  其一",
        "author": "杨万里",
        "content": "幡竿岭带鹧鸪山，雪后霜前紫翠间。\n自掇胡床移好处，莫教漏眼一烟鬟。",
        "dynasty": "宋",
        "collection_info": null
    },
    {
        "title": "云际寺前山顶却望幡竿鹧鸪诸山二首  其二",
        "author": "杨万里",
        "content": "远近青山列画屏，近山浓抹远山轻。\n高屏已出低屏外，更有孤峰出一层。",
        "dynasty": "宋",
        "collection_info": null
    },
    {
        "title": "游云际寺诸僧皆出因过田家",
        "author": "杨万里",
        "content": "游徧诸峰欲晚霞，倦投野寺觅煎茶。\n更无一箇残僧在，归路却投田舍家。",
        "dynasty": "宋",
        "collection_info": null
    },
    {
        "title": "归路过南溪桥二首  其一",
        "author": "杨万里",
        "content": "霜风一动岭云开，云外樵歌暮更哀。\n童子隔溪呼伴侣，併驱水牯过溪来。",
        "dynasty": "宋",
        "collection_info": null
    },
    {
        "title": "归路过南溪桥二首  其二",
        "author": "杨万里",
        "content": "爱它风物重徘徊，归路迟迟却快哉。\n曲折缘溪非细好，忽逢断岸却回来。",
        "dynasty": "宋",
        "collection_info": null
    },
    {
        "title": "荷池",
        "author": "杨万里",
        "content": "小池岁晚石泉寒，荷叶低垂绿柄干。\n一似渔人暮归后，败蓑破笠挂鱼竿。",
        "dynasty": "宋",
        "collection_info": null
    },
    {
        "title": "檐滴",
        "author": "杨万里",
        "content": "檐滴疎疎亦几何，滴将苔砌出圜窠。\n就中漱涤偏精巧，泥土都无石子多。",
        "dynasty": "宋",
        "collection_info": null
    },
    {
        "title": "与山庄子仁侄东园看梅四首  其一",
        "author": "杨万里",
        "content": "仰树看花不见梅，闻香疑在别园开。\n更行数步偶回首，却被青松映出来。",
        "dynasty": "宋",
        "collection_info": null
    },
    {
        "title": "与山庄子仁侄东园看梅四首  其二",
        "author": "杨万里",
        "content": "梅花不是雪家仙，雪裏如何不怕寒。\n冻脱龙髯冰却海，千花试与斗来看。",
        "dynasty": "宋",
        "collection_info": null
    },
    {
        "title": "与山庄子仁侄东园看梅四首  其三",
        "author": "杨万里",
        "content": "手种江梅五百窠，小窠开早更花多。\n就中一树尤清绝，恼杀先生看杀它。",
        "dynasty": "宋",
        "collection_info": null
    },
    {
        "title": "与山庄子仁侄东园看梅四首  其四",
        "author": "杨万里",
        "content": "步绕梅花徧一园，得花妙处忽欣然。\n元来别有看花眼，笑向山庄死不传。",
        "dynasty": "宋",
        "collection_info": null
    },
    {
        "title": "岁暮归自城中一病垂死病起遣闷四首  其一",
        "author": "杨万里",
        "content": "索居独寡欢，巾车入城闉。\n亲旧久不见，一见交相欣。\n挽衣招我饮，惟恐我出门。\n不招我亦往，不留我亦存。\n殷勤復如许，不住我岂真。\n是时梅始花，吹香落金尊。\n酒冽肴果富，咀啜俱芳珍。\n丞相我知己，太守吾故人。\n言非汰尘杂，尘杂不入言。\n初谈圣贤髓，终谈天地根。\n而况衔杯酒，不乐復何云。",
        "dynasty": "宋",
        "collection_info": null
    },
    {
        "title": "岁暮归自城中一病垂死病起遣闷四首  其二",
        "author": "杨万里",
        "content": "出郭云尚明，及郊日忽暮。\n不思日晷短，却信云色误。\n骏奔六七里，逢店破亦住。\n浇愁幸残尊，照睡聊短炬。\n荒鸡唤野梦，晨起念速步。\n升车乃復下，故疾动中腑。\n昏眩懔欲绝，低徊不能去。\n僮仆强我归，偶不陨中路。\n老至犹倚强，疾在自不悟。\n及慈一委顿，去死仅寸许。\n人生信浮脆，可笑何足惧。\n所惧弃官晚，行乐今已遽。",
        "dynasty": "宋",
        "collection_info": null
    },
    {
        "title": "岁暮归自城中一病垂死病起遣闷四首  其三",
        "author": "杨万里",
        "content": "食罢游东园，慨然伤我怀。\n昨日卧病时，自谓不復来。\n入门大风起，万松声顿哀。\n病骨念不堪，欲行重徘徊。\n裴徊南斋前，小倦坐苔阶。\n斋前花不多，亦有两古梅。\n似知我至此，顷刻忽尽开。\n多情梅间竹，偃风特奇哉。\n不知喜风舞，为復怯风回。\n万象皆迎春，我独老病催。\n明日能来否，且归拨炉灰。",
        "dynasty": "宋",
        "collection_info": null
    },
    {
        "title": "岁暮归自城中一病垂死病起遣闷四首  其四",
        "author": "杨万里",
        "content": "病起行不得，坐久情不舒。\n倔强妻子前，欲扶羞索扶。\n且呼斑竹君，寸步与我俱。\n远行亦未决，聊復循庭除。\n平地谁云觉，陟降即少徐。\n平生四方志，八极视若无。\n西飞折若木，东厉骑鲸鱼。\n即今卧藜床，一起还九嘘。\n力惫志犹在，床头寻湛卢。",
        "dynasty": "宋",
        "collection_info": null
    },
    {
        "title": "丙辰岁朝行东园",
        "author": "杨万里",
        "content": "元日扶衰看早春，嫩苔一径落梅新。\n何人舞罢凌波袜，踏匾真珠满绿絪。",
        "dynasty": "宋",
        "collection_info": null
    },
    {
        "title": "题张坦夫腴庄图三首  其一",
        "author": "杨万里",
        "content": "百里青山十里溪，荷花万顷照红衣。\n临平山下西湖上，总被腴庄掇取归。",
        "dynasty": "宋",
        "collection_info": null
    },
    {
        "title": "题张坦夫腴庄图三首  其二",
        "author": "杨万里",
        "content": "花光泉响不相参，城市山林难两兼。\n不分腴庄最无頼，一时奄有忒伤廉。",
        "dynasty": "宋",
        "collection_info": null
    },
    {
        "title": "题张坦夫腴庄图三首  其三",
        "author": "杨万里",
        "content": "花开还喜落还嗟，君被腴庄恼却些。\n何似老夫展横轴，一朝看尽四时花。",
        "dynasty": "宋",
        "collection_info": null
    },
    {
        "title": "东园晴步二首  其一",
        "author": "杨万里",
        "content": "浅暖疎寒十日晴，桃花红暗李花明。\n小蜂扑得浑无益，羽扇徒劳不作声。",
        "dynasty": "宋",
        "collection_info": null
    },
    {
        "title": "东园晴步二首  其二",
        "author": "杨万里",
        "content": "金沙遶架卧春风，节节新条出嫩丛。\n一色匀排绿瓶子，忽然半缕漏深红。",
        "dynasty": "宋",
        "collection_info": null
    },
    {
        "title": "晓登万花川谷看海棠二首  其一",
        "author": "杨万里",
        "content": "夜雨朝晴花睡余，海棠倾国万花无。\n馆娃一样三千女，露滴燕脂洗面初。",
        "dynasty": "宋",
        "collection_info": null
    },
    {
        "title": "晓登万花川谷看海棠二首  其二",
        "author": "杨万里",
        "content": "准拟今春乐事醲，依前枉却一东风。\n年年不带看花福，不是愁中即病中。",
        "dynasty": "宋",
        "collection_info": null
    },
    {
        "title": "走笔送赵正则司户来访归觐亲庭",
        "author": "杨万里",
        "content": "捧檄亲庭归帽斜，肯临破屋玉川家。\n小留诗客三杯酒，试看山园几处花。\n君到东湖与南浦，时当芍药替金沙。\n却来书满参卿考，径泛银河犯斗槎。",
        "dynasty": "宋",
        "collection_info": null
    },
    {
        "title": "东园社日",
        "author": "杨万里",
        "content": "风雨摧残桃李枝，东园无树不离披。\n海棠过后残花在，恰似上春初发时。",
        "dynasty": "宋",
        "collection_info": null
    },
    {
        "title": "观社",
        "author": "杨万里",
        "content": "作社朝祠有足观，山农祈福更迎年。\n忽然箫鼓来何处，走杀儿童最可怜。\n虎面豹头时自顾，野讴市舞各争妍。\n王侯将相饶尊贵，不博渠侬一饷癫。",
        "dynasty": "宋",
        "collection_info": null
    },
    {
        "title": "上巳后一日同子文伯庄永年步东园三首  其一",
        "author": "杨万里",
        "content": "兄弟相过看牡丹，牡丹看了看东园。\n攀翻花木来还去，九径还行十八番。",
        "dynasty": "宋",
        "collection_info": null
    },
    {
        "title": "上巳后一日同子文伯庄永年步东园三首  其二",
        "author": "杨万里",
        "content": "九径阴阴一一穿，前谈后笑各欣然。\n缓行不是身无力，满地残红不忍前。",
        "dynasty": "宋",
        "collection_info": null
    },
    {
        "title": "上巳后一日同子文伯庄永年步东园三首  其三",
        "author": "杨万里",
        "content": "只爱酴醾雪作葩，不知雪后减金沙。\n春归道是无情着，试看游丝舞落花。",
        "dynasty": "宋",
        "collection_info": null
    },
    {
        "title": "积雨小霁",
        "author": "杨万里",
        "content": "雨足山云半欲开，新秧犹待小暄催。\n一双百舌花梢语，四顾无人忽下来。",
        "dynasty": "宋",
        "collection_info": null
    },
    {
        "title": "题刘高士看云图",
        "author": "杨万里",
        "content": "偶为看云且罢琴，万山寒隔一溪深。\n谁言嚥月餐云客，中有忧时致主心。",
        "dynasty": "宋",
        "collection_info": null
    },
    {
        "title": "送黄岩老通判全州",
        "author": "杨万里",
        "content": "潇湘之山可当一枝笔，潇湘之水可充一砚滴。\n白石得官斑竹林，天锡笔砚供醉吟。\n好将湘山点湘水，洒满青天一张纸。\n台家旁搜清庙珍，奇珍堕在湘水滨。\n乌衣枢相今水镜，手提一道人材柄。\n外台况復有三贤，看即吹嘘送上天。\n归来肯过诚斋裏，分似锦囊新句子。",
        "dynasty": "宋",
        "collection_info": null
    },
    {
        "title": "送刘北秀二首  其一",
        "author": "杨万里",
        "content": "刘子过逢二十年，别来风月几千篇。\n黄金卖尽延宾友，囊底何须看一钱。",
        "dynasty": "宋",
        "collection_info": null
    },
    {
        "title": "送刘北秀二首  其二",
        "author": "杨万里",
        "content": "赠我盆花十小诗，菖蒲一咏最清奇。\n洞庭卷入坚昆椀，更卷青天入寸漪。",
        "dynasty": "宋",
        "collection_info": null
    },
    {
        "title": "暑中早起东斋独坐",
        "author": "杨万里",
        "content": "松竹阴中逗晓光，无风有露自生凉。\n黄筠椅子十二隻，倚遍瑠璃背满霜。",
        "dynasty": "宋",
        "collection_info": null
    },
    {
        "title": "诚斋待月",
        "author": "杨万里",
        "content": "红稠碧秀暗山园，只有诚斋眼界宽。\n月近竹梢偏不上，要人不看要人看。",
        "dynasty": "宋",
        "collection_info": null
    },
    {
        "title": "六月晦日",
        "author": "杨万里",
        "content": "今年六月热全无，不是云阴即雨余。\n松叶落阶休扫动，黄金线织滑氍毹。",
        "dynasty": "宋",
        "collection_info": null
    },
    {
        "title": "寄题儋耳东坡故居尊贤堂太守谭景先所作二首  其一",
        "author": "杨万里",
        "content": "东坡无地顿危身，天赐黎山活逐臣。\n万里鲸波隔希奭，千年桂酒弔灵均。\n精忠塞得干坤破，日月伴渠文字新。\n祇箇短檐高屋帽，青莲未是谪仙人。",
        "dynasty": "宋",
        "collection_info": null
    },
    {
        "title": "寄题儋耳东坡故居尊贤堂太守谭景先所作二首  其二",
        "author": "杨万里",
        "content": "先生初落海南垂，茅屋三间不到伊。\n更有高堂悬画像，幸无过客首新诗。\n古来贤圣皆如此，身后功名属阿谁。\n底事百年谭太守，却教宾主不同时。",
        "dynasty": "宋",
        "collection_info": null
    },
    {
        "title": "小池荷叶雨声",
        "author": "杨万里",
        "content": "午梦西湖泛烟水，画船撑入荷花底。\n雨声一阵打疎篷，惊开睡眼初䰒松。\n乃是池荷跳急雨，散了真珠又还聚。\n幸然聚作水银泓，泻入清波无觅处。",
        "dynasty": "宋",
        "collection_info": null
    },
    {
        "title": "赠左元规",
        "author": "杨万里",
        "content": "谁道古人今不如，龙生龙驹凤凤雏。\n太冲千载有孙子，笔端真可四三都。\n向来鹿鸣首送渠，至今银袍双袖乌。\n会逢玄晏为拈出，殿前作赋声第一。",
        "dynasty": "宋",
        "collection_info": null
    },
    {
        "title": "八月十二日夜诚斋望月",
        "author": "杨万里",
        "content": "纔近中秋月已清，鸦青幕挂一团冰。\n忽然觉得今宵月，元不黏天独自行。",
        "dynasty": "宋",
        "collection_info": null
    },
    {
        "title": "蛩声",
        "author": "杨万里",
        "content": "诚斋老子一归休，最感蛩声五报秋。\n细听蛩声元自乐，人愁却道是它愁。",
        "dynasty": "宋",
        "collection_info": null
    },
    {
        "title": "送王子林节推之官融水",
        "author": "杨万里",
        "content": "桂岭梅花欲争发，融水幕宾来访别。\n可怜疋马犯霜风，吟徧梅花更吟雪。\n我如病蚕已三眠，作茧不就黏壁干。\n君如云表秋健鹘，政好抟扶整羽翰。\n中书落笔看给札，归时过我聊投辖。",
        "dynasty": "宋",
        "collection_info": null
    },
    {
        "title": "寄饯湖广总领张子仪少卿赴召",
        "author": "杨万里",
        "content": "君不见绍兴初载毗陵公，乱后身作夹日龙。\n功存社稷报不尽，祇遣千载高清风。\n当家衣钵付谁子，兰砌孙枝浑是似。\n哦诗五字如渊明，读书万卷如子美。\n士饱木牛今几年，月昇金掌归九天。\n胡不令舍人咄咄趣行李，早上星辰听珠履。",
        "dynasty": "宋",
        "collection_info": null
    },
    {
        "title": "偶生得牛尾貍献诸丞相益公侑以长句",
        "author": "杨万里",
        "content": "风林露圃天欲霜，柿红栗紫橘弄黄。\n老夫忍馋不忍尝，丁宁笾人莫取将。\n朝来栗姬羽化去，逋其木奴三百户。\n乌椑士子散如烟，检校不知渠去处。\n山僮相传皂衣郎，字曰季貍氏奇章。\n上树千回一霎强，连夜剽掠积乃仓。\n并吞又向黎侯国，罗人救黎遂禽获。\n白茅面缚来献俘，玄端貂裘瓠肥白。\n解骖荐渠登相门，立谈封作糟丘君。\n旁招披绵拉通印，日侍尊俎嬉平园。\n玉肌生憎粗手削，须防东坡诵冤着。",
        "dynasty": "宋",
        "collection_info": null
    },
    {
        "title": "题益公丞相天香堂",
        "author": "杨万里",
        "content": "君不见沉香亭北专东风，谪仙作颂天无功。\n君不见君王殿后春第一，领袖众芳捧尧日。\n此花司春转化钧，一风一雨万物春。\n十分整顿春光了，收黄拾紫归江表。\n天香染就山龙裳，余芬却染山水乡。\n青原白鹭万松竹，被渠染作天上香。\n人间何曾识姚魏，相公新移洛中裔。\n呼酒先招野客看，不醉花前为谁醉。",
        "dynasty": "宋",
        "collection_info": null
    },
    {
        "title": "冬暖绝句",
        "author": "杨万里",
        "content": "今岁无寒祇有暄，腊前浑似半春天。\n醉中苦有熏香癖，烧得春衫两袖穿。",
        "dynasty": "宋",
        "collection_info": null
    },
    {
        "title": "腊前月季",
        "author": "杨万里",
        "content": "只道花无十日红，此花无日不春风。\n一尖已剥臙脂笔，四破犹包翡翠茸。\n别有香超桃李外，更同梅斗雪霜中。\n折来喜作新年看，忘却今晨是季冬。",
        "dynasty": "宋",
        "collection_info": null
    },
    {
        "title": "南斋前梅花二首  其一",
        "author": "杨万里",
        "content": "山园腊裏日疏芜，只有南斋最起予。\n竹映梅花花映竹，翠毛障子玉妃图。",
        "dynasty": "宋",
        "collection_info": null
    },
    {
        "title": "南斋前梅花二首  其二",
        "author": "杨万里",
        "content": "朝朝蚤起挂南窗，要看梅花试晓粧。\n两树相挨前后发，老夫一月不烧香。",
        "dynasty": "宋",
        "collection_info": null
    },
    {
        "title": "寄题周子中监丞万象台",
        "author": "杨万里",
        "content": "昔从永和望青原，永和在地山在天。\n今从青原望万象，青原在下台在上。\n乘成先生学海龙，眼高四海空復空。\n如登中天骛八极，下视积苏同绛宫。\n万物一马喻多少，漆园小家穷计校。\n须弥芥子亦未妙，葱岭老胡乌知道。\n此诗解嘲仍索闹，举似先生应绝倒。",
        "dynasty": "宋",
        "collection_info": null
    },
    {
        "title": "添盆中石菖蒲水仙花水",
        "author": "杨万里",
        "content": "旧诗一读一番新，读罢昏然一欠伸。\n无数盆花争诉渴，老夫却要作闲人。",
        "dynasty": "宋",
        "collection_info": null
    },
    {
        "title": "小醉折梅",
        "author": "杨万里",
        "content": "死爱花枝不忍吹，醉来恣意折芳菲。\n鬓边插得梅花满，更捻南枝满把归。",
        "dynasty": "宋",
        "collection_info": null
    },
    {
        "title": "送钱文季佥判",
        "author": "杨万里",
        "content": "东海珠胎清庙珍，璧水秀孝第一人。\n胡为俯首莲泛渌，如有用我试治民。\n古来幕中要婉画，君乃不肯作此客。\n囊箧细碎吾不能，玉壶清冰朱丝直。\n梅花雪片迎新年，送君抟风上九天。\n凤池鸡树只咫尺，致君尧舜更努力。",
        "dynasty": "宋",
        "collection_info": null
    },
    {
        "title": "南溪早春",
        "author": "杨万里",
        "content": "还家五度见春容，长被春容恼病翁。\n高柳下来垂处绿，小桃上去末梢红。\n卷帘亭馆酣酣日，放杖溪山款款风。\n更入新年足新雨，去年未当好时丰。",
        "dynasty": "宋",
        "collection_info": null
    },
    {
        "title": "春夜无睡思虑纷扰",
        "author": "杨万里",
        "content": "不堪万虑搅中肠，打破愁城入醉乡。\n酒力尽时还又动，春宵短后却成长。\n浮思闲念纷无数，飞絮游丝徧八荒。\n看到东窗窗欲白，忽然一梦到羲皇。",
        "dynasty": "宋",
        "collection_info": null
    },
    {
        "title": "雪后寄谢济翁材翁联骑来访进退格",
        "author": "杨万里",
        "content": "封胡连璧雨中来，目送归鞍怅独回。\n隠几读书寒入骨，开门落雪皓平阶。\n急寻火阁温双手，自唤儿郎共一杯。\n念汝野梅官柳路，地炉松叶买茅柴。",
        "dynasty": "宋",
        "collection_info": null
    },
    {
        "title": "东园醉望暮山",
        "author": "杨万里",
        "content": "我住北山下，南山横我前。\n北山似怀抱，南山如髻鬟。\n怀抱冬独暖，髻鬟春最鲜。\n松鬈沐初凈，山蘤插更妍。\n我来犹斜阳，我望忽夕烟。\n一望便应去，不合久凭栏。\n山意本日惜，如何许人看。\n急将白锦障，小隔青鬌颜。\n近翠成远淡，缥渺天外仙。\n谁知绝奇处，政在有无间。\n顷刻万姿态，可玩不可传。",
        "dynasty": "宋",
        "collection_info": null
    },
    {
        "title": "小酌",
        "author": "杨万里",
        "content": "酒入春逾劲，天寒烛始明。\n偶然倾一盏，政尔忽三更。",
        "dynasty": "宋",
        "collection_info": null
    },
    {
        "title": "芍药初生",
        "author": "杨万里",
        "content": "芍药新移种，红拳餐万雏。\n看来已可爱，未问有花无。",
        "dynasty": "宋",
        "collection_info": null
    },
    {
        "title": "上章休致奉诏不允感恩书怀",
        "author": "杨万里",
        "content": "纳禄惟愁晚，蒙恩未听辞。\n猖狂思再渎，感恋独多时。\n但有花开日，无非饮醉时。\n白头何所用，满与插花枝。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 意山",
        "author": "杨万里",
        "content": "不识弁山面，相逢笠泽诗。\n祇应晚云散，玉立对门时。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 蒲鱼港",
        "author": "杨万里",
        "content": "蒲牙长几何，已足庇玉尺。\n只恐如主人，潜逃逃不得。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 溪云",
        "author": "杨万里",
        "content": "阁前三面山，阁下一溪水。\n云出戏作霖，却归宿檐裏。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 闲世界",
        "author": "杨万里",
        "content": "要寻闲世界，不在世界外。\n明月与清风，何朝不相对。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 也贤",
        "author": "杨万里",
        "content": "架亭元用木，一夕化为竹。\n醉眼碧成朱，若箇是苍玉。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 倚苕",
        "author": "杨万里",
        "content": "何处苕溪好，请君来倚楼。\n西山也驩喜，奔走入帘鈎。",
        "dynasty": "宋",
        "collection_info": null
    },
    {
        "title": "寄题万元享舍人园亭七景 绵隠堂",
        "author": "杨万里",
        "content": "试问隠绵上，何如隠东山。\n出处两无阂，世间出世间。",
        "dynasty": "宋",
        "collection_info": null
    },
    {
        "title": "送赵宽之排岸之官章贡",
        "author": "杨万里",
        "content": "监河曾赋鹿鸣篇，又奉潘舆上贡川。\n五子循环迎一母，十分酌玉祝千年。\n鬰孤马祖饶行乐，柿栗来禽肥过拳。\n兰膳余闲翻故纸，曲江早趁燕花边。",
        "dynasty": "宋",
        "collection_info": null
    },
    {
        "title": "积雨新晴二月八日东园小步二首  其一",
        "author": "杨万里",
        "content": "醉来忽堕锦网窝，无奈桃围李绕何。\n八角小亭无处坐，见花多处背花多。",
        "dynasty": "宋",
        "collection_info": null
    },
    {
        "title": "积雨新晴二月八日东园小步二首  其二",
        "author": "杨万里",
        "content": "去岁春时政病身，对花不饮被花嗔。\n如今急报千花道，还我前来未足春。",
        "dynasty": "宋",
        "collection_info": null
    },
    {
        "title": "春半雨寒牡丹殊无消息",
        "author": "杨万里",
        "content": "今岁芳菲尽未忙，去年二月牡丹香。\n寒暄不定春光晚，荣落俱迟花命长。\n纔一两朝晴炫野，又三四阵雨鸣廊。\n鞓红魏紫拳如蕨，而况姚家进御黄。",
        "dynasty": "宋",
        "collection_info": null
    },
    {
        "title": "题李子立知县问月台",
        "author": "杨万里",
        "content": "高台走上青天半，手弄银盘濯银汉。\n唤起谪仙同醉吟，一面问月一面斟。\n初头混沌鹘崙样，阿谁凿开一为两。\n是时燧人犹未胎，那得火铸银盘来。\n此盘能团復能缺，团是谁磨缺谁啮。\n中有桂枝起秋风，何处移来秧此中。\n谪仙似痴还似黠，把酒问月月无说。\n老夫代月一转语，月却问君君领否。\n君能饮酒更能诗，一夕无月君不嬉。\n月能伴君饮百斛，月能照君诗万玉。\n君但一斗百篇诗，莫问有月来几时。\n谪仙远孙证明着，笑脱乌纱看月落。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其一",
        "author": "杨万里",
        "content": "暑入秋来午更强，风排雨遣晓差凉。\n如何遶砌千枝蕙，只是开门一阵香。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其二",
        "author": "杨万里",
        "content": "蚤起翻成坐睡昏，鹊声唤我步前轩。\n竹扉日隙针来大，射壁千千弹子痕。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其三",
        "author": "杨万里",
        "content": "暑后花枝输了春，杂英小巧亦忺人。\n素馨解点粉描笔，金凤爱垂鸡下唇。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其四",
        "author": "杨万里",
        "content": "风骚开国胙寒岩，劳绩批书课翠岚。\n梨子要肥千取百，菊苗每摘一生三。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其五",
        "author": "杨万里",
        "content": "昨夜天垂破玉盆，今宵辛苦补盆唇。\n看它补到十六七，满得十分亏二分。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其六",
        "author": "杨万里",
        "content": "甑头云子喜尝新，红嚼桃花白嚼银。\n笑杀官人浪驩喜，村人残底到官人。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其七",
        "author": "杨万里",
        "content": "七月初头六月阑，老夫日醉早禾酸。\n莫将煮吃只生吃，更洩天机向达官。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其八",
        "author": "杨万里",
        "content": "自暴羣书旧间新，浄揩白醭拂黄尘。\n莫羞空腹无丁字，且免秋阳晒杀人。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其九",
        "author": "杨万里",
        "content": "独对秋筠倒晚壶，喜无吏舍四歌呼。\n柳梢一殻兹缁滓，屋角双斑谷古孤。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其一○",
        "author": "杨万里",
        "content": "湖蜜青房蛹剥琼，沼犀紫抵脑藏冰。\n先生病暑无多酌，堆饤金柈作么生。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其一一",
        "author": "杨万里",
        "content": "卓午从它火伞张，先生别有睡为乡。\n竹床移徧两头冷，瓦枕翻来四面凉。",
        "dynasty": "宋",
        "collection_info": null
    },
    {
        "title": "初秋戏作山居杂兴俳体十二解  其一二",
        "author": "杨万里",
        "content": "月色如霜不粟肌，月光如水不沾衣。\n一年没赛中元节，政是初凉未冷时。",
        "dynasty": "宋",
        "collection_info": null
    },
    {
        "title": "谢潭帅余处恭左相遣骑惠书送酒三首  其一",
        "author": "杨万里",
        "content": "小烦上相领元戎，潭府千年一日雄。\n镜样洞庭那得浪，身为天柱不须峰。\n子房富贵云相似，中立安危国与同。\n帝恐我公招不出，那时虚左到今冬。",
        "dynasty": "宋",
        "collection_info": null
    },
    {
        "title": "谢潭帅余处恭左相遣骑惠书送酒三首  其二",
        "author": "杨万里",
        "content": "鹊语灯花两太谩，三朝五夜强相驩。\n打门军将还惊枕，破屋山人起着冠。\n知己书从天上落，焚香手把月中看。\n少陵泛爱虚名句，羡杀寒儒眼不寒。",
        "dynasty": "宋",
        "collection_info": null
    },
    {
        "title": "谢潭帅余处恭左相遣骑惠书送酒三首  其三",
        "author": "杨万里",
        "content": "相思命驾竟成休，投老寒盟岂自由。\n雪后风涛难访戴，山间生死总依刘。\n烦公赤手回青昊，容我清溪弄白鸥。\n穉子尚堪驱使在，门阑桃李未应秋。",
        "dynasty": "宋",
        "collection_info": null
    },
    {
        "title": "陈安行舍人阁学挽词三首  其一",
        "author": "杨万里",
        "content": "妫水祀百世，莆田生此公。\n贤如太丘长，忠似了斋翁。\n玉色犹山立，皇居折栋隆。\n孝宗最知己，交臂火城红。",
        "dynasty": "宋",
        "collection_info": null
    },
    {
        "title": "陈安行舍人阁学挽词三首  其二",
        "author": "杨万里",
        "content": "循吏今为冠，高文妙草麻。\n龚黄低一着，班左共三家。\n风度春无价，身名玉绝瑕。\n可怜人士泪，滴损紫薇花。",
        "dynasty": "宋",
        "collection_info": null
    },
    {
        "title": "陈安行舍人阁学挽词三首  其三",
        "author": "杨万里",
        "content": "我昔游璧水，公时宿石渠。\n重来十钻火，两省共周庐。\n小语趋丹陛，嘉招煮雪蔬。\n破心搜诔些，泪落不能书。",
        "dynasty": "宋",
        "collection_info": null
    },
    {
        "title": "同王见可刘子年循南溪度西桥登天柱冈望东山二首  其一",
        "author": "杨万里",
        "content": "亲交久别忽相从，饭罢相将拄瘦筇。\n深涧小桥聊驻步，胡床羽扇对西风。\n水声流入肝脾裏，日影轻遮云气中。\n玉润即看朝玉阙，山居独自卧山翁。",
        "dynasty": "宋",
        "collection_info": null
    },
    {
        "title": "同王见可刘子年循南溪度西桥登天柱冈望东山二首  其二",
        "author": "杨万里",
        "content": "偶因闲步散顽麻，倦唤胡床小歇些。\n飞上山头人似鹤，回看溪畔路如蛇。\n云烟极目知何处，松竹为门是我家。\n下得山来饥更渴，也无麦饭也无茶。",
        "dynasty": "宋",
        "collection_info": null
    },
    {
        "title": "和曾无疑赠诗语及欧阳公事",
        "author": "杨万里",
        "content": "乌帽红尘媿子陵，绿蓑青笠晚寻盟。\n三千里外还家后，七十二回看月生。\n与子两人长对酌，笑渠万古浪垂名。\n醉翁若是真箇醉，皂白何须镜样明。",
        "dynasty": "宋",
        "collection_info": null
    },
    {
        "title": "演雅六言二首  其一",
        "author": "杨万里",
        "content": "觳觫受田百亩，蛮触有宅一区。\n蚍蜉戒之在斗，蝇蚋寔繁有徒。",
        "dynasty": "宋",
        "collection_info": null
    },
    {
        "title": "演雅六言二首  其二",
        "author": "杨万里",
        "content": "果蠃周公作诰，鷾鸸由也升堂。\n白鸥比德于玉，黄鹂巧言如簧。",
        "dynasty": "宋",
        "collection_info": null
    },
    {
        "title": "登天柱冈",
        "author": "杨万里",
        "content": "云外千峰斗速行，山尖一树独分明。\n不知林下人家密，倚杖忽闻鷄犬声。",
        "dynasty": "宋",
        "collection_info": null
    },
    {
        "title": "晚归再度西桥四首  其一",
        "author": "杨万里",
        "content": "归近溪桥东復东，蓼花迎路舞西风。\n草深一鸟忽飞起，侬不觉它它觉侬。",
        "dynasty": "宋",
        "collection_info": null
    },
    {
        "title": "晚归再度西桥四首  其二",
        "author": "杨万里",
        "content": "水落沙滩倍有情，漩来漩去不成行。\n暗丛飞下小瀑布，拦住溪声独作声。",
        "dynasty": "宋",
        "collection_info": null
    },
    {
        "title": "晚归再度西桥四首  其三",
        "author": "杨万里",
        "content": "尽日山行意未销，归来再与坐溪桥。\n山童抛石落溪水，唤作鱼儿波面跳。",
        "dynasty": "宋",
        "collection_info": null
    },
    {
        "title": "晚归再度西桥四首  其四",
        "author": "杨万里",
        "content": "朝过溪头听水鸣，似哀如怨百般声。\n归来依旧鸣未了，知向何人诉不平。",
        "dynasty": "宋",
        "collection_info": null
    },
    {
        "title": "题族弟道卿贫乐斋",
        "author": "杨万里",
        "content": "雪茹冰餐入骨香，帽欹馿瘦尽诗狂。\n人传幼妇皆称绝，鬼笑家兄不姓方。\n细雨寒灯初梦短，断丝枯木一声长。\n上天已办河东赋，岂有长贫执戟郎。",
        "dynasty": "宋",
        "collection_info": null
    },
    {
        "title": "睡起即事",
        "author": "杨万里",
        "content": "午时睡起忽心惊，一事关心太懒生。\n速摘荼糜熏白酒，不愁香重只愁轻。",
        "dynasty": "宋",
        "collection_info": null
    },
    {
        "title": "送永州唐德明",
        "author": "杨万里",
        "content": "忽报故人至，知从何许来。\n满怀俱玉雪，半语不尘埃。\n聚散千江月，悲驩一酒杯。\n樯乌有底急，一夕百相催。",
        "dynasty": "宋",
        "collection_info": null
    },
    {
        "title": "送赵文友知府谒告省亲",
        "author": "杨万里",
        "content": "邦人宁食三斗葱，莫逢向来虿尾公。\n邦人宁卧文江路，莫放今侯霅川去。\n今侯箇是隆准孙，蚤排月胁斸桂根。\n所至与民作阳春，帝遣来活庐陵人。\n是时虿尾正摇毒，邦人生愁总鱼肉。\n今侯下车荫未移，春台载民爷与儿。\n鸠鸣雀乳一千里，鸱枭半声不到耳。\n今侯冰檗清到底，一粒不嚼庐陵米。\n一芽只瀹青原水，玉皇知渠是廉吏。\n如何尊公小愆和，何恙靡已应无它。\n侯望白雪泪双落，弃印谒告归侍药。\n尊公喜归即日安，一见綵服还加餐。\n玉皇诏侯结丝屦，径上金门簉鹓鹭。\n借令小缓作尚书，也合追趋赵工部。",
        "dynasty": "宋",
        "collection_info": null
    },
    {
        "title": "和虞军使易简字知能所寄唐律二首  其一",
        "author": "杨万里",
        "content": "四海九州虞雍公，擎天一柱雪山峰。\n厥孙俊逸诗无敌，下笔纵横剑有锋。\n旧日门生今白髮，故人书札照苍松。\n掉头读得纱巾落，如对青云阮仲容。",
        "dynasty": "宋",
        "collection_info": null
    },
    {
        "title": "和虞军使易简字知能所寄唐律二首  其二",
        "author": "杨万里",
        "content": "柴桑卧病一茅庐，或棹孤舟或命车。\n道丧今朝逢祖谢，诗工独步过应徐。\n万山不隔相思字，数月之间两得书。\n廊庙方将访乔木，碧梧翠竹看新除。",
        "dynasty": "宋",
        "collection_info": null
    },
    {
        "title": "酬阁皂山碧崖道士甘叔怀赠美名人不及佳句法如何十古风二首  其一",
        "author": "杨万里",
        "content": "桂林户掾旧能文，有弟抛家作道人。\n诗似道人人似鹤，看来若箇觅纤尘。",
        "dynasty": "宋",
        "collection_info": null
    },
    {
        "title": "酬阁皂山碧崖道士甘叔怀赠美名人不及佳句法如何十古风二首  其二",
        "author": "杨万里",
        "content": "赠我新诗字字奇，一奁八百颗珠玑。\n问侬佳句如何法，无法无盂也没衣。",
        "dynasty": "宋",
        "collection_info": null
    },
    {
        "title": "送罗宣卿主簿之官巴陵",
        "author": "杨万里",
        "content": "印孙三子十一孙，六人擢桂两特恩。\n惟君有子又擢桂，父子仇香仍一门。\n君今初泛洞庭柂，湖水黏天天更大。\n请君先上岳阳楼，送眼君山最上头。\n将诗写取一湖秋，将秋寄来销我愁，为君酒船卷拍浮。",
        "dynasty": "宋",
        "collection_info": null
    },
    {
        "title": "送罗必高赴省",
        "author": "杨万里",
        "content": "印山先生罗天文，一卷周雅遗子孙。\n一门三世六七人，月中桂枝斫到根。\n近来书种将绝却，两度秋天虚一鹗。\n今年有孙康鼎来，问天还我北斗魁。\n印山草木也驩喜，印山风云有生气。\n君不见普州衣钵付仇香，仇香衣钵付此郎。\n年未三十笔力强，百斛龙鼎一笔扛。\n殿前春风更努力，莫放别人居第一。",
        "dynasty": "宋",
        "collection_info": null
    },
    {
        "title": "除夕留子上伯玉子西小酌",
        "author": "杨万里",
        "content": "诸弟山行归意忙，老夫雪卧病身僵。\n维风及雨岁云暮，不醉无归夜未央。\n五盏更搀三盏么，四更偏觉五更长。\n也知柏酒明朝近，且为梅花尽此觞。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其一",
        "author": "杨万里",
        "content": "今岁春迟雨亦然，生愁无水打秧田。\n不消三日如麻脚，线样溪流浪拍天。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其二",
        "author": "杨万里",
        "content": "半月春晴探物华，山园走得脚酸麻。\n从教三日风和雨，闭户烧香不看花。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其三",
        "author": "杨万里",
        "content": "海棠雨后不胜佳，子细看来不是花。\n西子织成新样锦，清晨濯出锦江霞。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其四",
        "author": "杨万里",
        "content": "百舌殷勤报晓晴，花梢做出百般声。\n饶渠学徧山禽语，至竟何曾学得鶑。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其五",
        "author": "杨万里",
        "content": "海棠重叶更妖斜，青帝翻腾别一家。\n格外出奇人不识，大红抹利小莲花。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其六",
        "author": "杨万里",
        "content": "春寒偏勒牡丹迟，晚似常年半月期。\n上巳清明同一日，那时恰好放花枝。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其七",
        "author": "杨万里",
        "content": "手种花王五百窠，半来枯瘁半萌芽。\n东风未要都开了，每日教开三两花。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其八",
        "author": "杨万里",
        "content": "金作林檎花绝秾，十年花少怨东风。\n即今徧地栾枝锦，不则梢头几点红。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其九",
        "author": "杨万里",
        "content": "寒久花迟也大奇，雨膏饱足土膏肥。\n牡丹芍药君须记，管取花房二尺围。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其一○",
        "author": "杨万里",
        "content": "日影云光学镀金，好风不肯碎花阴。\n人言春色醲于酒，不醉衰容只醉心。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其一一",
        "author": "杨万里",
        "content": "半晴半雨半暄凉，拖带春光未要忙。\n为报州家兼县裏，吾乡改作万花乡。",
        "dynasty": "宋",
        "collection_info": null
    },
    {
        "title": "己未春日山居杂兴十二解  其一二",
        "author": "杨万里",
        "content": "一春两脚滞东园，柳绊花牵不暂闲。\n今日酽晴天气好，杖藜看水更看山。",
        "dynasty": "宋",
        "collection_info": null
    },
    {
        "title": "送谈命周从龙",
        "author": "杨万里",
        "content": "周子囊萤初学儒，学儒不就学星书。\n五丸玉李无逃处，折得今年锥也无。",
        "dynasty": "宋",
        "collection_info": null
    },
    {
        "title": "暮春即事",
        "author": "杨万里",
        "content": "花时追赏夜将朝，花过痴眠日尽高。\n又与山禽争口腹，执竿挟弹守樱桃。",
        "dynasty": "宋",
        "collection_info": null
    },
    {
        "title": "送萧瑞卿",
        "author": "杨万里",
        "content": "异县二百里，分襟五十年。\n肯来寻病者，相对各苍然。\n举似儿时话，茫如梦裏烟。\n残花犹可醉，细酌未须眠。",
        "dynasty": "宋",
        "collection_info": null
    },
    {
        "title": "圣恩增秩进职致仕感恩述怀",
        "author": "杨万里",
        "content": "雨露丝纶下玉宸，问天乞得箇闲身。\n一生无恨长多感，三请归休恰四春。\n手板抽还大丞相，安车悬示后来人。\n从今万八百场醉，忽自称冤五柳巾。",
        "dynasty": "宋",
        "collection_info": null
    },
    {
        "title": "春尽有感",
        "author": "杨万里",
        "content": "等春不到怨春迟，又是红稀绿满枝。\n雨后晚花犹好在，槛前残醉欲醒时。\n百年人事皆如许，千载诗声亦浪垂。\n金印不争争钓石，更饶争得鬓边丝。",
        "dynasty": "宋",
        "collection_info": null
    },
    {
        "title": "送分宁主簿罗宏材秩满入京",
        "author": "杨万里",
        "content": "要知诗客参江西，政似禅客参曹溪。\n不到南华与修水，于何传法更传衣。\n吾家亲党子罗子，只今四海习凿齿。\n花红玉白几百篇，塞破锦囊脱无底。\n三年簿领修水涯，夜半亲传双井芽。\n定知诵向百僚上，不道长江与落霞。",
        "dynasty": "宋",
        "collection_info": null
    },
    {
        "title": "书黄庐陵伯庸诗卷",
        "author": "杨万里",
        "content": "句法何曾问外人，单传山谷当家春。\n截来云锦花无样，倒写珠胎海亦贫。\n汗竹香中翻墨汁，扶桑梢上挂头巾。\n诗名官职看双美，向道儒冠不误身。",
        "dynasty": "宋",
        "collection_info": null
    },
    {
        "title": "赋益公平园牡丹白花青缘",
        "author": "杨万里",
        "content": "东皇封作万花王，更赐珍华出尚方。\n白玉杯将青玉缘，碧罗领衬素罗裳。\n古来洛口元无种，今去天心别得香。\n涂改欧家记文着，此花未出说姚黄。",
        "dynasty": "宋",
        "collection_info": null
    },
    {
        "title": "和益公见谢红都胜芍药之句",
        "author": "杨万里",
        "content": "江西春好不关渠，只说平园绝世无。\n牡丹百种移洛苑，海棠千树赛成都。\n坐令浮花并浪蕊，谁敢涂铅更抹朱。\n不应一朶翻阶艳，博得龙宫八十珠。",
        "dynasty": "宋",
        "collection_info": null
    },
    {
        "title": "益公和白花青缘牡丹王字韵诗再和以往",
        "author": "杨万里",
        "content": "渠是花中异姓王，平园小试染花方。\n冰霜洗出春风面，翡翠轻棱迭雪裳。\n夜领素娥酌青女，晓看国色带天香。\n更将秋菊潭心水，滴作䒠茸月蕊黄。",
        "dynasty": "宋",
        "collection_info": null
    },
    {
        "title": "题黄唐伯一经堂",
        "author": "杨万里",
        "content": "人言天地生仲尼，不知仲尼生两仪。\n易中先自有太极，生天生地谁得知。\n一经以后派为六，六经以前一经足。\n学子要探天地心，诗书执礼皆可寻。\n吾乡后身黄叔度，教子一经有佳处。\n寄言韦家父子间，浪比籯金良汗颜。",
        "dynasty": "宋",
        "collection_info": null
    },
    {
        "title": "送庐陵丞刘约之",
        "author": "杨万里",
        "content": "忠显闻孙定不虚，西枢犹子故应殊。\n鸾停梧上遗风在，雁进松间得句无。\n剩有老农歌赞府，未多荐墨送清都。\n晦翁若问诚斋叟，上下千峰不要扶。",
        "dynasty": "宋",
        "collection_info": null
    },
    {
        "title": "谢张子仪尚书寄天雄附子北果十包",
        "author": "杨万里",
        "content": "今古交情市道同，转头立地马牛风。\n如何听履星辰客，犹念孤舟蓑笠翁。\n馈药双奁芬玉雪，解包百果粲青红。\n看渠即上三能去，大小毗陵说两公。",
        "dynasty": "宋",
        "collection_info": null
    },
    {
        "title": "初秋小雨残暑未退",
        "author": "杨万里",
        "content": "雨好夫何小，凉新竟未多。\n飘萧才响瓦，点滴不霑荷。\n龙亦如侬否，渠还畏热么。\n敢劳频上水，只倩挽天河。",
        "dynasty": "宋",
        "collection_info": null
    },
    {
        "title": "送王子林节推归融州",
        "author": "杨万里",
        "content": "吾州佳士子王子，深入黄茅作从事。\n捧檄还家侍老亲，端能过我诵近文。\n问渠鹗表几张纸，笑道孤寒那得此。\n老夫已把钓月竿，安能为子插羽翰。\n似闻融水新二天，外台使星俱好贤。\n愿子西去早着鞭，归来荐墨满袖犹未干。",
        "dynasty": "宋",
        "collection_info": null
    },
    {
        "title": "咏荷花中小莲蓬",
        "author": "杨万里",
        "content": "山蜂愁雨损蜂儿，叶底安巢更倒垂。\n只有荷蜂不愁雨，蜡房仰卧万花枝。",
        "dynasty": "宋",
        "collection_info": null
    },
    {
        "title": "病中屏肉味独茹菜羹饭甚美",
        "author": "杨万里",
        "content": "云子香抄玉色鲜，菜羹新煮翠茸纤。\n人间脍炙无此味，天上酥陀恐尔甜。\n浑是土膏含雨露，何须醤豉与酰盐。\n茹毛祸首雍巫出，馋到熊蹯未属厌。",
        "dynasty": "宋",
        "collection_info": null
    },
    {
        "title": "木犀芙蓉盛开",
        "author": "杨万里",
        "content": "先生深住万山村，雾裹云包不见痕。\n也被闲人知去处，芙蓉巷裏木犀门。",
        "dynasty": "宋",
        "collection_info": null
    },
    {
        "title": "贺张功父寺丞新长凤雏",
        "author": "杨万里",
        "content": "念君只欠一英雏，万事今君足也无。\n想见碧梧森翠竹，敢嘲老蚌出明珠。\n只今小德转春鸟，后日熊儿捉蹇馿。\n自古相门长出相，烟楼一撞莫教输。",
        "dynasty": "宋",
        "collection_info": null
    },
    {
        "title": "题彭孝求碧云飞观",
        "author": "杨万里",
        "content": "寸云如絮起青原，飞空化作一碧山。\n天风吹上南斗边，砰然堕在快阁前。\n老彭有孙拉云住，海蜃吐楼压云去。\n日暮佳人来不来，朗诵汤休断肠句。",
        "dynasty": "宋",
        "collection_info": null
    },
    {
        "title": "跋刘敏叔梅兰竹石四清图",
        "author": "杨万里",
        "content": "老夫老伴竹千竿，湖石江梅更畹兰。\n不道外人将短纸，一时捲去也无端。",
        "dynasty": "宋",
        "collection_info": null
    },
    {
        "title": "戏跋朱元晦楚辞解二首  其一",
        "author": "杨万里",
        "content": "注易笺诗解鲁论，一帆径度浴沂天。\n无端又被湘纍唤，去看西川竞渡船。",
        "dynasty": "宋",
        "collection_info": null
    },
    {
        "title": "戏跋朱元晦楚辞解二首  其二",
        "author": "杨万里",
        "content": "霜后藜枯无可羹，饥吟长作候虫声。\n藏神上诉天应泣，支赐江蓠与杜蘅。",
        "dynasty": "宋",
        "collection_info": null
    },
    {
        "title": "赠刘汉卿太医",
        "author": "杨万里",
        "content": "炉底金丹妙入神，月中玉兔捣成尘。\n臣门如市心如水，只要阴功活万人。",
        "dynasty": "宋",
        "collection_info": null
    },
    {
        "title": "鹅儿黄似酒",
        "author": "杨万里",
        "content": "野水浮天碧，鹅儿弄日黄。\n傍人殊秀色，似酒更风光。\n破殻双翎嫩，眠沙百草香。\n却将金鬰鬯，试比菊衣裳。\n未博山阴墨，先娱锦里觞。\n沧波兼凤沼，莫遣后鹙鸧。",
        "dynasty": "宋",
        "collection_info": null
    },
    {
        "title": "送清江王守赴召",
        "author": "杨万里",
        "content": "世言富贵易得家世难，有贤父兄子弟未渠贤。\n君不见祖孙父子兄与弟，根兰树玉枝亦桂。\n魏晋以来谁子家，只数江淮一王氏。\n世言淮水若绝渠不昌，不知淮水有绝渠更长。\n请看南朝到吾宋，中间人物无阙空。\n有曾有旦继茂弘，即今紫枢继子明。\n昔纔一人今三人，后者玉振前金声。\n阿枢更有金玉阿兄子，两有刚方兼岂弟。\n清江五马来自东，三年一日一春风。\n又闻一节唤归去，父老拦街遮不住。\n唤它父老且细听，朝家也要好公卿。\n父老莫与朝家争，打鼓发船催速行。",
        "dynasty": "宋",
        "collection_info": null
    },
    {
        "title": "赠玉婿时可",
        "author": "杨万里",
        "content": "忠襄先生有贤甥，卢溪先生有贤孙。\n只今二十能缀文，超然下笔如有神。\n忠襄大节争日月，卢溪清风敌霜雪。\n两家不是无家法，何须外人问衣钵。\n老夫卧病南溪旁，芙蓉红尽菊半黄。\n子来问讯维摩诘，分似家风一瓣香。",
        "dynasty": "宋",
        "collection_info": null
    },
    {
        "title": "题安成刘伯深爵瑞里报德堂上白爵图",
        "author": "杨万里",
        "content": "君不见书台之北爵瑞里，安成令君旌孝子。\n报德堂前松造天，卜宅浩然老居士。\n居士元无一物遗，子孙只有牙籤三万存。\n郎君饭此三万轴，落纸云烟动场屋。\n雪中负土成先茔，感得路人双涕零。\n更传雪爵云上堕，天表孝子踏雪行。\n即看黄告来告弟，是时雪爵应再至。",
        "dynasty": "宋",
        "collection_info": null
    },
    {
        "title": "益公新作三层百尺新楼署曰围山观贺以唐律二章  其一",
        "author": "杨万里",
        "content": "万峰飞入子城头，千里长江几上流。\n外面週遭苍玉笋，虚空幻出水晶楼。\n帘开雪月非三界，人立云霄更九州。\n一骑红尘北来底，平章军国恼公不。",
        "dynasty": "宋",
        "collection_info": null
    },
    {
        "title": "益公新作三层百尺新楼署曰围山观贺以唐律二章  其二",
        "author": "杨万里",
        "content": "崖谷求仙底有仙，金梯上去即仙源。\n山川第一江西景，风月无边相国园。\n十倍黄楼况黄阁，千寻青笔是青原。\n写成脚力犹强句，灯火笙歌特地村。",
        "dynasty": "宋",
        "collection_info": null
    },
    {
        "title": "送丁卿季吏部赴召",
        "author": "杨万里",
        "content": "吾州史君五十年，不曾召节来日边。\n老夫送人作太守，不曾送人上九天。\n玉皇去年选丁宽，遣来螺浦苏茕鳏。\n玉皇今年唤渠还，州民遮道不得前。\n文儒佳政万口传，近世能吏了不关。\n道渠岂弟父母然，凛如冰霜照人寒。\n道渠明断神一般，秋毫不扰田里安。\n一州天下孰后先，要渠笔橐侍甘泉。\n尚书履声再接连，更进一步百尺竿。\n紫枢黄閤半武间，梅花满枝雪满山。\n雪花能舞梅能言，满饯史君金玉船。",
        "dynasty": "宋",
        "collection_info": null
    },
    {
        "title": "庚申东园花发二首  其一",
        "author": "杨万里",
        "content": "晓风细细復鲜鲜，也不鸣条也不喧。\n却被花枝勾引着，掀桃舞柳恣它颠。",
        "dynasty": "宋",
        "collection_info": null
    },
    {
        "title": "庚申东园花发二首  其二",
        "author": "杨万里",
        "content": "桃蹊李径旧分栽，红白教它各自开。\n可是桃花逞颜色，一枝穿过李花来。",
        "dynasty": "宋",
        "collection_info": null
    },
    {
        "title": "与子仁登天柱冈过胡家塘莼塘归东园四首  其一",
        "author": "杨万里",
        "content": "嫩晴无日也无风，政是春光酒样醲。\n行到中峰元未觉，回头已度打头峰。",
        "dynasty": "宋",
        "collection_info": null
    },
    {
        "title": "与子仁登天柱冈过胡家塘莼塘归东园四首  其二",
        "author": "杨万里",
        "content": "胡床脚底万峰寒，拄杖锥尖乱藓斑。\n天柱冈头行未饱，相携更上一重山。",
        "dynasty": "宋",
        "collection_info": null
    },
    {
        "title": "与子仁登天柱冈过胡家塘莼塘归东园四首  其三",
        "author": "杨万里",
        "content": "数间茅屋傍山根，一队儿童出竹门。\n只爱行穿杨柳渡，不知失却李花村。",
        "dynasty": "宋",
        "collection_info": null
    },
    {
        "title": "与子仁登天柱冈过胡家塘莼塘归东园四首  其四",
        "author": "杨万里",
        "content": "厌看家园桃李春，踏青行徧四山村。\n芳菲看尽还归看，看得园花特地新。",
        "dynasty": "宋",
        "collection_info": null
    },
    {
        "title": "登度雪台",
        "author": "杨万里",
        "content": "金沙岁岁占先回，不等荼糜一併来。\n今岁香红与香雪，两花同日忽齐开。",
        "dynasty": "宋",
        "collection_info": null
    },
    {
        "title": "山庄李花",
        "author": "杨万里",
        "content": "山庄又报李花秾，火急来看细雨中。\n除却断肠千树雪，别无春恨诉东风。",
        "dynasty": "宋",
        "collection_info": null
    },
    {
        "title": "送韩漕华文移节江东",
        "author": "杨万里",
        "content": "公家文公天斗星，可双孟氏再六经。\n姓名不上凌烟去，只与日月争光明。\n君家魏国天一柱，拄天无倾日无雾。\n唯天唯尧唯永昭，皋旦以还俱避路。\n只今百年三百年，文献衣被芝与兰。\n华文使者典刑存，一生流坎晚乃骞。\n台家拔士兼人门，如君两有今谁先。\n德星纔照翼轸地，寒士驩呼细民喜。\n钟山石城何物神，夺与东民天不嗔。\n寄语东民也未稳，渠是鸾台凤阁人。",
        "dynasty": "宋",
        "collection_info": null
    },
    {
        "title": "太宁郡夫人张氏挽词二首  其一",
        "author": "杨万里",
        "content": "盖世金瓯谱，传家象笏囊。\n藁砧八叶相，桂子一枝香。\n葱岭参西学，兰陔揜北堂。\n能诗饱经史，箇是女班扬。",
        "dynasty": "宋",
        "collection_info": null
    },
    {
        "title": "太宁郡夫人张氏挽词二首  其二",
        "author": "杨万里",
        "content": "我忆定斋老，壶觞父子间。\n西湖梅半落，东馆月初弯。\n俄顷王姑酒，嵚岑杜母山。\n升堂迟一拜，作诔费频删。",
        "dynasty": "宋",
        "collection_info": null
    },
    {
        "title": "送周起宗经干赴桂林帅幕",
        "author": "杨万里",
        "content": "乃翁昔梦飞入月，东字分明篆银阙。\n明朝占梦占者云，一甲八人更何说。\n绍兴大对奏集英，天风吹下胪传声。\n作者七人拜恩了，乃翁甲科第八名。\n十年一武可凤沼，邵阳别驾今宿草。\n子今端能读父书，伏犀美髯一似渠。\n当时父执今左相，鸿钧播作幕府梧。\n问天一雪乃翁屈，早入鹓行缀簪笏。",
        "dynasty": "宋",
        "collection_info": null
    },
    {
        "title": "故太恭人董氏挽词五首  其一",
        "author": "杨万里",
        "content": "谁别夫人孝，惟天与病姑。\n每云吾妇在，底用别人扶。\n愉色春相似，弥年倦更无。\n苍苍不汝报，种黍定生菰。",
        "dynasty": "宋",
        "collection_info": null
    },
    {
        "title": "故太恭人董氏挽词五首  其二",
        "author": "杨万里",
        "content": "贫是儒家事，谁贫奉直如。\n也无一瓢饮，劣有半床书。\n妇妇能攻苦，卿卿不负渠。\n竟令鸿与侃，相继大吾闾。",
        "dynasty": "宋",
        "collection_info": null
    },
    {
        "title": "故太恭人董氏挽词五首  其三",
        "author": "杨万里",
        "content": "亲见卿为月，频移使者星。\n藻虚南涧碧，萱落北堂青。\n遗下新褕狄，空传训宁馨。\n又孙还又子，玉树满阶庭。",
        "dynasty": "宋",
        "collection_info": null
    },
    {
        "title": "故太恭人董氏挽词五首  其四",
        "author": "杨万里",
        "content": "九秩开鸿算，前春祝寿觞。\n秦淮作椒柏，钟阜当星香。\n花压藤舆重，游回绣幰凉。\n诸台谁有母，羡杀綵衣郎。",
        "dynasty": "宋",
        "collection_info": null
    },
    {
        "title": "故太恭人董氏挽词五首  其五",
        "author": "杨万里",
        "content": "溧县初栖凤，金陵復木牛。\n重来喜城郭，一夕閟山丘。\n终始非无数，东西岂自由。\n铭旌二千里，处处哭归舟。",
        "dynasty": "宋",
        "collection_info": null
    },
    {
        "title": "十一月十九日折梅二首  其一",
        "author": "杨万里",
        "content": "初爱寒香一朶斜，又逢奇朶出高丫。\n折来折去花多了，忘却前花与后花。",
        "dynasty": "宋",
        "collection_info": null
    },
    {
        "title": "十一月十九日折梅二首  其二",
        "author": "杨万里",
        "content": "也知春向岁前回，不道春前早有梅。\n折得数枝捻归去，蜂儿一路趁人来。",
        "dynasty": "宋",
        "collection_info": null
    },
    {
        "title": "谢张功父送近诗集",
        "author": "杨万里",
        "content": "十年不梦软红尘，恼乱闲心得我嗔。\n两夜连翻约斋集，双明再见帝城春。\n鶑花世界输公等，泉石膏肓叹病身。\n近代风骚四诗将，非君摩垒更何人。",
        "dynasty": "宋",
        "collection_info": null
    },
    {
        "title": "赣守张子智舍人寄诗送酒和韵谢之",
        "author": "杨万里",
        "content": "谁言天上张公子，飞下崆峒看晓晴。\n为爱东坡题八境，却同严助厌承明。\n诗来风雨荒凉后，语带江山紫翠横。\n更遣麯生相暖热，十年同社再寻盟。",
        "dynasty": "宋",
        "collection_info": null
    },
    {
        "title": "送赵判官端国趁班改秩",
        "author": "杨万里",
        "content": "金陵一见恍如梦，君为过客侬相送。\n庐陵再见春欲残，君来入幕侬挂冠。\n是时猛虎初出境，赤子凛如兵在颈。\n帝选良牧苏疲民，前赵后丁廉且仁。\n更得君作幕下宾，四年千里日日春。\n与君相逢又相别，人生聚散如霜叶。\n桂林一枝三十年，诸公交章荐遗贤。\n去揖侍郎趁立班，端能别我南溪边。\n为我一醉春风前，看君抟风上九天。",
        "dynasty": "宋",
        "collection_info": null
    },
    {
        "title": "送周彦敷通判之官临川",
        "author": "杨万里",
        "content": "益国今姬旦，治中小吕申。\n留家视兰膳，疋马见州民。\n慈训二六句，寒窗三十春。\n校书天禄阁，才子即云津。",
        "dynasty": "宋",
        "collection_info": null
    },
    {
        "title": "送曾文卿入京",
        "author": "杨万里",
        "content": "如君大似陆云龙，一歕词场万马空。\n文透退之关捩子，骚传正则祖家风。\n三年拄笏南云裏，两手投竿西日中。\n璧水蓬山剩虚席，儤筵趁取牡丹红。",
        "dynasty": "宋",
        "collection_info": null
    },
    {
        "title": "送赵英仲司户",
        "author": "杨万里",
        "content": "绍兴人物赵户部，身作长城护瓜步。\n佛狸送死缘有人，猨臂不侯得非数。\n只今曾孙户掾公，吏能官政有祖风。\n南山可摇判难夺，东海不冤阴有功。\n吾州上了本曹印，谒帝明光当得觐。\n秋风正紧送抟扶，九万程涂人莫问。",
        "dynasty": "宋",
        "collection_info": null
    },
    {
        "title": "送聂士友通判上印入朝",
        "author": "杨万里",
        "content": "君家枢相扶天极，气凌霜雪忠贯日。\n史家有笔叹无人，今有此人无此笔。\n君侯名家千里驹，拱璧盈尺径寸珠。\n合登清庙荐六瑚，合参豹尾随属车。\n胡为小缓云间翮，朅来螺浦分风月。\n开轩不与俗客谈，明月清风入牙颊。\n只今上印去朝天，春风玉笋催缀班。\n相门有相君勉旃，凌烟再写进贤冠。",
        "dynasty": "宋",
        "collection_info": null
    },
    {
        "title": "送次公子之官安仁监税",
        "author": "杨万里",
        "content": "汝仕今差晚，家庭莫恨离。\n学须官事了，廉忌世人知。\n争进非身福，临民只母慈。\n关征岂得已，龙断欲何为。",
        "dynasty": "宋",
        "collection_info": null
    },
    {
        "title": "寄题南城吴子直子常上舍兄弟社仓",
        "author": "杨万里",
        "content": "有虞有宋双重华，两圣一心民一家。\n绿针刺水农事起，重华愁早从此始。\n黄云登场万宝秋，重华对天失却愁。\n二十八年临玉座，太半光阴愁裏过。\n天颜忧喜丞相知，常平使者陈便宜。\n倡为社仓首建溪，旴江吴札承君师。\n伯霜仲雪发尔私，支奇虐魃手莫施。\n活几侲子几冻黎，诏子文孙孙又子。\n箇是重华圣人意，无论十世百千世。",
        "dynasty": "宋",
        "collection_info": null
    },
    {
        "title": "题刘翔卿蔚然楼二首  其一",
        "author": "杨万里",
        "content": "诚叟颠狂与醉题，艮翁珍重洒瓌词。\n山棱莫学诗肩瘦，月写云描总是诗。",
        "dynasty": "宋",
        "collection_info": null
    },
    {
        "title": "题刘翔卿蔚然楼二首  其二",
        "author": "杨万里",
        "content": "楼上青编入骨香，楼前碧岫透帘光。\n乘风飞上广寒殿，下看秋容一点苍。",
        "dynasty": "宋",
        "collection_info": null
    },
    {
        "title": "赠高德顺",
        "author": "杨万里",
        "content": "儿时同客水中蟹，鸭脚林间索诗债。\n只今白髮共青灯，一尊浊酒话平生。\n我才不及君才美，毛颖负君真差事。\n见说君家千里驹，看渠高大君门闾。",
        "dynasty": "宋",
        "collection_info": null
    },
    {
        "title": "送安成罗茂忠",
        "author": "杨万里",
        "content": "书台佳士君章孙，句法来自西溪门。\n向来家住金谷园，珊瑚四尺蜡作薪。\n床头黄金已散尽，买书却铸文章印。\n印成一字不疗饥，仰天大笑还哦诗。\n诸老先生总参徧，只欠一瞻晦翁面。\n晦翁今已作贵人，君从何许去问津。\n劝君努力战今举，来年拜渠为座主。",
        "dynasty": "宋",
        "collection_info": null
    },
    {
        "title": "曾伯贡主簿挽诗二首  其一",
        "author": "杨万里",
        "content": "练练兰溪秀，家家玉树荣。\n兴安有才子，艮老是先生。\n师与三冬学，诗专五字城。\n一官纔祭灶，作么便铭旌。",
        "dynasty": "宋",
        "collection_info": null
    },
    {
        "title": "曾伯贡主簿挽诗二首  其二",
        "author": "杨万里",
        "content": "我壮君初冠，相逢便定交。\n即今俱白首，赴告忽黄茅。\n人物王兼谢，诗声岛与郊。\n病来无气力，不得奠兰肴。",
        "dynasty": "宋",
        "collection_info": null
    },
    {
        "title": "黄司法妻欧阳氏孺人挽诗",
        "author": "杨万里",
        "content": "法掾无双裔，夫人六一孙。\n夙勤南涧藻，晚享北堂萱。\n蒲圃严新槚，潘舆閟旧轩。\n庭阶森玉树，驷马看高门。",
        "dynasty": "宋",
        "collection_info": null
    },
    {
        "title": "题曾景山通判寿衍堂",
        "author": "杨万里",
        "content": "人家具庆已燕喜，人家重庆更奇伟。\n宜春台上贤治中，妙龄斫桂广寒宫。\n亲年九十身六二，芝兰玉树森庭砌。\n上堂綵衣称寿觞，下堂绣口喧雪窗。\n紫枢相公喜嘉祥，大书寿衍名其堂，五世其昌未渠央。",
        "dynasty": "宋",
        "collection_info": null
    },
    {
        "title": "送刘茂材主簿之官理定",
        "author": "杨万里",
        "content": "陆机二十作文赋，刘群二十诣太常。\n桃花浪险阿香怒，点破龙额归西江。\n平津六十策第一，刘君五十赐袍笏。\n一官初入八桂林，官无早晚在努力。\n大帅大漕两德星，总是青原旧使君。\n若问公堂阶下吏，便是三瑞堂前门生前进士。",
        "dynasty": "宋",
        "collection_info": null
    },
    {
        "title": "萧照邻参政大资挽诗二首  其一",
        "author": "杨万里",
        "content": "父子双晁董，中兴只一家。\n裏刚金百炼，表粹玉无瑕。\n死力扶忠善，生平嫉佞邪。\n古人少全传，公传即非夸。",
        "dynasty": "宋",
        "collection_info": null
    },
    {
        "title": "萧照邻参政大资挽诗二首  其二",
        "author": "杨万里",
        "content": "东府辞金印，南园伴赤松。\n门阑无薏苡，泉石自从容。\n忽作丁威鹤，云亡老子龙。\n一哀缘殄瘁，不是涕无从。",
        "dynasty": "宋",
        "collection_info": null
    },
    {
        "title": "赠旴江谢正之",
        "author": "杨万里",
        "content": "旴江天上银河冰，麻姑人间白玉京。\n不生金珠不生玉，只生命代千人英。\n前有泰伯后子固，后无来者前无古。\n九州四海何同年，浓墨大字荐惠连。\n君家春草池塘句，只今又见君着语。\n袖中绣出诗一编，清新不减春草篇。\n愿君努力古人事，再光麻姑与旴水。",
        "dynasty": "宋",
        "collection_info": null
    },
    {
        "title": "太守赵山父命刘秀才写予老丑索赞",
        "author": "杨万里",
        "content": "香山有箇狂客，恣游三十六峰。\n不是河南贤尹，谁赠明月清风。",
        "dynasty": "宋",
        "collection_info": null
    },
    {
        "title": "寄题舒州宿松知县戴在伯重新紫霄亭二首  其一",
        "author": "杨万里",
        "content": "一代名臣张右丞，玉山头作紫霄亭。\n如今再得戴安道，拈出旧时山色青。",
        "dynasty": "宋",
        "collection_info": null
    },
    {
        "title": "寄题舒州宿松知县戴在伯重新紫霄亭二首  其二",
        "author": "杨万里",
        "content": "万里长江一线横，好风时送晚潮声。\n江州司马叫不醒，叫得庐山分一觥。",
        "dynasty": "宋",
        "collection_info": null
    },
    {
        "title": "寄题荆南抚干胡仲方公廨信美楼  其一",
        "author": "杨万里",
        "content": "大资孙子大参甥，磊磈胸中万卷横。\n楼上已堆千古恨，晚潮更作断肠声。",
        "dynasty": "宋",
        "collection_info": null
    },
    {
        "title": "寄题荆南抚干胡仲方公廨信美楼  其二",
        "author": "杨万里",
        "content": "古有仲宣今仲方，二楼分贮一秋江。\n散愁幸有杯中月，莫下南窗下北窗。",
        "dynasty": "宋",
        "collection_info": null
    },
    {
        "title": "题刘子远春风堂",
        "author": "杨万里",
        "content": "艮斋先生门下士，寒星向晓今余几。\n春风堂上刘更生，十年桂山问奇字。\n艮斋正派谁真传，更生得髓仍得肝。\n春风卷着两袖裏，放出抟扶天地间。",
        "dynasty": "宋",
        "collection_info": null
    },
    {
        "title": "题刘子远宴坐画图楼",
        "author": "杨万里",
        "content": "大年小景真儿戏，郭熙远山闲故纸。\n东山一塔作毛锥，试点卢溪一溪水。\n洒出楼前千万峰，一一奔腾入楼裏。\n金华仙翁强解事，攘我楼中新句子。",
        "dynasty": "宋",
        "collection_info": null
    },
    {
        "title": "题太和宰卓士直寄新刻山谷快阁诗真蹟二首  其一",
        "author": "杨万里",
        "content": "快阁江鸥远避人，西昌山月暗吹尘。\n百年卓茂传诗印，印出风光色色新。",
        "dynasty": "宋",
        "collection_info": null
    },
    {
        "title": "题太和宰卓士直寄新刻山谷快阁诗真蹟二首  其二",
        "author": "杨万里",
        "content": "太史留题快阁诗，旧碑未必是真题。\n六丁搜出严家墨，白日青天横紫蜺。",
        "dynasty": "宋",
        "collection_info": null
    },
    {
        "title": "同次公观细陂小坐行店",
        "author": "杨万里",
        "content": "店歇疑为旅，溪行当出郊。\n莓苔依断蓼，翡翠上寒梢。",
        "dynasty": "宋",
        "collection_info": null
    },
    {
        "title": "南溪细陂",
        "author": "杨万里",
        "content": "仙家有药世无比，能干水银作银子。\n老夫却把水晶环，镕作南溪一溪水。\n闲随穉子作儿嬉，金沙玉砾磊细陂。\n水从陂上泻涧底，椎碎水晶声满耳。\n忽然流下片苍苔，一朶碧云影千里。",
        "dynasty": "宋",
        "collection_info": null
    },
    {
        "title": "访蓬莱老人",
        "author": "杨万里",
        "content": "不到蓬莱又几时，凉花渐盛暑花稀。\n我来不是忘归去，忘却来时况道归。",
        "dynasty": "宋",
        "collection_info": null
    },
    {
        "title": "观棋感兴",
        "author": "杨万里",
        "content": "本是输棋强作赢，看来终与好棋争。\n君看国手无双底，何用旁人捄败兵。",
        "dynasty": "宋",
        "collection_info": null
    },
    {
        "title": "寄谢蜀帅袁起岩尚书阁学寄赠药物二首  其一",
        "author": "杨万里",
        "content": "卧雪先生冰雪胸，小迂星履领元戎。\n草堂衣钵风骚将，花屋笙箫造化工。\n杜宇催归波正绿，海棠不睡烛斜红。\n遨头未了词头下，四世重新六五公。",
        "dynasty": "宋",
        "collection_info": null
    },
    {
        "title": "寄谢蜀帅袁起岩尚书阁学寄赠药物二首  其二",
        "author": "杨万里",
        "content": "抛官归隠七经年，睡杀山云笑杀天。\n剩雨残风黄帽底，颠诗中酒白鸥前。\n少年行路今已矣，厚禄故人书寂然。\n只有锦城袁阁学，寄诗赠药意悁悁。",
        "dynasty": "宋",
        "collection_info": null
    },
    {
        "title": "谢淮东漕虞寿老宝文察院寄诗二首  其一",
        "author": "杨万里",
        "content": "诗吸三江捲五湖，雕琼为句字为珠。\n前身谢守吟澄练，今代世南行秘书。\n獬豸峨冠久尘醭，星辰听履即须臾。\n夜来飞入东园去，梦裏分明觉后虚。",
        "dynasty": "宋",
        "collection_info": null
    },
    {
        "title": "谢淮东漕虞寿老宝文察院寄诗二首  其二",
        "author": "杨万里",
        "content": "鹓行接翼復分襟，酒病诗愁老不禁。\n十载江湖千里月，一生金石两知心。\n悼亡君有安仁戚，归隠侬为梁父吟。\n早晚故人天上去，未应廊庙忘山林。",
        "dynasty": "宋",
        "collection_info": null
    },
    {
        "title": "寄题安福刘道协涌翠楼",
        "author": "杨万里",
        "content": "读书台南山绕屋，恰如万簪削青玉。\n读书台北山更多，又似碧海跃万波。\n台边高人子刘子，架楼南北山围裏。\n醉中领客上上头，忽惊平地翠浪浮。\n一浪抛云入天半，众浪翻空湿银汉。\n砰轰打到栏干前，天跳地踔干坤颠。\n主宾拍手呼钓船，定眼看来还不然，只是南北几点山。",
        "dynasty": "宋",
        "collection_info": null
    },
    {
        "title": "送胡圣闻入太学",
        "author": "杨万里",
        "content": "春风吹开孝廉船，撞星犯斗上九天。\n夜书细字灯前月，朝茹寒虀瓮中雪。\n何蕃省亲间一归，陆畅擢第各一时。\n此行归来上亲寿，桂枝满把香满袖。",
        "dynasty": "宋",
        "collection_info": null
    },
    {
        "title": "程泰之尚书龙学挽词二首  其一",
        "author": "杨万里",
        "content": "庙器圭璋骨，儒林虎豹章。\n韦编双辅嗣，禹迹再平当。\n月冷谈经幄，尘昏弄笔床。\n西州何处路，溪水咽梅乡。",
        "dynasty": "宋",
        "collection_info": null
    },
    {
        "title": "程泰之尚书龙学挽词二首  其二",
        "author": "杨万里",
        "content": "公弭江西节，侬横南浦舟。\n相逢便金石，一别几春秋。\n问讯频黄耳，归休各白头。\n丰碑那忍读，未读涕先流。",
        "dynasty": "宋",
        "collection_info": null
    },
    {
        "title": "读白氏长庆集",
        "author": "杨万里",
        "content": "每读乐天诗，一读一回好。\n少时不知爱，知爱今已老。\n初哦殊驩欣，熟味忽烦恼。\n多方遣外累，半已动中抱。\n事去何必追，心浄不须扫。\n追叹欲扫愁，自遣还自扰。\n不如卷此诗，唤酒一醉倒。\n狂歌谪仙词，三杯通大道。",
        "dynasty": "宋",
        "collection_info": null
    },
    {
        "title": "送幼舆子之官澧浦慈利监税二首  其一",
        "author": "杨万里",
        "content": "估人耕货不耕田，也合供输饷万屯。\n若道厚征为报国，厚民却是负君恩。",
        "dynasty": "宋",
        "collection_info": null
    },
    {
        "title": "送幼舆子之官澧浦慈利监税二首  其二",
        "author": "杨万里",
        "content": "素王开国道无臣，一榜春风放十人。\n莫羡榜头年十八，旧春过了有新春。",
        "dynasty": "宋",
        "collection_info": null
    },
    {
        "title": "题赣州重建思贤阁",
        "author": "杨万里",
        "content": "赵公遗爱虎头城，直到张公续此声。\n前赵后张俱可阁，赣民不用羡西京。",
        "dynasty": "宋",
        "collection_info": null
    },
    {
        "title": "题章贡道院",
        "author": "杨万里",
        "content": "江西道院赋金华，近日当涂共两家。\n更着崆峒三道院，只销卧治醉鶑花。",
        "dynasty": "宋",
        "collection_info": null
    },
    {
        "title": "与子上野步",
        "author": "杨万里",
        "content": "篱落深深巷，茅茨小小家。\n冬晴好行脚，何处不梅花。",
        "dynasty": "宋",
        "collection_info": null
    },
    {
        "title": "送赣守张子智左史进直敷文阁移帅八桂二首  其一",
        "author": "杨万里",
        "content": "龙尾名臣进宝奎，虎头移镇赴榕溪。\n握刀将帅迎牙纛，解辫戎蛮贡象犀。\n翠浪玉虹余昨梦，碧篸罗带入新题。\n凤池鸡树公栖处，早箇云飞不要梯。",
        "dynasty": "宋",
        "collection_info": null
    },
    {
        "title": "送赣守张子智左史进直敷文阁移帅八桂二首  其二",
        "author": "杨万里",
        "content": "抛官九载卧柴荆，有底生涯底友生。\n白鹭鸬鷀双属玉，青鞋布韈一笭箵。\n赣江府主怜逋客，尊酒绨袍笃故情。\n天上故人今又去，碧云西望暮天横。",
        "dynasty": "宋",
        "collection_info": null
    },
    {
        "title": "至后与履常探梅东园三首  其一",
        "author": "杨万里",
        "content": "雨后霜前梅欲开，欲开犹懒雪风催。\n一秋不到东园裏，从此朝朝暮暮来。",
        "dynasty": "宋",
        "collection_info": null
    },
    {
        "title": "至后与履常探梅东园三首  其二",
        "author": "杨万里",
        "content": "两朶三枝梅正新，不疎不密最忺人。\n花枝夹径嗔人过，絓脱老夫头上巾。",
        "dynasty": "宋",
        "collection_info": null
    },
    {
        "title": "至后与履常探梅东园三首  其三",
        "author": "杨万里",
        "content": "雨涩风酸闷却春，日光初暖倍精神。\n天如一面青罗扇，仰看横枝自写真。",
        "dynasty": "宋",
        "collection_info": null
    },
    {
        "title": "题永丰刘伯英双清亭",
        "author": "杨万里",
        "content": "银河一派天上来，霜松万本水际栽。\n公干作亭占佳处，拦住清风入窗户。\n醉余绿绮膝上横，学得松声与水声。\n更待九秋月亭午，白玉壶中有新句，烦君赤手双拾取。",
        "dynasty": "宋",
        "collection_info": null
    },
    {
        "title": "寄题彭泽王尉名自适廨舍二境 读书岩",
        "author": "杨万里",
        "content": "不遇黄山谷，那传石橘林。\n岩欺小孤顶，影落大江心。\n试听秋虫语，如闻夜诵音。\n梅仙癖嗜古，此外更幽寻。",
        "dynasty": "宋",
        "collection_info": null
    },
    {
        "title": "寄题彭泽王尉名自适廨舍二境 潜玉洞",
        "author": "杨万里",
        "content": "人道书岩好，谁知石洞奇。\n外纔一径尽，中忽万峰欹。\n窍石天成屋，泓泉鬼斸池。\n弘中远孙子，宴喜又添诗。",
        "dynasty": "宋",
        "collection_info": null
    },
    {
        "title": "题湖北唐宪桂林义学",
        "author": "杨万里",
        "content": "梅花五岭八桂林，青罗带绕碧玉簪。\n祥刑使者两唐裔，亲领诸生到洙泗。\n七星岩畔筑斋房，独秀峰尖作笔床。\n买书堆上天中央，海表学子来奔忙。\n中州淑气无间断，南斗文星方炳焕。\n君不见日南姜相曲江张，万古清风裂云汉。",
        "dynasty": "宋",
        "collection_info": null
    },
    {
        "title": "除夜小饮叹都下酥乳不至",
        "author": "杨万里",
        "content": "雪韭霜菘酌岁除，也无牛乳也无酥。\n贫中却富何人会，自有村醪不用沽。",
        "dynasty": "宋",
        "collection_info": null
    },
    {
        "title": "辛酉正月十一日东园桃李盛开",
        "author": "杨万里",
        "content": "千万重山见復遮，两三点雨直还斜。\n行穿锦巷入雪巷，看尽桃花到李花。",
        "dynasty": "宋",
        "collection_info": null
    },
    {
        "title": "溪边回望东园桃李",
        "author": "杨万里",
        "content": "看花不合在花间，外面看来锦一般。\n每一团花三丈许，红花团绕白花团。",
        "dynasty": "宋",
        "collection_info": null
    },
    {
        "title": "上元后一日往山庄访子仁中涂望见庄裏李花二首  其一",
        "author": "杨万里",
        "content": "庄裏李花何似生，山头转处最分明。\n轿中举首聊东望，不见花枝见雪城。",
        "dynasty": "宋",
        "collection_info": null
    },
    {
        "title": "上元后一日往山庄访子仁中涂望见庄裏李花二首  其二",
        "author": "杨万里",
        "content": "李花十里纵长围，漏出桃花片子儿。\n千丈越罗初水冻，中间一点涴燕脂。",
        "dynasty": "宋",
        "collection_info": null
    },
    {
        "title": "新栽德安牡丹透根生孙枝皆千叶种也即非接头二月二日瑞云红初开清晓起看喜而赋之",
        "author": "杨万里",
        "content": "日上浑迟在，花乘绝早看。\n精神百倍好，风露七分寒。\n夜宴醒犹醉，晨粧湿未干。\n子孙更千亿，紫笋绕团栾。",
        "dynasty": "宋",
        "collection_info": null
    },
    {
        "title": "送俞漕子清大卿赴召二首  其一",
        "author": "杨万里",
        "content": "帝求耆旧忆吾公，紫诏斜行下碧穹。\n励操兰熏仍雪莹，作民冬日与春风。\n便登凤阁鸾台上，小试鸡翘豹尾中。\n十载江湖访民瘼，一时倾倒沃天聪。",
        "dynasty": "宋",
        "collection_info": null
    },
    {
        "title": "送俞漕子清大卿赴召二首  其二",
        "author": "杨万里",
        "content": "自笑孤踪霜叶轻，宦游何幸并耆英。\n合符先后分江郡，接武差池缀月卿。\n爱我从来两胶漆，与公别是一亲情。\n老身无用难提挈，尚有儿曹累使令。",
        "dynasty": "宋",
        "collection_info": null
    },
    {
        "title": "谢江东耿漕曼老寄书并与沈侍郎唱和诗二首 谢诒书劳苦",
        "author": "杨万里",
        "content": "朱雀桥边旧使星，五年再照大江明。\n端能记忆诚斋叟，千里书来访死生。",
        "dynasty": "宋",
        "collection_info": null
    },
    {
        "title": "谢江东耿漕曼老寄书并与沈侍郎唱和诗二首 谢唱和佳句",
        "author": "杨万里",
        "content": "碧落侍郎金作句，瀛洲学士玉为章。\n两公唱和君知么，箇是安期却老方。",
        "dynasty": "宋",
        "collection_info": null
    },
    {
        "title": "题王子宣主簿青山读书堂",
        "author": "杨万里",
        "content": "谢家青山李家据，王家青山当家住。\n上头新作读书堂，牙籤玉轴古锦囊。\n万夫攘臂侬掉臂，万事无味书有味。\n时挑野菜煮一字，儿辈不须来染指。",
        "dynasty": "宋",
        "collection_info": null
    },
    {
        "title": "夏至雨霁与陈履常暮行溪上二首  其一",
        "author": "杨万里",
        "content": "西山已暗隔金钲，犹照东山一抹明。\n片子时间弄山色，乍黄乍紫忽全青。",
        "dynasty": "宋",
        "collection_info": null
    },
    {
        "title": "夏至雨霁与陈履常暮行溪上二首  其二",
        "author": "杨万里",
        "content": "夕凉恰恰好溪行，暮色催人底急生。\n半路蛙声迎步止，一荧松火隔篱明。",
        "dynasty": "宋",
        "collection_info": null
    },
    {
        "title": "送子上弟赴郴州史君罗达甫寺正之招",
        "author": "杨万里",
        "content": "郴山奇变水清写，郴江幸绕郴山下。\n韩秦妙语久绝弦，谁煎凤觜续此篇。\n君章词客山水主，云锦聘君君好赴。\n为寻两公旧游处，得句寄侬侬不妬。\n休道郴阳和雁无，也曾避雪罗浮去。",
        "dynasty": "宋",
        "collection_info": null
    },
    {
        "title": "走笔谢吉守赵判院分饷三山生荔子",
        "author": "杨万里",
        "content": "吾州五马住闽山，分我三山荔子丹。\n甘露落来鸡子大，晓风冻作水晶团。\n西川红锦无此色，南海绿罗犹带酸。\n不是今年天不暑，玉肤照得野人寒。",
        "dynasty": "宋",
        "collection_info": null
    },
    {
        "title": "夏夜翫月",
        "author": "杨万里",
        "content": "仰头月在天，照我影在地。\n我行影亦行，我止影亦止。\n不知我与影，为一定为二。\n月能写我影，自写却何似。\n偶然步溪旁，月却在溪裏。\n上下两轮月，若箇是真底。\n唯復水是天，唯復天是水。",
        "dynasty": "宋",
        "collection_info": null
    },
    {
        "title": "夏夜月下独酌二首  其一",
        "author": "杨万里",
        "content": "谁道今年热，今宵分外清。\n竹风秋九夏，溪月昼三更。\n此景天悭与，无人酒自倾。\n明朝火伞上，别作一经营。",
        "dynasty": "宋",
        "collection_info": null
    },
    {
        "title": "夏夜月下独酌二首  其二",
        "author": "杨万里",
        "content": "月忿云遮却，云遭月辊翻。\n斩新灯世界，特地玉干坤。\n兔舞催诗句，蟾醒笑醉魂。\n姮家且莫睡，照管失金盆。",
        "dynasty": "宋",
        "collection_info": null
    },
    {
        "title": "谢蜀帅刘仲洪尚书龙学遣骑诒书之惠",
        "author": "杨万里",
        "content": "紫衣军将打门来，云锦书从锦水回。\n箇是国西天一柱，早归斗下位三能。\n致身将相黑头在，怜我渔樵青眼开。\n旧日雪山寒刮骨，祇今移取上春台。",
        "dynasty": "宋",
        "collection_info": null
    },
    {
        "title": "足痛无聊块坐读江西诗",
        "author": "杨万里",
        "content": "两脚徧云水，群书久网丝。\n却因三日痛，理得数编诗。\n不借双高挂，毋追一任欹。\n老来非爱病，不病亦何为。",
        "dynasty": "宋",
        "collection_info": null
    },
    {
        "title": "夏夜露坐二首  其一",
        "author": "杨万里",
        "content": "火老殊未热，雨多还自晴。\n暮天无定色，过鸟有归声。\n坐久人将睡，更深月始明。\n素娥欺我老，偏照雪千茎。",
        "dynasty": "宋",
        "collection_info": null
    },
    {
        "title": "夏夜露坐二首  其二",
        "author": "杨万里",
        "content": "山翠都成黑，天黄忽復青。\n月肥过半璧，云瘦不遮星。\n瓦鼓三四隻，村酤一两瓶。\n人皆笑我醉，我独笑渠醒。",
        "dynasty": "宋",
        "collection_info": null
    },
    {
        "title": "读贞观政要",
        "author": "杨万里",
        "content": "拔士新丰逆旅中，怀贤鸭绿水波东。\n酒倾一斗鸢肩客，醋设三杯羊鼻公。",
        "dynasty": "宋",
        "collection_info": null
    },
    {
        "title": "七月十一夜月下独酌",
        "author": "杨万里",
        "content": "今岁秋阳晒人死，今宵秋月呼人起。\n月光如水澡吾体，月色如霜冻吾髓。\n老夫畏热如于菟，平生爱月如冰壶。\n望舒可客不可孤，曲生可亲不可疎。\n更招玉兔金蟾蜍，同酌山杯煮涧蔬。\n来朝秋阳再作恶，今夕秋光且行乐。\n遮莫参横并月落。",
        "dynasty": "宋",
        "collection_info": null
    },
    {
        "title": "月下闻笛",
        "author": "杨万里",
        "content": "天色镕成水，蟾光炼出银。\n碧香三酌半，玉笛一声新。\n小婉还清壮，多欢忽苦辛。\n何人传此曲，此曲怨何人。",
        "dynasty": "宋",
        "collection_info": null
    },
    {
        "title": "中元日早起",
        "author": "杨万里",
        "content": "欲借微凉问万松，万松自热诉无风。\n清晨秋暑已如许，那更斜阳与日中。",
        "dynasty": "宋",
        "collection_info": null
    },
    {
        "title": "露坐戏嘲星月",
        "author": "杨万里",
        "content": "东生定西归，月岂不识路。\n何须倩长庚，夜夜引行步。\n星住月不行，星行月不住。\n无人问阿姊，此事竟谁主。\n不知听金蟇，无乃由玉兔。\n来夜偷此星，看月归何处。",
        "dynasty": "宋",
        "collection_info": null
    },
    {
        "title": "莲子",
        "author": "杨万里",
        "content": "蜂儿来自宛溪中，两翅虽无已是虫。\n不似荷花窠底蜜，方成玉蛹未成蜂。",
        "dynasty": "宋",
        "collection_info": null
    },
    {
        "title": "秋暑午睡起汲泉洗面",
        "author": "杨万里",
        "content": "大桶双担新井花，松盆满泻莫留些。\n刺头蘸入松盆底，不是清凉第二家。",
        "dynasty": "宋",
        "collection_info": null
    },
    {
        "title": "久旱祷雨不应晴天忽落数点",
        "author": "杨万里",
        "content": "烈日秋来晒杀人，青天半点更无云。\n忽传天上真珠落，未到半空成水银。",
        "dynasty": "宋",
        "collection_info": null
    },
    {
        "title": "秋日早起",
        "author": "杨万里",
        "content": "鸡鸣钟未鸣，不知乡晨否。\n起来恐惊众，未敢启户牖。\n残灯吐芒角，上下两银帚。\n定眼试谛观，散作飞电走。",
        "dynasty": "宋",
        "collection_info": null
    },
    {
        "title": "晚饮",
        "author": "杨万里",
        "content": "大醉或伤生，不醉又伤情。\n此事两难处，后先有重轻。\n醉后失天地，余生底浮萍。\n愁城不须攻，醉乡无此城。",
        "dynasty": "宋",
        "collection_info": null
    },
    {
        "title": "送陈婿履常县丞之官泰宁",
        "author": "杨万里",
        "content": "玉润非冠玉，东床忽易东。\n一官斯立样，五字后山风。\n明月来宵共，清尊何日同。\n看君即飞兔，老我自冥鸿。",
        "dynasty": "宋",
        "collection_info": null
    },
    {
        "title": "送罗仲仁试艺南宫",
        "author": "杨万里",
        "content": "绍兴廉吏谁第一，君家郎罢真无匹。\n腰缠墨绶不请钱，妻啼儿号穷刮骨。\n清无人知有天知，四囝三箇攀桂枝。\n不应一箇独见遗，今秋君与一鹗飞。\n君不见吾州状元晚得意，董公五十有三岁。\n君今加渠更三年，春风射策君勉旃。",
        "dynasty": "宋",
        "collection_info": null
    },
    {
        "title": "古风送刘季游试艺南宫",
        "author": "杨万里",
        "content": "西溪先生刘夫子，个是国士天下士。\n家庭孝友春裏风，义气高寒秋后水。\n艮斋荐书叫九关，重华表闾上半天。\n人冤有德却无位，天报芝兰满阶砌。\n诸孙箇箇九凤雏，此郎轩轩千里驹。\n槐花再登乡老书，桃花一跳化龙鱼。\n堂上双亲黑头在，日唤子孙倚门待。\n绿衣归上千岁觞，还我西溪读书债。",
        "dynasty": "宋",
        "collection_info": null
    },
    {
        "title": "送庐陵宰黄伯庸赴召",
        "author": "杨万里",
        "content": "君寄梅花道别肠，我攀官柳送归艎。\n东都循吏似名茂，南浦诗人更姓黄。\n白鹭青原留惠爱，苍苔红药入篇章。\n故人若问诚斋叟，化作沙鸥弄夕阳。",
        "dynasty": "宋",
        "collection_info": null
    },
    {
        "title": "同刘季游登天柱冈四首  其一",
        "author": "杨万里",
        "content": "两隻胡床小憩些，一枝筇杖拄倾斜。\n烟云惨淡天将雪，风日荒寒梅未花。\n人去客来酤酒市，鸡鸣犬吠野人家。\n清游不用忙归去，强管行程是暮鸦。",
        "dynasty": "宋",
        "collection_info": null
    },
    {
        "title": "同刘季游登天柱冈四首  其二",
        "author": "杨万里",
        "content": "我行谁与报江枫，旋摆旌旗一路红。\n朔吹崩腾危两耳，东山踊跃献诸峰。\n松阴好处皆亭子，瑶草香边即坐狨。\n渐陟渐高元不觉，忽然身在半天中。",
        "dynasty": "宋",
        "collection_info": null
    },
    {
        "title": "同刘季游登天柱冈四首  其三",
        "author": "杨万里",
        "content": "穿青度碧白云中，山正奇时路忽穷。\n引道老农辞我去，与君更上最高峰。",
        "dynasty": "宋",
        "collection_info": null
    },
    {
        "title": "同刘季游登天柱冈四首  其四",
        "author": "杨万里",
        "content": "偶然乘兴上孱颜，若待偷闲何日闲。\n脚力到时皆我有，不须更问是谁山。",
        "dynasty": "宋",
        "collection_info": null
    },
    {
        "title": "夜饮二首  其一",
        "author": "杨万里",
        "content": "夜饮空斋冷，移归近竹炉。\n酒新今晚醡，烛短昨宵余。\n紫蔗椽来大，黄柑蜜不如。\n醉中得五字，索笔不能书。",
        "dynasty": "宋",
        "collection_info": null
    },
    {
        "title": "夜饮二首  其二",
        "author": "杨万里",
        "content": "饮酒无奇诀，且斟三四分。\n初头只嫌浅，忽地有余春。\n身外多少事，灯前子细论。\n绝怜青女老，忍冷撒琼尘。",
        "dynasty": "宋",
        "collection_info": null
    },
    {
        "title": "不睡四首  其一",
        "author": "杨万里",
        "content": "夜永无眠非为茶，无风灯影自横斜。\n拥裯仰面书帷薄，数尽承尘一簟花。",
        "dynasty": "宋",
        "collection_info": null
    },
    {
        "title": "不睡四首  其二",
        "author": "杨万里",
        "content": "望后更深月未明，暗蛩冻得总无声。\n闲心幸自清如水，万感还从不睡生。",
        "dynasty": "宋",
        "collection_info": null
    },
    {
        "title": "不睡四首  其三",
        "author": "杨万里",
        "content": "清愁无数暗相随，酒是渠雠也是媒。\n醉裏不知何处亸，等人醒后一时来。",
        "dynasty": "宋",
        "collection_info": null
    },
    {
        "title": "不睡四首  其四",
        "author": "杨万里",
        "content": "眊矂浑如病起初，冬烘又似酒醒余。\n睡乡幸有闲田地，不放诗人僦一居。",
        "dynasty": "宋",
        "collection_info": null
    },
    {
        "title": "醉吟二首  其一",
        "author": "杨万里",
        "content": "十载人间乐与忧，几曾半点到心头。\n梧桐叶上秋无价，蟋蟀声中月亦愁。\n暮角晓钟何日了，苍颜华髮此生休。\n吟颠醉蹶知无益，利走名奔有命不。",
        "dynasty": "宋",
        "collection_info": null
    },
    {
        "title": "醉吟二首  其二",
        "author": "杨万里",
        "content": "三春草草眼中过，未抵三冬乐事多。\n烛焰双丫红再合，酒花半蕾碧千波。\n孤寒霜月侬相似，跌宕雪风谁奈何。\n道是闲人没勋绩，一枝樵斧一渔蓑。",
        "dynasty": "宋",
        "collection_info": null
    },
    {
        "title": "乌臼烛",
        "author": "杨万里",
        "content": "焰白光寒泪亦收，臼灯十倍蜜灯休。\n忘情也似诚斋叟，烧尽心时不泪流。",
        "dynasty": "宋",
        "collection_info": null
    },
    {
        "title": "送王文伯上舍归丰城兼简何侍郎",
        "author": "杨万里",
        "content": "碧落先生少可人，银鈎茧纸苦称君。\n谈间口吸西江水，句裏家传南浦云。\n千里端能来命驾，一尊得与细论文。\n还家剩草三千牍，看策平津第一勋。",
        "dynasty": "宋",
        "collection_info": null
    },
    {
        "title": "题曾良臣思堂",
        "author": "杨万里",
        "content": "谢墅新成了，潘舆竟不归。\n升堂仰遗像，下拜泣沾衣。\n反哺乌何在，卧冰鱼自肥。\n梦中环佩响，惊喜觉来非。",
        "dynasty": "宋",
        "collection_info": null
    },
    {
        "title": "送彭子山提刑郎中赴召二首  其一",
        "author": "杨万里",
        "content": "帝想丹青忆老成，公兼竹润更兰馨。\n独追洙泗人无讼，再使成康世措刑。\n召节自天回使节，郎星朝斗作台星。\n花边独坐黄昏句，剩寄江西白鹭汀。",
        "dynasty": "宋",
        "collection_info": null
    },
    {
        "title": "送彭子山提刑郎中赴召二首  其二",
        "author": "杨万里",
        "content": "琼树初瞻二纪中，玉京再别一星终。\n我随病鹤欹黄帽，公驾云鸿上碧穹。\n寄径丝纶紫薇阁，押班冠剑大明宫。\n锦园尚欠桃栽否，儿辈河阳待晓风。",
        "dynasty": "宋",
        "collection_info": null
    },
    {
        "title": "送族弟子西赴省",
        "author": "杨万里",
        "content": "吾家词伯达斋翁，阿季文名有父风。\n笔阵千军能独扫，马羣万古洗来空。\n嗟予还笏归林下，看子乘船入月中。\n淡墨榜头先快睹，泥金帖子不须封。",
        "dynasty": "宋",
        "collection_info": null
    },
    {
        "title": "寄题福帅张子仪尚书禊游堂",
        "author": "杨万里",
        "content": "祖孙接武禊堂前，风物重新六十年。\n无恙钧衡旧棠荫，有光台斗继蒲鞭。\n手提西郭三山月，下照南湖万顷天。\n不要外人来作记，当家自有笔如椽。",
        "dynasty": "宋",
        "collection_info": null
    },
    {
        "title": "南溪弄水回望山园梅花",
        "author": "杨万里",
        "content": "梅从山上过溪来，近爱清溪远爱梅。\n溪水声声留我住，梅花朶朶唤人回。",
        "dynasty": "宋",
        "collection_info": null
    },
    {
        "title": "火阁午睡起负暄二首  其一",
        "author": "杨万里",
        "content": "火阁红销雪尚香，睡魔引我入渠乡。\n觉来一阵寒无柰，自掇胡床负太阳。",
        "dynasty": "宋",
        "collection_info": null
    },
    {
        "title": "火阁午睡起负暄二首  其二",
        "author": "杨万里",
        "content": "黄菊霜枝已懒残，瑞香紫笋政团栾。\n盆池影裏看题壁，上字还成下字看。",
        "dynasty": "宋",
        "collection_info": null
    },
    {
        "title": "晒衣",
        "author": "杨万里",
        "content": "亭午晒衣晡褶衣，柳箱布幞自携归。\n妻孥相笑还相问，赤脚苍头更阿谁。",
        "dynasty": "宋",
        "collection_info": null
    },
    {
        "title": "读张文潜诗二首  其一",
        "author": "杨万里",
        "content": "晚爱肥仙诗自然，何曾绣绘更琱镌。\n春花秋月冬冰雪，不听陈玄只听天。",
        "dynasty": "宋",
        "collection_info": null
    },
    {
        "title": "读张文潜诗二首  其二",
        "author": "杨万里",
        "content": "山谷前头敢说诗，绝称潄井扫花词。\n后来全集教渠见，别有天珍渠得知。",
        "dynasty": "宋",
        "collection_info": null
    },
    {
        "title": "壬戌人日南溪暮景三首  其一",
        "author": "杨万里",
        "content": "坐看青天起白云，化成龙子钑银鳞。\n霎时塞得青天满，只见龙鳞不见身。",
        "dynasty": "宋",
        "collection_info": null
    },
    {
        "title": "壬戌人日南溪暮景三首  其二",
        "author": "杨万里",
        "content": "春暖溪暄出小鱼，沉浮上下巧相娱。\n一跳一浪钱来大，开作瑶环忽丈余。",
        "dynasty": "宋",
        "collection_info": null
    },
    {
        "title": "壬戌人日南溪暮景三首  其三",
        "author": "杨万里",
        "content": "翡翠惊飞不作行，沙鸥乱下自成双。\n一天霞绮沉波底，便是西川濯锦江。",
        "dynasty": "宋",
        "collection_info": null
    },
    {
        "title": "雨后至溪上",
        "author": "杨万里",
        "content": "夜雨无端忽晓晴，南溪便长半篙清。\n斜衝乱石雪霜碎，快泻深陂金玉声。\n慢处回头萦作漩，急边眨眼不留行。\n李成觑着如何画，却是诗中画得成。",
        "dynasty": "宋",
        "collection_info": null
    },
    {
        "title": "寄题太和宰赵嘉言勤民二图 题通济渡船图",
        "author": "杨万里",
        "content": "岁岁桃花水到时，野航客子命如丝。\n赵侯小试济川手，雪浪翻天不溅伊。",
        "dynasty": "宋",
        "collection_info": null
    },
    {
        "title": "寄题太和宰赵嘉言勤民二图 题停罢坊场图",
        "author": "杨万里",
        "content": "半山辱国卖丛祠，钟步诸坊卷酒旗。\n村裏山农语音好，孔方兄已赦鹅儿。",
        "dynasty": "宋",
        "collection_info": null
    },
    {
        "title": "上元前一日游东园看红梅三首  其一",
        "author": "杨万里",
        "content": "欲折红梅朶，看来不忍攀。\n週迴寻四处，恰得一枝繁。",
        "dynasty": "宋",
        "collection_info": null
    },
    {
        "title": "上元前一日游东园看红梅三首  其二",
        "author": "杨万里",
        "content": "偶看红梅到小园，凭栏送眼过前村。\n山头茅屋隔孤树，篱外行人出半身。",
        "dynasty": "宋",
        "collection_info": null
    },
    {
        "title": "上元前一日游东园看红梅三首  其三",
        "author": "杨万里",
        "content": "儿牵黄犊父担犁，社鼓迎神簇纸旗。\n不是丰年那得此，今春大胜去春时。",
        "dynasty": "宋",
        "collection_info": null
    },
    {
        "title": "南溪薄晚观水",
        "author": "杨万里",
        "content": "谁将沙砾壅堤斜，水怒衝堤自决沙。\n无数小鱼齐乱跳，瑠璃盘底簸银花。",
        "dynasty": "宋",
        "collection_info": null
    },
    {
        "title": "溪边月上二首  其一",
        "author": "杨万里",
        "content": "正月十四夜，如何月便团。\n似知吾辈出，预借上元看。",
        "dynasty": "宋",
        "collection_info": null
    },
    {
        "title": "溪边月上二首  其二",
        "author": "杨万里",
        "content": "片子黄金餠，看来只管高。\n忽然落溪水，杂碎作银涛。",
        "dynasty": "宋",
        "collection_info": null
    },
    {
        "title": "同才翁弟游东园",
        "author": "杨万里",
        "content": "东园花径半莓苔，老子多时不到来。\n一巷江梅都落尽，祇今开底是红梅。",
        "dynasty": "宋",
        "collection_info": null
    },
    {
        "title": "近故太师左丞相魏国文忠京公挽歌辞三首  其一",
        "author": "杨万里",
        "content": "孝庙深知己，今皇正宰官。\n一言能定国，二圣得重懽。\n立节山相似，容人海未宽。\n至今死诸葛，虏使胆犹寒。",
        "dynasty": "宋",
        "collection_info": null
    },
    {
        "title": "近故太师左丞相魏国文忠京公挽歌辞三首  其二",
        "author": "杨万里",
        "content": "镇蜀双清献，回天再子明。\n何曾动声色，一笑付权衡。\n临绝缘忧国，平生不近名。\n中兴贤相传，日月夺光精。",
        "dynasty": "宋",
        "collection_info": null
    },
    {
        "title": "近故太师左丞相魏国文忠京公挽歌辞三首  其三",
        "author": "杨万里",
        "content": "柏府公峨豸，荆溪我把麾。\n闻风无半面，折简两相知。\n偕掾胶投漆，分襟云与泥。\n楼成扁山浦，洒泪欠题诗。",
        "dynasty": "宋",
        "collection_info": null
    },
    {
        "title": "近故魏国夫人卢氏挽歌辞三首  其一",
        "author": "杨万里",
        "content": "胄出开元相，贤称魏国嫔。\n祇教纪彤管，不见转鸿钧。\n瓜葛春风裏，苹蘩南涧滨。\n古今书列女，仁孝几何人。",
        "dynasty": "宋",
        "collection_info": null
    },
    {
        "title": "近故魏国夫人卢氏挽歌辞三首  其二",
        "author": "杨万里",
        "content": "唐代崔家母，升堂乳阿姑。\n姑言吾报妇，孙孝妇如吾。\n此段前无古，夫人独与俱。\n祇看秦国语，更恐李唐无。",
        "dynasty": "宋",
        "collection_info": null
    },
    {
        "title": "近故魏国夫人卢氏挽歌辞三首  其三",
        "author": "杨万里",
        "content": "素节勤仍俭，清风冷似冰。\n秋衣孟光布，夜绩敬姜灯。\n拱木霜何早，同茔雪政凝。\n郎君一夔足，再看九霄鹏。",
        "dynasty": "宋",
        "collection_info": null
    },
    {
        "title": "东园探桃李二首  其一",
        "author": "杨万里",
        "content": "偶逢李径一花开，从此东园日日来。\n更约桃花同坼好，红红白白两相催。",
        "dynasty": "宋",
        "collection_info": null
    },
    {
        "title": "东园探桃李二首  其二",
        "author": "杨万里",
        "content": "有花无叶也孤寒，有叶无花草一般。\n最是桃花饶态度，醉红娇绿恼人看。",
        "dynasty": "宋",
        "collection_info": null
    },
    {
        "title": "李花",
        "author": "杨万里",
        "content": "李花宜远更宜繁，惟远惟繁始足看。\n莫学江梅作疎影，家风各自一般般。",
        "dynasty": "宋",
        "collection_info": null
    },
    {
        "title": "春晴",
        "author": "杨万里",
        "content": "日透微风暖，风揉嫩日佳。\n祇知趱桃李，不道落梅花。",
        "dynasty": "宋",
        "collection_info": null
    },
    {
        "title": "寄题太和丞公沈君公馆亭台四咏 真清亭",
        "author": "杨万里",
        "content": "苍髯秦大夫，瘦骨孤竹君。\n主人似二子，二子似主人。",
        "dynasty": "宋",
        "collection_info": null
    },
    {
        "title": "寄题太和丞公沈君公馆亭台四咏 特秀亭",
        "author": "杨万里",
        "content": "秋月弄长江，平地点远岫。\n赞府诗句中，字字江山秀。",
        "dynasty": "宋",
        "collection_info": null
    },
    {
        "title": "寄题太和丞公沈君公馆亭台四咏 成蹊亭",
        "author": "杨万里",
        "content": "红雨未随风，白雪忽满枝。\n祇今正月尾，政是断肠时。",
        "dynasty": "宋",
        "collection_info": null
    },
    {
        "title": "寄题太和丞公沈君公馆亭台四咏 读书台",
        "author": "杨万里",
        "content": "庭散纸尾鹜，窗聚案头萤。\n无端循除水，也学夜诵声。",
        "dynasty": "宋",
        "collection_info": null
    },
    {
        "title": "寄题分宜李克明上舍高居二咏 不碍云山楼",
        "author": "杨万里",
        "content": "想见谪仙裔，卷帘双眼寒。\n云山千迭碧，飞舞入栏干。",
        "dynasty": "宋",
        "collection_info": null
    },
    {
        "title": "寄题分宜李克明上舍高居二咏 东塾",
        "author": "杨万里",
        "content": "一凤领四雏，夜作吾伊声。\n梧桐高拂日，好去瑞尧庭。",
        "dynasty": "宋",
        "collection_info": null
    },
    {
        "title": "春寒",
        "author": "杨万里",
        "content": "风日晴暄一併来，桃花告报李花开。\n待君减尽衣裘了，夜半春寒特地回。",
        "dynasty": "宋",
        "collection_info": null
    },
    {
        "title": "和张寺丞功父八绝句  其一",
        "author": "杨万里",
        "content": "约斋太瘦古僊真，寄我诗篇字字新。\n受业陈三能几日，无端参换谪仙人。",
        "dynasty": "宋",
        "collection_info": null
    },
    {
        "title": "和张寺丞功父八绝句  其二",
        "author": "杨万里",
        "content": "古来官职妬诗篇，二物双违不肯全。\n君被诗篇折官职，如何又寄一新编。",
        "dynasty": "宋",
        "collection_info": null
    },
    {
        "title": "和张寺丞功父八绝句  其三",
        "author": "杨万里",
        "content": "与子相望天一方，有书无使倩谁将。\n归鸿欲下还飞去，不作书邮有底忙。",
        "dynasty": "宋",
        "collection_info": null
    },
    {
        "title": "和张寺丞功父八绝句  其四",
        "author": "杨万里",
        "content": "金华不敢比东坡，此后东坡尔许多。\n扰扰胸中百周孔，不愁柳柳笑人何。",
        "dynasty": "宋",
        "collection_info": null
    },
    {
        "title": "和张寺丞功父八绝句  其五",
        "author": "杨万里",
        "content": "问讯南湖作么生，日撞金玉奏英茎。\n无人打杀浄饭子，放出渠头七步行。",
        "dynasty": "宋",
        "collection_info": null
    },
    {
        "title": "和张寺丞功父八绝句  其六",
        "author": "杨万里",
        "content": "新岁南湖春又浓，海棠旧入我诗中。\n别来若有相思字，寄与江西花信风。",
        "dynasty": "宋",
        "collection_info": null
    },
    {
        "title": "和张寺丞功父八绝句  其七",
        "author": "杨万里",
        "content": "湖边花底旧论诗，再要寻盟今若为。\n道是鶑啼无点泪，教鶑闻此也垂洟。",
        "dynasty": "宋",
        "collection_info": null
    },
    {
        "title": "和张寺丞功父八绝句  其八",
        "author": "杨万里",
        "content": "断当湖山我与公，问公别后却谁同。\n一生海内金石友，万事人间牛马风。",
        "dynasty": "宋",
        "collection_info": null
    },
    {
        "title": "谢襄阳帅杨侍郎用辘轳体",
        "author": "杨万里",
        "content": "合志同宗忆嗣清，寻盟继好感难兄。\n关西伯起今夫子，后世子云重易经。\n金薤银鈎诒妙墨，貂裘玉札寄交情。\n本朝未有杨家相，留待公归两两星。",
        "dynasty": "宋",
        "collection_info": null
    },
    {
        "title": "王式之直阁不远千里来访野人赠以佳句次韵奉谢",
        "author": "杨万里",
        "content": "君才陆海与潘江，句裏芒寒万丈长。\n雪椀冰瓯翻笔墨，锦机绣段出肝肠。\n王家龙凤重英特，谢砌芝兰让耿光。\n相国登庸衣钵在，郎君努力续前芳。",
        "dynasty": "宋",
        "collection_info": null
    },
    {
        "title": "寄题张县尉敬之南昌官寺重新子真祠堂",
        "author": "杨万里",
        "content": "梅郎绛节朝玉台，朝游五城暮九垓。\n遗民香火答遗爱，何年祠屋荒苍苔。\n剑津诗客子张子，住持仙坛判山水。\n上书台斗大居士，作缘水漕皇华使。\n二台併檄孔家兄，经始新祠不日成。\n西山南浦作贺宾，野梅官柳俱驩声。",
        "dynasty": "宋",
        "collection_info": null
    },
    {
        "title": "送赵吉州判院器之移利路提刑",
        "author": "杨万里",
        "content": "赵侯迈往隆准孙，未年五十专三城。\n千里秋豪无遁情，两眼洞照如秋鹰。\n何须奋髯走百吏，棠阴昼寂清如水。\n年年州人吃贱米，侲子踏歌冻黎喜。\n去冬苦暖未有梅，使君一笑梅花开。\n夜吹平地一尺雪，留下丰年今岁回。\n使星移照天西去，白鹭青原遮不住。\n即随丹诏归握兰，遂持紫橐甘泉班。",
        "dynasty": "宋",
        "collection_info": null
    },
    {
        "title": "雨中入城送赵吉州器之二首  其一",
        "author": "杨万里",
        "content": "拂溪杨柳缕生金，栏路山矾香杀人。\n不是衝泥送行客，外头放过若干春。",
        "dynasty": "宋",
        "collection_info": null
    },
    {
        "title": "雨中入城送赵吉州器之二首  其二",
        "author": "杨万里",
        "content": "村店农忙半不开，入城客子去还来。\n阿耶乌伞儿青笠，卖却松柴买菜回。",
        "dynasty": "宋",
        "collection_info": null
    },
    {
        "title": "宿城外张氏庄早起入城三首  其一",
        "author": "杨万里",
        "content": "灯火频挑只管残，雨声终夜恼空山。\n幸蒙晓月多情白，又遣东风抵死寒。",
        "dynasty": "宋",
        "collection_info": null
    },
    {
        "title": "宿城外张氏庄早起入城三首  其二",
        "author": "杨万里",
        "content": "破店无鸡报五更，只将梦觉当鸡鸣。\n匆匆上却篮舆了，隔壁人家政睡声。",
        "dynasty": "宋",
        "collection_info": null
    },
    {
        "title": "宿城外张氏庄早起入城三首  其三",
        "author": "杨万里",
        "content": "眠云跂石十余年，回首抛官一瞬间。\n送旧迎新也辛苦，一番辛苦两年闲。",
        "dynasty": "宋",
        "collection_info": null
    },
    {
        "title": "次公满秩来归偶上巳寒食同日父子小酌",
        "author": "杨万里",
        "content": "又是一年修禊时，何须曲水泛金巵。\n遍尝众酒少亦醉，坐到三更眠未迟。\n上巳巧当寒食日，春风悭放牡丹枝。\n白头父子灯前语，忘却江湖久别离。",
        "dynasty": "宋",
        "collection_info": null
    },
    {
        "title": "送金元度教授辞满赴部改秩",
        "author": "杨万里",
        "content": "金华唐吕两儒先，夜半黄梅君併传。\n不日经筵重坐席，蹔时黉舍冷无毡。\n引班晓漏槐枫裏，出宰春风桃李边。\n莫遣垂杨知别恨，一篙新涨解归船。",
        "dynasty": "宋",
        "collection_info": null
    },
    {
        "title": "尝荼𧃲酒",
        "author": "杨万里",
        "content": "月中露下摘荼糜，泻酒银缾花倒垂。\n若要花香熏酒骨，莫教玉醴湿琼肌。\n一杯堕我无何有，百罚知君亦不辞。\n敕赐深之能几许，野人时復一中之。",
        "dynasty": "宋",
        "collection_info": null
    },
    {
        "title": "刘季澄投赠新诗次韵为谢",
        "author": "杨万里",
        "content": "君操笔耒启新畬，耕徧西溪万卷余。\n藜杖芒鞋来得得，柳风花雨政疎疎。\n是家人物孙如祖，惊代诗文我爱渠。\n努力收科无早晚，不须灯下独长嘘。",
        "dynasty": "宋",
        "collection_info": null
    },
    {
        "title": "饯洪帅张伯子华学尚书移镇京口",
        "author": "杨万里",
        "content": "周家天球祇一隻，张家今有双白璧。\n前称紫薇后文昌，衙官二陆仆两唐。\n金章玉句迭清锵，天孙云机织锦裳。\n松心竹节争老苍，冰壶水镜明秋霜。\n君不见于湖先生掌纶綍，二典三谟纔一笔。\n君不见笃素先生立朝端，五臣十乱半武间。\n听履星辰践台斗，翻身凤池屈伸肘。\n梦入飞云卷雨帘，袖却筑岩作霖手。\n滕王阁上唐阿舒，春生秋杀震江湖。\n吏部未见张尚书，春生尽有秋杀无。\n江西十州百万户，父非姓召母非杜。\n也祇周人两句诗，岂弟君子民父母。\n又去南徐作好春，落霞秋水亦眉颦。\n南徐父老错欣欣，玉皇催渠转鸿钧。",
        "dynasty": "宋",
        "collection_info": null
    },
    {
        "title": "春雨不止二首  其一",
        "author": "杨万里",
        "content": "无计奈何春日长，宰予介绍谒羲皇。\n蚁纔问阵天又雨，蜂欲舂粮花政香。",
        "dynasty": "宋",
        "collection_info": null
    },
    {
        "title": "春雨不止二首  其二",
        "author": "杨万里",
        "content": "春雨如毛又似埃，云开还合合还开。\n怪来春晚寒如许，无頼桐花领取来。",
        "dynasty": "宋",
        "collection_info": null
    },
    {
        "title": "踏青",
        "author": "杨万里",
        "content": "雨换溪溪玉，花呈岭岭春。\n秧田暄处早，茅屋补痕新。",
        "dynasty": "宋",
        "collection_info": null
    },
    {
        "title": "寒灯",
        "author": "杨万里",
        "content": "老穉都眠我独醒，寒灯半点伴三更。\n双花忽作蜻蜓眼，孤焰仍悬玉胆瓶。",
        "dynasty": "宋",
        "collection_info": null
    },
    {
        "title": "雨夜独酌",
        "author": "杨万里",
        "content": "清明未到未和柔，过了清明春又休。\n烛下看花徧有思，醉中听雨也无愁。",
        "dynasty": "宋",
        "collection_info": null
    },
    {
        "title": "瓶中淮阳红牡丹落尽有叹三首  其一",
        "author": "杨万里",
        "content": "只愁风雨妬花枝，翦入瓷瓶养却伊。\n更下重帘深闭阁，忽然花落又关谁。",
        "dynasty": "宋",
        "collection_info": null
    },
    {
        "title": "瓶中淮阳红牡丹落尽有叹三首  其二",
        "author": "杨万里",
        "content": "眼中姚魏过匆匆，只有淮阳打底红。\n杜宇一声花睡醒，却教老子怨东风。",
        "dynasty": "宋",
        "collection_info": null
    },
    {
        "title": "瓶中淮阳红牡丹落尽有叹三首  其三",
        "author": "杨万里",
        "content": "又是明年看牡丹，未开芍药怯春寒。\n落英满地不须扫，一片蔫红也足观。",
        "dynasty": "宋",
        "collection_info": null
    },
    {
        "title": "寄题龙泉李宗儒师儒槐阴书院",
        "author": "杨万里",
        "content": "龙泉二李继谪仙，朝议朝散相后先。\n凤雏二妙继乃祖，宗儒师儒贤弟昆。\n手种兔目今几年，日茹叶淘呻断编。\n阴似王家三树绿，异时官职追前躅。\n花作唐人八月黄，来岁能书催趣装。",
        "dynasty": "宋",
        "collection_info": null
    },
    {
        "title": "李师儒上舍稽古堂",
        "author": "杨万里",
        "content": "青枫金剎依然在，黄石圯桥元不改。\n只有谪仙稽古堂，兵烧水毁草树荒。\n二大夫家有孙子，去珠復还堂再起。\n朱甍碧瓦拂金波，牙籤玉轴拄银河。\n山鬼吹灯听夜诵，秋兔献颖供晨哦。\n向来二李名父子，今来二李佳兄弟。\n鹡鸰双去集上林，李家大夫看二二。",
        "dynasty": "宋",
        "collection_info": null
    },
    {
        "title": "初夏即事十二解  其一",
        "author": "杨万里",
        "content": "莲叶头巾道样裁，仙桃扇子午时回。\n扑蝇堕地犹能旋，闭阁生尘底处来。",
        "dynasty": "宋",
        "collection_info": null
    },
    {
        "title": "初夏即事十二解  其二",
        "author": "杨万里",
        "content": "瑞香端合谱离骚，有子传芳韵亦高。\n失却熏笼红锦被，化为矮树紫樱桃。",
        "dynasty": "宋",
        "collection_info": null
    },
    {
        "title": "初夏即事十二解  其三",
        "author": "杨万里",
        "content": "百日田干田父愁，只销一雨百无忧。\n更无人惜田中水，放下清溪恣意流。",
        "dynasty": "宋",
        "collection_info": null
    },
    {
        "title": "初夏即事十二解  其四",
        "author": "杨万里",
        "content": "从教节序暗相催，历日尘生懒看来。\n却是石榴知立夏，年年此日一花开。",
        "dynasty": "宋",
        "collection_info": null
    },
    {
        "title": "初夏即事十二解  其五",
        "author": "杨万里",
        "content": "槛中红药趁春归，瓶裏苛留三两枝。\n一片落来能恋我，叶梢阁住不教飞。",
        "dynasty": "宋",
        "collection_info": null
    },
    {
        "title": "初夏即事十二解  其六",
        "author": "杨万里",
        "content": "密有花红绿刺长，似来作伴石榴芳。\n金樱身子玫瑰脸，更吃饧枝蜜果香。",
        "dynasty": "宋",
        "collection_info": null
    },
    {
        "title": "初夏即事十二解  其七",
        "author": "杨万里",
        "content": "玉磬金钟天半鸣，梦中惊我起来听。\n万松花上三更雨，政事堂中有此声。",
        "dynasty": "宋",
        "collection_info": null
    },
    {
        "title": "初夏即事十二解  其八",
        "author": "杨万里",
        "content": "东渚西陂万马奔，浪花吞尽旧波痕。\n山童莫扫中庭水，要写钱钱雨点纹。",
        "dynasty": "宋",
        "collection_info": null
    },
    {
        "title": "初夏即事十二解  其九",
        "author": "杨万里",
        "content": "更无一箇子规啼，寂寂空山花自飞。\n啼得春归它便去，元来不是劝人归。",
        "dynasty": "宋",
        "collection_info": null
    },
    {
        "title": "初夏即事十二解  其一○",
        "author": "杨万里",
        "content": "柳外花梢啼乱鶑，行人过尽不曾听。\n得人听处君知么，天欲明时第一声。",
        "dynasty": "宋",
        "collection_info": null
    },
    {
        "title": "初夏即事十二解  其一一",
        "author": "杨万里",
        "content": "狭斜只解赏春红，秋菊冬梅不负公。\n我道四时俱富贵，一杯催唤藕花风。",
        "dynasty": "宋",
        "collection_info": null
    },
    {
        "title": "初夏即事十二解  其一二",
        "author": "杨万里",
        "content": "王家麈柄绿琼香，萱草偷来柄更长。\n藏却柿红缨拂子，菖蒲节裏放风光。",
        "dynasty": "宋",
        "collection_info": null
    },
    {
        "title": "诗酒怀赵德庄",
        "author": "杨万里",
        "content": "旧日张三影，今时赵半杯。\n谁将牌印子，牒过草庐来。\n一代风流尽，余年鬓髮催。\n愁边对诗酒，怀抱向谁开。",
        "dynasty": "宋",
        "collection_info": null
    },
    {
        "title": "纪闻悼旧",
        "author": "杨万里",
        "content": "莫说湘南寺，令人绝痛渠。\n中间缘国论，偶似绝交书。\n衫短枯荷叶，墙高过笋舆。\n人生须富贵，富贵竟何如。",
        "dynasty": "宋",
        "collection_info": null
    },
    {
        "title": "郭母孺人李氏挽歌辞",
        "author": "杨万里",
        "content": "李郭俱名族，华婣合两家。\n藁砧巾角雨，郎罢笔头花。\n树秀庭双玉，荪荣砌百芽。\n半生冰雪节，再赋白山茶。",
        "dynasty": "宋",
        "collection_info": null
    },
    {
        "title": "七字敬饯周彦敷府判直阁之官虎城",
        "author": "杨万里",
        "content": "碧落仙人出作州，青原诗伯佐承流。\n江山得助催新句，风月平分入胜游。\n清献濂溪两宾主，崆峒章贡再赓酬。\n旧时绿水红莲客，南望旗幢鬓已秋。",
        "dynasty": "宋",
        "collection_info": null
    },
    {
        "title": "端午前一日含笑初拆",
        "author": "杨万里",
        "content": "一点瓜香破醉眠，误它酒客枉流涎。\n如何滴露牛心李，化作垂头玉井莲。\n初喜晓光将莞尔，竟羞午影不嫣然。\n忽看吐下金樱核，蔌蔌声干暮叶边。",
        "dynasty": "宋",
        "collection_info": null
    },
    {
        "title": "端午独酌",
        "author": "杨万里",
        "content": "招得榴花共一觞，艾人笑杀老夫狂。\n子兰赤口禳何益，正则红船看不妨。\n团粽明朝便无味，菖蒲今日么生香。\n一生幸免春端帖，可遣渔歌谱大章。",
        "dynasty": "宋",
        "collection_info": null
    },
    {
        "title": "送吉州通判赵德辉上印赴阙",
        "author": "杨万里",
        "content": "太守九秋霜，通守三春风。\n太守镜照胆，通守渊涵空。\n古来人才在寒士，皇家人才在宗子。\n君看二赵作庐陵，宽猛晦明两相济。\n太守已乘八使车，通守合分五马符。\n行看二赵俱法从，老夫别献中和颂。",
        "dynasty": "宋",
        "collection_info": null
    },
    {
        "title": "暑中待月小酌",
        "author": "杨万里",
        "content": "火伞朝张復暮张，若教无月底禁当。\n隔林欲上光先漏，窥户无多气已凉。\n万里无云天似水，一奁新镜色如霜。\n广寒宫裏应无酒，挽住姮娥劝一觞。",
        "dynasty": "宋",
        "collection_info": null
    },
    {
        "title": "夏日小饮分题得菱用辘轳体",
        "author": "杨万里",
        "content": "不是齐堂觳觫生，如何双抵独峥嵘。\n犀中忽有红尖角，天上也无甜底冰。\n只爱衣裳桃杏浅，谁知肌骨雪霜明。\n酒徒苦问渠名姓，无姓无名字子陵。",
        "dynasty": "宋",
        "collection_info": null
    },
    {
        "title": "移床",
        "author": "杨万里",
        "content": "清晨暑气已愁予，何况晹虫午及晡。\n寻得松风小凉处，移床来坐又还无。",
        "dynasty": "宋",
        "collection_info": null
    },
    {
        "title": "午睡起",
        "author": "杨万里",
        "content": "永昼能不倦，亭午思小睡。\n竹床热如晒，展转竟无寐。\n起来搔白首，百匝绕檐际。\n政当眊矂中，忽有一奇事。\n一风北户来，穿度南窗外。\n窗外蕙初花，披拂动香气。\n老夫得一凉，洒然有生意。\n来日当此时，未知復何似。",
        "dynasty": "宋",
        "collection_info": null
    },
    {
        "title": "送章汉卿归宣城",
        "author": "杨万里",
        "content": "竹叶孤斟久，梅花远信疎。\n如何穷巷辙，忽枉故人车。\n伯仲俱佳士，云霄政望渠。\n相从又相别，欲别重踌躇。",
        "dynasty": "宋",
        "collection_info": null
    },
    {
        "title": "夏夜喜雨",
        "author": "杨万里",
        "content": "听雨初假寐，还成睡着休。\n梦中檐奏乐，夜半簟知秋。\n今岁应须熟，余生有底愁。\n无人知喜事，课仆织新篘。",
        "dynasty": "宋",
        "collection_info": null
    },
    {
        "title": "题长沙钟仲山判院岫云舒卷楼二首  其一",
        "author": "杨万里",
        "content": "天柱峰尖半点云，散为岳麓橘洲春。\n尽供诗客挥毫裏，怪底春空态度新。",
        "dynasty": "宋",
        "collection_info": null
    },
    {
        "title": "题长沙钟仲山判院岫云舒卷楼二首  其二",
        "author": "杨万里",
        "content": "入夜云来宿两窗，明朝云去照三湘。\n也知远岫无心出，解后为霖亦不妨。",
        "dynasty": "宋",
        "collection_info": null
    },
    {
        "title": "立秋日闻蝉",
        "author": "杨万里",
        "content": "老火熏人欲破头，唤秋不到得人愁。\n夜来一雨将秋至，今晚蝉声始报秋。",
        "dynasty": "宋",
        "collection_info": null
    },
    {
        "title": "二含笑俱作秋花",
        "author": "杨万里",
        "content": "秋来二笑再芬芳，紫笑何如白笑强。\n只有此花偷不得，无人知处忽然香。",
        "dynasty": "宋",
        "collection_info": null
    },
    {
        "title": "秋夜极热三首  其一",
        "author": "杨万里",
        "content": "只怨西风不早归，早归何似且归迟。\n姮娥一夜摇团扇，更说明朝日午时。",
        "dynasty": "宋",
        "collection_info": null
    },
    {
        "title": "秋夜极热三首  其二",
        "author": "杨万里",
        "content": "秋神今岁也痴獃，行李如何草草回。\n白帝羽衣浑不带，炎官火伞却将来。",
        "dynasty": "宋",
        "collection_info": null
    },
    {
        "title": "秋夜极热三首  其三",
        "author": "杨万里",
        "content": "葵扇频挥手已麻，竹床偏热冷无些。\n面凉却感鬚根汗，省得开门汲井花。",
        "dynasty": "宋",
        "collection_info": null
    },
    {
        "title": "题安福刘虞卿敏斋",
        "author": "杨万里",
        "content": "君不见杜家阿宜开雪窗，日读十纸月一箱。\n君不见崔家阿立染霜兔，暮作千诗朝百赋。\n读书台北卯金刀，斋前不种李与桃。\n满阶只种书带草，黄金非宝书为宝。\n郎君玉树临风前，咀嚼青竹夜不眠。\n何须多羡崔与杜，诸郎努力青云路。",
        "dynasty": "宋",
        "collection_info": null
    },
    {
        "title": "九月三日喜雨盖不雨四十日矣",
        "author": "杨万里",
        "content": "玉帝愁闻旱，雷公怒见鬚。\n搜龙无亸处，倒海不遗余。\n稻裏云初活，荞梢雪再铺。\n老农啼又笑，欲去且安居。",
        "dynasty": "宋",
        "collection_info": null
    },
    {
        "title": "谢苏州史君张子仪尚书赠衣服送酒钱",
        "author": "杨万里",
        "content": "香山老益窭，欲卖宅与田。\n荆南赠春服，侍中送酒钱。\n何如韦苏州，一日兼两贤。\n酒钱随春服，併至南溪边。\n寄物已不轻，意更在物先。\n仆也拙生理，巧亦营不前。\n病废非为高，抛官余十年。\n纸田蜗牛庐，纵卖谁作缘。\n故人岂云少，衮衮青云端。\n王弘不可作，范叔空自寒。\n忽揽苏州书，冷窗回春暄。\n急褫九月絺，径追八酒仙。\n竹烟为我喜，波月为我妍。\n篱菊冻不花，一笑亦粲然。\n醉中化为蝶，飞堕虎丘山。\n齐云已在眼，忽然远于天。",
        "dynasty": "宋",
        "collection_info": null
    },
    {
        "title": "九日招子上子西尝新酒进退格",
        "author": "杨万里",
        "content": "但令有酒对篱东，管得山名不是龙。\n榨裏泼醅迎节裏，雨中移菊自城中。\n多时不饮今辞醉，一笑相懽古罕逢。\n我辈明年当更健，不须子细看萸红。",
        "dynasty": "宋",
        "collection_info": null
    },
    {
        "title": "九日菊未花",
        "author": "杨万里",
        "content": "旧说黄杨厄闰年，今年併厄菊花天。\n但挼青蕊浮新酒，何必黄金铸小钱。\n半醉嚼香霜月底，一枝却老鬓丝边。\n阿谁会得开迟意，暗展重阳十月前。",
        "dynasty": "宋",
        "collection_info": null
    },
    {
        "title": "寒鸡",
        "author": "杨万里",
        "content": "寒鸡睡着不知晨，多谢钟声唤起人。\n明晓莫教钟睡着，被它鸡笑不须嗔。",
        "dynasty": "宋",
        "collection_info": null
    },
    {
        "title": "南溪上种芙蓉",
        "author": "杨万里",
        "content": "夹水芙容密密栽，缘溪斜立照溪开。\n放教十里红将去，不尽溪流不要回。",
        "dynasty": "宋",
        "collection_info": null
    },
    {
        "title": "晓看芙蓉",
        "author": "杨万里",
        "content": "两岁芙蓉无一枝，今年万朶压枝低。\n半红半白花都闹，非短非长树斩齐。\n临水酽粧新雨后，出墙背面晓风西。\n春英笑杀秋英淡，祗恐秾于桃李蹊。",
        "dynasty": "宋",
        "collection_info": null
    },
    {
        "title": "瑞庆节日同王式之诣云际寺满散",
        "author": "杨万里",
        "content": "金剎深藏翠巘间，钟声吹下白云端。\n谁知东浙能诗客，也到南溪祝圣山。\n重碧清池染衣湿，软红香雾袭人寒。\n祝君来岁千秋节，着脚含元鹓鹭班。",
        "dynasty": "宋",
        "collection_info": null
    },
    {
        "title": "寄王用之判府监簿",
        "author": "杨万里",
        "content": "寅清堂上初相识，君如玉树逢春碧。\n滕王阁下重相从，君如天骥追秋风。\n九州四海王鲁公，有子不减汉八龙。\n君才况是廊庙具，登庸衣钵亲分付。\n笋班小试云霄步，州麾妙琢湖山句。\n君不见西京韦家父子间，阿成官职似阿贤。\n皇朝吕家也不恶，大申小申相后先。\n看君一武超韦吕，奄有龟蒙再封鲁。",
        "dynasty": "宋",
        "collection_info": null
    },
    {
        "title": "王式之命刘秀才写予真因署其上",
        "author": "杨万里",
        "content": "浙水东兼浙水西，千岩万壑总遨嬉。\n游山祗欠金华债，乘兴今随王式之。",
        "dynasty": "宋",
        "collection_info": null
    },
    {
        "title": "久雨妨于农收因访子上有叹",
        "author": "杨万里",
        "content": "君能过我意殊倾，我每看君脚便轻。\n若为泥涂断还往，端令老病底心情。\n未霜杨柳秋犹碧，既雨芙蓉晚更明。\n旱岁嫌晴不嫌熟，今年教熟不教晴。",
        "dynasty": "宋",
        "collection_info": null
    },
    {
        "title": "题三老图二首  其一",
        "author": "杨万里",
        "content": "旦奭行间着季真，黄冠不合附青云。\n二南风裏君知么，添箇委蛇退食人。",
        "dynasty": "宋",
        "collection_info": null
    },
    {
        "title": "题三老图二首  其二",
        "author": "杨万里",
        "content": "刘郎写照妙通神，三老图成又一新。\n只道老韩同传好，被人指点也愁人。",
        "dynasty": "宋",
        "collection_info": null
    },
    {
        "title": "南溪堰滩",
        "author": "杨万里",
        "content": "为爱溪流箭样湍，戏抛乱石障清澜。\n忽如亚父撞玉斗，又似仲尼鸣象环。\n整北移南教尽怒，从朝至午不知还。\n便饶滟滪三巴峡，也当龙门八节滩。",
        "dynasty": "宋",
        "collection_info": null
    },
    {
        "title": "至后入城道中杂兴十首  其一",
        "author": "杨万里",
        "content": "至后寒梅未苦繁，腊前暖蝶已偷还。\n隔林日射池光动，碎却池中倒影山。",
        "dynasty": "宋",
        "collection_info": null
    },
    {
        "title": "至后入城道中杂兴十首  其二",
        "author": "杨万里",
        "content": "大熟仍教得大晴，今年又是一昇平。\n昇平不在箫韶裏，只在诸村打稻声。",
        "dynasty": "宋",
        "collection_info": null
    },
    {
        "title": "至后入城道中杂兴十首  其三",
        "author": "杨万里",
        "content": "问渠田父定无饥，却道官人那得知。\n未送太仓新玉粒，敢先云子滑流匙。",
        "dynasty": "宋",
        "collection_info": null
    },
    {
        "title": "至后入城道中杂兴十首  其四",
        "author": "杨万里",
        "content": "畦蔬甘似卧沙羊，正为新经几夜霜。\n芦菔过拳菘过膝，北风一路菜羹香。",
        "dynasty": "宋",
        "collection_info": null
    },
    {
        "title": "至后入城道中杂兴十首  其五",
        "author": "杨万里",
        "content": "长亭阿姥短亭翁，探借桃花作面红。\n酒熟自尝仍自卖，一生割据醉乡中。",
        "dynasty": "宋",
        "collection_info": null
    },
    {
        "title": "至后入城道中杂兴十首  其六",
        "author": "杨万里",
        "content": "丰年物物总欣驩，不但人和畜亦蕃。\n簸处金肤肥彘母，舂余珠屑饱鸡孙。",
        "dynasty": "宋",
        "collection_info": null
    },
    {
        "title": "至后入城道中杂兴十首  其七",
        "author": "杨万里",
        "content": "山路肩舆倦仆夫，家兄为我酒频沽。\n卖薪人散知城近，啼柳乌忙觉日晡。",
        "dynasty": "宋",
        "collection_info": null
    },
    {
        "title": "至后入城道中杂兴十首  其八",
        "author": "杨万里",
        "content": "谁练苕花作雪茸，更将枫叶染猩红。\n姮娥不认推青女，青女又还推化工。",
        "dynasty": "宋",
        "collection_info": null
    },
    {
        "title": "至后入城道中杂兴十首  其九",
        "author": "杨万里",
        "content": "忽见轻绡三两重，横遮万丈翠屏风。\n老夫细熨䰒松眼，却是青原隠雾中。",
        "dynasty": "宋",
        "collection_info": null
    },
    {
        "title": "至后入城道中杂兴十首  其一○",
        "author": "杨万里",
        "content": "春时宿处雨浪浪，至后重投张氏庄。\n际晚乌银何许买，夕阳特地恋寒窗。",
        "dynasty": "宋",
        "collection_info": null
    },
    {
        "title": "欧阳伯威挽词",
        "author": "杨万里",
        "content": "酒魄飞穿月，诗星流入脾。\n豪来无一世，贫不上双眉。\n泸水奇唐律，香城赏楚辞。\n前身定东野，又得退之碑。",
        "dynasty": "宋",
        "collection_info": null
    },
    {
        "title": "题东江刘长元勤有斋",
        "author": "杨万里",
        "content": "蠹简三更寂，寒灯半点悭。\n不知门外雪，已失月中山。\n白璧非愁禹，黄金只铸颜。\n时来漫拈出，掇取桂枝还。",
        "dynasty": "宋",
        "collection_info": null
    },
    {
        "title": "谢永新大夫杨叔裕惠诗",
        "author": "杨万里",
        "content": "今代吾家后子云，新诗也解乞陈人。\n银河波浪痕痕玉，花县风光字字春。\n大胜十年灯火读，更无半点簿书尘。\n鹗章塞得公车破，便合留渠立紫宸。",
        "dynasty": "宋",
        "collection_info": null
    },
    {
        "title": "寄袁起岩枢密贺新除仍谢送四缣并诗集兼恳求陈婿荐书二首  其一",
        "author": "杨万里",
        "content": "枢相身通贵，恩书意转亲。\n四端香雪縠，一卷锦江春。\n公即专堂印，侬方理钓缗。\n五公今果六，诗谶也如神。",
        "dynasty": "宋",
        "collection_info": null
    },
    {
        "title": "寄袁起岩枢密贺新除仍谢送四缣并诗集兼恳求陈婿荐书二首  其二",
        "author": "杨万里",
        "content": "知己熙鸿化，阳和被九皋。\n自怜今老病，无分恼钧陶。\n独念东床客，犹沉左选曹。\n春风半张纸，立地作宜敖。",
        "dynasty": "宋",
        "collection_info": null
    },
    {
        "title": "再入城宿张氏庄早起进退格",
        "author": "杨万里",
        "content": "梦觉月如昼，误惊天欲明。\n起吹松叶烬，自点臼花灯。\n山轿已十里，谯门才四更。\n脚根岂无火，鬚上也成冰。",
        "dynasty": "宋",
        "collection_info": null
    },
    {
        "title": "与次公夜酌",
        "author": "杨万里",
        "content": "汤盂深浅任横斜，酒力微醺略减些。\n翦烛小童殊解事，不留烛烬却留花。",
        "dynasty": "宋",
        "collection_info": null
    },
    {
        "title": "不寐",
        "author": "杨万里",
        "content": "脚底神通也自强，三更报我有飞霜。\n人言冬夜长如岁，不寐方知岁未长。",
        "dynasty": "宋",
        "collection_info": null
    },
    {
        "title": "野望二首  其一",
        "author": "杨万里",
        "content": "也知口业欠消磨，造物嗔人奈口何。\n莫管诗人例寒饿，且容老子小婆娑。",
        "dynasty": "宋",
        "collection_info": null
    },
    {
        "title": "野望二首  其二",
        "author": "杨万里",
        "content": "野童撷菜疎移步，客子追程有底忙。\n茅屋破时偏入画，布衫洗了晒枯桑。",
        "dynasty": "宋",
        "collection_info": null
    },
    {
        "title": "瑞香盛开呈益国公二首  其一",
        "author": "杨万里",
        "content": "近看丁香万粒攒，远看却与紫毬般。\n谁将玉胆蔷薇水，新濯琼肤锦绣襌。\n浄界熏修尔芬馥，无人翦剔自团栾。\n下元前至上元后，省得龙沉与麝兰。",
        "dynasty": "宋",
        "collection_info": null
    },
    {
        "title": "瑞香盛开呈益国公二首  其二",
        "author": "杨万里",
        "content": "针来大笋束仍攒，作么开时色两般。\n荀令金炉炷沉水，昭容紫袖衬中襌。\n同花异叶株株异，一种栾枝节节栾。\n雪裏寒香得三友，溪边梅与畹边兰。",
        "dynasty": "宋",
        "collection_info": null
    },
    {
        "title": "余处恭少师左相郇公挽辞三首  其一",
        "author": "杨万里",
        "content": "上圣临三极，维师正百工。\n忠清两杨绾，诚一再温公。\n衡岳摧天柱，明堂失栋隆。\n初元得名相，不待卦非熊。",
        "dynasty": "宋",
        "collection_info": null
    },
    {
        "title": "余处恭少师左相郇公挽辞三首  其二",
        "author": "杨万里",
        "content": "孝庙乘干日，光宗宅震宫。\n夔龙池集凤，黄绮翼高鸿。\n初政扶皇极，三朝抗大忠。\n朞年坐黄阁，万古一清风。",
        "dynasty": "宋",
        "collection_info": null
    },
    {
        "title": "余处恭少师左相郇公挽辞三首  其三",
        "author": "杨万里",
        "content": "天下非无士，胸中自有人。\n如何初拜相，首荐一遗民。\n恩我丘山小，怀公骨肉亲。\n白头哭知己，东望独伤神。",
        "dynasty": "宋",
        "collection_info": null
    },
    {
        "title": "寄题龙泉项圣与卢溪书院",
        "author": "杨万里",
        "content": "三顾先生得麟笔，付嘱遗经谁第一。\n独将麟髓饭澹翁，项家阿英亦其乙。\n澹翁孤忠贯两仪，阿英卓行彻九扉。\n旌门一日插天半，却把此笔传阿宜。\n阿宜阿囝续弓冶，卢溪书院声无价。\n不论当家与外人，不日天池看浑化。",
        "dynasty": "宋",
        "collection_info": null
    },
    {
        "title": "送西昌大夫赵嘉言上印赴阙",
        "author": "杨万里",
        "content": "西昌难作自古传，卓令赵令不作难。\n二令来时民顿宽，二令去日官余钱。\n从来美政人难继，二君双美今谁似。\n卓令已作中都官，赵令也合即缀卓令班。",
        "dynasty": "宋",
        "collection_info": null
    },
    {
        "title": "山茶",
        "author": "杨万里",
        "content": "树子团团映碧岑，初看唤作木犀林。\n谁将金粟银丝脍，簇饤朱红菜椀心。\n春早横招桃李妬，岁寒不受雪霜侵。\n题诗毕竟输坡老，叶厚有棱花色深。",
        "dynasty": "宋",
        "collection_info": null
    },
    {
        "title": "夙兴待旦二绝  其一",
        "author": "杨万里",
        "content": "觉后难重睡，醉余还独醒。\n东窗不肯白，挑尽一灯青。",
        "dynasty": "宋",
        "collection_info": null
    },
    {
        "title": "夙兴待旦二绝  其二",
        "author": "杨万里",
        "content": "村裏无铜漏，金鷄管杀更。\n百声犹未晓，却等第三声。",
        "dynasty": "宋",
        "collection_info": null
    },
    {
        "title": "癸亥上巳即事",
        "author": "杨万里",
        "content": "怪底风光好，还当上巳辰。\n柳鶑樊子口，梁燕赵家身。\n花落春容瘦，阴浓夏意新。\n晒书仍焙药，幽事也劳神。",
        "dynasty": "宋",
        "collection_info": null
    },
    {
        "title": "登度雪台观金沙荼𧃲",
        "author": "杨万里",
        "content": "金沙瓶子荼糜粟，一一尖红映圜绿。\n只销三日雨和风，化作真珠堆锦褥。\n饶渠飞度雪前开，开了却吹香雪来。\n红红白白照天半，醉倚琱栏眼凌乱。",
        "dynasty": "宋",
        "collection_info": null
    },
    {
        "title": "古风敬饯吉州梁史君",
        "author": "杨万里",
        "content": "南方儒先囿三山，山中豹蔚推伯鸾。\n手拏枝桂下广寒，身作德星南斗间。\n治行第一闻九关，再分鱼书朱两幡。\n丰湖夜敲坡老门，螺浦晓酌六一泉，露冕朞月惠化传。\n青原改色白鹭妍，白叟鼓腹黄童颠。\n曲生打开禁酒国，云子凑集移粟船。\n向来醉人号一瑞，如今醉人横路眠。\n满城米贱酒更贱，尽道人皆有一天。\n如何癖爱香火缘，三章叫阍觅散仙。\n定知不晚当赐环，金貂玉佩香案前。",
        "dynasty": "宋",
        "collection_info": null
    },
    {
        "title": "古风敬饯都运焕章雷吏部祗召入觐",
        "author": "杨万里",
        "content": "高皇中兴社稷臣，紫岩先生第一人。\n来从紫岩住紫盖，鸿钧转作湘中春。\n风流人物被草木，香满橘洲连岳麓。\n一时宾客盛邹枚，明月夜光和结绿。\n雷家夫子龙凤章，优入其室升其堂。\n朱幡玉节徧南纪，锦帐绫衾推望郎。\n使星下照翼轸旁，西山南浦回风光。\n渠侬别有经世具，袖却两手惟深藏。\n玉皇唤渠登庙廊，小却犹在持橐行。\n野人亦忝同门者，久挂衣冠卧林下。\n病身只合钓烟波，儿辈犹堪累甄冶。",
        "dynasty": "宋",
        "collection_info": null
    },
    {
        "title": "子年刘郎写余老貌求赞",
        "author": "杨万里",
        "content": "鬓少梳欲无，髭短镊更少。\n搔鬓祗捻髭，觅句何日了。",
        "dynasty": "宋",
        "collection_info": null
    },
    {
        "title": "暮行田间二首  其一",
        "author": "杨万里",
        "content": "布谷声中日脚收，瘦藤叫我看西畴。\n露珠走上青秧叶，不到梢头便肯休。",
        "dynasty": "宋",
        "collection_info": null
    },
    {
        "title": "暮行田间二首  其二",
        "author": "杨万里",
        "content": "水满平田无处无，一张雪纸眼中铺。\n新秧乱插成井字，却道山农不解书。",
        "dynasty": "宋",
        "collection_info": null
    },
    {
        "title": "清晓趋郡早炊幽居延福寺",
        "author": "杨万里",
        "content": "小轿欹还正，荒蹊细又纡。\n危峰上金镜，远草乱琼珠。\n雾外钟声近，花梢殿脊孤。\n老僧知我冷，展席傍红炉。",
        "dynasty": "宋",
        "collection_info": null
    },
    {
        "title": "午过乌东",
        "author": "杨万里",
        "content": "险尽涂初坦，寒轻日向中。\n稻云迟雨碧，荞雪早霜红。\n五日再行役，二年三鞠躬。\n只言弃官久，却与在官同。",
        "dynasty": "宋",
        "collection_info": null
    },
    {
        "title": "晚宿小罗田四首  其一",
        "author": "杨万里",
        "content": "青林化作万黄金，落日光寒色却深。\n仰看松梢数松子，不妨更与数松针。",
        "dynasty": "宋",
        "collection_info": null
    },
    {
        "title": "晚宿小罗田四首  其二",
        "author": "杨万里",
        "content": "倒尽菰蒲折尽荷，芙蓉临水恨无多。\n一花却有两花影，东卧斜阳西卧波。",
        "dynasty": "宋",
        "collection_info": null
    },
    {
        "title": "晚宿小罗田四首  其三",
        "author": "杨万里",
        "content": "萧洒低低屋，虚明小小窗。\n客间那得许，窗外更寒江。",
        "dynasty": "宋",
        "collection_info": null
    },
    {
        "title": "晚宿小罗田四首  其四",
        "author": "杨万里",
        "content": "白酒聊三盏，青灯欲二更。\n倦来乘急睡，过了睡难成。",
        "dynasty": "宋",
        "collection_info": null
    },
    {
        "title": "后一月再宿城外野店夙兴入城谒益公二首  其一",
        "author": "杨万里",
        "content": "吹灯览镜又匆匆，乌帽新时白鬓空。\n残月忙追晓星上，飞霜先到轿窗中。\n如何五鼓寒十倍，不肯半分饶一翁。\n到得火轮相暖热，山霏特地碧曚昽。",
        "dynasty": "宋",
        "collection_info": null
    },
    {
        "title": "后一月再宿城外野店夙兴入城谒益公二首  其二",
        "author": "杨万里",
        "content": "归途未信欲斜阳，只怪行人影转长。\n松寿已高犹绿髮，枫年方少更红裳。\n秋光便是天金谷，画本偷归我锦囊。\n只怨衝寒叹行役，青鞋布袜却芬香。",
        "dynasty": "宋",
        "collection_info": null
    },
    {
        "title": "题胡季亨观生亭二首  其一",
        "author": "杨万里",
        "content": "谁信秋霜腊雪中，雪中霜裏有春风。\n菊花未了梅花发，休说桃花入嫩红。",
        "dynasty": "宋",
        "collection_info": null
    },
    {
        "title": "题胡季亨观生亭二首  其二",
        "author": "杨万里",
        "content": "漏泄春光有阿亨，一双诗眼太乖生。\n草根未响渠先觉，不待黄鹂第一声。",
        "dynasty": "宋",
        "collection_info": null
    },
    {
        "title": "胡季亨赠集句古风效其体奉酬",
        "author": "杨万里",
        "content": "秋气集南磵，清风来故人。\n遗我一端绮，桃李不成春。\n大句斡元造，高词媲皇坟。\n百衲收寸锦，一字买堪贫。\n苦恨邻里间，良觌渺无因。\n今日是何朝，始闻扣柴荆。\n黄菊有佳色，寒水各依痕。\n且共欢此饮，重与细论文。\n何以报佳惠，山中有白云。",
        "dynasty": "宋",
        "collection_info": null
    },
    {
        "title": "十月久雨妨农收二十八日得霜遂晴喜而赋之",
        "author": "杨万里",
        "content": "雨脚麻相似，禾头耳欲生。\n风收白痴雾，霜作上牢晴。\n逗晓双栖鹊，巡檐数喜声。\n呼儿洗尘甑，忍饿待新秔。",
        "dynasty": "宋",
        "collection_info": null
    },
    {
        "title": "早起",
        "author": "杨万里",
        "content": "黄菊花繁依旧臞，牡丹叶落恰如枯。\n霜中蚱蜢冻欲死，紧抱寒梢不放渠。",
        "dynasty": "宋",
        "collection_info": null
    },
    {
        "title": "蝇虎六言",
        "author": "杨万里",
        "content": "长有青蝇入梦，初无白额负嵎。\n传业羲皇网罟，齐名斗谷于菟。",
        "dynasty": "宋",
        "collection_info": null
    },
    {
        "title": "进退格寄张功父姜尧章",
        "author": "杨万里",
        "content": "尤萧范陆四诗翁，此后谁当第一功。\n新拜南湖为上将，更差白石作先锋。\n可怜公等俱痴绝，不见词人到老穷。\n谢遣管城侬已晚，酒泉端欲乞移封。",
        "dynasty": "宋",
        "collection_info": null
    },
    {
        "title": "寄题八桂张松卿义庄",
        "author": "杨万里",
        "content": "张氏避毡裘，邢迁来桂州。\n买田同族食，作计岂孙谋。\n公艺君今是，希文古罕俦。\n荆花再连理，萱草更千秋。",
        "dynasty": "宋",
        "collection_info": null
    },
    {
        "title": "陈商卿挽辞",
        "author": "杨万里",
        "content": "远绪传妫水，高风似太丘。\n萱堂鱼跃雪，兰砌鹗横秋。\n杖屦疎金谷，鶑花冷玉舟。\n行看紫鸾纸，告第贲松楸。",
        "dynasty": "宋",
        "collection_info": null
    },
    {
        "title": "题曾世夫颐斋",
        "author": "杨万里",
        "content": "吾友子曾子，滋兰涧溪幽。\n药房动波底，韦编着床头。\n梦吞六画香，身从三圣游。\n上瞻岐山开，下聆雷声收。\n告于閟灵龟，潜渊骑玉虬。\n食菲足自养，朶颐非所求。\n一朝浮洛书，绿字献禹畴。\n分半啖虞翻，相视一笑休。",
        "dynasty": "宋",
        "collection_info": null
    },
    {
        "title": "晓起",
        "author": "杨万里",
        "content": "霜挟清寒冻杀人，袖中十指怯头巾。\n金篦落地拾不得，却是穿窗晓日痕。",
        "dynasty": "宋",
        "collection_info": null
    },
    {
        "title": "日午",
        "author": "杨万里",
        "content": "揭竿借日自烘衣，背立晴暄片子时。\n雪后春生人未觉，弄丝蟢子独先知。",
        "dynasty": "宋",
        "collection_info": null
    },
    {
        "title": "贺胡守寺正祷雪响应",
        "author": "杨万里",
        "content": "庐陵新事一奇绝，老农七年不识雪。\n史君领取六花来，一夜九天开玉阙。\n万家铸作银楼台，千峰琢出琼崔嵬。\n频岁魃儿祟䆉䅉，来秋云子如芋魁。\n老夫与雪亦久别，滕六参侬求普说。\n为渠拈此一瓣香，今身胡姓前身黄。\n只愁颍川归庙堂，不愁寰宇无丰穰。\n东阁官梅应解语，绿毛么凤仍能舞。\n合词再拜寿史君，满为天花中玉醑。",
        "dynasty": "宋",
        "collection_info": null
    },
    {
        "title": "十二月二十七日立春夜不寐",
        "author": "杨万里",
        "content": "冬夜嫌长只望春，春宵又永更何言。\n睫梢强合终无睡，脚底相摩也不温。\n竟夕松风听到晓，忽明灯火看来昏。\n拥裯却起蒙头坐，顾影真成一病猿。",
        "dynasty": "宋",
        "collection_info": null
    },
    {
        "title": "送黄几先司户",
        "author": "杨万里",
        "content": "吾友黄编修，用不究其挟。\n有子传父书，潜心泣麟业。\n胸中石渠剩，笔底秋鹰捷。\n蟾兔赠一枝，衣钵续四叶。\n不应千里来，乃欲一揖别。\n恰当新酒熟，幸与故人接。\n细酌且短檠，软语更长铗。\n去去谒九扉，天路看高蹑。",
        "dynasty": "宋",
        "collection_info": null
    },
    {
        "title": "寄题南昌尉厅思贤亭",
        "author": "杨万里",
        "content": "有客栖霞外，无名涴党中。\n南州一高士，东汉独清风。\n旧国已禾女，荒阡犹石翁。\n更烦吹笛魄，端为洗榛丛。",
        "dynasty": "宋",
        "collection_info": null
    },
    {
        "title": "甲子初春即事六首  其一",
        "author": "杨万里",
        "content": "老子烧香罢，蜂儿作队来。\n徘徊绕襟袖，将谓是花开。",
        "dynasty": "宋",
        "collection_info": null
    },
    {
        "title": "甲子初春即事六首  其二",
        "author": "杨万里",
        "content": "腊去寒犹在，春来花未开。\n东风忽然到，放尽一园梅。",
        "dynasty": "宋",
        "collection_info": null
    },
    {
        "title": "甲子初春即事六首  其三",
        "author": "杨万里",
        "content": "径李浑秾白，山桃半淡红。\n杏花红又白，非淡亦非秾。",
        "dynasty": "宋",
        "collection_info": null
    },
    {
        "title": "甲子初春即事六首  其四",
        "author": "杨万里",
        "content": "只有观书乐，其如病眼何。\n但令吾意适，不必卷头多。",
        "dynasty": "宋",
        "collection_info": null
    },
    {
        "title": "甲子初春即事六首  其五",
        "author": "杨万里",
        "content": "骤暖如初夏，通身退夹衣。\n只言寒已去，却等五更归。",
        "dynasty": "宋",
        "collection_info": null
    },
    {
        "title": "甲子初春即事六首  其六",
        "author": "杨万里",
        "content": "人怨花迟发，天教暖早催。\n不知要催落，却道是催开。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其一",
        "author": "杨万里",
        "content": "过雨天犹湿，新晴日尚寒。\n悬知晓粧好，破雾急来看。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其二",
        "author": "杨万里",
        "content": "初日光殊薄，晴梢露正浓。\n真珠粧未稳，更着柳边风。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其三",
        "author": "杨万里",
        "content": "晚得看花诀，丁宁趁绝晨。\n乘他醉眠起，别是一精神。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其四",
        "author": "杨万里",
        "content": "四面花光合，一身香雾红。\n忽从霞绮上，跳下锦城中。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其五",
        "author": "杨万里",
        "content": "花密无重数，看来眼转迷。\n化为花世界，忘却日东西。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其六",
        "author": "杨万里",
        "content": "外种百来树，中安一小亭。\n放眸红未了，红了是天青。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其七",
        "author": "杨万里",
        "content": "老子侵星起，蜂儿先我忙。\n渊才无鼻孔，信口道无香。",
        "dynasty": "宋",
        "collection_info": null
    },
    {
        "title": "二月十四日晓起看海棠八首  其八",
        "author": "杨万里",
        "content": "除却牡丹了，海棠当亚元。\n艳超红白外，香在有无间。",
        "dynasty": "宋",
        "collection_info": null
    },
    {
        "title": "寄题袁机仲侍郎殿撰建溪北山四景 妙浄庵",
        "author": "杨万里",
        "content": "韩子不肯佛，饶操苦出家。\n何如妙浄老，紫橐碧莲花。",
        "dynasty": "宋",
        "collection_info": null
    },
    {
        "title": "寄题袁机仲侍郎殿撰建溪北山四景 冰壶阁",
        "author": "杨万里",
        "content": "竹国风世界，梅兄雪友朋。\n地清无可比，且道玉壶冰。",
        "dynasty": "宋",
        "collection_info": null
    },
    {
        "title": "寄题袁机仲侍郎殿撰建溪北山四景 玉虹桥",
        "author": "杨万里",
        "content": "银河月外来，玉虹天上落。\n骑虹弄银河，人间无箇乐。",
        "dynasty": "宋",
        "collection_info": null
    },
    {
        "title": "寄题袁机仲侍郎殿撰建溪北山四景 抗云亭",
        "author": "杨万里",
        "content": "脚底一朶云，乘之绕空碧。\n前身王子乔，今代李太白。",
        "dynasty": "宋",
        "collection_info": null
    },
    {
        "title": "题张季长少卿饰庵庵名取告词云学足以自饰",
        "author": "杨万里",
        "content": "吾友张饰庵，学到贲上白。\n真贲初非文，至饰亦无色。\n君看瑄玉姿，岂借青黄饰。\n宝气不自中，白虹贯空碧。\n饰庵隠岷岭，英名震京国。\n鲁论感凤叹，春秋辩麟获。\n孝庙聘丘园，有来校坟籍。\n光皇访忠贤，再起贰卿棘。\n未应两朝旧，不侍九重侧。\n训词揭昭回，圣意深记忆。\n盍归赞人文，小却犹讲席。\n未要从子真，带月耕岩石。",
        "dynasty": "宋",
        "collection_info": null
    },
    {
        "title": "十山歌呈太守胡平一  其一",
        "author": "杨万里",
        "content": "豺虎深交雁鹜行，到官管取汝无妨。\n只将剽劫为喧闹，喝放归来尽陆梁。",
        "dynasty": "宋",
        "collection_info": null
    },
    {
        "title": "十山歌呈太守胡平一  其二",
        "author": "杨万里",
        "content": "羣盗常山蛇势如，一偷捕获十偷扶。\n十偷行赂一偷免，百姓如何奈得渠。",
        "dynasty": "宋",
        "collection_info": null
    },
    {
        "title": "十山歌呈太守胡平一  其三",
        "author": "杨万里",
        "content": "淦客前春荷一猪，城门卖得两千余。\n明朝回到石斧岭，连吃数刀今在无。",
        "dynasty": "宋",
        "collection_info": null
    },
    {
        "title": "十山歌呈太守胡平一  其四",
        "author": "杨万里",
        "content": "说似行人且细听，螺冈门外莫宵征。\n前头石斧韩婆岭，第一单身不要行。",
        "dynasty": "宋",
        "collection_info": null
    },
    {
        "title": "十山歌呈太守胡平一  其五",
        "author": "杨万里",
        "content": "后赵前丁两使君，羣偷望见总星奔。\n后人却笑渠侬猛，仁及偷儿不及民。",
        "dynasty": "宋",
        "collection_info": null
    },
    {
        "title": "十山歌呈太守胡平一  其六",
        "author": "杨万里",
        "content": "王黄二盗久驰声，手棒腰刀白昼行。\n逢着村人持一物，喝令放下敢谁争。",
        "dynasty": "宋",
        "collection_info": null
    },
    {
        "title": "十山歌呈太守胡平一  其七",
        "author": "杨万里",
        "content": "近有村人带血论，使君亲与验伤痕。\n鹜行刚道非行劫，只是行人两作喧。",
        "dynasty": "宋",
        "collection_info": null
    },
    {
        "title": "十山歌呈太守胡平一  其八",
        "author": "杨万里",
        "content": "贤尹如何受吏谩，青天白日万人看。\n忽然一展霹雳手，尽杖偷魁窜远蛮。",
        "dynasty": "宋",
        "collection_info": null
    },
    {
        "title": "十山歌呈太守胡平一  其九",
        "author": "杨万里",
        "content": "北门今早顿然清，怀璧操金尽夜行。\n却有一般可怜底，羣偷枉却费家兄。",
        "dynasty": "宋",
        "collection_info": null
    },
    {
        "title": "十山歌呈太守胡平一  其一○",
        "author": "杨万里",
        "content": "行人满路喜歌呼，小盗何须辱庙谟。\n早箇使君归鼎轴，为禽颉利繫单于。",
        "dynasty": "宋",
        "collection_info": null
    },
    {
        "title": "五月十六夜病中无聊起来步月五首  其一",
        "author": "杨万里",
        "content": "抛官放浪十三年，底事今年病懒残。\n旧健肯饶梅摘索，新羸翻羡竹平安。",
        "dynasty": "宋",
        "collection_info": null
    },
    {
        "title": "五月十六夜病中无聊起来步月五首  其二",
        "author": "杨万里",
        "content": "无求不必位三公，一饱何须禄万钟。\n只有人生安乐好，享它明月与清风。",
        "dynasty": "宋",
        "collection_info": null
    },
    {
        "title": "五月十六夜病中无聊起来步月五首  其三",
        "author": "杨万里",
        "content": "人睡方酣鸡未知，起来叫转月华西。\n南风吹落北斗柄，细数月中丹桂枝。",
        "dynasty": "宋",
        "collection_info": null
    },
    {
        "title": "五月十六夜病中无聊起来步月五首  其四",
        "author": "杨万里",
        "content": "夏日虽炎夜却清，四更还更胜三更。\n露从玉兔鬚根落，风在银河浪底生。",
        "dynasty": "宋",
        "collection_info": null
    },
    {
        "title": "五月十六夜病中无聊起来步月五首  其五",
        "author": "杨万里",
        "content": "道是月明星便稀，阿瞒此句未为奇。\n今宵斗柄也不见，一镜孤光天四垂。",
        "dynasty": "宋",
        "collection_info": null
    },
    {
        "title": "题李季章中书舍人石林堂",
        "author": "杨万里",
        "content": "紫微仙人今太白，不爱好官爱奇石。\n顷从道山归雪山，一叶渔船一横笛。\n船过宣池月满空，乘云飞上九华峰。\n十指一掇九芙蓉，和月擎取归船中。\n归到雁湖秋水碧，万斛酒船觞九客。\n蟇颐诸峰作不速，不待折简登几席。\n侬与石兄殊不疎，问讯别来安稳无。",
        "dynasty": "宋",
        "collection_info": null
    },
    {
        "title": "与长孺共读杜诗",
        "author": "杨万里",
        "content": "病身兀兀脑岑岑，偶到儿曹文字林。\n一卷杜诗揉欲烂，两人齐读味初深。\n斲肝枉却期千载，漏眼谁曾更再寻。\n笔底姦雄死犹毒，莫将饶舌泄渠心。",
        "dynasty": "宋",
        "collection_info": null
    },
    {
        "title": "食莲子三首  其一",
        "author": "杨万里",
        "content": "白玉蜂儿绿玉房，蜂房未绽已闻香。\n蜂儿解醒诗人醉，一嚼清冰一嚥霜。",
        "dynasty": "宋",
        "collection_info": null
    },
    {
        "title": "食莲子三首  其二",
        "author": "杨万里",
        "content": "城中莲子买将归，未问尝新早与迟。\n偶忆涌金门外晓，画船带露摘来时。",
        "dynasty": "宋",
        "collection_info": null
    },
    {
        "title": "食莲子三首  其三",
        "author": "杨万里",
        "content": "戢戢蜂儿出露房，未生翅股及锋芒。\n丁宁莫遣它人剥，要染侬家十指香。",
        "dynasty": "宋",
        "collection_info": null
    },
    {
        "title": "族人同诸友问疾二首  其一",
        "author": "杨万里",
        "content": "老无星事可营为，政是长闲好病时。\n两脚倦行赢得坐，一生欠睡顿还伊。\n梦闻有客欣然起，儿道勤翁乃尔痴。\n抵掌纵谈天亦笑，此身安否更曾知。",
        "dynasty": "宋",
        "collection_info": null
    },
    {
        "title": "族人同诸友问疾二首  其二",
        "author": "杨万里",
        "content": "摩诘沉痾未易排，文殊一问失妖灾。\n老夫何幸羣贤集，倒屣出迎双眼开。\n语造极时全愈了，病知客去即重来。\n呼儿细拣新书策，体不佳时看一回。",
        "dynasty": "宋",
        "collection_info": null
    },
    {
        "title": "病中復脚痛终日倦坐遣闷",
        "author": "杨万里",
        "content": "满眼生花雪满颠，者稀又过四双年。\n谁知病脚妨行步，只见端居道坐禅。\n堕扇几旁犹懒拾，检书窗下更能前。\n世人总羡飞仙侣，我羡行人便是仙。",
        "dynasty": "宋",
        "collection_info": null
    },
    {
        "title": "六月二十四日病起喜雨闻鶑与大儿议秋凉一出游山三首  其一",
        "author": "杨万里",
        "content": "末伏将催中伏休，匆匆送夏又迎秋。\n暑中竹色风仍雨，病裏鶑声喜破愁。\n大熟十年无此作，微生一饱更何求。\n急须剩踏莲花曲，药玉新船待拍浮。",
        "dynasty": "宋",
        "collection_info": null
    },
    {
        "title": "六月二十四日病起喜雨闻鶑与大儿议秋凉一出游山三首  其二",
        "author": "杨万里",
        "content": "病势初来敌颇强，排山倒海也难当。\n老夫笑把东西玉，竖子难藏上下肓。\n酒阵时闻报三捷，诗坛元不费单枪。\n夜来梦入清凉国，风月冰人别是乡。",
        "dynasty": "宋",
        "collection_info": null
    },
    {
        "title": "六月二十四日病起喜雨闻鶑与大儿议秋凉一出游山三首  其三",
        "author": "杨万里",
        "content": "暑气朝来扫地空，南风毕竟让西风。\n秋生楚尾吴头外，凉杀天涯地角中。\n万迭山连千涧水，双行缠伴一郫筒。\n初程道是穷忙着，且宿东山东復东。",
        "dynasty": "宋",
        "collection_info": null
    },
    {
        "title": "雨后晓起看山",
        "author": "杨万里",
        "content": "晨起出蓬户，换却隔水峰。\n细看只旧山，色与昨不同。\n虽经夜来雨，末必有许功。\n云师挈众巉，置在蓝水中。\n沙土俱绿浄，草树添青葱。\n不然近秋衰，那得还春容。\n此意殊不浅，要将调诗翁。\n判断索一语，可惜语不工。\n正使语工着，不如山色浓。",
        "dynasty": "宋",
        "collection_info": null
    },
    {
        "title": "病中七夕",
        "author": "杨万里",
        "content": "良辰美景底须来，苦恼如山正满怀。\n蝉度清歌侑溪柳，花吹黄雪洒官槐。\n新秋风物俱堪赏，久病心情自不佳。\n说与儿童休乞巧，老夫守拙尚多乖。",
        "dynasty": "宋",
        "collection_info": null
    },
    {
        "title": "秋热",
        "author": "杨万里",
        "content": "今年秋热倍常年，更住西峰落照村。\n最是樱桃梢上日，裴回不落等黄昏。",
        "dynasty": "宋",
        "collection_info": null
    },
    {
        "title": "食菱",
        "author": "杨万里",
        "content": "鸡头吾弟藕吾兄，头角崭然也不争。\n白璧中藏烟水晦，红裳左袒雪花明。\n一生子木非知己，千载灵均是主盟。\n每到炎官张火伞，西山未当圣之清。",
        "dynasty": "宋",
        "collection_info": null
    },
    {
        "title": "晚酌",
        "author": "杨万里",
        "content": "暑天寒果饤来馊，水果清于木果休。\n莲入新秋何便瘦，菱沉到底竟能浮。\n山泉酿酒香仍冽，野蔌堆盘爽更幽。\n方丈食前非不爱，风蝉一腹饱诗愁。",
        "dynasty": "宋",
        "collection_info": null
    },
    {
        "title": "七夕后一夜月中露坐二首  其一",
        "author": "杨万里",
        "content": "火云散作鬰金云，檐际移床偃病身。\n古井石崖新汲水，花洲苔砌荡晴尘。\n风纔小动即停吹，竹自不凉那及人。\n独感今宵上弦月，桂梢分露滴纱巾。",
        "dynasty": "宋",
        "collection_info": null
    },
    {
        "title": "七夕后一夜月中露坐二首  其二",
        "author": "杨万里",
        "content": "今古诗人爱月圆，未堪商略玉婵娟。\n修眉半璧各自好，团镜磨鎌俱可怜。\n一夜一般新样出，几回几换为人妍。\n教渠也学金鸦扇，未必清光直一钱。",
        "dynasty": "宋",
        "collection_info": null
    },
    {
        "title": "夜热不寐晓起步溪上",
        "author": "杨万里",
        "content": "夜气积到晓，微凉方满川。\n老夫乘早起，落月正娟然。\n拄杖丫疲檐，行人憩痛肩。\n劳生谁独免，客路最堪怜。",
        "dynasty": "宋",
        "collection_info": null
    },
    {
        "title": "寄题赵漕秘阁东山堂",
        "author": "杨万里",
        "content": "阿旦东山着干坤，十雨世界三登村。\n阿安东山着一身，白云保社明月邻。\n此山祗合馆此客，千载阿谁敢争席。\n赵侯玉立隆准孙，洗空凡马追古人。\n千山万水略行徧，一锥卓住东洋岸。\n东洋山麓东復东，筑堂折简招两公。\n倒提北斗酌银汉，灵山作樽江作钟。\n浩歌小袖经纶手，笑与两公举天酒。\n东山今属赵家庄，敬请两公迁别乡。",
        "dynasty": "宋",
        "collection_info": null
    },
    {
        "title": "送吉州解魁左人杰诣太常",
        "author": "杨万里",
        "content": "高皇一马化龙日，临轩策士谁第一。\n玉山山下汪端明，年财十八第一人。\n圣上来年集英殿，黄伞中央横玉案。\n何人再续老尚书，禾水左家千里驹。\n春秋三传贮胸臆，买纸待传晁董策。\n君才盍与汪相先，君年更少汪两年。",
        "dynasty": "宋",
        "collection_info": null
    },
    {
        "title": "送左元规三诣太常",
        "author": "杨万里",
        "content": "晋侯三驾楚莫争，薛侯三箭天山平。\n江西今代再丘明，亲到杏坛授麟经。\n笔阵独扫万人军，两魁槐花再荐名。\n来年兰省与集英，三元不数冯家京。",
        "dynasty": "宋",
        "collection_info": null
    },
    {
        "title": "送庐陵宰赵材老",
        "author": "杨万里",
        "content": "赵侯龙种秀天潢，金玉肝脾锦绣肠。\n未復九人黄阁相，犹堪三字紫微郎。\n饥餐兰菊枝枝月，醉洒云烟句句霜。\n谁与邦民颂遗爱，老夫端欲续甘棠。",
        "dynasty": "宋",
        "collection_info": null
    },
    {
        "title": "送项圣与诣太常",
        "author": "杨万里",
        "content": "卢溪书院一番新，千里学子来如云。\n天教书院名日起，速化先从主人始。\n主人主盟为阿谁，楚汉名家今项斯。\n胸中五车载书卷，笔端三峡倾冰砚。\n鲁秉周礼说一经，有司把烛题秋荐。\n鹄袍诣阙柳袍归，来年书院更光辉。",
        "dynasty": "宋",
        "collection_info": null
    },
    {
        "title": "淋疾復作医云忌文字劳心晓起自警二首  其一",
        "author": "杨万里",
        "content": "半似枯禅半似痴，也无何虑与何思。\n偶看清晓双双蝶，飞徧黄花一一枝。",
        "dynasty": "宋",
        "collection_info": null
    },
    {
        "title": "淋疾復作医云忌文字劳心晓起自警二首  其二",
        "author": "杨万里",
        "content": "荒耽诗句枉劳心，忏悔鶑花罢苦吟。\n也不欠渠陶谢债，夜来梦裏又相寻。",
        "dynasty": "宋",
        "collection_info": null
    },
    {
        "title": "题朱伯勤千峰紫翠楼二首  其一",
        "author": "杨万里",
        "content": "秀岭西头凤岭东，周遭略数一千峰。\n商量没顿新楼处，顿着秾蓝酽紫中。",
        "dynasty": "宋",
        "collection_info": null
    },
    {
        "title": "题朱伯勤千峰紫翠楼二首  其二",
        "author": "杨万里",
        "content": "一色千峰翠作围，忽然齐换紫绡衣。\n客来欲识楼中景，祇等金鸦浴海时。",
        "dynasty": "宋",
        "collection_info": null
    },
    {
        "title": "易允升画像赞",
        "author": "杨万里",
        "content": "疎髯捻欲无，短鬓搔已秃。\n定知得句来，暗喜见眉目。",
        "dynasty": "宋",
        "collection_info": null
    },
    {
        "title": "严陵决曹易允升自官下遣骑归写予老丑因题其额",
        "author": "杨万里",
        "content": "玉泉半潭冰，钓台万壑雪。\n汝往访客星，剩挟一磨衲。",
        "dynasty": "宋",
        "collection_info": null
    },
    {
        "title": "又自赞",
        "author": "杨万里",
        "content": "清风索我吟，明月劝我饮。\n醉倒落花前，天地即衾枕。",
        "dynasty": "宋",
        "collection_info": null
    },
    {
        "title": "寄题永新昊天观贺知宫方外轩",
        "author": "杨万里",
        "content": "君家秘监唐诗客，饮中八仙渠第一。\n君家水部晋仙真，曾拜东封玉路尘。\n祗今孙子方外士，羽衣霞佩云为袂。\n月下缑山吹凤笙，雾裏华阳割龙耳。\n何当踞龟食蛤蜊，大嚼碧藕嬉瑶池。\n若见君家两仙伯，为侬寄声好将息。",
        "dynasty": "宋",
        "collection_info": null
    },
    {
        "title": "寄题万安萧和卿云冈书院",
        "author": "杨万里",
        "content": "君不见南轩先生以道鸣，岳麓书院陶诸生。\n君不见晦庵先生妙经学，庐山书院榜白鹿。\n吾乡萧君八叶孙，云冈筑斋高入云。\n芝兰玉树争绩文，江湖鹄袍争骏奔。\n愿师朱张两先生，驷马高盖塞里门。",
        "dynasty": "宋",
        "collection_info": null
    },
    {
        "title": "题王晋辅专春亭",
        "author": "杨万里",
        "content": "向来王家癖于马，今来王家癖于花。\n洛阳城裏花如海，一半移取来君家。\n此花就中最秾丽，姚家黄兼魏家紫。\n花王更有王中王，看却姚魏千花降。\n一春好处君知否，上巳前头寒食后。\n千花不用妬渠伊，此外春光更属谁。",
        "dynasty": "宋",
        "collection_info": null
    },
    {
        "title": "题王晋辅桂堂",
        "author": "杨万里",
        "content": "诸天别有金色界，金粟如来更奇怪。\n玉露洗面晞金风，黄云迎下月姊宫。\n未与羣芳较颜色，寒香世界谁较得。\n一箇世界一粟中，万粟世界香无穷。\n诗人梦入广寒殿，香杀诗人天不管。",
        "dynasty": "宋",
        "collection_info": null
    },
    {
        "title": "赠临川严泰伯秀才",
        "author": "杨万里",
        "content": "临汝严夫子，搘筇扣敝庐。\n文如漆园壮，人似客星孤。\n善相遗驎瘦，深参得腹腴。\n行看最先进，辨论诎诸儒。",
        "dynasty": "宋",
        "collection_info": null
    },
    {
        "title": "送罗季周主簿之官八桂",
        "author": "杨万里",
        "content": "忆昔相从夜诵时，子垂两髧我初髭。\n梧桐叶落犹无睡，桃李春归总不知。\n我已悬车老岩壑，子方敛板走阶墀。\n莫嫌衰病人皆弃，桂岭梅花寄一枝。",
        "dynasty": "宋",
        "collection_info": null
    },
    {
        "title": "乙丑改元开禧元日",
        "author": "杨万里",
        "content": "开禧元祀更元正，宿雨新收放晓晴。\n夜半梅花添一岁，梦中爆竹报残更。\n方知人喜天亦喜，作么钟鸣鸡未鸣。\n老子年龄君莫问，屠苏饮了更无兄。",
        "dynasty": "宋",
        "collection_info": null
    },
    {
        "title": "立春日",
        "author": "杨万里",
        "content": "何处新春好，深山处士家。\n风光先着柳，日色款催花。",
        "dynasty": "宋",
        "collection_info": null
    },
    {
        "title": "寄题邹有常爱莲亭",
        "author": "杨万里",
        "content": "道乡先生有族子，卜筑富川弄江水。\n更穿两沼磨碧铜，分种芙蕖了秋事。\n一沼花白一沼红，新亭恰当红白中。\n此花不与千花同，吹香别是濂溪风。",
        "dynasty": "宋",
        "collection_info": null
    },
    {
        "title": "题分宜李少度燕谷",
        "author": "杨万里",
        "content": "君不见向来吹律谈天衍，能令寒谷回春暖。\n君不见祗今桂山谢艮斋，能回燕谷为春台。\n谪仙耳孙有仙骨，家传谪仙好风月。\n斸开别墅一谷中，管领春光醉烟雪。\n艮斋作记印此山，山与主人千载传。\n谷中花柳莫放过，乞取风月三千篇。",
        "dynasty": "宋",
        "collection_info": null
    },
    {
        "title": "答胡伯圜赠诗",
        "author": "杨万里",
        "content": "澹老郎君阿永贤，渥漥财驾折金鞭。\n只今两子似连璧，一建双旌开二天。\n白马将军震交阯，青钱学士即甘泉。\n弟兄蕙茂仍兰发，顿有机云在眼前。",
        "dynasty": "宋",
        "collection_info": null
    },
    {
        "title": "答胡仲方赠诗",
        "author": "杨万里",
        "content": "畴昔昭王渡楚江，得萍斗大嚼甘芳。\n因君黄绶作此县，问古青苹何处乡。\n民乐弦歌爱言偃，天将桃李醉河阳。\n望郎旧说为邑宰，邑宰今看为望郎。",
        "dynasty": "宋",
        "collection_info": null
    },
    {
        "title": "病中春雨闻东园花盛",
        "author": "杨万里",
        "content": "万类欣欣一老悲，物华岂是不佳时。\n病夫自与春无分，好景非于我独遗。\n花底报来开已闹，雨中过了更曾知。\n风光九十今强半，又约芳菲隔岁期。",
        "dynasty": "宋",
        "collection_info": null
    },
    {
        "title": "雨霁看东园桃李行溪上进退格",
        "author": "杨万里",
        "content": "药裹关心正腹烦，强排孤闷到东园。\n行穿一一三三径，来往红红白白间。\n绕树仰看浑不见，隔溪回望不胜繁。\n村村桃李家家柳，脚力酸时坐看山。",
        "dynasty": "宋",
        "collection_info": null
    },
    {
        "title": "春尽夜坐三首  其一",
        "author": "杨万里",
        "content": "春光草草病中休，病眼逢春道是秋。\n祗有青灯怜此老，伴人无睡照人愁。",
        "dynasty": "宋",
        "collection_info": null
    },
    {
        "title": "春尽夜坐三首  其二",
        "author": "杨万里",
        "content": "疾痛呼天天岂知，知而不管亦何为。\n偶拈白傅长庆集，又得驩欣片子时。",
        "dynasty": "宋",
        "collection_info": null
    },
    {
        "title": "春尽夜坐三首  其三",
        "author": "杨万里",
        "content": "病夫说病诉旁人，它自开眉我自颦。\n后有病夫看病句，不须告诉亦沾巾。",
        "dynasty": "宋",
        "collection_info": null
    },
    {
        "title": "去岁四月得淋疾今又四月病犹未愈",
        "author": "杨万里",
        "content": "去岁四月病，如今一岁来。\n越吟三百日，凉剂二千杯。\n极痛过于割，通身总是灾。\n花时久断酒，红药为谁开。",
        "dynasty": "宋",
        "collection_info": null
    },
    {
        "title": "自遣",
        "author": "杨万里",
        "content": "莫将一病苦忧煎，山尚能游石可眠。\n匹似病风兼病脚，老夫犹是地行仙。",
        "dynasty": "宋",
        "collection_info": null
    },
    {
        "title": "久病小愈雨中端午试笔四首  其一",
        "author": "杨万里",
        "content": "病较欣逢五五辰，宫衣忽忆拜天恩。\n旧时迭雪含风眼，今看空山雨点痕。",
        "dynasty": "宋",
        "collection_info": null
    },
    {
        "title": "久病小愈雨中端午试笔四首  其二",
        "author": "杨万里",
        "content": "爱与陈玄酷作缘，余波染指黑斓斑。\n呼童汲水无来底，自掬垂檐一滴悭。",
        "dynasty": "宋",
        "collection_info": null
    },
    {
        "title": "久病小愈雨中端午试笔四首  其三",
        "author": "杨万里",
        "content": "春去无花可得攀，石榴不艳却明鲜。\n昨朝花发今朝落，留得梢头一蔕看。",
        "dynasty": "宋",
        "collection_info": null
    },
    {
        "title": "久病小愈雨中端午试笔四首  其四",
        "author": "杨万里",
        "content": "月季元来插得成，瓶中花落叶犹青。\n试将插向苍苔砌，小朶忽开双眼明。",
        "dynasty": "宋",
        "collection_info": null
    },
    {
        "title": "送吉州太守胡平一寺正赴召",
        "author": "杨万里",
        "content": "忆昔干道游璧水，君为秀孝侬博士。\n逮今嘉泰归青原，侬为州民君刺史。\n人生离合风中云，白髮相逢有几人。\n与君相逢又相别，不待折柳眉先颦。\n如君岂弟民父母，春风风人夏雨雨。\n忽然一夜飞秋霜，惊杀雁鹜兼豺狼。\n政声无翼到天上，玉皇诏君登庙廊。\n郎星卿月小借路，金华玉堂即高步。\n中兴贤关育凤麟，向来未有秉鸿钧。\n祗今丞相破荒了，第一衣钵当传君。",
        "dynasty": "宋",
        "collection_info": null
    },
    {
        "title": "病起览镜二首  其一",
        "author": "杨万里",
        "content": "病起长新骨，居然非旧容。\n眼添佩环带，腰减采花蜂。\n对面不相识，何人忽此逢。\n吾身无定在，更要问穷通。",
        "dynasty": "宋",
        "collection_info": null
    },
    {
        "title": "病起览镜二首  其二",
        "author": "杨万里",
        "content": "览镜忽自问，何方一病翁。\n生涯管城外，本贯醉乡中。\n笔砚今都废，尊罍久屡空。\n又将数茎雪，顦顇见西风。",
        "dynasty": "宋",
        "collection_info": null
    },
    {
        "title": "病中感秋",
        "author": "杨万里",
        "content": "病中一刻抵三秋，况见西风再树头。\n老去能禁几回病，秋来不为别人愁。\n书帷梦觉疑僧榻，竹户凉侵似客舟。\n寿外康宁方是福，不然徒寿不须休。",
        "dynasty": "宋",
        "collection_info": null
    },
    {
        "title": "秋衣",
        "author": "杨万里",
        "content": "晨兴换新衣，视身忽潜愕。\n腹皮皱百摺，髀肉宽一握。\n沈痾两年余，衰体半标落。\n且留宿尘垢，莫遣新澡濯。\n未澡体尚肥，既濯肌转削。\n无髮已是僧，有骨不如鹤。\n明年方八十，似觉九十着。\n寡食幸自清，辟谷底须学。\n便可作飞仙，御风上云幕。\n如何肥瘠想，犹有秋衣作。",
        "dynasty": "宋",
        "collection_info": null
    },
    {
        "title": "夜读诗卷",
        "author": "杨万里",
        "content": "幽屏元无恨，清愁不自任。\n两窗两横卷，一读一沾襟。\n祗有三更月，知予万古心。\n病来谢杯杓，吟罢重长吟。",
        "dynasty": "宋",
        "collection_info": null
    },
    {
        "title": "病中止酒",
        "author": "杨万里",
        "content": "平生万事轻，惟以酒自娱。\n当其爱酒时，一日不可无。\n老来因属疾，不饮五月余。\n客饮我不羡，而况逢曲车。\n见杯不思斟，见樽不思酤。\n终日但清坐，此心长泊如。\n只悟世人情，逐物非一途。\n仕者嫮貂蝉，货者珍金珠。\n赐泰嗤原贫，由勇诮孔迂。\n何物真乐忧，何人定巧愚。\n病后得反身，旷然同太虚。\n其余君莫问，曲生尚可疎。",
        "dynasty": "宋",
        "collection_info": null
    },
    {
        "title": "病中喜雨呈李吉州",
        "author": "杨万里",
        "content": "两日炎晖烈未收，连宵甘澍沛如流。\n大田今日非昨日，多稼新秋赛旧秋。\n凉气隔帘深亦透，香烟穿袖散难留。\n史君小试为霖手，便作江西第一州。",
        "dynasty": "宋",
        "collection_info": null
    },
    {
        "title": "送戴良辅药者归城郛  其一",
        "author": "杨万里",
        "content": "君欲问淋疾，便是法外刑。\n刲剔备百毒，更以虐焰烹。\n玉皇夜半敕六丁，押差戴君为药丞。\n倒囊刺手探玉札，一洗愁肺冰雪清。",
        "dynasty": "宋",
        "collection_info": null
    },
    {
        "title": "送戴良辅药者归城郛  其二",
        "author": "杨万里",
        "content": "一生百病都好去，不但膏肓驱二竖。\n寄言仲景与安常，古今何代无医王。",
        "dynasty": "宋",
        "collection_info": null
    },
    {
        "title": "寄题张仲寅甘老堂",
        "author": "杨万里",
        "content": "屏山十论抉圣心，甘老十论刮古今。\n古今刮得都见髓，持献玉工逢刖趾。\n玉皇左相华阳封，上与阿旦双周公。\n荐渠金门可登仕，金门送渠外台试。\n渠侬掉头不肯行，有雪可钓月可耕。\n恩山紫蕨椽来大，恩江白鱼船样箇。\n绿蓑青篛霞上卧，不知毕逋明视东西过。",
        "dynasty": "宋",
        "collection_info": null
    },
    {
        "title": "送药者陈国器",
        "author": "杨万里",
        "content": "窦宪一举空朔野，曹霸一笔空凡马。\n吾乡药者有陈生，一丸洗空万药者。\n庸医皆笑道旁莎，陈生拈出便是玉山禾。\n庸医皆笑涧下水，陈生酌来便是上池底。\n也只不离神农书，书外别得一亡珠。\n也只不出歧伯论，论外别得舌一寸。\n旧遭痔疾恼杀侬，新遭淋疾与合纵。\n恰如住在圃田国，晋楚腹背来夹攻。\n陈生赠我玉菌子，乃是华阳洞中乖龙耳。\n陈生赠我绀叶纱，乃是金鸦脚底扶桑花。\n汲泉亲手煮蟹眼，一浣枯肠如浣沙。\n平生旧疾蝉殻退，秋风吹落青天外。\n更传枕中鸿宝方，戒勿浪传泄天藏。\n君不见回岩仙客逢贫子，指石成金吾济尔。\n贫子再拜不要金，祇觅指头吾自指。",
        "dynasty": "宋",
        "collection_info": null
    },
    {
        "title": "送王长文赴上庠",
        "author": "杨万里",
        "content": "吾乡前辈王南宾，读书万卷笔有神。\n屡登天府献和璞，玉工过眼珉夺真。\n祇今有孙又奇绝，踏雪携书诣金阙。\n玉皇书院璧水中，赐子半窗桃玉虫。\n端能健笔追乃祖，斗薮寸心写千古。\n广寒掇取第一枝，早为双亲开两眉。",
        "dynasty": "宋",
        "collection_info": null
    },
    {
        "title": "贺吉州李守腊雪",
        "author": "杨万里",
        "content": "仁侯妙手作庐陵，民歌敏惠如神明。\n歌声动天天降瑞，一夜幻出琼瑶城。\n丽谯一新玉楼观，郡治别起银设厅。\n晓上青原台上望，千门万户皆水晶。\n八邑山川一千里，尽种琪树玑为英。\n幕僚秉烛争入贺，老夫抱病独僵卧。\n寄言贺客此未奇，来年玉粒滑流匙。\n万艘真珠贡京师，老夫已草周颂丰年诗。",
        "dynasty": "宋",
        "collection_info": null
    },
    {
        "title": "除夕送次公子入京受县",
        "author": "杨万里",
        "content": "过眼光阴又岁穷，相看父子一尊同。\n春回雨点溪声裏，人醉梅花烛影中。\n汝趁暄和朝北阙，我扶衰病见东风。\n弟兄努力思报国，放我沧浪作钓翁。",
        "dynasty": "宋",
        "collection_info": null
    },
    {
        "title": "丙寅人日送药者周叔亮归吉水县",
        "author": "杨万里",
        "content": "拔草不拔根，塞水不塞源。\n忽然草生更水长，败却禾稼仍滔天。\n老夫昔岁得淋疾，初谓一日今两年。\n服药六千六百盏，望舒二十二回圆。\n偶逢周郎顾，一脉擒二竖。\n发药何用多，刀圭起沉痼。\n向来肝肠痛如割，今来疾痛全然脱。\n捉着根源尽扫除，周郎神医天下无。",
        "dynasty": "宋",
        "collection_info": null
    },
    {
        "title": "病中感春",
        "author": "杨万里",
        "content": "老去春来已薄情，体中病后更竛竮。\n海棠红酽飞成雪，杨柳金浓染作青。\n到得当家饶景物，不如旧日借园亭。\n一杯欲把还休去，遮莫鶑花笑独醒。",
        "dynasty": "宋",
        "collection_info": null
    },
    {
        "title": "落花",
        "author": "杨万里",
        "content": "红紫成泥泥作尘，颠风不管惜花人。\n落花辞树虽无语，别倩黄鹂告诉春。",
        "dynasty": "宋",
        "collection_info": null
    },
    {
        "title": "雨中问讯金沙",
        "author": "杨万里",
        "content": "金沙道是殿羣芳，不道荼𧃲输一场。\n十里红粧踏青出，一张锦被晒晴香。\n只须旧荫已无暑，更走新条如许长。\n若恨昨朝来草草，夜来风雨更禁当。",
        "dynasty": "宋",
        "collection_info": null
    },
    {
        "title": "寄题刘正卿双清轩",
        "author": "杨万里",
        "content": "吾乡今代刘更生，新序说苑落笔成。\n问渠才思宁底巧，玉泉绕屋供双清。\n此泉来从何境界，银河飞下双罗带。\n便好乘槎犯斗星，斫桂广寒天上行。",
        "dynasty": "宋",
        "collection_info": null
    },
    {
        "title": "初夏病起晓步东园二首  其一",
        "author": "杨万里",
        "content": "低枝碧李压人头，过雨黄梅满道周。\n红日漏云初试暑，绿阴酣露已偷秋。",
        "dynasty": "宋",
        "collection_info": null
    },
    {
        "title": "初夏病起晓步东园二首  其二",
        "author": "杨万里",
        "content": "病起乌藤强自扶，三三径裏晓晴初。\n鶑声只在花梢近，行去行来不见渠。",
        "dynasty": "宋",
        "collection_info": null
    },
    {
        "title": "送罗正夫主簿之官余干",
        "author": "杨万里",
        "content": "君家人物已数世，后有秘丞前给事。\n近来復见乡先生，武冈使君五经笥。\n君才自是一世英，珠玉照乘仍连城。\n妙年已号万人敌，强仕初登千佛名。\n番君小屈习凿齿，且与刺头簿书底。\n即看给札试兰台，飞上木天校文字。",
        "dynasty": "宋",
        "collection_info": null
    },
    {
        "title": "五月三日早起步东园示幼舆子二首  其一",
        "author": "杨万里",
        "content": "雨香不及露华香，竹液花膏馥葛裳。\n侬与晓星成二客，更无人共上番凉。",
        "dynasty": "宋",
        "collection_info": null
    },
    {
        "title": "五月三日早起步东园示幼舆子二首  其二",
        "author": "杨万里",
        "content": "筠箕苕帚两无踪，窃果畦丁职不供。\n老子不来纔几曰，松花槲叶满亭中。",
        "dynasty": "宋",
        "collection_info": null
    },
    {
        "title": "端午病中止酒",
        "author": "杨万里",
        "content": "病裏无聊费扫除，节中不饮更愁予。\n偶然一读香山集，不但无愁病亦无。",
        "dynasty": "宋",
        "collection_info": null
    },
    {
        "title": "张丞相咏归亭词二首  其一",
        "author": "杨万里",
        "content": "湘之山兮幽幽，湘之水兮舒舒，我来兮桂之阳。\n春聿云莫兮，上下绿浄而交如。\n鸟鸣兮花干，彼湘之人士兮咏游而鱼鱼。\n长者兮矩步，童子玉雪兮趋亦趋。\n挟策兮抱琴，若将游兮物之初。\n野风兮修修，吹万而不可执兮，所过而敷腴。\n长者顾谓童子曰：快哉此风，吾为汝援琴而歌之。\n歌曰：沧浪兮濯缨，风凉兮舞雩。\n微德人兮焉归，以斯道兮金玉。\n予欲问津兮沂之水，其则不远兮，又焉知湘江之非欤。",
        "dynasty": "宋",
        "collection_info": null
    },
    {
        "title": "张丞相咏归亭词二首  其二",
        "author": "杨万里",
        "content": "茞兰圃兮沼芙蕖，有美君子兮何斯其燕居。\n孚尹兮袖间，升白虹兮斗之虚。\n章甫兮深衣，御风骑气而天游兮，与造化而为徒。\n独立万物之表兮，室迩而人甚远。\n山立而渊靓兮，道德燕及乎虫鱼。\n韦编兮在手，隠几而卧兮，梦一丈夫。\n首肖乎尼山兮河其目，莞尔而笑兮告予以下学而上达，知我者其天乎。\n忽寤兮四顾，欵乃一声兮亭之西隅。",
        "dynasty": "宋",
        "collection_info": null
    },
    {
        "title": "和张钦夫望月词",
        "author": "杨万里",
        "content": "玉虫晕以贯虹兮学林之颠，閴其宵兮圣贤毕参于前。\n心超兮千载，忽乎纳自牖兮光寒而静娟。\n吾兴视兮何祥，望舒推毂兮辚大圜。\n生两仪兮虚白，饰万物兮清妍。\n彼何居兮轃兹，挈一规兮破幽偏。\n代天兮宣精，扼欹兮恶盈。\n似道兮日损，缩于一晦弦兮，万斯年而求伸。\n宅天下兮至晦，镜天下兮至明。\n烛吾心中之月兮，贯地纬而洞天经。\n吾奉月兮周旋，月踵吾兮后先。\n夫君寄我兮三章，招月而与寓目兮，炯笔势之翩翩。\n想他日之独立兮，过庭而侍侧。\n谁其耳剽于玉振兮，惟此月知其然。\n月不予留兮，予亦咏而归。\n歌三终兮谢明月，何夕復惠然兮临我于亭乎而。",
        "dynasty": "宋",
        "collection_info": null
    },
    {
        "title": "延陵怀古 延陵季子",
        "author": "杨万里",
        "content": "荆之溪兮澹以幽，惠之山兮云侔。\n思君子兮不见，莽草树兮修修。\n面句吴兮东而坐，背朱方兮北卧。\n齐楚岂不强而大兮吾王以妥，贤于国其无裨兮，不曰季子存而吴贺。\n彼懵者之躗言兮，谓兆亡于让王。\n弗丕承于考心兮，用永五湖之与三江。\n祀太伯其忽诸兮，顾袭誉于子臧。\n曾不知民无让而不立兮，自古皆有亡。\n诹屺岵与锄箕兮，畴莫知其重轻。\n若千乘暨箪豆兮，絜丰约而则明。\n迨躬逢而利怵兮，亦几何而靡争。\n谓吾札之不懿兮，札亦恬受而茹声。\n思復思兮君子，干坤毁而日月息兮，则君子之亦死。",
        "dynasty": "宋",
        "collection_info": null
    },
    {
        "title": "延陵怀古 兰陵令",
        "author": "杨万里",
        "content": "密云兮终风，健顺闭兮罔寸蹊之通。\n喟葵丘践土而迹熄兮，矧冀方岐山之与逢。\n单棠溪以铸兵兮，靡遗蒲于董泽。\n燕簴无趾而造齐庙兮，楚甿而秦其魄。\n斗六王于一说兮，微仪衍之舌而不国。\n嗟若先生兮，鸡知时之不如。\n储唐虞之故冕兮，鬻洙泗之敝裾。\n乘方轮与折轴兮，欲先鞭而疾驱。\n岂不家捐而人弃兮，载之万世之亨衢。\n繄素王兮中都，若兰陵兮圣之徒。\n征九伯而佩六印兮，晞二邑宰而不得俱。\n傥不欲以天球玉磬而贸康瓠兮，嗟尔后死者其舍诸。",
        "dynasty": "宋",
        "collection_info": null
    },
    {
        "title": "延陵怀古 东坡先生",
        "author": "杨万里",
        "content": "吹赤壁之月笛兮，瞻黄州之雪堂。\n弹湘妃之玉瑟兮，织天孙之锦裳。\n招先生其来归兮，何必怀眉山之故乡。\n历九州而犹隘兮，诞寘之祝融之汪。\n酌乳泉以当醴兮，餐荔子以为粮。\n葺榕叶以作屋兮，託桄榔之荫以为堂。\n驱海涛以入砚滴兮，挽南斗文星于笔铓。\n昌黎兮欧阳，视先生兮雁行。\n韫不洩兮忠愤，炯不揜兮文章。\n乞镜湖兮九关，营菟裘兮是邦。\n予之来兮云暮，与先生兮相望。\n视履迹兮焉在，问故宫兮就荒。\n俯仰兮永怀，渺山川兮苍苍。",
        "dynasty": "宋",
        "collection_info": null
    },
    {
        "title": "跋李允蹈思故山赋辞",
        "author": "杨万里",
        "content": "月岩含章兮，噫。\n熟贳之璜兮，噫。\n逋不其偿兮，噫。\n眉山之下兮，噫。\n既亿其价兮，噫。\n胡漏于罅兮，噫。\n吁于眉山兮，噫。\n山吁于天兮，噫。\n天蹙其颜兮，噫。\n有斐孙子兮，噫。\n花披秀启兮，噫。\n烈祖是似兮，噫。\n笔似其锋兮，噫。\n骨似其穷兮，噫。\n栖栖其逢兮，噫。\n尔词则古兮，噫。\n尔骚则楚兮，噫。\n尔璞孰估兮，噫。\n招招巫咸兮，噫。\n有篿尔占兮，噫。\n曷焯尔潜兮，噫。\n曷窞不济兮，噫。\n曷蔀不贲兮，噫。\n咷初笑既兮，噫。",
        "dynasty": "宋",
        "collection_info": null
    },
    {
        "title": "和渊明归去来兮辞",
        "author": "杨万里",
        "content": "归去来兮，平生怀归今得归。\n有未归而不怿，岂当怿而更悲。\n媿一陶之不若，庶二疎兮可追。\n肖令威之归辽，喟物是而人非。\n捐水苍兮今佩，反芰制兮昨衣。\n恋岂谖夫太紫，分敢踰于少微。\n如鹿得草，望绿斯奔。\n如鹤出笼，岂復入门。\n屦虽未得，而趾故存。\n谓予不信，有如泰罇。\n月喜予之言归，隤清晖而照颜。\n山喜予以出迎，相劳苦其平安。\n江喜予而舞波，击碎雪于云关。\n纷邻曲之老穉，羌堵墙以来观。\n沸里巷之犬鸡，亦喜翁之蚤还。\n惊鬓髯之两霜，尚赳赳而桓桓。\n归去来兮，半天下以倦游。\n饥予驱而予出，奚俟饱而无求。\n观一箪之屡空，躬自乐而人忧。\n暨一区之草玄，娱羲画与箕畴。\n岂慕胥靡，济川作舟。\n矧先人之敝庐，有一壑兮一丘。\n后千寻兮茂林，前十里兮清流。\n耿靡羡而载营，蹇何骛而不休。\n已矣乎!用舍匪吾，行止匪时。\n何至啜醨如渔父，何必乎誓墓兮如羲之。\n吾行可枉涂，吾止可预期。\n应耘耔而端委，犹端委而耘籽。\n对天地而一哂，酢风光以千诗。\n抵槁茎与朽殻，岂復从詹尹而决疑。",
        "dynasty": "宋",
        "collection_info": null
    },
    {
        "title": "黄世永哀辞",
        "author": "杨万里",
        "content": "圣门际天而不可径兮，子聚粮以疾趋。\n古文熄而哇郑兮，子独追而雅诸。\n众皆赏其襮而遗其裏兮，知全者不在予。\n仕者谓赣民之嚚兮，不啻沬邦之夫。\n何子之仁以莅兮，若膝下之乳雏。\n予惟子之观兮，则未知封屋之迂。\n沐猴豸而罔腼兮，子髮上而衡盱。\n舍己躁进而谓子躁进兮，宜不曰沽名之非愚。\n世切齿于彼之晚霣兮，流涕于子之不晚殂。\n庸知天之不子祉兮，不厚彼之辜。\n惟师友之恩纪兮，一饭而九其吁。\n天不予棐而夺予朋兮，半其济而亡舻。\n决汝汉而东之兮，曾足为予泪之余。\n若子之死而不死兮，不亦名星日而骨幽墟。",
        "dynasty": "宋",
        "collection_info": null
    },
    {
        "title": "曾叔谦哀辞",
        "author": "杨万里",
        "content": "岁绍兴之壬午兮，余负丞于零陵。\n汩夫君之南征兮，临二松之寒厅。\n闻跫然于逃虚兮，辞未接而情亲。\n分一日之光景兮，载鸱夷乎吾与行。\n沛吾击其兰桡兮，乱湘江以扬舲。\n维余笮于愚溪兮，叩柳子之柴荆。\n陟西山以茹芳兮，降钴鉧以漱泠。\n风吹衣以拂云兮，举手揽乎南斗之星。\n君与我其俱醉兮，夜解手于丘亭。\n余未几而北归兮，君忽返乎铭旌。\n曾合离之俛仰兮，奄古今乎死生。\n羌夫君之渊伟兮，允江山之载英。\n蔚豫章之离奇兮，森楩梓其峥嵘。\n自拱把而培溉兮，俟百围乎千寻。\n崒雪山与冰谷兮，凛霜影而雨声。\n细犹堪于薄栌兮，岂大者之不可杗。\n仰神皋于太紫兮，矩厚载而规圜。\n清屹建章以亘明光兮，连蕙草与兰林。\n诏班尔以骏奔兮，旁搜岩崖之欹倾。\n缔皇居及帝室兮，将涓休乎落吾成。\n蹇栋榦槁干于空山兮，匠不获以督绳。\n纷后皇之揠材兮，壑何幽之不征。\n喟一撷而万捐兮，夫孰有遭而无营。\n君方舍斯世而去之兮，岂达欣而穷憎。\n耿精爽之未泯兮，嗤彼啄腐而吞腥。\n裁斯文以寄哀兮，聊復写久要平生之情。",
        "dynasty": "宋",
        "collection_info": null
    },
    {
        "title": "范女哀辞",
        "author": "杨万里",
        "content": "有齐石湖之季女兮，肇葰茂而青葱。\n兰茁芽以芬播兮，玉在璞而光融。\n茹采苹以为粻兮，筑内则为之宫。\n乐彤管以俶载兮，逝将眇青竹而论功。\n制菡萏以为裾兮，裼之以秋江之芙蓉。\n纷蕙纕而菊佩兮，岂江蓠揭车之与缝。\n掇袤丈之朔雪以澡德兮，袭万壑之清冰而在躬。\n耿吾独传中郎之素业兮，岂曰矜萧然林下之风。\n沛吾乘乎桂舟兮，无小无大焉从吾公。\n何若而人之不淑兮，奄一疢而长终。\n忍舍兰陔之孝养兮，莽玉女宓妃之与从。\n父曰嗟予膳之孰视兮，母曰嗟予命之畴同。\n衋两亲之哀潸兮，遗九宗之长恫。\n蹇石湖之恸而莫之释兮，小极而隠几乎书之丛。\n梦漂漂而行远兮，求吾儿乎四方上下之青穹。\n杳碧海之际天兮，岿三山之倚空。\n蓬莱方丈之攸宅兮，浮金宫银阙之崇崇。\n若有人乎山之阿兮，飞腾往来而不可逢。\n羌可逢而不可执兮，若迥映乎復朣胧。\n摘玉李而弄金波兮，遨嬉乎倒景有无之蒙鸿。\n忽临睨乎旧乡兮，望见石湖之仙翁。\n泫初咷而后哂兮，唁吾翁乎奚戚容。\n繄天地万物之逆旅兮，儿与翁父子适相值于逆旅之中。\n汩倏合而忽分兮，邈千变万化而何穷。\n淬割愁之剑而不满一笑兮，非我翁春日览镜大篇之舂容。\n翁顾笑而惊寤兮，皦寒日其生于东。",
        "dynasty": "宋",
        "collection_info": null
    },
    {
        "title": "悼双珍辞",
        "author": "杨万里",
        "content": "有傅者岭兮，有玄者潭。\n崒乎琼台与玉堂兮，天垂光而蔚蓝。\n宝祲下蟠乎九渊兮，瓌彩上绚乎千岩。\n羌旁砖轇轕而不漓兮，耿虹贯乎晴岚。\n劬玉衡之望气兮，九载旭考而宵参。\n曰西江之轸墟兮，孕双珍乎泥之潜。\n匪珠胎之双止兮，则瑴玉其美兼。\n帝令雷公以持斧兮，敕阳侯以发函。\n逝将修贡于玉府兮，旅清庙而尔瞻。\n夫何夔魖獝狂之予妬兮，肆为伯明之谗。\n蹇诉帝以不好兮，未听六丁之穷探。\n飞巨石以载震兮，汹怒涛以有严。\n连璧毁于石韫兮，双珠裂于波涵。\n卞和恸以叫帝阍兮，随侯泣以衣沾。\n帝亦悲伤而末如之何兮，磔不若魑魅而不厌。\n安得双珍之再芒兮，迥映乎西江之北南。",
        "dynasty": "宋",
        "collection_info": null
    },
    {
        "title": "有宋死孝毛子仁哀辞",
        "author": "杨万里",
        "content": "灏穹睠宋，方郅隆些。\n笃生仁皇，实叡聪些。\n二尧两舜，復时雍些。\n杜韩富范，再夔龙些。\n巍荡奋熙，起丕功些。\n欧阳伯仲，轲与雄些。\n云昭汉回，炳文风些。\n麟在灵囿，凤在桐些。\n金芝专车，朱草丛些。\n悬藜结绿，牣紫宫些。\n灵蛇照乘，玉府充些。\n大江之西，文江东些。\n毛伯苗裔，河岳钟些。\n三辰五纬，韫心胸些。\n如汉贾生，与终童些。\n年未弱冠，收科崇些。\n连收制科，天动容些。\n玉映汉台，惊群公些。\n弃官如泥，子职恭些。\n死孝倚庐，神明通些。\n文行有炜，垂无穷些。\n与宋一经，相始终些。\n冻黎百年，养万钟些。\n草腐菌朽，花霣空些。\n有宋孝子，蔚岱嵩些。",
        "dynasty": "宋",
        "collection_info": null
    },
    {
        "title": "赵平甫幽居八操 筠居操",
        "author": "杨万里",
        "content": "公子诛茅，不木不土。\n此君惠然，聿来胥宇。",
        "dynasty": "宋",
        "collection_info": null
    },
    {
        "title": "赵平甫幽居八操 我娱斋操",
        "author": "杨万里",
        "content": "一室容膝，纳万壑而有余。\n一几凝尘，载千古而不重。\n暮四朝三，吾不復梦。",
        "dynasty": "宋",
        "collection_info": null
    },
    {
        "title": "赵平甫幽居八操 醉石操",
        "author": "杨万里",
        "content": "望之温其玉，即之寒于冰。\n一饮五斗，一石解酲。\n众人皆醉石独醒。",
        "dynasty": "宋",
        "collection_info": null
    },
    {
        "title": "赵平甫幽居八操 竹斋操",
        "author": "杨万里",
        "content": "客来何闻，客去何嗔。\n左右前后惟此君。\n德不孤，必有邻。",
        "dynasty": "宋",
        "collection_info": null
    },
    {
        "title": "赵平甫幽居八操 北窗操",
        "author": "杨万里",
        "content": "一枕之甘，万户不愿。\n清风之快，万玉不价。\n为我谢避俗翁，谁在羲皇之下。",
        "dynasty": "宋",
        "collection_info": null
    },
    {
        "title": "赵平甫幽居八操 梅亭操",
        "author": "杨万里",
        "content": "竹屋夜明，竹户寒声。\n幽人舍琴而起视，香通国而白连城。\n梅耶雪乎，四问而四不应。",
        "dynasty": "宋",
        "collection_info": null
    },
    {
        "title": "赵平甫幽居八操 棋台操",
        "author": "杨万里",
        "content": "争名不亢则朝者嘻，争利不赢则市者吁。\n君子无所争，必也弈乎。",
        "dynasty": "宋",
        "collection_info": null
    },
    {
        "title": "赵平甫幽居八操 龟潭操",
        "author": "杨万里",
        "content": "风耆其武，波赫斯怒。\n油然者渊，未遽如许。",
        "dynasty": "宋",
        "collection_info": null
    },
    {
        "title": "题曾景山通判寿衍堂",
        "author": "杨万里",
        "content": "风月暂平分，为霖喜有人。\n斯堂非浪扁，佐主寿跻民。",
        "dynasty": "宋",
        "collection_info": null
    },
    {
        "title": "送刘茂才主簿之官理定",
        "author": "杨万里",
        "content": "梅子青青荔未丹，葵丘缩戍便之官。\n莫言屋矮位卑甚，早晚高人振羽翰。",
        "dynasty": "宋",
        "collection_info": null
    },
    {
        "title": "萧照邻参政大资挽诗",
        "author": "杨万里",
        "content": "公如月欠一分圆，生死应同昼与昏。\n鼎鼐□□□□□，□□露□留好□。",
        "dynasty": "宋",
        "collection_info": null
    },
    {
        "title": "赠旴江谢正之",
        "author": "杨万里",
        "content": "策马访柴扉，庭前草亦□。\n谈今復谈古，如子□□□。",
        "dynasty": "宋",
        "collection_info": null
    },
    {
        "title": "太守赵山父命刘秀才写予老丑索赞",
        "author": "杨万里",
        "content": "□□如斯兼儿丑，丹青写出十分真。\n凌烟绘像吾无望，喜在山林老此身。",
        "dynasty": "宋",
        "collection_info": null
    },
    {
        "title": "寄题舒州宿松知县戴在伯重新紫霄亭",
        "author": "杨万里",
        "content": "高高亭耸紫霄端，借榻高眠廛市间。\n轮奂重新无俗□，何如来此伴云闲。",
        "dynasty": "宋",
        "collection_info": null
    },
    {
        "title": "雨后至溪上三首  其一",
        "author": "杨万里",
        "content": "□□□□一番□，□□风光□□□。\n□□渭川公子在，此时□□理丝纶。",
        "dynasty": "宋",
        "collection_info": null
    },
    {
        "title": "雨后至溪上三首  其二",
        "author": "杨万里",
        "content": "扁舟一叶泊溪弯，一雨初收篷未干。\n风浪依然平帖后，渔翁□出把渔竿。",
        "dynasty": "宋",
        "collection_info": null
    },
    {
        "title": "雨后至溪上三首  其三",
        "author": "杨万里",
        "content": "拟借丹青画作图，退休老子作渔夫。\n凤凰池上虽荣贵，何似清闲看浴鳬。",
        "dynasty": "宋",
        "collection_info": null
    },
    {
        "title": "寄题太和宰赵嘉言勤民二图  其一",
        "author": "杨万里",
        "content": "特借丹青写二图，二图之意果何如。\n请君细看□□□，是亦□求无逸书。",
        "dynasty": "宋",
        "collection_info": null
    },
    {
        "title": "寄题太和宰赵嘉言勤民二图  其二",
        "author": "杨万里",
        "content": "□民勿视作□□，勉力耕桑贵及时。\n上古□□犹画像，老夫喜赠二篇诗。",
        "dynasty": "宋",
        "collection_info": null
    },
    {
        "title": "上元前一日游东园看梅三首  其一",
        "author": "杨万里",
        "content": "谁占百花头上魁，花神推许□□□。\n东园春信知多少，今日喜晴拚一来。",
        "dynasty": "宋",
        "collection_info": null
    },
    {
        "title": "上元前一日游东园看梅三首  其二",
        "author": "杨万里",
        "content": "东园把酒问东皇，何事梅花压众芳。\n和靖当年一题品，到今几载句犹香。",
        "dynasty": "宋",
        "collection_info": null
    },
    {
        "title": "上元前一日游东园看梅三首  其三",
        "author": "杨万里",
        "content": "春到东园恰□□，腊前闻已破南枝。\n□□□□□□□，□旦元□□□诗。",
        "dynasty": "宋",
        "collection_info": null
    },
    {
        "title": "李原之主簿投赠长篇谢以唐律",
        "author": "杨万里",
        "content": "宝气亭前双太阿，龙光再吐射银河。\n伯兮西啸巴山月，仲氏南嬉楚水波。\n赠以四愁真绝唱，不如一诣听长哦。\n簿书何至烦勾校，归校芸香蠹简讹。",
        "dynasty": "宋",
        "collection_info": null
    },
    {
        "title": "寄题西昌彭孝求求志堂",
        "author": "杨万里",
        "content": "西江山水何处好，观山夜泉快阁风。\n山奇水秀产瓌宝，彭氏四杰隠此中。\n斗间异气如白虹，少微芒寒摇太空。\n占言非剑亦非玉，长松下有幽人屋。\n似闻鸣驺入空谷，篱边老却陶潜菊。",
        "dynasty": "宋",
        "collection_info": null
    },
    {
        "title": "句  其一",
        "author": "杨万里",
        "content": "露窠蛛恤纬，风语燕怀春。",
        "dynasty": "宋",
        "collection_info": null
    },
    {
        "title": "句  其二",
        "author": "杨万里",
        "content": "立岸风大壮，还舟灯小明。",
        "dynasty": "宋",
        "collection_info": null
    },
    {
        "title": "句  其三",
        "author": "杨万里",
        "content": "疎星煜煜沙贯日，绿云扰扰水舞苔。",
        "dynasty": "宋",
        "collection_info": null
    },
    {
        "title": "句  其四",
        "author": "杨万里",
        "content": "坐忘日月三杯酒，卧护江湖一钓船。",
        "dynasty": "宋",
        "collection_info": null
    },
    {
        "title": "送陆先生圣修赴春闱",
        "author": "周必大",
        "content": "送君南浦惨离情，握手依依数去程。\n日薄云浓风转劲，江寒水落浪还生。\n此时执别仙舟稳，后夜相思山月明。\n好把嘉猷献丹扆，中兴天子急昇平。",
        "dynasty": "宋",
        "collection_info": null
    },
    {
        "title": "赣江",
        "author": "周必大",
        "content": "迹落蛮夷地，艰危分饱经。\n盘涡随棹舞，惊浪溅船零。\n石乱舟才过，峯回眼谩青。\n晚来荒浦宿，愁绪转冥冥。",
        "dynasty": "宋",
        "collection_info": null
    },
    {
        "title": "留题文氏双秀亭三首  其一",
        "author": "周必大",
        "content": "身在江湖欲看山，山行还忆弄潺湲。\n谁知裏许双奇绝，碧玉青罗一望间。",
        "dynasty": "宋",
        "collection_info": null
    },
    {
        "title": "留题文氏双秀亭三首  其二",
        "author": "周必大",
        "content": "汀兰烟树两佳哉，六曲屏帏坐上开。\n南浦彩云飞画栋，西山爽气在朝来。",
        "dynasty": "宋",
        "collection_info": null
    },
    {
        "title": "留题文氏双秀亭三首  其三",
        "author": "周必大",
        "content": "澄碧修眉固自奇，只愁门外苦喧早。\n要知心迹双清处，须待人稀月上时。",
        "dynasty": "宋",
        "collection_info": null
    },
    {
        "title": "彭永州夫人挽词",
        "author": "周必大",
        "content": "梦虺端由庆阀钟，采萍来助大夫共。\n化行闺壶衣无绿，行应箴图管有彤。\n石窌方生汤沐邑，黄堈俄掩斧堂封。\n不须更续更生传，自有丰碑记肃雍。",
        "dynasty": "宋",
        "collection_info": null
    },
    {
        "title": "道中忆胡季怀",
        "author": "周必大",
        "content": "珍重临分白玉巵，醉中那暇说相思。\n天寒道远酒醒处，始是忆君肠断时。",
        "dynasty": "宋",
        "collection_info": null
    },
    {
        "title": "舟行忆永和兄弟",
        "author": "周必大",
        "content": "一挂吴帆不计程，几回繫缆几回行。\n天寒有日云犹冻，江阔无风浪亦生。\n数点家山常在眼，一声寒壶正关情。\n长年忽得南来鲤，恐有音书急遣烹。",
        "dynasty": "宋",
        "collection_info": null
    },
    {
        "title": "抵苏台寄季怀",
        "author": "周必大",
        "content": "江浙相望寄此身，临风回首嘆离羣。\n吴云目断君思我，楚树天遥我忆君。\n别后酒尊应独酌，旧时棋局对谁分。\n狂言欲吐还须茹，俗子纷纷可得闻。",
        "dynasty": "宋",
        "collection_info": null
    },
    {
        "title": "次韵王仲谟仲宁唱酬二首  其一",
        "author": "周必大",
        "content": "公子翩翩正妙年，修能姱节本天然。\n弟兄况自逢三益，事业悬知定十全。\n厚意绸缪华映鄂，新诗绮丽月流天。\n乘黄騄耳方争骏，应笑驽骀强自鞭。",
        "dynasty": "宋",
        "collection_info": null
    },
    {
        "title": "次韵王仲谟仲宁唱酬二首  其二",
        "author": "周必大",
        "content": "别日无多似隔年，每逢佳句辄欣然。\n词倾江汉无留碍，语转珠玑更浑全。\n目共荆溪千里月，人居吴郡五湖天。\n兴来傥有山阴作，即上扁舟往执鞭。",
        "dynasty": "宋",
        "collection_info": null
    },
    {
        "title": "和仲宁中秋赴饮庄宅",
        "author": "周必大",
        "content": "方讶顽阴蔽月堂，坐看凉吹动枯肠。\n疾驱云阵千重翳，尽放冰轮万丈光。\n莫问蚌珠圆合浦，且听羯鼓打西凉。\n疏狂似我何须挠，挠取吹笙玉雪郎。",
        "dynasty": "宋",
        "collection_info": null
    },
    {
        "title": "罗主簿妻朱氏挽词二首  其一",
        "author": "周必大",
        "content": "早岁从孙宝，中年训孟轲。\n节高资内助，机断激儒歌。\n枳棘鸾先逝，云霄鹤正摩。\n即看膺命服，何遽掩卷阿。",
        "dynasty": "宋",
        "collection_info": null
    },
    {
        "title": "罗主簿妻朱氏挽词二首  其二",
        "author": "周必大",
        "content": "素羃帷堂日，青乌甫竁时。\n薤凝朝露冷，树动晚风悲。\n七十年无憾，平生壶有仪。\n孝哉难与谷，犹恸蓼莪诗。",
        "dynasty": "宋",
        "collection_info": null
    },
    {
        "title": "送赵富文倅洪州三首  其一",
        "author": "周必大",
        "content": "期集分携五载前，衝泥各上浙江船。\n如今再赠城南柳，依旧黄梅夜雨天。",
        "dynasty": "宋",
        "collection_info": null
    },
    {
        "title": "送赵富文倅洪州三首  其二",
        "author": "周必大",
        "content": "花发河阳政早成，策勋恩擢佐藩臣。\n鷄翘豹尾他年从，且作银章第一人。",
        "dynasty": "宋",
        "collection_info": null
    },
    {
        "title": "送赵富文倅洪州三首  其三",
        "author": "周必大",
        "content": "南浦飞云绕栋桴，西山爽气入鱼须。\n公庭吏散文书静，许我他时解榻无。",
        "dynasty": "宋",
        "collection_info": null
    },
    {
        "title": "次韵丁维皋粮料牡丹未开",
        "author": "周必大",
        "content": "拙速那能斗巧迟，从教绿暗与红稀。\n天香未染蜂犹懒，日幄先笼蝶已飞。\n羯鼓只应催上苑，鹤林谁復倩红衣。\n请君多酿淮南米，纵赏先拚倒载归。",
        "dynasty": "宋",
        "collection_info": null
    },
    {
        "title": "适蒙折简见约烹茶再次前韵",
        "author": "周必大",
        "content": "清明过后日初迟，春服成时瑟渐希。\n浪蘂总随流水远，名花独待羽觞飞。\n催开已奏清平调，唱彻犹须金缕衣。\n活火新泉太清绝，何如沉醉咏而归。",
        "dynasty": "宋",
        "collection_info": null
    },
    {
        "title": "次韵白莲",
        "author": "周必大",
        "content": "污沟浊水叶田田，又见新栽京府莲。\n玉井谩传青壁外，雪肤如在射山前。\n泛红入幕王家俗，种白开池陆子贤。\n不用若耶溪畔女，兰桡夜采月娟娟。",
        "dynasty": "宋",
        "collection_info": null
    },
    {
        "title": "次韵红白莲间生",
        "author": "周必大",
        "content": "閒花不遣倚门墙，独挹芙蕖冉冉香。\n艷质施朱窥宋玉，冰姿傅粉试何郎。\n青茎翠盖元相映，缟袂霞裾各自芳。\n闻道金銮行豹直，炬莲先已兆嘉祥。",
        "dynasty": "宋",
        "collection_info": null
    },
    {
        "title": "次韵秋日禅房",
        "author": "周必大",
        "content": "官閒未觉往来妨，疏懒从公意自长。\n松柏有心寒始见，芝兰入室久弥香。\n送秋容我无何饮，畦夏怜渠有底忙。\n霜倒池莲雨荒菊，禅房真似赞公房。",
        "dynasty": "宋",
        "collection_info": null
    },
    {
        "title": "次韵沈世德抚干川咏轩",
        "author": "周必大",
        "content": "江山倏清丽，云月助色泽。\n向来面面景，今日谁洗涤。\n主人倚晴槛，回首笑谓客。\n府公实知己，余事懒经画。\n污幪廓大厦，轩窗开泽园。\n架檐逼象纬，植础压卤斥。\n仰看天宇大，俯觉地轴窄。\n端如倩巨灵，妙手重开闢。\n此兴固非浅，无入不自适。\n华关望中敬，棠阴坐上得。\n波光动藻井，帆影落几席。\n所欣鱼依蒲，未许蝎见壁。\n阴晴及朝暮，气象知几易。\n飈回有余韵，鸟度无留迹。\n市声沉浩浩，渔唱闻昔昔。\n油幕多风流，翛然晋八伯。\n淋漓传翰墨，鏦击间金石。\n连璧喜同志，倚玉许凉德。\n颇惭陂量容，未忍俗驾勒。\n恶诗信非备，勿作春秋责。",
        "dynasty": "宋",
        "collection_info": null
    },
    {
        "title": "又次韵二首  其一",
        "author": "周必大",
        "content": "川流元滚滚，客至喜津津。\n卜筑新形势，逢迎旧主人。\n酒杯容我醉，诗句味君醇。\n大隠聊城市，岩耕笑子真。",
        "dynasty": "宋",
        "collection_info": null
    },
    {
        "title": "又次韵二首  其二",
        "author": "周必大",
        "content": "宫槐分影直，官柳着行疏。\n画栋飞翚远，晴霞散绮余。\n池邀山简马，水胜武昌鱼。\n只恐封泥召，骖鸾上帝居。",
        "dynasty": "宋",
        "collection_info": null
    },
    {
        "title": "又次韵醵饮",
        "author": "周必大",
        "content": "层轩发天藏，初日照粉雘。\n雄观跨鹏背，烦促陋蚕箔。\n飞绥会兰亭，传觞写桑落。\n饮兴江海窄，逸气云天薄。\n虽无汉侯鲭，粗胜周礼醵。\n清欢谢丝竹，贺厦惊燕雀。\n围棋角胜负，献俳纷戏谑。\n凉风徧广坐，长夏失重熇。\n高会方继日，初筵今告朔。\n要令四难并，讵止一饷乐。\n明朝传绝唱，百年无此作。\n荐闻须狗监，赓绝愧鼠璞。\n今王驰蒲轮，之子尚莲幕。\n行参瑚琏用，归助栋梁託。\n读书照青藜，视草咏红药。\n回顾广文寒，莫忘鷄黍约。",
        "dynasty": "宋",
        "collection_info": null
    },
    {
        "title": "次韵赵公直赏心亭醵会古风",
        "author": "周必大",
        "content": "晋人夸新亭，假日辄高会。\n中间伯仁辈，未免楚囚对。\n江山犹古昔，人物已暧昧。\n东郊今保釐，翠华记行在。\n佳丽压淮楚，追游盛冠盖。\n兹楼贯城雉，于迈无小大。\n令威虽不归，灵光故无碍。\n烟云互明灭，川郭相映带。\n当年乌衣游，此日思一槩。\n从容值休沐，登临多慷慨。\n幽怀忽轩豁，细故绝芥蒂。\n已寻诗社盟，更许食期戒。\n佳宾满座上，好语来天外。\n舟移白鹭远，目送飞鸟快。\n方种渊明秫，粗免监河贷。\n一醉傥可期，与君时倒载。",
        "dynasty": "宋",
        "collection_info": null
    },
    {
        "title": "送邓漕移帅扬州二首  其一",
        "author": "周必大",
        "content": "碧幢红旆拥西风，几点淮山落眼中。\n卧辙正看留使者，褰帷早已识元戎。\n儿童骑竹迎并牧，父老封棠记召公。\n人望汲卿居禁闼，淮扬只恐又匆匆。",
        "dynasty": "宋",
        "collection_info": null
    },
    {
        "title": "送邓漕移帅扬州二首  其二",
        "author": "周必大",
        "content": "闻道维扬地望雄，风流人物似江东。\n六龙前日临淮海，五马由来说醉翁。\n璧月几桥留夜色，珠帘十里待春风。\n遥知九日平山会，笑插茱萸满鬓红。",
        "dynasty": "宋",
        "collection_info": null
    },
    {
        "title": "送葛谦问运干",
        "author": "周必大",
        "content": "少年扶犁事西畴，老陪英游帝王州。\n才高韵胜各有得，志合情亲君更优。\n离筵忽席洛定鼎，戍期云异齐葵丘。\n君行共叹空冀北，我衰谩作周南留。\n欲持菊觞止君饮，单车已戒难停辀。\n欲挽长条赠君别，金城柳落空悲秋。\n悲秋惜别置勿道，资望久合登瀛洲。\n仙凡一隔在何许，指点蓬莱云气浮。",
        "dynasty": "宋",
        "collection_info": null
    },
    {
        "title": "送毛平仲",
        "author": "周必大",
        "content": "父祖同登六十春，相逢草草大江濆。\n羡君不使囊锥见，笑我空将芰制焚。\n闻道都人时载酒，未容俗客细论文。\n他年小筑柯山畔，泉石风光剩欲分。",
        "dynasty": "宋",
        "collection_info": null
    },
    {
        "title": "次韵邢怀正通判游蒋山",
        "author": "周必大",
        "content": "仙人薄蓬莱，乘槎度河浒。\n旧观桑田变，今访钟山古。\n驾言出东门，恍若之帝所。\n朝曦霁青霜，枫叶落红雨。\n亭亭望浮图，隠隠插天宇。\n坡垂北溟鳌，石卧南山虎。\n遥闻饭后钟，绝胜紞如鼓。\n恭惟布金地，草木谁敢侮。\n孤芳破冰雪，喜见梅萼吐。\n同游皆大雅，缁素竞先睹。\n巾车似元亮，漱石杂孙楚。\n相将挹灵泉，何用照牛渚。\n西方化人国，未觉道修阻。\n法筵盛龙象，一一会心侣。\n茗盌散午梦，蒲团便软语。\n悬知雨花社，重辩风幡舞。\n相投甚针芥，味道真酪乳。\n从来草堂灵，俗驾回吾祖。\n况如云仍辈，么么那復数。\n后车倘许随，未羡黄金坞。",
        "dynasty": "宋",
        "collection_info": null
    },
    {
        "title": "次韵周德友运干",
        "author": "周必大",
        "content": "曾见麻姑过蔡经，却陪王导宴新亭。\n博文正自鄙木彊，操论未应谈竹形。\n入幕久依池水绿，读书行照杖藜青。\n箧中知有还丹在，不用临溪怜鬓星。",
        "dynasty": "宋",
        "collection_info": null
    },
    {
        "title": "送蔡德辉教授三首  其一",
        "author": "周必大",
        "content": "天马元从西极来，频年伏枥伴驽骀。\n如今始觉升沉异，万里追风道路开。",
        "dynasty": "宋",
        "collection_info": null
    },
    {
        "title": "送蔡德辉教授三首  其二",
        "author": "周必大",
        "content": "晓折台城杨柳枝，夕登瓜步佛貍祠。\n请君收拾江山助，归和熏风殿阁诗。",
        "dynasty": "宋",
        "collection_info": null
    },
    {
        "title": "送蔡德辉教授三首  其三",
        "author": "周必大",
        "content": "几回送客大江头，今渡江头特地愁。\n岂是阳关动凄怨，同僚情分正绸缪。",
        "dynasty": "宋",
        "collection_info": null
    },
    {
        "title": "送徐漕移宪浙东二首  其一",
        "author": "周必大",
        "content": "一去中台十九年，爱君忧国得华颠。\n久疑使节留江上，稍喜除书近日边。\n寒碧轩窗余旧句，汗青简册奏新篇。\n文章入相公家旧，沙路从今稳着鞭。",
        "dynasty": "宋",
        "collection_info": null
    },
    {
        "title": "送徐漕移宪浙东二首  其二",
        "author": "周必大",
        "content": "满岁蹒跚泮水间，独公不作腐儒看。\n几陪佳客芙蓉幕，聊慰穷愁苜蓿槃。\n此去高山空自仰，向来流水为谁弹。\n割鞭截镫知无益，但觉轮囷激肺肝。",
        "dynasty": "宋",
        "collection_info": null
    },
    {
        "title": "送子开弟还江西",
        "author": "周必大",
        "content": "十年乐家居，岂知离别愁。\n言游冠盖场，聚散靡自由。\n子从何方来，访我金陵州。\n情多语反默，喜极涕翻流。\n不如并辔出，庶以写我忧。\n沉沉长干寺，南轩清且幽。\n乌衣访王谢，湮灭那可求。\n却登览辉亭，下瞰白鹭洲。\n羣山竞合沓，万室相牵鈎。\n回首指钟阜，黎明戒前驺。\n林泉与台殿，胜处皆穷搜。\n纷纷六朝旧，莽莽今几邱。\n弔古辙未环，剧谈兴方稠。\n胡为理书剑，復欲从远游。\n蹉跎六年别，邂逅半月留。\n临分敢不尽，苦语诚非偷。\n期子如良农，勤勤事西畴。\n慎勿因水旱，而令废锄耰。\n丰岁会可必，行行真有秋。\n十月风霜动，待子江之头。",
        "dynasty": "宋",
        "collection_info": null
    },
    {
        "title": "送张端明赴召  其一",
        "author": "周必大",
        "content": "春殿曾收最上科，甘泉扈驾早鸣珂。\n金陵已奏三年课，玉烛宜调四气和。",
        "dynasty": "宋",
        "collection_info": null
    },
    {
        "title": "送张端明赴召  其二",
        "author": "周必大",
        "content": "家传圯上一编书，二纪论思只绪余。\n此去筹帷方倚重，赤松那得便从渠。",
        "dynasty": "宋",
        "collection_info": null
    },
    {
        "title": "送张端明赴召  其三",
        "author": "周必大",
        "content": "归粟招提刻翠珉，羯胡稽首叹名臣。\n今闻整辔登廊庙，应有先声詟四隣。",
        "dynasty": "宋",
        "collection_info": null
    },
    {
        "title": "送张端明赴召  其四",
        "author": "周必大",
        "content": "管籥分来二十年，何人从此得朝天。\n介圭入觐由公始，莫把题名取次镌。",
        "dynasty": "宋",
        "collection_info": null
    },
    {
        "title": "送张端明赴召  其五",
        "author": "周必大",
        "content": "曾以诗书化蜀人，更恢文教大江垠。\n诸生亦有如何武，争咏三章转上闻。",
        "dynasty": "宋",
        "collection_info": null
    },
    {
        "title": "送张端明赴召  其六",
        "author": "周必大",
        "content": "心正能教笔不欹，古来书法独公知。\n颜筋柳骨留萧寺，总是甘棠去后思。",
        "dynasty": "宋",
        "collection_info": null
    },
    {
        "title": "送张端明赴召  其七",
        "author": "周必大",
        "content": "尺一催归侍冕旒，邦人无路止前驺。\n却因遥祝南山寿，小作台城十日留。",
        "dynasty": "宋",
        "collection_info": null
    },
    {
        "title": "送张端明赴召  其八",
        "author": "周必大",
        "content": "延英引对宠章新，都下传观拜辅臣。\n沙路缓驱金騕褭，阁间新上玉麒麟。",
        "dynasty": "宋",
        "collection_info": null
    },
    {
        "title": "送张端明赴召  其九",
        "author": "周必大",
        "content": "公门如海亦如龙，解榻铃斋独见容。\n惭愧深知何以报，岁寒千尺涧边松。",
        "dynasty": "宋",
        "collection_info": null
    },
    {
        "title": "送张端明赴召  其一○",
        "author": "周必大",
        "content": "欲驱羸马从金鞍，顾藉微官进自难。\n但愿斯民均暖律，小儒不叹广文寒。",
        "dynasty": "宋",
        "collection_info": null
    },
    {
        "title": "送沈世德抚干还朝",
        "author": "周必大",
        "content": "元戎已趣曹装觐，上客难教俭幕留。\n积雨半篙生别浦，清风十幅送归舟。\n槐庭衮绣行虞侍，芸阁铅黄待校雠。\n池有游鳞云有鴈，尺书能寄故人不。",
        "dynasty": "宋",
        "collection_info": null
    },
    {
        "title": "次韵徽州胡推官旅中遇雪且约同登雨花台三首  其一",
        "author": "周必大",
        "content": "岁晚相逢古帝乡，长松百尺傲冰霜。\n青鞋踏遍江南岸，更赋名花似漫郎。",
        "dynasty": "宋",
        "collection_info": null
    },
    {
        "title": "次韵徽州胡推官旅中遇雪且约同登雨花台三首  其二",
        "author": "周必大",
        "content": "传道诗仙折简来，破卷雪屋为君开。\n要将好句夸张籍，故放歌谣吏部才。",
        "dynasty": "宋",
        "collection_info": null
    },
    {
        "title": "次韵徽州胡推官旅中遇雪且约同登雨花台三首  其三",
        "author": "周必大",
        "content": "天女来参彼上人，逆知君动雨花心。\n故令六出缤纷下，免使荒台更重临。",
        "dynasty": "宋",
        "collection_info": null
    },
    {
        "title": "方孺人挽词",
        "author": "周必大",
        "content": "处士诗名满古今，外家文采切星辰。\n中郎有女曾传业，武子趋庭更慰人。\n谖草正开堂北向，扶桑莫返日西沦。\n可怜寂寞湘江路，燐走萤飞翠柏新。",
        "dynasty": "宋",
        "collection_info": null
    },
    {
        "title": "送别邢怀正直阁赴江西提举二首  其一",
        "author": "周必大",
        "content": "大江西畔米流脂，敛散新陈倚绣衣。\n旗展春山千岭暗，霜飞暑路万艘归。\n朝家法备农商信，台府官閒案牍稀。\n庐阜虎溪天下景，未妨行部款禅扉。",
        "dynasty": "宋",
        "collection_info": null
    },
    {
        "title": "送别邢怀正直阁赴江西提举二首  其二",
        "author": "周必大",
        "content": "二年疏懒累深知，喜见皇华授节时。\n归里欲依东道主，登畿恰负北山移。\n黄间遥想前驱弩，白下空攀远别枝。\n坐席未温公入觐，却教南荡候旌麾。",
        "dynasty": "宋",
        "collection_info": null
    },
    {
        "title": "留别金陵韩帅二首  其一",
        "author": "周必大",
        "content": "十二麟符玉截肪，腰间仍映带围黄。\n化行江国春常早，讼息阶除日自长。\n槐影缓趋三接昼，棠阴先满十连堂。\n子渊去踏长安道，待赋中和奏未央。",
        "dynasty": "宋",
        "collection_info": null
    },
    {
        "title": "留别金陵韩帅二首  其二",
        "author": "周必大",
        "content": "再点宾筵又一期，千金敝帚頼提撕。\n泮宫正采僖侯藻，太学俄甘吏部虀。\n人似塞鸿春向北，心随江水日潮西。\n太平勋业须公助，不用频年恋节犀。",
        "dynasty": "宋",
        "collection_info": null
    },
    {
        "title": "留别苏仁仲通判",
        "author": "周必大",
        "content": "公才岂合尚题舆，天遣寒儒此曳裾。\n午夜灯光曾共赏，三春乐事未全疏。\n尊前窈窕传新唱，耳畔澜翻听异书。\n此别不须勤怨惜，君王日日问严徐。",
        "dynasty": "宋",
        "collection_info": null
    },
    {
        "title": "九日哭子柔弟",
        "author": "周必大",
        "content": "自酹黄花酒，心酸苦泪零。\n常时爱鸣鴈，从此不堪听。",
        "dynasty": "宋",
        "collection_info": null
    },
    {
        "title": "刘韶美监丞以予发策玉堂小诗送笔墨云腹囊英物吐长虹翰墨区区有底功也要同盟作旗鼓三山直上一帆风走笔次韵时在雨中",
        "author": "周必大",
        "content": "风雨惊呼未霁虹，笔精墨妙策新功。\n要令快草三千牍，故借泠然九万风。",
        "dynasty": "宋",
        "collection_info": null
    },
    {
        "title": "次韵程泰之正字奉祠惠照院咏雪五首  其一",
        "author": "周必大",
        "content": "天女飞花现化城，禅房深处想神清。\n斋心正使无低唱，拥鼻何妨效洛生。",
        "dynasty": "宋",
        "collection_info": null
    },
    {
        "title": "次韵程泰之正字奉祠惠照院咏雪五首  其二",
        "author": "周必大",
        "content": "造化平心混万殊，高低一色眩离朱。\n如何尚爱南枝瘦，偏以凝脂助曼肤。",
        "dynasty": "宋",
        "collection_info": null
    },
    {
        "title": "次韵程泰之正字奉祠惠照院咏雪五首  其三",
        "author": "周必大",
        "content": "方丈仙人定好奇，行吟合璧作琼蕤。\n兔园且就如今赋，凤沼重看异日诗。",
        "dynasty": "宋",
        "collection_info": null
    },
    {
        "title": "次韵程泰之正字奉祠惠照院咏雪五首  其四",
        "author": "周必大",
        "content": "吻燥谁濡翰墨场，绝思齿烦漱甘芳。\n粉身莫惜归汤鼎，要与团龙发暗香。",
        "dynasty": "宋",
        "collection_info": null
    },
    {
        "title": "次韵程泰之正字奉祠惠照院咏雪五首  其五",
        "author": "周必大",
        "content": "剥啄朝来送好音，唱妍酬丽自书林。\n柴门未扫檐垂溜，笔退谁知抱膝吟。",
        "dynasty": "宋",
        "collection_info": null
    },
    {
        "title": "胡原仲正字特改官除宫观馆中置酒饯别会者七人以先生早赋归去来为韵人各赋一首仆得早字",
        "author": "周必大",
        "content": "西伯王业兴，海滨归二老。\n汉家念羽翼，坐致商山皓。\n恭惟陛下圣，尊德继雍镐。\n先生学孔孟，不但遗编抱。\n致身虽苦晚，闻道固已早。\n昨随弓旌招，着脚历蓬岛。\n夜陪藜杖青，朝奏囊封皂。\n第令坐台阁，不减照乘宝。\n思归独何事，岂为子规恼。\n祠官厚禀假，命秩畧资考。\n恩荣固无愧，出处吾有道。\n漫漫七闽路，去去春风好。\n都门送别处，怀抱要倾倒。\n相思常情耳，再拜请善祷。\n临雍有故事，乞言非草草。\n指期裹蒲轮，未可迹如扫。",
        "dynasty": "宋",
        "collection_info": null
    },
    {
        "title": "送光禄寺丞李德远得请奉祠",
        "author": "周必大",
        "content": "君家临川我庐陵，两郡相望宜相亲。\n长安城中初结绶，石灰桥畔还卜邻。\n扣门问道日不足，篝灯照夜论心曲。\n寸莛那许撞洪钟，跛鼈逝将随骥騄。\n闻君上书苦求归，君今岂是当归时。\n满朝留君君不顾，我虽叹息何能为。\n莫攀杨柳涛江岸，莫唱阳关动凄断。\n行行但祝加餐饭，潮落风生牢繫缆。",
        "dynasty": "宋",
        "collection_info": null
    },
    {
        "title": "次韵史院洪景卢检详馆中红梅",
        "author": "周必大",
        "content": "红罗亭深宫漏迟，宫花四面谁得知。\n蓬山移植自何世，国色含酒纷满枝。\n初疑太真欲起舞，霓裳拂饰天然姿。\n又如东家窥墙女，施朱映粉尤相宜。\n不然朝云頩薄怒，自持似对襄王时。\n须臾燕支着雨落，整装俯照含风漪。\n游蜂戏蝶日采掇，嗟尔何异氓之蚩。\n提壶火急就公饮，他日堕马空啼眉。",
        "dynasty": "宋",
        "collection_info": null
    },
    {
        "title": "次韵王龟龄大着省中黄梅",
        "author": "周必大",
        "content": "化工未幻酴醿菊，先放缃梅伴羣玉。\n幽姿着意慕铅黄，正色何心轻萼绿。\n粧成自浅风味深，对此宁辞食无肉。\n可怜涪翁被渠恼，中岁梅屏杯杓醁。",
        "dynasty": "宋",
        "collection_info": null
    },
    {
        "title": "送王嘉叟编修通判洪州",
        "author": "周必大",
        "content": "籍甚西枢掾，居然出处光。\n人犹思贺监，天未起张良。\n南浦云应碧，东湖柳正黄。\n古来求别驾，不是薄星郎。",
        "dynasty": "宋",
        "collection_info": null
    },
    {
        "title": "送王龟龄赴越州宗丞",
        "author": "周必大",
        "content": "册府号冀北，一时聚奇材。\n嗟我虽末至，尚及相追陪。\n胡子真老骥，元章盖龙媒。\n尔来厌名缰，蹙踏游九垓。\n王子乃汗血，疑是西极徕。\n忠精贯日月，声名震陪儓。\n君王市骏骨，得此七尺騋。\n秣以天山禾，贮之黄金台。\n玉勒绣罗鞍，映带文锦鞯。\n谓言开道路，亦復薄蓬莱。\n乞归丞相府，连月书百回。\n东郊台公姓，笑渡涛江雷。\n奉身信美矣，体国安在哉。\n帝家十二闲，何尝列驽骀。\n迟子復立仗，来归勿徘徊。",
        "dynasty": "宋",
        "collection_info": null
    },
    {
        "title": "送闻人茂德删定归嘉禾",
        "author": "周必大",
        "content": "七年束带趁朝参，共喜儒林得指南。\n经传注成头未白，公卿阅徧绶犹蓝。\n秋来去国怀张翰，此去论诗忆郑覃。\n别酒易阑情不尽，会凭清梦听清谈。",
        "dynasty": "宋",
        "collection_info": null
    },
    {
        "title": "去秋芮国器以诗贺入馆今渠继来次韵",
        "author": "周必大",
        "content": "一自传刀梦，迟君已隔秋。\n浪传迷弱水，未省碍虚舟。\n天子方神武，狂胡敢寇雠。\n应须汉充国，早晚与兵谋。",
        "dynasty": "宋",
        "collection_info": null
    },
    {
        "title": "陆务观病弥旬仆不知也佳篇谢邻里次韵自解",
        "author": "周必大",
        "content": "闭户十日雨，陆居如坐舫。\n吾身固已困，未省子疾状。\n昨朝拜床前，不敏祇自怆。\n萧然维摩几，高谢桓荣帐。\n是身本何有，更虑不已恙。\n全人豆肩肩，大瘿谁瓮盎。\n掷杯蛇自去，静耳蚁为谅。\n乃知阅肘后，未免信纸上。\n大哉横气机，寄此语清壮。\n我虽问疾晚，可以无怅怏。",
        "dynasty": "宋",
        "collection_info": null
    },
    {
        "title": "次韵芮国器正字馆中木樨三首  其一",
        "author": "周必大",
        "content": "多生定自为黄卷，一念无如鱼蠹何。\n今度前身散金粟，芸香从此不须多。",
        "dynasty": "宋",
        "collection_info": null
    },
    {
        "title": "次韵芮国器正字馆中木樨三首  其二",
        "author": "周必大",
        "content": "晓翻汗简因遮眼，午对枯枰辄烂柯。\n天遣幽香一唤起，醒然顿作出瓶鹅。",
        "dynasty": "宋",
        "collection_info": null
    },
    {
        "title": "次韵芮国器正字馆中木樨三首  其三",
        "author": "周必大",
        "content": "怪底花开已两回，先生儤直未衔杯。\n若犹不领渠侬意，犹向阶前一再开。",
        "dynasty": "宋",
        "collection_info": null
    },
    {
        "title": "慧海大师日智索诗  其一",
        "author": "周必大",
        "content": "人人饱食即安眠，惭愧师营粥饭缘。\n三篾绕身犹未解，斋厨已报爨无烟。",
        "dynasty": "宋",
        "collection_info": null
    },
    {
        "title": "慧海大师日智索诗  其二",
        "author": "周必大",
        "content": "径山说法口澜翻，慧海精勤三十年。\n他日宣城传僧宝，莫分禅律一时编。",
        "dynasty": "宋",
        "collection_info": null
    },
    {
        "title": "汤孺人挽词",
        "author": "周必大",
        "content": "叹息闺房秀，霜摧鬓未华。\n女功丞相念，妇道里人嗟。\n石窌脂田废，涛江粉旐斜。\n西风看花泪，寂寞小窗纱。",
        "dynasty": "宋",
        "collection_info": null
    },
    {
        "title": "年家太夫人郑氏挽词",
        "author": "周必大",
        "content": "早适王孙贵，中成令子名。\n齐眉余妇顺，截髮助交情。\n三釜应天相，重泉奈日倾。\n升堂今已矣，泪洒越溪横。",
        "dynasty": "宋",
        "collection_info": null
    },
    {
        "title": "王季海正言父宣义挽词",
        "author": "周必大",
        "content": "三世儒科独隠沦，功名岂必在吾身。\n早看伯氏囊荷旧，晚喜郎君谏草新。\n绛县人存疑甲子，论衡书就困庚辛。\n遥知会葬车千两，絮酒淋漓卧冢麟。",
        "dynasty": "宋",
        "collection_info": null
    },
    {
        "title": "送司农少卿杜起莘出守遂宁",
        "author": "周必大",
        "content": "识公七年前，青衫骑破鞯。\n送公七年后，金章大州守。\n穷达反掌耳，置之勿復论。\n忆公出蜀日，避名如避喧。\n神羊一在首，慷慨眉宇轩。\n朝陈击奸疏，暮进兴邦言。\n炎炎中郎将，解带西南奔。\n矫矫内押班，挂冠神武门。\n所以杜御史，姓名满干坤。\n人生有聚散，安所非游宦。\n征黄不作难，圣主方味谏。",
        "dynasty": "宋",
        "collection_info": null
    },
    {
        "title": "次韵张真父着作游湖山",
        "author": "周必大",
        "content": "今休阁铅黄，昔念长安远。\n出游写我忧，驾言岂顾返。\n撑舟度平湖，蜡屐试迭巘。\n境幽客更佳，风静日亦烜。\n尔仆毋告劳，我足尚忘蹇。\n眼明见孤山，地禁接上苑。\n却登灵隠寺，岩壑此其本。\n经行尽精舍，一一为排键。\n胜游固可继，况乃春未晚。\n所嗟虮蝨臣，无术助龙衮。\n颇闻议深讨，将士不及饭。\n古称格苗顽，不必侵自阮。\n吾民战吾地，瓯脱未少损。\n愿言休王师，岁熟禾自稛。",
        "dynasty": "宋",
        "collection_info": null
    },
    {
        "title": "次韵真父着庭缃梅",
        "author": "周必大",
        "content": "茧黄织就费天机，付与园林晚出枝。\n东观奇童承诏后，南昌故尉欲仙时。\n芳心向日重重展，清馥因风细细知。\n诗老品题犹误在，红梅未是独开迟。",
        "dynasty": "宋",
        "collection_info": null
    },
    {
        "title": "送冯圆仲吏部出守邛州  其一",
        "author": "周必大",
        "content": "战伐惊前日，安危决此时。\n诸侯今有望，万里子何之。\n市骏甘求骨，呼鹰苦待饥。\n寸心悬日月，不为去来移。",
        "dynasty": "宋",
        "collection_info": null
    },
    {
        "title": "送冯圆仲吏部出守邛州  其二",
        "author": "周必大",
        "content": "锥末藏铦利，刀头惬寝兴。\n为郎非白首，补郡有高能。\n交分看前辈，离愁愧老僧。\n亭亭望中塔，高处待重登。",
        "dynasty": "宋",
        "collection_info": null
    },
    {
        "title": "送汤相守绍兴二十韵",
        "author": "周必大",
        "content": "汉闢萧居守，周兴毕保釐。\n安危元注想，中外自随时。\n忆昨生戎马，谁知死佛貍。\n天其永我命，王乃大巡师。\n收拾鑪锤手，经纶管籥司。\n南图忘震荡，北上得逶迤。\n铜刻新符兽，金涂旧印龟。\n从容时属耳，填抚效如斯。\n帝意仍调鼎，亲荣宁拥麾。\n班衣加画绣，通帛杂牙旗。\n余力今循霸，洪钧昔相夔。\n斯民先已觉，此地更何为。\n玉帛涂山会，银黄越将垂。\n图经千古事，宾幕几人诗。\n有客叨恩顾，无才负己知。\n身留蓬岛直，梦度浙江湄。\n投劾难何有，登庸恐不迟。\n行逢三月褉，看即百钱赍。\n祖饯纷离席，班迎指后期。\n一夫非自喜，正为太平基。",
        "dynasty": "宋",
        "collection_info": null
    },
    {
        "title": "次韵邹德章监簿官舍芙蓉芭蕉",
        "author": "周必大",
        "content": "君不见蜀都之城百里长，无数芙蓉遮女墙。\n遂令邦人记旧俗，往往空巷争新妆。\n又不见云梦泽中吞美恶，相如所夸殊落落。\n独将巴且并兰芷，楚客至今犹忆昨。\n两邦不为天下溪，顾乃着意浊水泥。\n眼看红绿意先眩，玩物固应为物迷。\n岂知弱质甚蒲柳，成毁须臾翻覆手。\n春风秋露畧纷敷，皓雪青霜已摧朽。\n主人学道穷三余，俯视官舍真蘧庐。\n从渠草木荣与枯，只有此心常自如。\n水边比色宁见素，隍中覆鹿初何据。\n似耶非耶谁与论，彼梦我梦随所住。\n大篇字字皆披沙，清晨走送惊邻家。\n钝根也復发深省，世间何物非空花。",
        "dynasty": "宋",
        "collection_info": null
    },
    {
        "title": "奉常林黄中博士以黄甘食陆务观司直陆赋长句林邀予次韵",
        "author": "周必大",
        "content": "林子勇报国，太华欲力擘。\n吾尝叹其材，浮海中巨舶。\n向来固不用，今用犹迫迮。\n比兴柑纍纍，霜饱实未摘。\n不使供王羞，何异弃道侧。\n山东一百郡，风气久限隔。\n子如又思归，殊勋定谁册。\n孝哉狄梁公，竚立望云白。\n亲舍岂不念，王事正求索。\n前闻献果余，手饷怀橘客。\n虽非木奴千，殆过庭实百。\n两公相亲意，初不主殽核。\n当于古人求，未可度以臆。\n如我乃无用，甘作下惠阨。",
        "dynasty": "宋",
        "collection_info": null
    },
    {
        "title": "许陆务观馆中海棠未与而诗来次韵",
        "author": "周必大",
        "content": "莫嗔芳意太矜持，曾得三郎觱篥吹。\n今日若无工部句，慇懃犹惜最残枝。",
        "dynasty": "宋",
        "collection_info": null
    },
    {
        "title": "以红碧二色桃花送务观",
        "author": "周必大",
        "content": "碧云欲合带红霞，知是秦人洞裏花。\n俗眼只应窥燕麦，不如送与谪仙家。",
        "dynasty": "宋",
        "collection_info": null
    },
    {
        "title": "范致能以诗求二色桃再次韵二首  其一",
        "author": "周必大",
        "content": "霓裳舞罢醉流霞，翠袖频揎眼欲花。\n丈室萧然那用此，春深料得客思家。",
        "dynasty": "宋",
        "collection_info": null
    },
    {
        "title": "范致能以诗求二色桃再次韵二首  其二",
        "author": "周必大",
        "content": "翰墨场中蔡少霞，如今悟彻颂桃花。\n看朱成碧吾方眩，试把横枝问作家。",
        "dynasty": "宋",
        "collection_info": null
    },
    {
        "title": "刘信叔太尉挽词二首  其一",
        "author": "周必大",
        "content": "今代诗书帅，收功百战余。\n人谁不开府，公独带除书。\n死后家无甔，生前客有车。\n轻财并待士，此意果何如。",
        "dynasty": "宋",
        "collection_info": null
    },
    {
        "title": "刘信叔太尉挽词二首  其二",
        "author": "周必大",
        "content": "不谓擒胡月，妖星犯将营。\n伊吾空有志，渭上不成耕。\n众议磨圭玷，他年听鼓声。\n何妨筑高冢，为象顺昌城。",
        "dynasty": "宋",
        "collection_info": null
    },
    {
        "title": "务观得曾吉甫茶反以诗见遗因次其韵",
        "author": "周必大",
        "content": "诗仙饷予北苑雪，正欲一洗东华尘。\n道山廷尉俱梦事，唤醒野轩真主人。",
        "dynasty": "宋",
        "collection_info": null
    },
    {
        "title": "送洪景卢舍人北使",
        "author": "周必大",
        "content": "尝记挥毫草檄初，必知鸣镝集单于。\n由来笔下三千牍，可胜军中十万夫。\n已许乞盟朝渭上，不妨持节过幽都。\n吾君甚似仁皇帝，宜有韩公赞庙谟。",
        "dynasty": "宋",
        "collection_info": null
    },
    {
        "title": "次韵务观迎驾",
        "author": "周必大",
        "content": "法驾朝西内，诸臣许后陪。\n跸烦民更喜，鸢载路无埃。\n我辈犹簪笔，君才合面槐。\n如何车九九，独不与偕来。",
        "dynasty": "宋",
        "collection_info": null
    },
    {
        "title": "次子中兄韵三首  其一",
        "author": "周必大",
        "content": "献纳深惭杜少陵，骤纡皇眷秩频增。\n羽书日日惊飞电，给札归来欲饮冰。",
        "dynasty": "宋",
        "collection_info": null
    },
    {
        "title": "次子中兄韵三首  其二",
        "author": "周必大",
        "content": "读罢新诗暖似春，手摇食指舌生津。\n平生口腹何曾计，自笑如今枉累人。",
        "dynasty": "宋",
        "collection_info": null
    },
    {
        "title": "次子中兄韵三首  其三",
        "author": "周必大",
        "content": "黄道初开日月新，容光应不间孤臣。\n左螭立近焚香案，右掖名参视草人。\n三圣深恩空刺骨，几年归梦已通神。\n阿兄念我勤招忆，好为丹炉养汞银。",
        "dynasty": "宋",
        "collection_info": null
    },
    {
        "title": "陆务观编修以石芥送刘韶美吏部刘饮以劲酒二公皆旧邻也因其有诗次韵二首  其一",
        "author": "周必大",
        "content": "芥辛酒苦却多情，田舍翁成妩媚名。\n屋角风号天欲雪，胸中浩浩正春生。",
        "dynasty": "宋",
        "collection_info": null
    },
    {
        "title": "陆务观编修以石芥送刘韶美吏部刘饮以劲酒二公皆旧邻也因其有诗次韵二首  其二",
        "author": "周必大",
        "content": "自移家具失连墙，不復灯前共咏觞。\n手裏有诗怜指动，瓮边无分笑头方。",
        "dynasty": "宋",
        "collection_info": null
    },
    {
        "title": "招陆务观食江西笋归有绝句云色如玉版猫头笋味抵驼峰牛尾狸归向妻孥夸至夕书生寒乞定难医戏和",
        "author": "周必大",
        "content": "东厨日日厌侯鲭，却羡萍虀捣韭根。\n如我乃真寒乞耳，只知肉味笋殊村。",
        "dynasty": "宋",
        "collection_info": null
    },
    {
        "title": "次韵程泰之驾部送猴",
        "author": "周必大",
        "content": "团团扰扰便生憎，谁暇徐观棘刺能。\n驾部犹嫌无骏马，他人须用土牛乘。",
        "dynasty": "宋",
        "collection_info": null
    },
    {
        "title": "寄题新居罗长卿观澜阁兰堂二首  其一",
        "author": "周必大",
        "content": "大江来章贡，小江出香城。\n快哉一阁上，揖此二水清。\n江落波澜静，江涨波澜惊。\n四时五变化，两目常兼并。\n登临苟得要，坐使万象呈。\n吾闻邹国轲，耻作么么生。\n平生浩然气，直与天地盈。\n观水必观澜，寓言见真情。\n雨集沟浍间，肯把青眼横。\n长卿轲之徒，胸中气峥嵘。\n学障百川东，词如三峡倾。\n此道素自得，此景宜天成。\n我本烟波徒，临流尝濯缨。\n他年理渔艇，往寻鸥鹭盟。\n倘绘新居图，载我一叶轻。",
        "dynasty": "宋",
        "collection_info": null
    },
    {
        "title": "寄题新居罗长卿观澜阁兰堂二首  其二",
        "author": "周必大",
        "content": "君不见汉家筑台临咸京，图籍排比如鱼鳞。\n又不见晋人创亭稽山阴，羣贤毕集罗簪绅。\n古今名兰固多矣，而此二者常不泯。\n乃知草木本无取，必假人物始可珍。\n夫君名高斗以南，筑台宛在江之漘。\n楚人盈要竞服艾，羌独滋兰真绝伦。\n风摇绿叶剑戟舞，雨折香苞檀麝新。\n不宁充帏悦鼻观，正自纫佩持吾身。\n堂奥藏书三万轴，尽校鱼鲁分根银。\n堂中延客三千履，可结侨札参雷陈。\n定知斯堂阅千载，与昔台亭知共振。\n仆也生憎鲍鱼肆，扣门屡作君家宾。\n小槽珠滴不待满，有时旋漉头上巾。\n醉留恶语涴君壁，有客如此君勿嗔。",
        "dynasty": "宋",
        "collection_info": null
    },
    {
        "title": "读史二首  其一",
        "author": "周必大",
        "content": "舜作九成乐，丹凤仪其宫。\n周备既醉福，高冈始鸣桐。\n区区汉宣帝，杂覇期羣聋。\n恽诛广汉族，一变高文风。\n德教既不任，览辉理未通。\n惟昔周道衰，麟出大野中。\n尼父绝史笔，盖伤吾道穷。\n汉治非虞周，凤来与麟同。\n胡然颍川守，乃敢贪天功。\n下义上赏姦，甚哉其相蒙。",
        "dynasty": "宋",
        "collection_info": null
    },
    {
        "title": "读史二首  其二",
        "author": "周必大",
        "content": "洪乔晋名士，耻为致书邮。\n扁舟石头路，百函委湍流。\n惠固有不费，俛从谅何尤。\n性也倘自异，却之尚为优。\n奈何负诺责，而令任沉浮。\n天报在尔子，晚解桓温仇。\n答谢岂不审，何至空函投。\n坐此竟弃绝，侘傺归山丘。\n乃知网恢恢，小恶靡不酬。\n寄语轻薄子，勿贻子孙忧。",
        "dynasty": "宋",
        "collection_info": null
    },
    {
        "title": "渔父四时歌  其一",
        "author": "周必大",
        "content": "三湘七泽云连水，短棹意行无远迩。\n江花时傍绿蓑飞，水鸟忽从清唱起。\n醉后懽呼踏浪儿，鲔可鲙兮秔可炊。\n芳草从教天样远，都无閒恨可萋迷。\n碧桃几片来何处，试访秦人武陵路。",
        "dynasty": "宋",
        "collection_info": null
    },
    {
        "title": "渔父四时歌  其二",
        "author": "周必大",
        "content": "朝霞沉绮乌鹊兴，钓车徐理桹一鸣。\n夕蟾散金鸥鹭浴，乘流荡桨清江曲。\n行人卓午汗如流，绿阴浓处杙扁舟。\n丝纶卷尽身无事，日长睡足风飕飕。\n觉来一觞仍起舞，未信人间有炎暑。",
        "dynasty": "宋",
        "collection_info": null
    },
    {
        "title": "渔父四时歌  其三",
        "author": "周必大",
        "content": "世人只咏江如练，此景何曾眼中见。\n露零月白人已眠，万顷风光侬自占。\n尊鲈况復生计优，酒醒还醉余何求。\n有时閒看飞鸿字，斜倚篙竿不掉头。\n晓来谁误招招渡，一笑夤缘苇间去。",
        "dynasty": "宋",
        "collection_info": null
    },
    {
        "title": "渔父四时歌  其四",
        "author": "周必大",
        "content": "白浪粘天云覆地，津人断渡征人喟。\n欲矜好手傲风波，故把扁舟恣游戏。\n雪蓑不博狐白裘，尺寸之肤暖即休。\n卖鱼得钱沽美酒，翁媪儿孙交劝酬。\n田家禾熟疲输送，乐哉篷底华胥梦。",
        "dynasty": "宋",
        "collection_info": null
    },
    {
        "title": "四禽",
        "author": "周必大",
        "content": "人言百舌巧，暑至辄无声。\n不如鸠虽拙，四时知阴晴。\n提壶劝我饮，我醉谁解酲。\n布谷独可听，要当早归耕。",
        "dynasty": "宋",
        "collection_info": null
    },
    {
        "title": "恩许奉祠子中兄重寄臣字韵诗再次韵",
        "author": "周必大",
        "content": "迂儒岂足助维新，日奉威颜谢主臣。\n可罢本非缘一事，致疑初不怨三人。\n弟兄有禄供温饱，畎亩何阶答圣神。\n此去读书真事业，向来正字误根银。",
        "dynasty": "宋",
        "collection_info": null
    },
    {
        "title": "次韵子中兄相迎诗中有奠松楸之语追念别后□叔母子柔下世故卒章及之",
        "author": "周必大",
        "content": "浙水秦淮度十霜，官清谁薄简编香。\n春来怪底鸟乌乐，归去喜同灯烛光。\n身近广寒犹内热，手遮赫日却心凉。\n只愁初踏江边路，封土累然似斧堂。",
        "dynasty": "宋",
        "collection_info": null
    },
    {
        "title": "次韵陆务观送行二首  其一",
        "author": "周必大",
        "content": "蓬阁虚生白，兰台汗杀青。\n英游迷岁月，神武动风霆。\n迁擢恩频忝，黔黎困未醒。\n空希范蠡去，羞对浙江亭。",
        "dynasty": "宋",
        "collection_info": null
    },
    {
        "title": "次韵陆务观送行二首  其二",
        "author": "周必大",
        "content": "议论今谁及，词章更可宗。\n三年依玉树，一别送尘容。\n尽日寻山寺，思君傍塞烽。\n五言何敢续，持用当缄封。",
        "dynasty": "宋",
        "collection_info": null
    },
    {
        "title": "张渊道侍郎挽词二首  其一",
        "author": "周必大",
        "content": "籍甚中兴日，归欤载戢秋。\n周旋黄石法，邂逅赤松游。\n名与衡山埒，身随楚水流。\n若为窥智勇，家世本留侯。",
        "dynasty": "宋",
        "collection_info": null
    },
    {
        "title": "张渊道侍郎挽词二首  其二",
        "author": "周必大",
        "content": "南国频移镇，西清迭进班。\n衮衣元缱绻，贝锦谩斓斑。\n斜日逢单阏，流金识大还。\n惟余千字诔，传诵满人间。",
        "dynasty": "宋",
        "collection_info": null
    },
    {
        "title": "重九竹园见梨花怀子中兄",
        "author": "周必大",
        "content": "春花着雨即尘埃，何似深秋耐久开。\n菊尚无多饶瑞质，霜如有意护香腮。\n也知林下风光早，不为山中历日催。\n望断行人思折寄，却疑呼作岭头梅。",
        "dynasty": "宋",
        "collection_info": null
    },
    {
        "title": "九月十八日夜忽梦作送王龟龄诗两句枕上足成之",
        "author": "周必大",
        "content": "匈奴何敢渡江东，一士真过万马雄。\n唐室安危谁可佩，雪山轻重属之公。\n天台不纳尚书履，乡县犹乘御史骢。\n行乐休嫌园小小，高歌幸有婢隆隆。",
        "dynasty": "宋",
        "collection_info": null
    },
    {
        "title": "寄题龙泉孙大同司户三桂堂",
        "author": "周必大",
        "content": "山居速化植千荻，孙家种木惟种德。\n一朝仙籍浮桂香，昔笑其迂今改色。\n邻翁笞儿乞条枚，条枚不惜莫浪栽。\n君不见天街十二绿槐满，独有城东之槐应三台。",
        "dynasty": "宋",
        "collection_info": null
    },
    {
        "title": "题神冈庙其神盖六朝时刘竺使君也",
        "author": "周必大",
        "content": "岸断川平拔一峯，丹青剥落古灵宫。\n邦人岁久忘遗爱，贾客时来乞好风。\n二水有情犹磬折，霜枫无数尚旗红。\n冈头故址宜亭榭，城郭江山尽眼中。",
        "dynasty": "宋",
        "collection_info": null
    },
    {
        "title": "去年会庆节初定上寿仪敕差翰林承旨今枢密洪景严摄殿中监执酒盏予摄少监以酒注于盏既而准故事权停此礼但拜表文德殿下从驾朝德寿宫今年赴永和寺观罢散武弁三数人而已有感成小诗",
        "author": "周必大",
        "content": "去岁兹辰侍赤墀，诏黄亲许奉瑶巵。\n如今不及封人贱，犹对君王效祝辞。",
        "dynasty": "宋",
        "collection_info": null
    },
    {
        "title": "再次去年子中兄送黄雀不至韵",
        "author": "周必大",
        "content": "祝寿筵开正小春，兄酬弟劝喜津津。\n披绵走送非无意，小愧乘成多忘人。",
        "dynasty": "宋",
        "collection_info": null
    },
    {
        "title": "送芮国器察院漕广东",
        "author": "周必大",
        "content": "星聚曾尊德，箕张客避风。\n别离双鬓异，邂逅一尊同。\n五岭皇华使，扁舟渔钓翁。\n江分鸿不到，书札若为通。",
        "dynasty": "宋",
        "collection_info": null
    },
    {
        "title": "龙须道中",
        "author": "周必大",
        "content": "客劳田头饷，渠怜马上郎。\n作劳并罄控，未用别閒忙。",
        "dynasty": "宋",
        "collection_info": null
    },
    {
        "title": "同子中兄游龙须吉祥善生诸寺归至柞树渡大风雨中登舟",
        "author": "周必大",
        "content": "徧寻山寺穿云子，归戏风波踏浪儿。\n事业如斯官给廪，庐陵米贵有人饥。",
        "dynasty": "宋",
        "collection_info": null
    },
    {
        "title": "甲申中秋子中兄赋诗有人月分圆二十年之句盖叹中间多难且离别未尝为会也次韵",
        "author": "周必大",
        "content": "世事浑如蚋过前，刀头喜对镜飞天。\n阴晴万里同兹夕，离别前时照几年。\n此去莫令疎会合，从来无意必腾骞。\n几思种秫迎佳节，穷鬼还来笑买田。",
        "dynasty": "宋",
        "collection_info": null
    },
    {
        "title": "夜坐困甚",
        "author": "周必大",
        "content": "马通新熟夜炉深，拄膝承颏梦欲成。\n不记坐来汤沸鼎，却疑蓬底听滩声。",
        "dynasty": "宋",
        "collection_info": null
    },
    {
        "title": "乘成台观雪忆子上兄",
        "author": "周必大",
        "content": "南雪霏微积便晞，儿童只惯管中窥。\n谁知今岁望不断，天与一台成此奇。\n苔护屐痕毡迭迭，松垂谈麈玉枝枝。\n团栾忽忆新令尹，天际帆飞归不疑。",
        "dynasty": "宋",
        "collection_info": null
    },
    {
        "title": "次韵王少府送焦坑茶",
        "author": "周必大",
        "content": "昏然午枕困漳滨，醒以清风頼子真。\n初似参禅逢硬语，久如味谏得端人。\n王程不趁清明宴，野老先分浩荡春。\n敢向柘罗评绿玉，待君同碾试飞尘。",
        "dynasty": "宋",
        "collection_info": null
    },
    {
        "title": "同年刘辰告妻易氏挽词",
        "author": "周必大",
        "content": "曾师班女颂兄功，何意安仁悼德宫。\n围解鸰原芳誉远，尘昏鸾镜玉容空。\n萧骚风棘悲诸子，寂寞笙歌泣舞童。\n莫讶无从出衰涕，良人契合四般同。",
        "dynasty": "宋",
        "collection_info": null
    },
    {
        "title": "二月十七夜与诸弟小酌尝榧实误食乌喙乌喙堇也古书云以堇寘酒杀人戏成小诗",
        "author": "周必大",
        "content": "伏神老芋不伤生，江蠏蟛蜞祸亦轻。\n我独好奇尝酒堇，误思榧实杀三彭。",
        "dynasty": "宋",
        "collection_info": null
    },
    {
        "title": "题耸寒图二绝  其一",
        "author": "周必大",
        "content": "浪传魁梧越沧溟，过誉清夷得好铭。\n今见画图寒乞甚，心声心画果难形。",
        "dynasty": "宋",
        "collection_info": null
    },
    {
        "title": "题耸寒图二绝  其二",
        "author": "周必大",
        "content": "道山仙圣典刑真，原庙功臣剑佩新。\n归掩柴门无此梦，捻鬚画腹对斯人。",
        "dynasty": "宋",
        "collection_info": null
    },
    {
        "title": "二月二十六日携家游青原归入阳园酴醿盛开诵子中兄摛云摇碧露繁星之句赋此诗",
        "author": "周必大",
        "content": "偶从山寺赏春还，问讯名花已破悭。\n清绝比梅加馥鬰，丰容似菊更妖娴。\n碧云重忆尊前句，红缬遥思醉后颜。\n寒食清明祇旬日，绿斋芍药待君攀。",
        "dynasty": "宋",
        "collection_info": null
    },
    {
        "title": "故翰林汪公端明居零陵时尝作玩鸥亭今彊中提干敬以其榜揭荆溪第中命某赋诗",
        "author": "周必大",
        "content": "贾生问鵩谩伤神，应愧先生入理深。\n肝胆何曾分楚越，心形真欲混人禽。\n亭邮永镇愚溪上，扁榜重开罨画阴。\n见说骑鲸游汗漫，倘凭鸥鸟一传音。",
        "dynasty": "宋",
        "collection_info": null
    },
    {
        "title": "永新贺升卿携中原六图相过其论古名将出师道路形势可指诸掌为赋此诗",
        "author": "周必大",
        "content": "历历山河一卷书，博闻疑是古潜夫。\n金城未入职方考，玉座正披舆地图。\n取虢不应须假道，胜齐终恐用真儒。\n从来美玉劳三献，岂比巾箱袭碔砆。",
        "dynasty": "宋",
        "collection_info": null
    },
    {
        "title": "次韵芮漕国器忆去年上元二首  其一",
        "author": "周必大",
        "content": "使节番禺重，中朝社稷臣。\n喜沉刁斗夜，远布玉墀春。\n古寺看红叶，蕃街试幻人。\n余欢曾尽否，应记绕梁尘。",
        "dynasty": "宋",
        "collection_info": null
    },
    {
        "title": "次韵芮漕国器忆去年上元二首  其二",
        "author": "周必大",
        "content": "门外人随月，窗前竹动风。\n老便佳节静，病幸绿樽空。\n春至鸿声北，人遥蝶梦东。\n隔年诗有债，生理固知穷。",
        "dynasty": "宋",
        "collection_info": null
    },
    {
        "title": "次韵广东芮漕时闻其部中寇退而湖湘之民方避地来此  其一",
        "author": "周必大",
        "content": "笑酌贪泉为赋诗，凛然清节照南夷。\n廐空不纳如羊马，才大常嗤捕鼠貍。\n盗已奔秦非地险，心迟去鲁只天知。\n爱君勤把归鞍促，莫待鸾旗访具茨。",
        "dynasty": "宋",
        "collection_info": null
    },
    {
        "title": "次韵广东芮漕时闻其部中寇退而湖湘之民方避地来此  其二",
        "author": "周必大",
        "content": "病废壶觞懒废诗，渐参禅悦学希夷。\n志非鸿鹄宁憎燕，路怯豺狼更畏貍。\n节物匆匆愁裏度，人情扰扰静中知。\n已营二顷亲籉笠，何日三间看塈茨。",
        "dynasty": "宋",
        "collection_info": null
    },
    {
        "title": "胡季怀有诗约羣从为秋泉之集辄以山果助筵戏作二迭  其一",
        "author": "周必大",
        "content": "近诗通谱江西社，新酿纔先天下秋。\n已许眼中窥一豹，可容杯裏散千忧。",
        "dynasty": "宋",
        "collection_info": null
    },
    {
        "title": "胡季怀有诗约羣从为秋泉之集辄以山果助筵戏作二迭  其二",
        "author": "周必大",
        "content": "君家香醪蜜不如，试投木桃望瑶琚。\n敢夸所有易所无，潘郎一出果盈车。",
        "dynasty": "宋",
        "collection_info": null
    },
    {
        "title": "病中次务观通判韵",
        "author": "周必大",
        "content": "老眼乱蝉翼，乐事叹何有。\n经年不衔杯，更暇问濡首。\n爱山空在山，擿埴讵容走。\n尘埃登高帽，生涩弹棋手。\n三年一蒲团，近者坐欲朽。\n朝来独何事，干鹊窥瓮牖。\n开门得新诗，刮膜如释负。\n卷舒几百回，呼舞骇邻友。\n吾曹交以淡，悠久或采韭。\n此味只自知，他人薄玄酒。",
        "dynasty": "宋",
        "collection_info": null
    },
    {
        "title": "次折仲古枢密韵寄题耒阳曹钦臣彦若藏书室",
        "author": "周必大",
        "content": "读书清凈业，病亦与心违。\n简蠹蟫穿字，帙藏蛛织衣。\n羡君传七畧，何日款重闱。\n不惮浮湘去，其如失步归。",
        "dynasty": "宋",
        "collection_info": null
    },
    {
        "title": "访胡邦衡庭前四菊茂甚因赋二绝  其一",
        "author": "周必大",
        "content": "大杓亲分两玉瓶，东篱手植万金英。\n荒园有酒愁无菊，拟乞繁华助眼明。",
        "dynasty": "宋",
        "collection_info": null
    },
    {
        "title": "访胡邦衡庭前四菊茂甚因赋二绝  其二",
        "author": "周必大",
        "content": "挥毫曾对沈郎花，好事今同元亮家。\n看即槐庭满桃李，霜枝留与野人夸。",
        "dynasty": "宋",
        "collection_info": null
    },
    {
        "title": "往蒙丘宗元知县以佳句为寿今承解印次韵赠别",
        "author": "周必大",
        "content": "百里人人卧去轮，儿从父老季从昆。\n飞鳬空恋古仙伯，展骥难留庞士元。\n蟾桂影圆人欲别，骊驹歌阕客无言。\n太微已动哀乌色，应待循良款相垣。",
        "dynasty": "宋",
        "collection_info": null
    },
    {
        "title": "十月十七日大椿堂小集胡从周季怀以予目疾皆许送白酒弥旬不至戏成长韵",
        "author": "周必大",
        "content": "畏疾甚畏威，目昏口止酒。\n尔来时一中，免使论薄厚。\n仪康业废祀，酿具散莫纠。\n采药山已焚，种秫时转后。\n门稀问字客，室乏借书缶。\n尚頼金石交，每顾贫病叟。\n前时相娱乐，如对疏广受。\n有浆不待乞，似验岁在酉。\n今日扫风轩，明日芼园䔩。\n白衣两不来，往往化乌有。\n颇闻继高会，霑醉牛马走。\n宁忘伐木诗，酤湑吝朋友。\n或疑决西江，耻復饷升斗。\n胡不玩易象，樽簋纳吾牖。\n二义倘未然，诺责何为负。\n君兮优阮籍，仆也减兖守。\n结交十五年，果可不饮否。\n食言能无肥，有孚乃免咎。\n速宜倒糟床，走送昔与醙。\n勿学比舍郎，夜半招吏部。",
        "dynasty": "宋",
        "collection_info": null
    },
    {
        "title": "送七兄监庙赴南宫兼呈大兄知县二首  其一",
        "author": "周必大",
        "content": "俊兄才学众人知，富贵功名自有时。\n海运今看鹏怒击，韶成始是凤来仪。\n状头谩诧文阶峻，榜眼常多紫绶垂。\n家有郑公遗笏在，一闻吉语即相贻。",
        "dynasty": "宋",
        "collection_info": null
    },
    {
        "title": "送七兄监庙赴南宫兼呈大兄知县二首  其二",
        "author": "周必大",
        "content": "河梁曾诵送行篇，蜗角牛毛十五年。\n毕竟中间皆梦尔，祗今相对各苍然。\n萧萧暂隔连床雨，荡荡初行万斛船。\n谁近上林看躣马，东阳诗句定先传。",
        "dynasty": "宋",
        "collection_info": null
    },
    {
        "title": "曾英发运干顷携二诗相过今復寄赠大篇且惠汉唐金石刻辄次前韵道谢  其一",
        "author": "周必大",
        "content": "君家奕叶播芳馨，室有图书暴两荣。\n诗什编成风雅颂，宝章临徧草真行。\n兴来文阵千军扫，醉后谈锋一座倾。\n已许春风来过我，从今日日听严程。",
        "dynasty": "宋",
        "collection_info": null
    },
    {
        "title": "曾英发运干顷携二诗相过今復寄赠大篇且惠汉唐金石刻辄次前韵道谢  其二",
        "author": "周必大",
        "content": "屡空不拟论钱神，多病惟思对药臣。\n骤获断碑胜与缟，徐观妙语可书绅。\n起予字字兴三叹，集古骎骎访九垠。\n欲寄佳州选何物，折杨聊復和韶钧。",
        "dynasty": "宋",
        "collection_info": null
    },
    {
        "title": "赠孙次山",
        "author": "周必大",
        "content": "南涧有奇松，岁晚鬰青苍。\n北陇有寒梅，同傲雪与霜。\n实大华更荣，二美乃相望。\n我从采樵归，闻此百步香。\n不辞践荒秽，所欣识孤芳。\n可玩不可折，折枝亦何伤。\n但恐入市门，羞薄时世妆。\n少须子含酸，且復成其章。\n味宜调鼎食，材可中虹梁。\n知音不难逢，会当贡明光。",
        "dynasty": "宋",
        "collection_info": null
    },
    {
        "title": "十二月二十二日葛守送羊羔酒戏占小诗",
        "author": "周必大",
        "content": "马乳三年隔大官，羊羔今日倒芳樽。\n浅斟低唱非吾事，醉梦惟应踏菜园。",
        "dynasty": "宋",
        "collection_info": null
    },
    {
        "title": "胡邦衡送酒有酒婢之语次韵",
        "author": "周必大",
        "content": "侍郎情所寄，九醖屈杨枝。\n酿熟仍亲酌，方成一段奇。",
        "dynasty": "宋",
        "collection_info": null
    },
    {
        "title": "青衣道人罗尚简论予命宜退不宜进甚契鄙心连日求诗为赋一首",
        "author": "周必大",
        "content": "亦知磨蝎直身宫，懒访星官与历翁。\n岂有虚名望苏子，谩令簸恶似韩公。\n时清早退人谁肯，命薄当閒我自通。\n破戒问君君会否，几人于此不相蒙。",
        "dynasty": "宋",
        "collection_info": null
    },
    {
        "title": "次韵胡邦衡二首  其一",
        "author": "周必大",
        "content": "冯翊当年助匪颁，殊方此日奉宾欢。\n浅斟想对销金帐，生意重寻白玉槃。\n蚁泛似缘羶足慕，海凝如得毳逃寒。\n十羊百榼何须辨，试问东风可味酸。",
        "dynasty": "宋",
        "collection_info": null
    },
    {
        "title": "次韵胡邦衡二首  其二",
        "author": "周必大",
        "content": "姚魏纷纷殆百家，天香一出自无譁。\n伤多莫厌扶头醉，贵少翻嫌满眼花。\n康乐旧闻宜水竹，翰林新调带烟霞。\n从渠草木呈新巧，终愧吾公正且葩。",
        "dynasty": "宋",
        "collection_info": null
    },
    {
        "title": "再赋羊羔酒",
        "author": "周必大",
        "content": "日日茅柴帚扫愁，羶荤暂逐富儿游。\n山中万足天美禄，剩作酒材供拍浮。",
        "dynasty": "宋",
        "collection_info": null
    },
    {
        "title": "二月十五日同兄弟甥侄游西台次子载弟韵",
        "author": "周必大",
        "content": "地饮成真率，天风恕涩悭。\n台临平野迥，人对老僧閒。\n已是寻春至，仍容载月还。\n郊垧有如此，能不数追攀。",
        "dynasty": "宋",
        "collection_info": null
    },
    {
        "title": "顷创棋色之论邦衡深然之明日府中花会戏成二绝  其一",
        "author": "周必大",
        "content": "局势方迷棋有色，歌声不发酒无饮。\n明朝一彩定三赛，国手秋唇双牡丹。",
        "dynasty": "宋",
        "collection_info": null
    },
    {
        "title": "顷创棋色之论邦衡深然之明日府中花会戏成二绝  其二",
        "author": "周必大",
        "content": "醉红政不妨文饮，呼白从来要助欢。\n棋色应同三昧色，牡丹何似九秋丹。",
        "dynasty": "宋",
        "collection_info": null
    },
    {
        "title": "二月十七日葛守钱倅出所和胡邦衡羊羔酒诗再次韵简二公",
        "author": "周必大",
        "content": "德似羊羔春共颁，政如醇酎野多欢。\n属厌靖节杯中物，屡费将军竹裏槃。\n畴昔调饥惟饮湿，祗今软饱不言寒。\n唱酬妍丽归公等，自笑梅翁语带酸。",
        "dynasty": "宋",
        "collection_info": null
    },
    {
        "title": "次韵江州林黄中上巳日会邛州刘侍郎梓漕任直阁于庾楼",
        "author": "周必大",
        "content": "牙旗排槛晓鸣风，楼上何人清宴同。\n东道主开军府盛，西都宾共圣贤中。\n词锋永日论坚白，辇路他年记软红。\n颇念平生故人否，羽觞寂寞坐谈空。",
        "dynasty": "宋",
        "collection_info": null
    },
    {
        "title": "五月南山蛟坏民田百亩胡英彦有诗次韵",
        "author": "周必大",
        "content": "旌阳昔屠蛟，勋塞天宇大。\n涵淹此遗种，千岁不悔过。\n良苗蔚怀新，倏作渺茫堕。\n懦夫愧鼻祖，无策祗愁卧。\n勇哉韩退之，切齿鰐为祸。\n雄词坐以逐，岂必劳㓠剁。\n有如卫承光，经物谁能涴。\n清泉復化土，鱼鼈枯可剉。\n从今仕执珪，先已最郡课。",
        "dynasty": "宋",
        "collection_info": null
    },
    {
        "title": "胡长彦母解氏挽词",
        "author": "周必大",
        "content": "蘐死兰枯及老堂，翩翩丹旐逐风翔。\n冰间鳞跃悲余阁，纸上鸾迴閟古囊。\n年过九龄今代少，家留一桂异时芳。\n衰宗自恨通姻晚，不及陶家馔客觞。",
        "dynasty": "宋",
        "collection_info": null
    },
    {
        "title": "横州太守赵持挽诗",
        "author": "周必大",
        "content": "忆驱千骑过田间，充国年耆鬓未斑。\n遗事剧谈黄阁老，旧游追记玉门关。\n横槎只道南通海，妖梦那知夜裂山。\n宿将如今几人在，稍听鼙鼓涕先潸。",
        "dynasty": "宋",
        "collection_info": null
    },
    {
        "title": "次韵汤朝美古意二首  其一",
        "author": "周必大",
        "content": "来宾有双鴈，峨峨渐江皋。\n岂尝谋稻粱，逝将辨卑高。\n乃知可为仪，初不在羽毛。\n鄙哉负涂豕，蹢躅争一槽。",
        "dynasty": "宋",
        "collection_info": null
    },
    {
        "title": "次韵汤朝美古意二首  其二",
        "author": "周必大",
        "content": "云间两鸣鹤，清声闻兰皋。\n洗我蛙黾耳，兴逐秋天高。\n颇欲从之游，安得六翮毛。\n归来三叹息，谁家闹檀槽。",
        "dynasty": "宋",
        "collection_info": null
    },
    {
        "title": "游茅山道中望冈阜西南来势若连环既赴三茅而尾北掷马上口占",
        "author": "周必大",
        "content": "千峯溧阳来，势若西南奔。\n遥拱三茅峯，不敢迫至尊。\n三茅如轩悬，次序俨弟昆。\n正西闢夷涂，群仙之所门。\n至今下泊官，往往弥旗旛。",
        "dynasty": "宋",
        "collection_info": null
    },
    {
        "title": "戏示凝神庵张椿龄",
        "author": "周必大",
        "content": "仙师足厌踏京洛，亦復懒控茅峯鹤。\n遗形聊示德充符，闭目定从陈铁脚。",
        "dynasty": "宋",
        "collection_info": null
    },
    {
        "title": "次韵溧水令李彦平清赏图",
        "author": "周必大",
        "content": "俗吏才拘拘，书生志落落。\n均之窘几案，底处着丘壑。\n中山李长官，整暇非政学。\n庭虚吏早散，园古句频琢。\n问之何能尔，行道轻去就。\n谁如班孟坚，龌龊事元舅。\n纷纷名利场，风俗日益蛊。\n腰围黄金带，巧宦不难取。\n惟有佳儿孙，未易以力致。\n君看房杜辈，勋业照文字。\n徐绩尚笑之，垂诫甚切至。\n何如遗清白，世有贤者类。\n诗书闻过庭，杖屦奉安步。\n邑人争指似，玉立称祖父。\n岂惟慰眼前，门户頼不仆。\n翁乎復何忧，弦歌乐朝暮。",
        "dynasty": "宋",
        "collection_info": null
    },
    {
        "title": "芜湖宰沈约之端节惠诗编次韵为谢",
        "author": "周必大",
        "content": "令君到处即文场，未怕簿书期会忙。\n神术有时朝赐履，赓歌无路赞垂裳。\n彭州篇什元飞动，工部交游更老苍。\n自古诗人贵磨琢，试看淇澳咏文章。",
        "dynasty": "宋",
        "collection_info": null
    },
    {
        "title": "池阳四咏  其一",
        "author": "周必大",
        "content": "夜泊清溪弄水亭，棹讴徐起月华明。\n水晶宫畔西湖上，除却两邦无此清。",
        "dynasty": "宋",
        "collection_info": null
    },
    {
        "title": "池阳四咏  其二",
        "author": "周必大",
        "content": "天遣江山助牧之，诗材犹及杜筠儿。\n向来稍喜唐风集，今信樊川是父师。",
        "dynasty": "宋",
        "collection_info": null
    },
    {
        "title": "池阳四咏  其三",
        "author": "周必大",
        "content": "君葺城楼望九峯，我能徧踏九芙蓉。\n飞云捲雨输贤守，透月穿天乞老农。",
        "dynasty": "宋",
        "collection_info": null
    },
    {
        "title": "池阳四咏  其四",
        "author": "周必大",
        "content": "地占齐山最上头，州城宛在水中洲。\n蜿蜒正作长虹堕，吸住江河万里流。",
        "dynasty": "宋",
        "collection_info": null
    },
    {
        "title": "再登翠微亭和同年汤平甫知县二首  其一",
        "author": "周必大",
        "content": "上清别殿旧通明，仙圣飞腾户不扃。\n出郭尚疑窗列岫，绝堤始露岳真形。\n奇奇怪怪无非洞，下下高高总可亭。\n但把醺酣酬绝景，天风吹面径须醒。",
        "dynasty": "宋",
        "collection_info": null
    },
    {
        "title": "再登翠微亭和同年汤平甫知县二首  其二",
        "author": "周必大",
        "content": "相君早日翼天飞，晚落江湖罪以微。\n好事一时开翠壁，佳名千古记黄扉。\n朝游要及鸦翻树，夕返何妨萤湿衣。\n更得汤休奇绝句，后来谁忆谢玄晖。",
        "dynasty": "宋",
        "collection_info": null
    },
    {
        "title": "登九华山化城峰",
        "author": "周必大",
        "content": "攀萝度险捷猱猿，石角鈎衣屦尽穿。\n莫讶远寻金地藏，也曾徐步玉阶前。",
        "dynasty": "宋",
        "collection_info": null
    },
    {
        "title": "登龟山",
        "author": "周必大",
        "content": "注坡缘壁化城中，客愠奴嗔我亦慵。\n及至龟山还一上，为怜高阁对双峯。",
        "dynasty": "宋",
        "collection_info": null
    },
    {
        "title": "赠崇寿寺僧善修",
        "author": "周必大",
        "content": "老僧九十视眈眈，二十年来不下山。\n我得九华充法供，亦能禁足老山间。",
        "dynasty": "宋",
        "collection_info": null
    },
    {
        "title": "游云光寺李提举领客将至留二小诗  其一",
        "author": "周必大",
        "content": "来如负弩先，去为乘骢避。\n江左一片石，留伴幽人醉。",
        "dynasty": "宋",
        "collection_info": null
    },
    {
        "title": "游云光寺李提举领客将至留二小诗  其二",
        "author": "周必大",
        "content": "作者正七人，饮中空八仙。\n长斋讵容醉，晋也合逃禅。",
        "dynasty": "宋",
        "collection_info": null
    },
    {
        "title": "泛清溪至玉镜潭",
        "author": "周必大",
        "content": "清溪水色胜于蓝，祖石移舟下镜潭。\n妙绝画屏并碧玉，谪仙不见与谁谈。",
        "dynasty": "宋",
        "collection_info": null
    },
    {
        "title": "望皖公山",
        "author": "周必大",
        "content": "太婆岭独高秋浦，皖公山正望龙舒。\n端如牛女隔天汉，不似彭郎近小姑。",
        "dynasty": "宋",
        "collection_info": null
    },
    {
        "title": "游庐山佛手岩雪霁望南山",
        "author": "周必大",
        "content": "十日顽阴不见山，山中一夜雪封庵。\n伊予的有寻山分，日照北窗云在南。",
        "dynasty": "宋",
        "collection_info": null
    },
    {
        "title": "游庐山弔大林",
        "author": "周必大",
        "content": "上尽诸峯地转平，天低云近日多阴。\n古来南北通双径，此去东西启二林。\n虞世南碑从泯没，白居易序合推寻。\n匡庐第一真僊境，忍使如今遂陆沉。",
        "dynasty": "宋",
        "collection_info": null
    },
    {
        "title": "天池观文殊灯",
        "author": "周必大",
        "content": "代马腥膻暗五台，南方世界且徘徊。\n一灯别是真知识，不用奔波学善财。",
        "dynasty": "宋",
        "collection_info": null
    },
    {
        "title": "赠栖贤藏主可昇",
        "author": "周必大",
        "content": "我比同年百不能，只余霜鬓愧师兄。\n慇懃觅句无言说，共拨寒灰听水声。",
        "dynasty": "宋",
        "collection_info": null
    },
    {
        "title": "游庐山舟中赋四韵",
        "author": "周必大",
        "content": "南北周庐阜，东西徧九华。\n宴安无酖毒，痼疾有烟霞。\n淡薄村村酒，甘香院院茶。\n驰驱君莫厌，此出胜居家。",
        "dynasty": "宋",
        "collection_info": null
    },
    {
        "title": "陈宰有诗来迎次韵",
        "author": "周必大",
        "content": "沿泝江湖乐有余，慆慆何必叹东徂。\n赏心到处穷佳境，好事逢人得异书。\n风浪送帆时一快，鱼龙潜穴不须驱。\n归来正使无泥洗，合压香醪作岁除。",
        "dynasty": "宋",
        "collection_info": null
    },
    {
        "title": "七兄以诗相迎次韵",
        "author": "周必大",
        "content": "昔作匆匆去，今成缓缓归。\n江山苦招隠，鸥鹭信忘机。\n已分渔舟老，还思鴈序飞。\n天公知客意，帆饱水生肥。",
        "dynasty": "宋",
        "collection_info": null
    },
    {
        "title": "走笔次七兄韵戏奉新新庄",
        "author": "周必大",
        "content": "腊月更兼逢腊日，满江飞雪兆丰年。\n从兄预借南昌米，多酿新醪醉乐天。",
        "dynasty": "宋",
        "collection_info": null
    },
    {
        "title": "次韵胡邦衡相迎",
        "author": "周必大",
        "content": "路逢驿使岭头回，喜得新诗胜得梅。\n情似春风缲楚柳，句如腊雪屑韩瑰。\n祇今皇侧求贤席，底事公衔乐圣杯。\n台路六符行復焕，丹心一寸未应灰。",
        "dynasty": "宋",
        "collection_info": null
    },
    {
        "title": "向以书戏邦衡云某自庐山游西山当就迎公召节今邦衡有诗督此语不验次韵",
        "author": "周必大",
        "content": "慧远遥同社，洪崖近拍肩。\n松枝年纪万，棐实岁踰千。\n径欲通天汉，忙因棹酒船。\n香城均一握，易地即皆然。",
        "dynasty": "宋",
        "collection_info": null
    },
    {
        "title": "次韵张安国二首  其一",
        "author": "周必大",
        "content": "往时渡长芦，行役甚迫束。\n忽逢万人杰，大胜十年读。\n升沉既日异，岁月空电速。\n公乎国元龟，用舍兴替卜。\n如何白玉堂，儤直不满宿。\n共惟中兴主，志扫伊吾北。\n宁容廊庙具，尚赋诸侯禄。\n相茵朝以登，胡骑夕可逐。\n斯民补疮痏，郡县宽金谷。\n重将大手笔，继镂泰山玉。",
        "dynasty": "宋",
        "collection_info": null
    },
    {
        "title": "次韵张安国二首  其二",
        "author": "周必大",
        "content": "子房思赤松，冠挂带不束。\n高风动缙绅，盛事争诵读。\n向来进匪锐，今退那得速。\n皇帝六载冬，熏燎郊再卜。\n均釐际盖壤，赍予首耆宿。\n煌煌旧使星，密映紫微北。\n要令对青黎，聊復寓天禄。\n人言骥虽老，万马未易逐。\n方为帝者师，敢请罢辟谷。\n鲁公从周公，荣哉佩联玉。",
        "dynasty": "宋",
        "collection_info": null
    },
    {
        "title": "致政杨图南佥判惠园亭石刻来索恶语寄题四首 湖山亭 其一",
        "author": "周必大",
        "content": "七十归休古亦稀，谁濒四十挂朝衣。\n天如不发湖山閟，林下真无一士归。",
        "dynasty": "宋",
        "collection_info": null
    },
    {
        "title": "致政杨图南佥判惠园亭石刻来索恶语寄题四首 湖山亭 其二",
        "author": "周必大",
        "content": "不向山林不背村，清江东畔邑东门。\n雨余徐步看山罢，植杖沙边试水痕。",
        "dynasty": "宋",
        "collection_info": null
    },
    {
        "title": "致政杨图南佥判惠园亭石刻来索恶语寄题四首 秀野堂 其一",
        "author": "周必大",
        "content": "一见堂名忆豫州，岂知身在楚江头。\n主人久享园中乐，晚岁宜先天下忧。",
        "dynasty": "宋",
        "collection_info": null
    },
    {
        "title": "致政杨图南佥判惠园亭石刻来索恶语寄题四首 秀野堂 其二",
        "author": "周必大",
        "content": "有竹无花山泽癯，有花无竹雪肌肤。\n洛阳城裏花连竹，迂叟规模定不迂。",
        "dynasty": "宋",
        "collection_info": null
    },
    {
        "title": "次韵杨文发承议",
        "author": "周必大",
        "content": "才思春江下濑船，腹藏经笱更便便。\n坐观林谷升初日，吟到云山合暮烟。\n忆昨倾囊携过我，知君得句总堪传。\n古来虚诞相如赋，枉使刘郎意欲仙。",
        "dynasty": "宋",
        "collection_info": null
    },
    {
        "title": "乐顺之司理用杨韵赞予去岁江行游山之乐再次韵",
        "author": "周必大",
        "content": "遡洄险过峡中船，頼有名山寄静便。\n丘壑遂将从栗里，功名何敢梦凌烟。\n吾贤才术今谁敌，野老风流未可传。\n趁取桃花日千里，蓬莱方丈会群仙。",
        "dynasty": "宋",
        "collection_info": null
    },
    {
        "title": "寄题太和陈氏益龟堂",
        "author": "周必大",
        "content": "讲堂昔日飞三鳣，学馆如今益十龟。\n文字之神君勿卜，明年春榜印纍纍。",
        "dynasty": "宋",
        "collection_info": null
    },
    {
        "title": "次韵乐顺之司理新释花权及上元不张灯二绝句  其一",
        "author": "周必大",
        "content": "一自乐卿司乐籍，夭桃秾李斗夸张。\n阴成却落他人手，始悟分厢作法凉。",
        "dynasty": "宋",
        "collection_info": null
    },
    {
        "title": "次韵乐顺之司理新释花权及上元不张灯二绝句  其二",
        "author": "周必大",
        "content": "天閟华灯亦有情，知君新不顾倾城。\n遥怜拥被哦诗句，却遣隋珠照夜明。",
        "dynasty": "宋",
        "collection_info": null
    },
    {
        "title": "信国太夫人慕容氏挽词二首  其一",
        "author": "周必大",
        "content": "门地荣听履，夫家世梦松。\n初终无一欠，富贵有三从。\n疾愈龙宫药，恩加象服封。\n乘鸾期忽至，谈笑返仙峯。",
        "dynasty": "宋",
        "collection_info": null
    },
    {
        "title": "信国太夫人慕容氏挽词二首  其二",
        "author": "周必大",
        "content": "早暮闚游识，曾饕截髮餐。\n升堂乖宿约，禊洛罢荣观。\n女史新彤管，宗臣泣素冠。\n哀荣谁可拟，嘉佑富之韩。",
        "dynasty": "宋",
        "collection_info": null
    },
    {
        "title": "胡邦衡相过赏金凤许诗未送邦衡復作木犀会二花殆是的对偶成四韵",
        "author": "周必大",
        "content": "身閒端合醉秋光，两地名花况并芳。\n金作凤形如许巧，木成犀理若为香。\n髻头自笑辜钗色，沙面谁知识带黄。\n莫问诗坛偃旗鼓，天生的对欠平章。",
        "dynasty": "宋",
        "collection_info": null
    },
    {
        "title": "鹿鸣宴坐上次钱守韵",
        "author": "周必大",
        "content": "制举巍科世有贤，闻孙传业中兴年。\n贡才合益诸侯地，宠饯真开刺史天。\n有弟已容持布鼓，无能仍许鬻栀鞭。\n太平故事西昆体，指日皇都万口传。",
        "dynasty": "宋",
        "collection_info": null
    },
    {
        "title": "曾季钦少卿安序堂次朱希真韵",
        "author": "周必大",
        "content": "行藏本同涂，明哲遇辄安。\n畎亩道可乐，肯思负鼎干。\n膰肉倘爱礼，岂遽涉汶川。\n大哉天地准，笑汝士女耽。\n丈人三吴秀，此理久已参。\n缅怀洛京老，知音赏英咸。\n佳名表栋宇，妙语来江山。\n至今编简香，不谓室有兰。\n君看为邦问，正在箪瓢间。\n阅世从川流，如愚安石盘。\n圣门惟若人，始可语易占。\n不见繫辞中，岿然特书颜。",
        "dynasty": "宋",
        "collection_info": null
    },
    {
        "title": "邦衡置酒出小鬟予以官柳名之闻邦衡近买婢名野梅故以为对",
        "author": "周必大",
        "content": "浊水难攀清路尘，偶曾先后掌丝纶。\n归来久侍茵凭旧，至后初逢梅柳新。\n湖水欹斜应有意，春光漏洩不无因。\n绛帷幸许天荒破，日日当为问道人。",
        "dynasty": "宋",
        "collection_info": null
    },
    {
        "title": "杨昌英示性说次韵为谢",
        "author": "周必大",
        "content": "圣学榛芜欠扫际，诚斋刻意绍渊舆。\n羊岐自昔迷多径，鷄瓮从今识广居。\n西洛穷源谈近似，南宗投隙说真如。\n早知大道容方轨，何用危涂转栈车。",
        "dynasty": "宋",
        "collection_info": null
    },
    {
        "title": "再次韵送杨昌英赴麻阳宰",
        "author": "周必大",
        "content": "未结絇丝侍玉除，聊纡墨绶奉安舆。\n诸君相尚耻为令，明府何妨大所居。\n岁美莫忧君不足，日长当念民无如。\n玉床箭镞何劳寄，只愿章交使者车。",
        "dynasty": "宋",
        "collection_info": null
    },
    {
        "title": "胡季怀惠六出梅一枝仍枉绝句率然次韵勿笑迂拙",
        "author": "周必大",
        "content": "怪底雪花今岁少，东君聚巧入壶春。\n老夫只学龟藏六，未羡梢头首面新。",
        "dynasty": "宋",
        "collection_info": null
    },
    {
        "title": "夜梦次陈立夫韵",
        "author": "周必大",
        "content": "惯伴山僧汲涧泉，懒随年少梦游仙。\n风流输与贤兄弟，朱阁临风教李娟。",
        "dynasty": "宋",
        "collection_info": null
    },
    {
        "title": "七兄夜以小诗相戏走笔和韵",
        "author": "周必大",
        "content": "小蛮未解啭鶑簧，凿壁偷分富烛光。\n不是庞公灵照女，谁人为作起予商。",
        "dynasty": "宋",
        "collection_info": null
    },
    {
        "title": "戊子岁除以粣代酒送邦衡邦衡有诗见戏仍送牛尾貍次韵",
        "author": "周必大",
        "content": "先生岂比习池徒，薄醖仍惭校尉厨。\n献粣聊将追粔籹，餔糟只欲伴屠苏。\n削肌知自何人手，灌顶疑尝释氏醐。\n必许寻花兼问柳，敢辞挈榼更提壶。",
        "dynasty": "宋",
        "collection_info": null
    },
    {
        "title": "邦衡再送二诗一和为甚酥二和牛尾貍  其一",
        "author": "周必大",
        "content": "金谷烹煎岂我徒，磨舂争语夜阑厨。\n六年不赐汤官饵，除日犹分刺史酥。\n小惠无多真画餠，大篇有味胜清醐。\n遥知发羃烘堂处，不见蒸鹅只瓠壶。",
        "dynasty": "宋",
        "collection_info": null
    },
    {
        "title": "邦衡再送二诗一和为甚酥二和牛尾貍  其二",
        "author": "周必大",
        "content": "追迹犹应怨猎徒，截肪何敢恨庖厨。\n鲙鲈湖上休夸玉，煮豆瓶中未是酥。\n伴食偏宜十字餠，先驱正頼一巵餬。\n却因玉面新名字，肠断元正白兽壶。",
        "dynasty": "宋",
        "collection_info": null
    },
    {
        "title": "后两日大雪邦衡復用前韵作穷语戏和",
        "author": "周必大",
        "content": "天怜寓客混缁徒，十日无烟香积厨。\n暮雪故教投碎米，馋涎那更忍流酥。\n旃毛啮尽寒生粟，风絮吟时韵怕醐。\n谁似维摩坐芳缛，散花别是一方壶。",
        "dynasty": "宋",
        "collection_info": null
    },
    {
        "title": "己丑二月七日雨中读汉元帝纪效乐天体",
        "author": "周必大",
        "content": "昭君颜如花，万里度鷄漉。\n古今罪画手，妍丑乱羣目。\n谁知汉天子，袨服自列屋。\n有如公主亲，尚许穹庐辱。\n况乃嫔嫱微，未得当獯鬻。\n奈何弄文士，太息争度曲。\n生传琵琶声，死对青冢哭。\n向令老后宫，安得载简牍。\n一时抱微恨，千古留剩馥。\n因嗟当时事，贤佞手反覆。\n守道萧傅死，效忠京房戮。\n史臣一张纸，此外谁復录。\n有琴何人操，有冢何人肃。\n重色不重德，聊以砭世俗。",
        "dynasty": "宋",
        "collection_info": null
    },
    {
        "title": "杨文甫主簿顷惠佳篇今赴松溪次韵送别",
        "author": "周必大",
        "content": "投林倦翼久知还，尚客君家伯仲间。\n入市每嫌妨杖屦，临岐那忍问河山。\n家声好在金陵簿，人物争看玉笋班。\n他日银黄夸里后，不妨徐伴野夫閒。",
        "dynasty": "宋",
        "collection_info": null
    },
    {
        "title": "钱守青原瑞霭图",
        "author": "周必大",
        "content": "青原台成知几春，倚栏但爱江山新。\n那知遇事发奇秘，使君着眼惟忧民。\n鲁台当年有故事，首验云黄期岁美。\n凤翔仙伯记新亭，不志游观名雨喜。\n纷纷烟霭何足祥，丰年上瑞不可忘。\n江头白粲连万樯，剩与官家实太仓。",
        "dynasty": "宋",
        "collection_info": null
    },
    {
        "title": "胡邦衡生日以诗送北苑八銙日注二瓶",
        "author": "周必大",
        "content": "贺客称觞满冠霞，悬知酒渴正思茶。\n尚书八餠分闽焙，主簿双瓶拣越芽。\n妙手合调金鼎铉，清风稳到玉皇家。\n明年敕使宣台馈，莫忘幽人赋叶嘉。",
        "dynasty": "宋",
        "collection_info": null
    },
    {
        "title": "邦衡再和再次韵",
        "author": "周必大",
        "content": "金华绝出气凌霞，不愧君王坐赐茶。\n商岭烹来思旧样，洛泉煎处叹新芽。\n诗评未怕人生瘿，盐济惟防贼破家。\n剩欲苍生苏息否，刚严须是相王嘉。",
        "dynasty": "宋",
        "collection_info": null
    },
    {
        "title": "邦衡侄季怀亦惠二诗再次韵二首一颂其叔侄之美一解季怀生日不送茶之嘲  其一",
        "author": "周必大",
        "content": "竹林终日醉流霞，下客穷空祇戹茶。\n更欲打门奴酪粥，何殊敛手捧姜芽。\n赐金指日挥疏傅，盛馔常时设谢家。\n莫为唱酬供一笑，从今便废尔殽嘉。",
        "dynasty": "宋",
        "collection_info": null
    },
    {
        "title": "邦衡侄季怀亦惠二诗再次韵二首一颂其叔侄之美一解季怀生日不送茶之嘲  其二",
        "author": "周必大",
        "content": "萧散玄真吏少霞，樵青日日为煎茶。\n莫因闽粤皋芦叶，却厌神仙掌上芽。\n竹户胜棋非我事，菊潭试水是君家。\n不须更酹苹洲冢，世以诗鸣句自嘉。",
        "dynasty": "宋",
        "collection_info": null
    },
    {
        "title": "季怀设醴且示佳篇再赋一章以酬五咏",
        "author": "周必大",
        "content": "卯饮高楼彻暮霞，绝胜茅屋己公茶。\n篛包句好逢真赏，荷叶瓯深称嫩芽。\n诗老坐中容我辈，朝贤乞处藉君家。\n从来佳茗如佳什，屡酌新烹味转嘉。",
        "dynasty": "宋",
        "collection_info": null
    },
    {
        "title": "尚长道见和次韵二首  其一",
        "author": "周必大",
        "content": "诗成蜀锦粲云霞，宫样宜尝七宝茶。\n压倒柳州甘露饮，洗空梅老白膏芽。\n睡魔岂是惊军将，茗战都缘避作家。\n怪底清风失炎暑，朝来吉甫诵柔嘉。",
        "dynasty": "宋",
        "collection_info": null
    },
    {
        "title": "尚长道见和次韵二首  其二",
        "author": "周必大",
        "content": "钟山处士映高霞，止酒惟亲睡起茶。\n远向溪边寻活水，閒于竹裏试阳芽。\n一鸥休问帝前席，七椀且同僧在家。\n所愧叔孙无五善，若为重拜晋君嘉。",
        "dynasty": "宋",
        "collection_info": null
    },
    {
        "title": "顷尝梦至善生院赋诗一联己丑七月十三日因游续成一绝",
        "author": "周必大",
        "content": "门外千竿竹绕墙，清风终日注回廊。\n五年未续梦中梦，得得来追三伏凉。",
        "dynasty": "宋",
        "collection_info": null
    },
    {
        "title": "七月十五日邦衡用前韵送熏衣香二贴次韵为谢",
        "author": "周必大",
        "content": "天香犹带曳裙霞，银合行参到阙茶。\n剩馥欲霑吾臭味，普熏聊发善萌芽。\n心清此去夸僧舍，意可由来出内家。\n乞与博山添正气，崭岩曾辱更生嘉。",
        "dynasty": "宋",
        "collection_info": null
    },
    {
        "title": "胡涣季享示寿诗二首十月二十五日因其生日次韵答之  其一",
        "author": "周必大",
        "content": "诸父声名塞两间，圭分青白毂朱丹。\n莫年勋业心方壮，前日姦谀骨尚寒。\n闻道秋官还简擢，独怜处士失荣观。\n如今喜见当家子，应赋忠州此日欢。",
        "dynasty": "宋",
        "collection_info": null
    },
    {
        "title": "胡涣季享示寿诗二首十月二十五日因其生日次韵答之  其二",
        "author": "周必大",
        "content": "杲杲朝曦正在东，文心诗耳一时聪。\n学当鼎盛犹无敌，才过颐期想更工。\n此去宦游谈笑裏，后来家庆画图中。\n俾昌俾乂诗人事，不似荒虚汉少翁。",
        "dynasty": "宋",
        "collection_info": null
    },
    {
        "title": "紫竹  其一",
        "author": "周必大",
        "content": "曾到蓬山验异闻，浮筠翻动雪披纷。\n紫茎绿叶骚人句，不在秋兰在竹君。",
        "dynasty": "宋",
        "collection_info": null
    },
    {
        "title": "紫竹  其二",
        "author": "周必大",
        "content": "青紫从来岂异端，要看同傲折胶寒。\n若轻间色思方节，圆竹应须斩万竿。",
        "dynasty": "宋",
        "collection_info": null
    },
    {
        "title": "武岗太守罗挽辞二首  其一",
        "author": "周必大",
        "content": "富贵由身致，廉勤守自然。\n常珍惟脱粟，老伴只残编。\n天已偿高寿，人犹望百年。\n千车会葬者，谁间大夫贤。",
        "dynasty": "宋",
        "collection_info": null
    },
    {
        "title": "武岗太守罗挽辞二首  其二",
        "author": "周必大",
        "content": "忆昨登门日，蟠斋拥夜炉。\n疾姦频齽齘，悼往一喑呜。\n激烈看前辈，疲庸愧小儒。\n英灵那戢木，尚想抗狂胡。",
        "dynasty": "宋",
        "collection_info": null
    },
    {
        "title": "万安韦邦彦字俊臣携王民瞻杨廷秀谢昌国绝句相过次韵勉之  其一",
        "author": "周必大",
        "content": "卢溪笔力透天心，杨令文追正始音。\n更读池塘惠连句，识君何待接清襟。",
        "dynasty": "宋",
        "collection_info": null
    },
    {
        "title": "万安韦邦彦字俊臣携王民瞻杨廷秀谢昌国绝句相过次韵勉之  其二",
        "author": "周必大",
        "content": "后学争欹雨后巾，前贤久泽雾中文。\n韦郎勉力追三杰，他日人还效五云。",
        "dynasty": "宋",
        "collection_info": null
    },
    {
        "title": "陈平叔相从四年文行粹然临分惠诗有立身行道之问敢用阳司业勉学者之意次韵为赠",
        "author": "周必大",
        "content": "好因轮斲悟观书，莫守筌蹄觅兔鱼。\n华岳登来卑步仞，沧溟浮罢眇支渠。\n命穷且戏娱亲綵，道合须牵奉诏裾。\n此外文章真小技，未应倾慕蜀相如。",
        "dynasty": "宋",
        "collection_info": null
    },
    {
        "title": "赠黄格非",
        "author": "周必大",
        "content": "诗社飘零二十年，春官老子復登仙。\n豫章幸有横枝在，好觅鸾胶续断絃。",
        "dynasty": "宋",
        "collection_info": null
    },
    {
        "title": "送梁山长老智显",
        "author": "周必大",
        "content": "秦人溪畔汉人山，万木参天六月寒。\n写向汤休诗集裏，老夫要作画图看。",
        "dynasty": "宋",
        "collection_info": null
    },
    {
        "title": "丘成之司理明远阁二首  其一",
        "author": "周必大",
        "content": "榜题聊復借扬云，千古行藏本自明。\n此阁定非天禄阁，肯因寂寞便轻生。",
        "dynasty": "宋",
        "collection_info": null
    },
    {
        "title": "丘成之司理明远阁二首  其二",
        "author": "周必大",
        "content": "家传秘籍慕班斿，有子当追嗣与彪。\n好事一瓻如许借，楼前百榼果为丘。",
        "dynasty": "宋",
        "collection_info": null
    },
    {
        "title": "奉新宰杨廷秀携诗访别次韵送之",
        "author": "周必大",
        "content": "诚斋诗名牛斗寒，上规大雅非小山。\n向来志气薄黄散，忽为五斗辍万卷。\n儿童笑君非良图，丈夫出处宁知渠。\n吴公适为南州起，昔日河南今在此。\n好贤荐士任以身，门下贾生子其人。\n鄙夫料事倘不误，早寄重修滕阁句。",
        "dynasty": "宋",
        "collection_info": null
    },
    {
        "title": "五月三日游简寂食甜苦笋知观欧阳齐年求诗",
        "author": "周必大",
        "content": "疏食山间荼亦甘，况逢苦笋十分甜。\n君看齿颊留余味，端为森森正且严。",
        "dynasty": "宋",
        "collection_info": null
    },
    {
        "title": "去夏邦衡胡侍郎生日尝因茶诗致善颂其语果验再赋一篇为大用长生之祝且求赐茗作润笔",
        "author": "周必大",
        "content": "寿杯又是酌流霞，醉眼还醒讲殿茶。\n举世甿谣思旧德，隔年诗谶託新芽。\n汉帷果庆登三杰，胡幕何愁不一家。\n赐也多言如屡中，合分龙餠示旌嘉。",
        "dynasty": "宋",
        "collection_info": null
    },
    {
        "title": "秘阁檐摧李监仁甫得湖北漕用温公故事作小诗送之",
        "author": "周必大",
        "content": "台门屋坏中丞去，秘阁檐摧少令归。\n頼有温公遗事在，故应早晚入黄扉。",
        "dynasty": "宋",
        "collection_info": null
    },
    {
        "title": "昨以清醇之酒为邦衡侍郎寿乃蒙惠诗且约深秋清集至时侍郎当舍芙蓉而面三槐某已归醉东篱悠然见南山矣次韵为谢",
        "author": "周必大",
        "content": "觚棱回首六经春，重挈荷囊上要津。\n桑下未忘三宿恋，柳边仍喜一番新。\n即开东阁招奇士，快与西湖作主人。\n浊酒夸张真过矣，如公诗句乃清醇。",
        "dynasty": "宋",
        "collection_info": null
    },
    {
        "title": "邦衡侍郎再惠春字韵诗次韵怀旧叙谢且致登庸之祝",
        "author": "周必大",
        "content": "年年郡圃共寻春，夜夜神冈醉问津。\n公从鷄翘恩典厚，我游麟省宠光新。\n愿闻玉铉调元日，幸摄金銮草制人。\n致主勋华端有望，浇风于此合还醇。",
        "dynasty": "宋",
        "collection_info": null
    },
    {
        "title": "邦衡侍郎用旧韵庆予生朝赓续为谢",
        "author": "周必大",
        "content": "蓬山落拓復经春，宦海茫洋懒问津。\n志节渐消平日壮，鬓毛空比去年新。\n午桥早并绯衣相，一月还同赤壁人。\n天遣驽骀追骥騄，无如才德异疵醇。",
        "dynasty": "宋",
        "collection_info": null
    },
    {
        "title": "夜直怀永和兄弟",
        "author": "周必大",
        "content": "玉堂清冷夜初长，风雨萧萧忆对床。\n徼道传呼钟鼓密，梦魂那得到君傍。",
        "dynasty": "宋",
        "collection_info": null
    },
    {
        "title": "重阳预约三馆同舍登高于真珠园前数日李粹伯秘丞除殿院",
        "author": "周必大",
        "content": "胜游元在十人中，健翮先培万里风。\n落帽有欢追戏马，峩冠无计屈乘骢。\n对门尚许官曹近，光馆犹期燕会同。\n幸可夸张少年在，未须细数菊花丛。",
        "dynasty": "宋",
        "collection_info": null
    },
    {
        "title": "与馆中同僚会邦衡侍郎于南山真珠园后两日翰苑作开讲会予不赴邦衡有诗见怀次韵",
        "author": "周必大",
        "content": "讲席人期相郑覃，石渠我忝继齐堪。\n碧琳殿邃同宣召，白玉堂深接笑谈。\n寓直敢陪东道主，登高尚想北山南。\n洞岩胜集空回首，何日芒鞵许再探。",
        "dynasty": "宋",
        "collection_info": null
    },
    {
        "title": "次韵邦衡哭季怀",
        "author": "周必大",
        "content": "谈锋激烈剑芒寒，素藴光辉珠在箪。\n万里未行骐骥死，百围将半豫章残。\n山中宰相今谁继，地下修文古亦难。\n一读名章三太息，泪流何待雍门弹。",
        "dynasty": "宋",
        "collection_info": null
    },
    {
        "title": "绍兴庚辰九月二十三日与浙东权帅同年程龙图并试玉堂庚寅岁由少蓬寓直摛文发策试馆职亦九月也有怀泰之辄寄四韵",
        "author": "周必大",
        "content": "当年给札踏金銮，重到依然九月寒。\n学士策询学士策，秘书官试秘书官。\n自怜绿鬓非前度，尚喜青衫总一般。\n寄与浙东程阁老，莫矜红旆笑儒酸。",
        "dynasty": "宋",
        "collection_info": null
    },
    {
        "title": "陈叔进秘书送鹑分粟为谢乃辱佳句次韵发笑",
        "author": "周必大",
        "content": "有鹑不博禾三百，却向枯河掷钓缗。\n他日陈平宰天下，如瑜翻作指囷人。",
        "dynasty": "宋",
        "collection_info": null
    },
    {
        "title": "夜直玉堂读王仲行正字文编用入馆新诗韵",
        "author": "周必大",
        "content": "轶材腾骥騄，涌思决河渠。\n枝茂根先实，名高士岂虚。\n君王怜旧土，馆殿有新除。\n努力功名会，燕然欠大书。",
        "dynasty": "宋",
        "collection_info": null
    },
    {
        "title": "草具屈邦衡侍郎蒙赋即事新诗次韵皆叙坐上语他时共发一笑也",
        "author": "周必大",
        "content": "旧第闲梅坞，新知泥柳桥。\n情先春色动，节后岁寒凋。\n久矣承三接，宜然冠百僚。\n不须惊鹤髮，未碍插蝉貂。",
        "dynasty": "宋",
        "collection_info": null
    },
    {
        "title": "和范至能舍人农圃堂韵",
        "author": "周必大",
        "content": "荒淫吴以颠，战胜越云吉。\n是非两安在，阡陌眇萧瑟。\n公来开别墅，草莽手爬栉。\n阴晴及寒暑，每到皆胜日。\n新诗弔兴废，收拾满箱帙。\n有客师元亮，甫谢彭泽秩。\n幸分北窗风，容此易安膝。",
        "dynasty": "宋",
        "collection_info": null
    },
    {
        "title": "徐稚山龙学挽词二首  其一",
        "author": "周必大",
        "content": "有美传清雅，无心问介通。\n佥言宜仆射，累疏避司空。\n身后疏巾敛，生前浊酒中。\n吴鈎无路挂，洒泪寄西风。",
        "dynasty": "宋",
        "collection_info": null
    },
    {
        "title": "徐稚山龙学挽词二首  其二",
        "author": "周必大",
        "content": "昔者陪簪笔，比邻记凿垣。\n十年间何阔，一见欲无言。\n哭鲤何多难，葬嬴真少恩。\n天乎如可恃，门户看诸孙。",
        "dynasty": "宋",
        "collection_info": null
    },
    {
        "title": "徐子礼宗丞挽词",
        "author": "周必大",
        "content": "符节何妨彩服斑，专心温凊宁求閒。\n宾朋忽弔西河上，父子继游东岱间。\n前日台门哭瓜葛，同时华屋落丘山。\n不须更问相从旧，行道之人亦涕潸。",
        "dynasty": "宋",
        "collection_info": null
    },
    {
        "title": "庆邦衡生朝用去年韵",
        "author": "周必大",
        "content": "劲气危言五十春，今骑厩马踏天津。\n葵倾夏日心弥切，松度秋霜色转新。\n鼎鼐调和知有日，君臣庆会岂因人。\n周流四府须三纪，寿斚休辞痛饮醇。",
        "dynasty": "宋",
        "collection_info": null
    },
    {
        "title": "入直召对选德殿赐茶而退",
        "author": "周必大",
        "content": "绿槐夹道集昏鸦，敕使催宣坐赐茶。\n归到玉堂清不寐，月鈎初上紫薇花。",
        "dynasty": "宋",
        "collection_info": null
    },
    {
        "title": "陈君举示张孝恺行状且求诗孝恺尝摄令华亭有善状",
        "author": "周必大",
        "content": "简惠唐苏令，文章汉甲科。\n满朝空慰藉，漫仕竟蹉跎。\n有命穷何病，无年理则那。\n挽讴嗟不及，留与邑人歌。",
        "dynasty": "宋",
        "collection_info": null
    },
    {
        "title": "过邬子湖",
        "author": "周必大",
        "content": "万顷湖光似镜平，蜿蜒得得导舟行。\n从来仕路风波恶，却是江神不世情。",
        "dynasty": "宋",
        "collection_info": null
    },
    {
        "title": "奉祠还家侄绎以诗相迎次韵",
        "author": "周必大",
        "content": "圣朝有道合羞贫，清昼那容裹路珍。\n金马玉堂辞汉殿，桃花流水访秦人。\n敢吟莫莫休休句，且佚胶胶扰扰身。\n高会竹林欣有日，剩篘玉友钓溪鳞。",
        "dynasty": "宋",
        "collection_info": null
    },
    {
        "title": "顷在道中闻邦衡侍郎将进周礼新解尝赋诗就为六月三日寿或谓名在丹书不当玷污西清之儶老羞愧而止今蒙俯记生朝特贻佳作既仍旧韵敢隠鄙言狗尾之续斐然鹤头之侧必矣",
        "author": "周必大",
        "content": "九十谈经似子春，三公虚位待平津。\n礼文元秉周邦旧，义训重颁楚老新。\n鸱阁行看迎太宰，象篦应记讲庖人。\n太平致了阴谋息，方信儒真道粹醇。",
        "dynasty": "宋",
        "collection_info": null
    },
    {
        "title": "次胡长彦司户韵为其生日寿长彦新授桂掾",
        "author": "周必大",
        "content": "丁年笔力斡千钧，齿宿于今意转新。\n樱伐广陵聊作赋，梅开桂岭定宜人。\n暂从南极通冠冕，会向东方领缙绅。\n菊有黄花潭有水，愿寻汉事寿佳辰。",
        "dynasty": "宋",
        "collection_info": null
    },
    {
        "title": "前岁冬至与胡邦衡小语端诚殿下道值夏旧事今年邦衡举易纬六日七分之说辄用子美五更三点为对后数日得刘文潜运使书记去年馆中团拜人今作八处感嘆成诗",
        "author": "周必大",
        "content": "青城小语庆新阳，共向红云拜玉皇。\n六日七分惊岁月，五更三点忆班行。\n属车谁从黄麾仗，钓艇还飞白羽觞。\n犹胜去年三馆客，十人八处耿相望。",
        "dynasty": "宋",
        "collection_info": null
    },
    {
        "title": "十二月十九日饯别刘文潜运使明日书来云醉梦中作小诗但记后两句为足成之",
        "author": "周必大",
        "content": "幽人门巷冷如冰，使节光华肯再登。\n今夕青灯话三馆，明年何处说庐陵。",
        "dynasty": "宋",
        "collection_info": null
    },
    {
        "title": "胡邦衡赋琉璃灯帘诗次韵",
        "author": "周必大",
        "content": "鷄林空诧夜明帘，鰲禁曾迎金炬莲。\n却向江城度元日，同看灯箔乐新年。\n盘红坐觉光如昼，鞍白端令意欲仙。\n归对短檠惟寂寞，酒醒漏永不成眼。",
        "dynasty": "宋",
        "collection_info": null
    },
    {
        "title": "送刘子和教授赴赣州兼简府主洪景卢二首  其一",
        "author": "周必大",
        "content": "伊昔青衿地，于今绛帐师。\n家声传叔赣，宦学类先之。\n久已鸮音革，居然鳣服宜。\n谁开丞相阁，此士独非奇。",
        "dynasty": "宋",
        "collection_info": null
    },
    {
        "title": "送刘子和教授赴赣州兼简府主洪景卢二首  其二",
        "author": "周必大",
        "content": "藉甚书诗帅，中和正尔歌。\n人留河内寇，帝念禁中颇。\n余事裒丁志，多闻重乙科。\n固无官长駡，解使客毡多。",
        "dynasty": "宋",
        "collection_info": null
    },
    {
        "title": "邦衡再送皇字韵诗来次韵",
        "author": "周必大",
        "content": "宾鸿列阵竞随阳，却向丹山隠凤凰。\n银管题诗纷满帙，金钗度曲俨分行。\n汉宫早促三更席，梁苑行称万寿觞。\n顾我飘零无着处，非公湔祓尚谁望。",
        "dynasty": "宋",
        "collection_info": null
    },
    {
        "title": "又次邦衡长子总干韵",
        "author": "周必大",
        "content": "乃公刚骾迅词章，济美人推小赞皇。\n君实固难安洛汭，子虚亦合荐周行。\n牛屠十九看游刃，媠击三千始滥觞。\n早向秦淮迎辇辂，北征旗鼓正相望。",
        "dynasty": "宋",
        "collection_info": null
    },
    {
        "title": "又次邦衡族侄长彦司户韵",
        "author": "周必大",
        "content": "圣世恩荣盛孝章，北窗自欲傲羲皇。\n通家喜燕鷄豚社，治郡愁亲鴈鹜行。\n陌上花开人斗草，瓮头酒熟客传觞。\n及时行乐君休厌，召驿相将项背望。",
        "dynasty": "宋",
        "collection_info": null
    },
    {
        "title": "同年杨谨仲教授以诗庆予得郡次韵二首  其一",
        "author": "周必大",
        "content": "谬向初元从九旒，坐狂朝蹟自宜收。\n虚名谁竞两蜗角，懒性敢居千骑头。\n闻道宵衣劳圣主，有时夜舞忆神州。\n二千石禄犹前却，何事真封万户留。",
        "dynasty": "宋",
        "collection_info": null
    },
    {
        "title": "同年杨谨仲教授以诗庆予得郡次韵二首  其二",
        "author": "周必大",
        "content": "才气峥嵘早断鰲，诗豪不独酒中豪。\n其谁代匠频伤斲，之子良庖却善刀。\n莫嘆广文官独冷，绝胜州郡职徒劳。\n泮宫方采僖侯藻，高士休寻仲蔚蒿。",
        "dynasty": "宋",
        "collection_info": null
    },
    {
        "title": "邦衡侍郎作一字韵诗赠麻姑观道士李惟宾次韵仍效其体",
        "author": "周必大",
        "content": "盖世成功陋汉黥，翩翩弨挂许谁檠。\n气凌霄汉哮崖鹘，文阔波澜掣海鲸。\n囊水谩疑韩信怯，栅淮终畏晋兵勍。\n先生余事为诗老，天宇行将一柱擎。",
        "dynasty": "宋",
        "collection_info": null
    },
    {
        "title": "邦衡生日用旧岁韵",
        "author": "周必大",
        "content": "翊戴南阳第一春，驰驱北伐太原津。\n天开今代风云会，运应中兴岁月新。\n霖雨正宜苏大旱，清风未可作闲人。\n一杯安足为公寿，看饮思堂万斛醇。",
        "dynasty": "宋",
        "collection_info": null
    },
    {
        "title": "李秀实生日",
        "author": "周必大",
        "content": "泰陵耆旧日衰槁，白也胡为颜色好。\n何曾山林采大药，更说方书试鸿宝。\n千年鼻祖翔太清，至言八千授长生。\n坐令耳孙守家法，八十鬓绿双瞳明。\n昨日人为澹庵寿，今朝竹院笙歌奏。\n二老风流总健强，盛事他时恐难又。\n陛下圣德师文王，作兴锐欲恢封疆。\n盍归乎来不可缓，凛凛梁栋扶明堂。",
        "dynasty": "宋",
        "collection_info": null
    },
    {
        "title": "同年杨谨仲教授生日  其一",
        "author": "周必大",
        "content": "玉笥岧嶤秀倚空，清江汀滢日朝东。\n杜萧安在王陈远，极贵长生总属公。",
        "dynasty": "宋",
        "collection_info": null
    },
    {
        "title": "同年杨谨仲教授生日  其二",
        "author": "周必大",
        "content": "伯起宜横讲殿经，若为临贺復庐陵。\n朝来冠雀衔三鳣，敢贺先生自此升。",
        "dynasty": "宋",
        "collection_info": null
    },
    {
        "title": "同年杨谨仲教授生日  其三",
        "author": "周必大",
        "content": "孝行阴功未易量，从来家住玉田坊。\n人间聊復三千岁，海上他时日更长。",
        "dynasty": "宋",
        "collection_info": null
    },
    {
        "title": "同年杨谨仲教授生日  其四",
        "author": "周必大",
        "content": "载酒过门欲寿公，酒杯有限寿无穷。\n玉樽祇在天西北，不惜年年为一中。",
        "dynasty": "宋",
        "collection_info": null
    },
    {
        "title": "邦衡侍郎用洪范五行推薄命而成杰句叹仰大手几至阁笔勉赓盛意兼叙天人之应庶知託契辱爱如此其厚决非偶然耳",
        "author": "周必大",
        "content": "五行陈范推箕子，三寿为朋及鲁申。\n二纪环周元附骥，四辰鳞次岂因人。\n交承紫掖追随旧，递宿金銮契分申。\n人事天时已如此，更看坯甈累陶钧。",
        "dynasty": "宋",
        "collection_info": null
    },
    {
        "title": "舣舟清江镇从任子严运使求菊",
        "author": "周必大",
        "content": "陶令思归未得归，黄花想见遶东篱。\n满头须插何容易，且向盘园乞一枝。",
        "dynasty": "宋",
        "collection_info": null
    },
    {
        "title": "近会同年赏芍药尝樱桃杨谨仲教授有诗次韵为谢兼简周孟觉知县",
        "author": "周必大",
        "content": "清晨自扫落花厅，小瓮亲篘竹叶青。\n簪盍同时过陋巷，胪传相与记彤庭。\n阶翻红药曾重见，敕赐朱樱亦屡经。\n老去飘零无此梦，诗来吟咏有余馨。",
        "dynasty": "宋",
        "collection_info": null
    },
    {
        "title": "用旧韵为邦衡生日寿",
        "author": "周必大",
        "content": "自公重踏秣陵春，便觉威加析木津。\n尺五去天沙路近，八千为岁寿杯新。\n休论沧海长生药，要是清朝不死人。\n万目睽睽观燮理，纪元真欲称熙淳。",
        "dynasty": "宋",
        "collection_info": null
    },
    {
        "title": "同年杨谨仲示芗林诸帖皆以老杜相期惟童敏德谓不合学东坡殆非知诗者辄用此意成恶语一篇为诞辰寿祝颂之意见于末章",
        "author": "周必大",
        "content": "过江人物向汪曾，一世龙门未易登。\n常恐斯文无砥柱，独推佳句有师承。\n波澜正使来西蜀，廉陛何妨逼少陵。\n天遣百年如卫武，会赓懿戒颂中兴。",
        "dynasty": "宋",
        "collection_info": null
    },
    {
        "title": "杨谨仲教授和徐师川中秋赏月诗邀余次韵",
        "author": "周必大",
        "content": "浥露清如洗，明河凈不流。\n珠圆合浦夜，潮盛浙江秋。\n朗咏陈王赋，几成法善游。\n广寒非独冷，莫为客毡谋。",
        "dynasty": "宋",
        "collection_info": null
    },
    {
        "title": "寄题王公明枢使豫章佚老堂",
        "author": "周必大",
        "content": "君不见当年卫武髦且期，尚欲进德形箴规。\n又不见潞公堂成过九十，精神折衝夸德威。\n公今年纔六十耳，朱颜绿鬓俨未衰。\n便从午桥乐暇佚，宁独不畏二老讥。\n恭惟中兴圣明主，焦心劳思抚四夷。\n山东河北因戎索，远民日夜思王师。\n楼号筹边宜属意，堂名佚老谁敢知。\n请赓方叔壮猷雅，第入宣王復古诗。",
        "dynasty": "宋",
        "collection_info": null
    },
    {
        "title": "萧端伟挽词",
        "author": "周必大",
        "content": "二顷良田数亩居，笔耕学殖世名儒。\n兰闱初喜携儿去，蒿里旋悲与妇俱。\n四季浇花非实相，百年种德是宏模。\n素车会葬空闾巷，试问他人得尔无。",
        "dynasty": "宋",
        "collection_info": null
    },
    {
        "title": "靖州太守李秀实挽词二首  其一",
        "author": "周必大",
        "content": "好学今康鼎，施家古计研。\n旌麾更楚粤，翰墨过幽燕。\n晚厌三刀梦，归开九秩年。\n生荣没无憾，五福定谁先。",
        "dynasty": "宋",
        "collection_info": null
    },
    {
        "title": "靖州太守李秀实挽词二首  其二",
        "author": "周必大",
        "content": "伊昔观灯火，居然饮彻明。\n一旬聊隠几，万日遽成茔。\n回首歌钟地，伤心挽铎声。\n朔风知客恨，犹欲返铭旌。",
        "dynasty": "宋",
        "collection_info": null
    },
    {
        "title": "过余干吴师中秀才以小诗惠歙砚次韵谢之",
        "author": "周必大",
        "content": "旧曾起草向明光，独与罗文近赭黄。\n三载瓦池研竈墨，因君聊復梦仪凰。",
        "dynasty": "宋",
        "collection_info": null
    },
    {
        "title": "恭和御制闻喜宴诗",
        "author": "周必大",
        "content": "圣武将犁老上庭，艺文先选彍中英。\n天扶基业生多士，世遇君师集大成。\n享备钧台同夏启，果分汉会愧桓荣。\n尧言一日周天下，应陋诗人切响声。",
        "dynasty": "宋",
        "collection_info": null
    },
    {
        "title": "次韵贺胡邦衡除龙图阁学士且为六月三日眉寿之祝",
        "author": "周必大",
        "content": "马负羲图二百春，荣光犹属大河津。\n细推班列论思旧，谁似耆英宠数新。\n龙阁便为黄阁老，洞岩应继紫岩人。\n他年笑视孙思邈，只自开皇至永淳。",
        "dynasty": "宋",
        "collection_info": null
    },
    {
        "title": "端明殿学士王日严挽词二首  其一",
        "author": "周必大",
        "content": "家世三珠树，文章五凤楼。\n中年穿豹尾，晚岁冠鰲头。\n夷雅推簪橐，清醇动冕旒。\n居然似岐国，只欠启金瓯。",
        "dynasty": "宋",
        "collection_info": null
    },
    {
        "title": "端明殿学士王日严挽词二首  其二",
        "author": "周必大",
        "content": "念昔登黄甲，公时上玉堂。\n焉知叨儤直，尚及对批章。\n二纪光阴速，三年别恨长。\n怀贤已惆怅，感旧更凄凉。",
        "dynasty": "宋",
        "collection_info": null
    },
    {
        "title": "次胡邦衡韵",
        "author": "周必大",
        "content": "右相虚来三见春，都人日夜望平津。\n骅骝开路云霄逼，霖雨思贤鼎鼐新。\n赤县尚多沦异域，潢池犹自扰齐人。\n公如不为苍生起，风俗何由使再醇。",
        "dynasty": "宋",
        "collection_info": null
    },
    {
        "title": "从驾过德寿宫马上得程泰之次庚寅玉堂旧韵有银章金带之戏走笔为谢",
        "author": "周必大",
        "content": "推敲也復从鸣銮，凤沼诗盟故未寒。\n两制空烦舍人样，外郎争比大夫官。\n翰林今夜仍连直，讲殿明朝岂两般。\n毕竟五金如五味，莫因黄白议咸酸。",
        "dynasty": "宋",
        "collection_info": null
    },
    {
        "title": "程泰之昨有金带银章之句十月二十八日乃因押伴北使赤岸御筵服重金侍宴紫宸殿坐间尝作数语为戏后两日復得其诗亦再次韵",
        "author": "周必大",
        "content": "甚日重黄侍玉銮，几时八座佩金寒。\n殿庭属目夸新贵，部曲低头拜旧官。\n五日尹京非细事，四时仕宦固多般。\n重行隔品诗仍健，应笑官卑语带酸。",
        "dynasty": "宋",
        "collection_info": null
    },
    {
        "title": "次韵徐元敏榷货同年",
        "author": "周必大",
        "content": "当年驾鹤共骖鸾，对蹑丹梯上广寒。\n绿鬓旋同依帅府，华颠今并列王官。\n文才似我无多子，契分于君有四般。\n念旧不妨频枉驾，瓮头随意酌甘酸。",
        "dynasty": "宋",
        "collection_info": null
    },
    {
        "title": "凌阁学挽诗二首  其一",
        "author": "周必大",
        "content": "南渡衣冠坠，俄然气象还。\n向微公数辈，谁济国多限。\n剑履星辰上，风流水石间。\n名高仍寿考，天赋未全悭。",
        "dynasty": "宋",
        "collection_info": null
    },
    {
        "title": "凌阁学挽诗二首  其二",
        "author": "周必大",
        "content": "圣上开皇极，炎兴纂异书。\n苍葭依玉树，清水映污渠。\n自尔音尘隔，思公岁月除。\n佳城空在望，无路祖丧车。",
        "dynasty": "宋",
        "collection_info": null
    },
    {
        "title": "韩子温尚书以长句送江梅次韵",
        "author": "周必大",
        "content": "忆昔归田友麋鹿，雪裏寻梅踏瑶玉。\n巡檐屡作杜陵笑，穷路几为步兵哭。\n忽逢绿衣鬓如云，歌舞醉人睡昏昏。\n觉来但有风相袭，梦断初无香返魂。\n岂知重见长安雪，喜极丰年箫鼓咽。\n更读裴公东阁诗，仍分处士西湖月。\n皎如玉树临我傍，幸同待漏靴满霜。\n但愿和羹继先业，不辞草制搜枯肠。",
        "dynasty": "宋",
        "collection_info": null
    },
    {
        "title": "邦衡侍郎留金陵再用津字韵赋诗谢送赐茗復以丙申小春四銙寄赠",
        "author": "周必大",
        "content": "淳熙又贡第三春，驿骑新驰度剑津。\n七祖师泉难话旧，八功德水且尝新。\n雪亭烹处休装景，火阁煎时却可人。\n只恐春从官柳动，乐天还欲醉精醇。",
        "dynasty": "宋",
        "collection_info": null
    },
    {
        "title": "闻西省赏酴醿芍药戏成小诗奉简泰之侍讲舍人年兄并以丁香橄榄百枚助筵却求残花数枝  其一",
        "author": "周必大",
        "content": "羣玉圈中作主人，紫薇花底会嘉宾。\n风光总属程夫子，好念文昌寂寞春。",
        "dynasty": "宋",
        "collection_info": null
    },
    {
        "title": "闻西省赏酴醿芍药戏成小诗奉简泰之侍讲舍人年兄并以丁香橄榄百枚助筵却求残花数枝  其二",
        "author": "周必大",
        "content": "满架冰肌合碧云，翻阶翠袖映红裙。\n玉堂只有金沙在，伴直明朝又属君。",
        "dynasty": "宋",
        "collection_info": null
    },
    {
        "title": "闻西省赏酴醿芍药戏成小诗奉简泰之侍讲舍人年兄并以丁香橄榄百枚助筵却求残花数枝  其三",
        "author": "周必大",
        "content": "酒颁挏马莫分甘，金赐麟蹄敢搯尖。\n红白赏残堪底用，雨中折赠未伤廉。",
        "dynasty": "宋",
        "collection_info": null
    },
    {
        "title": "闻西省赏酴醿芍药戏成小诗奉简泰之侍讲舍人年兄并以丁香橄榄百枚助筵却求残花数枝  其四",
        "author": "周必大",
        "content": "从来引玉即抛砖，自笔囊空百不堪。\n頼得酒酣须茗饮，聊将青子助回甘。",
        "dynasty": "宋",
        "collection_info": null
    },
    {
        "title": "新镇江通判蔡挽词",
        "author": "周必大",
        "content": "计相声名久不磨，庆余丰报属君多。\n原鸰重遇非常主，庭鲤仍收最上科。\n但使家声常燀赫，不辞官路独蹉跎。\n仁人天岂惜眉寿，自要曾孙同逝波。",
        "dynasty": "宋",
        "collection_info": null
    },
    {
        "title": "次韵阎刑部才元杨梅",
        "author": "周必大",
        "content": "炎官伞照涛江红，五月献果明光宫。\n越人一枝古所重，蜀无他杨谱则同。\n玄珠更将赤水浴，流火呈祥復王屋。\n不伴长安黑弹丸，杀吏惊人寒起粟。\n新诗字字含芳鲜，大书遗我敦同年。\n请君速访天竺老，食白追继仇池仙。",
        "dynasty": "宋",
        "collection_info": null
    },
    {
        "title": "六曹长贰观潮予以入直不预晡时大雷雨走笔戏蔡子平",
        "author": "周必大",
        "content": "雷轰万鼓勒潮回，无復亭前雪作堆。\n应为尚书悭且涩，盲风怪雨一时来。",
        "dynasty": "宋",
        "collection_info": null
    },
    {
        "title": "走笔答程泰之以简问莲社事",
        "author": "周必大",
        "content": "杏坛俨雅犹难考，莲社荒唐孰肯知。\n好把钟山为儆鑑，瞿聃留作晚年师。",
        "dynasty": "宋",
        "collection_info": null
    },
    {
        "title": "次韵天官韩尚书七月十八日风雨中观潮予内直不赴  其一",
        "author": "周必大",
        "content": "禁直惟闻漏鼓催，潮声遥听讶蛟雷。\n忽传杰句天边得，如对洪涛海上来。",
        "dynasty": "宋",
        "collection_info": null
    },
    {
        "title": "次韵天官韩尚书七月十八日风雨中观潮予内直不赴  其二",
        "author": "周必大",
        "content": "大笔真能挟风雨，小才何敢助涓埃。\n古今奇观须秋半，好约重衔伯雅杯。",
        "dynasty": "宋",
        "collection_info": null
    },
    {
        "title": "程泰之下直某偶被宣锁相遇于途既到玉堂读所留佳句次韵为谢",
        "author": "周必大",
        "content": "天街并踏软红尘，飞鞚交驰骇徼巡。\n椒殿敢期当制草，槐庭元拟用儒真。\n鬻方偶免冬龟手，适市深惭旦攫人。\n早夜祝公登相位，重霑润笔乃无贫。",
        "dynasty": "宋",
        "collection_info": null
    },
    {
        "title": "庆东宫生辰二十韵",
        "author": "周必大",
        "content": "二圣仁无敌，元良敬有加。\n一丁昌火运，三合聚皇家。\n帝子初朱芾，天孙更绿车。\n东储今启诵，重庆昔勋华。\n异表温而厉，英辞正且葩。\n日三朝蠖濩，明两照幽遐。\n周鲍吾何嗜，齐蒿尔自邪。\n金昭全粹质，玉裕绝纤瑕。\n唐范刊譌谬，丘经辨等差。\n处心宗淡泊，论乐鄙淫哇。\n摛藻书盈轴，穿杨箭列靫。\n共知文武备，频拜圣神嘉。\n盘露清承掌，窗风冷度纱。\n佳辰蓂四叶，乐岁粟千秅。\n呈瑞芝生草，延年菊试花。\n震维春不老，鹤禁寿无涯。\n喜气均三殿，恩颁出正衙。\n流香传御酒，七宝簇宫茶。\n饤坐麟为脯，堆盘枣胜瓜。\n子生同九月，鲁国谩多夸。",
        "dynasty": "宋",
        "collection_info": null
    },
    {
        "title": "洪景严枢密挽词二首  其一",
        "author": "周必大",
        "content": "两制摛文压缙绅，三吴耀武见经纶。\n桥留震泽居无扰，舟济沧溟捷有神。\n宥府嘉猷推乃后，陪都遗爱纪斯民。\n多才多艺无多寿，此理凭谁问大钧。",
        "dynasty": "宋",
        "collection_info": null
    },
    {
        "title": "洪景严枢密挽词二首  其二",
        "author": "周必大",
        "content": "召试曾叨对巨题，代言今忝继前规。\n丰钟霜响人何在，瓦釜雷鸣愧可知。\n滕驷启城嗟有日，徐鷄醊酒恨无期。\n玉堂頼有纶章在，时展前篇慰所思。",
        "dynasty": "宋",
        "collection_info": null
    },
    {
        "title": "送蔡迨赴桂阳令",
        "author": "周必大",
        "content": "工部诗题满剑川，仪曹文笔照湖南。\n身行蜀栈曾幽讨，舟挂吴帆又饱参。\n睎骥有心真自得，拔茅无术定谁惭。\n金兰正好追英彦，蒲谷翻令试子男。\n县古荒祠怜义帝，地灵胜槩忆苏躭。\n冰台小试医民瘼，帛幅高张律吏贪。\n卫飒化行先礼教，茨充美政是耕蚕。\n故家遗俗今无几，往行前言孰可谈。\n鸿鴈峯高书莫繫，骊驹歌阕酒空酣。\n伊予已卜江湖隠，灵寿何时寄草庵。",
        "dynasty": "宋",
        "collection_info": null
    },
    {
        "title": "丁酉二月二十日同部中诸公游下竺御园坐枕流亭观放闸桃花数万点随流而下继至集芳亦禁峑也海棠满山郁李遶槛殆不类人间世明日入部而桃花数枝伶俜窗外未时内直则海棠郁李各一株方开遂赋二绝句  其一",
        "author": "周必大",
        "content": "万点红随雪浪翻，恍疑身到武陵源。\n归来上界多官府，人与残花两不言。",
        "dynasty": "宋",
        "collection_info": null
    },
    {
        "title": "丁酉二月二十日同部中诸公游下竺御园坐枕流亭观放闸桃花数万点随流而下继至集芳亦禁峑也海棠满山郁李遶槛殆不类人间世明日入部而桃花数枝伶俜窗外未时内直则海棠郁李各一株方开遂赋二绝句  其二",
        "author": "周必大",
        "content": "清胜堂前花万重，玉堂署裏两芳丛。\n应怜寓直清无侣，聊伴衰翁宿禁中。",
        "dynasty": "宋",
        "collection_info": null
    },
    {
        "title": "鲁季钦敷文挽词二首  其一",
        "author": "周必大",
        "content": "竞爽云间陆，同升天上张。\n东堂联折桂，南省继含香。\n风月三千首，金丝十二行。\n初终全五福，似续付诸郎。",
        "dynasty": "宋",
        "collection_info": null
    },
    {
        "title": "鲁季钦敷文挽词二首  其二",
        "author": "周必大",
        "content": "自掺江南袂，思公岁月徂。\n书来怀棣萼，老去重葭莩。\n东粤仍闽粤，当湖遂镜湖。\n堂成随一相，浮世竟何须。",
        "dynasty": "宋",
        "collection_info": null
    },
    {
        "title": "宣州蔡子平尚书淑人居氏挽词二首  其一",
        "author": "周必大",
        "content": "八座夫人贵，三刀刺史荣。\n共深偕老庆，忽寄悼亡声。\n寂寞闺门政，凄凉儿女情。\n亲交犹雪涕，况乃谢宣城。",
        "dynasty": "宋",
        "collection_info": null
    },
    {
        "title": "宣州蔡子平尚书淑人居氏挽词二首  其二",
        "author": "周必大",
        "content": "鹓缀闻相藻，鸰原忝附葭。\n至今思并舍，晚岁拟通家。\n只道身长健，那知生有涯。\n挽讴无好语，聊杂壠头笳。",
        "dynasty": "宋",
        "collection_info": null
    },
    {
        "title": "东宫出示和御制秋怀诗恭和二首  其一",
        "author": "周必大",
        "content": "沛宫歌风云，威德加四海。\n雄词照千古，编简亦光彩。\n惟皇与同符，兴寄秋序改。\n宸章振远响，寂寞喑众籁。\n有如凉飈来，残暑去安在。\n愿言扫氛曀，廓廓天宇大。",
        "dynasty": "宋",
        "collection_info": null
    },
    {
        "title": "东宫出示和御制秋怀诗恭和二首  其二",
        "author": "周必大",
        "content": "寒露零太空，清诗出少海。\n昭融备万象，众目眩符彩。\n二南可无愧，一字不容改。\n金声玉振之，辽邈庆霄籁。\n毫芒落人间，神物护在在。\n惟惭小儒懵，未易识其大。",
        "dynasty": "宋",
        "collection_info": null
    },
    {
        "title": "兵部宋尚书挽词二首  其一",
        "author": "周必大",
        "content": "北客今无几，公才合奋飞。\n再期骞禁密，仍世摄途归。\n星动尚书履，霜留御史威。\n桑榆初未逼，何乃露先晞。",
        "dynasty": "宋",
        "collection_info": null
    },
    {
        "title": "兵部宋尚书挽词二首  其二",
        "author": "周必大",
        "content": "识面嗟虽晚，论心乐未央。\n经帷叨并席，官舍许连墙。\n俶讶亲鍼石，俄惊授印章。\n梅花佳句在，无復铁心肠。",
        "dynasty": "宋",
        "collection_info": null
    },
    {
        "title": "中奉大夫直徽猷阁致仕邵及之挽词二首  其一",
        "author": "周必大",
        "content": "廉甚仍知止，高风似孔戣。\n北归垂橐日，南省挂冠时。\n清白传诸子，安闲阅十期。\n今谁主文字，好继退之碑。",
        "dynasty": "宋",
        "collection_info": null
    },
    {
        "title": "中奉大夫直徽猷阁致仕邵及之挽词二首  其二",
        "author": "周必大",
        "content": "不殖千金产，惟求十亩园。\n湖山堆几席，花木报寒暄。\n曾是尊前客，常思醉后言。\n怀贤空有泪，无路洒新原。",
        "dynasty": "宋",
        "collection_info": null
    },
    {
        "title": "走笔次李仁甫夜直观月韵二首  其一",
        "author": "周必大",
        "content": "殿中延拜二卿真，腰下初横宝带新。\n便有堂封佳谶兆，移庖恰趁谢恩人。",
        "dynasty": "宋",
        "collection_info": null
    },
    {
        "title": "走笔次李仁甫夜直观月韵二首  其二",
        "author": "周必大",
        "content": "玉堂清冷寐难频，月姊高寒远莫亲。\n伴直径须呼苦酒，不应觅句调他人。",
        "dynasty": "宋",
        "collection_info": null
    },
    {
        "title": "臣恭和御制晚秋曲宴近体诗一首缮写投进冒渎天威臣无任战惧俟罪之至",
        "author": "周必大",
        "content": "宸游不为菊丛生，观宴元因谷顺成。\n阁御芙蓉称曼寿，殿开选德奏和声。\n玉觞未饮心先醉，宝墨遥瞻眼倍明。\n身在金坡空感遇，论思深愧策平平。",
        "dynasty": "宋",
        "collection_info": null
    },
    {
        "title": "李仁甫赋诗送其子塾下第归次韵为赠",
        "author": "周必大",
        "content": "余力犹能诵稗官，奥篇隠帙復何难。\n求贤正市千金骏，当赋终征百羽抟。\n唤渡吴江秋水涨，解鞍蜀道雪山寒。\n归来趁贺郎罢相，东阁重寻一笑欢。",
        "dynasty": "宋",
        "collection_info": null
    },
    {
        "title": "庆东宫生辰四首  其一",
        "author": "周必大",
        "content": "太阳象真主，阳月应诞期。\n少阳比储君，生近重阳时。\n明两盖自然，何待卦画知。\n形容谩辞费，咏取重光诗。",
        "dynasty": "宋",
        "collection_info": null
    },
    {
        "title": "庆东宫生辰四首  其二",
        "author": "周必大",
        "content": "崔豹称明君，如月有规轮。\n戴暠论副德，桂满自长春。\n况乃秋夜永，万里无纤尘。\n愿歌重轮句，照耀率土滨。",
        "dynasty": "宋",
        "collection_info": null
    },
    {
        "title": "庆东宫生辰四首  其三",
        "author": "周必大",
        "content": "季秋日在房，房心乃明堂。\n煌煌心前星，于兹侍天王。\n休符协上象，九月诞元良。\n太史言有证，重晖照无疆。",
        "dynasty": "宋",
        "collection_info": null
    },
    {
        "title": "庆东宫生辰四首  其四",
        "author": "周必大",
        "content": "旧闻西北海，巍然峙瑶山。\n高辛贤太子，制乐山之间。\n坐阅几春秋，不老常朱颜。\n至今重其润，恩波浃人寰。",
        "dynasty": "宋",
        "collection_info": null
    },
    {
        "title": "送喻宫教良能出倅会稽",
        "author": "周必大",
        "content": "拾遗羁旅鑑湖秋，太史崎岖禹穴游。\n只驾贰车良自足，更营三釜復何求。\n千山徧踏诗才冨，万壑临观史笔遒。\n稍待政成归魏阙，便从麟阁上螭头。",
        "dynasty": "宋",
        "collection_info": null
    },
    {
        "title": "恭和御制赐史浩古诗",
        "author": "周必大",
        "content": "粤从三代还，岁月过千𥜥。\n时岂无贤君，道未契宸旨。\n煌煌唐太宗，勋业在所喜。\n寇攘既扫除，蛮貊毕至止。\n循良布郡邑，惠政宽狱市。\n忠贤俨班联，切谏柅浮靡。\n关辅罗府兵，岩穴聘奇士。\n民生覆盂安，国势泰山倚。\n皇心期过之，风下九万里。\n忠厚培本根，文物粲华蕊。\n淳熙视贞观，何啻相表裏。\n属车尚涛江，列障隔淮水。\n蠢兹獯鬻氏，作我太清滓。\n坐令营屯众，久费糗粮峙。\n中原厌狼贪，诸将空虎视。\n安得贯砮楛，来贡尺有咫。\n六合混一家，耕桑盛生齿。\n愿言讲治道，先务当有几。\n欲仁斯仁至，患在未举趾。\n而况前史中，遗事可寻理。\n卫英爪与牙，王魏目兼耳。\n处中頼房杜，虚受忘彼此。\n不闻国异政，但见车同轨。\n孰云古道难，佥曰今王是。\n寸阴胜所竞，盛德日方起。\n舞干格三苗，其效七旬尔。\n轲称仁无敌，传谓礼可已。\n东鞮及北女，会见朝玉戺。\n南山竹易殚，陛下功难纪。\n儒馆谩献歌，将奈词之骳。",
        "dynasty": "宋",
        "collection_info": null
    },
    {
        "title": "靖州张推官庭杰挽词",
        "author": "周必大",
        "content": "青绶当年谩佩緺，力将儒素换豪华。\n箧中深贮先贤传，门外常停长者车。\n有子菑畬在经训，平生痼疾是烟霞。\n花桥卜筑花山殡，太息中吴好事家。",
        "dynasty": "宋",
        "collection_info": null
    },
    {
        "title": "端明尚书汪圣锡挽词二首  其一",
        "author": "周必大",
        "content": "性与天真合，心惟圣处求。\n有书皆默记，无事不冥搜。\n相业期黄髮，祠官恃黑头。\n为霖几人望，谁料倏成休。",
        "dynasty": "宋",
        "collection_info": null
    },
    {
        "title": "端明尚书汪圣锡挽词二首  其二",
        "author": "周必大",
        "content": "刻意追元佑，斯文未丧予。\n前生陈正字，今代傅中书。\n太末分携晚，东胶觌面初。\n追思二十载，痛哭泪盈裾。",
        "dynasty": "宋",
        "collection_info": null
    },
    {
        "title": "秋官少常伯失杯復得乃好客之报来诗误认天意遂欲因噎废食走笔次韵发笑",
        "author": "周必大",
        "content": "郭釜知藏几百杯，韦籯何止一尊罍。\n冶金太盛应须跃，塞马重归岂是灾。\n车到门前如可却，客来梁上若为回。\n遂疑同舍真疎矣，明与刘叉亦壮哉。",
        "dynasty": "宋",
        "collection_info": null
    },
    {
        "title": "次韵陈叔晋舍人殿试笔记",
        "author": "周必大",
        "content": "帝垂清问切恢图，士贡昌言敢导谀。\n高下共知归至鑑，考评聊许备先驱。\n四帷迥隔心常渴，三榻横连体叵舒。\n乌府凛然贤执法，紫垣籍甚古通儒。\n墨朱同异容兼采，等级从违得细书。\n尚醖时颁缸面酒，大官日馔腹前胪。\n天香漫炷熏常歇，贡茗虚霑样顿殊。\n晨壁摇风愁幕冷，夜窗透月喜帘疎。\n九宾屈指胪连句，千虑倾心智与愚。\n会待诏恩三日沐，湖山寻胜任舟舆。",
        "dynasty": "宋",
        "collection_info": null
    },
    {
        "title": "胡邦衡端明用癸巳旧韵宠赐佳篇辄续貂为不一之贺",
        "author": "周必大",
        "content": "闰六还同载诞辰，寿川方至浩无津。\n位虚左辖民瞻旧，职视西枢睿眷新。\n玉果又霑汤餠客，银环仍进雪肤人。\n风流富贵谁能并，未害先生道德淳。",
        "dynasty": "宋",
        "collection_info": null
    },
    {
        "title": "中元日以春花数种送阎才元左司阎赋二绝句次韵  其一",
        "author": "周必大",
        "content": "韩郎牡丹迹已久，殷七杜鹃名谩新。\n何似熙熙行阙裏，花随和气四时春。",
        "dynasty": "宋",
        "collection_info": null
    },
    {
        "title": "中元日以春花数种送阎才元左司阎赋二绝句次韵  其二",
        "author": "周必大",
        "content": "早岁联名向千佛，如今接武事承华。\n何时误入长春苑，尽看先生解语花。",
        "dynasty": "宋",
        "collection_info": null
    },
    {
        "title": "送石似之仓部出倅漳州",
        "author": "周必大",
        "content": "半刺临漳郡，荣归总不如。\n棠阴三世旧，梓里数程余。\n野老谈遗爱，儒先叩异书。\n依乌带东壁，从此照闽墟。",
        "dynasty": "宋",
        "collection_info": null
    },
    {
        "title": "送陆务观赴七闽提举常平茶事  其一",
        "author": "周必大",
        "content": "汉皇亲召贾生还，京路争看北海贤。\n却畏神仙足官府，便思风采烁云烟。",
        "dynasty": "宋",
        "collection_info": null
    },
    {
        "title": "送陆务观赴七闽提举常平茶事  其二",
        "author": "周必大",
        "content": "暮年桑苎毁茶经，应为征行不到闽。\n今有云孙持使节，好因贡焙祀茶神。",
        "dynasty": "宋",
        "collection_info": null
    },
    {
        "title": "送陆务观赴七闽提举常平茶事  其三",
        "author": "周必大",
        "content": "鸾栖枳棘已多年，父老犹传主簿贤。\n扶杖喜迎新使者，赤帷何惜与高褰。",
        "dynasty": "宋",
        "collection_info": null
    },
    {
        "title": "送陆务观赴七闽提举常平茶事  其四",
        "author": "周必大",
        "content": "疲驽久倦直明光，风味常思十八娘。\n拟请一麾依故旧，得无公道学苏章。",
        "dynasty": "宋",
        "collection_info": null
    },
    {
        "title": "淮东兵马钤辖赵公挽词",
        "author": "周必大",
        "content": "籍甚宣王七世孙，麟题信厚典型存。\n青云事业成难弟，黄甲科名付后昆。\n炊臼方悲鸾镜舞，奠楹俄掩毳衣璊。\n翩翩双旐余杭路，细雨西风总断魂。",
        "dynasty": "宋",
        "collection_info": null
    },
    {
        "title": "恭和御制幸秘书省诗二首  其一",
        "author": "周必大",
        "content": "羣玉西昆富典章，二星东壁粲辉光。\n秋花迎杖千丛丽，法曲传觞九奏长。\n虎将纵观修旧事，豸冠陪侍仰明王。\n政修即是攘夷策，玁狁残祆岂足囊。",
        "dynasty": "宋",
        "collection_info": null
    },
    {
        "title": "恭和御制幸秘书省诗二首  其二",
        "author": "周必大",
        "content": "蟠木离奇愧豫章，几年封植荷恩光。\n石渠久缀英髦后，金锁深惭学识长。\n御墨奎文瞻列圣，雷尊篆鼎备三王。\n愿言作德酬荣遇，宁復矜才似智囊。",
        "dynasty": "宋",
        "collection_info": null
    },
    {
        "title": "再用邦衡韵赞其閒居之乐且致思归之意",
        "author": "周必大",
        "content": "一别龙门不计春，思公梦渡太皋津。\n遥知绿野朱颜好，应笑红尘白髮新。\n午茗亲烹留上客，夜棋酣战调佳人。\n道腴有味诗弥胜，何止冰凝与蜜淳。",
        "dynasty": "宋",
        "collection_info": null
    },
    {
        "title": "送胡子远出守汉州分韵得万字",
        "author": "周必大",
        "content": "三釜贵及亲，万户岂吾愿。\n君今二千石，荣禄尚何论。\n而况蜀汉间，相望两宿顿。\n鹿轓从版舆，鸠杖杂戟鐏。\n斑衣父老夸，昼锦士夫劝。\n遥知四境内，和气销愁恨。\n却应念主恩，未遽忘一饭。\n试于温凊余，款款话缱绻。\n仍谈西湖胜，幸及老人健。\n相将下三峡，看復抟九万。",
        "dynasty": "宋",
        "collection_info": null
    },
    {
        "title": "进谢御书古诗",
        "author": "周必大",
        "content": "允文元佑词臣轼，劲节名章世无敌。\n御前曾赐紫薇诗，袖裏骊珠光的烁。\n小臣谬直白玉堂，也纡皇眷摛云章。\n云章元是七德舞，字字笔法超钟王。\n两朝相望九十祀，长庆集中偏属意。\n咸池日照草木光，天门龙跃鱼虾悸。\n我皇英锐真太宗，文武神圣功德隆。\n黄钺指期擒颉利，捷书先献大安宫。\n元和学士白居易，臣非其才私有志。\n愿随班贺四海清，续唐之歌夸万世。",
        "dynasty": "宋",
        "collection_info": null
    },
    {
        "title": "刘谏议挽词二首  其一",
        "author": "周必大",
        "content": "早习唐蕡策，中为汉辅官。\n伏蒲频尽节，当宁极隆宽。\n身荷甘泉橐，家仍陋巷箪。\n清名垂宇宙，犹足障狂澜。",
        "dynasty": "宋",
        "collection_info": null
    },
    {
        "title": "刘谏议挽词二首  其二",
        "author": "周必大",
        "content": "畴昔英游后，推尊辈行先。\n班联容接武，坐立愧差肩。\n我已无如老，公非不永年。\n思贤仍感旧，衰涕两潸然。",
        "dynasty": "宋",
        "collection_info": null
    },
    {
        "title": "次范至能忆同游石湖韵",
        "author": "周必大",
        "content": "桃源非真亦非空，几年误转渔郎篷。\n岂知石湖天尺五，不隔三万弱水中。\n主公心伴白鸥没，莫莫朝朝醉花月。\n迩来一念了世缘，蝉冕照人头未雪。\n如今又作衣锦回，汀洲依旧玉成堆。\n闻道丹青忆贤佐，白麻早晚从天来。\n断章批处阶重抹，敢向坐中论礼绝。\n午桥他日倘重陪，庶见方瞳并绿髮。",
        "dynasty": "宋",
        "collection_info": null
    },
    {
        "title": "胡邦衡惠淳字韵佳什回首十年间不知几往返矣虽岁月逾迈而格律益高降嘆不足敬用赓和",
        "author": "周必大",
        "content": "扫迹龙门六小春，渴闻谈论齿生津。\n筑岩勋业方图旧，倚市工夫谩斗新。\n百二山河行入手，三千风月莫迷人。\n弥缝直出羲农上，举世终由鲁叟淳。",
        "dynasty": "宋",
        "collection_info": null
    },
    {
        "title": "次韵王仲行尚书宿直两绝句  其一",
        "author": "周必大",
        "content": "东省南宫切太微，夔龙行集凤凰池。\n更哦殿阁熏风句，坐觉微凉生桂枝。",
        "dynasty": "宋",
        "collection_info": null
    },
    {
        "title": "次韵王仲行尚书宿直两绝句  其二",
        "author": "周必大",
        "content": "紫禁同依日月辉，苍颜独愧羽毛奇。\n水如明镜虽堪俯，笑汝星星谁肯嬉。",
        "dynasty": "宋",
        "collection_info": null
    },
    {
        "title": "徐元敏察院顷和子中兄长篇语颇相属今承出使交广次韵送行兼简经略刘文潜",
        "author": "周必大",
        "content": "少年同仕秦淮口，醉裏殷勤扫花帚。\n苍颜白髮二纪中，梦断赏心并折柳。\n非才晚污论思地，分察久观弹击手。\n端方期不负耳目，诘曲谁能学跟肘。\n善良无忧藜藿采，谗谄有类麏䴥走。\n三年执法念少休，万里立功图不朽。\n遥知二十五州民，即日春风散醇酒。\n吏惊绣斧指东海，士喜文星避南斗。\n由来炎云多瘴疠，是处黄茅少林薮。\n自从英英贤牧至，蔽芾棠阴地无丑。\n同年相逢定倾盖，痛饮何妨暂濡首。\n书来不用诧梅花，共说苍生苏息否。",
        "dynasty": "宋",
        "collection_info": null
    },
    {
        "title": "次张钦夫经略韵送胡长彦司户还庐陵",
        "author": "周必大",
        "content": "解印陶元亮，居乡马少游。\n久怜高士少，今喜故人优。\n客至无何饮，身閒有底愁。\n自然仁者寿，谁羡道家流。",
        "dynasty": "宋",
        "collection_info": null
    },
    {
        "title": "刘共甫枢密挽词三首  其一",
        "author": "周必大",
        "content": "勋在居留地，名高宥密庭。\n旄头期扫彗，箕尾倏骑星。\n不相知由命，占天忍促龄。\n平生经济策，付与简编青。",
        "dynasty": "宋",
        "collection_info": null
    },
    {
        "title": "刘共甫枢密挽词三首  其二",
        "author": "周必大",
        "content": "世抱忠精节，心睎社稷臣。\n拖绅遗奏日，驰驿挟医辰。\n谠论留丹扆，清班閟紫宸。\n史鱼尸谏后，圣代不无人。",
        "dynasty": "宋",
        "collection_info": null
    },
    {
        "title": "刘共甫枢密挽词三首  其三",
        "author": "周必大",
        "content": "芸省翻黄卷，词垣赋紫薇。\n年华飞电过，耆德晓星稀。\n梅阁临风迥，滕城指日归。\n怀贤并感旧，衰涕一时挥。",
        "dynasty": "宋",
        "collection_info": null
    },
    {
        "title": "兵部王仲行尚书惠诗叙近日直舍隔壁论诗说棋之戏次韵为谢尚书近录旧诗一篇为赠故并及之",
        "author": "周必大",
        "content": "诗可弄万象，棋能消百忧。\n苦吟復苦战，已过心休休。\n自从识夫子，十阅长安秋。\n奇才揜众俊，博物包九流。\n游戏亦臻极，他人叹无由。\n脚踏软红尘，手把大白浮。\n每坐客常屈，有社谁敢投。\n此事聊復尔，壮怀许闻不。\n杀虏卢龙沟，镌羌西海头。\n六奇藴秘策，凿壁那可偷。\n稍见壶子机，已惊季咸俦。\n遂盗祖师法，敢与神秀侔。\n岂如念贫绩，明许余光求。\n故将绣段赠，不责玉案酬。\n从今空囊富，免为杜陵羞。",
        "dynasty": "宋",
        "collection_info": null
    },
    {
        "title": "明堂庆成二十韵",
        "author": "周必大",
        "content": "亲飨严三岁，邦彝重九筵。\n祖宗垂统大，天地着功全。\n惟睿崇昭报，于时展吉蠲。\n发挥皇佑日，润色绍兴年。\n稽古千龄契，斋心十日专。\n揭名新扁榜，书册屏荤羶。\n假庙阴云剥，升禋皓月团。\n无风摇烛影，有瑞灿星躔。\n不值连宵雨，那彰倏霁天。\n贰觞犹翼翼，百拜愈干干。\n归次徒劳奏，回班特许朘。\n贺仪随仗入，霈泽御楼宣。\n献胙金丝合，簪花锦绣鲜。\n慈皇颜有喜，圣孝古无前。\n和气腾都邑，欢声徧海壖。\n祺祥应曼羡，寿禄自绵延。\n臣也刍荛贱，恩斯雨露偏。\n执绥华盖裏，草赦玉堂边。\n第颂甘居后，逢辰幸独先。\n四方今日靖，申诵我将篇。",
        "dynasty": "宋",
        "collection_info": null
    },
    {
        "title": "内直以金橘送七兄",
        "author": "周必大",
        "content": "昼卧玉堂殿，眼看金弹丸。\n禹包经岁月，郑驿助杯盘。\n黄带霜前绿，甘移醉后酸。\n江湖有兄弟，此日忆团栾。",
        "dynasty": "宋",
        "collection_info": null
    },
    {
        "title": "送鹿伯可致政直阁兼简吴明可致政给事",
        "author": "周必大",
        "content": "垂车七十古来稀，况是丁年解鞅鞿。\n神虎衣冠洪景挂，都门供帐仲翁归。\n前衔新命俱郎宿，处士儒冠总少微。\n林下若逢龙阁老，为言台岭转光辉。",
        "dynasty": "宋",
        "collection_info": null
    },
    {
        "title": "戴子微运使出使湖北约以恶语送行而未遣也佳篇见督次韵奉寄",
        "author": "周必大",
        "content": "早日逍遥侍从间，重来奉引近威颜。\n倦趋北阙晨霜冷，思上南楼夜月閒。\n直指不夸新衣绣，曲台只记旧班联。\n岂知隔面心犹渴，空讶相如下笔悭。",
        "dynasty": "宋",
        "collection_info": null
    },
    {
        "title": "张待制挽词",
        "author": "周必大",
        "content": "桂籍声名早，松门岁月赊。\n镇东多惠爱，使北有光华。\n岂料寻春骑，翻成会葬车。\n珠园旧亭舘，细雨泫新花。",
        "dynasty": "宋",
        "collection_info": null
    },
    {
        "title": "进读三朝宝训终篇赐宴赐赉谢恩诗",
        "author": "周必大",
        "content": "艺祖提剑开八荒，太宗混一垂衣裳。\n真皇破虏神武扬，夷夏亿宁法度彰。\n宝训成书纪宏纲，有典有则万叶昌。\n忆昔壬午神龙翔，季秋庚子辰集房。\n肇开讲席临青厢，赭袍玉斧光照廊。\n台司夹侍书案黄，翰林进读天容庄。\n微臣簪笔近御床，亲闻玉音义甚长。\n君子小人初何常，非关时运弱与强。\n祗系人主所否臧，当年记注此特详。\n往来寒暑今一章，牙篦谬执心彷徨。\n终篇正值恩德洋，道山肆筵酌天浆。\n宫花压帽罗丝簧，砚来復古翰墨光。\n马出帝闲真骕骦，闽山正焙随宝香。\n君赐如天不可量，归美独愧词荒唐。\n恭惟圣治超百王，夙夜基命不敢康。\n文德既修狄可攘，俎豆永扫旄头芒。\n三圣勋烈同炜煌，万年亿载娱慈皇。",
        "dynasty": "宋",
        "collection_info": null
    },
    {
        "title": "文忠烈公居洛有丙午同甲会诗今执政府凡三位枢密使王季海参政钱师魏先在焉前岁夏某忝参预连墙而居适然齐年时号丙午坊次文公韵简公",
        "author": "周必大",
        "content": "文公八十会伊川，盛事于今又百年。\n岂意苍颜华髮叟，亦陪黄阁紫枢仙。\n府居末至容连栋，班路前瞻愧比肩。\n丁丙连干支合德，君臣庆会岂虚传。",
        "dynasty": "宋",
        "collection_info": null
    },
    {
        "title": "庆东宫生辰",
        "author": "周必大",
        "content": "圣祖基长发，皇家庆远覃。\n金轮常御极，银榜夙占男。\n萸节辰迟五，蓂阶荚度三。\n英姿同父祖，秀气集舆堪。\n仁孝由天纵，温文亦性涵。\n两宫今并事，三善此谁惭。\n玉佩班昕肃，牙篦道日谈。\n俭宁从节苦，正每斥言甘。\n甲观兰开殿，南阳菊映潭。\n名参周发诵，寿百古彭聃。\n政省叨峩弁，宫僚阻盍簪。\n宾筵应秩秩，钟鼓梦韽韽。",
        "dynasty": "宋",
        "collection_info": null
    },
    {
        "title": "龙图阁直学士吴明可挽词二首  其一",
        "author": "周必大",
        "content": "冠挂十年余，龄周八秩初。\n锦囊遗藁富，紫橐赐金虚。\n似白犹希白，如疏更景疏。\n清风并亮节，付与汗青书。",
        "dynasty": "宋",
        "collection_info": null
    },
    {
        "title": "龙图阁直学士吴明可挽词二首  其二",
        "author": "周必大",
        "content": "忆昨经洪井，连朝点玳筵。\n东湖波浩荡，南苑月婵娟。\n偃饮惊三雅，蛩吟羡百篇。\n祗今悲旧事，何日奠新阡。",
        "dynasty": "宋",
        "collection_info": null
    },
    {
        "title": "和龙舒兄春日出郊韵",
        "author": "周必大",
        "content": "庭束蒲鞭吏昼閒，禽声人语两关关。\n郊垧戎队穿花裏，阡陌儿童戏雉间。\n禅语屡题投子寺，仁风常满皖公山。\n荐书闻道交宸几，尺一封泥合锡还。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其一",
        "author": "周必大",
        "content": "万古仇池一老仙，前身游宦忆西川。\n令威化鹤空千岁，何似重来十五年。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其二",
        "author": "周必大",
        "content": "父子才名震蜀都，家风人道似三苏。\n不知岷岭英灵气，底向眉山特地殊。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其三",
        "author": "周必大",
        "content": "经学渊源史笔高，文章余力埒风骚。\n纷纷小技夸流俗，磨灭身名笑尔曹。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其四",
        "author": "周必大",
        "content": "频驾輶轩析左符，直从梁益到江湖。\n棠阴处处留遗爱，芹泮人人忆大儒。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其五",
        "author": "周必大",
        "content": "鸣佩甘泉不乏人，谁能博古復通今。\n直如汲黯非游侠，忠似更生不铸金。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其六",
        "author": "周必大",
        "content": "千卷长编已刻闽，争传副墨价兼金。\n冠篇不得同迂叟，遗恨犹应记玉音。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其七",
        "author": "周必大",
        "content": "是是非非口即心，扫除人僞只天真。\n身全五福仍通贵，造物因公劝善人。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其八",
        "author": "周必大",
        "content": "病后精神更湛然，挂冠刚欲及生前。\n去来自在浑无碍，抚掌僧徒浪学禅。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其九",
        "author": "周必大",
        "content": "蓬监曾叨继后尘，史闱何幸对题名。\n非才自是无能役，太息难忘故旧情。",
        "dynasty": "宋",
        "collection_info": null
    },
    {
        "title": "敷文阁学士李仁甫挽词十绝  其一○",
        "author": "周必大",
        "content": "我畏讥谗口屡缄，独公嗜好不酸咸。\n每倾苦酒思谈笑，万里何由奠巽严。",
        "dynasty": "宋",
        "collection_info": null
    },
    {
        "title": "读乐天诗戏效其体",
        "author": "周必大",
        "content": "侧足二三臣，平头六十人。\n胸中冰与炭，镜裏雪兼银。\n岂有花经眼，何尝酒入唇。\n劳生成底事，胡不早收身。",
        "dynasty": "宋",
        "collection_info": null
    },
    {
        "title": "三月六日中宫生辰二府例以前四日就孤山四圣观设醮泛舟至玉壶环碧园因记欧阳公治平三年丙午岁上巳和韩丞相诗谓是岁始颁明天历三月三日丁巳故有节正须知凤历新之句今岁亦逢辛巳而又岁皆丙午诚异事也辄借原韵赋诗一篇简诸公",
        "author": "周必大",
        "content": "东华正踏软红尘，却趁西湖祓禊辰。\n历似明天时令正，春逢闰岁物华新。\n流连花柳输豪侠，判断湖山愧隠沦。\n尚拟鸣銮一游豫，还陪英衮奉严宸。",
        "dynasty": "宋",
        "collection_info": null
    },
    {
        "title": "高宗皇帝挽词二首  其一",
        "author": "周必大",
        "content": "社稷兴中否，干戈静四溟。\n生年同艺祖，庆寿似慈宁。\n人忆庚庚兆，天垂九九龄。\n向来怀夏禹，今祔越山青。",
        "dynasty": "宋",
        "collection_info": null
    },
    {
        "title": "高宗皇帝挽词二首  其二",
        "author": "周必大",
        "content": "太极干元父，清都大帝宫。\n宴酣忘御骏，仙去任遗弓。\n音遏思尧颡，旻号泣舜瞳。\n孤臣台阁旧，泪血洒春风。",
        "dynasty": "宋",
        "collection_info": null
    },
    {
        "title": "陶渊明己酉重九诗一首某以此年此日舟次吉水距永和财一程耳辄用其韵先寄二兄十三弟并呈提举七兄",
        "author": "周必大",
        "content": "王觐十五载，归来稀旧交。\n我鬓昔已华，今兹固宜凋。\n去国甫重五，还家倏登高。\n永和有兄弟，咫尺如烟霄。\n缅怀江东使，地远心更劳。\n遥知上翠微，江山胜金焦。\n岂无茱萸酒，望望心鬰陶。\n相从会有日，永矣非一朝。",
        "dynasty": "宋",
        "collection_info": null
    },
    {
        "title": "赣守郑舜举寄诗酒于答书中就附四句",
        "author": "周必大",
        "content": "十七篇诗酒满壶，赣州风景塞绳枢。\n诗中有画今摩诘，安用当年八境图。",
        "dynasty": "宋",
        "collection_info": null
    },
    {
        "title": "南园筑小堂邻里侯旸献上梁文戏成小诗记实解嘲",
        "author": "周必大",
        "content": "半亩园林数尺堂，凡花疎竹小池塘。\n平泉绿野休相笑，事业功名合自量。",
        "dynasty": "宋",
        "collection_info": null
    },
    {
        "title": "郊居三池皆种莲自五月开至七月末无日不寓目今得七兄秋浦佳篇谨次严韵",
        "author": "周必大",
        "content": "云锦撑舟引兴长，冉香回首惜年芳。\n碧筩擎雨时倾盖，红旆摇风暂亚枪。\n近渚何劳攀太华，真妆应笔弄西凉。\n夕蟾忽散金千炬，归梦依稀到玉堂。",
        "dynasty": "宋",
        "collection_info": null
    },
    {
        "title": "和七兄秋浦韵",
        "author": "周必大",
        "content": "遵渚迟鱼素，巡檐验鹊占。\n江云怀李白，篱菊咏陶潜。\n句好那容画，才高却道盐。\n皇华聊吏隠，清论付廷佥。",
        "dynasty": "宋",
        "collection_info": null
    },
    {
        "title": "次七兄韵题二兄静明阁",
        "author": "周必大",
        "content": "堤有芙蓉沼有蕖，东西精舍直平湖。\n市朝间阔聊中隠，山隰横陈岂子都。\n杖屦意行非得得，轮蹄心远任区区。\n休穷眼力为疆界，且把诗篇替画图。",
        "dynasty": "宋",
        "collection_info": null
    },
    {
        "title": "七兄以庚戌重阳前解江东常平印泝江而归先寄二诗次韵  其一",
        "author": "周必大",
        "content": "早日常同席，中间屡话离。\n吕梁今破梦，曹髮共深期。\n菊圃新开径，茅斋正筑基。\n不妨风雨夜，酌酒更论诗。",
        "dynasty": "宋",
        "collection_info": null
    },
    {
        "title": "七兄以庚戌重阳前解江东常平印泝江而归先寄二诗次韵  其二",
        "author": "周必大",
        "content": "春驾轻车上九华，秋乘大舸泝风沙。\n欲抛彭泽追元亮，何待龙山宴孟嘉。\n行止非关人力胜，清平自有部民夸。\n征帆衝雨何时至，东望牙樯眼屡花。",
        "dynasty": "宋",
        "collection_info": null
    },
    {
        "title": "广西漕属吕君祖平以其六世祖文靖公及五世伯祖惠穆公帖示周某敬题其后",
        "author": "周必大",
        "content": "世臣本非乔木，故笏真是甘棠。\n奕叶钧枢翰墨，宝章何媿诸王。",
        "dynasty": "宋",
        "collection_info": null
    },
    {
        "title": "送刘公度县丞赴江陵",
        "author": "周必大",
        "content": "投分復连墙，閒居味更长。\n送春慵斲句，惜别怕传觞。\n我正羣麋鹿，君当骛骕骦。\n但令同臭味，不必共行藏。",
        "dynasty": "宋",
        "collection_info": null
    },
    {
        "title": "太和芍药最盛有红都胜黄楼子为之冠昔山谷常宰邑篇咏极多独遗此花四月八日与诸友共赏戏成小诗",
        "author": "周必大",
        "content": "红胜依稀如魏紫，缃楼彷佛似姚黄。\n元丰诗尹浑无语，岂是参谋阙海棠。",
        "dynasty": "宋",
        "collection_info": null
    },
    {
        "title": "简提刑吴大卿二首  其一",
        "author": "周必大",
        "content": "瑞节频移意可知，西川西广又江西。\n苏黄到处君行部，物色分留待品题。",
        "dynasty": "宋",
        "collection_info": null
    },
    {
        "title": "简提刑吴大卿二首  其二",
        "author": "周必大",
        "content": "堆胜横看白鹭洲，青原稳着钓台幽。\n鲁公翰墨师川句，访古何妨与一游。",
        "dynasty": "宋",
        "collection_info": null
    },
    {
        "title": "权州杨倅子直方以诗惠鹤雏次韵为谢",
        "author": "周必大",
        "content": "未解连轩赋鲍昭，且陪茫荡醉东皋。\n初非日浴身原洁，何待天冲志已高。\n羽服便能随羽扇，霜翎正合伴霜毛。\n使君今是徐州守，会宴云龙乐且遨。",
        "dynasty": "宋",
        "collection_info": null
    },
    {
        "title": "吉水周中显秀才相识二十余年来求永新谭焕主簿荣寿堂诗为赋一首因以勉谭",
        "author": "周必大",
        "content": "忆昨淳熙跻寿域，东朝长乐庆七十。\n谭家有子列冠裳，翁媪同时膺命秩。\n两宫今奉慈福宫，万有千岁三宫同。\n十年一讲庆寿礼，老人版授方重重。\n焕也曾试南宫裏，一第终当慁子耳。\n从今更闢荣寿堂，他日郊封诏填委。",
        "dynasty": "宋",
        "collection_info": null
    },
    {
        "title": "安福宗子师共兄弟五人作慈顺堂养母求诗",
        "author": "周必大",
        "content": "五窦曾夸擢桂枝，从今天族更光辉。\n会看鼓吹喧龟洛，何止三人从伏妃。",
        "dynasty": "宋",
        "collection_info": null
    },
    {
        "title": "送广西谭景先经干兼简赵帅朱漕",
        "author": "周必大",
        "content": "旧历南游上海航，今经铧觜下灕江。\n元戎正值诗书帅，廉使曾临父母邦。\n不惮客从南去再，要陪驿召北来双。\n水衡自古同丞拜，岂必红蕖映碧幢。",
        "dynasty": "宋",
        "collection_info": null
    },
    {
        "title": "永和镇曾峑季高明秀楼",
        "author": "周必大",
        "content": "心得高明趣，楼开井邑间。\n巡檐风与月，隠几水兼山。\n景物因天巧，轩窗占地悭。\n寒暄俱可至，徙倚不知还。",
        "dynasty": "宋",
        "collection_info": null
    },
    {
        "title": "次韵马惟良亦乐园",
        "author": "周必大",
        "content": "满腹诗书却灌园，固应浩养百忧宽。\n竹林松径长萧爽，柳色花光自际蟠。\n贡焙延曾春泛雪，乡醪醉客夜倾丹。\n当年悔不分银菟，空把新诗反復观。",
        "dynasty": "宋",
        "collection_info": null
    },
    {
        "title": "绍兴丙寅侍伯父赴辰州宿长沙驿今四十七年驿敝重修感旧成诗录呈子中兄并示子开弟",
        "author": "周必大",
        "content": "朝宗元以汴为京，闽广江湖此问津。\n南渡苦无三宿客，北征时有五溪宾。\n壮游我亦深怀旧，传舍人皆劝作新。\n契阔谁怜今四纪，欲论前事只三人。",
        "dynasty": "宋",
        "collection_info": null
    },
    {
        "title": "寄题张元善总领新作楚观",
        "author": "周必大",
        "content": "章华芜没岳阳城，风月还从此地分。\n目极洪流江接汉，胸吞大泽梦连云。\n年丰栖亩粮盈野，士饱腾槽马轶羣。\n收取关河报明主，云台烟阁伫奇勋。",
        "dynasty": "宋",
        "collection_info": null
    },
    {
        "title": "程元成待制书来叙别圃揽有亭葵心秀野二堂之胜见索恶语老病不暇徧赋谩往一篇",
        "author": "周必大",
        "content": "烛引金莲白玉堂，宫垂银榜左春坊。\n毛曾久倚黄门树，武子今封召伯棠。\n揽有羡君花竹秀，课无怜我簿书忙。\n欲知两地相同处，亭午葵心向太阳。",
        "dynasty": "宋",
        "collection_info": null
    },
    {
        "title": "寄题永新张氏无尽藏堂",
        "author": "周必大",
        "content": "山间明月江上风，取之无禁用不穷。\n仇仙一发酰鷄蒙，往往择胜贪天功。\n斯堂飞梁挟双虹，坐客常满尊不空。\n翰林主人极形容，无奈圆缺雌与雄。\n岂如清都广寒宫，默存身已游其中。\n长春不夜四序同，御寇法善聊相从。",
        "dynasty": "宋",
        "collection_info": null
    },
    {
        "title": "绍兴三年十月丙辰长沙郡贡士三十人于公堂太守周某赋诗一篇代鹿鸣之歌",
        "author": "周必大",
        "content": "风雅因遗楚，离骚遂变湘。\n江山清得助，日月烂争光。\n之子俱勍敌，斯文合擅场。\n三元犹未远，准拟再名坊。",
        "dynasty": "宋",
        "collection_info": null
    },
    {
        "title": "次韵谢丰叔贾运使",
        "author": "周必大",
        "content": "锦衾留画省，绣斧上清湘。\n儒以真无敌，臣于远有光。\n二天临宴席，五字冠文场。\n昼接行蕃锡，权奇下八方。",
        "dynasty": "宋",
        "collection_info": null
    },
    {
        "title": "十一月二十七日刘公度徐用之许相过公度居忧止酒用之偶食素适有饷小春团茶者因成拙诗奉简",
        "author": "周必大",
        "content": "平日何曾忘穆生，如今胡不饮公荣。\n颇嫌性僻嵇中散，为怕情伤阮步兵。\n美意正须羹碧涧，衰颜聊復饭青精。\n更携天上新圆月，同试沙瓶雪水清。",
        "dynasty": "宋",
        "collection_info": null
    },
    {
        "title": "资正殿学士萧照邻挽词二首  其一",
        "author": "周必大",
        "content": "科甲早巍巍，官曹总帝畿。\n间尝森画戟，毕竟践黄扉。\n衣钵传儿辈，笙歌彻妓围。\n百年盈省陌，何翅古来稀。",
        "dynasty": "宋",
        "collection_info": null
    },
    {
        "title": "资正殿学士萧照邻挽词二首  其二",
        "author": "周必大",
        "content": "共政时虽少，同朝日最多。\n联鏕趋鹤禁，列馔祝鷄窠。\n平昔颜常好，归来鬓未皤。\n飞昇寻乃祖，示病笑维摩。",
        "dynasty": "宋",
        "collection_info": null
    },
    {
        "title": "寄题谢昌国尚书桂山堂",
        "author": "周必大",
        "content": "京国薪如桂，家山桂满林。\n叶留经岁碧，花雨盛秋金。\n作楫商舟稳，为梁汉殿深。\n幽香宜自閟，莫待斧斤寻。",
        "dynasty": "宋",
        "collection_info": null
    },
    {
        "title": "任漕子严挽词",
        "author": "周必大",
        "content": "壮志宵兴着祖鞭，雄辞锐欲勒燕然。\n一生仅踏金门地，半世常游玉笥天。\n胜墅棋高无敌手，夺袍句好有新编。\n高风高上凌云阁，那復观梅月照筵。",
        "dynasty": "宋",
        "collection_info": null
    },
    {
        "title": "程元成待制宠示和篇其自序用乐天尹洛并一渔翁事可谓精切嘆服不已再次韵奉酬",
        "author": "周必大",
        "content": "侍冠早已挂朝堂，乡县荣标昼锦坊。\n尚记香山曾尹洛，更同鲁国欲渔棠。\n春风醉客金丝缓，夜烛弹棋玉石忙。\n应笑汲卿犹未去，强扶衰病理淮阳。",
        "dynasty": "宋",
        "collection_info": null
    },
    {
        "title": "胡元之提刑寺丞迂涂相过宠示二诗次韵为谢兼简赵再可经略张君量运使  其一",
        "author": "周必大",
        "content": "惠政郡州楷，清名万口传。\n南交需按察，北阙正详延。\n契分元重复，封疆互接连。\n劳归知有日，还伫楚江边。",
        "dynasty": "宋",
        "collection_info": null
    },
    {
        "title": "胡元之提刑寺丞迂涂相过宠示二诗次韵为谢兼简赵再可经略张君量运使  其二",
        "author": "周必大",
        "content": "外计初驰传，元戎久奏功。\n马牛非北海，鷄犬是新丰。\n梅萼三冬绿，榴花四季红。\n德星临越分，桂海即吴中。",
        "dynasty": "宋",
        "collection_info": null
    },
    {
        "title": "送孙从之秘监归朝供职",
        "author": "周必大",
        "content": "蚤看媠鹏万里风，晚陪剑履大明宫。\n谁知九郡提封广，还许三年使事同。\n我合挂冠寻旧隠，君当补衮用新功。\n中兴盛事人应说，五纪吾邦四少蓬。",
        "dynasty": "宋",
        "collection_info": null
    },
    {
        "title": "腊旦大雪运使何同叔送羊羔酒拙诗为谢",
        "author": "周必大",
        "content": "未雪兵厨已击鲜，雪中从事到尊前。\n浅斟未办销金帐，快泻聊凭药玉船。\n醉梦免教园踏菜，富儿休诧馔罗羶。\n烂头自合侯关内，何必移封向酒泉。",
        "dynasty": "宋",
        "collection_info": null
    },
    {
        "title": "上巳访杨廷秀赏牡丹于御书匾榜之斋其东园仅一亩为术者九名曰三三径意象绝新",
        "author": "周必大",
        "content": "杨监全胜贺监家，赐湖岂比赐书华。\n四环自斸三三径，顷刻常开七七花。\n门外有田聊伏腊，望中无处不烟霞。\n却惭下客非摩诘，无画无诗只谩夸。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 庄敬日强斋",
        "author": "周必大",
        "content": "曲礼毋不敬，圣门恭而安。\n少成復习惯，心广仍体胖。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 格斋",
        "author": "周必大",
        "content": "世事环无端，圣功井有汔。\n欲知至不至，密验物交物。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 南谷",
        "author": "周必大",
        "content": "志士非匏瓜，焉能繫不食。\n毋安白驹空，请放鸣驺入。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 竹亭",
        "author": "周必大",
        "content": "良夜月筛影，清晨风扫坛。\n自合侯千户，何须斩万竿。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 松庵",
        "author": "周必大",
        "content": "冬与滕六宜，夏与赵盾敌。\n更有茯苓功，保君千岁质。",
        "dynasty": "宋",
        "collection_info": null
    },
    {
        "title": "王才臣求园中六诗杨秘监谢尚书皆赋 腴亭",
        "author": "周必大",
        "content": "雨浥燕脂落，肌丰骨肉匀。\n方知杜陵老，曾写此花真。",
        "dynasty": "宋",
        "collection_info": null
    },
    {
        "title": "孝宗皇帝挽诗二首  其一",
        "author": "周必大",
        "content": "圣德高难继，天心远莫推。\n如何尧舜主，不与武宣时。\n勤政精弥厉，平戎志竟赍。\n唯留大风句，千古日星垂。",
        "dynasty": "宋",
        "collection_info": null
    },
    {
        "title": "孝宗皇帝挽诗二首  其二",
        "author": "周必大",
        "content": "移御重华意，微臣粗探端。\n思陵三载服，文母万年欢。\n方侍瑶池宴，俄藏禹穴冠。\n余生卧江海，空有泪成丹。",
        "dynasty": "宋",
        "collection_info": null
    },
    {
        "title": "十月九日陈诚之送菊花小诗奉答",
        "author": "周必大",
        "content": "十月风霜动，篱边菊始黄。\n从来司历过，失不闰重阳。",
        "dynasty": "宋",
        "collection_info": null
    },
    {
        "title": "仆营小圃方两月而张坦夫示腴庄图有起予之意辄成鄙句",
        "author": "周必大",
        "content": "百年种德十年栽，映带云岩与月台。\n无问四时留客醉，何曾一日不花开。\n人人争羡富登览，物物岂知工剪裁。\n我比樊须身更老，只今学圃亦悠哉。",
        "dynasty": "宋",
        "collection_info": null
    },
    {
        "title": "庆元乙卯某与欧阳伯威葛德源俱年七十适敝居落成乃往时同试之地小集圃中再用潞公韵成鄙句并录旧诗奉呈",
        "author": "周必大",
        "content": "结茅近市压平川，围棘争门想少年。\n鹿记杨侯歌始举，鹤归丁令化飞仙。\n诗场曾作推敲手，文会今随出入肩。\n同甲唱酬殊未已，首篇聊记老而传。",
        "dynasty": "宋",
        "collection_info": null
    },
    {
        "title": "春日早起  其一",
        "author": "周必大",
        "content": "谩有衣冠已卷怀，本无车马可惊猜。\n春来早起关何事，点检园花几种开。",
        "dynasty": "宋",
        "collection_info": null
    },
    {
        "title": "春日早起  其二",
        "author": "周必大",
        "content": "楼上云山逐望来，楼前花木及时开。\n老夫脚力犹强在，不记登临日几迴。",
        "dynasty": "宋",
        "collection_info": null
    },
    {
        "title": "寄杨廷秀待制",
        "author": "周必大",
        "content": "共作槐忙五十春，交情非復白头新。\n却思此地初倾盖，旧事重论有几人。",
        "dynasty": "宋",
        "collection_info": null
    },
    {
        "title": "临贺太守简挽词",
        "author": "周必大",
        "content": "宣力曾扬善，何人范辖如。\n一身忘险阻，多士极吹嘘。\n幕府谁无敌，君才独有余。\n主宾俱已矣，怀旧渺愁予。",
        "dynasty": "宋",
        "collection_info": null
    },
    {
        "title": "西昌陈诚之送黄楼芍药仍枉长篇老懒不能次韵戏答二绝句连岁许红都未至末章及之  其一",
        "author": "周必大",
        "content": "芍药名先记郑风，那因嘉木辨雌雄。\n姚黄后出今亡矣，合把黄楼列上公。",
        "dynasty": "宋",
        "collection_info": null
    },
    {
        "title": "西昌陈诚之送黄楼芍药仍枉长篇老懒不能次韵戏答二绝句连岁许红都未至末章及之  其二",
        "author": "周必大",
        "content": "六一先生旧帅扬，分宁太史尹西昌。\n只缘未睹红都胜，便似参谋待海棠。",
        "dynasty": "宋",
        "collection_info": null
    },
    {
        "title": "送道士张唯深",
        "author": "周必大",
        "content": "出世须抛世俗文，休论何逊与阴铿。\n但求仙伯三年艾，会向弥明顶上行。",
        "dynasty": "宋",
        "collection_info": null
    },
    {
        "title": "彭孝求以绿野行送芍药数种鄙句为谢",
        "author": "周必大",
        "content": "占断春光及夏初，琉璃剪叶朵珊瑚。\n休论花品同而异，且咏诗人乐且吁。\n北第莫辞金凿落，南禅争看玉盘盂。\n彭宣微恙何妨醉，自有娇痴婢子扶。",
        "dynasty": "宋",
        "collection_info": null
    },
    {
        "title": "鱼儿牡丹得之湘中花红而蕊白状类双鱼累累相比枝不能胜压而下垂若俛首然鼻目良可辨叶与牡丹无异亦以二月开因是得名其干则芍药也予命曰花嫔而赋是诗闻江东山谷间甚多",
        "author": "周必大",
        "content": "天教姚魏主芳菲，合有宫嫔次列妃。\n玉颈圆瑳宜粉面，霞裙深染学翚衣。\n枝头窈窕鱼双贯，风裏蹁跹凤对飞。\n莫把根苗方芍药，留春不似送将归。",
        "dynasty": "宋",
        "collection_info": null
    },
    {
        "title": "子中兄再示新诗以妃为僭次韵解嘲",
        "author": "周必大",
        "content": "妃即嫔嫱非并后，公卿虽备要严徐。\n黄裳敢僣夫人服，紫袖聊瞻御坐裾。\n石韫山辉元倚玉，媠飞海运本名鱼。\n莫因韩李同佳传，便废千年太史书。",
        "dynasty": "宋",
        "collection_info": null
    },
    {
        "title": "太守赵山甫示和篇次韵为谢",
        "author": "周必大",
        "content": "阿娇金屋聚芳菲，当御银环序妾妃。\n龙女坠天頩素颊，鲛人出水织纁衣。\n袖垂户外瞻双引，燕在宫中第一飞。\n不用虫鱼笺尔雅，使君行合左符归。",
        "dynasty": "宋",
        "collection_info": null
    },
    {
        "title": "李子权屡求所居江月亭浴沂斋诗老病未能作坐上示及和花妃诗甚工即席次韵一首所谓一彩两赛也",
        "author": "周必大",
        "content": "姚皇去后几菲菲，湘水依然从二妃。\n双泪一时红作鬣，连枝千载绿为衣。\n槛前斑竹应同伴，波面文鸳欲共飞。\n吟徧世间閒草木，何如江月咏沂归。",
        "dynasty": "宋",
        "collection_info": null
    },
    {
        "title": "杨廷秀秘监万花川谷中洛花甚富乃用野人韵为鱼儿牡丹赋诗光荣多矣恶语叙谢",
        "author": "周必大",
        "content": "万花川谷第芳菲，也许湘灵媵伏妃。\n翠叶迎风牵荇带，红绡浴日湿宫衣。\n共船不妬龙阳钓，警乘犹疑洛渚飞。\n谁把荒园一鱼目，换将五十六珠归。",
        "dynasty": "宋",
        "collection_info": null
    },
    {
        "title": "题刘讷画赵韩魏王文潞公司马温公欧阳文忠公王荆公苏文忠公黄太史像",
        "author": "周必大",
        "content": "勋业文章各致身，精神未易写丹青。\n八朝三百年间事，付与承明着作廷。",
        "dynasty": "宋",
        "collection_info": null
    },
    {
        "title": "廷秀用进退韵格赋奉祠喜罢感思诗次韵",
        "author": "周必大",
        "content": "寿宫均逸跨三年，谏纸停书剩几番。\n闻道君王开献纳，岂容公子散神仙。\n东华行踏京尘软，南涧休贪钓石温。\n三字底须论十字，券钱何似给餐钱。",
        "dynasty": "宋",
        "collection_info": null
    },
    {
        "title": "临川梁译投冰溪救母谢昌国作孝德记杨廷秀有诗次其韵译不仕年四十九而终  其一",
        "author": "周必大",
        "content": "王祥名冠晋公卿，大节宁非为剖冰。\n救母如梁真笃孝，奈何不贵不长生。",
        "dynasty": "宋",
        "collection_info": null
    },
    {
        "title": "临川梁译投冰溪救母谢昌国作孝德记杨廷秀有诗次其韵译不仕年四十九而终  其二",
        "author": "周必大",
        "content": "商丘本意得珍珠，河曲淫隈不可临。\n亲已颠危心更切，眼看寒谷乃平林。",
        "dynasty": "宋",
        "collection_info": null
    },
    {
        "title": "李得善赋绝句疑麕为鹿按广韵注鹿云麞属注麞云鹿属尔雅亦各言之故说文专指麕为麞则与鹿为二物明矣次韵求教",
        "author": "周必大",
        "content": "麞头安得比麋茸，纹点胎斑更异同。\n尔雅昔尝窥郭璞，方言今试问杨雄。",
        "dynasty": "宋",
        "collection_info": null
    },
    {
        "title": "寄题太和胡氏福荣堂",
        "author": "周必大",
        "content": "福备天教百顺并，应须富贵又长生。\n九霄庆泽霑身润，五色纶章照眼明。\n翁媪岁时称寿礼，儿孙昼夜读书声。\n来春更看新先辈，绿绶斑衣分外荣。",
        "dynasty": "宋",
        "collection_info": null
    },
    {
        "title": "乙卯中秋初夜见月欲登楼而阴五鼓如永和镇省七兄月色如昼",
        "author": "周必大",
        "content": "携壶拟欲上层楼，云掩冰轮且罢休。\n谁料五更南栅路，却成邂逅好中秋。",
        "dynasty": "宋",
        "collection_info": null
    },
    {
        "title": "平园之北有荷花数亩张彦和兄弟以售于予戏作小诗",
        "author": "周必大",
        "content": "红红白白满方塘，风度人言似六郎。\n属我属君何必问，匡庐莲社有周张。",
        "dynasty": "宋",
        "collection_info": null
    },
    {
        "title": "中秋梅桂盛开前所未有黄岩老通判欲赋诗纪异辄以二韵引玉",
        "author": "周必大",
        "content": "岩前丹桂陇头梅，元是蟾宫一处栽。\n怪底今年秋月好，同时仙子下瑶台。",
        "dynasty": "宋",
        "collection_info": null
    },
    {
        "title": "李子西乙卯秋试毕携家兄旧诗相过索次韵",
        "author": "周必大",
        "content": "三日挥毫迥出群，贰师西伐有奇勋。\n便从蟾窟升金掌，休恋江东赋暮云。",
        "dynasty": "宋",
        "collection_info": null
    },
    {
        "title": "中秋古梅盛开次子中兄韵",
        "author": "周必大",
        "content": "抱瓮畦夫破井苔，炎天日日灌陈荄。\n探支春夜无声雨，赢得冰花带叶开。",
        "dynasty": "宋",
        "collection_info": null
    },
    {
        "title": "中秋招王才臣赏梅花廷秀待制有诗次韵",
        "author": "周必大",
        "content": "山中无历记时节，望月巡檐探花发。\n适看如来金粟布，旋观姑射肤凝雪。\n春自春兮秋自秋，总把繁枝插满头。\n那知上界碧瑶洞，也忆人世逍遥游。\n梅花雪片偏宜桂，手执新诗心已醉。\n淮阴若肯过舞阳，卢子不羞从若士。",
        "dynasty": "宋",
        "collection_info": null
    },
    {
        "title": "欧阳邦基母曾氏挽词",
        "author": "周必大",
        "content": "章拜通明旧，书刊劝戒新。\n谁欤生此子，贤矣若而人。\n慈孝平生事，康宁九十邻。\n令君千字诔，四美得铺陈。",
        "dynasty": "宋",
        "collection_info": null
    },
    {
        "title": "吉水县黄埙母欧阳氏挽词",
        "author": "周必大",
        "content": "欧桂望螺川，遗风女亦贤。\n勉夫于两造，教子以三迁。\n彤管言无间，金籯业有传。\n好营高燥地，置此万家阡。",
        "dynasty": "宋",
        "collection_info": null
    },
    {
        "title": "吴斗南架阁求梦芳亭诗  其一",
        "author": "周必大",
        "content": "屈平流放楚江皋，萧艾丛中思鬰陶。\n君是国香人服媚，诗情端合反离骚。",
        "dynasty": "宋",
        "collection_info": null
    },
    {
        "title": "吴斗南架阁求梦芳亭诗  其二",
        "author": "周必大",
        "content": "枕中莫问熟黄粱，梦裏何妨集众芳。\n芸省翻书慵辟蠹，兰闱起草会含香。",
        "dynasty": "宋",
        "collection_info": null
    },
    {
        "title": "江西漕张送大有年堂酒百壶戏答小诗",
        "author": "周必大",
        "content": "无何日饮口流涎，大有年堂酒满船。\n孔圣百觚谁敢比，仲由嗑嗑且希贤。",
        "dynasty": "宋",
        "collection_info": null
    },
    {
        "title": "乙卯冬杨廷秀访平园即事  其一",
        "author": "周必大",
        "content": "乘兴不回安道舟，销忧同倚仲宣楼。\n莫嫌四面酸风射，犹胜三场渖汗流。",
        "dynasty": "宋",
        "collection_info": null
    },
    {
        "title": "乙卯冬杨廷秀访平园即事  其二",
        "author": "周必大",
        "content": "梅得诗翁八月歌，至今万朵压枝多。\n明年结子应无数，金鼎调时味正和。",
        "dynasty": "宋",
        "collection_info": null
    },
    {
        "title": "初春岩桂着花诗人太和令君首赋佳篇才臣伯和仲和三友继作句法高妙不容措辞姑述四句",
        "author": "周必大",
        "content": "蟾窟云根夜夜新，天台子落四时荣。\n君看月桂閒花草，犹似长春窃此名。",
        "dynasty": "宋",
        "collection_info": null
    },
    {
        "title": "经略待制赵侍郎挽词",
        "author": "周必大",
        "content": "仙系根蟠李，王孙种自龙。\n暮年都督府，早日大司农。\n密印加三品，朝冠挂四松。\n清晖遗迹在，山水为谁容。",
        "dynasty": "宋",
        "collection_info": null
    },
    {
        "title": "送徐渊子知县朝奉还台",
        "author": "周必大",
        "content": "闻子才华自石湖，眼看清政似冰壶。\n坊村不识催科吏，亭传焉知警捕符。\n此去诣台鳬举舄，向来行陌雉将雏。\n朝回试望星辰履，倘许吹嘘上汉无。",
        "dynasty": "宋",
        "collection_info": null
    },
    {
        "title": "阁皂冲妙陈处和寄苍玉轩图仍枉佳篇小诗为谢",
        "author": "周必大",
        "content": "鹅溪未易扫千寻，龙箨何曾看溢林。\n谁遣琅玕青我眼，道人披腹有高吟。",
        "dynasty": "宋",
        "collection_info": null
    },
    {
        "title": "次韵杨廷秀  其一",
        "author": "周必大",
        "content": "江国群芳自有余，诗才酒兴不愁无。\n却怜西蜀移根远，醉向东风落笔初。",
        "dynasty": "宋",
        "collection_info": null
    },
    {
        "title": "次韵杨廷秀  其二",
        "author": "周必大",
        "content": "傅粉施朱淡復浓，不辞沐雨更梳风。\n岂知命似佳人薄，不在吾公乐事中。",
        "dynasty": "宋",
        "collection_info": null
    },
    {
        "title": "杨子直示还寿皇御批制草熟状将以新诗叹服匠手走笔奉酬既谢厚贶且为王春度玉墀之祝",
        "author": "周必大",
        "content": "病渴相如思苦迟，至今梦怯草麻时。\n鼎湖铸就龙新去，云汉章成露尚垂。\n冬日茅檐虽可曝，春风浴殿岂忘思。\n使君自有如纶笔，会踏金銮契主知。",
        "dynasty": "宋",
        "collection_info": null
    },
    {
        "title": "茅山刘先觉高士绘云琴图求诗次杨廷秀韵",
        "author": "周必大",
        "content": "目送归云膝抱琴，山林犹恐不高深。\n应怜三十年前客，扰扰尘心损道心。",
        "dynasty": "宋",
        "collection_info": null
    },
    {
        "title": "廷秀跋云琴图记高士被遇阜陵再赋小诗",
        "author": "周必大",
        "content": "羽衣当日望尧云，熏殿临风和舜琴。\n龙已乘云絃已绝，披图我亦涕沾襟。",
        "dynasty": "宋",
        "collection_info": null
    },
    {
        "title": "次韵孙从之侍郎寄题新喻周氏用德堂",
        "author": "周必大",
        "content": "醉经饮德乐厌厌，余味莼羹豉下盐。\n安得同为堂上客，共翻三万轴牙籤。",
        "dynasty": "宋",
        "collection_info": null
    },
    {
        "title": "次韵杨廷秀待制寄题朱氏涣然书院  其一",
        "author": "周必大",
        "content": "日出杲杲安问萤，弨挂翻翻谁受檠。\n大哉风行水上涣，一夕泮尽峨峨冰。",
        "dynasty": "宋",
        "collection_info": null
    },
    {
        "title": "次韵杨廷秀待制寄题朱氏涣然书院  其二",
        "author": "周必大",
        "content": "诚斋万事悟活法，诲人有功如利涉。\n嗟我大类酰鸡然，时復一窥瓮中天。",
        "dynasty": "宋",
        "collection_info": null
    },
    {
        "title": "次韵廷秀待制寄题李纪风月无边楼",
        "author": "周必大",
        "content": "尺壁之珍城价买，寸金之土连郭外。\n岂知风月不论钱，谁主谁宾眼为界。\n斯楼广大由心胸，应有嘉客倾坐中。\n厌厌夜饮乐未终，白间已射朝曦红。",
        "dynasty": "宋",
        "collection_info": null
    },
    {
        "title": "次韵廷秀待制玉蕊",
        "author": "周必大",
        "content": "姑射山前雪照人，长安水畔态尤真。\n步摇翘玉中心整，璎珞涂金四面匀。\n常笑荼醿藏浪蕊，独陪芍药殿余春。\n自从唐代来天女，直到平园见后陈。",
        "dynasty": "宋",
        "collection_info": null
    },
    {
        "title": "次杨子直使君韵",
        "author": "周必大",
        "content": "雪茧冰丝结素华，天孙初织费缫车。\n花开金谷空千种，蕊迭瑶英自一家。\n下比山矾谁薄相，上攀琼木客雄夸。\n集仙翰苑须公等，归继唐贤植此花。",
        "dynasty": "宋",
        "collection_info": null
    },
    {
        "title": "次王伯奋通判韵",
        "author": "周必大",
        "content": "三槐交荫盛京华，八座摛文富五车。\n玉树合教依故国，霜蕤何事到山家。\n幸经泥轼新题品，全胜云軿昔诞夸。\n绝唱强酬书字大，固应传笑眼昏花。",
        "dynasty": "宋",
        "collection_info": null
    },
    {
        "title": "林顺卿教授两为玉蕊花赋长韵富赡清新老病无以奉酬辄用杨使君韵为谢",
        "author": "周必大",
        "content": "广文行实称才华，如节鸾和驭宝车。\n曾燕琼林天一握，却吟玉蕊示三家。\n大篇追补唐诗阙，盛事常留鲁頖夸。\n别有冰姿延客住，白池剩种白莲花。",
        "dynasty": "宋",
        "collection_info": null
    },
    {
        "title": "三月二十八日春华楼前芍药盛开招欧葛二兄再为齐年之集次旧韵",
        "author": "周必大",
        "content": "老去犹思饮吸川，静中还喜日为年。\n艾耆天畀如三寿，谈辨人惊似八仙。\n洞锁嵩峰偏入眼，丹成𡵺嵝远齐肩。\n定知乐事年年共，更看新诗句句传。",
        "dynasty": "宋",
        "collection_info": null
    },
    {
        "title": "陈诚之以长句送扬州花仍催践快阁之约戏答",
        "author": "周必大",
        "content": "清歌句句戛鸣球，红药年年具彩舟。\n更约倚晴登快阁，真成骑鹤上扬州。",
        "dynasty": "宋",
        "collection_info": null
    },
    {
        "title": "题安成刘江报德堂白爵图",
        "author": "周必大",
        "content": "孝行通穹壤，珍祥应鼓枹。\n是家飞白爵，谁子泥青乌。",
        "dynasty": "宋",
        "collection_info": null
    },
    {
        "title": "钱文季状元去春用杨吉州子直韵赋玉蕊诗老悖久稽奉酬今承秩满还朝就以为饯",
        "author": "周必大",
        "content": "昼揽群芳博物华，夕披众说聚萤车。\n花来北固无新唱，诗到西昆有故家。\n乡里孝廉流泽远，弟兄科甲搢绅夸。\n盍归史馆开羣玉，徐步词垣判五花。",
        "dynasty": "宋",
        "collection_info": null
    },
    {
        "title": "赵正则司户沿檄而归玉蕊已过追赋车字韵诗奉答",
        "author": "周必大",
        "content": "春深游客竞繁华，宝马香轮带麯车。\n不为来看招隠树，有谁肯顾野人家。\n飞飞粉蝶鬚相映，皎皎银蟾色共夸。\n今得审言诗胜画，传神何必赵昌花。",
        "dynasty": "宋",
        "collection_info": null
    },
    {
        "title": "江西美示古调七篇皆以风雅久寂寞为首句责仆一言仆素不能词念此意不可不酬走笔直述所怀而非诗也",
        "author": "周必大",
        "content": "古人足礼义，情动形于言。\n四始虽不同，如委出一源。\n朅从此道废，根浅枝叶烦。\n众作日以工，大本日以谖。\n君欲继前修，要当养其原。\n第令思无邪，庶几三百篇。",
        "dynasty": "宋",
        "collection_info": null
    },
    {
        "title": "平园老叟周某敬读次对兄芙容绝句叹服不已效颦于后",
        "author": "周必大",
        "content": "秋花少似春花红，眼明见此木芙蓉。\n斜临野水作清镜，似照晓粧浓未浓。",
        "dynasty": "宋",
        "collection_info": null
    },
    {
        "title": "重九次七兄韵",
        "author": "周必大",
        "content": "追欢尊有酒，适兴乐无荒。\n风雨如知节，埙箎共陟冈。\n凭高临鴈翅，履险失羊肠。\n醉墨淋漓处，珍材费乐浪。",
        "dynasty": "宋",
        "collection_info": null
    },
    {
        "title": "杨廷秀送牛尾貍侑以长句次韵",
        "author": "周必大",
        "content": "江南十月方肃霜，小槽初滴鹅儿黄。\n颇思指动异味尝，门正张罗谁末将。\n披绵强来推不去，枯虾欲进止之户。\n羊羶豕腥尤可厌，肪截脂凝在何处。\n草玄子云黄门郎，遗我黑质而白章。\n形之硬语弩力强，写以奇字侔史苍。\n愧无纤手色倾国，压糟磨刀走臧获。\n喜于左手持蟹黄，美胜八珍熟熊白。\n古来貍首歌侯门，名以牛后真屈君。\n从今玉汝洗俗谚，好与纨袖陪梁园。\n公诗如貂不烦削，我续狗尾句空着。",
        "dynasty": "宋",
        "collection_info": null
    },
    {
        "title": "寄题高仲一殿撰识山堂长韵",
        "author": "周必大",
        "content": "买山老山间，乃识山之容。\n爱山无古今，此论谁非同。\n仇仙来匡庐，一转语独工。\n不识山面目，只缘在山中。\n譬之尘漠漠，又如水溶溶。\n人鱼居其间，孰识碍与通。\n我昔少年日，自携七尺筇。\n盘旋山南北，憩息林西东。\n朝看山之横，暮看山之纵。\n贪多眼为乏，陟险足已慵。\n拱揖且不暇，赏识良自蒙。\n方悟白司马，草堂对穹隆。\n彼既若献状，此亦如发蒙。\n秀甲天下山，至言出心胸。\n今君欲继之，筑堂会奇峯。\n何尝远城市，而能日迎逢。\n山形不动体，山色含真空。\n风云有蓄洩，气象无终穷。\n雨余四面翠，日丽千仞红。\n氤氲香炉烟，挺拔双剑锋。\n最爱五老人，崚嶒美所钟。\n可望不可即，有意容相从。\n罗列皆儿孙，几席次第供。\n山虽跨两邦，兹焉实长雄。\n不为堂上客，讵信山有宗。\n寄语游山者，毋徒走憧憧。",
        "dynasty": "宋",
        "collection_info": null
    },
    {
        "title": "冻头王氏艺芳堂",
        "author": "周必大",
        "content": "一闻编简香，如入芝兰室。\n况将百尺楼，高贮三万帙。\n清芬蔼阶庭，剩馥沾党术。\n从渠海上夫，颠倒放李赤。",
        "dynasty": "宋",
        "collection_info": null
    },
    {
        "title": "丁巳二月甲子蜀锦堂海棠盛开适有惠川绣昼锦堂记者招伯威德源为齐年会次旧韵",
        "author": "周必大",
        "content": "曾因客梦到西川，万户疏封祇隔年。\n花重锦官思杜老，鹤飞沙苑看徐仙。\n衰颜尚许任争齿，浅量深惭赐及肩。\n照眼蜀粧依绣幌，共惊十载谶先传。",
        "dynasty": "宋",
        "collection_info": null
    },
    {
        "title": "二月十二日夜梦奏事",
        "author": "周必大",
        "content": "曾抱疲驽佐圣明，枕中议政似平生。\n五更鼓角惊残梦，彷佛街司报点声。",
        "dynasty": "宋",
        "collection_info": null
    },
    {
        "title": "晨起有感二首  其一",
        "author": "周必大",
        "content": "楚尹三为礼未衰，汤衡五就欲持危。\n翱翔不作奔陈计，接淅何堪去鲁时。",
        "dynasty": "宋",
        "collection_info": null
    },
    {
        "title": "晨起有感二首  其二",
        "author": "周必大",
        "content": "内禅纔成便乞身，营营众口尚成城。\n后来进退交相累，何似当初微罪行。",
        "dynasty": "宋",
        "collection_info": null
    },
    {
        "title": "平江颜侍郎挽诗",
        "author": "周必大",
        "content": "吴门自古俊髦多，中外推公政事科。\n议礼不妨丰酒课，治繁犹暇讲禅那。\n榻前屡记宣除目，川上遥怜逐逝波。\n底用镌碑纪廉直，乡评正自不消磨。",
        "dynasty": "宋",
        "collection_info": null
    },
    {
        "title": "曾无疑以长韵送金橘时已暮春次韵",
        "author": "周必大",
        "content": "荼䕷殿春枝满霜，卢橘熟夏今乃黄。\n弹丸煌煌照坐光，老叟惊诧见未尝。\n客言采果孟冬月，剖竹为符带苍雪。\n包之赫蹏满贮中，缠以丝枲外合节。\n或藏绿豆因醉翁，或杂寸膏仍缄封。\n三说未识将谁从，但觉色香新摘同。\n分甘安能与众乐，秘方何惜都传却。\n已夸指下石化金，仙指并求君勿噱。",
        "dynasty": "宋",
        "collection_info": null
    },
    {
        "title": "彭孝求以诗送芍药云今年厄闰不佳且许红都胜不至云待明年戏答小诗",
        "author": "周必大",
        "content": "厄闰黄杨古所传，翻阶红药岂其然。\n明年果得真都胜，便是双鸧一箭穿。",
        "dynasty": "宋",
        "collection_info": null
    },
    {
        "title": "连年视听不明有耳雨空花之对今岁尤甚戏成小诗",
        "author": "周必大",
        "content": "夜雨稀闻闻耳雨，春花微见见空花。\n自怜他日盲宰相，今復痴聋作富家。",
        "dynasty": "宋",
        "collection_info": null
    },
    {
        "title": "去年孙从之示玉蕊佳篇时过未敢赓和今年此花盛开辄次严韵并以新刻辨证为献",
        "author": "周必大",
        "content": "食菜曾饕三百囷，种花重看一番新。\n洞仙旧赏轮无迹，工部高吟笔有神。\n迭雪雅宜歌白雪，送春仍欲买青春。\n向来僞帖今冰释，从此佳名徧广轮。",
        "dynasty": "宋",
        "collection_info": null
    },
    {
        "title": "张履妻王氏挽词",
        "author": "周必大",
        "content": "逮事尊嫜日以严，退从娣姒一何谦。\n不愁囊橐金珠减，但喜园林锦绣添。\n四德助成家赫赫，一身宁计病恹恹。\n归寻二稚应无憾，况有良人为发潜。",
        "dynasty": "宋",
        "collection_info": null
    },
    {
        "title": "追挽新永州守张奭妻宜人王氏",
        "author": "周必大",
        "content": "世系蝉联运紫枢，夫家鳞袭佩铜鱼。\n奉先睦族俱难继，焘后劬躬总可书。\n身到东南门有烂，年周甲子馈俄虚。\n异时追锡鱼轩宠，不及零陵从隼旟。",
        "dynasty": "宋",
        "collection_info": null
    },
    {
        "title": "永新贺升卿着春秋会正论屡督跋戏往",
        "author": "周必大",
        "content": "三传名家各是非，圣经元自许传疑。\n迟迟着语君知否，游夏犹难措一辞。",
        "dynasty": "宋",
        "collection_info": null
    },
    {
        "title": "江西美录示新旧诗一篇戏赠二十字于后",
        "author": "周必大",
        "content": "梦笔异文通，诗篇总自工。\n长哦三伏裏，句句是清风。",
        "dynasty": "宋",
        "collection_info": null
    },
    {
        "title": "洪景卢内翰为甘叔怀作碧崖修造疏戏题小诗奉劝本宫管辖而下诸道友助缘",
        "author": "周必大",
        "content": "碧崖道士拍洪肩，白水真人觅玉泉。\n我似东轩无一物，阁山风月不论钱。",
        "dynasty": "宋",
        "collection_info": null
    },
    {
        "title": "胡氏逢庆堂诗用秉成兄韵",
        "author": "周必大",
        "content": "柿红萱蘤映阶浓，泥紫芝函带玺封。\n善积古称家有庆，身强今看子其逢。\n寿觞莫惜斟三雅，禄养犹期馔万钟。\n乐与乡人传盛事，老来醉笔任横纵。",
        "dynasty": "宋",
        "collection_info": null
    },
    {
        "title": "次韵李得善学录需酒纳妇",
        "author": "周必大",
        "content": "合好须凭麯米春，分甘那暇问醨醇。\n遥知北海招嘉客，共贺东床得好姻。",
        "dynasty": "宋",
        "collection_info": null
    },
    {
        "title": "戊午仲春同甲小集次旧韵",
        "author": "周必大",
        "content": "会老三人似颍川，同生绛县免疑年。\n尊常有酒何妨醉，事每无心即是仙。\n俭欲固应知足足，忘形谁问是肩肩。\n香山已写丹青像，洛诵仍凭副墨传。",
        "dynasty": "宋",
        "collection_info": null
    },
    {
        "title": "太和彭孝求连年许芍药红都胜今方以唐律送一株小诗为谢",
        "author": "周必大",
        "content": "龙洲旧说红都胜，象罔今逢赤水珠。\n更挽春衫来比并，如缠十万上江都。",
        "dynasty": "宋",
        "collection_info": null
    },
    {
        "title": "绍兴庚午某与安成刘逢辰秋闱同荐逢辰四子伯德礼淳熙甲午解魁登第今宰临川仲德仁拔癸卯解叔德恭负隽声季德性绍熙乙卯復冠乡举出示当时小录手泽在焉为题二小诗于后  其一",
        "author": "周必大",
        "content": "丁年韦布逐槐忙，结绶王畿四纪强。\n只把衣冠挂神虎，梦回犹未熟黄粱。",
        "dynasty": "宋",
        "collection_info": null
    },
    {
        "title": "绍兴庚午某与安成刘逢辰秋闱同荐逢辰四子伯德礼淳熙甲午解魁登第今宰临川仲德仁拔癸卯解叔德恭负隽声季德性绍熙乙卯復冠乡举出示当时小录手泽在焉为题二小诗于后  其二",
        "author": "周必大",
        "content": "鹿鸣旧籍晚重看，翰墨场中兴久阑。\n同榜诸郎皆举首，老夫安得不衰残。",
        "dynasty": "宋",
        "collection_info": null
    },
    {
        "title": "新光州守赵师奭字国佐才高一世仕京口以谗废宰太和以忧归得郡待对没于逆旅家会稽又遭焚识者闵之今既葬矣其子寄行状求追挽嗟悼不足情见乎辞",
        "author": "周必大",
        "content": "籍甚天支万事通，伤哉人爵一生穷。\n飞英北固谗何极，游刃西昌秩未终。\n千骑绝怜成画餠，八人乃忍助融风。\n只因快阁长流水，遗恨滔滔向浙东。",
        "dynasty": "宋",
        "collection_info": null
    },
    {
        "title": "刘仙才仲子俊示其父醉庵诗集索鄙句",
        "author": "周必大",
        "content": "蹇步媻珊到竹溪，病眸眩瞀乱金篦。\n清风满座无尘事，遗墨盈编有旧题。\n久羡山人居水北，今知诗社续江西。\n醉吟跌宕谁能写，髣髴琳琅识介圭。",
        "dynasty": "宋",
        "collection_info": null
    },
    {
        "title": "子中兄招饮次韵  其一",
        "author": "周必大",
        "content": "青衿学道不忧贫，黄髮相看并乞身。\n前有二疏今可企，免教人谓鲁无人。",
        "dynasty": "宋",
        "collection_info": null
    },
    {
        "title": "子中兄招饮次韵  其二",
        "author": "周必大",
        "content": "立朝共踏东华土，居里同抽北阙身。\n从此清风与明月，尊前真属两閒人。",
        "dynasty": "宋",
        "collection_info": null
    },
    {
        "title": "庆元戊午重九天气晴和侍七兄提举监丞早集清都台午饭读书台晚集神冈西台皆古迹也戏成小诗",
        "author": "周必大",
        "content": "午风和气借春来，雨足黄花越节开。\n要识重阳真富贵，弟兄一日历三台。",
        "dynasty": "宋",
        "collection_info": null
    },
    {
        "title": "己未立春留杨伯子知县小酌夜闻窗竹有声伯子以为雪或曰风也已而果雪诘旦敲门送诗走笔戏和",
        "author": "周必大",
        "content": "莫讶衰翁笑口开，故人风度继欧梅。\n堕簁雪阵鱼丽远，蹋迹诗仙凤沼来。\n酒似茅柴居膈上，句如桂子落天台。\n新年春日相追逐，谁谓天公厌两回。",
        "dynasty": "宋",
        "collection_info": null
    },
    {
        "title": "己未二月十七日会同甲次旧韵",
        "author": "周必大",
        "content": "里仁初不问山川，身健从交换岁年。\n红紫丁宁容老圃，丹青点化属诗仙。\n情均鴈序兼鶑友，寿贯犀颅映鹤肩。\n莫筭酒行征罚令，一株花下一杯传。",
        "dynasty": "宋",
        "collection_info": null
    },
    {
        "title": "送韩希道移漕江东",
        "author": "周必大",
        "content": "馈饷随萧不作难，秦淮今视汉秦关。\n天开虎踞龙蟠处，地近鸡翘豹尾间。\n洗印先经三峡寺，观风徧踏九华山。\n尽收奇秀归诗稿，却趁赓歌供奉班。",
        "dynasty": "宋",
        "collection_info": null
    },
    {
        "title": "贺升卿年垂八十以诗寄平园新咏二十二篇又录十年前简予四诗尚有访戴之兴谨次最后一章韵为谢",
        "author": "周必大",
        "content": "文与年高岂乐天，字随心正亦公权。\n吟诗作赋晴窗裏，问柳寻花野水边。\n喜我新巢三径就，劳君旧句一时编。\n雪舟有兴休回棹，共载期追李郭仙。",
        "dynasty": "宋",
        "collection_info": null
    },
    {
        "title": "朱叔止通判屡示诗词绰有家法辄次年字韵一篇兼简汪仲嘉敷学楼大防显学二尚书",
        "author": "周必大",
        "content": "笔势奔腾决大川，谈锋激烈敌丁年。\n花开共入长春苑，柯烂争看不老仙。\n西笑君先听汉履，上征我未拍洪肩。\n从今日日亲渔钓，恐有三贤尺素传。",
        "dynasty": "宋",
        "collection_info": null
    },
    {
        "title": "仲嘉致政敷学尚书汪兄宠和鄙句且寄适轩记诗铭等皆慕白乐天语也敬以来意尽用乐天事次韵",
        "author": "周必大",
        "content": "鄞川人物拟三川，公似香山更永年。\n杨柳夭桃俱是幻，蓬莱兜率孰非仙。\n平生名脱虞卿历，岁晚诗齐梦得肩。\n近岸连樯多贾客，定携新句海东传。",
        "dynasty": "宋",
        "collection_info": null
    },
    {
        "title": "显学尚书楼大防奉九十六岁之亲戏綵未央古今鲜俪远蒙五诗皆和鄙句谨次韵为庆",
        "author": "周必大",
        "content": "萱堂眉寿正增川，手种蟠桃莫计年。\n得道身陪金母宴，应缘居近宝陀仙。\n煌煌八座欢承膝，济济诸孙戏迭肩。\n家庆新图争快覩，愿将摹本寄邮传。",
        "dynasty": "宋",
        "collection_info": null
    },
    {
        "title": "奉酬新剑南守朱叔止次旧韵宠寄之什",
        "author": "周必大",
        "content": "竹使分符化剑川，政成应不俟期年。\n买臣聊引会稽绶，长倩即登廷尉仙。\n棋户虽高犹易敌，诗坛弥峻却难肩。\n通家有契无纤隙，恶语深藏莫遍传。",
        "dynasty": "宋",
        "collection_info": null
    },
    {
        "title": "徐商老参议直阁进书登瀛创儒荣堂来索鄙句许示奏稿寄题",
        "author": "周必大",
        "content": "三孔三刘岁月赊，后来儒术数君家。\n五枝旧折燕山桂，八月新乘海上槎。\n方履圆冠无愧怍，西昆东观有光华。\n牙籤纵许窥青简，银海何堪眩黑花。",
        "dynasty": "宋",
        "collection_info": null
    },
    {
        "title": "多叶白牡丹一干两花其一重台其一每叶之上间以青纯前所未闻名之曰青白圭盖用司马相如檄析圭注白藏天子青分诸侯也为赋此诗",
        "author": "周必大",
        "content": "品极王封壶有妃，其余国艷视诸姬。\n上黄贵紫知无敌，藏白分青合付谁。\n旧谱由来虚爵邑，新名此去备藩维。\n古之兄弟方华鄂，今以公侯属缥枝。",
        "dynasty": "宋",
        "collection_info": null
    },
    {
        "title": "参政李秀叔挽词二首  其一",
        "author": "周必大",
        "content": "忆昨淳熙谨万微，再登耆哲贰繁机。\n谋猷入告宸心沃，俊乂旁招物望归。\n惠敛十连遗爱远，年开九秩近臣稀。\n全名备福公何憾，念旧伤情涕自挥。",
        "dynasty": "宋",
        "collection_info": null
    },
    {
        "title": "参政李秀叔挽词二首  其二",
        "author": "周必大",
        "content": "十载山林号后溪，三朝钟鼎列前疑。\n进贤自许唐师德，持论人推萧望之。\n玉立诸郎传素业，金声高弟振清规。\n送车远莫陪千两，诔行深惭措一辞。",
        "dynasty": "宋",
        "collection_info": null
    },
    {
        "title": "三月三日适值清明会客江楼共观并蒂魏紫偶成二小诗约坐客同赋  其一",
        "author": "周必大",
        "content": "上巳清明共一时，魏花开处亦连枝。\n前身应是唐宫女，犹记昭容双袖垂。",
        "dynasty": "宋",
        "collection_info": null
    },
    {
        "title": "三月三日适值清明会客江楼共观并蒂魏紫偶成二小诗约坐客同赋  其二",
        "author": "周必大",
        "content": "修禊归来却踏青，临流谋野两关情。\n不如省事游春女，挑菜渚边看水生。",
        "dynasty": "宋",
        "collection_info": null
    },
    {
        "title": "某昨蒙宝文待制辄送扬州红都胜欲占小诗叙谢怯大巫而止兹者贤郎明府相过屡索芍药诗实不曾作谨用前意成四韵拙迟可笑",
        "author": "周必大",
        "content": "红药何年有，繁花扫地无。\n风光分谢砌，根拨记江都。\n两两丹山凤，炎炎赤水珠。\n春衫谁氏女，比并强施朱。",
        "dynasty": "宋",
        "collection_info": null
    },
    {
        "title": "永新谈汉卿求筠坡书院诗用诚斋之韵之意而推广之",
        "author": "周必大",
        "content": "轩窗弥望猗猗竹，有斐切磋琢磨足。\n天籁鸣风异丝木，昼夜锵金戛球玉。\n碧梧空有栖凤枝，何如以实饲其儿。\n扶摇下视鸿鹄陂，附翼会集夔龙池。",
        "dynasty": "宋",
        "collection_info": null
    },
    {
        "title": "安福孝子朱云孙血指刲股燃臂愈父母疾化遂行于室家邑上其事于州他日读待制廷秀杨公所述志公之文为题小诗于后",
        "author": "周必大",
        "content": "孝子因亲不爱肤，忠臣为国亦忘躯。\n一毫不拔何为者，此姓渠名枉共朱。",
        "dynasty": "宋",
        "collection_info": null
    },
    {
        "title": "无心居士刘君挽词",
        "author": "周必大",
        "content": "应物无心善自宽，临财有义肯儒酸。\n竹林逸老多余庆，鸿苑奇书独饱观。\n名父平生淹簿领，佳儿他日绍衣冠。\n追思再世相逢旧，西望梅溪一永叹。",
        "dynasty": "宋",
        "collection_info": null
    },
    {
        "title": "龙学张彦父挽词",
        "author": "周必大",
        "content": "岂弟基岩邑，名声起使华。\n台评扶国是，谏纸合谟嘉。\n念昔陪东府，看公肃正衙。\n班齐人立鹗，疏出字飞鸦。\n汉履星辰远，江祠岁月赊。\n负图官益峻，赐札礼弥加。\n耄耋常称道，儿孙竞克家。\n归全无一愧，殄瘁有长嗟。",
        "dynasty": "宋",
        "collection_info": null
    },
    {
        "title": "王籍文学求读书堂诗",
        "author": "周必大",
        "content": "倚相端能记典坟，子羔未可治人民。\n十年莫作攸之恨，万卷方知甫也神。\n堂下从渠糟粕议，城南容我简编亲。\n铁更三擿韦三绝，将圣犹然况后人。",
        "dynasty": "宋",
        "collection_info": null
    },
    {
        "title": "平园创三层楼子直秘书远贶新诗有山中宰之句自念挂朝服筑层楼偶与陶隠居相符他日倘得寿与之齐则登临之乐未已也次韵为谢每句用本传中语",
        "author": "周必大",
        "content": "弘景挂冠永明年，筑楼三层家政传。\n俯听松风辄欣然，时人望之疑是仙。\n天教轻捷游方外，自喜向来不为宰。\n耄期犹且有壮容，誓戒何妨临鄮海。",
        "dynasty": "宋",
        "collection_info": null
    },
    {
        "title": "丙辰七兄有诗及人月分圆己未彼此服药未能夜坐今次旧韵为重九之约",
        "author": "周必大",
        "content": "初非远道思绵绵，自是岑岑懒涉川。\n咫尺却成千里隔，蹉跎还负十分圆。\n坐看碧落飞金镜，遥想黄楼运笔椽。\n宽约重阳各强健，登高同赋去年篇。",
        "dynasty": "宋",
        "collection_info": null
    },
    {
        "title": "小诗戏王驹甫请来早转约伯威德源得善彦和志伯西美粹夫及愚卿兄弟共不托一杯已有定例不设他味",
        "author": "周必大",
        "content": "岩桂芙蓉映菊篱，小春仍上海棠枝。\n瓮头幸有茅柴酒，来看平园万户棋。",
        "dynasty": "宋",
        "collection_info": null
    },
    {
        "title": "端明殿学士张定叟挽词",
        "author": "周必大",
        "content": "魏国勋劳四海知，南轩爱直古人遗。\n中兴家世谁如此，季氏豪英尚似之。\n金殿新班将得政，玉麟旧镇且移麾。\n落星小驻星还落，江路东西总去思。",
        "dynasty": "宋",
        "collection_info": null
    },
    {
        "title": "次韵杨廷秀待制二首  其一",
        "author": "周必大",
        "content": "十年不侍殿东头，临水登山隠者流。\n一眼瞳方无异相，三层勾曲有巍楼。\n幸殊王粲非吾土，何事庞公不入州。\n至后腊前天欲雪，扁舟乘兴肯来不。",
        "dynasty": "宋",
        "collection_info": null
    },
    {
        "title": "次韵杨廷秀待制二首  其二",
        "author": "周必大",
        "content": "官府新辞上界仙，碧瑶洞口晋桃源。\n默存常在清都境，归去休芜靖节园。\n为问隆楼并杰阁，何如易野及平原。\n明年大作南溪社，会访拾遗花柳村。",
        "dynasty": "宋",
        "collection_info": null
    },
    {
        "title": "庐陵主簿李子贤东顷示长笺用刘元城主簿可教事去秋復惠楚词皆未果答今代还索言老谬勿哂",
        "author": "周必大",
        "content": "地跨江闽秀气兼，玉成界尺直方廉。\n西曹久处习凿齿，高士谁知孙子严。\n我愧元城题品重，君能楚些笔锋铦。\n天门底用相吹送，公道今方拔滞淹。",
        "dynasty": "宋",
        "collection_info": null
    },
    {
        "title": "七兄初约登新楼作重阳敦前岁之盟适病足不能出佳篇送鱼酒且及二苏逍遥堂风雨之句次韵叙谢併为后约",
        "author": "周必大",
        "content": "徧走三台一日中，前年乐事转头空。\n新楼期对萸并菊，旧约翻吟雨与风。\n鱼绕长江殊有味，酒篘大瓮浩无穷。\n登临何必拘重九，脚力强时信即通。",
        "dynasty": "宋",
        "collection_info": null
    },
    {
        "title": "读张敬夫南轩集夜梦赋诗",
        "author": "周必大",
        "content": "道学人争说，躬行少似君。\n中心惟至一，余事亦多闻。\n湖广规模远，濂伊讲习勤。\n平生忠与敬，彷佛在斯文。",
        "dynasty": "宋",
        "collection_info": null
    },
    {
        "title": "庆元庚申华隠楼成其下明农堂新接牡丹亦盛开敬邀伯威德源二兄小集用旧韵",
        "author": "周必大",
        "content": "花接门园记洛川，明农堂畔识丰年。\n自量拾级身犹健，共约楼居意欲仙。\n倚槛聊舒千里目，举头应侧万人肩。\n那知宾主非刘石，枉作沙河酒席传。",
        "dynasty": "宋",
        "collection_info": null
    },
    {
        "title": "卢帅钱待制之望挽词",
        "author": "周必大",
        "content": "白鹿争看拥碧油，貂蝉锐欲出兜鍪。\n初官事业追山盗，晚岁功名静海舟。\n鹤唳八公垂破贼，虎飞万里欠封侯。\n儒科有子传衣钵，积善徐卿庆未休。",
        "dynasty": "宋",
        "collection_info": null
    },
    {
        "title": "送杨伯子知南昌县",
        "author": "周必大",
        "content": "往年饯尊公，出宰新吴县。\n仁爱驯桑雉，圣明遇禾绢。\n君今治南昌，家学世其官。\n密令行教化，明庭集孔鸾。\n煌煌牛斗间，宝气先后应。\n卓鲁聚一门，谁续职方乘。",
        "dynasty": "宋",
        "collection_info": null
    },
    {
        "title": "萧彦育顷年示诗篇且求次诚斋待制所赠佳句之韵尝许赴省时勉为之适相过以七步见窘就坐呈老丑聊述本意",
        "author": "周必大",
        "content": "诗勿惊人日以昌，巍科只待赋阿房。\n源深元自流三峡，干老今谁敌豫章。\n肯向洛阳寻白傅，曾从江夏学黄香。\n漠廷结绶君家事，不羡弹冠贡与王。",
        "dynasty": "宋",
        "collection_info": null
    },
    {
        "title": "通直郎致仕刘楹挽词",
        "author": "周必大",
        "content": "殖学摛文众所推，掾州佐邑誉尤归。\n羊羔德备尝缝革，神虎门高早挂衣。\n斯疾顿乖今者愈，此生谁及古来稀。\n遥瞻乌石冈边路，挽奠无从只泪挥。",
        "dynasty": "宋",
        "collection_info": null
    },
    {
        "title": "次张子仪抑篇荔枝诗韵",
        "author": "周必大",
        "content": "驲骑尘飞受暑风，绝怜丹脸透青龙。\n欧闽后出名高尚，广蜀先驱品下中。\n遥忆东坡分晒白，预邀老杜赋轻红。\n明年倘未归黄闼，生熟何忧更异同。",
        "dynasty": "宋",
        "collection_info": null
    },
    {
        "title": "光宗皇帝挽诗二首  其一",
        "author": "周必大",
        "content": "与进依三善，从游阅五冬。\n初终存缱绻，议论极从容。\n辅政时虽浅，开藩眷自浓。\n不如仙宅犬，犹从鼎湖龙。",
        "dynasty": "宋",
        "collection_info": null
    },
    {
        "title": "光宗皇帝挽诗二首  其二",
        "author": "周必大",
        "content": "仁爱周华夏，英聪贯古今。\n知人符日照，裕物称天临。\n閒退亲传子，忧劳旧损心。\n景光昭百世，昧谷谩西沉。",
        "dynasty": "宋",
        "collection_info": null
    },
    {
        "title": "赣守张子智重修思贤阁奉赵清献公",
        "author": "周必大",
        "content": "霜凝宪简肃朝衣，日转熙台治郡时。\n事道初无中与外，居仁自有勇兼慈。\n甿谣曾咏来何暮，德政常留去后思。\n眼看清规非面友，肩随画像是心期。",
        "dynasty": "宋",
        "collection_info": null
    },
    {
        "title": "余仲镛从辟广西示洪景卢所作松风阁记题诗反招隠",
        "author": "周必大",
        "content": "小松风飕飕，长松风冽冽。\n遥知蒙溪上，余韵两清绝。\n宦游正可乐，归梦未应切。\n待生丁固腹，徐化庄周蝶。",
        "dynasty": "宋",
        "collection_info": null
    },
    {
        "title": "寄题安福朱景源景云所居二首  其一",
        "author": "周必大",
        "content": "四始昭垂棠棣诗，九江屹立义门碑。\n请君更学张公艺，忍字常为一字师。",
        "dynasty": "宋",
        "collection_info": null
    },
    {
        "title": "寄题安福朱景源景云所居二首  其二",
        "author": "周必大",
        "content": "友悌人知天亦知，风雷会变箨龙儿。\n从今直节亭前后，枝茂宗生竹也慈。",
        "dynasty": "宋",
        "collection_info": null
    },
    {
        "title": "管长源朝奉挽词",
        "author": "周必大",
        "content": "青袍黄甲旧蜚英，紫绶金章晚更荣。\n隠德家传辽北客，修龄人羡济南生。\n墓中深刻同年笔，世上难磨异日名。\n识面有时追往事，伤情无路奠佳城。",
        "dynasty": "宋",
        "collection_info": null
    },
    {
        "title": "万安頼秀才家拾青楼二首  其一",
        "author": "周必大",
        "content": "经术逢辰富贵兼，取名银艾未伤廉。\n更须唤作藏书阁，别贮邺侯三万籤。",
        "dynasty": "宋",
        "collection_info": null
    },
    {
        "title": "万安頼秀才家拾青楼二首  其二",
        "author": "周必大",
        "content": "高柳侵檐带绿烟，平林遥望倚青天。\n诗人不必工摹写，留与恩袍色斗鲜。",
        "dynasty": "宋",
        "collection_info": null
    },
    {
        "title": "静庵曾伯虞挽词",
        "author": "周必大",
        "content": "往闻郭林山，学易之指南。\n艮斋从其子，议论青出蓝。\n授徒兰溪上，妙理常穷探。\n真旨传何人，着录推静庵。\n称疾似玄晏，观復师老聃。\n芸芸已归根，弔客无多谈。",
        "dynasty": "宋",
        "collection_info": null
    },
    {
        "title": "登仕郎曾忠佐迎母王于乐氏母许新居成即归于是筑第高沙极轮奂母欲迁而逝乃虚中堂榜之曰思永为赋四韵",
        "author": "周必大",
        "content": "夏屋渠渠斲采椽，笋舆就养有成言。\n南陔久嘆薪吹棘，北户空劳草树萱。\n堂上只容瞻像设，寝中那復问寒暄。\n朝思夕念嗟何及，彷佛神游入梦魂。",
        "dynasty": "宋",
        "collection_info": null
    },
    {
        "title": "寄题江陵抚干胡仲方官舍信美楼  其一",
        "author": "周必大",
        "content": "彼美人兮楼楚都，身亲棨戟俯江湖。\n宾僚遂使多贤者，共顾飞鸿亦乐乎。",
        "dynasty": "宋",
        "collection_info": null
    },
    {
        "title": "寄题江陵抚干胡仲方官舍信美楼  其二",
        "author": "周必大",
        "content": "家在香城溪水边，冠霞飞阁切云烟。\n从军乐事犹吾土，底用销忧赋仲宣。",
        "dynasty": "宋",
        "collection_info": null
    },
    {
        "title": "追挽胡季文知县",
        "author": "周必大",
        "content": "万人竞渡一标归，乡国今犹记锦衣。\n芹藻再思俱有造，谷蒲连执总成非。\n风吹剑首空遗吷，日照禺中遽落晖。\n宿草纵存无路哭，追怀往事共歔欷。",
        "dynasty": "宋",
        "collection_info": null
    },
    {
        "title": "送杨子止赴郴守罗达甫之招二首  其一",
        "author": "周必大",
        "content": "使君为郡入苏天，六月清风更穆然。\n子到同吟仙井橘，公余趁赏北湖莲。",
        "dynasty": "宋",
        "collection_info": null
    },
    {
        "title": "送杨子止赴郴守罗达甫之招二首  其二",
        "author": "周必大",
        "content": "谁传衣钵付扬云，卿子文锋旧冠军。\n主合握兰宾折桂，来春吉语一时闻。",
        "dynasty": "宋",
        "collection_info": null
    },
    {
        "title": "七月十四日江西美约周愚卿兄弟及许景阳相过共观鹤雏羽毛褐色因饮食双投新酒擘闽中新荔放白莲池上遂成胜赏明日西美有诗走笔奉和",
        "author": "周必大",
        "content": "起来汗浃似翻浆，客带清风变早凉。\n鹤子曳衣犹浅褐，鹅儿对酒已深黄。\n白莲近揖三千女，丹荔遐招十八娘。\n但把槐忙付年少，不妨老伴燕林塘。",
        "dynasty": "宋",
        "collection_info": null
    },
    {
        "title": "江西美復送四景诗再次韵",
        "author": "周必大",
        "content": "酉岁应知富酒浆，频年暂辍奏伊凉。\n沼莲不使红侵碧，池鹄聊容白护黄。\n照坐虽无骈火实，洁尊幸有络丝娘。\n西风早晚驱残暑，何日寻盟到野塘。",
        "dynasty": "宋",
        "collection_info": null
    },
    {
        "title": "时久阙雨回西美柬就附小诗",
        "author": "周必大",
        "content": "君能多益办，我鼓再而衰。\n安得催诗雨，心摇毕月离。",
        "dynasty": "宋",
        "collection_info": null
    },
    {
        "title": "三次韵答江西美",
        "author": "周必大",
        "content": "菲饮箪壶食与浆，淡交非復世炎凉。\n佳名谁合戎州绿，妙语端由太史黄。\n无怨不须移孔议，有情未可老徐娘。\n荷香袭坐忘归兴，不觉昏鸦影渡塘。",
        "dynasty": "宋",
        "collection_info": null
    },
    {
        "title": "四次韵",
        "author": "周必大",
        "content": "只因瑞露酌天浆，解后移尊赴晚凉。\n眼看碧幢擎盖绿，心惭白鹄立槐黄。\n饮随人量陈三雅，兴入诗怀咏四娘。\n云黑月离今验矣，共欣甘雨溢陂塘。",
        "dynasty": "宋",
        "collection_info": null
    },
    {
        "title": "五次韵",
        "author": "周必大",
        "content": "客嘉合馈五先浆，竹好仍生一味凉。\n天与冰肌胜傅粉，星驰火齐捷飞黄。\n将雏华表疑丁令，唤渡京江忆杜娘。\n屡枉新篇谁可拟，一川烟草贺横塘。",
        "dynasty": "宋",
        "collection_info": null
    },
    {
        "title": "四景诗似欠一篇五更枕上足成之录呈西美司书勿劳属和仆亦偃旗闭垒矣",
        "author": "周必大",
        "content": "甘寒何必柘为浆，也解逡巡造醴凉。\n更喜鹤鸣添子和，休因荔进引蕉黄。\n花如宋玉窥邻女，诗似刘郎问泰娘。\n只欠西湖双画舫，便疑风景类钱塘。",
        "dynasty": "宋",
        "collection_info": null
    },
    {
        "title": "八月十八日与客小集赏岩桂而红梅海棠金林檎盛开明日江西美赋四绝句走笔次首篇韵",
        "author": "周必大",
        "content": "壮观江潮拍岸时，肯来小圃访樊迟。\n天怜无以娱嘉客，併发春花伴桂枝。",
        "dynasty": "宋",
        "collection_info": null
    },
    {
        "title": "龙泉李宗儒师儒兄弟槐阴书院",
        "author": "周必大",
        "content": "君不见汉京辟雍载黄图，博士直舍三千区。\n分行数百曰槐市，下有诸生讲唐虞。\n又不见本朝肇启迩英阁，稽古隆儒号经幄。\n风清枝翠似交舞，日暖花黄时细落。\n君家欣慕名书斋，伯仲方将与计偕。\n桥门且陪亿万计，朝路终驰十二街。\n义郴文章妙天下，引喻牛行相君舍。\n勉君植德企前修，他日儿孙攀逸驾。",
        "dynasty": "宋",
        "collection_info": null
    },
    {
        "title": "龙泉项汝弼字唐卿卢溪书院",
        "author": "周必大",
        "content": "往闻澹庵评乡贤，有朋曰项如箎埙。\n是非褒贬乃枝叶，孝友忠信为本根。\n姓名不愿唱上第，诏旨特许旌高门。\n化行同邑得模楷，经授犹子留渊源。\n轻财重义续前烈，筑屋贮书贻后昆。\n谁能渐磨入我室，毋但涉猎游其藩。\n泉江况乃多侍从，远亲二郭近则孙。\n学成衮衮上台省，健翮万里看腾骞。",
        "dynasty": "宋",
        "collection_info": null
    },
    {
        "title": "寄题龙泉李氏万卷堂",
        "author": "周必大",
        "content": "断简残编已可披，排籤插架有余师。\n五三载籍多为贵，九百虞初小不遗。\n润屋殊非阿堵物，传家自是宁馨儿。\n老来铅椠心犹在，每忆雠书馆殿时。",
        "dynasty": "宋",
        "collection_info": null
    },
    {
        "title": "安福欧阳绍之奉议桃花石二绝句  其一",
        "author": "周必大",
        "content": "蟠桃一绽岁三千，仙传荒唐未必然。\n何似此花留巧石，有开无落更长年。",
        "dynasty": "宋",
        "collection_info": null
    },
    {
        "title": "安福欧阳绍之奉议桃花石二绝句  其二",
        "author": "周必大",
        "content": "武陵溪畔古桃源，洞合空劳记往还。\n晋代渔郎心不转，随花化石在人间。",
        "dynasty": "宋",
        "collection_info": null
    },
    {
        "title": "严宽桂岩堂二绝句  其一",
        "author": "周必大",
        "content": "岩桂标名本在山，城居翻以桂为岩。\n香浮仙籍书生事，早拜恩袍映彩衫。",
        "dynasty": "宋",
        "collection_info": null
    },
    {
        "title": "严宽桂岩堂二绝句  其二",
        "author": "周必大",
        "content": "卜筑华堂已八年，花因旧植有新添。\n广寒何待中秋到，明月清风即步蟾。",
        "dynasty": "宋",
        "collection_info": null
    },
    {
        "title": "次韵章茂献谢茶",
        "author": "周必大",
        "content": "墨谈名高笔有花，胸中五色补皇家。\n谏书夜奏常焚稿，讲舌时干每赐茶。\n秘祝重寻丹竈火，长生元笑紫河车。\n新诗有味知何似，双井春来试白芽。",
        "dynasty": "宋",
        "collection_info": null
    },
    {
        "title": "太和宰赵嘉言  其一",
        "author": "周必大",
        "content": "争渡行人簇水边，水中鲛鰐惯垂涎。\n从今何待跛男子，共载谁非利涉川。",
        "dynasty": "宋",
        "collection_info": null
    },
    {
        "title": "太和宰赵嘉言  其二",
        "author": "周必大",
        "content": "摊酒催钱吏打门，那堪嫁娶画朱陈。\n稍捐官府秋毫利，散作乡村浩荡春。",
        "dynasty": "宋",
        "collection_info": null
    },
    {
        "title": "太和县丞厅葺三亭于官廨曰真清曰特秀曰成蹊又有读书台龙首池寄题三迭  其一",
        "author": "周必大",
        "content": "古来丞尚涉文书，近世何曾识吏胥。\n不对溪山种桃李，官居真復似僧居。",
        "dynasty": "宋",
        "collection_info": null
    },
    {
        "title": "太和县丞厅葺三亭于官廨曰真清曰特秀曰成蹊又有读书台龙首池寄题三迭  其二",
        "author": "周必大",
        "content": "松竹林中读异书，公余有味在三余。\n立之犹未登台阁，予不负丞丞负予。",
        "dynasty": "宋",
        "collection_info": null
    },
    {
        "title": "太和县丞厅葺三亭于官廨曰真清曰特秀曰成蹊又有读书台龙首池寄题三迭  其三",
        "author": "周必大",
        "content": "池疏龙首水循除，日暖游鯈得自如。\n官已忘机民正乐，鱼今知我我知鱼。",
        "dynasty": "宋",
        "collection_info": null
    },
    {
        "title": "送纶丞郡章贡",
        "author": "周必大",
        "content": "鸡犬新丰识，江山清献游。\n吾宁忘旧隠，汝且事贤侯。\n剩酌廉泉水，徐题戏彩楼。\n明年更强健，亦欲理方舟。",
        "dynasty": "宋",
        "collection_info": null
    },
    {
        "title": "华文阁学士沈持要挽词  其一",
        "author": "周必大",
        "content": "百篇奥穾上规姚，一代英灵水出苕。\n使节帅符周郡国，天台储禁切云霄。\n趋庭禄养连三组，御极恩章接四朝。\n行马施门兼五福，死生穷达祇嚣嚣。",
        "dynasty": "宋",
        "collection_info": null
    },
    {
        "title": "华文阁学士沈持要挽词  其二",
        "author": "周必大",
        "content": "宦游到处绩皆凝，名遂归来望更增。\n棋势昼翻饶国手，蒲团夜坐敌禅僧。\n风标常忆清如鹤，书札频通细若蝇。\n戏綵堂空诗版在，禾兴耆旧传吴兴。",
        "dynasty": "宋",
        "collection_info": null
    },
    {
        "title": "寄题赣簿彭南夫读书楼二绝  其一",
        "author": "周必大",
        "content": "曾门尝佐虎头州，济美人犹羡督邮。\n三仕今看孙又子，会持麾节继前修。",
        "dynasty": "宋",
        "collection_info": null
    },
    {
        "title": "寄题赣簿彭南夫读书楼二绝  其二",
        "author": "周必大",
        "content": "江山不怕簿书迷，鸾凤何妨枳棘栖。\n公退读书消永夜，遥知太乙下青藜。",
        "dynasty": "宋",
        "collection_info": null
    },
    {
        "title": "刘讷画庐陵三老图求诗",
        "author": "周必大",
        "content": "同辞宦路返乡闾，两骕骦中间以驽。\n前后顾瞻羞倚玉，支干引从偶连珠。\n三人不用邀明月，九老何妨续画图。\n从汉二疏唐尹后，相新相近此应无。",
        "dynasty": "宋",
        "collection_info": null
    },
    {
        "title": "西美司书赋生瑇瑁佳篇仍索鄙句奉和一首",
        "author": "周必大",
        "content": "衷甲藩身却误身，谁教全体点斑鳞。\n幸容生致池中物，忍使刳为席上珍。\n剩买鱼盐便尔性，閒随龟鹤称吾真。\n却思御合纹如豆，侍食钧天二十春。",
        "dynasty": "宋",
        "collection_info": null
    },
    {
        "title": "走笔再次西美韵兼简季章",
        "author": "周必大",
        "content": "天教尤物伴閒身，不为衣裳易介鳞。\n莫效卢亭思辟毒，且同李阁赋潜珍。\n扣金元重名兼器，饰带空号假象真。\n久侍尚方叨赐予，新凉来醉茇堂春。",
        "dynasty": "宋",
        "collection_info": null
    },
    {
        "title": "次韵杨廷秀待制瑞香花",
        "author": "周必大",
        "content": "灞桥忍冻两眉攒，汉殿含香别一般。\n粉面固宜垂紫袖，锦裳何必着中禅。\n禁庭侍史令同宿，宫帽花枝故自栾。\n咀嚼新诗怀旧直，刺贪宁不愧何檀。",
        "dynasty": "宋",
        "collection_info": null
    },
    {
        "title": "廷秀再用韵见寄末句易檀为兰故亦不復从前韵",
        "author": "周必大",
        "content": "修竹凌寒剑戟攒，何如绮绣媚千般。\n炉熏锦帐朝衣夹，花颤金钗舞袖禅。\n少态山茶空艷艷，多姿梅蕊恨栾栾。\n西清垂意君知否，应记青绫握旧兰。",
        "dynasty": "宋",
        "collection_info": null
    },
    {
        "title": "丞相余端礼挽词",
        "author": "周必大",
        "content": "勋业良平亚，声名丙魏齐。\n擎天安玉座，推毂聚金闺。\n乡墅休鹏翼，沙堤望马蹄。\n新麾辞海上，旧治乐湘西。\n岂料占飞鵩，真成梦白鸡。\n九重思汝砺，三镇有儿啼。\n昔者同朝久，公乎不我睽。\n八哀空日诵，一束几时携。",
        "dynasty": "宋",
        "collection_info": null
    },
    {
        "title": "杨子直秘书以一诗送小儿归省又一绝及平园花木校文苑英华併次韵发笑  其一",
        "author": "周必大",
        "content": "老去何心悦盛华，观书无奈眼昏花。\n但思载酒扬雄宅，细问三州二部家。",
        "dynasty": "宋",
        "collection_info": null
    },
    {
        "title": "杨子直秘书以一诗送小儿归省又一绝及平园花木校文苑英华併次韵发笑  其二",
        "author": "周必大",
        "content": "栽花种竹满平园，人道安閒似乐天。\n自笑铅黄消永日，何如蛮素乐华年。",
        "dynasty": "宋",
        "collection_info": null
    },
    {
        "title": "壬戌冬至胡季亨伯信仲威叔贤相过洛花一朵正开置酒赏之王南剑偶遣矮人献笑坐中以开闭长短为戏因成四韵",
        "author": "周必大",
        "content": "霁色舒圭景，寒醅艷玉杯。\n关讥方且闭，国色已先开。\n幸有佳宾客，将何助笑咍。\n共言长至日，底事矮人来。",
        "dynasty": "宋",
        "collection_info": null
    },
    {
        "title": "嘉泰癸亥元日口占寄呈永和乘成兄",
        "author": "周必大",
        "content": "归田初不隔江淮，底事新元未往来。\n赌酒弹棋真梦尔，胶牙蓝尾亦悠哉。\n莫思乐事年年减，且喜春花日日开。\n兄弟相看俱八十，研朱赢得祝婴孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答胡季亨",
        "author": "周必大",
        "content": "未復中原近守淮，前朝该辅只时来。\n济川用砺我无是，作醴和羹何有哉。\n正喜春晴知岁美，顿招两蕊坐筵开。\n和诗更作齐儿语，老手屠龙合拊孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答胡伯信",
        "author": "周必大",
        "content": "舟浮江海达于淮，不尽词源衮衮来。\n人是浴沂三益者，句成泛剡两佳哉。\n千钟但使尊中满，九秩从教案上开。\n却忆儿童聚嬉戏，争骑竹马弄泥孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答胡仲威",
        "author": "周必大",
        "content": "元和颂圣雅平淮，韩柳文章付后来。\n联璧照人今粲者，断金定契古谁哉。\n白醪劝我频霑醉，青眼逢君肯懒开。\n会散东风吹面缬，冻梨忻喜色如孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答胡叔贤",
        "author": "周必大",
        "content": "朱颜青绶忆秦淮，白鹭洲疑鰲驾来。\n侧畔交游欣作者，中间赓和负康哉。\n新春渐觉风光好，陈迹时将日记开。\n惟有诗情不如昔，旁观抚掌倒綳孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答欧阳宅之",
        "author": "周必大",
        "content": "安流咫尺异踰淮，有兴何妨迭棹来。\n茗椀茅柴殊易耳，萍虀豆粥岂难哉。\n谈锋不怕通宵直，燕席宁辞逐日开。\n况是上元佳节近，华灯万点看莲孩。",
        "dynasty": "宋",
        "collection_info": null
    },
    {
        "title": "正月三日胡季亨及伯信仲威叔贤昆仲欧阳宅之李达可同自永和来雨中小集迭岫阁用金鼎玉舟劝酒下视梅林戏举说命五说戏祝六君蒙次前韵赋佳篇各征旧事各以一篇为谢 答李达可",
        "author": "周必大",
        "content": "浊泾不必羡清淮，社燕宾鸿任去来。\n老子何曾凭日者，后生正合竞时哉。\n圆规枉把方心凿，尘世常令笑口开。\n八十老翁行未得，不如能说小儿孩。",
        "dynasty": "宋",
        "collection_info": null
    },
    {
        "title": "周愚卿江西美刘棠仲各赋江珧诗牵强奉答用一字韵格",
        "author": "周必大",
        "content": "东海沙田种蛤珧，南烹苦酒濯琼瑶。\n馔因暂弃常珍变，指为将尝异味摇。\n珠剖蚌胎那畏鹬，柱呈马甲更名䖴。\n累人口腹吾何敢，惭愧三英喜且谣。",
        "dynasty": "宋",
        "collection_info": null
    },
    {
        "title": "元宵煮浮圆子前辈似未尝赋此坐间成四韵",
        "author": "周必大",
        "content": "今夕知何夕，团圆事事同。\n汤官寻旧味，竈婢诧新功。\n星灿乌云裏，珠浮浊水中。\n岁时编杂咏，附此说家风。",
        "dynasty": "宋",
        "collection_info": null
    },
    {
        "title": "再赋",
        "author": "周必大",
        "content": "时节三吴重，匀圆万颗同。\n溲浮虽有法，烹煮岂无功。\n杜喜云抄白，徐妨酒復中。\n策勋俱是秫，适口不同风。",
        "dynasty": "宋",
        "collection_info": null
    },
    {
        "title": "茶园王琰求清暑堂诗次王民瞻敷文胡邦衡资政二公旧韵",
        "author": "周必大",
        "content": "早遮西日觅王官，晚倚南窗审膝安。\n亹亹清风挥麈落，纷纷苍雪着笙寒。\n花前白酒倾云液，竹裏行厨洗玉盘。\n江月上时凉意足，四絃三弄泻惊湍。",
        "dynasty": "宋",
        "collection_info": null
    },
    {
        "title": "陈正仲提刑制勘甫毕首过小楼既出新诗仍惠手书十扇次韵二篇致感幸之意  其一",
        "author": "周必大",
        "content": "纔将疑狱决春秋，便顾居乡马少游。\n犯斗海槎光斗野，应星汉节照星楼。\n法书飞动鸾窥沼，韵语清高鹤唳洲。\n田父邻家争借问，顷来重客有今不。",
        "dynasty": "宋",
        "collection_info": null
    },
    {
        "title": "陈正仲提刑制勘甫毕首过小楼既出新诗仍惠手书十扇次韵二篇致感幸之意  其二",
        "author": "周必大",
        "content": "早飞鵰鹗凛横秋，晚向山林思倦游。\n梦断尧阶方寸地，身居陶隠上层楼。\n山园遥对青原寺，江势中分白鹭洲。\n不值熙朝人遂性，果能独乐此园不。",
        "dynasty": "宋",
        "collection_info": null
    },
    {
        "title": "陈正仲提刑辄还严近正及郊禋索语赠别适小圃芙蓉同海棠盛开笑令着句併成四韵",
        "author": "周必大",
        "content": "绣衣持斧大江南，人在春风和气间。\n草合园扉秋绿缛，花开环堵晓斓斑。\n席前宣室趍严召，乐奏端诚趁近班。\n记取临分留爱景，芙蓉色斗海棠殷。",
        "dynasty": "宋",
        "collection_info": null
    },
    {
        "title": "月石屏蛾月砚诗",
        "author": "周必大",
        "content": "欧公命苏公，吟咏月石屏。\n苏公与范子，酬唱涵星泓。\n两公文字祥，天畀子墨卿。\n嗟予何为者，而得二美并。\n屏也欧青毡，流传到柴荆。\n砚兮此尤物，秋月端正生。\n盘拏丹桂枝，琼绕白玉绳。\n姮娥寔天眼，皎皎不自呈。\n但留双蛾眉，下镇蟾兔精。\n我生月斯望，真契非强名。\n乌玦磨有光，玄云润无声。\n愿赓前贤句，透胁令人惊。",
        "dynasty": "宋",
        "collection_info": null
    },
    {
        "title": "悼亡之后病齿不能食拔去其甚者有感赋小诗",
        "author": "周必大",
        "content": "咀嚼劳劬八十年，更因缺落拔其残。\n已无韩愈妻堪诧，只欠张苍乳可餐。",
        "dynasty": "宋",
        "collection_info": null
    },
    {
        "title": "元枢陈叔达挽词二首  其一",
        "author": "周必大",
        "content": "淡墨名何早，洪钧转稍迟。\n艺文追伏郑，德业望皋夔。\n寔事常求是，多闻更阙疑。\n斯民先觉者，人代舍公谁。",
        "dynasty": "宋",
        "collection_info": null
    },
    {
        "title": "元枢陈叔达挽词二首  其二",
        "author": "周必大",
        "content": "联事麟台裏，论心鹤禁中。\n贤愚虽有异，出处不无同。\n解后桥山日，凄凉浙水风。\n儿孙看竞爽，门户庆方隆。",
        "dynasty": "宋",
        "collection_info": null
    },
    {
        "title": "胡季亨圃中有观生亭取观天地万物生意杨诚斋赋二诗次韵  其一",
        "author": "周必大",
        "content": "物我都归造物中，存神过化本同风。\n静观此理怡然顺，岂间深青与浅红。",
        "dynasty": "宋",
        "collection_info": null
    },
    {
        "title": "胡季亨圃中有观生亭取观天地万物生意杨诚斋赋二诗次韵  其二",
        "author": "周必大",
        "content": "只道春荣夏乃亨，谁知四序总生生。\n黄钟大吕还相处，上下方能着五声。",
        "dynasty": "宋",
        "collection_info": null
    },
    {
        "title": "临川贡士徐子比先世有十万庄今唯一山岿然田间立曰独秀求予下语因记东坡以是名南康田氏之峰就用此意致登科之祝",
        "author": "周必大",
        "content": "不须十万忆膏粱，有羡崔庄独遣荒。\n独秀佳名今暗合，要三二别四壶方。",
        "dynasty": "宋",
        "collection_info": null
    },
    {
        "title": "某绍兴甲子赴试此地卜居今十年三历秋举每遇中秋必与亲旧歌舞之今岁大病使令辈散遣萧然偶伯信仲威携子侄相过喜成四韵",
        "author": "周必大",
        "content": "上元甲子此攻坚，卜筑安居正十年。\n登堞遥观灯夺昼，归家却赏月流天。\n丹台旋葺新炉竈，绛帐都抛旧管絃。\n頼有故人将骥子，功名不断復青毡。",
        "dynasty": "宋",
        "collection_info": null
    },
    {
        "title": "东坡像李伯时作曾无疑藏之命予赞之",
        "author": "周必大",
        "content": "龙章凤姿，挥斥八极。\n天心月胁，照映万物。\n孟子之气，庄周之文。\n瞻之在前，尚有典型。",
        "dynasty": "宋",
        "collection_info": null
    },
    {
        "title": "徐泾教授求六一先生赞",
        "author": "周必大",
        "content": "我不识公，而哀斯文。\n稷言皋谟，宋艷班香。\n四海所宗，一乡何有。\n瞻之在前，瞠乎若后。",
        "dynasty": "宋",
        "collection_info": null
    },
    {
        "title": "又求胡忠简公赞",
        "author": "周必大",
        "content": "春秋尊王，外攘夷狄。\n幼学壮行，终始惟一。\n凛然英气，尚父是匹。\n揭之徂征，可却回纥。",
        "dynasty": "宋",
        "collection_info": null
    },
    {
        "title": "宗室公衡真赞",
        "author": "周必大",
        "content": "信厚为质，温恭其仪。\n视此标的，盛哉本支。",
        "dynasty": "宋",
        "collection_info": null
    },
    {
        "title": "赵山甫使君为所部七十老叟记颜索赞",
        "author": "周必大",
        "content": "元亮无适俗韵，醉中强释形神。\n置我青原台上，不劳半道邀迎。",
        "dynasty": "宋",
        "collection_info": null
    },
    {
        "title": "友人曾无疑示予真索赞",
        "author": "周必大",
        "content": "懒逐溪风偶度云，聊同江月戏分身。\n谁知郑驲多佳客，也着骀佗一恶人。",
        "dynasty": "宋",
        "collection_info": null
    },
    {
        "title": "刘氏兄弟写予真求赞时年七十",
        "author": "周必大",
        "content": "骨相屯，气宇尘。\n浊不盈，臞不清。\n视汝形，肖汝身。\n无古心，无时名。\n乃久生，真幸民。",
        "dynasty": "宋",
        "collection_info": null
    },
    {
        "title": "梁光远以予真置邱壑中",
        "author": "周必大",
        "content": "野岩非汝肖，山泽称吾臞。\n珍重梁高士，深知谢幼舆。",
        "dynasty": "宋",
        "collection_info": null
    },
    {
        "title": "太和贡士陈诚之记予颜欲置远明楼昔白傅年七十一写真诗云鹤毳变绿髮鸡肤换朱颜予今年适同感而赋此",
        "author": "周必大",
        "content": "巍楼必欲称元龙，须写褒公与鄂公。\n鹤毳鸡肤吾老矣，祇宜簑笠钓船中。",
        "dynasty": "宋",
        "collection_info": null
    },
    {
        "title": "庆元丁巳予与伯威欧阳兄德源葛兄三讲丙午齐年会德源之子玢绘三寿图求赞月日皆丙午也",
        "author": "周必大",
        "content": "三为众，一日寿。\n粃糠前，珠玉后。\n非面朋，乃益友。\n松竹鹤，同耐久。",
        "dynasty": "宋",
        "collection_info": null
    },
    {
        "title": "南城吴氏记予七十三岁之颜",
        "author": "周必大",
        "content": "蟠木离奇，病鹤摧颓。\n以若形骸，而卜襟怀。\n无才无能，不竞不猜。\n十目所视，人焉廋哉。",
        "dynasty": "宋",
        "collection_info": null
    },
    {
        "title": "聂倅写真求赞",
        "author": "周必大",
        "content": "三年监州再摄州，家置绘像争借留。\n便当紫绶朝冕旒，念我青笠操渔舟。\n携此鼠目而麞头，归来高阁包春秋。\n他年持节寻旧游，却校形容知似不。",
        "dynasty": "宋",
        "collection_info": null
    },
    {
        "title": "绍兴甲子予待试庐陵辞曹厅是秋失解后六年乃与计偕考官七人今惟提刑少监赵氏独寿而康其子仲肃来为掾即诗人堂之西闢小斋记予肄业之所写真求赞併题二诗  其一",
        "author": "周必大",
        "content": "未冠来随举子忙，当时已似失林獐。\n而今年貌那堪画，手种堂前树亦苍。",
        "dynasty": "宋",
        "collection_info": null
    },
    {
        "title": "绍兴甲子予待试庐陵辞曹厅是秋失解后六年乃与计偕考官七人今惟提刑少监赵氏独寿而康其子仲肃来为掾即诗人堂之西闢小斋记予肄业之所写真求赞併题二诗  其二",
        "author": "周必大",
        "content": "五十余春一远庄，耕夫虽老未抛荒。\n审言堂上新司户，子厚书中顾十郎。",
        "dynasty": "宋",
        "collection_info": null
    },
    {
        "title": "高沙曾良臣筑思堂以念亲傍闢书阁肖杨诚斋及予像求赞",
        "author": "周必大",
        "content": "德行渊骞，曾参曷遗。\n盖生也后，其年可推。\n遥遥华胄，古今与稽。\n诚斋则贤，我愧思齐。",
        "dynasty": "宋",
        "collection_info": null
    },
    {
        "title": "游元龄登仕写予真求赞",
        "author": "周必大",
        "content": "休夸岁岁花相似，莫叹年年貌不同。\n閒伴长松与龟鹤，免将开落问东风。",
        "dynasty": "宋",
        "collection_info": null
    },
    {
        "title": "门客郑安世写寿星求赞",
        "author": "周必大",
        "content": "谁把江西一幸民，强摹南极老人星。\n穹龟鹿鹤朋三寿，伴我松根斸茯苓。",
        "dynasty": "宋",
        "collection_info": null
    },
    {
        "title": "赵倅彦璨写予真求赞",
        "author": "周必大",
        "content": "王父当年此治中，嗟予鬓角未成童。\n只因阖郡攀泥轼，何事偏图鹤髮翁。",
        "dynasty": "宋",
        "collection_info": null
    },
    {
        "title": "英德邵守之纲记予衰颜戏题数语",
        "author": "周必大",
        "content": "使君燕颔虎头，法当万里封侯。\n宜伯蜀而之广，绘象祠于两州。\n铃阁虽非麟阁，胡为画此猕猴。\n亦如杭人效穆仲，献笑于坡代俳优耶。",
        "dynasty": "宋",
        "collection_info": null
    },
    {
        "title": "登仕郎张武来求一言因记衰颜就以勉之",
        "author": "周必大",
        "content": "德人之容，如玉其温。\n参前倚衡，以瞻以仪。\n我愧于是，将焉取斯。\n所贵者三，归有余师。",
        "dynasty": "宋",
        "collection_info": null
    },
    {
        "title": "予干道中尝除延平守闽宪皆当赴而改晚得富沙趋行甚峻亦不果赴今郡人吴岷写真求赞因以遗之",
        "author": "周必大",
        "content": "三度除书下七闽，勒回深愧北山文。\n劳君为写山中相，要与邦人识使君。",
        "dynasty": "宋",
        "collection_info": null
    },
    {
        "title": "永丰监税黄思义写予真于大椿之下戏题",
        "author": "周必大",
        "content": "鬓髮皤然八十春，若为百倍比庄椿。\n藉令十此如彭祖，亦是鸡窠九世人。",
        "dynasty": "宋",
        "collection_info": null
    },
    {
        "title": "张孜仲寅写予真倚松而立戏题",
        "author": "周必大",
        "content": "曾陪汉幄运前筹，也忝分封万户留。\n未问家传黄石法，且来閒伴赤松游。",
        "dynasty": "宋",
        "collection_info": null
    },
    {
        "title": "陆务观之友杜敬叔写予真戏题四句他日持似务观一笑",
        "author": "周必大",
        "content": "西百官中识放翁，四年上下日相从。\n如今鹤伴山鸡舞，羞对云间陆士龙。",
        "dynasty": "宋",
        "collection_info": null
    },
    {
        "title": "李卿月子西记予七十七岁之颜求赞",
        "author": "周必大",
        "content": "太白天才丐后人，有时佳句似阴铿。\n我无饭颗哦诗苦，枉被渠嘲太瘦生。",
        "dynasty": "宋",
        "collection_info": null
    },
    {
        "title": "郑准广文赴官九江携予真索赞",
        "author": "周必大",
        "content": "曾为匡庐十日留，今犹化蝶梦江州。\n凭君五老峯头问，员外容添此老不。",
        "dynasty": "宋",
        "collection_info": null
    },
    {
        "title": "吉水赞府王觐时可为平园写真口占小诗",
        "author": "周必大",
        "content": "皓首相逢涉四年，君归鄱水我螺川。\n清风明月思玄度，试展丹青即俨然。",
        "dynasty": "宋",
        "collection_info": null
    },
    {
        "title": "徐教授写予真求赞",
        "author": "周必大",
        "content": "虽非戚戚小人儒，亦岂堂堂大丈夫。\n写向广文官舍裏，巍冠为我讲唐虞。",
        "dynasty": "宋",
        "collection_info": null
    },
    {
        "title": "一甲子前与济源李綦仪之游从赣上今其婿谢幼学传示衰容为题四句",
        "author": "周必大",
        "content": "早同短李客南康，晚识渠家玉润郎。\n自笑头颅并目睫，依然如鼠復如麞。",
        "dynasty": "宋",
        "collection_info": null
    },
    {
        "title": "山谷自赞云作梦中梦见身外身福唐曾锡盛谈西湖水晶宫之胜因写予真用此意题四句",
        "author": "周必大",
        "content": "大患都缘有此身，笑看身外假为真。\n梦中更作西湖梦，谁谓先生不到闽。",
        "dynasty": "宋",
        "collection_info": null
    },
    {
        "title": "予平生愿学忠恕既以自勉亦告于人王牒正则闻而悦之归作唯斋九万里风斯下矣写衰容命之赞",
        "author": "周必大",
        "content": "中心为忠，如心为恕。\n勉强行之，道其殆庶。\n苟憎鬷蔑之貌恶，而废一言于堂下。\n则所谓唯之与阿，不能以寸而相去矣。",
        "dynasty": "宋",
        "collection_info": null
    },
    {
        "title": "教官福唐刘季新写陋质道以羽客索赞还乡福乃提刑台治仆尝出使陛辞而留情见乎词",
        "author": "周必大",
        "content": "带山负海，都督全闽。\n临遣绣斧，言辍其行。\n梦想乐郊，或勤宵征。\n令威化鹤，会游辽城。",
        "dynasty": "宋",
        "collection_info": null
    },
    {
        "title": "本觉长老祖宏为老兄弟写真求赞次七兄韵",
        "author": "周必大",
        "content": "幅巾短褐雁行秋，不照青铜不倚楼。\n今耄昔童无异性，世间寒暑任迁流。",
        "dynasty": "宋",
        "collection_info": null
    },
    {
        "title": "能仁监寺智超为予写真求赞",
        "author": "周必大",
        "content": "前生坐下一高僧，失脚中元自怨辰。\n但记本来真面目，何须悔现宰官身。",
        "dynasty": "宋",
        "collection_info": null
    },
    {
        "title": "德回上人写予真求赞",
        "author": "周必大",
        "content": "非律非禅自在身，免丁不纳没公凭。\n明知未是庞居士，且可题为破戒僧。",
        "dynasty": "宋",
        "collection_info": null
    },
    {
        "title": "赣州丰乐长老惠宣写予真戏赞时年七十三",
        "author": "周必大",
        "content": "少年日醉鬰孤台，鼎立三禅屡往来。\n豪气虽存谁復识，形容变尽鬓皑皑。",
        "dynasty": "宋",
        "collection_info": null
    },
    {
        "title": "青原祖灯监寺屡问予久不入山写真戏题",
        "author": "周必大",
        "content": "欲作青原挂搭僧，传闻米价逐时增。\n绕腰三篾非难事，空腹何能念葛藤。",
        "dynasty": "宋",
        "collection_info": null
    },
    {
        "title": "予久欲游仰山而未暇行者智印写真索赞",
        "author": "周必大",
        "content": "家居只在仰山傍，自笑痴蝇冻守窗。\n也解分身千百亿，从来一月印千江。",
        "dynasty": "宋",
        "collection_info": null
    },
    {
        "title": "安福县岳兴院希琦求予真赞",
        "author": "周必大",
        "content": "僧坊何事俗尘同，索我精神阿堵中。\n有相要知皆是妄，发真那更陨虚空。",
        "dynasty": "宋",
        "collection_info": null
    },
    {
        "title": "觉报长老道谌写予兄弟真求赞次七兄韵",
        "author": "周必大",
        "content": "身凡心圣古卢能，未着袈裟已是僧。\n冷暖自知师莫问，但看老色几分增。",
        "dynasty": "宋",
        "collection_info": null
    },
    {
        "title": "龙堂院宗慜写真求赞次七兄韵",
        "author": "周必大",
        "content": "相将寻壑復经邱，潄石何妨更枕流。\n得法龙须随七祖，休官郎将继牛头。",
        "dynasty": "宋",
        "collection_info": null
    },
    {
        "title": "予年十四五侍子中兄读书赣州寿量寺久之寺为寇燔其后子中出守一新之今小儿纶又将佐郡他日当访旧游因主僧慈济写真题赞",
        "author": "周必大",
        "content": "志学今经六十年，招提仍对旧山川。\n令威化鹤重来日，顶似初颜雪被肩。",
        "dynasty": "宋",
        "collection_info": null
    },
    {
        "title": "隆兴癸未夏余年三十八自掖垣奉祠归道游麻姑山今又三十八年而知观李惟宾缘化修造至庐陵写予真求赞",
        "author": "周必大",
        "content": "古观今犹换采椽，壮游我合变华颠。\n方平再过凭相报，欲往从之问海田。",
        "dynasty": "宋",
        "collection_info": null
    },
    {
        "title": "福寿院僧凈皋写予及子中兄真求赞次子中韵",
        "author": "周必大",
        "content": "弟兄本自读儒书，晚外形骸付六如。\n摩诘文殊俱默默，从教似我与非吾。",
        "dynasty": "宋",
        "collection_info": null
    },
    {
        "title": "堵鄋智庄僧德永写余真求赞",
        "author": "周必大",
        "content": "昔方三五少年，便作阿婆心切。\n今以八十老翁，却学小儿口说。\n如何不言不语，莫问是同是别。\n只愿年丰饱吃饭，肚皮解了三条篾。",
        "dynasty": "宋",
        "collection_info": null
    },
    {
        "title": "祥符长老智华写余真求赞",
        "author": "周必大",
        "content": "五藴皆空，四大和合。\n昔者逢场，东涂西抹。\n今兹面壁，有问无答。\n似耶非耶，任师指拨。",
        "dynasty": "宋",
        "collection_info": null
    },
    {
        "title": "法华院僧祖月写余真戏赞",
        "author": "周必大",
        "content": "老子七十七，到处遮人壁。\n住世更十年，化身千百亿。",
        "dynasty": "宋",
        "collection_info": null
    },
    {
        "title": "僧智印写乘成平园仰山三人真求赞",
        "author": "周必大",
        "content": "四海弥天两诞夸，人三为众转周遮。\n明知诸相皆虚妄，弄假为真有甚巴。",
        "dynasty": "宋",
        "collection_info": null
    },
    {
        "title": "天庆知观萧惟清写予真求赞",
        "author": "周必大",
        "content": "尘满形容雪满头，分无仙骨到瀛洲。\n希夷更请旁人看，曾急流中勇退不。",
        "dynasty": "宋",
        "collection_info": null
    },
    {
        "title": "庐陵道士罗尚逸能医眼善弈自湘中归写予真求赞復游湘中",
        "author": "周必大",
        "content": "黄冠多艺从仇仙，处士围棋伴乐天。\n我不即师师即我，胡为邀我泛湘船。",
        "dynasty": "宋",
        "collection_info": null
    },
    {
        "title": "清源知藏僧法源写真求赞",
        "author": "周必大",
        "content": "精不摇，神不骄，鬓任髡，颜任凋。\n人扰扰而胶胶，尔寂寂而寥寥。\n知壶子其谁何，异渔父之堪描。\n往壁观以默照，免室迩而人遥。",
        "dynasty": "宋",
        "collection_info": null
    },
    {
        "title": "金牛长老德铠写平园真求赞",
        "author": "周必大",
        "content": "经传白马，寺假金牛。\n祖意西来，江水东流。\n于我何有，色见音求。\n千帆任过，长对沙洲。",
        "dynasty": "宋",
        "collection_info": null
    },
    {
        "title": "使臣周允写平园老叟真于松竹龟鹤间戏赞",
        "author": "周必大",
        "content": "松可以傲霜雪，竹可以延风月。\n龟巢叶而养气，鹤鸣皋而戢翼。\n置閒身于四物，聊窃名于五一。",
        "dynasty": "宋",
        "collection_info": null
    },
    {
        "title": "使臣宋千龄写平园老叟真于松竹之间从以鹿鹤龟求赞",
        "author": "周必大",
        "content": "向来结绶事华勋，老去抽簪爱水云。\n但得松筠无异药，何妨鸟兽与同羣。",
        "dynasty": "宋",
        "collection_info": null
    },
    {
        "title": "提辖官钟懃及其子可久写平园真睨蟾倚桂为生日寿",
        "author": "周必大",
        "content": "元丰壬戌，中元之夕。\n仇池飞仙，浩歌赤壁。\n今两甲子，明月犹昔。\n嘉尔父子，记我颜色。\n丹桂婆娑，银蟾皎洁。\n愿言冰轮，常圆罔缺。",
        "dynasty": "宋",
        "collection_info": null
    },
    {
        "title": "使臣俞允迪赴萍实税官写平园老叟真求赞",
        "author": "周必大",
        "content": "往来四度过萍乡，斗实谁能辨有亡。\n尔欲常常如对我，莫增酒课罔征商。",
        "dynasty": "宋",
        "collection_info": null
    },
    {
        "title": "予刻文苑英华千卷颇费心力使臣王思恭书写校正用功甚勤因传予神戏为作赞",
        "author": "周必大",
        "content": "倚树而吟据槁梧，自怜尔雅注虫鱼。\n汝曹更作书中蠹，不愧鲲鹏海运欤。",
        "dynasty": "宋",
        "collection_info": null
    },
    {
        "title": "使臣李汝发写平园真求赞",
        "author": "周必大",
        "content": "人皆炎热之畏，我爱夏日之长。\n耳百尺之松风，挹双沼之荷香。\n髮固知其种种，容何事乎堂堂。\n尚从游于留侯，免形似乎六郎。",
        "dynasty": "宋",
        "collection_info": null
    },
    {
        "title": "直省官李端义求平园真赞",
        "author": "周必大",
        "content": "形若性，皆天与。\n常用汝，不为虎。\n非诗苦，瘦如许。\n以貌取，失子羽。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其一",
        "author": "周必大",
        "content": "瑞雪收残腊，和风报早春。\n祝尧千万寿，常与岁俱新。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其二",
        "author": "周必大",
        "content": "溥博参洪造，希夷法自然。\n鸿名称盛礼，玉册趁新年。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其三",
        "author": "周必大",
        "content": "俗阜登台乐，农祥击壤谣。\n何人知帝力，尔极听垂髫。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其四",
        "author": "周必大",
        "content": "青阳布治周三纪，黄屋非心正九年。\n圣子有为今出震，天公不宰旧乘干。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其五",
        "author": "周必大",
        "content": "东郊何必舞云翘，太史休劳望斗杓。\n欲识皇都春色动，两宫和气舜承尧。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其六",
        "author": "周必大",
        "content": "斗巧花枝金剪幡，夸多菜缕玉为盘。\n君王剩欲娱佳节，总把时新辍大官。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其一",
        "author": "周必大",
        "content": "化国春偏好，慈闱日自长。\n仙韶喧法曲，齐劝万年觞。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其二",
        "author": "周必大",
        "content": "白玉重镌册，黄金再铸章。\n宫中饶乐事，大典对春阳。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其三",
        "author": "周必大",
        "content": "冰泮西湖裏，人游玉烛中。\n非关风习习，端为乐融融。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其四",
        "author": "周必大",
        "content": "徽音有永坤宁殿，内助无劳德寿宫。\n未问夭桃与秾李，先须歌咏二南功。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其五",
        "author": "周必大",
        "content": "东风一夜转熙台，日上瑶池绮席开。\n可但六宫环佩响，重孙满眼贺春来。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其六",
        "author": "周必大",
        "content": "涌金门外风舒柳，师子园中日放花。\n何事东皇催暖律，似迎西母探春车。",
        "dynasty": "宋",
        "collection_info": null
    },
    {
        "title": "立春帖子 皇帝阁 其一",
        "author": "周必大",
        "content": "日向皇都永，冰从泰液融。\n八荒开寿域，万国转春风。",
        "dynasty": "宋",
        "collection_info": null
    },
    {
        "title": "立春帖子 皇帝阁 其二",
        "author": "周必大",
        "content": "綵胜年年巧，椒盘岁岁新。\n君王千万寿，长与物华春。",
        "dynasty": "宋",
        "collection_info": null
    },
    {
        "title": "立春帖子 皇帝阁 其三",
        "author": "周必大",
        "content": "暖律催花蘤，晴晖活柳枝。\n发生虽有信，造化本无私。",
        "dynasty": "宋",
        "collection_info": null
    },
    {
        "title": "立春帖子 皇帝阁 其四",
        "author": "周必大",
        "content": "翠舆黄伞下祥曦，德寿宫中奉玉巵。\n天上融怡和气满，人间那得不熙熙。",
        "dynasty": "宋",
        "collection_info": null
    },
    {
        "title": "立春帖子 皇帝阁 其五",
        "author": "周必大",
        "content": "延英议政恰朝还，选德观书时暂闲。\n昼漏稍稀高閤报，教添内引两三班。",
        "dynasty": "宋",
        "collection_info": null
    },
    {
        "title": "立春帖子 皇帝阁 其六",
        "author": "周必大",
        "content": "淑气潜飞玉管灰，无情草木得先知。\n一如圣主行仁政，晨发岩廊夕海涯。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其一",
        "author": "周必大",
        "content": "溥博仁由性，诚明德乃真。\n岂能名荡荡，聊与万方春。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其二",
        "author": "周必大",
        "content": "莫讶东风早，元从太极来。\n腊寒犹半月，花已满头开。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其三",
        "author": "周必大",
        "content": "字缕黄金胜，酥□白玉盘。\n不须夸百巧，百□□□□。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其四",
        "author": "周必大",
        "content": "□□□□□□□，□□□□□□□。\n□□一声争理鬓，官家来奉万年巵。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其五",
        "author": "周必大",
        "content": "聚景园林花万重，外家车骑极雍容。\n应讥汉戚多骄恣，马后徒劳戒濯龙。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其一",
        "author": "周必大",
        "content": "去年春日盛，七十庆仪新。\n今岁从头数，重过一万春。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其二",
        "author": "周必大",
        "content": "欲识通明殿，须看德寿宫。\n圣君朝圣父，云捧两袍红。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其三",
        "author": "周必大",
        "content": "有道春偏好，无为日更舒。\n齐心大庭馆，何处觅华胥。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其四",
        "author": "周必大",
        "content": "气衝鱼钥敞金扉，风射蛟冰泮玉池。\n从此苑中多乐事，和诗谁是沈佺期。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其五",
        "author": "周必大",
        "content": "楼名聚远倚晴空，无限风光入坐中。\n岂是帝家移帝力，由来天子即天公。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其六",
        "author": "周必大",
        "content": "大巧都无迹可闚，春来物物自芳菲。\n不因亲御香山赋，谁识当年造化机。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其一",
        "author": "周必大",
        "content": "铜史供新历，壶天报早春。\n桃花开阆苑，柳色动瑶津。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其二",
        "author": "周必大",
        "content": "兴庆唐仪重，东朝汉会尊。\n帝家春更好，日月照干坤。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其三",
        "author": "周必大",
        "content": "彤管播徽音，年年姒佐文。\n向来长乐注，溢美谩纷纭。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其四",
        "author": "周必大",
        "content": "旧疑庄叟大椿年，一度春回岁八千。\n今见东皇与西母，谁言此语是虚传。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其五",
        "author": "周必大",
        "content": "清晚鸣鞘下紫宸，玉觞椒酒寿双亲。\n衮衣更得袆衣助，总道新春胜旧春。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其六",
        "author": "周必大",
        "content": "两宫勤俭妇承姑，铺翠销金举世无。\n茧馆新蚕家法在，民间应有袴兼襦。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其一",
        "author": "周必大",
        "content": "玉烛重开岁，璇杓復建寅。\n谁知康寿殿，四序只长春。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其二",
        "author": "周必大",
        "content": "殿阁无为日，朝廷有道时。\n椒浮重醖酒，花发万年枝。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其三",
        "author": "周必大",
        "content": "手把蟠桃植，何劳羯鼓催。\n从今三万岁，十度看花开。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其四",
        "author": "周必大",
        "content": "一年好处是初春，十阁争先奉圣人。\n綵胜宝幡簪帽巧，兰芽蔬甲族盘新。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其五",
        "author": "周必大",
        "content": "官家阅武向茅篱，供帐都亭看凯还。\n凤辇过门亲献寿，春风先已满人间。",
        "dynasty": "宋",
        "collection_info": null
    },
    {
        "title": "立春帖子 太上皇帝阁 其六",
        "author": "周必大",
        "content": "湖上春光次第还，夹街新展集芳园。\n定知花木开偏早，惯识东皇造化恩。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其一",
        "author": "周必大",
        "content": "綵胜宜春字，流霞曼寿觞。\n涂歌并里咏，地久对天长。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其二",
        "author": "周必大",
        "content": "阆苑红初露，瑶池碧半涵。\n春生从太极，化洽本周南。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其三",
        "author": "周必大",
        "content": "聚景贮壶春，仙关昼不扃。\n小桃无数发，好幸綵霞亭。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其四",
        "author": "周必大",
        "content": "郁郁纷纷三素云，元君朝帝庆新春。\n琼楼玉女争迎拜，应许双成侍给轮。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其五",
        "author": "周必大",
        "content": "柳色花光动建章，从今步辇日寻芳。\n亭亭红伞随黄屋，万里驰驱笑穆王。",
        "dynasty": "宋",
        "collection_info": null
    },
    {
        "title": "立春帖子 太上皇后阁 其六",
        "author": "周必大",
        "content": "早正中闱妇道成，曾裨内禅母仪新。\n如今永与勋华主，共享千春及万春。",
        "dynasty": "宋",
        "collection_info": null
    },
    {
        "title": "立春帖子 皇帝阁 其一",
        "author": "周必大",
        "content": "新历清台正，宽书薄海同。\n斯民如草木，一一被和风。",
        "dynasty": "宋",
        "collection_info": null
    },
    {
        "title": "立春帖子 皇帝阁 其二",
        "author": "周必大",
        "content": "紫禁风光早，深仁夺化工。\n试看澄碧殿，池冻已全融。",
        "dynasty": "宋",
        "collection_info": null
    },
    {
        "title": "立春帖子 皇帝阁 其三",
        "author": "周必大",
        "content": "选德庭前柳，朝来漏泄春。\n等闲施御箭，穿叶捷于神。",
        "dynasty": "宋",
        "collection_info": null
    },
    {
        "title": "立春帖子 皇帝阁 其四",
        "author": "周必大",
        "content": "新岁阶蓂九叶芳，干元用九应春阳。\n九州元载中兴主，九牧行称万寿觞。",
        "dynasty": "宋",
        "collection_info": null
    },
    {
        "title": "立春帖子 皇帝阁 其五",
        "author": "周必大",
        "content": "昕陛延贤日彻曛，金莲阅奏夜常分。\n余閒手点唐文粹，春昼长时分外勤。",
        "dynasty": "宋",
        "collection_info": null
    },
    {
        "title": "立春帖子 皇帝阁 其六",
        "author": "周必大",
        "content": "景龙学士赋新诗，剪綵宫花插鬓归。\n何似未央深驻辇，教吟春日得春衣。",
        "dynasty": "宋",
        "collection_info": null
    },
    {
        "title": "立春帖子 皇后阁 其一",
        "author": "周必大",
        "content": "俭德闻中外，徽音继葛覃。\n化行人自劝，何待讲亲蚕。",
        "dynasty": "宋",
        "collection_info": null
    },
    {
        "title": "立春帖子 皇后阁 其二",
        "author": "周必大",
        "content": "春入坤宁殿，夭桃暖更饶。\n直缘心不妬，岂有壁涂椒。",
        "dynasty": "宋",
        "collection_info": null
    },
    {
        "title": "立春帖子 皇后阁 其三",
        "author": "周必大",
        "content": "何事新春胜旧春，阴阳顺序国安荣。\n坤元永赞干元大，月色常修日色新。",
        "dynasty": "宋",
        "collection_info": null
    },
    {
        "title": "立春帖子 皇后阁 其四",
        "author": "周必大",
        "content": "新年佳节喜相重，屈指元宵五日中。\n雪柳巧装金胜绿，灯球斜映玉钗红。",
        "dynasty": "宋",
        "collection_info": null
    },
    {
        "title": "立春帖子 皇后阁 其五",
        "author": "周必大",
        "content": "千柱沉沉外第成，翟车拜庙礼容新。\n进贤自昔无私谒，锡宠从今不计春。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其一",
        "author": "周必大",
        "content": "此日天中节，它年赤伏符。\n只因昭火德，不为记荆吴。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其二",
        "author": "周必大",
        "content": "浩荡天同泰，清虚日自长。\n诞辰纔半月，因以颂无疆。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其三",
        "author": "周必大",
        "content": "衣进含风葛，觞称垂露浆。\n更缠长命缕，仍泛引年菖。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其四",
        "author": "周必大",
        "content": "再兴炎祚抚华戎，成就南讹长养功。\n仁似熏风来不断，寿如午景恰当中。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其五",
        "author": "周必大",
        "content": "离明自昔照干坤，太极如今道更尊。\n和气致祥禳百沴，艾人桃印谩垂门。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其六",
        "author": "周必大",
        "content": "槐夏风清麦已秋，三千珠翠从宸游。\n玉阶斗采忘忧草，水殿临观竞渡舟。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其一",
        "author": "周必大",
        "content": "艾叶双人巧，菖花九节荣。\n玉皇膺曼寿，金母共长生。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其二",
        "author": "周必大",
        "content": "池药风烟凈，壶天日月长。\n宝书翻蕊笈，碧穗袅炉香。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其三",
        "author": "周必大",
        "content": "得道本无为，加餐亦应时。\n琱盘初荐冰，玉食更葅龟。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其四",
        "author": "周必大",
        "content": "槛有榴花沼有莲，瑶池欢宴晚凉天。\n一年一度为重午，此去应须过万年。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其五",
        "author": "周必大",
        "content": "暑衣初进满宫床，雾縠云绡五月凉。\n化洽周南无一事，尚吟絺绤葛覃章。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其六",
        "author": "周必大",
        "content": "清晓宫中献綵丝，盘龙结凤斗新奇。\n欲教嫔御知勤俭，閒说当年茧馆仪。",
        "dynasty": "宋",
        "collection_info": null
    },
    {
        "title": "端午帖子 皇帝阁 其一",
        "author": "周必大",
        "content": "令月初登黍，嘉辰旧沐兰。\n宸心思解愠，时取舜琴弹。",
        "dynasty": "宋",
        "collection_info": null
    },
    {
        "title": "端午帖子 皇帝阁 其二",
        "author": "周必大",
        "content": "赫日中天正，清风养物深。\n葵倾多士志，草偃万方心。",
        "dynasty": "宋",
        "collection_info": null
    },
    {
        "title": "端午帖子 皇帝阁 其三",
        "author": "周必大",
        "content": "殿阁南熏细，宫壶昼漏迟。\n皇恩隆宰辅，赐扇御书诗。",
        "dynasty": "宋",
        "collection_info": null
    },
    {
        "title": "端午帖子 皇帝阁 其四",
        "author": "周必大",
        "content": "缕缯采药谩区区，谁似君王用意殊。\n仁政便为医国艾，德威那假辟兵符。",
        "dynasty": "宋",
        "collection_info": null
    },
    {
        "title": "端午帖子 皇帝阁 其五",
        "author": "周必大",
        "content": "御前曾刻百篇书，可但常披无逸图。\n二帝三王俱宝鑑，江心百炼定何须。",
        "dynasty": "宋",
        "collection_info": null
    },
    {
        "title": "端午帖子 皇帝阁 其六",
        "author": "周必大",
        "content": "尝记唐家逢五日，近臣藩镇贡衿鞶。\n吾君敦朴无来献，却迭香罗赐百官。",
        "dynasty": "宋",
        "collection_info": null
    },
    {
        "title": "端午帖子 皇帝阁 其一",
        "author": "周必大",
        "content": "扇暍仁风广，蠲烦瑞露瀼。\n万方沾润泽，安用沐兰汤。",
        "dynasty": "宋",
        "collection_info": null
    },
    {
        "title": "端午帖子 皇帝阁 其二",
        "author": "周必大",
        "content": "唐代重兹辰，王公各贡珍。\n忠诚惟李泌，只欲献其身。",
        "dynasty": "宋",
        "collection_info": null
    },
    {
        "title": "端午帖子 皇帝阁 其三",
        "author": "周必大",
        "content": "讲劝停西学，番休寓北门。\n隆儒心不倦，夜夜赐冰盆。",
        "dynasty": "宋",
        "collection_info": null
    },
    {
        "title": "端午帖子 皇帝阁 其四",
        "author": "周必大",
        "content": "暑衣先进圣皇宫，时服分颁百执同。\n惟有清躬衣澣濯，更令蚕织被华戎。",
        "dynasty": "宋",
        "collection_info": null
    },
    {
        "title": "端午帖子 皇帝阁 其五",
        "author": "周必大",
        "content": "东城谩祀汉苍梧，南楚空怜屈大夫。\n何似贤才徧中外，自然朝野足欢娱。",
        "dynasty": "宋",
        "collection_info": null
    },
    {
        "title": "端午帖子 皇帝阁 其六",
        "author": "周必大",
        "content": "水殿开筵酒泛蒲，冰盘进膳黍缠菰。\n六宫莫度新翻曲，只咏明州瑞麦图。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其一",
        "author": "周必大",
        "content": "剪舌双鸲鹆，朝来学语新。\n祝尧千万寿，岁岁乐端辰。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其二",
        "author": "周必大",
        "content": "桃结千年实，莲开十丈花。\n芦香并槿茂，应笑阿瞒家。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其三",
        "author": "周必大",
        "content": "宝箑裁新样，团团玉柄寒。\n御书真翥凤，仙女莫乘鸾。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其四",
        "author": "周必大",
        "content": "康寿高居德寿宫，天申元自近天中。\n千秋行献开元镜，五日先供扬子铜。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其五",
        "author": "周必大",
        "content": "美景良辰二圣欢，时新络绎走琱盘。\n固应慈孝移风俗，安用枭羹赐百官。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其六",
        "author": "周必大",
        "content": "抱朴传方定不虚，日中试觅小蟾蜍。\n君王万岁从今数，看汝多年颔下书。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其一",
        "author": "周必大",
        "content": "雾縠含风细，云绡迭雪香。\n虽膺天下养，犹服澣衣裳。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其二",
        "author": "周必大",
        "content": "椒殿南熏远，蓬壶清昼长。\n黄庭书茧纸，笔法似慈皇。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其三",
        "author": "周必大",
        "content": "瑞雀巢珍木，双双枕石圆。\n翠娥谁采得，传旨赐金钱。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其四",
        "author": "周必大",
        "content": "聚远楼头面面风，冷泉亭下水溶溶。\n人间炎热何由到，真是瑶台第一重。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其五",
        "author": "周必大",
        "content": "十椽水殿枕湖流，时从东皇御画舟。\n楚俗不须夸竞渡，新荷香处且夷犹。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其六",
        "author": "周必大",
        "content": "午节人传百药良，三千玉女斗羣芳。\n销忧萱草名空美，长乐宫中乐更长。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其一",
        "author": "周必大",
        "content": "今月三长正，昌辰五日端。\n艾髯张绣户，菰黍簇金盘。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其二",
        "author": "周必大",
        "content": "午位符炎德，真人感赤精。\n诞弥佳节近，四海祝长生。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其三",
        "author": "周必大",
        "content": "嘒嘒蜩鸣柳，飞飞燕拂帘。\n尧阶无一事，象戏战斜尖。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其四",
        "author": "周必大",
        "content": "日到蓬户已自长，身閒那更傲羲皇。\n熏絃旧解无穷愠，箑脯今摇不尽凉。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其五",
        "author": "周必大",
        "content": "昌歜随宜泛绿醽，茧光依旧写黄庭。\n寿康莫采三年艾，瑞应从敷五荚蓂。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其六",
        "author": "周必大",
        "content": "清晖亭畔吸光亭，入眼湖光分外明。\n岂是荷花似云锦，都缘宝墨照檐楹。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其一",
        "author": "周必大",
        "content": "命缕五丝长，菖醪九节香。\n尧年方有永，文母共无疆。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其二",
        "author": "周必大",
        "content": "赫奕蕤宾月，宫庭乐事频。\n便从端午节，排当过天申。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其三",
        "author": "周必大",
        "content": "对席瑶池宴，凭栏竞渡船。\n熏风清漏坐，鈎月夕侵筵。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其四",
        "author": "周必大",
        "content": "水晶宫阙凈无尘，姑射神仙绰有真。\n宝录自应表万善，冰台安用结双人。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其五",
        "author": "周必大",
        "content": "两宫眉寿古来稀，节物年年盛禁闱。\n桃印巧镌虫篆古，艾针斜映虎形威。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其六",
        "author": "周必大",
        "content": "炎官火伞谩高张，心静何妨五月凉。\n百和暖添香篆永，一编徐展道经长。",
        "dynasty": "宋",
        "collection_info": null
    },
    {
        "title": "端午帖子 皇帝阁 其一",
        "author": "周必大",
        "content": "令节传千古，休祥属圣时。\n炎图如日永，赫赫照华夷。",
        "dynasty": "宋",
        "collection_info": null
    },
    {
        "title": "端午帖子 皇帝阁 其二",
        "author": "周必大",
        "content": "民寿休颁朮，人淳罢赐枭。\n尧贤不遗野，楚些岂劳招。",
        "dynasty": "宋",
        "collection_info": null
    },
    {
        "title": "端午帖子 皇帝阁 其三",
        "author": "周必大",
        "content": "熏殿午风清，金盘满贮冰。\n愿言均此施，四海涤烦蒸。",
        "dynasty": "宋",
        "collection_info": null
    },
    {
        "title": "端午帖子 皇帝阁 其四",
        "author": "周必大",
        "content": "日长珠箔漏声疎，案上苏文恣卷舒。\n时有佳篇符睿思，便将团扇作行书。",
        "dynasty": "宋",
        "collection_info": null
    },
    {
        "title": "端午帖子 皇帝阁 其五",
        "author": "周必大",
        "content": "揽衣切切念丝棼，当馈孜孜恤暑耘。\n今岁麦收蚕又熟，万方何以答吾君。",
        "dynasty": "宋",
        "collection_info": null
    },
    {
        "title": "端午帖子 皇帝阁 其六",
        "author": "周必大",
        "content": "三殿晨开锡宴初，太官顺节进龟鱼。\n微臣笔力惭燕许，谩赋羣官上玉除。",
        "dynasty": "宋",
        "collection_info": null
    },
    {
        "title": "端午帖子 皇后阁 其一",
        "author": "周必大",
        "content": "宝典推重五，欢声沸六宫。\n等閒调玉瑟，聊助舜琴风。",
        "dynasty": "宋",
        "collection_info": null
    },
    {
        "title": "端午帖子 皇后阁 其二",
        "author": "周必大",
        "content": "何处宜佳节，风光大内家。\n争新九子糭，竞巧五时花。",
        "dynasty": "宋",
        "collection_info": null
    },
    {
        "title": "端午帖子 皇后阁 其三",
        "author": "周必大",
        "content": "筒黍尝思时献稑，綵丝繫处忆亲蚕。\n女红躬俭今犹昔，应有诗人赋二南。",
        "dynasty": "宋",
        "collection_info": null
    },
    {
        "title": "端午帖子 皇后阁 其四",
        "author": "周必大",
        "content": "逮下深恩浃后宫，斯螽五月咏豳风。\n麝香草斗宜男绿，安石榴簪多子红。",
        "dynasty": "宋",
        "collection_info": null
    },
    {
        "title": "端午帖子 皇后阁 其五",
        "author": "周必大",
        "content": "尚醖泼醅琼作液，汤官屑粉玉为团。\n常娥应侍天公宴，一曲霓裳即广寒。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其一",
        "author": "周必大",
        "content": "午节由来重，今符火德昌。\n炎图常有赫，圣寿共无疆。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其二",
        "author": "周必大",
        "content": "甲库供团扇，宸毫御古诗。\n龙蟠仍凤翥，谁数晋羲之。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其三",
        "author": "周必大",
        "content": "境胜日偏长，心清夏更凉。\n超然远览处，何止傲羲皇。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其四",
        "author": "周必大",
        "content": "三纪跻民寿域中，艾人桃印本何功。\n如今坐享无穷报，几看龟巢莲叶红。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其五",
        "author": "周必大",
        "content": "闻道天公近效奇，涧松特长万年枝。\n蜿蜒正作祥龙舞，移得清阴覆玉墀。",
        "dynasty": "宋",
        "collection_info": null
    },
    {
        "title": "端午帖子 太上皇帝阁 其六",
        "author": "周必大",
        "content": "节迩天申竞祝尧，官家重迭赐轻绡。\n自然舜孝移风俗，寓意枭羹鄙汉朝。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其一",
        "author": "周必大",
        "content": "令节仍丰岁，宫闱乐事全。\n千祥并万寿，善颂入熏絃。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其二",
        "author": "周必大",
        "content": "积雨收梅夏，清风度麦秋。\n六宫争献寿，不觉月沉鈎。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其三",
        "author": "周必大",
        "content": "丹篆钗符小，朱丝臂缕鲜。\n都无邪可辟，祇有寿方延。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其四",
        "author": "周必大",
        "content": "问安勅使马如飞，络绎时新奉母慈。\n蜀产吴包何足道，蟠桃熟处是瑶池。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其五",
        "author": "周必大",
        "content": "挥箑将如解愠何，层冰列鑑谩峩峩。\n要知心地清无暑，端为全钟四气和。",
        "dynasty": "宋",
        "collection_info": null
    },
    {
        "title": "端午帖子 太上皇后阁 其六",
        "author": "周必大",
        "content": "粉团菰黍族金盘，仙朮昌阳滟玉樽。\n小小角弓夸射中，两宫欢燕似开元。",
        "dynasty": "宋",
        "collection_info": null
    },
    {
        "title": "甲申四月甲子夜梦以焦坑小团及宜春新芽送隆庆长老了远戏作柬云云矍然而寤枕上又补一颂以茶送达数日前曾有此意而一点千林非因想所及也  其一",
        "author": "周必大",
        "content": "达上座，惺惺着，灵根一点便通神，败叶千林都扫却。",
        "dynasty": "宋",
        "collection_info": null
    },
    {
        "title": "甲申四月甲子夜梦以焦坑小团及宜春新芽送隆庆长老了远戏作柬云云矍然而寤枕上又补一颂以茶送达数日前曾有此意而一点千林非因想所及也  其二",
        "author": "周必大",
        "content": "睡起寻思鹿覆蕉，更将恶水向人浇。\n梦中妄语浑閒事，眼晕生花好一锹。",
        "dynasty": "宋",
        "collection_info": null
    },
    {
        "title": "与崔序老步月青玉峡漱玉泉坐瀑布之石桥天气凉冷移坐法堂下对双剑峰甚正序老求偈",
        "author": "周必大",
        "content": "剑峰有时折，瀑水有时竭。\n我性等虚空，今古无生灭。",
        "dynasty": "宋",
        "collection_info": null
    },
    {
        "title": "故庆云长老{尒（下小右两点）}赞",
        "author": "周必大",
        "content": "七尺躯，归底处。\n一尺素，写得住。\n是真是假，有眼看觑。",
        "dynasty": "宋",
        "collection_info": null
    },
    {
        "title": "彦岑真赞",
        "author": "周必大",
        "content": "石中韫着无瑕玉，矿裏淘成紫磨金。\n八十年来岑铁面，谁知一片老婆心。",
        "dynasty": "宋",
        "collection_info": null
    },
    {
        "title": "送陆先生赴春闱",
        "author": "周必大",
        "content": "九重诏下选贤能，又见先生启远行。\n离恨暗随流水去，朔风稳送片帆轻。\n休嗟此日暌违事，预发来春晋锡荣。\n一去鹏程应九万，始知佳梦合金精。",
        "dynasty": "宋",
        "collection_info": null
    },
    {
        "title": "同前",
        "author": "周必大",
        "content": "何幸天涯款绪余，轩昂气概识雄图。\n滔滔腹稿盈千轴，凛凛词锋敌万夫。\n方对芝眉蒙数载，乍惊绛帐失规模。\n从兹稳步青云上，始信沙堤梦不诬。",
        "dynasty": "宋",
        "collection_info": null
    },
    {
        "title": "余石月輓词  其一",
        "author": "周必大",
        "content": "学重今颜子，年高汉伏生。\n鲤庭传道德，鳣序列公卿。\n忠孝平生事，诗书后世名。\n于公无一憾，多士自伤情。",
        "dynasty": "宋",
        "collection_info": null
    },
    {
        "title": "余石月輓词  其二",
        "author": "周必大",
        "content": "自我居洪府，从公父子游。\n至言今在耳，往事忍回头。\n风急唐山垄，云埋石月楼。\n生刍无路奠，洒泪寄东流。",
        "dynasty": "宋",
        "collection_info": null
    },
    {
        "title": "泰州守许寺正輓词二首  其一",
        "author": "周必大",
        "content": "昔在西京日，名臣数次公。\n人歌廷尉德，帝念颍川功。\n出处君何异，修良誉亦同。\n谁提班固笔，千古绍高风。",
        "dynasty": "宋",
        "collection_info": null
    },
    {
        "title": "泰州守许寺正輓词二首  其二",
        "author": "周必大",
        "content": "身袭黄门庆，腰悬紫绶龟。\n未登知命岁，遽逼盖棺期。\n风咽哀笳恨，云凝断垄悲。\n只应潘岳泪，重忆悼亡时。",
        "dynasty": "宋",
        "collection_info": null
    },
    {
        "title": "孟郡王輓词二首  其一",
        "author": "周必大",
        "content": "炳灵崧岳古诸姜，令德高标对宠光。\n位冠西枢筹运幄，班高左棘绣为裳。\n丁年声誉佳公子，二纪功名异姓王。\n人物风流今已矣，空令吴越咏甘棠。",
        "dynasty": "宋",
        "collection_info": null
    },
    {
        "title": "孟郡王輓词二首  其二",
        "author": "周必大",
        "content": "祥源总使奉真游，藏室提纲接胜流。\n书蠹只知三馆乐，盘鲭不斗五侯羞。\n名山早晚寻黄石，逝水须臾失夜舟。\n白马素车分散后，何人更忍过西州。",
        "dynasty": "宋",
        "collection_info": null
    },
    {
        "title": "张朝宗挽词二首  其一",
        "author": "周必大",
        "content": "耆旧推西洛，于公见典刑。\n全名高白璧，利刃拂青萍。\n日者瞻卿月，天乎陨使星。\n平生精藻鉴，桃李半槐庭。",
        "dynasty": "宋",
        "collection_info": null
    },
    {
        "title": "张朝宗挽词二首  其二",
        "author": "周必大",
        "content": "甲第开邻里，蜗庐遂不孤。\n相从期晚岁，太息奠生刍。\n凉吹飞丹旐，残阳咏白驹。\n伤心松柏路，螭首载龟趺。",
        "dynasty": "宋",
        "collection_info": null
    },
    {
        "title": "大行皇太后挽词二首  其一",
        "author": "周必大",
        "content": "瑞应兴沙麓，祥源发狶韦。\n东朝方母育，沧海倏尘飞。\n蟾蝉冰轮影，鰲翻地轴机。\n宸心怀慕处，箧有五时衣。",
        "dynasty": "宋",
        "collection_info": null
    },
    {
        "title": "大行皇太后挽词二首  其二",
        "author": "周必大",
        "content": "妫汭芳声远，思齐圣德优。\n湘妃初从舜，文母晚兴周。\n养弃慈宁乐，神同永佑游。\n凤车青羽盖，忍望浙江舟。",
        "dynasty": "宋",
        "collection_info": null
    },
    {
        "title": "同前  其一",
        "author": "周必大",
        "content": "得道西王母，思齐古太任。\n仙游归少广，人世失徽音。\n阆苑桃空熟，稽山柏自森。\n天心知舜孝，寒日惨多阴。",
        "dynasty": "宋",
        "collection_info": null
    },
    {
        "title": "同前  其二",
        "author": "周必大",
        "content": "忆昨登中寿，梅觞庆九重。\n回春方昼永，月掩遽云浓。\n钟鼓沈长乐，蚕桑罢濯龙。\n宣仁遗懿在，定谥独追踪。",
        "dynasty": "宋",
        "collection_info": null
    },
    {
        "title": "广德军鹿鸣燕乐语口号",
        "author": "周必大",
        "content": "才子雍容入帝京，使君劝驾意殊深。\n骑蟾定喜攀仙桂，鸣鹿先须咏野芩。\n好去玉阶方寸近，休辞金盏十分斟。\n明年三月鶑花丽，洗眼宫袍宴上林。",
        "dynasty": "宋",
        "collection_info": null
    },
    {
        "title": "请卢帅乐语口号",
        "author": "周必大",
        "content": "三月春光未肯休，两邦宾主总风流。\n照阶旌旆交辉映，环座笙歌竞劝酬。\n尚有长红强半在，休辞大白十分淳。\n介圭早晚催归觐，应记台城此日游。",
        "dynasty": "宋",
        "collection_info": null
    },
    {
        "title": "金国贺会庆节使副到阙紫宸殿宴致语口号",
        "author": "周必大",
        "content": "瑞气轻笼合殿香，上尊初破早寒霜。\n千秋节应千龄运，万岁声随万岁觞。\n境似华胥民气乐，梦如帝所乐声长。\n年年太史前期奏，南极星明圣历昌。",
        "dynasty": "宋",
        "collection_info": null
    },
    {
        "title": "金国贺正旦使副到阙紫宸殿宴致语口号",
        "author": "周必大",
        "content": "北斗回杓恰指寅，东皇御极蚤施仁。\n光风丽日依稀转，御柳宫花次第新。\n鱼藻有颁安万物，鹿苹式燕乐嘉宾。\n小臣请祝君王寿，干道宜过一万春。",
        "dynasty": "宋",
        "collection_info": null
    },
    {
        "title": "又",
        "author": "周必大",
        "content": "绛阙嵯峨映五云，华簪合沓会芳宸。\n尽收残腊严凝气，散作新年浩荡春。\n盏斝频宣恩意重，金丝徐韵乐声纯。\n欲知朝野欢娱处，听取三呼万岁人。",
        "dynasty": "宋",
        "collection_info": null
    },
    {
        "title": "金国贺会庆圣节使副到阙紫宸殿宴致语口号",
        "author": "周必大",
        "content": "十月为阳庆小春，电枢来应帝王真。\n天长地久千秋节，鰲抃欢呼四海人。\n黼座衮龙明日月，绣墩珠履切星辰。\n河图已告无疆寿，安得区区计古椿。",
        "dynasty": "宋",
        "collection_info": null
    },
    {
        "title": "又",
        "author": "周必大",
        "content": "九陛天高辇下琱，千官云集履鸣潮。\n霜迎爱日融城湿，香带祥风合殿飘。\n周宴恩浓鱼在藻，舜廷化洽凤仪箫。\n清台夜夜占南极，常有华星炳绛霄。",
        "dynasty": "宋",
        "collection_info": null
    },
    {
        "title": "金国贺正旦使副到阙紫宸殿宴致语口号",
        "author": "周必大",
        "content": "淳熙纪号过千龄，玉历今开第五春。\n北极天高干象正，东郊风暖物华新。\n漏添化国融和日，律飨熙台鼓舞人。\n愿挹沧溟供寿酒，无躬无尽奉严宸。",
        "dynasty": "宋",
        "collection_info": null
    },
    {
        "title": "二老堂会七兄乐语口号",
        "author": "周必大",
        "content": "早似机云入帝乡，晚如广受出咸阳。\n旧游应忆鱼同队，倦翼还欣雁着行。\n甲子八百九十朔，醉乡三万六千场。\n新阳渐漏春消息，二老风流日月长。",
        "dynasty": "宋",
        "collection_info": null
    },
    {
        "title": "句",
        "author": "周必大",
        "content": "竹多翻障月，木老只啼乌。",
        "dynasty": "宋",
        "collection_info": null
    },
    {
        "title": "句",
        "author": "边惇德",
        "content": "敢向诗坛挑老将。",
        "dynasty": "宋",
        "collection_info": null
    },
    {
        "title": "题玉川碾茶图",
        "author": "周季",
        "content": "独抱遣经舌本干，笑呼赤脚碾龙团。\n但知两腋清风起，未识捧瓯春笋寒。",
        "dynasty": "宋",
        "collection_info": null
    },
    {
        "title": "句",
        "author": "周辉",
        "content": "捲帘试约东君问，花信风来第几番。",
        "dynasty": "宋",
        "collection_info": null
    },
    {
        "title": "西园席上记事",
        "author": "骆适正",
        "content": "花随春尽觅无痕，尚续余欢索侑尊。\n一曲未终人已去，西园灯火欲黄昏。",
        "dynasty": "宋",
        "collection_info": null
    },
    {
        "title": "富乐山  其一",
        "author": "雍有容",
        "content": "当时四海一刘备，至此已堪悲失脚。\n出语翻为乐国想，是人止可偏方着。",
        "dynasty": "宋",
        "collection_info": null
    },
    {
        "title": "富乐山  其二",
        "author": "雍有容",
        "content": "大汉曾封隆准翁，闻道山河锦绣中。\n安能鬰鬰久居此，睥睨三秦日欲东。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "王淮",
        "content": "炎祚开中叶，龙翔自有真。\n挥戈回日照，洗甲挽天津。\n立极干坤正，循环雨露新。\n嗣皇能继志，诗为武功陈。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "王淮",
        "content": "历数尧咨舜，羹墙舜见尧。\n三加徽号册，五日未央朝。\n庙祀瞻龙衮，韶音遏凤箫。\n伏蒲思往事，泪湔浙江潮。",
        "dynasty": "宋",
        "collection_info": null
    },
    {
        "title": "题福佑王庙",
        "author": "王淮",
        "content": "关中失鹿人争逐，一去鸿门不可寻。\n千古英雄死遗恨，封侯庙食更何心。",
        "dynasty": "宋",
        "collection_info": null
    },
    {
        "title": "咏钓台  其一",
        "author": "潘畤",
        "content": "不到危台久，重来恰十年。\n壮怀今扫尽，遗象只依然。\n老我从疎拙，微官合弃捐。\n归来营钓艇，长此卧风烟。",
        "dynasty": "宋",
        "collection_info": null
    },
    {
        "title": "咏钓台  其二",
        "author": "潘畤",
        "content": "古屋颠岩上，荒祠落叶中。\n乞灵无俗驾，垂世有高风。\n鸟语谷相答，鱼游溪若空。\n徘徊欲忘去，船背夕阳红。",
        "dynasty": "宋",
        "collection_info": null
    },
    {
        "title": "雪",
        "author": "项寅宾",
        "content": "冻云同色坠飞霙，送腊迎春一岁成。\n但见红花洗芳面，那闻黄竹度新声。\n密移琼室祥光满，倒泻银河白浪平。\n已属画师图此景，炎蒸相对卧桃笙。",
        "dynasty": "宋",
        "collection_info": null
    },
    {
        "title": "和范至能元日",
        "author": "项寅宾",
        "content": "献岁身留外，思家恨满中。\n桃符禳厉鬼，椒酒劝仙童。\n出谒凭羸马，题书附去鸿。\n青春应时节，斗柄夜摇东。",
        "dynasty": "宋",
        "collection_info": null
    },
    {
        "title": "和郑逢辰元宵韵",
        "author": "项寅宾",
        "content": "忆昔先皇赏露台，鳌山半影落蓬莱。\n羣芳欲识龙颜喜，双阖时瞻雉扇开。\n十里仙香蒙碧雾，六宫韶乐隠新雷。\n神仙旧事浑如梦，只有春风每岁催。",
        "dynasty": "宋",
        "collection_info": null
    },
    {
        "title": "又和酴醾韵",
        "author": "项寅宾",
        "content": "天遣司花宝笈开，鲛绡散翦碧云堆。\n芳根移自蚕丛远，熏酿曾随凤诏来。\n祇恐飘风撼新竹，却惊残雪触苍苔。\n水仙欲逞幽香压，山谷似无诠品才。",
        "dynasty": "宋",
        "collection_info": null
    },
    {
        "title": "千里丈蓄酒尊形状孛窣某酒后以短项翁目之不谓误中遂成佳号彦平功成二兄皆有褒咏可使韩子苍缩肩短项之句北面矣某不揆鄙拙勉强续貂幸诸丈斤斧之",
        "author": "钟孝国",
        "content": "少陵先生时不偶，老瓦盆中醉林莽。\n江湖散人名益穷，鱼殻倾尊不论斗。\n孤风异行同襟期，食鲑未必富三九。\n凌烟功名举世事，不直两公一杯酒。\n会稽夫子有古心，嗜好眇追千载友。\n陶尊中产同苍筠，短项不肯钟罍群。\n章绶黄篾差缁尘，肺肠桑落心昆崙。\n始知其中殊陋貌，一点不受泥沙浑。\n时从往古穷玄微，坐隅兀侧长相随。\n送余醉乡谢胶扰，回头转觉人间小。",
        "dynasty": "宋",
        "collection_info": null
    },
    {
        "title": "谨次功成短项翁佳篇之韵",
        "author": "钟孝国",
        "content": "君不见中山毛颖生，纂录百氏编群经。\n又不见革华祖都尉，殿上承恩举足耳。\n二物名誉由韩公，无乃衮褒俱中理。\n君家酒罂依图书，短项独喜觞吾儒。\n我加翁名乃率尔，诸公过听欢有余。\n翁名称意仰来前，再拜不愿封酒泉。\n倾怀解贾吟笔勇，注想只愁客杯干。\n主人冥心通与穷，从渠自引琉璃钟。\n醉中琢句千古废，醒后逢人四海空。\n林间日日吹春风，孛窣愿卜重相逢。\n长江小艇新雨后，一杯相属会稽翁。",
        "dynasty": "宋",
        "collection_info": null
    },
    {
        "title": "绝句  其一",
        "author": "欧阳鈇",
        "content": "恋树残红湿不飞，杨花雪落木生衣。\n年来百念成灰冷，无语送春春自归。",
        "dynasty": "宋",
        "collection_info": null
    },
    {
        "title": "绝句  其二",
        "author": "欧阳鈇",
        "content": "桑麻得雨更青葱，芍药留春结晚红。\n怪得鸟声如许好，此身还在乱山中。",
        "dynasty": "宋",
        "collection_info": null
    },
    {
        "title": "绝句  其三",
        "author": "欧阳鈇",
        "content": "为怜红杏亚枝斜，看到斜阳送乱鸦。\n又是一春穷不死，天教留眼看鶑花。",
        "dynasty": "宋",
        "collection_info": null
    },
    {
        "title": "绝句  其四",
        "author": "欧阳鈇",
        "content": "篷窗卧听疎疎雨，却是芭蕉夜半声。\n烟浪蔽天天倚盖，略容一点白鸥明。",
        "dynasty": "宋",
        "collection_info": null
    },
    {
        "title": "示二子",
        "author": "欧阳鈇",
        "content": "先君以官贫，我仍遗以安。\n但愿两儿健，扶持一翁孱。\n何须待门生，悠然柴桑閒。",
        "dynasty": "宋",
        "collection_info": null
    },
    {
        "title": "卜居",
        "author": "欧阳鈇",
        "content": "此生老矣益飘零，汤餠来年又何所。\n是身如寓敢求安，更筑小轩名以寓。\n凭谁叫阍与帝语，有客多艰乃如许。\n水花为客啼红雨。",
        "dynasty": "宋",
        "collection_info": null
    },
    {
        "title": "游愚堂",
        "author": "欧阳鈇",
        "content": "闻说名园尚修竹，花压颓垣笋穿屋。\n雨痕半掩壁间题，饥鼠跳梁狐昼啼。\n前人已为后人笑，后人更使谁人悼。\n呜呼全盛几时奈衰何，古人兴废何其多。",
        "dynasty": "宋",
        "collection_info": null
    },
    {
        "title": "和伍武仲",
        "author": "欧阳鈇",
        "content": "未知一岁于此水，几回照影惭栖栖。\n失身竟堕管城计，错路不为田舍儿。",
        "dynasty": "宋",
        "collection_info": null
    },
    {
        "title": "禾山秋兴  其一",
        "author": "欧阳鈇",
        "content": "生计嗟乌有，谁人问子虚。\n西风五更雨，南雁数行书。\n衰朽儿童笑，飘流岁月余。\n秋深新病起，吾志在吾庐。",
        "dynasty": "宋",
        "collection_info": null
    },
    {
        "title": "禾山秋兴  其二",
        "author": "欧阳鈇",
        "content": "夜起集万感，胡为淹此留。\n诗成夔子国，人在仲宣楼。\n络纬声中泪，芭蕉雨裏愁。\n遥知屡门倚，应念有方游。",
        "dynasty": "宋",
        "collection_info": null
    },
    {
        "title": "句  其一",
        "author": "欧阳鈇",
        "content": "细雨双飞鹭，寒蓑独钓船。",
        "dynasty": "宋",
        "collection_info": null
    },
    {
        "title": "句  其二",
        "author": "欧阳鈇",
        "content": "梦回千里外，灯转一窗深。",
        "dynasty": "宋",
        "collection_info": null
    },
    {
        "title": "句  其三",
        "author": "欧阳鈇",
        "content": "谁知花过半，纔与酒相寻。",
        "dynasty": "宋",
        "collection_info": null
    },
    {
        "title": "句  其四",
        "author": "欧阳鈇",
        "content": "故人惊会面，新恨说从头。",
        "dynasty": "宋",
        "collection_info": null
    },
    {
        "title": "句  其五",
        "author": "欧阳鈇",
        "content": "天上张公子，云间陆士龙。",
        "dynasty": "宋",
        "collection_info": null
    },
    {
        "title": "句  其六",
        "author": "欧阳鈇",
        "content": "月白玄猿哭，更残络纬悲。",
        "dynasty": "宋",
        "collection_info": null
    },
    {
        "title": "句  其七",
        "author": "欧阳鈇",
        "content": "语离遽何许，话旧復何时。",
        "dynasty": "宋",
        "collection_info": null
    },
    {
        "title": "句  其八",
        "author": "欧阳鈇",
        "content": "巷南巷北人招饮，一雨一晴花耐看。",
        "dynasty": "宋",
        "collection_info": null
    },
    {
        "title": "句  其九",
        "author": "欧阳鈇",
        "content": "有客过门湖海士，隔篱呼酒咄嗟间。",
        "dynasty": "宋",
        "collection_info": null
    },
    {
        "title": "句  其一○",
        "author": "欧阳鈇",
        "content": "梦回金马玉堂上，文在冰瓯雪碗中。",
        "dynasty": "宋",
        "collection_info": null
    },
    {
        "title": "句  其一一",
        "author": "欧阳鈇",
        "content": "青山如故情非故，芳草唤愁诗遣愁。",
        "dynasty": "宋",
        "collection_info": null
    },
    {
        "title": "句  其一二",
        "author": "欧阳鈇",
        "content": "扰扰征人相顾语，萧萧落木不胜秋。",
        "dynasty": "宋",
        "collection_info": null
    },
    {
        "title": "句  其一三",
        "author": "欧阳鈇",
        "content": "风色似传花信到，夕阳微放柳梢晴。",
        "dynasty": "宋",
        "collection_info": null
    },
    {
        "title": "句  其一四",
        "author": "欧阳鈇",
        "content": "千里归来人事改，十年犹幸此身存。",
        "dynasty": "宋",
        "collection_info": null
    },
    {
        "title": "句  其一五",
        "author": "欧阳鈇",
        "content": "爱山如爱酒，畏暑如畏虎。\n出门寻旧游，缺月四更吐。",
        "dynasty": "宋",
        "collection_info": null
    },
    {
        "title": "句  其一六",
        "author": "欧阳鈇",
        "content": "更阑待月华，风露寒欲僵。",
        "dynasty": "宋",
        "collection_info": null
    },
    {
        "title": "句  其一七",
        "author": "欧阳鈇",
        "content": "读书岂为官。",
        "dynasty": "宋",
        "collection_info": null
    },
    {
        "title": "句  其一八",
        "author": "欧阳鈇",
        "content": "心清时自暑。",
        "dynasty": "宋",
        "collection_info": null
    },
    {
        "title": "子猷访戴",
        "author": "来梓",
        "content": "四山摇玉夜光浮，一舸玻璃凝不流。\n若使过门相见了，千年风致一时休。",
        "dynasty": "宋",
        "collection_info": null
    },
    {
        "title": "杜甫游春",
        "author": "来梓",
        "content": "典尽春衣不肯归，熊儿扶过瀼溪西。\n伤时怀抱深于海，掠眼风光醉似泥。",
        "dynasty": "宋",
        "collection_info": null
    },
    {
        "title": "六言二首  其一",
        "author": "来梓",
        "content": "叶淅历而争堕，菊徘徊而尚开。\n流年逼人太甚，佳客折简不来。",
        "dynasty": "宋",
        "collection_info": null
    },
    {
        "title": "六言二首  其二",
        "author": "来梓",
        "content": "行空月不着相，出岫云无恋心。\n胸中一丘一壑，不矶城市山林。",
        "dynasty": "宋",
        "collection_info": null
    },
    {
        "title": "句",
        "author": "王仲宁",
        "content": "妙曲挠周郎。",
        "dynasty": "宋",
        "collection_info": null
    },
    {
        "title": "句",
        "author": "陈国材",
        "content": "红日晚天三四雁，碧波春水一双鸥。",
        "dynasty": "宋",
        "collection_info": null
    },
    {
        "title": "西湖杂咏",
        "author": "萧彦毓",
        "content": "花心亭上坐，满眼是湖光。\n祇为便幽趣，能来倚夕阳。\n水边春寺静，柳下小舟藏。\n不待清明近，鶑花已自忙。",
        "dynasty": "宋",
        "collection_info": null
    },
    {
        "title": "梁家渡",
        "author": "萧彦毓",
        "content": "远水环沙翠作湾，红尘飞不入青山。\n凉风一枕秋宵梦，梦绕千岩万壑间。",
        "dynasty": "宋",
        "collection_info": null
    },
    {
        "title": "清明日早出太平门",
        "author": "萧彦毓",
        "content": "江头杨柳暗藏鸦，江上鹅儿浴浅沙。\n早起一风如此恶，路旁落尽刺桐花。",
        "dynasty": "宋",
        "collection_info": null
    },
    {
        "title": "咏梅",
        "author": "吴居仁",
        "content": "岭南十月春渐回，妍暖先到前村梅。\n问君何处识此妙，一枝冷艷随霜开。\n长江凛凛欲崩岸，乃见好事多墙隈。\n初疑渗漉入瘴雾，更恐寂寞埋烟煤。\n微风不动暗香远，淡月入户空徘徊。\n坐看粉黛化羶恶，岂但桃李成舆台。\n我行万里厌穷独，疾病未已心先灰。\n对此不觉三叹息，恐是转侧同南来。\n异乡久处少意绪，破壁相对无根荄。\n古来寒士每如此，一世埋没随蒿莱。\n遁光藏德老不耀，肯与世俗相追陪。\n轮囷离奇多见用，牺尊青黄木为灾。\n含毫吮墨去颜色，况自不必须穿裁。\n岁穷路远莫惆怅，此去保无蜂蝶猜。",
        "dynasty": "宋",
        "collection_info": null
    },
    {
        "title": "弹子岩题名",
        "author": "徐梦莘",
        "content": "吾侪生江南，远近俱邻乡。\n一官皆为贫，餬口走四方。\n遇合良独难，动如参与商。\n谁知自有时，朋盍聚炎荒。\n外台参计画，幕府佐纪纲。\n出宰得壮县，分教莅郡庠。\n曹掾胜三语，簿领真仇香。\n不止似人喜，顿觉吾军张。\n合坐尊序齿，避席敬行觞。\n岩酒纵登览，杖屦陪徜徉。\n棋矢以相娱，啸歌情意长。\n举酒起祝规，爱我药石良。\n古人尚植立，君子道其常。\n平生学忠孝，余力从文章。\n临节不可夺，当官有何强。\n穷乃见节义，老当志弥刚。\n鸿鹄在寥廓，骐骥终腾骧。\n愿言各勉旃，事业要辉光。\n它日先上道，富贵无相忘。",
        "dynasty": "宋",
        "collection_info": null
    },
    {
        "title": "题双井堂",
        "author": "徐得之",
        "content": "凤凰山畔永思堂，山谷先生有旧乡。\n修水年年流不尽，斯文长与日争光。",
        "dynasty": "宋",
        "collection_info": null
    },
    {
        "title": "玉笥山",
        "author": "徐得之",
        "content": "江作挼蓝绕髻鬟，令君心事每相关。\n要令白叟黄童辈，如在清江碧嶂间。",
        "dynasty": "宋",
        "collection_info": null
    },
    {
        "title": "试双井茶",
        "author": "徐得之",
        "content": "先生老作宜州鬼，谁与一瓯注深汤。\n至今捧看双井碗，犹带是翁书传香。",
        "dynasty": "宋",
        "collection_info": null
    },
    {
        "title": "双井图",
        "author": "徐得之",
        "content": "异时生出鬼门关，及去宜州竟不还。\n意者早知名是累，持锄应只在家山。",
        "dynasty": "宋",
        "collection_info": null
    },
    {
        "title": "明妃曲",
        "author": "徐得之",
        "content": "妾生岂愿为胡妇，失信宁当累明主。\n已伤画史忍欺君，莫使君王更欺虏。\n琵琶却解将心语，一曲才终恨何数。\n朦胧胡雾染宫花，泪眼横波时自雨。\n专房莫倚黄金赂，多少专房弃如土。\n宁从别去得深嚬，一步思君一回头。\n胡山不隔思归路，只把琵琶写辛苦。\n君不见有言不食古高辛，生女无嫌嫁盘瓠。",
        "dynasty": "宋",
        "collection_info": null
    },
    {
        "title": "句",
        "author": "徐得之",
        "content": "乃翁画灰教儿书，娇儿赤骭玉雪肤。\n厥妻曝日补破襦，弊筐何有金十奴。",
        "dynasty": "宋",
        "collection_info": null
    },
    {
        "title": "白石山",
        "author": "宋晋之",
        "content": "日车未访到仙宫，日脚将西又转蓬。\n莫怪登山能草草，祗缘行李自匆匆。\n玉棺已去人何在，石鼎虽存味早空。\n休羡古来名与迹，几多丘壑在胸中。",
        "dynasty": "宋",
        "collection_info": null
    },
    {
        "title": "题戴溪亭",
        "author": "林东",
        "content": "溪亭故事几年华，来值秋霖眺望赊。\n云障山峦多少处，雨埋烟火两三家。\n水肥去马行高阪，汀没閒鸥上浅沙。\n谁是子猷谁是戴，小船杯酒兴无涯。",
        "dynasty": "宋",
        "collection_info": null
    },
    {
        "title": "题畲山宣妙寺",
        "author": "刘孝韪",
        "content": "水定浮春岫，鸦盘落远林。\n上方钟送夕，隠几兴何深。",
        "dynasty": "宋",
        "collection_info": null
    },
    {
        "title": "皇太后回銮颂",
        "author": "吴𣓨",
        "content": "于皇睿明，运符中兴。\n绵宇肃清，干夷坤宁。\n孝思兢兢，交三圣灵。\n惟我文母，远征朔土。\n苍旻眷顾，显持阴护。\n爰居爰处，储降祉祜。\n睿明绍休，匪豫匪游。\n人谋鬼谋，迎亲是求。\n夜靡安席，昼靡安几。\n宸心窃至，迎亲是议。\n皇帝曰咨，命尔辅臣。\n朕有大计，储思唯亲。\n辅臣稽首，对扬圣志。\n惟断乃成，愿破群议。\n皇穹隆赫，鉴兹至德。\n风行万国，耸动蛮貊。\n诞扬天声，四征弗克。\n敌人震惊，稽颡寻盟。\n遣使旁午，愿旋銮辂。\n稽考旷古，且未曾睹。\n帝曰休哉，大庆鼎来。\n喧传九垓，疾如惊雷。\n乃严法驾，乃饰次舍。\n千舆万马，出疆以迓。\n文母在远，雷剥曰舒。\n六龙驾辇，陟巘嵩呼。\n济彼洪流，天星翼舟。\n微波聿收，瑞气横秋。\n文母遄临，千官则仪。\n欢声戴驰，霆震风飞。\n銮车至止，幅璬咸喜。\n丕照盛美，实天所启。\n有汉高祖，安忍无亲。\n与言分羹，实忝前闻。\n有唐德宗，求之莫获。\n莫享天心，实有惭德。\n惟我皇上，圣孝绝伦。\n念兹在兹，虞舜周文。\n韪哉鸿休，卓绝殊尤。\n二圣重欢，亿万斯秋。\n究观自昔，发挥伟绩。\n有颂有诗，以诏无极。\n睠兹日月，宁容图绘。\n小臣献颂，乐府是配。",
        "dynasty": "宋",
        "collection_info": null
    },
    {
        "title": "温泉",
        "author": "孙懋",
        "content": "乔林远凝烟，怪石卧如虎。\n汤泉在其下，深广数尺许。\n蒸蒸百鼎沸，衮衮骊珠吐。\n温然可人意，了不变寒暑。\n我来一盥挹，和气溢宾主。\n谁知山谷间，异物乃有取。\n又闻泉之功，万顷浸禾黍。\n升腾或为云，定作傅岩雨。\n贤人抱气节，潇洒谨出处。\n平生泽物志，得时谁可御。\n奈何斗筲徒，名利每轻举。\n一朝冰山碎，笑唾无足数。\n临风祝斯泉，更请事斯语。\n回首骊山阴，凄然吊前古。",
        "dynasty": "宋",
        "collection_info": null
    },
    {
        "title": "龙岩寺",
        "author": "孙懋",
        "content": "苍林翠碧龙岩寺，县令三年两度来。\n从此岩前花与草，只今时与梦徘徊。",
        "dynasty": "宋",
        "collection_info": null
    },
    {
        "title": "青羊宫",
        "author": "何耕",
        "content": "一再官锦城，咫尺望琳宫。\n未始得得来，正望役役中。\n今朝弄晴雨，策蹇随春风。\n颇爱意象古，停骖小从容。\n缥缈百尺台，突起凌半空。\n凭栏俯修竹，决眦明孤鸿。\n信哉神仙宅，不受尘垢蒙。\n稽首五千言，众妙一以通。\n静观万物復，岂假九转功。\n区区立训诂，亦哂河上公。\n痴人慕羽化，心外求鸿蒙。\n要附白鹤背，往访青羊踪。",
        "dynasty": "宋",
        "collection_info": null
    },
    {
        "title": "灵溪赋双流郭信可隠居",
        "author": "何耕",
        "content": "幽居定何如，颇恨未见之。\n主人向我言，喜色融双眉。\n修篁流翠阴，寒溪漾清漪。\n领略非一状，幽妍发余姿。\n空蒙雨亦佳，潋滟晴更奇。\n岂惟二江独，意恐两蜀稀。\n主人信妙士，得此固所宜。\n天公閟好景，授受各有时。\n岂无多田翁，偃蹇逝莫随。\n素交怀老蒲，秀句纷珠玑。\n安得招归来，为君赋清诗。\n往者不可作，后生欲何为。",
        "dynasty": "宋",
        "collection_info": null
    },
    {
        "title": "龙渊",
        "author": "何耕",
        "content": "门前大江河渺漫，昔人饮牛水为干。\n水干龙逝亦其理，近在咫尺聊泥蟠。\n鱼暇玩侮妩獭笑，纵有灵怪谁当看。\n德人问舍压我境，便尔筑室相遮栏。\n坐令异类皆屏伏，恃有此耳差少安。\n却纡朱绂去监郡，遣我守舍良独难。\n昨来过门恍如梦，龙致此语催归鞍。\n先生不信反不笑，谓我饶舌狂丰干。",
        "dynasty": "宋",
        "collection_info": null
    },
    {
        "title": "虚舟",
        "author": "何耕",
        "content": "君不见江干车马纷相送，巨艑峩峩船载重。\n西南使者解官归，水浅着沙牵不动。\n如君材具岂多得，合侍明光参法从。\n何为浅濑着虚舟，颇笑胸中太空洞。\n问君此意竟安在，欲说向人谁与共。\n山林钟鼎本同辙，繫岸截江随所用。\n八窗窅窅凈无尘，一水泠泠清可弄。\n何当抱被过君眠，分破江天幽夜梦。",
        "dynasty": "宋",
        "collection_info": null
    },
    {
        "title": "题龙华佛阁",
        "author": "何耕",
        "content": "西川凿山三大像，突兀皆在江之湄。\n修觉九顶见略尽，独此恨未瞻容仪。\n朅来胜地了畴昔，轻轩瘦马相追随。\n百尺金躯信雄杰，三乘宝阁何瑰奇。\n燃犀不用照幽鬼，击鼓自合趋冯夷。\n前人开创愿力广，下与舟楫扶倾危。\n六月滩涛剧奔吼，一分性命争毫釐。\n篙工落胆行者泣，弹指乞活天人师。\n人心狎水水多祸，佛力在人人不知。\n年来蜀产坐朘削，夜半有力真能移。\n轲峩大艑去不绝，綵鹢破浪风扬旗。\n慈悲但作布施相，江神虽怒将何为。",
        "dynasty": "宋",
        "collection_info": null
    },
    {
        "title": "普通山距府东十数里青州禅师洪果道场也自龙华归过之栋宇颓落僧徒鄙野良为可惜是夜雨大作因书所闻所见为长韵",
        "author": "何耕",
        "content": "锦城之东山培塿，突起伽蓝压山口。\n入门气象颇不凡，在昔规模定非苟。\n黄绢碑词着眼看，青州老衲知名久。\n自披榛径结茅屋，不剪霜华散蓬首。\n市门有女捧巾盥，衣裓无花生秽垢。\n至今一转鹡鸰语，散作诸方狮子吼。\n祖灯寂寞何人继，窣堵岧嶤惟鬼守。\n法席草长深没膝，僧榻屋穿光见斗。\n似闻占籍多衍沃，合选名缁振颓朽。\n我来不觉三叹息，眼底尽空诸所有。\n自开主席埽尘坌，聊寄闲眠憩奔走。\n梦回中夜雨鸣檐，卧听东风寒入牖。\n明朝散步转山脊，好语相呼闻野叟。\n抽芒已见麦翻浪，捣麨悬知香满手。\n须臾日影散林樾，绚练春光被花柳。\n仆夫催归屡不应，景物殊佳宁忍负。\n出山骑马更踌躇，乘暇应须重载酒。",
        "dynasty": "宋",
        "collection_info": null
    },
    {
        "title": "忘机台",
        "author": "何耕",
        "content": "太虚生微云，机事日夕繁。\n兼忘岂不佳，尚有忘者存。\n稽首老庞翁，妙处布一言。\n请观台上月，万古无昭昏。",
        "dynasty": "宋",
        "collection_info": null
    },
    {
        "title": "和光亭",
        "author": "何耕",
        "content": "枯木倚寒岩，三冬无暖气。\n达人定汝笑，胸中太泾渭。\n不妨声色海，径造佛祖地。\n所以亦乐翁，花前时一醉。",
        "dynasty": "宋",
        "collection_info": null
    },
    {
        "title": "自合江亭过渡观赵穆仲园亭",
        "author": "何耕",
        "content": "唤舟芳草渡，繫马绿杨阴。\n步入莓苔径，门开花竹林。\n王孙随牒远，婺女隠云深。\n想见西南望，悠悠空赏心。",
        "dynasty": "宋",
        "collection_info": null
    },
    {
        "title": "春日  其一",
        "author": "何耕",
        "content": "闻道西楼下，香风扬绮罗。\n无钱沽酒得，不醉奈愁何。\n老去春缘薄，慵来睡兴多。\n闭门终一枕，亦不梦南柯。",
        "dynasty": "宋",
        "collection_info": null
    },
    {
        "title": "春日  其二",
        "author": "何耕",
        "content": "寂寞城南寺，三年寄索居。\n折花修佛供，持钵乞僧余。\n竟日无车骑，依时认鼓鱼。\n九衢尘一尺，吾自有华胥。",
        "dynasty": "宋",
        "collection_info": null
    },
    {
        "title": "春日  其三",
        "author": "何耕",
        "content": "门前无俗物，城上亦奇观。\n花浪东流稳，云山西望寒。\n身凌尘外远，目极意中宽。\n最爱风标客，晴沙理青纨。",
        "dynasty": "宋",
        "collection_info": null
    },
    {
        "title": "春日  其四",
        "author": "何耕",
        "content": "万里桥边水，朝宗去入吴。\n衮衣新历数，神算旧规模。\n四澥从心正，诸公着力无。\n际天东望眼，淼淼但平芜。",
        "dynasty": "宋",
        "collection_info": null
    },
    {
        "title": "春日  其五",
        "author": "何耕",
        "content": "唇齿辅车势，坤维井络方。\n只宜花柳盛，莫遣鸟鱼忙。\n陇麦无由食，边筹是可防。\n出言还有禁，忍泪下成行。",
        "dynasty": "宋",
        "collection_info": null
    },
    {
        "title": "题龙华山寺",
        "author": "何耕",
        "content": "杰阁山为佛，精庐地布金。\n水涵空阔凈，路绕翠微深。\n鸟下窥斋钵，龙归识梵音。\n城中尘瞇目，那得此幽寻。",
        "dynasty": "宋",
        "collection_info": null
    },
    {
        "title": "浮翠桥",
        "author": "何耕",
        "content": "隔溪苍翠各西东，架竹为梁路始通。\n缺月罅林凝凈绿，断霞明水抹残红。\n芒鞋步步幽深处，藜杖声声屈曲中。\n回首忽惊桥已远，泠然身御圃田风。",
        "dynasty": "宋",
        "collection_info": null
    },
    {
        "title": "寒碧亭",
        "author": "何耕",
        "content": "凭栏日日俯清湍，洗竹年年斩恶竿。\n十顷玻璃秋色静，一林竿籁晓声寒。\n凉风有意生天末，明月无边照水端。\n谁谓过清难久处，愚溪元自不相安。",
        "dynasty": "宋",
        "collection_info": null
    },
    {
        "title": "远色阁",
        "author": "何耕",
        "content": "小小楼居着散仙，渊明真趣本幽然。\n招呼云月栏干曲，顾揖江山拄杖前。\n独鸟倦归翻落日，谁家晨爨起炊。",
        "dynasty": "宋",
        "collection_info": null
    },
    {
        "title": "龙华大像盖冀国夫人所作因成二绝  其一",
        "author": "何耕",
        "content": "慧性元从戒定熏，百花潭水洗僧裙。\n箇中力量真超绝，故老尚传娘子军。",
        "dynasty": "宋",
        "collection_info": null
    },
    {
        "title": "龙华大像盖冀国夫人所作因成二绝  其二",
        "author": "何耕",
        "content": "生男箇箇欲如狼，妇女军中气不扬。\n试问争功嗔目士，几人能敌浣花娘。",
        "dynasty": "宋",
        "collection_info": null
    },
    {
        "title": "假山",
        "author": "何耕",
        "content": "空庭幻出小嶙峋，假外应须别有真。\n只恐话头成两橛，若为融摄主和宾。",
        "dynasty": "宋",
        "collection_info": null
    },
    {
        "title": "莲塘",
        "author": "何耕",
        "content": "色香无比出西方，何物妖狐号六郎。\n手折一枝聊供佛，前身定是老柴桑。",
        "dynasty": "宋",
        "collection_info": null
    },
    {
        "title": "兰坡",
        "author": "何耕",
        "content": "兰与高人臭味同，含熏聊復待清风。\n纷纷萧艾无相笑，尔辈敷荣转眼空。",
        "dynasty": "宋",
        "collection_info": null
    },
    {
        "title": "段文昌读书台  其一",
        "author": "何耕",
        "content": "段公曾此读羣书，读破应须万卷余。\n家礼一传为杂俎，稗官收拾附虞初。",
        "dynasty": "宋",
        "collection_info": null
    },
    {
        "title": "段文昌读书台  其二",
        "author": "何耕",
        "content": "陇麦渐渐满意青，只忧春旱起蟊螟。\n当年人诵祷而雨，合向兹山试乞灵。",
        "dynasty": "宋",
        "collection_info": null
    },
    {
        "title": "学射山相传蜀后主刘禅习射于此因以得名有感二作  其一",
        "author": "何耕",
        "content": "苦无雄畧但儿嬉，尚想山头学射时。\n忽报阴平鱼贯入，可怜一镞不能施。",
        "dynasty": "宋",
        "collection_info": null
    },
    {
        "title": "学射山相传蜀后主刘禅习射于此因以得名有感二作  其二",
        "author": "何耕",
        "content": "修明国政保关山，岂在驰驱纵送间。\n空使流人登剑阁，向风长喟笑庸孱。",
        "dynasty": "宋",
        "collection_info": null
    },
    {
        "title": "留隠庵老住碧芦轩",
        "author": "何耕",
        "content": "庵中之人不见形，两脚不住以隠名。\n此行有似风过海，摸索不着闻其声。\n浣花江头万僧市，抵掌笑谈儿辈惊。\n一轩碧芦佛手种，霜叶戚戚如诗鸣。\n此间谓是留凤处，但恐还作冥鸿征。\n卷衣我亦逐师去，分取半庵栖月明。",
        "dynasty": "宋",
        "collection_info": null
    },
    {
        "title": "题长松二首  其一",
        "author": "何耕",
        "content": "老桧摇风万壑声，梨花着雨四山明。\n龛中大士好看客，排遣云阴作晚晴。",
        "dynasty": "宋",
        "collection_info": null
    },
    {
        "title": "题长松二首  其二",
        "author": "何耕",
        "content": "路穷山百转，云拥木千章。\n蕞尔人间世，萧然古道场。\n龙神森拱卫，旱魃走祈禳。\n地远斋厨薄，重来剩裹粮。",
        "dynasty": "宋",
        "collection_info": null
    },
    {
        "title": "暇日与陈楚材游四天王寺见五髻文殊画像于庑下剥落可惜遂以告罗宗约参议迁之正法禅院俾长老惠公龛而祠之为诗十四韵书其事",
        "author": "何耕",
        "content": "陈侯招我古寺行，破椽老瓦烦支撑。\n丹青巨壁置庑下，大士五髻彯华缨。\n旁风上雨尘土集，意象落莫无光晶。\n近前谛视乃名笔，妙处不减本与琼。\n惜哉此地非所託，走卒嘈杂儿童轻。\n西邻塔庙颇雄伟，弥天老惠新主盟。\n撞钟击鼓饭千指，分坐岂无三尺楹。\n何人堪作不请友，参谋行解俱圆明。\n从容试以语二士，曰此甚易非难成。\n便从游戏出三昧，各借一臂相扶擎。\n腾空似赴远公约，散花如入维摩城。\n都人改观香火肃，雨泪膜拜争投诚。\n主人更在好看客，永为道伴终生平。\n莫言有我不须你，留取眉毛遮眼睛。",
        "dynasty": "宋",
        "collection_info": null
    },
    {
        "title": "成都即事",
        "author": "何耕",
        "content": "零落红成阵，扶疎绿结帏。\n简书留客住，风雨卷春归。\n是处羁怀恶，浮生乐事希。\n锦江拚尽醉，欲典却无衣。",
        "dynasty": "宋",
        "collection_info": null
    },
    {
        "title": "正月二十七日侍二老人出万里桥游宝历寺谒五丈天王至合江亭登小舟往来江中日晚出舟憩卧柳亭以归记所见",
        "author": "何耕",
        "content": "城中少乐事，日日走尘土。\n因循嘉节过，春物遽如许。\n驾言游近郊，及此新过雨。\n梨花雪飘零，麦脚浪掀舞。\n伤心梅已叶，慰眼杏初吐。\n荒凉入古寺，迢递行两庑。\n耽耽巨入阁，擐甲硕且武。\n出门诣支径，信马踏江浒。\n小舟呼未至，危亭憩方午。\n长江渺无际，远岫明可数。\n舟中更奇绝，一视隘天宇。\n深流风浩荡，浅岸石龃龉。\n水鳬贞自适，修竹不知主。\n摇摇打鱼艇，丁丁造船斧。\n林疎见官道，路转失前浦。\n奇观非一状，四面皆可取。\n斗酒不妄倾，佳处辄自举。\n杯盘渐狼藉，野䔩旋烧煮。\n夷犹兴未尽，落日挂村坞。\n归涂绕城隈，醉眼迷处所。\n卧柳久知名，败屋费撑拄。\n轻盈楚宫样，何事腰伛偻。\n临风发浩叹，空响答人语。\n吾亲俱老矣，君羹未尝覩。\n聊为半日乐，少慰一生苦。\n余年愿长健，綵服看儿女。\n此外吾何求，穷通任天与。",
        "dynasty": "宋",
        "collection_info": null
    },
    {
        "title": "论俗诗四首  其一",
        "author": "何耕",
        "content": "时间忿怒便行拳，招引官司在眼前。\n下狱戴枷遭责罚，更须枉费几多钱。",
        "dynasty": "宋",
        "collection_info": null
    },
    {
        "title": "论俗诗四首  其二",
        "author": "何耕",
        "content": "他侵我界是无良，我与他争未是长。\n布施与他三尺地，休夸谁弱又谁强。",
        "dynasty": "宋",
        "collection_info": null
    },
    {
        "title": "论俗诗四首  其三",
        "author": "何耕",
        "content": "写状唆人去入官，入时容易出时难。\n引人平地破家产，他在傍边冷眼看。",
        "dynasty": "宋",
        "collection_info": null
    },
    {
        "title": "论俗诗四首  其四",
        "author": "何耕",
        "content": "伤人利己事多端，唆讼尤为第一般。\n二竞力疲俱愿息，中人未了又经官。",
        "dynasty": "宋",
        "collection_info": null
    },
    {
        "title": "君子堂",
        "author": "尤袤",
        "content": "堂堂文简公，一世夔与皋。\n君子哉若人，此言圣所褒。\n遗爱在斯民，谁能荐牲牢。\n独有坐啸地，清风仰弥高。",
        "dynasty": "宋",
        "collection_info": null
    },
    {
        "title": "节爱堂",
        "author": "尤袤",
        "content": "谁怜穷山民，糠籺不自赡。\n纷纷死沟壑，往往困征敛。\n夫惟节与爱，是谓仁且俭。\n揭兹圣人言，聊用自鍼砭。",
        "dynasty": "宋",
        "collection_info": null
    },
    {
        "title": "凝思堂",
        "author": "尤袤",
        "content": "失脚坠尘网，牒诉装吾怀。\n公庭了官事，时来坐幽斋。\n天风肃泠泠，山鸟鸣喈喈。\n我思在何许，独对苍然崖。",
        "dynasty": "宋",
        "collection_info": null
    },
    {
        "title": "乐山堂",
        "author": "尤袤",
        "content": "草堂有遗基，榛莽岁月久。\n我来始经葺，挹翠开户牖。\n羣山供啸傲，万象皆奔走。\n所以名乐山，欲企仁者寿。",
        "dynasty": "宋",
        "collection_info": null
    },
    {
        "title": "匿峰亭",
        "author": "尤袤",
        "content": "山亭在山背，不见山巍巍。\n但见四面风，辐凑朝宗之。\n深藏固甚智，自牧甘处卑。\n一谦受四益，是以能不危。",
        "dynasty": "宋",
        "collection_info": null
    },
    {
        "title": "驻目亭",
        "author": "尤袤",
        "content": "攀梯上甓级，小憩得危亭。\n一览尽寥廓，四山耸寒青。\n浩若凌太虚，翩如逐遐征。\n昏花拭病目，望处增双明。",
        "dynasty": "宋",
        "collection_info": null
    },
    {
        "title": "台州郡斋杂咏十二首 参云亭",
        "author": "尤袤",
        "content": "昔贤已跨鹤，故迹余参云。\n旧德慨云远，干霄气仍存。\n青山宿雾捲，乔木苍烟昏。\n尚想来游处，笙箫中夜闻。",
        "dynasty": "宋",
        "collection_info": null
    },
    {
        "title": "台州郡斋杂咏十二首 双岩堂",
        "author": "尤袤",
        "content": "两岩鬰青苍，中有堂突兀。\n回廊外环遶，修竹布行列。\n悬崖上幽径，窥壁见遗碣。\n面墙谁所筑，除去碍膺物。",
        "dynasty": "宋",
        "collection_info": null
    },
    {
        "title": "台州郡斋杂咏十二首 玉霄亭",
        "author": "尤袤",
        "content": "青山围郡城，东望独空远。\n苍茫溟海近，相像蓬莱浅。\n朝光上遗堞，云气接虚巘。\n羡门与安期，鸾鹤若在眼。",
        "dynasty": "宋",
        "collection_info": null
    },
    {
        "title": "台州郡斋杂咏十二首 清平阁",
        "author": "尤袤",
        "content": "举世溷浊中，谁当清见底。\n崎岖太行道，谁贵平如坻。\n安得□□美，如此一池水。\n悠悠小阁□，视水知此理。",
        "dynasty": "宋",
        "collection_info": null
    },
    {
        "title": "台州郡斋杂咏十二首 霞起堂",
        "author": "尤袤",
        "content": "□□赤城山，霞色起夜半。\n建标自古□，□□羡吟翫。\n僊人□□□，□手若可唤。\n彤光射胸臆，三嚥骨自换。",
        "dynasty": "宋",
        "collection_info": null
    },
    {
        "title": "台州四诗  其一",
        "author": "尤袤",
        "content": "三日霪霖已渺漫，未晴三日又言干。\n自来说道天难做，天到台州分外难。",
        "dynasty": "宋",
        "collection_info": null
    },
    {
        "title": "台州四诗  其二",
        "author": "尤袤",
        "content": "百病疮痍费抚摩，官供仍媿拙催科。\n自怜鞅掌成何事，赢得霜毛一倍多。",
        "dynasty": "宋",
        "collection_info": null
    },
    {
        "title": "台州四诗  其三",
        "author": "尤袤",
        "content": "多病多愁老使君，不忧风雨不忧贫。\n三年不识东湖面，枉与东湖作主人。",
        "dynasty": "宋",
        "collection_info": null
    },
    {
        "title": "台州四诗  其四",
        "author": "尤袤",
        "content": "两载终更过七旬，今朝方始是闲身。\n细看壁上题名记，六十年间只五人。",
        "dynasty": "宋",
        "collection_info": null
    },
    {
        "title": "寄林景思",
        "author": "尤袤",
        "content": "临海睽离七度春，都城相见话悲辛。\n苍颜白髮浑非旧，短句长篇却有神。\n一第蹉跎真可叹，半生奔走坐长贫。\n老怀先自难为别，相识如君更几人。",
        "dynasty": "宋",
        "collection_info": null
    },
    {
        "title": "青山寺",
        "author": "尤袤",
        "content": "峥嵘楼阁插天开，门外湖山翠作堆。\n荡漾烟波迷泽国，空蒙云气认蓬莱。\n香销龙象辉金碧，雨过麒麟剥翠苔。\n二十九年三到此，一生知有几回来。",
        "dynasty": "宋",
        "collection_info": null
    },
    {
        "title": "听鶑阁",
        "author": "尤袤",
        "content": "春催金谷晓，一望百花齐。\n不作辽西梦，从渠着意啼。",
        "dynasty": "宋",
        "collection_info": null
    },
    {
        "title": "游閤皂山",
        "author": "尤袤",
        "content": "春山灵草百花香，谁识仙家日月长。\n满院莓苔绿阴匝，棋声何处隔宫墙。",
        "dynasty": "宋",
        "collection_info": null
    },
    {
        "title": "易帅守",
        "author": "尤袤",
        "content": "维扬五易帅，山阳四易守。\n我来七八月，月月常奔走。\n帑藏忧煎熬，官民困驰骤。\n世态竞趋新，人情盖诣旧。\n如其数移易，是使政纷糅。\n彼席不得温，设施亦何有。\n淮南重雕瘵，十室空八九。\n况復苦将迎，不忍更回首。\n尝闻古为治，必假岁月久。\n安得如弈棋，易置翻覆手。",
        "dynasty": "宋",
        "collection_info": null
    },
    {
        "title": "淮民谣",
        "author": "尤袤",
        "content": "东府买舟船，西府买器械。\n问侬欲何为，团结山水寨。\n寨长过我庐，意气甚雄粗。\n青衫两承局，暮夜连勾呼。\n勾呼且未已，椎剥到鸡豕。\n供应稍不如，向前受笞棰。\n驱东復驱西，弃却锄与犁。\n无钱买刀剑，典尽浑家衣。\n去年江南荒，趁熟过江北。\n江北不可往，江南归未得。\n父母生我时，教我学耕桑。\n不识官府严，安能事戎行。\n执枪不解刺，执弓不能射。\n团结我何为，徒劳定无益。\n流离重流离，忍冻復忍饥。\n谁谓天地宽，一身无所依。\n淮南丧乱后，安集亦未久。\n死者积如麻，生者能几口。\n荒村日西斜，破屋两三家。\n抚摩力不足，将奈此扰何。",
        "dynasty": "宋",
        "collection_info": null
    },
    {
        "title": "蒙杨廷秀送西归朝天二集赠以七言",
        "author": "尤袤",
        "content": "西归累岁却朝天，添得囊中六百篇。\n垂棘连城三倍价，夜光明月十分圆。\n竞夸凤沼诗仙样，当有鷄林贾客传。\n我似岑参与高适，姓名得入少陵编。",
        "dynasty": "宋",
        "collection_info": null
    },
    {
        "title": "题云海亭",
        "author": "尤袤",
        "content": "亭前山色绕危栏，亭下波涛直浸山。\n波上渔舟亭上客，相看浑在画图间。",
        "dynasty": "宋",
        "collection_info": null
    },
    {
        "title": "张公洞",
        "author": "尤袤",
        "content": "吾闻荆溪南，有地僊所宅。\n十年劳梦想，今日着脚历。\n扁舟下湖㳇，水涨没砂碛。\n结缆小桥傍，杖藜从所适。\n平冈面坡陁，迭嶂堆襞积。\n行行三两里，夹道乔木植。\n其末几合抱，其高乃千尺。\n风生万壑响，日照四山赤。\n时摇树林抄，忽见屋宇脊。\n宫门何峥嵘，南路颇修直。\n长廊景曀曀，崩殿人寂寂。\n寥落昔贤题，摩挲壁间墨。\n扪萝上层岭，俯瞰得深窟。\n危梯交枝撑，鸟道穿诘屈。\n投身乍宽纵，跼步仍逼窄。\n攀援愁颠跻，傲睨惊险僻。\n悬崖朵颏颔，乱石拱剑戟。\n白云何时横，乳溢或自滴。\n中空正澒洞，了不见天隙。\n冥行迷近远，伛偻犹擿埴。\n巉岩岂人工，隠轸入地脉。\n穷幽或篝火，俯跪仅容席。\n仙坛尚故处，丹竈俨遗迹。\n山虫鸣咿嚘，野鼠声啧唶。\n传闻老父语，以往深莫测。\n中有白玉堂，横绝巨石塞。\n傍连洞庭野，欲去不可极。\n潜窥目先旋，纵走膝无力。\n邅迴步西径，突兀出峭壁。\n枞风高枝樛，藤蔓青阴羃。\n芳草何芊绵，丹花亦狼籍。\n踌躇古亭上，俯仰幽涧碧。\n丁当下流水，磊磈欲落石。\n虽云培塿高，气与嵩华敌。\n其南有空穴，澹瀩殷幽黑。\n阴风互吞吐，冷气森喷逼。\n蛟龙久伏藏，金玉閟简册。\n灵踪信茫昧，幻怪纷惨戚。\n将无神物守，欲与世壤隔。\n平生丘壑念，蚤岁泉石癖。\n岂不思三山，所恨无六翮。\n乐哉兹辰游，逸兴潜有激。\n仙翁在何许，绿髮尚如昔。\n髣髴笙箫声，徘徊鸾鹤翼。\n俗缘磨不尽，梦境坐形役。\n何阶筑衡茅，幽讨穷日夕。\n风云西北起，天地忽改色。\n仓皇促归斾，造物岂戏剧。\n良游易乖悟，真赏难再得。\n寄语山中人，重来傥相识。",
        "dynasty": "宋",
        "collection_info": null
    },
    {
        "title": "己亥元日",
        "author": "尤袤",
        "content": "玉历均调岁启端，东风又逐斗杓还。\n萧条门巷经过少，老病腰支拜起难。\n白髮但能欺槁项，青春不解驻朱颜。\n余龄有几仍多幸，占得山林一味閒。",
        "dynasty": "宋",
        "collection_info": null
    },
    {
        "title": "次韵德翁苦雨",
        "author": "尤袤",
        "content": "十年江国水如淫，怕见三秋雨作霖。\n可念田家妨卒岁，须烦风伯荡层阴。\n禾头昨夜忧生耳，木德何时却守心。\n兀坐书窗诗作祟，寒虫呜咽伴愁吟。",
        "dynasty": "宋",
        "collection_info": null
    },
    {
        "title": "梅",
        "author": "尤袤",
        "content": "不奈雪埋照，可堪风漏香。\n天寒无疹粟，日暮有严粧。\n桃李真肥婢，松筠共老苍。\n合教居第一，独自占年芳。",
        "dynasty": "宋",
        "collection_info": null
    },
    {
        "title": "和渭叟梅花",
        "author": "尤袤",
        "content": "不避风霜苦，自甘丘壑潜。\n未禁沾额角，信好插梳尖。\n春意已张本，寒威今解严。\n殷勤留客意，尚许隔墙觇。",
        "dynasty": "宋",
        "collection_info": null
    },
    {
        "title": "梅花",
        "author": "尤袤",
        "content": "冷艳天然白，寒香分外清。\n稍惊春色早，又唤客愁生。\n待索巡檐笑，嫌闻出塞声。\n园林多少树，见尔眼偏明。",
        "dynasty": "宋",
        "collection_info": null
    },
    {
        "title": "蜡梅",
        "author": "尤袤",
        "content": "破腊惊春意，凌寒试晓粧。\n应嫌脂粉白，故染曲尘黄。\n缀树蜂悬室，排筝雁着行。\n团酥与凝蜡，难学是生香。",
        "dynasty": "宋",
        "collection_info": null
    },
    {
        "title": "次韵尹朋梅花",
        "author": "尤袤",
        "content": "江北江南天未春，阳和先已到孤根。\n斜枝冷落溪头路，瘦影扶疏竹外村。\n水部未妨时遣兴，玉妃谁復与招魂。\n天寒好伴罗浮醉，明月清风许重论。",
        "dynasty": "宋",
        "collection_info": null
    },
    {
        "title": "梅花二首  其一",
        "author": "尤袤",
        "content": "竹外篱边一树斜，可怜芳意自萌芽。\n也知春到先舒蕊，又被寒欺不放花。\n索笑几回惊岁晚，相思一夜绕天涯。\n直须待得垂垂发，踏月相携过酒家。",
        "dynasty": "宋",
        "collection_info": null
    },
    {
        "title": "梅花二首  其二",
        "author": "尤袤",
        "content": "冷蕊疏枝半不禁，眼看芳信日骎骎。\n雪霜不管朝天面，风月能知匪石心。\n望远可无南北使，客愁空费短长吟。\n年年准拟花排恨，不道看花恨更深。",
        "dynasty": "宋",
        "collection_info": null
    },
    {
        "title": "落梅",
        "author": "尤袤",
        "content": "清溪西畔小桥东，落月纷纷水映红。\n五夜客愁花片裏，一年春事角声中。\n歌残玉树人何在，舞破山香曲未终。\n却忆孤山醉归路，马蹄香雪衬东风。",
        "dynasty": "宋",
        "collection_info": null
    },
    {
        "title": "入春半月未有梅花",
        "author": "尤袤",
        "content": "枯树扶疏水满池，攀翻未见玉团枝。\n应羞无雪教谁伴，未肯先春独探支。\n几度杖藜贪看早，一年芳信恨开迟。\n留连东阁空愁绝，只误何郎作好诗。",
        "dynasty": "宋",
        "collection_info": null
    },
    {
        "title": "德翁有诗再用前韵三首  其一",
        "author": "尤袤",
        "content": "文章仙伯记仇池，每想横斜竹外枝。\n未放柔柯攒玉雪，稍看红蒂染燕支。\n别来望远凭谁寄，老去寻春只恐迟。\n把酒问花花解语，定应催促要新诗。",
        "dynasty": "宋",
        "collection_info": null
    },
    {
        "title": "德翁有诗再用前韵三首  其二",
        "author": "尤袤",
        "content": "立马黄昏遶曲池，几回踏雪问南枝。\n不应春到花犹未，定恐寒侵力不支。\n陇上已惊传信晚，樽前只想弄粧迟。\n临风不语空归去，独立无憀自咏诗。",
        "dynasty": "宋",
        "collection_info": null
    },
    {
        "title": "德翁有诗再用前韵三首  其三",
        "author": "尤袤",
        "content": "尝记寻芳到习池，攀条频认去年枝。\n晓穿曲径千林去，晚度危桥一木支。\n不避春寒来得得，只缘人望故迟迟。\n无钱可办罗浮醉，报答春光只有诗。",
        "dynasty": "宋",
        "collection_info": null
    },
    {
        "title": "次韵渭叟蜡梅",
        "author": "尤袤",
        "content": "快泻鹅黄若下春，要将香色斗清珍。\n蜡丸暗拆东君信，栀貌宁欺我辈人。\n光价未输何逊早，诗篇重见豫章新。\n浑金璞玉争多少，要与江梅作近亲。",
        "dynasty": "宋",
        "collection_info": null
    },
    {
        "title": "雪",
        "author": "尤袤",
        "content": "睡觉不知雪，但惊窗户明。\n飞花厚一尺，和月照三更。\n草木浅深白，丘堘高下平。\n饥民莫咨怨，第一念边兵。",
        "dynasty": "宋",
        "collection_info": null
    },
    {
        "title": "甲午春前得雪  其一",
        "author": "尤袤",
        "content": "寒声昨夜响萧萧，逗晓阶庭亦已消。\n残腊距春无几日，一年飞雪只今朝。\n微阳欲动梅惊萼，余润纔沾麦放苗。\n天意未能违物意，漫留残白占山腰。",
        "dynasty": "宋",
        "collection_info": null
    },
    {
        "title": "甲午春前得雪  其二",
        "author": "尤袤",
        "content": "飞英回旋逐风飘，爽气令人意欲消。\n荏苒流年春送腊，殷勤密雪暮连朝。\n冬回庾岭花无数，烟暖蓝田玉有苗。\n一饱自今真可望，更看南亩麦齐腰。",
        "dynasty": "宋",
        "collection_info": null
    },
    {
        "title": "甲午春前得雪  其三",
        "author": "尤袤",
        "content": "冻云排阵拥山椒，待伴还应不肯消。\n皎月冰壶千顷夜，冷烟茅屋几家朝。\n梅枝堆亚难寻萼，萱草侵凌不辨苗。\n残甲败鳞随处是，被谁敲折玉龙腰。",
        "dynasty": "宋",
        "collection_info": null
    },
    {
        "title": "正月二十八日夜大雪",
        "author": "尤袤",
        "content": "一冬无雪润田畴，渴井泉源冻不流。\n昨夜忽飞三尺雪，今年须兆十分秋。\n占时父老应先喜，忍冻饥民莫漫愁。\n晴色已回春气候，晚风摇绿看来牟。",
        "dynasty": "宋",
        "collection_info": null
    },
    {
        "title": "别李德翁",
        "author": "尤袤",
        "content": "长恨古人少，斯人今古人。\n二难俱益友，两载觉情亲。\n世态深难测，心期久益真。\n相看俱半百，此别倍酸辛。",
        "dynasty": "宋",
        "collection_info": null
    },
    {
        "title": "别林景思",
        "author": "尤袤",
        "content": "二年无德及斯民，独喜从游得此君。\n囊乏一钱穷到骨，胸蟠千古气凌云。\n论交却恨相逢晚，别袂真成不忍分。\n后夜相思眇空阔，尺书应许雁知闻。",
        "dynasty": "宋",
        "collection_info": null
    },
    {
        "title": "送晦庵南归",
        "author": "尤袤",
        "content": "二年摩手抚疮痍，恩与庐山五老齐。\n合侍玉皇香案侧，却持华节大江西。\n鼎新白鹿诸生学，筑就长虹万丈堤。\n待哺饥民偏恋德，老翁犹作小儿啼。",
        "dynasty": "宋",
        "collection_info": null
    },
    {
        "title": "送提举杨大监解组西归",
        "author": "尤袤",
        "content": "征辕已动不容攀，回首棠阴蔽芾间。\n为郡不知歌舞乐，忧民赢得鬓毛斑。\n澄清未展须持节，注想方深便赐环。\n从此相思隔烟水，梦魂飞不到螺山。",
        "dynasty": "宋",
        "collection_info": null
    },
    {
        "title": "送吴待制帅襄阳二首  其一",
        "author": "尤袤",
        "content": "方持紫橐侍西清，忽领雄藩向暑行。\n谁谓风流贵公子，甘为辛苦一书生。\n词源笔下三千牍，武库胸中十万兵。\n从此君王宽北顾，山南东道得长城。",
        "dynasty": "宋",
        "collection_info": null
    },
    {
        "title": "送吴待制帅襄阳二首  其二",
        "author": "尤袤",
        "content": "欲将盘错试余锋，故拥旗麾讫外庸。\n南岘北津形胜地，前羊后杜昔贤踪。\n不妨倒载同民乐，自有轻裘折虏衝。\n努力功名归报国，莫思山月与林钟。",
        "dynasty": "宋",
        "collection_info": null
    },
    {
        "title": "送赵子直帅蜀得须字二首  其一",
        "author": "尤袤",
        "content": "射策当年首汉儒，去登云路只斯须。\n饱闻治最夸闽部，已有先声到益都。\n壮略定羌元自许，宗英帅蜀旧来无。\n前驱叱驭休辞远，看取东归上政涂。",
        "dynasty": "宋",
        "collection_info": null
    },
    {
        "title": "送赵子直帅蜀得须字二首  其二",
        "author": "尤袤",
        "content": "帝念西南在一隅，简求才德应时须。\n羌夷种落夸威令，秦陇关河听指呼。\n自古功名多少壮，及今谈笑定规模。\n玉山旧政人谁记，应扫棠阴看画图。",
        "dynasty": "宋",
        "collection_info": null
    },
    {
        "title": "海棠盛开",
        "author": "尤袤",
        "content": "两株芳蕊傍池阴，一笑嫣然抵万金。\n火齐照林光灼灼，彤霞射水影沉沉。\n晓粧无力燕支重，春醉方酣酒晕深。\n定自格高难着句，不应工部总无心。",
        "dynasty": "宋",
        "collection_info": null
    },
    {
        "title": "玉簪花一名鹭鸶",
        "author": "尤袤",
        "content": "一种幽花迥出尘，孤高耻逐艳阳辰。\n瑶枝巧插青鸾扇，玉蕊斜欹白鹭巾。\n难与松筠争岁晚，也同葵藿趁时新。\n西风昨夜惊庭绿，满院清香恼杀人。",
        "dynasty": "宋",
        "collection_info": null
    },
    {
        "title": "刘屯田墓壮节亭",
        "author": "尤袤",
        "content": "西涧当年卜考槃，便于神武挂衣冠。\n后生无復知前辈，故老犹能说长官。\n三尺荒坟埋玉冷，百年壮节倚天寒。\n表章頼有羣贤力，谁把生刍奠酒盘。",
        "dynasty": "宋",
        "collection_info": null
    },
    {
        "title": "庚子岁除前一日游茅山",
        "author": "尤袤",
        "content": "犯寒出行遇，值此岁云除。\n刚风驾飈轮，送我游清都。\n华阳第八天，仙圣之所居。\n洞门劣容人，中宽如室庐。\n横前大溪水，于焉限尘区。\n其右万石林，错落空翠图。\n茅庵着深秀，细路缘崎岖。\n幽泉见客喜，颇亦类逃虚。\n山深日易曛，捷径趋元符。\n琳宫照金碧，天籁鸣笙竽。\n侧睨白云峰，前瞻赤沙湖。\n金坛耸百丈，阴洞通七途。\n俯视人间世，扰扰真虫蛆。\n蚤以凡陋质，忝分赤城符。\n岂悟夙昔缘，復造神灵墟。\n平生梦寐处，恍若登华胥。\n归来拜绿章，足力尚有余。\n珍馆十六所，安能徧遨娱。\n穷探恨不尽，大息仍踟躇。",
        "dynasty": "宋",
        "collection_info": null
    },
    {
        "title": "大暑留召伯埭",
        "author": "尤袤",
        "content": "清风不肯来，烈日不肯暮。\n平生山林下，散髮颇箕踞。\n一官走王事，三伏在道途。\n我非褦襶儿，亦尔困驰骛。\n居然恋俎豆，安得免羁馽。\n区区竟何营，汩汩此飘寓。\n渊明应笑人，有底不归去。",
        "dynasty": "宋",
        "collection_info": null
    },
    {
        "title": "题米元晖潇湘图二首  其一",
        "author": "尤袤",
        "content": "万里江天杳霭，一村烟树微茫。\n只欠孤篷听雨，恍如身在潇湘。",
        "dynasty": "宋",
        "collection_info": null
    },
    {
        "title": "题米元晖潇湘图二首  其二",
        "author": "尤袤",
        "content": "淡淡晴山横雾，茫茫远水平沙。\n安得绿蓑青笠，往来泛宅浮家。",
        "dynasty": "宋",
        "collection_info": null
    },
    {
        "title": "题秋霜阁后山泉",
        "author": "尤袤",
        "content": "谁把机关引石泉，穿崖一溜响溅溅。\n争如庐阜香炉顶，坐看银河落九天。",
        "dynasty": "宋",
        "collection_info": null
    },
    {
        "title": "重登斗野亭二首  其一",
        "author": "尤袤",
        "content": "野色涵空阔，平芜接渺瀰。\n江淮天设险，星斗地分维。\n乔木千年意，沧波万古悲。\n老僧尤好事，见在索题诗。",
        "dynasty": "宋",
        "collection_info": null
    },
    {
        "title": "重登斗野亭二首  其二",
        "author": "尤袤",
        "content": "豪杰旧游处，此亭名亦俱。\n凄凉谢公堰，浩荡董家湖。\n陈迹成兴废，遗篇今有无。\n登临何限恨，搔首独长吁。",
        "dynasty": "宋",
        "collection_info": null
    },
    {
        "title": "浮远堂二首  其一",
        "author": "尤袤",
        "content": "杖藜同上最高峰，脚力虽穷兴未穷。\n领略江山归眼界，尽吞淮海入胸中。",
        "dynasty": "宋",
        "collection_info": null
    },
    {
        "title": "浮远堂二首  其二",
        "author": "尤袤",
        "content": "我生家住浙江西，不见江山自是痴。\n浮远堂前今日望，画图待我看潮时。",
        "dynasty": "宋",
        "collection_info": null
    },
    {
        "title": "句  其一",
        "author": "尤袤",
        "content": "胸中襞积千般事，到得相逢一语无。",
        "dynasty": "宋",
        "collection_info": null
    },
    {
        "title": "句  其二",
        "author": "尤袤",
        "content": "送客渐稀城渐远，归途应减两三程。",
        "dynasty": "宋",
        "collection_info": null
    },
    {
        "title": "句  其三",
        "author": "尤袤",
        "content": "金马玉堂惭我辈，青衫白髮念君迟。",
        "dynasty": "宋",
        "collection_info": null
    },
    {
        "title": "句  其四",
        "author": "尤袤",
        "content": "强学瞿昙金作面，只应恁怪老禅亲。",
        "dynasty": "宋",
        "collection_info": null
    },
    {
        "title": "句  其五",
        "author": "尤袤",
        "content": "千尺龙鳞蟠桧顶，一番蜩甲长蔬苗。",
        "dynasty": "宋",
        "collection_info": null
    },
    {
        "title": "句  其六",
        "author": "尤袤",
        "content": "剩对风花吟柳絮，更将冰水瀹芎苗。",
        "dynasty": "宋",
        "collection_info": null
    },
    {
        "title": "句  其七",
        "author": "尤袤",
        "content": "万室欢呼忘冻馁，一犁酥润到根苗。",
        "dynasty": "宋",
        "collection_info": null
    },
    {
        "title": "句  其八",
        "author": "尤袤",
        "content": "寄语高人来问法，莫辞门外立齐腰。",
        "dynasty": "宋",
        "collection_info": null
    },
    {
        "title": "句  其九",
        "author": "尤袤",
        "content": "前村酒美无钱换，怪底金龟不繫腰。",
        "dynasty": "宋",
        "collection_info": null
    },
    {
        "title": "句  其一○",
        "author": "尤袤",
        "content": "寒窗莫怪吟声苦，举室长悬似细腰。",
        "dynasty": "宋",
        "collection_info": null
    },
    {
        "title": "句  其一一",
        "author": "尤袤",
        "content": "归装见说浑无物，添得新诗数百篇。",
        "dynasty": "宋",
        "collection_info": null
    },
    {
        "title": "句  其一二",
        "author": "尤袤",
        "content": "饱看七宝山头月，惯听三茅观裏钟。",
        "dynasty": "宋",
        "collection_info": null
    },
    {
        "title": "存目  其一",
        "author": "尤袤",
        "content": "诗题：拄杖首句：久矣相随苦弟昆。",
        "dynasty": "宋",
        "collection_info": null
    },
    {
        "title": "存目  其二",
        "author": "尤袤",
        "content": "诗题：送赵成都二首首句：蜀道当谋帅，不但元戎贵。",
        "dynasty": "宋",
        "collection_info": null
    },
    {
        "title": "九月二十二日晚秋曲宴",
        "author": "宋孝宗",
        "content": "昊穹垂佑福群生，凉德惟知监守成。\n禾黍三登占叶气，箫韶九奏播欢声。\n未央秋晚林塘静，太液波閒殿阁明。\n嘉与臣邻同燕乐，益修庶政答丕平。",
        "dynasty": "宋",
        "collection_info": null
    },
    {
        "title": "题金山",
        "author": "宋孝宗",
        "content": "屹然山立枕中流，弹压东南二百州。\n狂虏来临须破胆，何劳平地战貔貅。",
        "dynasty": "宋",
        "collection_info": null
    },
    {
        "title": "新晴有感",
        "author": "宋孝宗",
        "content": "春风归草木，晓日丽山河。\n物滞欣逢泰，时丰自此多。\n神州应未远，当继沛中歌。",
        "dynasty": "宋",
        "collection_info": null
    },
    {
        "title": "新秋雨过述怀",
        "author": "宋孝宗",
        "content": "雨声乱秋声，驱暑逾南海。\n凉月倍清辉，细云变文彩。\n长空肃无限，远山青不改。\n沉吟感素商，凄清鸣万籁。\n平生雄武心，览镜朱颜在。\n岂惜常忧勤，规恢须广大。",
        "dynasty": "宋",
        "collection_info": null
    },
    {
        "title": "高宗皇帝挽词  其一",
        "author": "宋孝宗",
        "content": "草昧千龄旦，飈回九县尘。\n皇天开我宋，丹极下真人。\n指顾山河定，欢呼历数新。\n断鳌重立极，更与物为春。",
        "dynasty": "宋",
        "collection_info": null
    },
    {
        "title": "高宗皇帝挽词  其二",
        "author": "宋孝宗",
        "content": "赤伏兴王业，巍巍四十年。\n佛狸方送死，天马合争先。\n自厌兵车会，亲提造化权。\n此疆并尔界，恩德到渊泉。",
        "dynasty": "宋",
        "collection_info": null
    },
    {
        "title": "高宗皇帝挽词  其三",
        "author": "宋孝宗",
        "content": "揖逊光尧德，重华愧有虞。\n居然将菲质，正尔绍皇图。\n履焘兼君父，文明照典印谟。\n大恩浑未报，血泪一时俱。",
        "dynasty": "宋",
        "collection_info": null
    },
    {
        "title": "高宗皇帝挽词  其四",
        "author": "宋孝宗",
        "content": "不谓神仙窟，今时异昔时。\n鼎湖龙去远，社首凤来迟。\n顾毕三年制，惊闻七月期。\n痛心思继代，不忘有声诗。",
        "dynasty": "宋",
        "collection_info": null
    },
    {
        "title": "高宗皇帝挽词  其五",
        "author": "宋孝宗",
        "content": "梦断尧千岁，神游汉五陵。\n洛京元在望，禹穴且相仍。\n仗卫凄烟合，笳箫冻雨凝。\n漫磨千丈石，未是颂中兴。",
        "dynasty": "宋",
        "collection_info": null
    },
    {
        "title": "和史浩曲宴澄碧殿诗",
        "author": "宋孝宗",
        "content": "揖逊荷帝尧，寅恭五元禩。\n治道贵清静，圣言有深旨。\n谁歌元首明，自得股肱喜。\n跻民期仁寿，距肯中道止。\n力农乐彼田，坐贾安于市。\n岁行阅丰登，国论销委靡。\n予力初何能，济济頼多士。\n矧予有元老，中立而不倚。\n居东逾三年，不远来千里。\n未遂赤松游，辍诵青琅蘂。\n皓首持六经，日侍明光裏。\n翼乎鸿遇风，纵矣鱼在水。\n儒行绝瑕疵，道心无尘滓。\n挺挺松柏姿，巉巉山岳峙。\n予惟日万几，至仁同一视。\n西成锡小宴，促坐才尺咫。\n湛露愧歌周，置酒非封齿。\n归美见新诗，如卿能有几。\n眷言澄碧行，胜赏得迂趾。\n亦屡引公卿，对此谈政理。\n虚心欲受人，忠言资逆耳。\n朕瘠天下肥，至乐无易此。\n颇念文武疆，六合尚殊轨。\n东都会诸侯，宣王昔于是。\n期尔罄嘉谋，使我勋业起。\n勿以方燕颐，所书聊復尔。\n巵酒正须釂，话言未能已。\n都护万年觞，何当至庭戺。\n文章藉老手，直笔中兴纪。\n载嘉矍铄翁，焉得辞骫骳。",
        "dynasty": "宋",
        "collection_info": null
    },
    {
        "title": "比幸玉津园纵观春事适霁色可喜待制洪迈有诗因同其韵",
        "author": "宋孝宗",
        "content": "春郊柔绿遍桑麻，小驻芳园览物华。\n应信吾心非暇逸，顿回晴意绝咨嗟。\n每思富庶将同乐，敢务游畋漫自夸。\n不似华清当日事，五家车骑烂如花。",
        "dynasty": "宋",
        "collection_info": null
    },
    {
        "title": "送虞丞相抚蜀",
        "author": "宋孝宗",
        "content": "一德如公岂合闲，聊分西面欲忧宽。\n不辞论道虚台席，暂假宣威筑将坛。\n风教已兴三蜀静，干戈载戢万方安。\n归来尚想终霖雨，未许乡人衣锦看。",
        "dynasty": "宋",
        "collection_info": null
    },
    {
        "title": "赐赵士忠二首  其一",
        "author": "宋孝宗",
        "content": "职事烦填委，文墨分消散。\n驰翰未暇食，日昃不知晏。\n沈迷簿书领，回回自昏乱。\n释此出西城，登高且游观。\n方塘含白水，中有鳬与雁。\n安得肃肃羽，从尔游波澜。",
        "dynasty": "宋",
        "collection_info": null
    },
    {
        "title": "赐赵士忠二首  其二",
        "author": "宋孝宗",
        "content": "志士惜日短，愁人知夜长。\n摄衣步前庭，仰观南雁翔。\n淳景随形运，流响归空房。\n清风何飘飘，微月出西方。\n繁星依青天，列宿自成行。\n蝉鸣高树间，野鸟号东厢。\n纤云时髣髴，渥露沾我裳。\n良时无停景，北斗忽低昂。\n常恐寒节至，凝气结为霜。\n落叶随风摧，一绝如流光。",
        "dynasty": "宋",
        "collection_info": null
    },
    {
        "title": "柑橘",
        "author": "宋孝宗",
        "content": "碧玉枝柯柑橘林，开花结子未成金。\n何当烂熟经霜露，更约提壶一访寻。",
        "dynasty": "宋",
        "collection_info": null
    },
    {
        "title": "潜邸恭和御制凈明院梅岩诗",
        "author": "宋孝宗",
        "content": "秀色环亭拥霁霞，修筠冰艷数枝斜。\n东君欲奉天颜喜，故遣融和放早花。",
        "dynasty": "宋",
        "collection_info": null
    },
    {
        "title": "赐灵隠住持德光",
        "author": "宋孝宗",
        "content": "大暑流金石，寒风结冻云。\n梅花香度远，自有一枝春。",
        "dynasty": "宋",
        "collection_info": null
    },
    {
        "title": "又赐颂",
        "author": "宋孝宗",
        "content": "欲言心佛难分别，俱是精微无碍通。\n跳出千重缚不住，天涯海角任西风。",
        "dynasty": "宋",
        "collection_info": null
    },
    {
        "title": "赐圆觉寺僧德信  其一",
        "author": "宋孝宗",
        "content": "古寺春山青更妍，长松修竹翠含烟。\n汲泉拟欲增茶兴，暂就僧房借榻眠。",
        "dynasty": "宋",
        "collection_info": null
    },
    {
        "title": "赐圆觉寺僧德信  其二",
        "author": "宋孝宗",
        "content": "坐久方知春昼长，静中心地自清凉。\n人人圆觉何曾觉，但见尘劳尽日狂。",
        "dynasty": "宋",
        "collection_info": null
    },
    {
        "title": "冷泉堂",
        "author": "宋孝宗",
        "content": "山中秀色何佳哉，一峯独立名飞来。\n参差翠麓俨如画，石骨苍润神所开。\n忽开彷像来宫囿，指顾已惊成列岫。\n规模绝似灵隠前，面势恍疑天竺后。\n孰云人力非自然，千岩万壑藏云烟。\n上有峥嵘倚空之翠岭，下有潺湲漱玉之飞泉。\n一堂虚敞临清沼，密荫交加森羽葆。\n山头草木四时春，阅尽岁寒人不老。\n圣心仁智情幽閒，壶中天地非人间。\n蓬莱方丈渺空阔，岂若坐对三神山。\n日长雅趣超尘俗，散步逍遥快心目。\n山光水色无尽时，长将挹向杯中渌。",
        "dynasty": "宋",
        "collection_info": null
    },
    {
        "title": "西太乙宫陈朝桧",
        "author": "宋孝宗",
        "content": "道人手种几生前，鹤骨龙姿尚宛然。\n双榦一先神物化，九朝三见太平年。\n忽惊华构依岩出，乞与佳名到处传。\n此柏未枯君记取，灰心聊伴小乘禅。",
        "dynasty": "宋",
        "collection_info": null
    },
    {
        "title": "游玉津园赐皇太子以下官",
        "author": "宋孝宗",
        "content": "一天秋色破寒烟，别籞连堤压巨川。\n欣见岁功成万宝，因行射礼命群贤。\n腾腾喜气随飞羽，袅袅凄风入控弦。\n文武从来资并用，酒余端有侍臣篇。",
        "dynasty": "宋",
        "collection_info": null
    },
    {
        "title": "俞延禧进古涧松以诗赐之",
        "author": "宋孝宗",
        "content": "荦确奔流泻玉虹，凛然云干拟蟠空。\n红尘车马稠如织，梦入苍烟万壑风。",
        "dynasty": "宋",
        "collection_info": null
    },
    {
        "title": "秋日临幸秘书省因成近体诗一首赐丞相史浩以下",
        "author": "宋孝宗",
        "content": "玉轴牙籤焕宝章，簪绅侍列映秋光。\n宴开芳阁儒风盛，坐对蓬山逸兴长。\n稽古右文惭菲德，礼贤下士法前王。\n欲臻至治观熙洽，更罄嘉谋为赞襄。",
        "dynasty": "宋",
        "collection_info": null
    },
    {
        "title": "题周文矩合乐士女图",
        "author": "宋孝宗",
        "content": "今夜调琴忽有情，欲弹惆怅忆崔卿。\n何人解爱中徽上，秋思头边八九声。",
        "dynasty": "宋",
        "collection_info": null
    },
    {
        "title": "题刁光胤画册 双飞蛱蝶图",
        "author": "宋孝宗",
        "content": "融融风日杂花开，一雨凋残满绿苔。\n倘有红粧来拾翠，无端蝴蝶斗飞来。",
        "dynasty": "宋",
        "collection_info": null
    },
    {
        "title": "题刁光胤画册 五羊图",
        "author": "宋孝宗",
        "content": "霜风不动节毛尘，同沐中原水草春。\n苏武还朝典属国，一时高爵岂庸人。",
        "dynasty": "宋",
        "collection_info": null
    },
    {
        "title": "题刁光胤画册 葵石图",
        "author": "宋孝宗",
        "content": "中央正色殊堪重，况復丹心向太阳。\n可信化工深意在，只教此本染宫黄。",
        "dynasty": "宋",
        "collection_info": null
    },
    {
        "title": "题刁光胤画册 雪松图",
        "author": "宋孝宗",
        "content": "梦中衣褐定何祥，明视由来世泽长。\n谁拟前身是韩子，为他毛颖着文章。",
        "dynasty": "宋",
        "collection_info": null
    },
    {
        "title": "题刁光胤画册 竹菊图",
        "author": "宋孝宗",
        "content": "赋得閒情思独工，想携巵酒对芳丛。\n铅华不为春争艷，留得先生醉颊红。",
        "dynasty": "宋",
        "collection_info": null
    },
    {
        "title": "题刁光胤画册 蜂蝶戏猫图",
        "author": "宋孝宗",
        "content": "白泽形容玉兔毛，纷纷鼠辈命难逃。\n后村诗与涪翁咏，未及崔公一议高。",
        "dynasty": "宋",
        "collection_info": null
    },
    {
        "title": "题刁光胤画册 雪裏山茶图",
        "author": "宋孝宗",
        "content": "一枝残雪照山城，春意原非復后生。\n羞把红颜媚儿女，梅兄知我岁寒情。",
        "dynasty": "宋",
        "collection_info": null
    },
    {
        "title": "题刁光胤画册 江南风景图",
        "author": "宋孝宗",
        "content": "秋雨池塘透晚凉，蜻蜓飞处白苹香。\n江南风景堪图画，怪得先生一□长。",
        "dynasty": "宋",
        "collection_info": null
    },
    {
        "title": "题刁光胤画册 雪景水仙图",
        "author": "宋孝宗",
        "content": "黄冠翠帔玉为姿，何处春风一见之。\n未到湘江清绝地，试看山谷老人诗。",
        "dynasty": "宋",
        "collection_info": null
    },
    {
        "title": "题刁光胤画册 芙蓉泉石图",
        "author": "宋孝宗",
        "content": "託根不与鞠为双，历尽霜风未肯降。\n本自无心那有怨，年年清艷照秋江。",
        "dynasty": "宋",
        "collection_info": null
    },
    {
        "title": "题皇雩山图",
        "author": "宋孝宗",
        "content": "仙鹅飞去是何年，灵蹟犹存古岭边。\n藤老龙蟠疑护法，山幽禽语是逃禅。\n手攀古木身忘倦，口吸香泉骨欲仙。\n邻叟不知唐世远，犹言谢母旧因缘。",
        "dynasty": "宋",
        "collection_info": null
    },
    {
        "title": "题张曲江像",
        "author": "宋孝宗",
        "content": "鹿入深宫花解愁，牛登高鼎餗伤休。\n当时若听履霜语，岂到峩嵋山尽头。",
        "dynasty": "宋",
        "collection_info": null
    },
    {
        "title": "句  其一",
        "author": "宋孝宗",
        "content": "闾阎多勃鬰，有愧此閒身。",
        "dynasty": "宋",
        "collection_info": null
    },
    {
        "title": "句  其二",
        "author": "宋孝宗",
        "content": "称此一天风月好，橘香酒熟待君来。",
        "dynasty": "宋",
        "collection_info": null
    },
    {
        "title": "句  其三",
        "author": "宋孝宗",
        "content": "富贵必从勤苦得，男儿须读五车书。",
        "dynasty": "宋",
        "collection_info": null
    },
    {
        "title": "句",
        "author": "鹿何",
        "content": "鸡渡已符当日谶，龙溪仍见此时祥。",
        "dynasty": "宋",
        "collection_info": null
    },
    {
        "title": "临终颂",
        "author": "朱道人",
        "content": "我是杀心汉，从来无侣伴。\n尘土不沾身，坐地教人看。",
        "dynasty": "宋",
        "collection_info": null
    },
    {
        "title": "吴江怀古",
        "author": "胡元质",
        "content": "子胥今日委东流，吴国明朝亦古丘。\n大笑夫差诸将相，更无人解守苏州。",
        "dynasty": "宋",
        "collection_info": null
    },
    {
        "title": "绍兴乙卯张安国为右史明清与仲信兄梁举善郭世祯李大正李泳多馆于安国家春日诸友同游西湖至普安寺于窗间得玉钗半股青蚨半文想是游人欢洽所分偶遗之者各赋诗以纪其事",
        "author": "王明清",
        "content": "凄凉宝钿初分际，愁绝清光欲破时。\n留与人间作佳话，绿窗琼户老蛛丝。",
        "dynasty": "宋",
        "collection_info": null
    },
    {
        "title": "武夷山",
        "author": "黄遹",
        "content": "闲将绿绮弄清音，招得青山作故人。\n烟霭谩呈千样巧，松篁长贡四时新。",
        "dynasty": "宋",
        "collection_info": null
    },
    {
        "title": "南山堂",
        "author": "黄遹",
        "content": "幸然闭阁文书静，何必衔杯笑语频。\n只把悠然无限意，散为和气万家春。",
        "dynasty": "宋",
        "collection_info": null
    },
    {
        "title": "深静堂",
        "author": "叶抑",
        "content": "乱山苍苍溪曲盘，烟林漠漠风生寒。\n地幽景绝岂易到，中隠萧寺环峯峦。\n山僧淳朴寺亦古，筑室为堂蔽风雨。\n深静岂与众缘同，万法不传归妙处。\n堂前流水自涓涓，屋外松篁不计年。\n衲子一念俱已尽，不数岁月明晦迁。\n我来兹堂息尘虑，终日忘形得深趣。\n明朝缰锁西復东，谩写微言题所寓。",
        "dynasty": "宋",
        "collection_info": null
    },
    {
        "title": "绿筠轩",
        "author": "叶抑",
        "content": "萧萧箨龙苍且绿，直节凌云长丛玉。\n高标自是绝尘埃，便使人间无点俗。",
        "dynasty": "宋",
        "collection_info": null
    },
    {
        "title": "昌州  其一",
        "author": "陈伯强",
        "content": "昌国古要区，人物屹相望。\n功名刻高崖，粟帛赐满箱。",
        "dynasty": "宋",
        "collection_info": null
    },
    {
        "title": "昌州  其二",
        "author": "陈伯强",
        "content": "东郊地软桥路平，留得皇佑诗家名。\n粟帛之赐岂数有，花柳向人空復情。",
        "dynasty": "宋",
        "collection_info": null
    },
    {
        "title": "句",
        "author": "陈伯强",
        "content": "丈人论行辈，高出五岳列。",
        "dynasty": "宋",
        "collection_info": null
    },
    {
        "title": "第一山",
        "author": "阎苍舒",
        "content": "极目平淮渺莽间，翠峦特地起烟鬟。\n要渠天下无双手，题作东南第一山。",
        "dynasty": "宋",
        "collection_info": null
    },
    {
        "title": "兴元",
        "author": "阎苍舒",
        "content": "褒城之山划天罅，中有深谷春水生。\n汉家兴王启鸿业，萧相治国留英声。",
        "dynasty": "宋",
        "collection_info": null
    },
    {
        "title": "海观",
        "author": "阎苍舒",
        "content": "云南之阴大江东，二水奔腾如海衝。\n谁能具此壮观眼，南定楼中今卧龙。",
        "dynasty": "宋",
        "collection_info": null
    },
    {
        "title": "登制胜楼次韵",
        "author": "阎苍舒",
        "content": "百牢关下几夔州，坐镇休余只倚楼。\n赤甲白盐齐意气，纶巾羽扇独风流。\n夜间警柝抛金锁，春乐熙台醉玉舟。\n化国舒长公事少，眼中万象固神搜。",
        "dynasty": "宋",
        "collection_info": null
    },
    {
        "title": "赠郡帅郭侯",
        "author": "阎苍舒",
        "content": "东南形胜惟扬州，介江负淮作襟喉。\n有国以来几百战，弔古千载空悠悠。\n哀哉荒主与荡子，钝尽铁剑崇倡优。\n迷楼九曲烂如画，珠帘十里半上钩。\n当年二十四桥月，曾照三十六宫秋。\n平山堂上一长嘆，但有衰草埋荒丘。\n欧仙苏仙不可唤，江南江北无风流。\n何人復诵广陵散，黯然悲恨不可收。\n只今英主正用武，增五万竈屯貔貅。\n金城坚筑壮营垒，绮段细错良田畴。\n神谟庙算万全举，天时既至须人谋。\n将军山西名将种，家声直到青海头。\n男儿有死必报国，正当为上分此忧。\n勉旃速办古人事，貂蝉本自出兜鍪。",
        "dynasty": "宋",
        "collection_info": null
    },
    {
        "title": "梅林分韵赋诗得下字",
        "author": "施晋卿",
        "content": "郊原宿雨余，雪重云垂野。\n春信初动摇，欲往岂无驾。\n使君早着鞭，问路逢耕者。\n深寻烟雨村，共作诗酒社。\n庭荒六老树，气象自俨雅。\n一笑呼酒来，大盆注老瓦。\n最后看枯株，何意当大厦。\n夭矫待风云，有年天宝假。\n须知羹鼎调，嘉宝系用舍。\n我欲寿使君，罇罍更倾泻。\n明朝得楚骚，健甚无屈贾。\n君今有锡环，诏落九天下。\n蜀江雪浪来，棹趁船人把。\n留滞以诸生，斯文要陶冶。\n惟应郢中歌，倡绝和自寡。\n更闻督熊儿，夜赋烛余灺。\n它年看无双，声誉出江夏。\n却笑昌黎公，阿买字能写。",
        "dynasty": "宋",
        "collection_info": null
    },
    {
        "title": "舫斋",
        "author": "邓朴",
        "content": "闷闷之暑不可耐，走马来寻灵迹怪。\n山深树老龙屈蟠，洞阔云寒鼠飞败。\n崭然角立九关锁，势铄晴空生险隘。\n流泉奔荡一声雷，倒擘悬崖舞澎湃。\n上岩拖下水晶帘，下岩击碎瑠瓈派。\n天风吹作六月寒，辟易精神心胆快。\n宜搜得此天下奇，恍然坐我神仙界。\n虽与金樽映翠杓，亦有山肴供晚嘬。\n解衣磅礴舞翠阁，笔端写作诗中画。",
        "dynasty": "宋",
        "collection_info": null
    },
    {
        "title": "灵谷山",
        "author": "王益",
        "content": "灵谷神仙宅，言归肆目新。\n山光远如画，秋色老于人。\n世俗棋争劫，人心海变尘。\n功成思范蠡，湖上一闲身。",
        "dynasty": "宋",
        "collection_info": null
    },
    {
        "title": "题康济泉",
        "author": "颜度",
        "content": "三年官事浑无补，一片丹心彻底真。\n更有灵康是知己，新泉为我现津津。",
        "dynasty": "宋",
        "collection_info": null
    },
    {
        "title": "冬至",
        "author": "颜度",
        "content": "至节家家讲物仪，迎来送去费心机。\n脚钱尽处浑閒事，原物多时却再归。",
        "dynasty": "宋",
        "collection_info": null
    },
    {
        "title": "呈左律师",
        "author": "颜度",
        "content": "前辈高标说与谁，孤峯顶上路途迷。\n如今一向随流去，逐队成羣步步低。",
        "dynasty": "宋",
        "collection_info": null
    },
    {
        "title": "题盱眙第一山",
        "author": "郑汝谐",
        "content": "忍耻包羞事北庭，奚奴得意管逢迎。\n燕山有石无人勒，却向都梁记姓名。",
        "dynasty": "宋",
        "collection_info": null
    },
    {
        "title": "水南寺",
        "author": "郑汝谐",
        "content": "徜徉水南寺，青山在指顾。\n山中八洞列，天巧于此觑。\n谁谓宝方小，方是洞天数。",
        "dynasty": "宋",
        "collection_info": null
    },
    {
        "title": "题石门洞",
        "author": "郑汝谐",
        "content": "每移征棹并云根，便觉幽怀谢世喧。\n皓色飞来天际雪，红尘不到水边门。\n破荒康乐名犹在，纪胜元章字不存。\n但有好山容老子，何须更访武陵源。",
        "dynasty": "宋",
        "collection_info": null
    },
    {
        "title": "忆罗浮寄曾元功二首  其一",
        "author": "张宋卿",
        "content": "当年南涧弄泉流，妄起功名分外求。\n羣玉峯头今倦立，却烦清梦到罗浮。",
        "dynasty": "宋",
        "collection_info": null
    },
    {
        "title": "忆罗浮寄曾元功二首  其二",
        "author": "张宋卿",
        "content": "春树江云我所思，平生臭味不差池。\n如何驿使行千里，不把梅花寄一枝。",
        "dynasty": "宋",
        "collection_info": null
    },
    {
        "title": "天汉桥",
        "author": "张宋卿",
        "content": "一派银河木杪飞，碧云飞处彩虹垂。\n免教灵鹊长填石，来看天孙出嫁时。",
        "dynasty": "宋",
        "collection_info": null
    },
    {
        "title": "句",
        "author": "吴己正",
        "content": "举头不忍看王十，回首犹欣见李三。",
        "dynasty": "宋",
        "collection_info": null
    },
    {
        "title": "芙蓉桥",
        "author": "梁介",
        "content": "法{澽刂}瘴疠乡，六月旱烁石。\n榆柳秋不枯，蛇虺冬不蛰。\n长桥坐清虚，足以度朝夕。\n汲井埋深盆，芙蕖间红白。\n幽香自氲氛，南熏为披拂。\n虽无十丈花，有藕亦如蜜。",
        "dynasty": "宋",
        "collection_info": null
    },
    {
        "title": "南定楼",
        "author": "梁介",
        "content": "堂堂百尺楼，制作极华丽。\n山围与水遶，秀色相妩媚。\n上无狐鼠窥，下有鱼龙畏。\n宾友升清虚，夷落耸瞻视。\n南陲粗安堵，北鄙方举燧。\n倚楼独何为，尚下忧国泪。",
        "dynasty": "宋",
        "collection_info": null
    },
    {
        "title": "止水亭",
        "author": "梁介",
        "content": "惊涛渺半空，怒势突千里。\n此岂水性哉，物有激之耳。\n方塘寻丈间，一泓清且泚。\n镜面烛须眉，水壑绝尘滓。\n道人修浄观，此心如此水。\n不从苦海中，更放波澜起。",
        "dynasty": "宋",
        "collection_info": null
    },
    {
        "title": "整暇堂",
        "author": "梁介",
        "content": "是邦无征科，为吏不劳力。\n今年到官初，牒诉颇纷集。\n大家张空簿，小家称倍息。\n弃责尔未能，义取犹可给。\n风晓便革心，老我多暇日。\n梦回黯空庭，小憩华胥国。",
        "dynasty": "宋",
        "collection_info": null
    },
    {
        "title": "筹边堂",
        "author": "梁介",
        "content": "筹边无它长，幸此岁有秋。\n吏无打门宣，民无失业忧。\n史君来此邦，不但肉食谋。\n有言天命之，为汝消穷愁。\n夷蜑及生齿，各异风马牛。\n一醉堂上罇，莫运机与筹。",
        "dynasty": "宋",
        "collection_info": null
    },
    {
        "title": "登卧龙山送酒",
        "author": "梁介",
        "content": "五马携壶上卧龙，四夔联骑与游从。\n山中古柏岁寒色，应为清流作意浓。",
        "dynasty": "宋",
        "collection_info": null
    },
    {
        "title": "游道场山",
        "author": "沈清臣",
        "content": "松篁十里绿成溪，短短篮舆入翠微。\n回首青山已成迹，陇头犹见白云飞。",
        "dynasty": "宋",
        "collection_info": null
    },
    {
        "title": "严滩怀古",
        "author": "沈清臣",
        "content": "桐庐之山屹如址，桐江之水清见底。\n间关万里却归来，依旧此山如此水。\n子陵一节寿汉脉，名与高山俱不死。\n惜无陋巷为邦学，礼乐不闻古人耳。",
        "dynasty": "宋",
        "collection_info": null
    },
    {
        "title": "浣花亭",
        "author": "沈清臣",
        "content": "亭近城隈瞰古塘，数行官柳间羣芳。\n沿堤草色连云色，隔岸山光映水光。\n竹影日筛华径邃，桂花风畅画桥香。\n他年木拱垂阴合，还有邦人戒剪棠。",
        "dynasty": "宋",
        "collection_info": null
    },
    {
        "title": "仆久客钱塘有吹笛月下者同旅闻之凄然皆有归思属令赋之",
        "author": "李远",
        "content": "柯亭之椽不復得，蕲州黄竹今尚存。\n苍崖翠壁产修榦，千顷萧索烟云昏。\n羌人眼力发天巧，长笛裁成凤膺饱。\n老龙余响出空星，欲喷炎天作秋晓。\n西湖夜寂凉风生，山头一钩新月明。\n商声悽悲羽声壮，行子忽忽难为情。\n时无绿珠清音激皓齿，野王临风三弄亦已矣。\n唯有愁端无古今，举刀不断东流水。\n深闺兰灯照空床，笛声不如离恨长。\n曲终人散一惆怅，回首江山非故乡。\n万事浮云过寥廓，且醉杯中琥珀薄。\n君不见玉管横吹黄鹤楼，江城五月梅花落。",
        "dynasty": "宋",
        "collection_info": null
    },
    {
        "title": "赠写御真李长史",
        "author": "李远",
        "content": "玉座烟销砚水清，龙髯不动彩毫轻。\n乍分隆准山河秀，初点重瞳日月明。\n宫女卷帘皆暗认，侍臣开殿尽遥惊。\n六朝天下应无敌，始觉僧繇浪得名。",
        "dynasty": "宋",
        "collection_info": null
    },
    {
        "title": "失鹤",
        "author": "李远",
        "content": "秋风吹却九皋禽，一片閒云万里心。\n碧落有情应怅望，青天无路可追寻。\n来时白雪翎犹短，去日丹砂顶渐深。\n华表柱头留语后，不知消息到如今。",
        "dynasty": "宋",
        "collection_info": null
    },
    {
        "title": "咏壁鱼",
        "author": "李远",
        "content": "鳞细粉光鲜，开书乱眼前。\n透窗疑漏网，落砚似流泉。\n潜穴河渊内，吞鈎乙字边。\n莫言鬐鬣小，食尽白苹篇。",
        "dynasty": "宋",
        "collection_info": null
    },
    {
        "title": "句  其一",
        "author": "李远",
        "content": "长日惟消一局棋。",
        "dynasty": "宋",
        "collection_info": null
    },
    {
        "title": "句  其二",
        "author": "李远",
        "content": "红压驿边楼。",
        "dynasty": "宋",
        "collection_info": null
    },
    {
        "title": "句  其三",
        "author": "李远",
        "content": "钗斜穿綵燕，罗薄剪春虫。",
        "dynasty": "宋",
        "collection_info": null
    },
    {
        "title": "游樵岚",
        "author": "李明",
        "content": "禅林昼静宝坊新，花木阴深别样春。\n不是红尘飞不到，只因无处着红尘。",
        "dynasty": "宋",
        "collection_info": null
    },
    {
        "title": "赠贾司教",
        "author": "柯岳",
        "content": "春风桃李绛帐，朝日苜蓿空盘。\n王公不志温饱，郑老岂为饥寒。",
        "dynasty": "宋",
        "collection_info": null
    },
    {
        "title": "宝岩寺",
        "author": "姚愈",
        "content": "浮图插云表，列嶂环古剎。\n平湖眇澄波，万态天光发。\n我来陟层巅，秀气助毫末。\n扁舟返明月，万顷玻璃滑。",
        "dynasty": "宋",
        "collection_info": null
    },
    {
        "title": "浄土院",
        "author": "姚愈",
        "content": "劲节摩云岁月深，冰霜不改旧时阴。\n静浮香篆度幽径，冷滴翠光生茂林。\n明月满窗横好墨，清风入指接黄金。\n箇中领取西方意，梦落人间何处寻。",
        "dynasty": "宋",
        "collection_info": null
    },
    {
        "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵  其一",
        "author": "樊汉炳",
        "content": "天仙下寓人间世，爱欲都忘只爱山。\n更向冯仙问陈迹，烟萝深处勇跻攀。",
        "dynasty": "宋",
        "collection_info": null
    },
    {
        "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵  其二",
        "author": "樊汉炳",
        "content": "此山胜处非人境，长有烟云拨不开。\n信是天公悭绝胜，晴曦端为使君来。",
        "dynasty": "宋",
        "collection_info": null
    },
    {
        "title": "汉炳丹山晚进知学以来尝于文字中敬识先生矣试吏赤水偶逢先生经由为龙多少驻行旆出三诗以贲之汉炳不揆荒拙勉继严韵  其三",
        "author": "樊汉炳",
        "content": "披露已谐平日志，开云须信大贤能。\n只余天道终堪倚，不问人间爱与憎。",
        "dynasty": "宋",
        "collection_info": null
    },
    {
        "title": "白藕",
        "author": "黄文度",
        "content": "白藕花前一信风，飒然吹雨到梧桐。\n可怜一段凄凉意，併入西窗客梦中。",
        "dynasty": "宋",
        "collection_info": null
    },
    {
        "title": "寿益垣丙午中元日生",
        "author": "黄维之",
        "content": "天佑熙朝世产贤，承平旧事并今传。\n莱公少避中元日，潞国同生丙午年。\n翰墨独传千古秘，声名倔在二公先。\n功成野服平原去，要伴灵龟巢碧莲。",
        "dynasty": "宋",
        "collection_info": null
    },
    {
        "title": "句",
        "author": "黄维之",
        "content": "九日溪头携酒去，万安桥上折花归。",
        "dynasty": "宋",
        "collection_info": null
    },
    {
        "title": "劝农十首  其一",
        "author": "熊克",
        "content": "雪渍冰濡土脉肥，趁时举趾莫教违。\n荷蓑早合衝烟去，负耒迟须带月归。",
        "dynasty": "宋",
        "collection_info": null
    },
    {
        "title": "劝农十首  其二",
        "author": "熊克",
        "content": "低田傍海仰依山，雨即横流旱即干。\n时决时潴能自力，转成沃壤不为难。",
        "dynasty": "宋",
        "collection_info": null
    },
    {
        "title": "劝农十首  其三",
        "author": "熊克",
        "content": "百昌萌动戴芒芽，小廪先储种自嘉。\n天暖地腴当亟播，好蠲甲谷润田家。",
        "dynasty": "宋",
        "collection_info": null
    },
    {
        "title": "劝农十首  其四",
        "author": "熊克",
        "content": "凡农主客两相依，以富资贫政所宜。\n要彼力耕吾有望，借粮借种莫迟迟。",
        "dynasty": "宋",
        "collection_info": null
    },
    {
        "title": "劝农十首  其五",
        "author": "熊克",
        "content": "己田自种乐为农，不肯勤耕奉主翁。\n劝汝回心毋见错，秋成获利两家同。",
        "dynasty": "宋",
        "collection_info": null
    },
    {
        "title": "劝农十首  其六",
        "author": "熊克",
        "content": "黄岩出谷半丹邱，使指新疏万壑流。\n筑堰未妨齐着力，旱天随取灌高畴。",
        "dynasty": "宋",
        "collection_info": null
    },
    {
        "title": "劝农十首  其七",
        "author": "熊克",
        "content": "午村茅舍起炊烟，夫带儿耕馁在田。\n赤饭黄羹须妇馌，往来莫惮走东阡。",
        "dynasty": "宋",
        "collection_info": null
    },
    {
        "title": "劝农十首  其八",
        "author": "熊克",
        "content": "蚕月农须雨及时，三眠纔起食嫌迟。\n采桑风雨无辞苦，指日缫成白雪丝。",
        "dynasty": "宋",
        "collection_info": null
    },
    {
        "title": "劝农十首  其九",
        "author": "熊克",
        "content": "腊时得雪喜重重，春到而今雨又通。\n麦自十分堪指拟，更当力穑顺年丰。",
        "dynasty": "宋",
        "collection_info": null
    },
    {
        "title": "劝农十首  其一○",
        "author": "熊克",
        "content": "唆伊争讼真伊贼，劝你休和是你师。\n纵使胜来耕已废，得便宜处失便宜。",
        "dynasty": "宋",
        "collection_info": null
    },
    {
        "title": "寿芮秘书三首  其一",
        "author": "熊克",
        "content": "帝调玉烛召春还，仙袂同时度九关。\n万品欲霑何处得，东风今起道家山。",
        "dynasty": "宋",
        "collection_info": null
    },
    {
        "title": "寿芮秘书三首  其二",
        "author": "熊克",
        "content": "归来未对小延英，便向蓬莱作主人。\n要督仙宫讐玉籍，却收众妙入经纶。",
        "dynasty": "宋",
        "collection_info": null
    },
    {
        "title": "寿芮秘书三首  其三",
        "author": "熊克",
        "content": "册府都无未见书，毫端万斛泻明珠。\n若为池上星辰履，谩与瀛洲作画图。",
        "dynasty": "宋",
        "collection_info": null
    },
    {
        "title": "韩魏公读书堂",
        "author": "熊克",
        "content": "去郡五里安国寺，断蓬荒莜成丘墟。\n郡人不置瓜李嫌，公亦甘与泉石居。\n想憎俗事败人意，独愿打火勤三余。\n今人不出如处女，陋室屋暗百不如。\n闻君读书胡乃尔，政恐心地忘芟锄。\n前辈浑厚应有此，难弟难兄俱可书。",
        "dynasty": "宋",
        "collection_info": null
    },
    {
        "title": "访艮斋先生讲学之所",
        "author": "熊克",
        "content": "克斋从学艮斋地，溪友幸从诗友游。\n泉响如闻读书韵，山容犹带济时忧。\n呜呼道在人何在，籍甚名留迹不留。\n欲揖高风宁復得，归欤□□□抔□。",
        "dynasty": "宋",
        "collection_info": null
    },
    {
        "title": "葛仙山",
        "author": "熊克",
        "content": "秋风吹我衣，秋水洗我心。\n乘风直上葛仙顶，仙家楼阁烟霞深。\n蓬莱何曾弱水隔，兜率有天纔咫尺。\n等闲拍手倚阑干，惊起蛟龙移窟泽。\n试剑石老苍苔封，洗药池在丹砂红。\n老仙骑鹤去未还，投崖何处寻遗踪。\n霏霏蒙蒙天欲霜，神州万里何茫茫。\n昆明水浅劫灰冷，几见东海成田桑。\n洞箫吹断月满堂，梦中恍惚侍玉皇。\n觉来两袖携天香，是非忧乐俱两忘。\n骖骐麟，翳凤凰，得与尔，高翱翔。\n仙翁一笑白云上，赠我长房青竹杖。\n明朝去向葛溪滨，莫遣风雷惊世人。",
        "dynasty": "宋",
        "collection_info": null
    },
    {
        "title": "任安仁县秩满归过余干县台山住寺僧云畴昔之夜梦神人呵之曰可出郊迎知县公赋一绝以纪其事云",
        "author": "黄棆",
        "content": "年来踪迹叹飘然，一笑相逢莫匪缘。\n多谢老僧勤记我，预将消息梦中传。",
        "dynasty": "宋",
        "collection_info": null
    },
    {
        "title": "再题松明寺次前题壁间韵",
        "author": "黄棆",
        "content": "怪若奇峰巧若何，衣冠到此苦无多。\n自惭登览非能赋，敢觊雕镌尚不磨。\n古寺残僧犹记忆，岚烟嶂雨几嘘呵。\n旧题莫辨苍苔迹，多谢梅仙为翦摩。",
        "dynasty": "宋",
        "collection_info": null
    },
    {
        "title": "元日待漏院会宰执诗",
        "author": "黄棆",
        "content": "喜陪仙仗禁门前，饯腊宾春启玳筵。\n其听金鸡报新岁，忽闻玉漏惜残年。\n故乡此去三千里，丹扆相违咫尺天。\n待罪谏垣无补报，惟输朴直体蕃宣。",
        "dynasty": "宋",
        "collection_info": null
    },
    {
        "title": "和严侍御柟木诗",
        "author": "杨虞仲",
        "content": "两苍崖屹相应对，上面虬龙插崖背。\n青铜为柯石为根，上有虫书篆籀破藓痕。\n诘屈盘根少态度，深锁穷山烟雨暮。\n不愿作材戹万牛，惊世之文那肯露。\n人不满百雪满头，一生忧患几许愁。\n湛辈去逐翁仲游，此树森森春復秋。\n杜陵笔墨光万丈，当时憾不同清赏。\n独寄黄花九日诗，云间声作琳琅响。",
        "dynasty": "宋",
        "collection_info": null
    },
    {
        "title": "题崇福寺罗汉阁",
        "author": "赵汝能",
        "content": "阁上殊因子细看，幻成罗汉几多般。\n休惊五百神通异，自是三千世界宽。\n粉壁龙蛇浑欲动，石桥云水亦生寒。\n香消日晚僧归去，无限奇光发夜阑。",
        "dynasty": "宋",
        "collection_info": null
    },
    {
        "title": "漫成",
        "author": "曹逢时",
        "content": "学书须学颜真卿，作诗须作陶渊明。\n其它泚笔本骫骳，便有风骨非天成。",
        "dynasty": "宋",
        "collection_info": null
    },
    {
        "title": "句",
        "author": "曹逢时",
        "content": "撩我思家第一篇。",
        "dynasty": "宋",
        "collection_info": null
    },
    {
        "title": "句",
        "author": "袁凤",
        "content": "坐观天下本无事，何必昌阳作引年。",
        "dynasty": "宋",
        "collection_info": null
    },
    {
        "title": "寄上苏邛州兼呈八座",
        "author": "史尧弼",
        "content": "稽首仇池翁，归住小有天。\n葛公尚远孙，岣嵝丹山传。\n道骨亦有种，而今见婵嫣。\n大小茅山君，霞襜两联翩。\n弟兄对谭道，舌本风雷旋。\n嗟哉空山子，妄意身飞翾。\n忍饥嚙草木，阅岁烹汞铅。\n岂知至妙门，端在玄中玄。\n知公夙领此，妙契遗蹄筌。\n神凝物无疵，合侍虚皇前。\n我亦山泽臞，会了区中缘。\n灭没望仙鞚，愿言执风鞭。\n相将丹丘上，一笑三千年。",
        "dynasty": "宋",
        "collection_info": null
    },
    {
        "title": "游洛阳宝盖寺赠长老道琼",
        "author": "史尧弼",
        "content": "一念落人境，世路分崩奔。\n车轮战黄埃，荏苒还自昏。\n安知摩尼珠，岂处浊水浑。\n今我虽纠缠，犹有故我存。\n云山时独往，一笑清心魂。\n旧闻宝盖峯，气压羣山尊。\n拂衣事幽讨，烟杉转山根。\n道人素所懽，踊跃欣候门。\n清眸夹明镜，眈眈老彪蹲。\n招邀语密室，欢颊生春温。\n往往到极则，寂历双忘言。\n从今尘境空，冰销了无痕。\n但觉江汉流，浩荡旋其源。\n至道默相喻，不许诸方论。",
        "dynasty": "宋",
        "collection_info": null
    },
    {
        "title": "送章孝偁归荆南",
        "author": "史尧弼",
        "content": "峩岷西南横，盘石含灵光。\n有蓄不得发，澒洞难卷藏。\n泄为万夫豪，联翩鬰相望。\n缅怀嘉佑初，赫赫都官郎。\n着龟抱先识，虎豹披其章。\n幕府西陲开，挟策驱酋羌。\n喑哑竟莫吐，反被按剑防。\n青天徒昭昭，万里自投荒。\n直气终凛冽，身仆心难僵。\n高平伊周徒，奏疏排未央。\n忠义一朝振，朱鸟吞光芒。\n还知百岁后，生此雏凤凰。\n粲粲五色羽，欲下虞廷翔。\n先民重世德，君子思不忘。\n祝君期无忝，追攀轶飞扬。\n会使坤南隅，气象还苍茫。",
        "dynasty": "宋",
        "collection_info": null
    },
    {
        "title": "次友生杜应求韵送中岩印老往成都正法",
        "author": "史尧弼",
        "content": "原原临济孙，一一孤峯峻。\n旧来正法眼，不许窥阃仞。\n古路人迹绝，况復遗辙轫。\n只今谁健者，公亦师子迅。\n倚天剑气寒，掣电目光瞬。\n平生缚虎手，肯击死蛇阵。\n如何闹市裏，撒手乃勇进。\n前时老狐臊，腥气存已仅。\n倾河看洗涤，余刃聊斥摈。\n坐令会府地，圜悟宗復振。\n缅思中岩老，今代无此隽。\n喜闻亲嫡子，高提曩真印。\n要知天人师，此位那可闰。\n好去露鞭影，广道收驵骏。\n睠言清浄关，莫遣众魔磷。\n愿为一事大，他物非所赆。",
        "dynasty": "宋",
        "collection_info": null
    },
    {
        "title": "醉卧至夜半半醒中若有所愧者闻空庭石渠流水㶁㶁清亮不觉心体顿舒醉卧俱失因赋其所感",
        "author": "史尧弼",
        "content": "吾生少懽娱，遇酒增慨慷。\n殷床惟一眠，万虑几消亡。\n半夜还有觉，惕然喟中肠。\n世故何足道，诚恐此志荒。\n人生苦为乐，我岂醒而狂。\n孰为见在心，勿正能勿忘。\n涓涓石渠溜，起予者卜商。\n泠然落枕寒，解渴不待尝。\n坐令肝肺间，一一流天浆。\n须臾四体喻，髮肤了无痒。\n梦觉与醉醒，忽落俱亡羊。\n流水去不舍，此心湛如常。\n恍疑奏箫韶，仪凤碧云翔。\n眷此听愈淡，杳谁见其乡。\n乃知天宇中，一气同苍凉。\n平明视渠水，非笙亦非簧。\n矢诗以自歌，浊清付沧浪。",
        "dynasty": "宋",
        "collection_info": null
    },
    {
        "title": "连州守王大宝元龟建双溪阁于放生池上为作诗以效颂祝",
        "author": "史尧弼",
        "content": "二流西北来，东迤方茫洋。\n斗岸苍石裂，突兀森堑防。\n邦伯此经始，华榱压崇冈。\n下俯古泓碧，上粲新高堂。\n恭惟绕枢辰，朱旛照沧浪。\n银刀决网散，摇漾涵恩光。\n冠剑拥呼舞，穉耋纷欢康。\n我亦歌且谣，请祝天无疆。\n缅思长淮北，忽焉惄中肠。\n余黎尚网罟，割烹燎其汤。\n戢戢生理微，岂足膏铦铓。\n吁嗟中道呼，西江谁为扬。\n湟流去沄沄，伫立东南望。\n安能挽溟渤，一洗濡沫场。\n八荒共灵沼，四海为濠梁。\n帝力尔何知，江湖永相忘。\n陛下千万寿，乐恺未渠央。",
        "dynasty": "宋",
        "collection_info": null
    },
    {
        "title": "同冯蓬州当可游中岩分韵得林字",
        "author": "史尧弼",
        "content": "羲和转日毂，北陆鞭穷阴。\n天地不自持，年老去如骎。\n卉木浩萎垂，江山动萧森。\n变化故不干，乐哉此幽寻。\n蓬州老摩诘，玉齿锵璆琳。\n相携亦忘言，一笑孤云岑。\n至人鹫峯来，分坐兹岩深。\n摄衣请从之，宛如在中林。\n聊欲荐清供，无物致所歆。\n端有白月轮，炯然碧潭心。\n赏会讵偶然，夙昔谅合簪。\n别去莫惨恻，渠无去来今。\n当有羲黄人，尝识太古音。",
        "dynasty": "宋",
        "collection_info": null
    },
    {
        "title": "再别谯宰",
        "author": "史尧弼",
        "content": "相逢恨不早，相别苦相逼。\n相对若无言，相望恐相忆。\n夙期夫君深，寤寐先已识。\n岁晚飞双鳬，此地见颜色。\n为我作眼青，窈窕间心臆。\n谁言淡如水，有味宁忘得。\n尘裏讵可堪，高才未宜抑。\n平生赵魏优，教育傥其职。\n菁菁在中沚，行矣要封植。\n扶摇那知程，聊尔六月息。",
        "dynasty": "宋",
        "collection_info": null
    },
    {
        "title": "静心堂",
        "author": "史尧弼",
        "content": "曲士怀轩裳，铢寸较得失。\n纷纭战宠辱，矛盾相撞抶。\n大方惟达人，天游寄虚室。\n卷舒傥由己，出处要无必。\n时来作砭针，一起当疗疾。\n时去收龙蛇，夭矫自超逸。\n隠见了无碍，妙迹那可诘。\n我公天人姿，宿有补天术。\n心缘静见理，心静与天一。\n当年风雨会，黄道宾出日。\n干坤方疮痍，涂炭入忧恤。\n神锋指幽燕，酋领将斧锧。\n世数有长消，忽忽谢簪绂。\n归来卧林薮，道自无伸屈。\n庆堂示余彦，亲洒银笔述。\n聊遗郢人斤，千载斫妙质。\n定应山水观，中与胸趣匹。\n仰看衡云飞，云静山崒嵂。\n俯盼湘流水，舟楫空荡潏。\n可怜天东北，狼烟暗鬰律。\n神州见苍莽，悲风为萧瑟。\n再拜愿有期，经纶勿韬鬰。\n天心酌民言，公再调鼎实。\n风霆驱八荒，游戏须一出。",
        "dynasty": "宋",
        "collection_info": null
    },
    {
        "title": "故仁寿簿张府君挽诗览府君事状见其居靖康国难时读李晟传慷慨不觉泪下衋然有感于中作诗哀之",
        "author": "史尧弼",
        "content": "羊肸与鬷蔑，雅好非宿敦。\n携手遽升堂，一语不待烦。\n物理适相感，岂用疏戚论。\n夫君今则亡，遗言空復存。\n乃能使余悲，览之涕澜翻。\n曩在岁丙午，烽烟塞天阍。\n四溟波荡沃，公方卧山樊。\n忽抚西平传，愤闷神飞鶱。\n尚想绣帽翁，凛凛躬櫜鞬。\n指顾还两都，笋簴安陵园。\n唐家有遗黎，不识金鼓喧。\n掩卷泪如迸，汗简犹班痕。\n平时闾阎中，聊乘下泽辕。\n岂知中激烈，感慨在元元。\n斯言当余意，为恸声復吞。\n但闻神州地，昼暝烟尘昏。\n故老不可得，华屋今丘墦。\n九原傥作兴，余欲重与论。",
        "dynasty": "宋",
        "collection_info": null
    },
    {
        "title": "孙叔度挽诗",
        "author": "史尧弼",
        "content": "简州古遗直，冰雪映当代。\n茫茫几回首，凛凛欲无对。\n居无屋漏愧，动必绳墨内。\n秋风看独立，缥缈一兰佩。\n从先大夫游，持此傥无悔。\n何意寥阒中，值此一门再。\n有马谁千驷，曾无德与载。\n富贵饕一指，回首失肩背。\n夷惠百世师，曹李九泉辈。\n丘原余恸哭，天地日芜秽。",
        "dynasty": "宋",
        "collection_info": null
    },
    {
        "title": "将至江州中流见庾楼慨然有感作庾楼行",
        "author": "史尧弼",
        "content": "江州江城赤如赭，江吞孤城去如泻。\n忽然华楹出城角，庾公之楼高照野。\n云空翚飞粲丹雘，树杪鳞差排碧瓦。\n行人转盼居人夸，云道风流有存者。\n庾公当年志恢拓，神姿从来本夷雅。\n偶驱百万撄虎狼，反旆南归惟匹马。\n如何倚栏向北顾，坐俯惊湍弄杯斝。\n岂知宗国风灯似，膏尽烟空欲煨炧。\n朅来抚事一悲慨，泪落清波为谁洒。\n细思兴替总人为，有昊何能擅坯冶。",
        "dynasty": "宋",
        "collection_info": null
    },
    {
        "title": "东丁洞效江西体次知难韵",
        "author": "史尧弼",
        "content": "洞中滴沥几何深，犹有太古之遗音。\n我来一唱三嘆息，关雎之乐元非淫。\n无声也復鸣东丁，入耳偏向幽人清。\n端胜惠山味甘好，奔走水驿烦瓶罂。",
        "dynasty": "宋",
        "collection_info": null
    },
    {
        "title": "春晚饮西湖上归借榻吴山睡起偶作",
        "author": "史尧弼",
        "content": "旅愁底物堪破除，閒出西湖弄妍靡。\n苍山为鬓水为鑑，烟幕霓裳秀而绮。\n兴酣剧饮醉如泥，妄意将湖比西子。\n傍人见之为绝倒，谓我愚痴长康似。\n归来寂历竟何得，只有熏熏黑甜美。\n梦魂依旧过西湖，潮怒殷床惊不起。",
        "dynasty": "宋",
        "collection_info": null
    },
    {
        "title": "谒周侍郎",
        "author": "史尧弼",
        "content": "大江之南英灵窟，瑰奇万古输不竭。\n往年鼓柁穷壮观，见公更觉人超越。\n当时持橐趋明光，径度蓬山跨奉常。\n汉仪周典一朝重，斧藻皇度看翱翔。\n只今自合补衮阙，元有胸中丝五色。\n如何一麾渺江海，扶摇未嫌六月息。\n此邦齐鲁伯仲间，乡来文物余班班。\n天遣儒宗作邦伯，风流正始应追还。\n老稚何知但呼舞，平易近民吾父母。\n悃愊无华两京似，宴坐黄堂物安堵。\n小人不识衡气机，况知道学穷精微。\n羲文孔圣演三画，后来百代谁传衣。\n图书不见出河洛，禹箕九畴那復作。\n一时覆瓿笑迂阔，子云太玄亦寂寞。\n振起此学非公谁，心匠妙处玑衡齐。\n定知数术本天授，无乃太一燃青藜。\n草玄遗编当不朽，还许侯芭传业否。\n旧来尝辱河南幸，从今肯在诸生后。",
        "dynasty": "宋",
        "collection_info": null
    },
    {
        "title": "留题丹经卷后",
        "author": "史尧弼",
        "content": "武陵郡西桃花源，水盩山厔蛮区连。\n秦人避秦久寓此，种桃千树春风前。\n落红满地溪路断，鱼郎舍舟得洞天。\n瑞光浮动见宫室，桑竹交映膏腴田。\n苍崖老木含太古，民物朴野天理全。\n男耕女织无租痛，鷄鸣犬吠通陌阡。\n东家西家走相问，客来何许今何年。\n历将时事为具言，二世不守嬴氏颠。\n人心归汉沛公起，四百余载瞒窃焉。\n迄今已復为晋有，尚何惧死长城边。\n岂知世态多废兴，闻之抚髀皆喟然。\n辞归未许留数日，陈列俎豆如宾筵。\n生逢乐土自可乐，山林朝市非相悬。\n明朝棹开落尘境，恍如梦破陵谷迁。\n渊明一记故实在，世俗竟作神仙传。\n裹粮问道不復往，大笑子骥真无缘。\n我今置酒嶂峰巅，醉袖起舞凌风烟。\n大还有诀谁所传，始自广成授黄髯。\n髯龙上征老聃出，谷神立说洪其源。\n阴符黄庭龙虎经，伯阳契易诚多端。\n况復后学如牛毛，支分派别徒纷然。\n先天一气谁真知，来如阳德升九渊。\n疾雷破山坤轴裂，政要主者定力坚。\n前絃之后后絃前，药物不可锱铢偏。\n黑白相寻秘融结，髣髴有象形质圆。\n周天运火循屯蒙，非同坡老烧凡铅。\n无中生子夺造化，脱骨洗髓乘云軿。\n鞭笞鸾凤隘八极，铜驼一笑三千年。\n胡为知此不自炼，先儒尝戒偷生安。\n人身生死犹昼夜，以道顺守全此天。\n何须行怪出世法，屏弃骨肉潜荒山。\n君臣父子与夫妇，兄弟朋友纲常间。\n圣人设教若大路，反趋旁径迷榛菅。\n方壶员峤渺何许，徒令世俗滋欺瞒。\n房公便合扫尘壁，大书我诗为订顽。",
        "dynasty": "宋",
        "collection_info": null
    },
    {
        "title": "贺杨绵州除武陵守",
        "author": "史尧弼",
        "content": "越王楼前佳气浮，涪翁江上恩波流。\n几年结佩作邦相，万物气吐人歌讴。\n白鹤池边嗟来暮，武陵溪畔桃花路。\n忽传芝检九天来，会拥朱旛两轮去。\n辕攀蹬截无留停，痒爬垢栉待苏酲。\n仙人延贮一笑喜，探丸付授真长生。\n老成自合朝家用，未许三刀频入梦。\n鹤髮行趋鸳鹭班，更作吾州九鼎重。",
        "dynasty": "宋",
        "collection_info": null
    },
    {
        "title": "送胡庭美解成都筦库赴凤州学宫",
        "author": "史尧弼",
        "content": "署鼓冬冬大府闢，敛板争趋后先入。\n归来坐曹吏接肘，簿领埋头课铢粒。\n学宫柳摇昼日长，清风卷舒编简香。\n纷纷燕雀稻粱急，往听鸑鷟鸣岐阳。",
        "dynasty": "宋",
        "collection_info": null
    },
    {
        "title": "大海水",
        "author": "史尧弼",
        "content": "大海汤汤水所积，太山岩岩云所出。\n翻腾一俛仰，能为雨三日。\n旱苗滋生物滋殖，田夫得耕女得绩。\n式歌且谣拜手乞，泰山云，勿纡鬰。\n大海水，无终极。",
        "dynasty": "宋",
        "collection_info": null
    },
    {
        "title": "题大光寺诗",
        "author": "史尧弼",
        "content": "百转细落修蛇蟠，两间螺髻巉青峦，其下碧涧流清寒。\n天旋路尽不復去，环为绝嶂凌空攒。\n伧儜左右更折旋，摄伏犀虎蹲猊狻。\n忽然覆釜落山趾，化出宝宇中平宽。\n石床曩事知有无，猖狂欲往心渺漫。\n空忆盛时元壮观，鸣钟击鼓侵云端。\n天魔禠魄不敢干，那知劫灾须臾间。\n凄凉瓦砾荒丛菅，但存四壁空青山。\n兴亡一去宁復还，独遣道者身苦难。\n我喟而作坐长叹，乞为白云千岁闲。",
        "dynasty": "宋",
        "collection_info": null
    },
    {
        "title": "赠友人",
        "author": "史尧弼",
        "content": "悼往不知篱菊芳，岂知篱外游人忙。\n寒暄节物覆手异，依然大树堪彷徨。\n羡君真比道州政，间饮醇酒南山阳。\n遥想文殊造摩诘，玄妙深谈舌广长。\n中道相呼互濡沫，相忘各适遮无伤。\n要知风鬟太华女，夫岂秋思悲空房。\n智拙方疏汉阴圃，才多端谢鼌生囊。\n青天自不憎白眼，好在宗之快举觞。",
        "dynasty": "宋",
        "collection_info": null
    },
    {
        "title": "癸亥秋陪张丞相游西湖和周去华机宜韵二首  其一",
        "author": "史尧弼",
        "content": "天上辞魁柄，拂衣岩石间。\n干坤双眼静，日月一身闲。\n目极朝东水，心怀直北山。\n应怜沙际雁，亦解向阳关。",
        "dynasty": "宋",
        "collection_info": null
    },
    {
        "title": "癸亥秋陪张丞相游西湖和周去华机宜韵二首  其二",
        "author": "史尧弼",
        "content": "幸陪双绝巘，偶念莽苍间。\n野旱经时赤，行云尽日闲。\n萧萧看脱木，悄悄对空山。\n几欲兼忘去，江湖独往还。",
        "dynasty": "宋",
        "collection_info": null
    },
    {
        "title": "重题湖上",
        "author": "史尧弼",
        "content": "林端落照尽，湖上远风清。\n水榭芝兰室，仙舟鱼鸟情。\n人琴何寂寞，烟月足平生。\n一泛钓璜处，再吟锵玉声。",
        "dynasty": "宋",
        "collection_info": null
    },
    {
        "title": "白云阁",
        "author": "史尧弼",
        "content": "阁虚云出没，云阁两无心。\n旌旆千山立，笙竽万籁深。\n相君聊暇日，篮舆得幽寻。\n徙倚天东北，狼烟犹尔侵。",
        "dynasty": "宋",
        "collection_info": null
    },
    {
        "title": "送青神宰樊允南解官次杜应求韵  其一",
        "author": "史尧弼",
        "content": "折腰真漫尔，掉鞅忽班如。\n心委身来去，人怀政卷舒。\n宦游三釜计，臭味一编书。\n此道傥同趣，何曾有别欤。",
        "dynasty": "宋",
        "collection_info": null
    },
    {
        "title": "送青神宰樊允南解官次杜应求韵  其二",
        "author": "史尧弼",
        "content": "簿领侵寻地，淹留寄此乡。\n相逢谭笑共，不觉岁年长。\n物色重阳近，秋高万象藏。\n赋归三径裏，篱菊有余香。",
        "dynasty": "宋",
        "collection_info": null
    },
    {
        "title": "送青神宰樊允南解官次杜应求韵  其三",
        "author": "史尧弼",
        "content": "从昔安平易，无心问疾迟。\n纔知中自守，不逐世多岐。\n赫赫宁期誉，悠悠去有思。\n丰碑人口是，看取祖行诗。",
        "dynasty": "宋",
        "collection_info": null
    },
    {
        "title": "送青神宰樊允南解官次杜应求韵  其四",
        "author": "史尧弼",
        "content": "并辔中岩寺，芳樽一破愁。\n更寒谭衮衮，云晓玉浮浮。\n会有相从乐，还如此地不。\n合离真有数，那敢作人谋。",
        "dynasty": "宋",
        "collection_info": null
    },
    {
        "title": "舟过黄州上赤壁因怀东坡偶题",
        "author": "史尧弼",
        "content": "赤壁今朝过，苍梧几日期。\n天旋疑水远，风怒恐樯危。\n断岸余千丈，英雄只一时。\n多情雪堂老，月白夜探奇。",
        "dynasty": "宋",
        "collection_info": null
    },
    {
        "title": "黄雀饷隠者文素翁其人有天文历数之学",
        "author": "史尧弼",
        "content": "珍重文夫子，山林日月长。\n谭天邹衍口，痛饮伯伦乡。\n宴坐看飞动，相呼死稻粱。\n黄腴风味好，聊足荐君觞。",
        "dynasty": "宋",
        "collection_info": null
    },
    {
        "title": "古松",
        "author": "史尧弼",
        "content": "人之生也直，此物自长年。\n雾雨晦深谷，风云乘半天。\n扶危正须尔，得道亦超然。\n惨澹空回盼，长吁立暝烟。",
        "dynasty": "宋",
        "collection_info": null
    },
    {
        "title": "赠别  其一",
        "author": "史尧弼",
        "content": "江湖闻远役，风雨弄扁舟。\n邂逅逢吾子，周旋写我忧。\n云瞻三峡晦，波动五湖秋。\n恨别休惊鸟，相忘已两鸥。",
        "dynasty": "宋",
        "collection_info": null
    },
    {
        "title": "赠别  其二",
        "author": "史尧弼",
        "content": "天地有佳处，岷峩横翠微。\n茅庐介山趾，岚色入书帏。\n共社公应可，论心我亦稀。\n他年能似约，江汉会思归。",
        "dynasty": "宋",
        "collection_info": null
    },
    {
        "title": "送谯允蹈解青神赴永康学官二首  其一",
        "author": "史尧弼",
        "content": "簿领尘埃地，淹回岁月阑。\n青山应有素，去路肯留难。\n吏隠宁官冷，心清则体胖。\n不嫌时拄笏，三十六峯寒。",
        "dynasty": "宋",
        "collection_info": null
    },
    {
        "title": "送谯允蹈解青神赴永康学官二首  其二",
        "author": "史尧弼",
        "content": "亦有澹台者，时升单父堂。\n匆匆能几见，忽忽两相忘。\n明日舞雩地，熏风编简香。\n策勋归圣域，此道久微茫。",
        "dynasty": "宋",
        "collection_info": null
    },
    {
        "title": "挽故眉守张廷琛  其一",
        "author": "史尧弼",
        "content": "伊人湖海士，夙昔想风流。\n决策元戎幕，宣威塞北秋。\n分辽空往恨，保蜀尚前筹。\n落寞三刀梦，真成取次休。",
        "dynasty": "宋",
        "collection_info": null
    },
    {
        "title": "挽故眉守张廷琛  其二",
        "author": "史尧弼",
        "content": "碣石峥嵘岁，何如扣帝阍。\n狼烟今昼晦，鲸海正波翻。\n遗恨公流涕，当时独抗言。\n荒阡新宰木，谁酹曲江魂。",
        "dynasty": "宋",
        "collection_info": null
    },
    {
        "title": "挽故眉守张廷琛  其三",
        "author": "史尧弼",
        "content": "公典吾州日，人怀不忍欺。\n辕攀那復得，巷哭竟成悲。\n外祖松楸在，空山草木萎。\n魂游傥来否，尚作凯风思。",
        "dynasty": "宋",
        "collection_info": null
    },
    {
        "title": "挽宋邑宰",
        "author": "史尧弼",
        "content": "充宇蝇头字，寒更豹体膏。\n当时书雁塔，晚岁试牛刀。\n便作泉台去，难酬雪案劳。\n凤雏家学在，飞翥看秋高。",
        "dynasty": "宋",
        "collection_info": null
    },
    {
        "title": "杨夫人挽诗",
        "author": "史尧弼",
        "content": "奉嫔归盛族，观奠及遗芳。\n藻已空南涧，萱应茂北堂。\n人间空堕骥，地下復鸣凰。\n惨惨闻吹棘，纷纷想断肠。",
        "dynasty": "宋",
        "collection_info": null
    },
    {
        "title": "挽程淳老  其一",
        "author": "史尧弼",
        "content": "宣和全盛日，经畧府潭潭。\n智出人千百，时资策二三。\n福星须尔往，边琐定谁堪。\n几辈能华髮，猗欤北斗南。",
        "dynasty": "宋",
        "collection_info": null
    },
    {
        "title": "挽程淳老  其二",
        "author": "史尧弼",
        "content": "戒定通前念，苏黄早见期。\n源流知衮衮，金印漫纍纍。\n白首风尘外，丹砂岁月迟。\n泉台无復恨，乔木有余悲。",
        "dynasty": "宋",
        "collection_info": null
    },
    {
        "title": "挽刘中远侍郎  其一",
        "author": "史尧弼",
        "content": "神主多艰日，归安九庙中。\n忌才终引去，退卧敢论功。\n未省真忘世，尝疑数悟空。\n欲咨黄髮老，几杖合扶公。",
        "dynasty": "宋",
        "collection_info": null
    },
    {
        "title": "挽刘中远侍郎  其二",
        "author": "史尧弼",
        "content": "精神曾感会，帝念老臣余。\n内阁升严直，褒章赐命书。\n同时那得有，回首却成虚。\n露电从渠过，吾游自物初。",
        "dynasty": "宋",
        "collection_info": null
    },
    {
        "title": "挽刘中远侍郎  其三",
        "author": "史尧弼",
        "content": "沄沄绿水边，丈室一萧然。\n顾陆留青箬，宗雷老白莲。\n研朱看点易，摇麈听谈玄。\n忽忽风流尽，长怀晋宋前。",
        "dynasty": "宋",
        "collection_info": null
    },
    {
        "title": "挽刘中远侍郎  其四",
        "author": "史尧弼",
        "content": "故国余乔木，萧条今作哀。\n舂容思曩昔，怀抱復谁开。\n浩劫真难诘，微言不重陪。\n未忘吾里在，华表一归来。",
        "dynasty": "宋",
        "collection_info": null
    },
    {
        "title": "挽虞齐年运使  其一",
        "author": "史尧弼",
        "content": "曩把司农节，蠲民百万资。\n公今随夜旦，谁与疗疮痍。\n贮羡时包匦，搥人吏剥肌。\n九原难再作，堕泪阅丰碑。",
        "dynasty": "宋",
        "collection_info": null
    },
    {
        "title": "挽虞齐年运使  其二",
        "author": "史尧弼",
        "content": "吁嗟先晚季，寂寞慨前修。\n斗仰公无几，云披我末由。\n扁舟方楚越，华屋已山丘。\n耆旧襄阳尽，归来涕欲流。",
        "dynasty": "宋",
        "collection_info": null
    },
    {
        "title": "孙致平尊人挽诗",
        "author": "史尧弼",
        "content": "再见书楼氏，风流继六贤。\n素轻千户拟，还守一经传。\n好学嗟亡矣，伤心为衋然。\n郎君今二妙，早晚慰深泉。",
        "dynasty": "宋",
        "collection_info": null
    },
    {
        "title": "离临安道中有作",
        "author": "史尧弼",
        "content": "拂袖归与喜欲奔，回瞻不觉鼻含辛。\n有情犹作迟迟去，何事空余咄咄频。\n颍水旧来堪洗耳，西风当日苦多尘。\n人间触处皆宜隠，不必桃源始问津。",
        "dynasty": "宋",
        "collection_info": null
    },
    {
        "title": "师伯浑至青神约访而潜归以诗相别因戏之",
        "author": "史尧弼",
        "content": "开门脱兔岂非痴，空费追亡急作诗。\n雪月会知思戴老，枣瓜方欲问安期。\n梦魂莫逐人千里，遥夜还同月一规。\n此去相过吾得计，定应掎角待伊尼。",
        "dynasty": "宋",
        "collection_info": null
    },
    {
        "title": "胡氏旧游临行赠别二章  其一",
        "author": "史尧弼",
        "content": "孤枕怀归夜夜倾，闭关犹作旅人行。\n绝知半路能游客，难忍终年欲别情。\n雪裏梅花逢的皪，风前木叶任纵横。\n一鞭明日三岩路，可是泠然马足轻。",
        "dynasty": "宋",
        "collection_info": null
    },
    {
        "title": "胡氏旧游临行赠别二章  其二",
        "author": "史尧弼",
        "content": "妙契还从盖始倾，无言与共四时行。\n可堪岁晚仓皇别，多谢诗来缱绻情。\n最喜伊家三树秀，故应我辈一经横。\n人间定价如金玉，入眼那能较重轻。",
        "dynasty": "宋",
        "collection_info": null
    },
    {
        "title": "挽彦承知监",
        "author": "史尧弼",
        "content": "蚤年独出弃繻关，肯作辕驹老故山。\n澒洞烟尘尝解难，从容矢石敢投艰。\n尚余长短苏张术，不值风云楚汉间。\n还想湖湘对床酌，泪滂原草不胜斑。",
        "dynasty": "宋",
        "collection_info": null
    },
    {
        "title": "程隠君挽诗",
        "author": "史尧弼",
        "content": "武阳昔有埋轮使，慷慨风声今未休。\n此老典刑余故国，乡来仪槩动殊州。\n曾无遗憾登三寿，忽循优闲卧一丘。\n招以哀诗追楚些，未忘吾里尚魂游。",
        "dynasty": "宋",
        "collection_info": null
    },
    {
        "title": "挽李提刑久善  其一",
        "author": "史尧弼",
        "content": "绝知嗣法一枝香，作意开堂嗣雪堂。\n早悟锥沙传笔画，旋收珠玉入诗囊。\n卷藏人閟龙蛇字，炳蔚家余虎豹章。\n衣钵两郎公不恨，班班文物未凄凉。",
        "dynasty": "宋",
        "collection_info": null
    },
    {
        "title": "挽李提刑久善  其二",
        "author": "史尧弼",
        "content": "大江南畔按澄初，兵弄潢池悉就俘。\n坐使奔鲸无脱网，当时悬鼓不鸣桴。\n后来盗起螺川震，却恨公归蜀道趋。\n但使国侨长在郑，定知卖剑化萑蒲。",
        "dynasty": "宋",
        "collection_info": null
    },
    {
        "title": "挽李提刑久善  其三",
        "author": "史尧弼",
        "content": "曩持玉节问痌瘝，邂逅南昌一解颜。\n亲见疮痍摩手拊，夜深父子短檠间。\n行装约束有琴鹤，道力较量无素蛮。\n自合明光将剑履，如何零落遂丘山。",
        "dynasty": "宋",
        "collection_info": null
    },
    {
        "title": "挽李提刑久善  其四",
        "author": "史尧弼",
        "content": "梦寐平生杖屦从，惯看高论吐长虹。\n滕王阁畔樽罍共，房管湖中啸咏同。\n忍乡西州悲谢傅，空期斗酒酹桥公。\n缄诗髣髴招英爽，泪湿西风未有穷。",
        "dynasty": "宋",
        "collection_info": null
    },
    {
        "title": "挽邑令王公",
        "author": "史尧弼",
        "content": "君家家学有传衣，事业如何只漫违。\n九万鹏程终莫上，一双鳬舄嘆频飞。\n空传是处棠阴布，倏作朝来薤露稀。\n楚些莫愁招不得，山头骑鹤看来归。",
        "dynasty": "宋",
        "collection_info": null
    },
    {
        "title": "挽湔江令何公",
        "author": "史尧弼",
        "content": "家在岷山第一流，世收科级万人头。\n同时看接才华盛，大梦真成顷刻休。\n尚忆依莲王俭逸，空传治县次公优。\n茫茫蝼蚁王侯尽，六六峰前汗漫游。",
        "dynasty": "宋",
        "collection_info": null
    },
    {
        "title": "题无热轩",
        "author": "史尧弼",
        "content": "饮水不救渴，利害成火攻。\n那知在人世，长夏有清风。",
        "dynasty": "宋",
        "collection_info": null
    },
    {
        "title": "竹斋",
        "author": "史尧弼",
        "content": "樗栎虽不才，亦各言其长。\n媿此万丈夫，寐卧无何乡。",
        "dynasty": "宋",
        "collection_info": null
    },
    {
        "title": "山斋",
        "author": "史尧弼",
        "content": "祷公一邱壑，何似东山起。\n可怜丹青手，置之岩石裏。",
        "dynasty": "宋",
        "collection_info": null
    },
    {
        "title": "醉石",
        "author": "史尧弼",
        "content": "有时醉浊清，随意眠小大。\n何须酒池中，始了一生课。",
        "dynasty": "宋",
        "collection_info": null
    },
    {
        "title": "三老亭",
        "author": "史尧弼",
        "content": "可怜商山乐，黄绮不同归。\n闻公有二老，晚节自离奇。",
        "dynasty": "宋",
        "collection_info": null
    },
    {
        "title": "寓斋",
        "author": "史尧弼",
        "content": "庄生十九言，妙处如筏喻。\n我欲问公居，公心无所住。",
        "dynasty": "宋",
        "collection_info": null
    },
    {
        "title": "李文山读书堂",
        "author": "史尧弼",
        "content": "堂上中圣贤，心醉百不理。\n堂下笑糟粕，未知其趣尔。",
        "dynasty": "宋",
        "collection_info": null
    },
    {
        "title": "丛桂",
        "author": "史尧弼",
        "content": "秋风芳桂丛，的皪好颜色。\n乃公欲盘旋，戒子勿剪伐。",
        "dynasty": "宋",
        "collection_info": null
    },
    {
        "title": "泛宅",
        "author": "史尧弼",
        "content": "四明有狂客，归计亦风流。\n好激鑑湖水，泛君天上舟。",
        "dynasty": "宋",
        "collection_info": null
    },
    {
        "title": "枣",
        "author": "史尧弼",
        "content": "后皇有嘉树，剡棘森自防。\n安得上摘实，贡之白玉堂。",
        "dynasty": "宋",
        "collection_info": null
    },
    {
        "title": "柔桑陌",
        "author": "史尧弼",
        "content": "姑待三年采，聊为卒岁谋。\n可怜齐鲁俗，乃欲比封侯。",
        "dynasty": "宋",
        "collection_info": null
    },
    {
        "title": "虎川",
        "author": "史尧弼",
        "content": "暴虎须袒裼，冯河必褰裳。\n想公川上叹，谁与共行藏。",
        "dynasty": "宋",
        "collection_info": null
    },
    {
        "title": "贺宋嗣宗除岳阳守五绝  其一",
        "author": "史尧弼",
        "content": "暂驾湖山两毂华，便应云海去乘槎。\n蓬莱弱水而今近，看上鳌峯判五花。",
        "dynasty": "宋",
        "collection_info": null
    },
    {
        "title": "贺宋嗣宗除岳阳守五绝  其二",
        "author": "史尧弼",
        "content": "鼎就轩皇上白云，遗音那復数韶韺。\n湖山依旧鱼龙在，要识当时奏乐声。",
        "dynasty": "宋",
        "collection_info": null
    },
    {
        "title": "贺宋嗣宗除岳阳守五绝  其三",
        "author": "史尧弼",
        "content": "太息滕侯绩未成，尚须堤土作湖扃。\n万艘丹槛屯江浦，千尺长虹锁洞庭。",
        "dynasty": "宋",
        "collection_info": null
    },
    {
        "title": "贺宋嗣宗除岳阳守五绝  其四",
        "author": "史尧弼",
        "content": "龙虎十年气壮哉，抵排霜雪傲风雷。\n湖边老树勤封植，会有仙真邂逅来。",
        "dynasty": "宋",
        "collection_info": null
    },
    {
        "title": "贺宋嗣宗除岳阳守五绝  其五",
        "author": "史尧弼",
        "content": "不乐还思上岳阳，江湖回首路茫茫。\n欲生两翮从公去，濯足波涛望八荒。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其一",
        "author": "史尧弼",
        "content": "尻脽连接召徐严，谁羡平生太史谈。\n汗简杀青推老手，未应留滞只周南。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其二",
        "author": "史尧弼",
        "content": "知君家住练湖边，家近东南尺五天。\n一棹赋归天有意，练湖归看满湖莲。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其三",
        "author": "史尧弼",
        "content": "万牛回首重丘山，才大谁令挽不前。\n只好垒胸浇酒遣，未妨洞腹晒书眠。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其四",
        "author": "史尧弼",
        "content": "秋毫得失肯悲欢，北固山边更一看。\n龙虎四雄那復见，今余铁镬两团团。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其五",
        "author": "史尧弼",
        "content": "康庄车马沸骈阗，直欲辕攀挽不旋。\n空使州人行砥道，睠言相顾却潸然。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其六",
        "author": "史尧弼",
        "content": "飞下翩然云锦衣，风流未忍此邦违。\n相逢敢觉吾文进，太息空持此道归。",
        "dynasty": "宋",
        "collection_info": null
    },
    {
        "title": "送王昭祖国史吏部归丹阳七绝  其七",
        "author": "史尧弼",
        "content": "稚老丁宁劝復回，烟霾秋静九关开。\n定知青琐黄扉去，那得朱旛皂盖来。",
        "dynasty": "宋",
        "collection_info": null
    },
    {
        "title": "试何企笔偶书  其一",
        "author": "史尧弼",
        "content": "北窗酣卧日轮高，梦寐平生五柳陶。\n睡起羲皇千古意，挽回却向一秋毫。",
        "dynasty": "宋",
        "collection_info": null
    },
    {
        "title": "试何企笔偶书  其二",
        "author": "史尧弼",
        "content": "绾蛇萦蚓应无用，拘虎囚螭傥有余。\n付与刘侯堪把笔，尊师不解世间书。",
        "dynasty": "宋",
        "collection_info": null
    },
    {
        "title": "试何企笔偶书  其三",
        "author": "史尧弼",
        "content": "不用濡毫滴砚干，更随曹植作波澜。\n碧窗点易真吾事，洞府归来玉露漙。",
        "dynasty": "宋",
        "collection_info": null
    },
    {
        "title": "次程右史韵送僧南游问果佛日",
        "author": "史尧弼",
        "content": "问讯风颠妙喜师，天南海北看孤飞。\n如何指是无还地，却作梅州万里归。",
        "dynasty": "宋",
        "collection_info": null
    },
    {
        "title": "南岳高台长老道光尝为灵源清侍者邂逅一见颇能谈其行戒走笔为赋两绝赠之  其一",
        "author": "史尧弼",
        "content": "长记涪翁旧有言，太平清老世无贤。\n而今一见高台面，遗烈真能頼得传。",
        "dynasty": "宋",
        "collection_info": null
    },
    {
        "title": "南岳高台长老道光尝为灵源清侍者邂逅一见颇能谈其行戒走笔为赋两绝赠之  其二",
        "author": "史尧弼",
        "content": "晓上高峯破晓烟，室中老子衲中贤。\n对谈移日无人付，乞与清风万壑传。",
        "dynasty": "宋",
        "collection_info": null
    },
    {
        "title": "湖上  其一",
        "author": "史尧弼",
        "content": "浪汹涛翻忽渺漫，须臾风定见平宽。\n此间有句无人得，赤手长蛇试捕看。",
        "dynasty": "宋",
        "collection_info": null
    },
    {
        "title": "湖上  其二",
        "author": "史尧弼",
        "content": "当年敌骑敢穷妖，只恃重湖汹怒潮。\n谁谓山川堪设险，向来还作盗之招。",
        "dynasty": "宋",
        "collection_info": null
    },
    {
        "title": "题南岳祝融峰",
        "author": "史尧弼",
        "content": "祝融峯上蹑云根，咫尺苍霄欲手扪。\n闻道东山曾小鲁，洞庭今已一毛吞。",
        "dynasty": "宋",
        "collection_info": null
    },
    {
        "title": "黄雀饷师浑甫家仲安  其一",
        "author": "史尧弼",
        "content": "人事如何只好乖，即今怀抱乡谁开。\n短檠阅罢三千牍，遥夜相望把一杯。",
        "dynasty": "宋",
        "collection_info": null
    },
    {
        "title": "黄雀饷师浑甫家仲安  其二",
        "author": "史尧弼",
        "content": "深秋风露豆苗肥，一粒纔贪触祸机。\n万里头颅无处觅，刺天那復见羣飞。",
        "dynasty": "宋",
        "collection_info": null
    },
    {
        "title": "黄雀饷程右史二子  其一",
        "author": "史尧弼",
        "content": "梦逐桃溪流水回，靖州几日赋归来。\n风流却喜诸郎胜，邂逅相从把一杯。",
        "dynasty": "宋",
        "collection_info": null
    },
    {
        "title": "黄雀饷程右史二子  其二",
        "author": "史尧弼",
        "content": "闻道赐环消息近，旋看一叶泝江来。\n黄腴风味殷勤去，遥望沅湘属贺杯。",
        "dynasty": "宋",
        "collection_info": null
    },
    {
        "title": "乙丑中秋与山僧数辈自虎邱灵岩泛太湖登洞庭东山曰翠峰望湖中羣山高下出没如大圆镜见百千万亿青螺髻然瑰玮绝特盖入眼未之见恨风作不能过西山睹林屋洞天之胜然已得其彷佛矣  其一",
        "author": "史尧弼",
        "content": "太湖三万六千顷，如今试吞无一毛。\n目力未应论近远，泰山之本只秋毫。",
        "dynasty": "宋",
        "collection_info": null
    },
    {
        "title": "乙丑中秋与山僧数辈自虎邱灵岩泛太湖登洞庭东山曰翠峰望湖中羣山高下出没如大圆镜见百千万亿青螺髻然瑰玮绝特盖入眼未之见恨风作不能过西山睹林屋洞天之胜然已得其彷佛矣  其二",
        "author": "史尧弼",
        "content": "七十二山湖面横，横斜出没乱青冥。\n只疑亦有钧天奏，惊起鱼龙舞洞庭。",
        "dynasty": "宋",
        "collection_info": null
    },
    {
        "title": "乙丑中秋与山僧数辈自虎邱灵岩泛太湖登洞庭东山曰翠峰望湖中羣山高下出没如大圆镜见百千万亿青螺髻然瑰玮绝特盖入眼未之见恨风作不能过西山睹林屋洞天之胜然已得其彷佛矣  其三",
        "author": "史尧弼",
        "content": "羣山相望有无间，髣髴三生常往还。\n不用张帆越清泚，化身先自遍西山。",
        "dynasty": "宋",
        "collection_info": null
    },
    {
        "title": "乙丑中秋与山僧数辈自虎邱灵岩泛太湖登洞庭东山曰翠峰望湖中羣山高下出没如大圆镜见百千万亿青螺髻然瑰玮绝特盖入眼未之见恨风作不能过西山睹林屋洞天之胜然已得其彷佛矣  其四",
        "author": "史尧弼",
        "content": "孤峯直上散青眸，山峙西东浸碧流。\n弱水人言三万里，是间我已到瀛洲。",
        "dynasty": "宋",
        "collection_info": null
    },
    {
        "title": "乙丑中秋与山僧数辈自虎邱灵岩泛太湖登洞庭东山曰翠峰望湖中羣山高下出没如大圆镜见百千万亿青螺髻然瑰玮绝特盖入眼未之见恨风作不能过西山睹林屋洞天之胜然已得其彷佛矣  其五",
        "author": "史尧弼",
        "content": "海门湖上东畔开，海东飞仙呼不来。\n乘桴便欲径浮去，无人从我復空回。",
        "dynasty": "宋",
        "collection_info": null
    },
    {
        "title": "泛舟回邑次韵",
        "author": "史尧弼",
        "content": "人言佳句有风流，不羡骚人赋远游。\n坐遣目前无限意，笔端风起白苹洲。",
        "dynasty": "宋",
        "collection_info": null
    },
    {
        "title": "离临安舟中有怀山薮朱文之子聊作五绝以寄  其一",
        "author": "史尧弼",
        "content": "杨柳垂垂小港流，杨花无算远空游。\n离情自是纷如絮，不是伊能惹客愁。",
        "dynasty": "宋",
        "collection_info": null
    },
    {
        "title": "离临安舟中有怀山薮朱文之子聊作五绝以寄  其二",
        "author": "史尧弼",
        "content": "无頼南风怒客船，梦魂惊撼不成眠。\n何当月白虚窗夜，仍復论文更说禅。",
        "dynasty": "宋",
        "collection_info": null
    },
    {
        "title": "离临安舟中有怀山薮朱文之子聊作五绝以寄  其三",
        "author": "史尧弼",
        "content": "仙舟轻漾首仍西，我独南征未得归。\n相望两鸥空浩荡，何如双鸟共鸣飞。",
        "dynasty": "宋",
        "collection_info": null
    },
    {
        "title": "离临安舟中有怀山薮朱文之子聊作五绝以寄  其四",
        "author": "史尧弼",
        "content": "吴楚风光美甚都，好雕肝肾细扪摹。\n还家若问东西事，为举新诗当画图。",
        "dynasty": "宋",
        "collection_info": null
    },
    {
        "title": "离临安舟中有怀山薮朱文之子聊作五绝以寄  其五",
        "author": "史尧弼",
        "content": "亲庭遥望属坤隅，凭子还家与说吾。\n为道江南足鱼蟹，乡来不復似臞儒。",
        "dynasty": "宋",
        "collection_info": null
    },
    {
        "title": "贺苏邛州移鼎州兼呈八座四绝  其一",
        "author": "史尧弼",
        "content": "州并重湖水入云，天边鸿雁影还分。\n政成鲁卫因循地，人是茅山大小君。",
        "dynasty": "宋",
        "collection_info": null
    },
    {
        "title": "贺苏邛州移鼎州兼呈八座四绝  其二",
        "author": "史尧弼",
        "content": "何须万里寻岣嵝，更问君王觅鑑湖。\n箭镞玉床今在手，桃花流水去分符。",
        "dynasty": "宋",
        "collection_info": null
    },
    {
        "title": "贺苏邛州移鼎州兼呈八座四绝  其三",
        "author": "史尧弼",
        "content": "白鹤山头留几时，白鹤池畔歌来迟。\n浮邱伯去无消息，老眼而今傥见之。",
        "dynasty": "宋",
        "collection_info": null
    },
    {
        "title": "贺苏邛州移鼎州兼呈八座四绝  其四",
        "author": "史尧弼",
        "content": "云海相望定渺然，已惊别梦不成圆。\n他年胜处烦推毂，此道沧洲好待看。",
        "dynasty": "宋",
        "collection_info": null
    },
    {
        "title": "送青神丞刘平仲解官三绝  其一",
        "author": "史尧弼",
        "content": "多奇赵北燕南地，还喜超然出冀方。\n气习敦庞今復见，余风千载有陶唐。",
        "dynasty": "宋",
        "collection_info": null
    },
    {
        "title": "送青神丞刘平仲解官三绝  其二",
        "author": "史尧弼",
        "content": "笑谭裁割发硎余，岂是丞能不负余。\n并舍过从无一事，坐看㶁㶁水循除。",
        "dynasty": "宋",
        "collection_info": null
    },
    {
        "title": "送青神丞刘平仲解官三绝  其三",
        "author": "史尧弼",
        "content": "祖烈班班汗简编，乡来人物觉尤贤。\n辕攀耆老空遗恨，不受渠侬一大钱。",
        "dynasty": "宋",
        "collection_info": null
    },
    {
        "title": "甲子春过浙和周去华韵五绝  其一",
        "author": "史尧弼",
        "content": "迟回独立湘江头，湘江无情空自流。\n拟呼妃子弄云瑟，一泻胸中千斛愁。",
        "dynasty": "宋",
        "collection_info": null
    },
    {
        "title": "甲子春过浙和周去华韵五绝  其二",
        "author": "史尧弼",
        "content": "贪看衡麓数峯山，那觉江风猎猎寒。\n吹乱衣巾都不记，橘洲沙上几遗冠。",
        "dynasty": "宋",
        "collection_info": null
    },
    {
        "title": "甲子春过浙和周去华韵五绝  其三",
        "author": "史尧弼",
        "content": "谁家花柳暗门边，投憩同维药玉船。\n醉卧黄鹂新弄舌，一声唤起小窗眠。",
        "dynasty": "宋",
        "collection_info": null
    },
    {
        "title": "甲子春过浙和周去华韵五绝  其四",
        "author": "史尧弼",
        "content": "满眼残红正乱飞，端如棹入武林时。\n此身也是鹪鹩样，乞与桃林借一枝。",
        "dynasty": "宋",
        "collection_info": null
    },
    {
        "title": "甲子春过浙和周去华韵五绝  其五",
        "author": "史尧弼",
        "content": "双峯翠扫半天余，遥想岷峩霁雪初。\n足踏东南今已遍，却思归卧旧时庐。",
        "dynasty": "宋",
        "collection_info": null
    },
    {
        "title": "题南岳方广后洞五百罗汉所居二绝  其一",
        "author": "史尧弼",
        "content": "岳势扶舆峻莫攀，岂知深处锁幽闲。\n千岩万壑争回互，别有干坤藏此间。",
        "dynasty": "宋",
        "collection_info": null
    },
    {
        "title": "题南岳方广后洞五百罗汉所居二绝  其二",
        "author": "史尧弼",
        "content": "山自周回溪自流，沉沉万籁不胜幽。\n此间有句谁堪话，五百真人今在不。",
        "dynasty": "宋",
        "collection_info": null
    },
    {
        "title": "戏中书岩宝印师方丈  其一",
        "author": "史尧弼",
        "content": "宁堕眉毛出为人，舌端雷电不无神。\n如今有口却挂壁，草木岩中元自春。",
        "dynasty": "宋",
        "collection_info": null
    },
    {
        "title": "戏中书岩宝印师方丈  其二",
        "author": "史尧弼",
        "content": "放形漫浪蜀山西，只是人间一阐提。\n不拟将心觅安处，闲来洗脚玉泉溪。",
        "dynasty": "宋",
        "collection_info": null
    },
    {
        "title": "张府君挽诗  其一",
        "author": "史尧弼",
        "content": "频年来往郑公乡，邂逅论文膝上郎。\n已讶树风增感嘆，忽闻薤露送凄凉。",
        "dynasty": "宋",
        "collection_info": null
    },
    {
        "title": "张府君挽诗  其二",
        "author": "史尧弼",
        "content": "见说亲颜昼日嬉，夜窗膏火对书诗。\n功名底事身终悞，孝友平生政已施。",
        "dynasty": "宋",
        "collection_info": null
    },
    {
        "title": "张府君挽诗  其三",
        "author": "史尧弼",
        "content": "诚孝从来此物根，只今谁与践斯言。\n夫君泉下傥无憾，大字壁间犹有痕。",
        "dynasty": "宋",
        "collection_info": null
    },
    {
        "title": "张府君挽诗  其四",
        "author": "史尧弼",
        "content": "惊起龙蛇忽梦归，一朝脱屣万缘非。\n遥知月露寒松滴，不是波涛木叶飞。",
        "dynasty": "宋",
        "collection_info": null
    },
    {
        "title": "张府君挽诗  其五",
        "author": "史尧弼",
        "content": "气象重归金马地，更看埋玉乱松楠。\n他年父老还能说，道上书生为指南。",
        "dynasty": "宋",
        "collection_info": null
    },
    {
        "title": "和衢守张舍人龙眠捉马图诗  其一",
        "author": "史尧弼",
        "content": "笔间幻出马中龙，放牧平沙细草中。\n亦有昆崙玄圃意，萧骚骏尾欲生风。",
        "dynasty": "宋",
        "collection_info": null
    },
    {
        "title": "和衢守张舍人龙眠捉马图诗  其二",
        "author": "史尧弼",
        "content": "世间凡马那知数，便觉从今一洗空。\n不遣奚奴严玉勒，恐因风雨渺龙宫。",
        "dynasty": "宋",
        "collection_info": null
    },
    {
        "title": "公肃在东南三有书来未报闻其除司直以诗寄贺且谢  其一",
        "author": "史尧弼",
        "content": "江北江南罢战尘，两阶干舞作昇平。\n河东五色真毛羽，九奏箫韶看一鸣。",
        "dynasty": "宋",
        "collection_info": null
    },
    {
        "title": "公肃在东南三有书来未报闻其除司直以诗寄贺且谢  其二",
        "author": "史尧弼",
        "content": "小试犹为天下平，惠文柱后要无刑。\n从今准拟子张传，吾世常司汗简青。",
        "dynasty": "宋",
        "collection_info": null
    },
    {
        "title": "公肃在东南三有书来未报闻其除司直以诗寄贺且谢  其三",
        "author": "史尧弼",
        "content": "纵横才力自时须，今代鹓行政要渠。\n亦有故人岩石裏，未嫌不奉子公书。",
        "dynasty": "宋",
        "collection_info": null
    },
    {
        "title": "题墨花",
        "author": "史尧弼",
        "content": "元功初剪刻，妙处极玄玄。\n醉墨谁家笔，于今合自然。",
        "dynasty": "宋",
        "collection_info": null
    },
    {
        "title": "句",
        "author": "史尧弼",
        "content": "四岁尚少房玄龄，七步未饶曹子建。",
        "dynasty": "宋",
        "collection_info": null
    },
    {
        "title": "咏怀",
        "author": "喻良能",
        "content": "一夔方佐舜，二公还相周。\n三杰从高祖，四皓屈留侯。\n五龙翔日边，六逸啸溪头。\n七贤傲竹林，八仙隠糟丘。\n九老山中卧，十友方外游。\n百炼竟不变，千载存风流。\n名节良足贵，万事真悠悠。",
        "dynasty": "宋",
        "collection_info": null
    },
    {
        "title": "豪士",
        "author": "喻良能",
        "content": "东海一豪士，西山两逸民。\n涕唾弃周粟，谈笑无秦军。\n饿死骨仍香，辞封名益芬。\n至今千载下，不敢轻隠沦。",
        "dynasty": "宋",
        "collection_info": null
    },
    {
        "title": "雨后晓行",
        "author": "喻良能",
        "content": "宿雨晓初收，长天澹如洗。\n解带临清流，泉声细娱耳。\n有如到愚溪，还似游栗里。\n人生若此少，贫贱非所耻。",
        "dynasty": "宋",
        "collection_info": null
    },
    {
        "title": "新浴",
        "author": "喻良能",
        "content": "新浴换轻縠，披襟临榧台。\n好风知人意，为我东南来。\n晚池雨草青，庶足充徘徊。\n呼儿具绿樽，聊进纳凉杯。\n一酌暑气消，再酌愁怀开。\n三爵竟酩酊，浩歌临苍苔。",
        "dynasty": "宋",
        "collection_info": null
    },
    {
        "title": "苦热不寐独起对月",
        "author": "喻良能",
        "content": "暑气推不去，凉风挽不来。\n中庭月色浄，揽衣起徘徊。\n夜久万籁寂，秋近孤蛩哀。\n月堕玉绳低，此兴真悠哉。",
        "dynasty": "宋",
        "collection_info": null
    },
    {
        "title": "秋暑炽甚忍饥偶作书季直弟以诗见嘲因次韵",
        "author": "喻良能",
        "content": "老夏雨既少，穉秋云亦无。\n枯池罢桔槔，蔫花委芙蕖。\n不糁漫藜藿，不爨空樵苏。\n苏州亦有言，家人笑着书。",
        "dynasty": "宋",
        "collection_info": null
    },
    {
        "title": "中秋望月偶诵唐欧阳詹翫月诗追和一首",
        "author": "喻良能",
        "content": "云浄天既碧，境幽月逾光。\n未数钴鉧潭，不羡桂子堂。\n霏霏香雾横，蔼蔼明辉扬。\n冥搜兴乍酣，徙倚夜未央。\n走兔望圆魄，飞鸟喜新凉。\n但知整纶巾，何用翻霓裳。\n芳尊聊自倾，玉盘欲谁将。\n美人何时来，渺渺天一方。",
        "dynasty": "宋",
        "collection_info": null
    },
    {
        "title": "望所居西山瀑布",
        "author": "喻良能",
        "content": "山居尠欢悰，理策事遨嬉。\n嵚岑属初霁，眺览得所宜。\n悬崖有飞瀑，注壑从凉飔。\n蒙蒙喷雾雨，冉冉含烟曦。\n清泠讵可汰，驶激畴能陂。\n会心欣有得，徙倚不知疲。\n雁荡境千里，香炉天一涯。\n平生未能瞩，昏旦矧欲窥。\n何如兹山溜，若与幽人期。\n他年营菟裘，舍是将安之。",
        "dynasty": "宋",
        "collection_info": null
    },
    {
        "title": "月山诸峰",
        "author": "喻良能",
        "content": "平生固寡好，嗜石如奇章。\n家无千金产，舁致穷涧冈。\n寿星来金华，衣冠何昂藏。\n屈肘据膝坐，风雨须眉苍。\n松石产花溪，奇诡颇异常。\n鼻祖乃赤松，素质侔白羊。\n舞袖出烟霞，浑脱类大娘。\n想当虞韶成，率兽杂凤跄。\n觥觥石柱峯，孤峭仍轩昂。\n长不满五尺，势欲摩穹苍。\n狮子来何许，俯首未腾骧。\n何时一喷薄，百兽走且僵。\n鸱尾由天成，畧不假斧斨。\n端宜侈绘事，讵止工厌禳。\n东坡小仇池，大笔流芬芳。\n康公醉道士，名篇粲煌煌。\n矧我此数峯，价重百琳琅。\n愿缔金石交，出处永不忘。",
        "dynasty": "宋",
        "collection_info": null
    },
    {
        "title": "近结茅屋数椽以可赋轩揭取子美可以赋新诗之义用沈约体赋诗一首",
        "author": "喻良能",
        "content": "安仁偃息处，之问读书室。\n茅轩规昔人，聊可容吾膝。\n幽芳秀垣曲，翠篠蓊檐隙。\n松窗炯虚明，荆篱互疎密。\n淡月晓窥几，候虫夕鸣壁。\n诗书后前陈，图史左右秩。\n遐览到三五，旁搜及坚白。\n一语偶有得，寸心欣自适。\n轮奂非所慕，兹焉颇放逸。\n渊明傥来过，真趣会能识。",
        "dynasty": "宋",
        "collection_info": null
    },
    {
        "title": "古风一首谢张漕子温惠示诗卷",
        "author": "喻良能",
        "content": "前辈久零落，老成惊创见。\n平生耻问津，如今真北面。\n胸中五色丝，织此锦绣段。\n见之心孔开，照眼光烂烂。\n我亦好吟咏，忍饥说刍豢。\n辛勤三十年，功效无一綫。\n偶兹得大嚼，味永不忍嚥。\n嘉惠讵敢忘，仁风敬扬扇。",
        "dynasty": "宋",
        "collection_info": null
    },
    {
        "title": "伏日陪府公侍御登四望亭分韵得四字",
        "author": "喻良能",
        "content": "危亭压层城，是中有佳致。\n面面看江山，水云自相媚。\n使君暇日登，火老金正穉。\n杯盘莹无尘，笑语清有味。\n快风千里来，暑气三舍避。\n赋诗红莲幕，煎茶白衣吏。\n诙谐想割肉，摇扇笑疼臂。\n乐事古云少，能并今有四。\n兹游岘山同，千古知姓字。\n吾辈亦何为，虽驽犹附骥。",
        "dynasty": "宋",
        "collection_info": null
    },
    {
        "title": "叶自强读书堂",
        "author": "喻良能",
        "content": "退之宰阳山，暇隙唯读书。\n同年大雅姿，文史以为娱。\n治剧逾整暇，日与竹素俱。\n俯首翻汉晋，高声诵唐虞。\n不善吾所鉴，善者吾所摹。\n撑肠仍拄腹，何翅五千余。\n似闻书带草，已復生庭除。\n愿言饱经济，舒之弥八区。",
        "dynasty": "宋",
        "collection_info": null
    },
    {
        "title": "狱空",
        "author": "喻良能",
        "content": "公庭日将夕，吏报空狱岸。\n虽无春草鞠，已有蛛丝蔓。\n欢乐见鸟乌，呻吟绝鹅雁。\n谅非片言折，聊发一笑粲。",
        "dynasty": "宋",
        "collection_info": null
    },
    {
        "title": "同从兄季弟游香山追和东坡端午游诸寺韵",
        "author": "喻良能",
        "content": "前车惟伯氏，后乘载阿连。\n相携青莲界，共开白社筵。\n黄梅雨初歇，红榴花正妍。\n浄境聊莞尔，妙兴真悠然。\n偈言溢四方，经卷余五千。\n长廊含清风，古潭摇苍天。\n幅巾既萧散，青鞋亦轻便。\n登临自晨曦，谈笑穷暮烟。\n衡宇开卷坐，僧房借榻眠。\n却忆苏州语，喧静两皆禅。",
        "dynasty": "宋",
        "collection_info": null
    },
    {
        "title": "题张漕子温贵希斋",
        "author": "喻良能",
        "content": "新营老先生，喜好一何异。\n端能友造物，直欲骑元气。\n古货今难卖，太羹元少味。\n阳春谁肯和，玄白人争议。\n知己如晨星，一笑聊自慰。\n先民不云乎，有以少为贵。",
        "dynasty": "宋",
        "collection_info": null
    },
    {
        "title": "由下梅至资福估卖官产",
        "author": "喻良能",
        "content": "晓发下梅寺，霁色浮壠麦。\n崎岖白杨岸，诘屈黄牛轭。\n野芳吐丰茸，山羽鸣格磔。\n驱车復前途，聊欲徧阡陌。",
        "dynasty": "宋",
        "collection_info": null
    },
    {
        "title": "龙池寺",
        "author": "喻良能",
        "content": "发轫资福山，弭辔龙池寺。\n杪春新雨足，老红围穉翠。\n溪流素縠寒，山色青罗腻。\n拄颊坐移晷，此意谁能会。",
        "dynasty": "宋",
        "collection_info": null
    },
    {
        "title": "观田家宴集",
        "author": "喻良能",
        "content": "村落秋气高，凉飙泛林莽。\n田家刈穫閒，斗酒劳良苦。\n瓮瓯间竹箸，杀鸡仍具黍。\n昏昏灯火照，草草杯盘举。\n初喧鹅雁声，中静儿女语。\n醉来或田歌，散去亦社舞。\n不信五侯家，软盘荐肥羜。",
        "dynasty": "宋",
        "collection_info": null
    },
    {
        "title": "次韵周敏卿秋兴三首  其一",
        "author": "喻良能",
        "content": "炎暑堕何许，凉风忽吹衣。\n野水映荒岸，寒丛秀疎篱。\n萧萧林影薄，杳杳鸿声悲。\n秋禾亦既穫，聊足充吾饥。",
        "dynasty": "宋",
        "collection_info": null
    },
    {
        "title": "次韵周敏卿秋兴三首  其二",
        "author": "喻良能",
        "content": "团团岩中桂，移根篱舍间。\n秋风一披拂，袅袅天香寒。\n对此径须饮，把酒酬西山。\n浩歌何穷已，宁必素与蛮。",
        "dynasty": "宋",
        "collection_info": null
    },
    {
        "title": "次韵周敏卿秋兴三首  其三",
        "author": "喻良能",
        "content": "悠悠草根虫，鸣声近我床。\n皎皎林间月，亦已照我墙。\n感此动万虑，聊復举一觞。\n何以侑我酒，清啸闻疎篁。",
        "dynasty": "宋",
        "collection_info": null
    },
    {
        "title": "星源县斋书事",
        "author": "喻良能",
        "content": "冬仲弭征辔，歘焉及新春。\n饱吃番阳饭，细治星源民。\n星源故自佳，民俗良易驯。\n不嫌聋丞愚，翻爱假令真。\n相与不忍欺，见谓无缁磷。\n牒讼日以简，赋输日以臻。\n遗我以暇隙，使得窥典坟。\n短檠一窗灯，孤讽至夜分。\n平明坐厅事，帘影清无尘。\n闾里颇熙熙，孰云民不淳。\n顾谓汝父老，辱爱亦已勤。\n为我理归棹，吾久思吾亲。",
        "dynasty": "宋",
        "collection_info": null
    },
    {
        "title": "题圆通寺至乐亭次待制王公韵",
        "author": "喻良能",
        "content": "地偏境自佳，烟云遶孤屋。\n寒声渺疎松，翠影澹修竹。\n林深桂花晚，微风度余馥。\n特用永岁年，聊足媚幽独。",
        "dynasty": "宋",
        "collection_info": null
    },
    {
        "title": "次韵侍御五月二十日闵雨",
        "author": "喻良能",
        "content": "使君慕丘祷，用志端不分。\n天高听甚卑，深知使君勤。\n立致楚东雨，如开衡岳云。\n頼此苗尽活，不然尪可焚。",
        "dynasty": "宋",
        "collection_info": null
    },
    {
        "title": "鹅湖寺",
        "author": "喻良能",
        "content": "鹅王牧羣鹅，浊世肯下游。\n积水近天关，有时戏沈浮。\n老禅天人师，领畧倾九州。\n初开选佛场，坐断诸峯头。\n当时江东西，海纳吞众流。\n岁晚徙山麓，华堂跨龙楼。\n至今韦公碑，照曜苍崖幽。\n陈迹记往昔，登临纵冥搜。\n重来岁月疾，俯仰五十秋。\n抚事一太息，何从问人牛。\n惟余拱把木，百尺环道周。\n成坏各有时，干戈今少休。\n空怀三宿恋，为尔半日留。\n钟声远送客，雾雨昏林休。",
        "dynasty": "宋",
        "collection_info": null
    },
    {
        "title": "七峰亭独坐",
        "author": "喻良能",
        "content": "雨霁失炎燠，新亭境清淑。\n层波绿奫泫，迭嶂青陆续。\n风篁韵丝桐，烟柳开画轴。\n澹然尘虑销，庶足永曛旭。",
        "dynasty": "宋",
        "collection_info": null
    },
    {
        "title": "侍御王公去饶饶之士民数千万人遮道攀辕又相与断城北桥以留之公不得已乃回城从间道遁去余干主簿翁君画断桥图作诗二十韵寄侍御求和侍御以和篇见示因次韵一首",
        "author": "喻良能",
        "content": "东嘉老先生，文字继坡谷。\n治饶如京兆，三王岂其族。\n政成无一事，澹若处幽独。\n追踪古循吏，清浄非碌碌。\n每以坐啸余，时出阳春曲。\n风流化邦人，吟咏成国俗。\n乙酉秋七月，天地正炎燠。\n有诏帅夔门，引道不淹宿。\n境内闻公行，仓皇守牙纛。\n攀辕人填咽，遮道车击毂。\n已去復挽回，出入成重复。\n桥断蜂腰分，巷拥鱼鳞矗。\n竟从间道去，復许谁追逐。\n子母若弟昆，相顾皆嚬蹙。\n吾父既往矣，畴能继英躅。\n孟尝附商船，千古垂简牍。\n偷席广文毡，使者为标目。\n去思闻九重，盛事传西蜀。\n先生美无度，推诚置人腹。\n画图照人间，斯民记恩育。",
        "dynasty": "宋",
        "collection_info": null
    },
    {
        "title": "石钟山",
        "author": "喻良能",
        "content": "南北两石钟，上下一水侧。\n造物妙镕冶，蜚廉巧撞击。\n镗鞳仍噌吰，歌钟与无射。\n丰山吾焉知，蒲牢尔何力。\n咨余久愿游，偶此事行役。\n时秋风飕飕，日暮水激激。\n初如钧天鸣，乍若金奏寂。\n入耳粹而清，洗心欣以怿。\n怪奇有如此，游览谁能测。\n发端示来今，注经人姓郦。",
        "dynasty": "宋",
        "collection_info": null
    },
    {
        "title": "题渊明醉石",
        "author": "喻良能",
        "content": "平生忆渊明，偶此访遗迹。\n柴桑仅未泯，栗里犹可识。\n寒溜澹泠泠，孤烟轻羃羃。\n抚事良多感，西风生醉石。",
        "dynasty": "宋",
        "collection_info": null
    },
    {
        "title": "媿陶",
        "author": "喻良能",
        "content": "渊明在彭泽，到任八十日。\n虽营三径资，未穫公田秫。\n珍重千金腰，不为督邮折。\n拂衣赋归来，何异自投劾。\n我生本樗散，山林久蟠蛰。\n虽非渊明俦，颇亦慕幽迹。\n偶然得一第，遂窃升斗秩。\n未书蓝田考，已捧锦溪檄。\n荒县饶逋负，催科费鞭抶。\n彊颜簿领间，忽復弥数月。\n心焉媿渊明，俯首三叹息。\n番江何时还，哦松聊自适。",
        "dynasty": "宋",
        "collection_info": null
    },
    {
        "title": "送吕宪帅维扬",
        "author": "喻良能",
        "content": "读我宋实录，元丰治明昌。\n五年九月中，上特开天章。\n从容谓辅臣，边民疲可伤。\n吕独为朕言，他人终未尝。\n已乃命正献，由定帅维扬。\n学士加大称，庸以示宠光。\n移镇未去久，趣归总台纲。\n尔来九十年，谁其踵遗芳。\n我公嫡孙行，祖烈蔚载扬。\n持节古闽粤，摄事今福唐。\n仁风杂和气，盎盎如春阳。\n甿谣玉律响，圜扉春草长。\n英声飞九重，御屏书益详。\n广陵大都会，经理须才良。\n拥麾往镇之，非公谅谁当。\n延阁升宝书，恩纶湛洋洋。\n左符分淮海，西顾宽岩廊。\n想见入境初，快覩争星凰。\n折衝向樽俎，宣威谢金汤。\n行看有锋召，衮衣侍虞皇。\n贱子一何幸，窃庇逾两霜。\n误蒙剡荐牍，名彻凝旒傍。\n受恩未知报，肝胆徒激昂。\n唯祈转洪钧，復立弟子行。",
        "dynasty": "宋",
        "collection_info": null
    },
    {
        "title": "偶题",
        "author": "喻良能",
        "content": "少陵五十六，负暄候樵牧。\n我今年与齐，而亦处幽独。\n小亭数椽浄，新月半鈎曲。\n聊将万斛愁，付与一杯绿。",
        "dynasty": "宋",
        "collection_info": null
    },
    {
        "title": "十月五日从兄四弟三侄侍太孺人赏菊亦好园以赏心乐事为韵分得赏字",
        "author": "喻良能",
        "content": "霜天豁澄明，水日共清朗。\n西园足甘菊，欢言事幽赏。\n板舆奉慈颜，华发森少长。\n一笑喜团栾，千枝迷俯仰。\n黄英浥露繁，翠蔓缘篱上。\n雄蜂与雌蝶，采撷纷还往。\n逸兴既中酣，佳致仍外奬。\n未多彭泽贤，不羡天随广。\n忆昔吏江东，王事困鞅掌。\n及今处闾里，暇日娱垲爽。\n殽酒虽不丰，献酬非或强。\n分韵先阿连，作诗真技痒。",
        "dynasty": "宋",
        "collection_info": null
    },
    {
        "title": "闳中堂",
        "author": "喻良能",
        "content": "危檐覆虚明，景趣清且长。\n曲池散涟漪，珍木含葱苍。\n离离荔子丹，冉冉茉莉香。\n有堂既足佳，无毡庸何伤。",
        "dynasty": "宋",
        "collection_info": null
    },
    {
        "title": "次韵提举王正言寒食游茶焙",
        "author": "喻良能",
        "content": "摘山胜煮海，财货所源流。\n建焙甲天下，赋入十倍收。\n国计颇頼之，贡输何时休。\n择人为提领，得贤从宛丘。\n文章脱吏腕，风味登瀛洲。\n佐职亦已久，再见春草抽。\n郊原富枪旗，岁事日以修。\n抚民端若子，疾恶信如讐。\n驱车向凤山，父老观道周。\n青春行画图，佳处时一留。\n风前耳潺湲，雨后目纤柔。\n酒酣已胜赏，珠唾挥钓鈎。\n咨予素么么，受恩犹未酬。\n铭心虽甚坚，抚己徒怀羞。\n平生困坎壈，暮年尚依刘。\n投公一纸书，远寄粤王州。\n书传得妙帖，想像寒食游。\n终防好事人，豪夺或巧偷。",
        "dynasty": "宋",
        "collection_info": null
    },
    {
        "title": "题红云岛",
        "author": "喻良能",
        "content": "红云覆绝岛，望之心神开。\n弱水不负舟，何由至蓬莱。\n吾欲烦巨鳌，为载三山来。\n不然骑鲸去，一醉流霞杯。",
        "dynasty": "宋",
        "collection_info": null
    },
    {
        "title": "道旁松",
        "author": "喻良能",
        "content": "鬰鬰千丈松，谁栽荫修路。\n年祀寖绵邈，斧斤时谬误。\n皇华重怜恻，霜根辱调护。\n他日比甘棠，流风继行露。",
        "dynasty": "宋",
        "collection_info": null
    },
    {
        "title": "夜宿天章寺",
        "author": "喻良能",
        "content": "兰亭负崇冈，修竹翳寒绿。\n嚣烦隔人境，爽气森佛屋。\n薄暮行役罢，言就上方宿。\n是时秋峥嵘，西风响岩谷。\n越兰不可见，浩歌想余馥。\n右军恨何许，禊序空三復。\n夜久百虫绝，灯花媚幽独。\n萧然四壁静，一洗尘万斛。\n何当脱羁鞅，阴岩事卜筑。\n聊復得此游，澹然心赏足。",
        "dynasty": "宋",
        "collection_info": null
    },
    {
        "title": "华峰亭",
        "author": "喻良能",
        "content": "华峰抱紫翠，兹亭瞰清幽。\n春林罗画屏，新月吐玉鈎。\n宛如东屯居，恍若南涧游。\n信美吾亦乐，特用慰淹留。",
        "dynasty": "宋",
        "collection_info": null
    },
    {
        "title": "己亥中秋",
        "author": "喻良能",
        "content": "二七月皎皎，三五云沈沈。\n终然露半璧，亦復牵孤吟。\n夜久羣动息，唯有寒蛩音。\n长年重节序，感慨非独今。",
        "dynasty": "宋",
        "collection_info": null
    },
    {
        "title": "勿言鲁酒薄为史端叔作也端叔同寮于越未终更求奉中都祠归丞相侍傍作是诗以送之",
        "author": "喻良能",
        "content": "同寮虽云多，交友未易结。\n臭味一小异，肝胆便楚越。\n君侯宰相子，风度何翩翩。\n四偕计吏贡，春铨復褎然。\n一见盖为倾，相逢岂在早。\n白髮与红颜，论交非草草。\n君才若杞梓，真能世其家。\n顾我如驽骀，祇堪服盐车。\n心情过中年，何翅数日恶。\n径须釂一樽，勿言鲁酒薄。",
        "dynasty": "宋",
        "collection_info": null
    },
    {
        "title": "大雪追和退之辛卯年雪韵",
        "author": "喻良能",
        "content": "太皞亦已至，玄冥犹未归。\n茫茫天壤间，浪阔银山围。\n玉龙横梅度，皓鹤漫空飞。\n白帝有所适，飘飘扬旌旗。\n从者一何繁，缟席仍练衣。\n招邀姑射仙，逢迎广寒妃。\n祥耶时令耶，畴能测天机。\n饥人冻欲死，赏玩理则非。\n安得万裘褐，寒者或庶几。\n愿言均此惠，不知身贱微。",
        "dynasty": "宋",
        "collection_info": null
    },
    {
        "title": "次韵奉酬刑部王嘉叟侍郎书戏綵集后",
        "author": "喻良能",
        "content": "制作参易经，不用草玄准。\n眼空天壤间，谁得并捷敏。\n鸿文翻水就，未省苦吟吻。\n齐梁逮陈隋，众作付一哂。\n南国容本冶，西子髮更鬒。\n混然真天成，宁復分域畛。\n飞上青云端，秋空击鹰隼。\n岂唯持荷橐，已復班玉笋。\n虽未究所长，要亦摅素藴。\n大手秉纶綍，至音发簴簨。\n嗟予堕诗穷，政坐无铅粉。\n数奇祇自怜，多忤谁汲引。\n有赋难逐贫，无诗不招隠。\n明公独深怜，不嫌边幅窘。\n谓虽敝帚如，或可充贡箘。\n恃此以无恐，枚皋穷久忍。\n傥復念菅蒯，庶免辱荆槿。",
        "dynasty": "宋",
        "collection_info": null
    },
    {
        "title": "次韵宗郎中师仁见示古风",
        "author": "喻良能",
        "content": "平生癖于诗，业债余清浄。\n但已心孔开，敢夸笔锋劲。\n疾书或欹斜，所向必雅正。\n顾惭非晋人，出语那韵胜。\n亦好三亩园，松竹互掩映。\n门阑虽间启，俗客未省迎。\n岂唯惬幽情，颇復动诗兴。\n朅来古泮宫，未谙麋鹿性。\n何处更有诗，抗走足不定。\n宗英出大篇，重此绿绮赠。\n未应费推敲，讵止工竞病。\n此作不为妙，妙处知难更。\n吟坛将风雅，琐尾宜退听。\n贺白真雁行，离骚可奴命。\n熟復句中眼，如对麈尾柄。\n迷途获指南，从此识畦径。\n自应形赞叹，谁復献嘲评。\n佳处未易知，当有识者证。",
        "dynasty": "宋",
        "collection_info": null
    },
    {
        "title": "送高炳如倅天台",
        "author": "喻良能",
        "content": "高侯吾所畏，学问觑壶奥。\n秋水莹精神，春华丽词藻。\n三馆朅来游，两鬓青未皓。\n何心翫岁月，刻意事探讨。\n二志既崇成，八书可偕考。\n乌台竚风采，纶闱须典诰。\n引疾遽有祈，勇退一何早。\n丹丘非大名，泥轼仅小好。\n会看有诏追，岂必俟身到。\n行矣即轻安，恺悌神所劳。",
        "dynasty": "宋",
        "collection_info": null
    },
    {
        "title": "张持荷示诗编次韵一篇为谢",
        "author": "喻良能",
        "content": "先唐诗道昌，万象绕吟笔。\n长吉穷崄怪，奚囊销永日。\n一洗齐梁陋，古澹见摩诘。\n诘斋妙入神，二者无一失。\n游戏唾成珠，所至动盈帙。\n长篇杂短咏，朱絃响玉律。\n脱身声利场，宴坐心更逸。\n高眠听松声，清话剥芡实。\n声名笑山王，任达景嵇毕。\n时发孤凤鸣，不作寒蛩唧。\n人讥雕肺肝，悠然非所恤。\n编成客未佳，椟藏谨勿出。",
        "dynasty": "宋",
        "collection_info": null
    },
    {
        "title": "王丞相生辰",
        "author": "喻良能",
        "content": "皇宋十一叶，时清风俗淳。\n实维元首明，亦繄股肱纯。\n煌煌冀国公，自昔抱经纶。\n初掌黄麻诰，黼黻同卿云。\n继处宥密地，五兵驱精神。\n一品坐黄扉，十载转洪钧。\n雍容陪都俞，黾勉承华勋。\n镜浄沧海波，烟销紫塞尘。\n伊傅堪并驱，萧曹真下陈。\n柔兆岁若午，协洽寅在辰。\n入梦一玉燕，持鑪两天人。\n二十四书考，八千岁为春。\n西湖为酒醴，南屏为膳珍。\n万口均一词，共祝柱石臣。\n一祝锡难老，再祝长同寅。\n百祝配辽鹤，千祝如大椿。\n国寿箕翼齐，洎公永无垠。\n贵名与鸿烈，日新日日新。",
        "dynasty": "宋",
        "collection_info": null
    },
    {
        "title": "次韵奉酬赵景明法曹见赠",
        "author": "喻良能",
        "content": "宗英贺白俦，肯从野人游。\n相见各失喜，胡为俱皇州。\n孤灯照清谈，新诗澹牢愁。\n明日却分袂，独往涛江头。",
        "dynasty": "宋",
        "collection_info": null
    },
    {
        "title": "斋宿昭庆院祀南岳南海",
        "author": "喻良能",
        "content": "秉檄奉中祀，驱车出重关。\n晓风铁叶岭，烟雨南屏山。\n瀹茗澡尘虑，褰帘饫孱颜。\n精意孚海岳，清声摇佩环。",
        "dynasty": "宋",
        "collection_info": null
    },
    {
        "title": "留别直院莫子斋少卿",
        "author": "喻良能",
        "content": "鬰鬰千丈松，植根在崇冈。\n清阴亘十亩，直干凌穹苍。\n好风一披拂，声韵谐宫商。\n古来成大厦，此物宜栋梁。\n不待岁月久，共看柱明堂。\n微木有石植，枯崖饱风霜。\n三百甲子余，围纔拱把强。\n大楹分难充，一桷庶可当。\n傥容附松末，虽晚庸何伤。",
        "dynasty": "宋",
        "collection_info": null
    },
    {
        "title": "留别王嘉叟检正  其一",
        "author": "喻良能",
        "content": "初寮久已往，今谁主文盟。\n王公有嫡孙，见者服且惊。\n胸中九云梦，笔端三折肱。\n招致道山中，掉头不肯譍。\n论事常山蛇，持身玉壶冰。\n平生谢先容，要津真自登。",
        "dynasty": "宋",
        "collection_info": null
    },
    {
        "title": "留别王嘉叟检正  其二",
        "author": "喻良能",
        "content": "四海望霖雨，一人须股肱。\n我本田家子，蹉跎将暮龄。\n相逢岂在早，一见盖已倾。\n谓我虽秃犀，敝帚亦足称。\n持献先簵箘，长篇有明征。\n公乎傥践言，庶为老亲荣。",
        "dynasty": "宋",
        "collection_info": null
    },
    {
        "title": "送参议林郎中",
        "author": "喻良能",
        "content": "人孰不识面，相知贵知心。\n唯我与夫子，倾盖成断金。\n畴昔居京邑，庀职偶相临。\n肯纡钟期聪，俯听牙弦琴。\n讲说三百篇，一一蒙赏音。\n朅来钟山旁，休沐同搜吟。\n联镳照湖侧，携手天衣岑。\n飞鸣互嘤嘤，和乐长愔愔。\n无诗不属和，有酒相与斟。\n饷我破羌帖，佳妙同来禽。\n復遗先圣像，摹写自孔林。\n二年如巨蛩，一旦辰与参。\n襟期自兹远，诗盟几时寻。\n愿言蚤盍簪，无为徒滞淫。",
        "dynasty": "宋",
        "collection_info": null
    },
    {
        "title": "游鹿田三洞",
        "author": "喻良能",
        "content": "东西两鹿田，上下三洞天。\n苔径劣容足，石门低及肩。\n乳窦断还滴，天窗皓仍玄。\n何当出樊笼，悠哉聊永年。",
        "dynasty": "宋",
        "collection_info": null
    },
    {
        "title": "次韵巩宪见示桐柏瀑布之作",
        "author": "喻良能",
        "content": "昔闻孙兴公，尝赋飞流水。\n至今福庭地，犹属羽人里。\n瀑泉天半来，界道见清泚。\n迢迢白虹贯，隠隠玉龙起。\n宇宙虽云宽，壮观知能几。\n谷帘信有之，界图宁辨此。\n清秋饶爽气，朱夏绝埃滓。\n何当振金策，逍遥山之趾。\n眺览既惬适，啸歌何穷已。\n青鞋未成往，抚己空自鄙。",
        "dynasty": "宋",
        "collection_info": null
    },
    {
        "title": "月桥诗",
        "author": "喻良能",
        "content": "天逈月逾晶，地偏人亦静。\n箫然寻丈桥，寄此绿浄境。\n洗盏荐寒光，掬泉弄清影。\n尘远耳目醒，令人发深省。",
        "dynasty": "宋",
        "collection_info": null
    },
    {
        "title": "约季野九日登云黄不果季野有诗因次韵",
        "author": "喻良能",
        "content": "青山如候虫，可赏不可恋。\n胡为谢康乐，游览乃欲徧。\n纵登最高顶，过眼犹掣电。\n何如菊花天，周遶篱落畔。\n对面黄云峯，未妨篱下见。\n相携凌紫霞，更约东风便。",
        "dynasty": "宋",
        "collection_info": null
    },
    {
        "title": "送晏伯安",
        "author": "喻良能",
        "content": "古绸于今婺，盖亦一壮县。\n剧繁号难理，百令无一健。\n英英晏伯安，年壮政则练。\n咄嗟扫宿弊，谈笑了宿案。\n公庭坐无事，自可名道院。\n老眼空四海，于公惊创见。\n今公赋归欤，敢以一语饯。\n边陲正驿骚，朝野未閒燕。\n公才浩纵横，敌可受八面。\n要须诣明光，上书还自荐。\n口伐或箸筹，收功在不战。\n不然飞刍粟，坐使军储羡。",
        "dynasty": "宋",
        "collection_info": null
    },
    {
        "title": "次韵伯寿兄残春即事",
        "author": "喻良能",
        "content": "屏居事幽潜，亲故成久别。\n茅檐翳浓绿，酴醿堕香雪。\n山气清凉国，溪声广长舌。\n但须贤人酒，安用长者辙。\n吟肠绕碧云，醉脸晕红缬。\n奴耕谷可徯，儿书笔难掣。\n地偏尘不到，心境两清绝。\n啸歌何穷已，未觉处身拙。",
        "dynasty": "宋",
        "collection_info": null
    },
    {
        "title": "为何监狱题种德堂",
        "author": "喻良能",
        "content": "作堂备登览，既作扁其颜。\n扁颜固云易，践名良独难。\n我友何水曹，筑堂水云间。\n瞰临擅奇绝，佳气何鬰盘。\n横以数亩池，缭以四面山。\n石楠间女贞，青士依苍官。\n纷纷杂花卉，栽植日以繁。\n岂独秀春融，未应凋岁寒。\n凭栏试游目，皎皎万虑宽。\n张公江海客，一见颜为欢。\n嘉名揭种德，寓意固有存。\n期君宴游日，内照时返观。\n善性益培壅，芜累须一删。\n木老德亦熟，无忘老坡言。",
        "dynasty": "宋",
        "collection_info": null
    },
    {
        "title": "何茂宏茂恭携酒见过復侑以诗次韵一首",
        "author": "喻良能",
        "content": "薄云漏朝曦，积雨霁中夏。\n白波涵磬湖，清影漾茆舍。\n轮蹄绝还往，文史富閒暇。\n畏友有机云，英标凛王谢。\n喜寻范张约，偕命嵇吕驾。\n岂徒贵密迩，聊亦重姻娅。\n戏彩膝纔容，亦好草可藉。\n瓦盌荐溪毛，竹箸羞鸡炙。\n剧谈掌屡抵，粝食咽亦下。\n晚凉过古剎，明月耀修架。\n蒲团语上方，篝火耿良夜。\n凌晨一瘦藤，支径双不借。\n长啸陟云岭，清吟探石罅。\n嵚岑近明目，湍激深没胯。\n别袂余力掺，归鞍子佣跨。\n何时许重临，倒屣肃邀迓。",
        "dynasty": "宋",
        "collection_info": null
    },
    {
        "title": "谢叶致政送芍药",
        "author": "喻良能",
        "content": "佳葩如美人，艳态妖且閒。\n叶园美无度，有花字雌丹。\n晨粧谢膏沐，秀色若可餐。\n芳根裹春泥，举赠不作难。\n𦾏{华栥}照池亭，一洗儒生酸。\n从今杜陵眼，不復嗟长寒。\n何以报嘉惠，作诗当琅玕。",
        "dynasty": "宋",
        "collection_info": null
    },
    {
        "title": "秋晓野步",
        "author": "喻良能",
        "content": "幽居迩郊原，出户目已瞭。\n閒携一枝竹，散步及秋晓。\n寒烟引轻云，澹澹萦木杪。\n矫首瞩层穹，转盼失飞鸟。\n野潦浄荒陂，惊飈泛枯篠。\n世态徒营营，此心殊了了。\n佳处谁与论，聊用付清醥。",
        "dynasty": "宋",
        "collection_info": null
    },
    {
        "title": "次韵伯寿兄海棠",
        "author": "喻良能",
        "content": "无情长笑杜陵老，不识海棠春意好。\n东坡作意赏东风，为爱轻绡映肉红。\n枝头点缀知多少，贪睡今年开不早。\n含情欲开还未开，紫蝶黄蜂亦懒回。\n可怜熟视明人目，长恨年年看不足。\n晓来风定雨霏霏，减却春光一片飞。\n多愁更被花相恼，宁惜春衫同藉草。",
        "dynasty": "宋",
        "collection_info": null
    },
    {
        "title": "潘淑妃",
        "author": "喻良能",
        "content": "东昏当日宠容华，潘妃步步生莲花。\n阅武堂前种杨柳，玉儿雪腕亲沽酒。\n莲花不见杨柳空，苍烟白露杂悲风。",
        "dynasty": "宋",
        "collection_info": null
    },
    {
        "title": "张丽华",
        "author": "喻良能",
        "content": "张家女儿号丽华，十岁选入君王家。\n君王一见念玉雪，唤作后庭琼树花。\n临风结绮香风度，自谓朝朝兼暮暮。\n那知梦断金井栏，往事茫茫堕烟雾。",
        "dynasty": "宋",
        "collection_info": null
    },
    {
        "title": "广信试院追和东坡催试官考校韵",
        "author": "喻良能",
        "content": "深院锁凉秋，西风坐间好。\n几凈窗明尘不飞，似蹑红云至三岛。\n数枝淡淡桂新香，千带垂垂柳初老。\n此邦天下秀，多士邹鲁无。\n负薪或解谈王道，被褐无非怀璧夫。\n五兵夺目库观武，大嚼快意门过屠。\n谁言扳才古难必，披沙求金要须得。\n回思裹饭然脂烛，一心敢拟思鸿鹄。",
        "dynasty": "宋",
        "collection_info": null
    },
    {
        "title": "吉老手刃凶人为母报仇诗以纪之",
        "author": "喻良能",
        "content": "卧冰叱驭全忠孝，王氏多贤今古同。\n公乎孝行惊创见，落落岂特汉晋风。\n凶人夜半发丘陇，敢尔残暴不畏公。\n古来刃讐不共天，痛贯肝膂何时穷。\n刳心设祭久自许，何况临机敢不武。\n拔刀断贼血模糊，袍笏雍容诣官府。\n忍耻贪生真可羞，退之谆谆言復讐。\n请衣一击当报怨，豫子犹能致嘉传。\n如公壮志今已伸，他日定为忠义臣。\n行看气节动天子，诏书一洗泉下耻。",
        "dynasty": "宋",
        "collection_info": null
    },
    {
        "title": "木状元惠示近诗一卷作诗为谢",
        "author": "喻良能",
        "content": "洪都通守词华溢，汉殿文章元第一。\n万卷落落蟠胸中，三江衮衮悬吟笔。\n赠我玉佩联玦环，未数大鹏兼小山。\n欲知风味不能尽，此卷长留天地间。",
        "dynasty": "宋",
        "collection_info": null
    },
    {
        "title": "向伯章通判请赋画扇",
        "author": "喻良能",
        "content": "晴天万顷浮烟水，小艇鸣榔烟水裏。\n一声欵乃西风起，满轮明月蓼花秋。\n富贵于我真浮沤，世间何事不悠悠。",
        "dynasty": "宋",
        "collection_info": null
    },
    {
        "title": "为周提宫题尚友堂",
        "author": "喻良能",
        "content": "先生高节昭流俗，未应名宦能羁束。\n归来卜筑傍泉石，洒落轩楹照山谷。\n外罗君子六千人，中有插架三万轴。\n我尝一日坐其间，至今清兴犹堪掬。",
        "dynasty": "宋",
        "collection_info": null
    },
    {
        "title": "题晚节香亭",
        "author": "喻良能",
        "content": "周侯人中英，为文若翻水。\n苦节凌雪霜，香名馥兰芷。\n考槃在幽谷，篁竹富清美。\n竹边两桂树，碧叶光薿薿。\n扁堂曰节香，欲以规业履。\n竹桂日以茂，业履日以修。\n一觞一咏知未称，愿续离骚赋远游。",
        "dynasty": "宋",
        "collection_info": null
    },
    {
        "title": "丫头岩",
        "author": "喻良能",
        "content": "自有宇宙有此山，万八千岁须臾间。\n亭亭造天屹石壁，雨淋日烁逾坚顽。\n且无泉瀑美裙帨，肯以草木媚容颜。\n丫头得名良未称，那有巨手梳髻鬟。\n会当呼作陆砥柱，长与羲娥阅往还。",
        "dynasty": "宋",
        "collection_info": null
    },
    {
        "title": "侍御宴僚属于番江楼以卧病不克与分韵得四字",
        "author": "喻良能",
        "content": "使君自是廊庙器，五马一麾聊尔耳。\n今年清凈狱既空，去岁丰登米不贵。\n郡中九贤政可十，京兆三王何足四。\n乘閒领客宴江阁，对景题诗忘肉味。\n坐间僚属总文采，笔下波澜更源委。\n夏木阴阴啼鸟喧，烟波渺渺轻帆驶。\n错落觥筹略达尊，从容笑语穷幽意。\n嗟予薄命捩翻羹，卧病空斋吟拥鼻。\n画㦸凝香不同赋，白衣送酒犹霑醉。\n追攀逸韵苦无才，想像清欢欲生翅。\n兰亭被罚定非佳，金谷望尘吁可媿。\n他年江左仰遗风，应有画图传盛事。",
        "dynasty": "宋",
        "collection_info": null
    },
    {
        "title": "题楞伽寺李公山房藏书阁",
        "author": "喻良能",
        "content": "小阁峥嵘在空谷，云是先生读书屋。\n不见善和数千卷，空闻邺侯三万轴。\n先生一去几经年，山色依然为谁绿。\n只今頼有卫夫人，壁上萧萧数竿竹。",
        "dynasty": "宋",
        "collection_info": null
    },
    {
        "title": "春晚遣兴",
        "author": "喻良能",
        "content": "乳鸭池塘春水满，秋千院落东风暖。\n帘间燕子语虽忙，叶底黄鹂啼更缓。\n长大何如年少时，雕鞍骏马踏芳菲。\n闭门不觉庭花落，颠倒残红作地衣。",
        "dynasty": "宋",
        "collection_info": null
    },
    {
        "title": "次韵王侍郎寄题亦好园",
        "author": "喻良能",
        "content": "磬湖鸥鹭自相亲，湖边山园步步新。\n鱼鸟细看自足乐，芋栗可收犹未贫。\n我觉有园贫亦好，人笑此园何太小。\n他年便拟当菟裘，不羡莼鲈归计早。",
        "dynasty": "宋",
        "collection_info": null
    },
    {
        "title": "种菊",
        "author": "喻良能",
        "content": "子猷借宅亦种竹，渊明荒径犹存菊。\n九日黄英凛碎金，三冬翠干森寒玉。\n亦好纔围一亩宽，恨无九畹养芳兰。\n聊种寒花一百本，要伴此君秋后看。",
        "dynasty": "宋",
        "collection_info": null
    },
    {
        "title": "仆坐钓矶季野弟寄诗来因次韵",
        "author": "喻良能",
        "content": "湖岸柳根半欹侧，柳边仍有陂陀石。\n不因斧凿成渔矶，燕坐未妨鈎饵垂。\n磬湖宁待他山错，白波分影涵翠幄。\n翠幄阴中千结藤，对面好山罗画屏。\n遥岑无云明入眼，遣我烂如岩下电。\n平生不忧臭于铜，俗氛安能蔽重重。\n兴来散策饥来食，起居无时惟其适。\n诗穷吾师杜少陵，一杯未用身后名。\n他年挂冠不待老，归来从君乞身早。",
        "dynasty": "宋",
        "collection_info": null
    },
    {
        "title": "新居成茂恭以诗见贺次韵奉酬",
        "author": "喻良能",
        "content": "子美堂工始上元，断手乃在宝应年。\n顾我无能为杜役，有此屋庐差不难。\n欲移修竹梅花亚，暮霭朝烟迷上下。\n室远地偏来者谁，时有相思稽老驾。\n平生愿足不愿余，底用虚名更着书。\n虽无拄腹五千卷，且有山阳宅一区。\n海内长句君最好，辱致新篇为善祷。\n鸡豚社酒幸不远，来往他年成二老。",
        "dynasty": "宋",
        "collection_info": null
    },
    {
        "title": "蚊",
        "author": "喻良能",
        "content": "慢肤秋来困扑缘，手不胜拍身听旃。\n昨夜狞飙惬人意，一扫天宇何澄鲜。\n蚊子蚊孙与蚋伯，飞鸣适意须明年。",
        "dynasty": "宋",
        "collection_info": null
    },
    {
        "title": "题叶省干见示诗卷次韵一篇",
        "author": "喻良能",
        "content": "微官讵足施才具，每向閒中有佳句。\n要同秦系下长城，却笑屈原无圣处。\n穿天出月摘清芬，煎胶续絃唯有君。\n命题探韵侪辈分，昂昂野鹤在鸡羣。\n绿髮才名今白首，未数凴虚与乌有。\n会当载酒擘鸾笺，共试吟边三昧手。",
        "dynasty": "宋",
        "collection_info": null
    },
    {
        "title": "谢君植矮梅百许株蟠屈如轮腊至皆着花洒洒可爱",
        "author": "喻良能",
        "content": "孤竹低回首阳下，许由偃蹇箕山巅。\n谢君雅有林泉趣，种得江梅如二贤。\n南州腊月温和早，頼有冰花除热恼。\n鳞差百树夹径明，似过山阴雪中道。",
        "dynasty": "宋",
        "collection_info": null
    },
    {
        "title": "试院一首",
        "author": "喻良能",
        "content": "南国诸侯老宾客，霜叶青衫头雪白。\n绣衣使者急搜贤，又向文场三捧檄。\n全闽多士如邓林，大厦度材惭匠石。\n细看太白日万言，时取武成二三策。\n清心期识璞三献，过眼敢迷目五色。\n只今虽无衣钵传，向来未省原天觅。\n更长宁辞烛屡秉，漏下何啻夜十刻。\n回思前日踏槐花，忍使青袍轻饮墨。",
        "dynasty": "宋",
        "collection_info": null
    },
    {
        "title": "余同年由试院积俸给买马而归中路几逸戏作长句赠之",
        "author": "喻良能",
        "content": "知君几作东野毕，瘦马田间风欲逸。\n圉人白汗似翻珠，暂尔奔腾未为失。\n归家须办紫游缰，玉辔红缨摇闹装。\n一鞭嘶风映垂杨，要试宁川春草长。",
        "dynasty": "宋",
        "collection_info": null
    },
    {
        "title": "安抚开府史丞相诞辰",
        "author": "喻良能",
        "content": "一年好处橘初绿，雨后秋容凈如沐。\n潭潭大府忠孝家，黄堂正奏千秋曲。\n挥毫落纸妙卿云，千佛经中蚤致身。\n横飞直上九万里，金鱼玉带真天人。\n筹边利国知谁似，直节长才堪重寄。\n手扶杲日照干坤，力转洪钧陶品彙。\n櫜兜㦸纛粲煌煌，紫极联休衮绣光。\n暂向闽都分帅阃，再归天阙致时康。\n鲰生才业等袜线，昔辱甄收今论荐。\n喜看太白应长庚，乐颂燕公符玉燕。\n旧闻庄叟说大椿，八千为秋八千春。\n愿将眉寿同长久，永作王家柱石臣。",
        "dynasty": "宋",
        "collection_info": null
    },
    {
        "title": "参议李郎中惠示古律诗两巨轴次韵首篇奉酬",
        "author": "喻良能",
        "content": "邺中七雄迹既扫，谢楼梦断池塘草。\n仙李诗人麻竹多，佳句唯传杜陵老。\n省郎句法专后来，压尽今世诗流才。\n并刀翦水有佳致，月中聚雪无纤埃。\n穿天出月余四纪，捉月风流今不死。\n从教人售一杯水，自信笔挟风霜字。\n次山风味唤仍回，老文犹未磨苍崖。\n收拾明珠百余斛，寒光入夜阖復开。\n我得公诗兴嘆慨，千古长留诗卷在。\n祇恐天官下取将，人间古货今崖卖。",
        "dynasty": "宋",
        "collection_info": null
    },
    {
        "title": "八月十五夜翫月",
        "author": "喻良能",
        "content": "前年磬湖新雨歇，独绕湖边待明月。\n夜深云散月华来，疑是山阴踏晴雪。\n去年锁宿校羣英，冰娥于人亦有情。\n仰看一镜缘云上，俯听春蚕食叶声。\n今年广文在官舍，亦復开樽临月榭。\n慈颜一笑綵衣轻，谁云官冷孤清夜。\n酒阑月色更徘徊，捲帘开户真佳哉。\n悬知明年应更好，扁舟正泊双溪隈。",
        "dynasty": "宋",
        "collection_info": null
    },
    {
        "title": "予由中都还至暨阳道中闻禽鸣云明朝早起插田作诗识之",
        "author": "喻良能",
        "content": "沟塍雨新足，䆉䅉秧正绿。\n林间鸟声喧，明朝起插田。\n明朝插田起须蚤，谢汝殷勤劝畦稻。\n禽声禽声亦不恶，大胜人歌金缕曲。",
        "dynasty": "宋",
        "collection_info": null
    },
    {
        "title": "送刘孟冶司令之官四明",
        "author": "喻良能",
        "content": "先生行孝人莫攀，平生急禄怡亲颜。\n三千曲礼髮已白，七十老莱衣尚斑。\n秋容新沐江涵天，潘舆低昂御花间。\n凭谁为唤吴道子，一写画图连越山。",
        "dynasty": "宋",
        "collection_info": null
    },
    {
        "title": "若耶曲",
        "author": "喻良能",
        "content": "若耶溪上凉如许，五月清风不知暑。\n半空浓翠接苍烟，满眼轻阴觉疎雨。\n织女潭边深復深，绕门山畔石成林。\n红粧荡桨谁家女，笑入荷花无处寻。",
        "dynasty": "宋",
        "collection_info": null
    },
    {
        "title": "点检朝陵内人顿递至西兴道中纪事",
        "author": "喻良能",
        "content": "平湖潋滟摇春风，扁舟轻驶如飞鸿。\n垂杨万缕长青茸，倚岸崇桃醉脸红。\n满空烟雨霏蒙蒙，柯桥精庐闻午钟。\n平畴麦苗青芃芃，崇峯秀岑纷玲珑。\n图经未看名叵穷，雨葩烟叶交朦胧。\n吾欲图之谁其工，妙语却思六一翁。\n解道山色有无中，薄暮舣舟依竹丛。\n夜深点滴听孤篷，天明利涉浮梁雄。\n钱清虽小炊烟重，我生之辰今适逢。\n一杯不暇缘匆匆，聊以新诗娱老悰。\n龛山西北水溶溶，白鹤桥边小梵宫。\n海天茫茫空復空，放眸一望日本东。\n萧山小邑河阳同，桃李漫山如锦幪。\n溪旁驿亭名梦笔，故居知是江文通。\n西兴浦口天连水，满眼长安紫翠浓。",
        "dynasty": "宋",
        "collection_info": null
    },
    {
        "title": "四月二十九日坐直庐读山谷效东坡作薄薄酒二章慨然有感追赋一首",
        "author": "喻良能",
        "content": "薄薄酒，胜独醒。\n丑丑妇，胜鳏茕。\n笙歌鼎沸不须羡，松风满耳自足听。\n前遮后拥未必乐，邀月对影堪娱情。\n晚食有味可当肉，衡宇无灾胜列屋。\n鲁东门外听钟鼓，齐宣堂下状觳觫。\n何如巢林一枝，饮河满腹。\n水硙多至三十具，胡椒满贮八百斛。\n何如浊酒一杯，弹琴一曲。\n子平为富不如贫，子方称贱能骄人。\n高明之家鬼可瞰，网射纳税官不嗔。\n中山醇醪醉千日，文君远山致消渴。\n不如茆柴百钱可一斗，荆钗白头长相守。",
        "dynasty": "宋",
        "collection_info": null
    }
]