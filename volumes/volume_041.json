[
    {
        "uuid": "6e96d53a6ff21380cf0dca2fe8ac12dc",
        "title": "诗三百三首 十二",
        "author": "寒山",
        "content": "鹦鹉宅西国，虞罗捕得归。\n美人朝夕弄，出入在庭帏。\n赐以金笼贮，扃哉损羽衣。\n不如鸿与鹤，飖扬入云飞。",
        "dynasty": "唐",
        "collection_info": null
    },
    {
        "uuid": "98253c11e5ac6e451cb5b31cd8e8cb6e",
        "title": "诗三百三首 十三",
        "author": "寒山",
        "content": "玉堂挂珠帘，中有婵娟子。\n其貌胜神仙，容华若桃李。\n东家春雾合，西舍秋风起。\n更过三十年，还成苷蔗滓。",
        "dynasty": "唐",
        "collection_info": null
    },
    {
        "uuid": "f9aa1c4a4039a272b6f09613d3714fbb",
        "title": "诗三百三首 十四",
        "author": "寒山",
        "content": "城中娥眉女，珠佩珂珊珊。\n鹦鹉花前弄，琵琶月下弹。\n长歌三月响，短舞万人看。\n未必长如此，芙蓉不耐寒。",
        "dynasty": "唐",
        "collection_info": null
    },
    {
        "uuid": "52e297b2ff9118317931c1e8c266d260",
        "title": "诗三百三首 十五",
        "author": "寒山",
        "content": "父母续经多，田园不羡他。\n妇摇机轧轧，儿弄口㗻㗻。\n拍手摧花舞，搘颐听鸟歌。\n谁当来叹赏，樵客屡经过。",
        "dynasty": "唐",
        "collection_info": null
    },
    {
        "uuid": "7019a6b379d69c3062df4c936f78be39",
        "title": "诗三百三首 十六",
        "author": "寒山",
        "content": "家住绿岩下，庭芜更不芟。\n新藤垂缭绕，古石竖巉岩。\n山果猕猴摘，池鱼白鹭衔。\n仙书一两卷，树下读喃喃。",
        "dynasty": "唐",
        "collection_info": null
    },
    {
        "uuid": "968820ea65933ed50edba48f576e1654",
        "title": "诗三百三首 十七",
        "author": "寒山",
        "content": "四时无止息，年去又年来。\n万物有代谢，九天无朽摧。\n东明又西暗，花落復花开。\n唯有黄泉客，冥冥去不迴。",
        "dynasty": "唐",
        "collection_info": null
    },
    {
        "uuid": "bcace7f82273d21b609e7d0bef4011a3",
        "title": "诗三百三首 十八",
        "author": "寒山",
        "content": "岁去换愁年，春来物色鲜。\n山花笑渌水，岩岫舞青烟。\n蜂蝶自云乐，禽鱼更可怜。\n朋游情未已，彻晓不能眠。",
        "dynasty": "唐",
        "collection_info": null
    },
    {
        "uuid": "0c224449e181426cd01dc2f2c93bc73e",
        "title": "诗三百三首 十九",
        "author": "寒山",
        "content": "手笔太纵横，身材极环玮。\n生为有限身，死作无名鬼。\n自古如此多，君今争奈何。\n可来白云裏，教尔紫芝歌。",
        "dynasty": "唐",
        "collection_info": null
    },
    {
        "uuid": "b4f25f3718232facc51403007c900366",
        "title": "诗三百三首 二十",
        "author": "寒山",
        "content": "欲得安身处，寒山可长保。\n微风吹幽松，近听声逾好。\n下有斑白人，喃喃读黄老。\n十年归不得，忘却来时道。",
        "dynasty": "唐",
        "collection_info": null
    },
    {
        "uuid": "393fb573e28ce38701f3f9c22b961964",
        "title": "诗三百三首 二十一",
        "author": "寒山",
        "content": "俊杰马上郎，挥鞭指绿杨。\n谓言无死日，终不作梯航。\n四运花自好，一朝成萎黄。\n醍醐与石蜜，至死不能尝。",
        "dynasty": "唐",
        "collection_info": null
    },
    {
        "uuid": "3d8b0970c505c54b32adfea5349062e4",
        "title": "诗三百三首 二十二",
        "author": "寒山",
        "content": "有一餐霞子，其居讳俗游。\n论时实萧爽，在夏亦如秋。\n幽涧常沥沥，高松风飕飕。\n其中半日坐，忘却百年愁。",
        "dynasty": "唐",
        "collection_info": null
    },
    {
        "uuid": "f576dedc15565e98c42f3ba848b14245",
        "title": "诗三百三首 二十三",
        "author": "寒山",
        "content": "妾在邯郸住，歌声亦抑扬。\n赖我安居处，此曲旧来长。\n既醉莫言归，留连日未央。\n儿家寝宿处，绣被满银床。",
        "dynasty": "唐",
        "collection_info": null
    },
    {
        "uuid": "0509237295d57902d39ccc29efbe0195",
        "title": "诗三百三首 二十四",
        "author": "寒山",
        "content": "快搒三翼舟，善乘千里马。\n莫能造我家，谓言最幽野。\n岩岫深嶂中，云雷竟日下。\n自非孔丘公，无能相救者。",
        "dynasty": "唐",
        "collection_info": null
    },
    {
        "uuid": "a2d402c42eddaa86f558127865433f58",
        "title": "诗三百三首 二十五",
        "author": "寒山",
        "content": "智者君抛我，愚者我抛君。\n非愚亦非智，从此断相闻。\n入夜歌明月，侵晨舞白云。\n焉能拱口手，端坐鬓纷纷。",
        "dynasty": "唐",
        "collection_info": null
    },
    {
        "uuid": "3a6e82db6f79e3e0ff6bd3303ffbc4cf",
        "title": "诗三百三首 二十六",
        "author": "寒山",
        "content": "有鸟五色彣，栖桐食竹实。\n徐动合礼仪，和鸣中音律。\n昨来何以至，为吾暂时出。\n傥闻弦歌声，作舞欣今日。",
        "dynasty": "唐",
        "collection_info": null
    },
    {
        "uuid": "64416d349386645100201bbe0e6264ab",
        "title": "诗三百三首 二十七",
        "author": "寒山",
        "content": "茅栋野人居，门前车马疎。\n林幽偏聚鸟，溪阔本藏鱼。\n山果携儿摘，皋田共妇锄。\n家中何所有，唯有一床书。",
        "dynasty": "唐",
        "collection_info": null
    },
    {
        "uuid": "993f00e8ac2b552c2463ebe354aa6b3b",
        "title": "诗三百三首 二十八",
        "author": "寒山",
        "content": "登陟寒山道，寒山路不穷。\n溪长石磊磊，涧阔草蒙蒙。\n苔滑非关雨，松鸣不假风。\n谁能超世累，共坐白云中。",
        "dynasty": "唐",
        "collection_info": null
    },
    {
        "uuid": "e3cb3cfef226bff7832d02d2618c15e3",
        "title": "诗三百三首 二十九",
        "author": "寒山",
        "content": "六极常婴困，九维徒自论。\n有才遗草泽，无艺闭蓬门。\n日上岩犹暗，烟消谷尚昏。\n其中长者子，箇箇总无裩。",
        "dynasty": "唐",
        "collection_info": null
    },
    {
        "uuid": "baed7a2f742bb91f12324027837cb926",
        "title": "诗三百三首 三十",
        "author": "寒山",
        "content": "白云高嵯峨，渌水荡潭波。\n此处闻渔父，时时鼓棹歌。\n声声不可听，令我愁思多。\n谁谓雀无角，其如穿屋何。",
        "dynasty": "唐",
        "collection_info": null
    },
    {
        "uuid": "19f69a48e5cd04cd6843df669ec6d973",
        "title": "诗三百三首 三十一",
        "author": "寒山",
        "content": "杳杳寒山道，落落冷涧滨。\n啾啾常有鸟，寂寂更无人。\n碛碛风吹面，纷纷雪积身。\n朝朝不见日，岁岁不知春。",
        "dynasty": "唐",
        "collection_info": null
    },
    {
        "uuid": "4c9ceffbad851356e950c91b4d87f9d4",
        "title": "诗三百三首 三十二",
        "author": "寒山",
        "content": "少年何所愁，愁见鬓毛白。\n白更何所愁，愁见日逼迫。\n移向东岱居，配守北邙宅。\n何忍出此言，此言伤老客。",
        "dynasty": "唐",
        "collection_info": null
    },
    {
        "uuid": "2cbd7e2eb0736e9982638330a47b15a2",
        "title": "诗三百三首 三十三",
        "author": "寒山",
        "content": "闻道愁难遣，斯言谓不真。\n昨朝曾趂却，今日又缠身。\n月尽愁难尽，年新愁更新。\n谁知席帽下，元是昔愁人。",
        "dynasty": "唐",
        "collection_info": null
    },
    {
        "uuid": "1240ee30850f6b6c459973c62a44975f",
        "title": "诗三百三首 三十四",
        "author": "寒山",
        "content": "两龟乘犊车，蓦出路头戏。\n一蛊从傍来，苦死欲求寄。\n不载爽人情，始载被沈累。\n弹指不可论，行恩却遭刺。",
        "dynasty": "唐",
        "collection_info": null
    },
    {
        "uuid": "fbb649a254606c44cacbc878465a2038",
        "title": "诗三百三首 三十五",
        "author": "寒山",
        "content": "三月蚕犹小，女人来采花。\n隈墙弄蝴蝶，临水掷虾𢋙。\n罗袖盛梅子，金鎞挑笋芽。\n鬬论多物色，此地胜余家。",
        "dynasty": "唐",
        "collection_info": null
    },
    {
        "uuid": "3c0411db33cbf0b452c9c9c98e303329",
        "title": "诗三百三首 三十六",
        "author": "寒山",
        "content": "东家一老婆，富来三五年。\n昔日贫于我，今笑我无钱。\n渠笑我在后，我笑渠在前。\n相笑傥不止，东边復西边。",
        "dynasty": "唐",
        "collection_info": null
    },
    {
        "uuid": "e1b9cdaf72bf4de390d9817e7e4d03b5",
        "title": "诗三百三首 三十七",
        "author": "寒山",
        "content": "富儿多鞅掌，触事难祇承。\n仓米已赫赤，不贷人斗升。\n转怀钩距意，买绢先拣绫。\n若至临终日，弔客有苍蝇。",
        "dynasty": "唐",
        "collection_info": null
    },
    {
        "uuid": "3070898e4ee1e7c099f4d12b7afa6516",
        "title": "诗三百三首 三十八",
        "author": "寒山",
        "content": "余曾昔覩聪明士，博达英灵无比伦。\n一选嘉名喧宇宙，五言诗句越诸人。\n为官治化超先辈，直为无能继后尘。\n忍然富贵贪财色，瓦解冰消不可陈。",
        "dynasty": "唐",
        "collection_info": null
    },
    {
        "uuid": "be314304b2e864fbcf6526a210b506de",
        "title": "诗三百三首 三十九",
        "author": "寒山",
        "content": "白鹤衔苦桃，千里作一息。\n欲往蓬莱山，将此充粮食。\n未达毛摧落，离羣心惨恻。\n却归旧来巢，妻子不相识。",
        "dynasty": "唐",
        "collection_info": null
    },
    {
        "uuid": "e03c6c73ef4ddd1cee9107c0841fde1f",
        "title": "诗三百三首 四十",
        "author": "寒山",
        "content": "惯居幽隐处，乍向国清中。\n时访丰干道，仍来看拾公。\n独迴上寒岩，无人话合同。\n寻究无源水，源穷水不穷。",
        "dynasty": "唐",
        "collection_info": null
    },
    {
        "uuid": "aaebcf6674a6af165ac41d8598432aff",
        "title": "诗三百三首 四十一",
        "author": "寒山",
        "content": "生前大愚痴，不为今日悟。\n今日如许贫，总是前生作。\n今生又不修，来生还如故。\n两岸各无船，渺渺难济渡。",
        "dynasty": "唐",
        "collection_info": null
    },
    {
        "uuid": "5b6c8cc3ab24df8436b71ce4883a1a55",
        "title": "诗三百三首 四十二",
        "author": "寒山",
        "content": "璨璨卢家女，旧来名莫愁。\n贪乘摘花马，乐搒采莲舟。\n膝坐绿熊席，身披青凤裘。\n哀伤百年内，不免归山丘。",
        "dynasty": "唐",
        "collection_info": null
    },
    {
        "uuid": "0969a589443fb1b11dce216e2d51fed5",
        "title": "诗三百三首 四十三",
        "author": "寒山",
        "content": "低眼邹公妻，邯郸杜生母。\n二人同老少，一种好面首。\n昨日会客场，恶衣排在后。\n只为着破裙，吃他残䴺𪍣。",
        "dynasty": "唐",
        "collection_info": null
    },
    {
        "uuid": "ddff77beca6de68450192b0c3e0191ca",
        "title": "诗三百三首 四十四",
        "author": "寒山",
        "content": "独卧重岩下，蒸云昼不消。\n室中虽暡叆，心裏绝喧嚣。\n梦去游金阙，魂归度石桥。\n抛除闹我者，历历树间瓢。",
        "dynasty": "唐",
        "collection_info": null
    },
    {
        "uuid": "7a64af7ed86d80b5b3f50a22f7e0e3e7",
        "title": "诗三百三首 四十五",
        "author": "寒山",
        "content": "夫物有所用，用之各有宜。\n用之若失所，一缺復一亏。\n圆凿而方枘，悲哉空尔为。\n骅骝将捕鼠，不及跛猫儿。",
        "dynasty": "唐",
        "collection_info": null
    },
    {
        "uuid": "0971e6463e3f045b23d4a92489bc2cf3",
        "title": "诗三百三首 四十六",
        "author": "寒山",
        "content": "谁家长不死，死事旧来均。\n始忆八尺汉，俄成一聚尘。\n黄泉无晓日，青草有时春。\n行到伤心处，松风愁杀人。",
        "dynasty": "唐",
        "collection_info": null
    },
    {
        "uuid": "72b79152fc54dd1e3c0244a6f5af94ec",
        "title": "诗三百三首 四十七",
        "author": "寒山",
        "content": "骝马珊瑚鞭，驱驰洛阳道。\n自矜美少年，不信有衰老。\n白髮会应生，红颜岂长保。\n但看北邙山，箇是蓬莱岛。",
        "dynasty": "唐",
        "collection_info": null
    },
    {
        "uuid": "54b3c4c59c73496024a3f2bb9671adf5",
        "title": "诗三百三首 四十八",
        "author": "寒山",
        "content": "竟日常如醉，流年不暂停。\n埋着蓬蒿下，晓月何冥冥。\n骨肉消散尽，魂魄几凋零。\n遮莫齩铁口，无因读老经。",
        "dynasty": "唐",
        "collection_info": null
    },
    {
        "uuid": "59f9192d369b3ef3e7167a6b62bdcaf2",
        "title": "诗三百三首 四十九",
        "author": "寒山",
        "content": "一向寒山坐，淹留三十年。\n昨来访亲友，太半入黄泉。\n渐减如残烛，长流似逝川。\n今朝对孤影，不觉泪双悬。",
        "dynasty": "唐",
        "collection_info": null
    },
    {
        "uuid": "852b0a5ad6be017345ecf6587f5cc9d7",
        "title": "诗三百三首 五十",
        "author": "寒山",
        "content": "相唤采芙蓉，可怜清江裏。\n游戏不觉暮，屡见狂风起。\n浪捧鸳鸯儿，波摇鸂鶒子。\n此时居舟楫，浩荡情无已。",
        "dynasty": "唐",
        "collection_info": null
    },
    {
        "uuid": "39b2c19d2ed7d8e2faea04e06488e6ce",
        "title": "诗三百三首 五十一",
        "author": "寒山",
        "content": "吾心似秋月，碧潭清皎洁。\n无物堪比伦，教我如何说。",
        "dynasty": "唐",
        "collection_info": null
    },
    {
        "uuid": "87710f890e782739d7cd12ee8b0c72ea",
        "title": "诗三百三首 五十二",
        "author": "寒山",
        "content": "垂柳暗如烟，飞花飘似霰。\n夫居离妇州，妇住思夫县。\n各在天一涯，何时得相见？寄语明月楼，莫贮双飞燕。",
        "dynasty": "唐",
        "collection_info": null
    },
    {
        "uuid": "138e9888997ea4dda5e9df33872ea5f2",
        "title": "诗三百三首 五十三",
        "author": "寒山",
        "content": "有酒相招饮，有肉相呼吃。\n黄泉前后人，少壮须努力。\n玉带暂时华，金钗非久饰。\n张翁与郑婆，一去无消息。",
        "dynasty": "唐",
        "collection_info": null
    },
    {
        "uuid": "5b9df3f60df77cbe13c0c0ad4cf83b16",
        "title": "诗三百三首 五十四",
        "author": "寒山",
        "content": "可怜好丈夫，身体极棱棱。\n春秋未三十，才艺百般能。\n金羁逐侠客，玉馔集良朋。\n唯有一般恶，不传无尽灯。",
        "dynasty": "唐",
        "collection_info": null
    },
    {
        "uuid": "81003a8a49e078de4d3c70e1063a41e6",
        "title": "诗三百三首 五十五",
        "author": "寒山",
        "content": "桃花欲经夏，风月催不待。\n访觅汉时人，能无一箇在。\n朝朝花迁落，岁岁人移改。\n今日扬尘处，昔时为大海。",
        "dynasty": "唐",
        "collection_info": null
    },
    {
        "uuid": "14fd14ccd4d0513157e3088597ee8e8c",
        "title": "诗三百三首 五十六",
        "author": "寒山",
        "content": "我见东家女，年可有十八。\n西舍竞来问，愿姻夫妻活。\n烹羊煮众命，聚头作淫杀。\n含笑乐呵呵，啼哭受殃抉。",
        "dynasty": "唐",
        "collection_info": null
    },
    {
        "uuid": "0981b1487bdac0cc43a4ba405f7e5a43",
        "title": "诗三百三首 五十七",
        "author": "寒山",
        "content": "田舍多桑园，牛犊满廐辙。\n肯信有因果，顽皮早晚裂。\n眼看消磨尽，当头各自活。\n纸袴瓦作裩，到头冻饿杀。",
        "dynasty": "唐",
        "collection_info": null
    },
    {
        "uuid": "abc61fe5f169db9aaafa4b3dc82df17f",
        "title": "诗三百三首 五十八",
        "author": "寒山",
        "content": "我见百十狗，箇箇毛鬇鬡。\n卧者渠自卧，行者渠自行。\n投之一块骨，相与啀喍争。\n良由为骨少，狗多分不平。",
        "dynasty": "唐",
        "collection_info": null
    },
    {
        "uuid": "c0f9567d6d06fd9fa7ef072f617c3e87",
        "title": "诗三百三首 五十九",
        "author": "寒山",
        "content": "极目兮长望，白云四茫茫。\n鸱鵶饱腲腇，鸾凤饥彷徨。\n骏马放石碛，蹇驴能至堂。\n天高不可问，鹪鵊在沧浪。",
        "dynasty": "唐",
        "collection_info": null
    },
    {
        "uuid": "6b003e1a39a05ce9001cb831be4155a2",
        "title": "诗三百三首 六十",
        "author": "寒山",
        "content": "洛阳多女儿，春日逞华丽。\n共折路边花，各持插高髻。\n髻高花匼匝，人见皆睥睨。\n别求醦醦怜，将归见夫壻。",
        "dynasty": "唐",
        "collection_info": null
    },
    {
        "uuid": "16ffa7f8789b2920aa408d6ae4a95066",
        "title": "诗三百三首 六十一",
        "author": "寒山",
        "content": "春女衒容仪，相将南陌陲。\n看花愁日晚，隐树怕风吹。\n年少徒傍来，白马黄金羁。\n何须久相弄，儿家夫壻知。",
        "dynasty": "唐",
        "collection_info": null
    },
    {
        "uuid": "db8386deffbea365d0f9cfde230290f5",
        "title": "诗三百三首 六十二",
        "author": "寒山",
        "content": "羣女戏夕阳，风来满路香。\n缀裙金蛱蝶，插髻玉鸳鸯。\n角婢红罗缜，阉奴紫锦裳。\n为观失道者，鬓白心惶惶。",
        "dynasty": "唐",
        "collection_info": null
    },
    {
        "uuid": "0ee78cf605ca437cf3a60433519f2b27",
        "title": "诗三百三首 六十三",
        "author": "寒山",
        "content": "若人逢鬼魅，第一莫惊懅。\n捺硬莫采渠，呼名自当去。\n烧香请佛力，礼拜求僧助。\n蚊子叮铁牛，无渠下觜处。",
        "dynasty": "唐",
        "collection_info": null
    },
    {
        "uuid": "d161dd9a74c95bbb1b5cdc8f6a47815a",
        "title": "诗三百三首 六十四",
        "author": "寒山",
        "content": "浩浩黄河水，东流长不息。\n悠悠不见清，人人寿有极。\n苟欲乘白云，曷由生羽翼。\n唯当鬒髮时，行住须努力。",
        "dynasty": "唐",
        "collection_info": null
    },
    {
        "uuid": "1ffa4e2739e3c993e1ebb17cd0545fe7",
        "title": "诗三百三首 六十五",
        "author": "寒山",
        "content": "乘兹朽木船，采彼纴婆子。\n行至大海中，波涛復不止。\n唯赍一宿粮，去岸三千里。\n烦恼从何生，愁哉缘苦起。",
        "dynasty": "唐",
        "collection_info": null
    },
    {
        "uuid": "ba888287b51324141ad44129f71b4660",
        "title": "诗三百三首 六十六",
        "author": "寒山",
        "content": "默默永无言，后生何所述。\n隐居在林薮，智日何由出。\n枯槁非坚卫，风霜成夭疾。\n土牛耕石田，未有得稻日。",
        "dynasty": "唐",
        "collection_info": null
    },
    {
        "uuid": "cb7e56b3036c229e6cfc67e542ed78c5",
        "title": "诗三百三首 六十七",
        "author": "寒山",
        "content": "山中何太冷，自古非今年。\n沓嶂恆凝雪，幽林每吐烟。\n草生芒种后，叶落立秋前。\n此有沈迷客，窥窥不见天。",
        "dynasty": "唐",
        "collection_info": null
    },
    {
        "uuid": "82a6bcca12371675e6f3dcfe19a3fad1",
        "title": "诗三百三首 六十八",
        "author": "寒山",
        "content": "山客心悄悄，常嗟岁序迁。\n辛勤采芝朮，搜斥讵成仙。\n庭廓云初卷，林明月正圆。\n不归何所为，桂树相留连。",
        "dynasty": "唐",
        "collection_info": null
    },
    {
        "uuid": "03770ff3f88671cf91702acafd68b390",
        "title": "诗三百三首 六十九",
        "author": "寒山",
        "content": "有人兮山楹，云卷兮霞缨。\n秉芳兮欲寄，路漫漫兮难征。\n心惆怅兮狐疑，年老已无成。\n众喔咿斯，蹇独立兮忠贞。",
        "dynasty": "唐",
        "collection_info": null
    },
    {
        "uuid": "95bf5f3ad2e6c15dad0955b8a8b7b774",
        "title": "诗三百三首 七十",
        "author": "寒山",
        "content": "猪吃死人肉，人吃死猪肠。\n猪不嫌人臭，人反道猪香。\n猪死抛水内，人死掘土藏。\n彼此莫相噉，莲花生沸汤。",
        "dynasty": "唐",
        "collection_info": null
    },
    {
        "uuid": "eb6900a69d61f5cc5a076dfe00d1ef00",
        "title": "诗三百三首 七十一",
        "author": "寒山",
        "content": "快哉混沌身，不饭復不尿。\n遭得谁钻凿，因兹立九窍。\n朝朝为衣食，岁岁愁租调。\n千箇争一钱，聚头亡命叫。",
        "dynasty": "唐",
        "collection_info": null
    },
    {
        "uuid": "8d36baebae35ba520b63d1e47be4d055",
        "title": "诗三百三首 七十二",
        "author": "寒山",
        "content": "啼哭缘何事，泪如珠子颗。\n应当有别离，復是遭丧祸。\n所为在贫穷，未能了因果。\n冢间瞻死尸，六道不干我。",
        "dynasty": "唐",
        "collection_info": null
    },
    {
        "uuid": "595466a8ecbb7b9c5b7c7db36fe1df99",
        "title": "诗三百三首 七十三",
        "author": "寒山",
        "content": "妇女慵经织，男夫懒耨田。\n轻浮耽挟弹，跕躧拈抹弦。\n冻骨衣应急，充肠食在先。\n今谁念于汝，苦痛哭苍天。",
        "dynasty": "唐",
        "collection_info": null
    },
    {
        "uuid": "cbc1d8fb22aad7d5126b8f095b220277",
        "title": "诗三百三首 七十四",
        "author": "寒山",
        "content": "不行真正道，随邪号行婆。\n口惭神佛少，心怀嫉妒多。\n背后噇鱼肉，人前念佛陀。\n如此修身处，难应避奈何。",
        "dynasty": "唐",
        "collection_info": null
    },
    {
        "uuid": "5a902af953db1d5d9424eef9e35a3ec1",
        "title": "诗三百三首 七十五",
        "author": "寒山",
        "content": "世有一等愚，茫茫恰似驴。\n还解人言语，贪淫状若猪。\n险巇难可测，实语却成虚。\n谁能共伊语，令教莫此居。",
        "dynasty": "唐",
        "collection_info": null
    },
    {
        "uuid": "eb3fb24525e0370d7e8329105cfe8a1b",
        "title": "诗三百三首 七十六",
        "author": "寒山",
        "content": "有汉姓慠慢，名贪字不廉。\n一身无所解，百事被他嫌。\n死恶黄连苦，生怜白蜜甜。\n吃鱼犹未止，食肉更无厌。",
        "dynasty": "唐",
        "collection_info": null
    },
    {
        "uuid": "8647f214973ece8f25e2621b71701032",
        "title": "诗三百三首 七十七",
        "author": "寒山",
        "content": "纵你居犀角，饶君带虎睛。\n桃枝将辟秽，蒜壳取为璎。\n暖腹茱萸酒，空心枸杞羹。\n终归不免死，浪自觅长生。",
        "dynasty": "唐",
        "collection_info": null
    },
    {
        "uuid": "e8587adf9f653e43921a1d1f539ad27f",
        "title": "诗三百三首 七十八",
        "author": "寒山",
        "content": "卜择幽居地，天台更莫言。\n猨啼溪雾冷，岳色草门连。\n折叶覆松室，开池引涧泉。\n已甘休万事，采蕨度残年。",
        "dynasty": "唐",
        "collection_info": null
    },
    {
        "uuid": "1f0b6878c53f7189077e0a04d64efa9f",
        "title": "诗三百三首 七十九",
        "author": "寒山",
        "content": "益者益其精，可名为有益。\n易者易其形，是名之有易。\n能益復能易，当得上仙籍。\n无益復无易，终不免死厄。",
        "dynasty": "唐",
        "collection_info": null
    },
    {
        "uuid": "e75bd2d51cf21c9b7ae3141bdccf2d93",
        "title": "诗三百三首 八十",
        "author": "寒山",
        "content": "徒劳说三史，浪自看五经。\n洎老检黄籍，依前住白丁。\n筮遭连蹇卦，生主虚危星。\n不及河边树，年年一度青。",
        "dynasty": "唐",
        "collection_info": null
    },
    {
        "uuid": "84ceb16081b19e862d3ff00224e384cc",
        "title": "诗三百三首 八十一",
        "author": "寒山",
        "content": "碧涧泉水清，寒山月华白。\n默知神自明，观空境逾寂。",
        "dynasty": "唐",
        "collection_info": null
    },
    {
        "uuid": "7576bfce1d8a33869844dec01c27e348",
        "title": "诗三百三首 八十二",
        "author": "寒山",
        "content": "我今有一襦，非罗復非绮。\n借问作何色，不红亦不紫。\n夏天将作衫，冬天将作被。\n冬夏递互用，长年只这是。",
        "dynasty": "唐",
        "collection_info": null
    },
    {
        "uuid": "0db4bb21e71c7f4ed41ba4081e646e09",
        "title": "诗三百三首 八十三",
        "author": "寒山",
        "content": "白拂栴檀柄，馨香竟日闻。\n柔和如卷雾，摇拽似行云。\n礼奉宜当暑，高提復去尘。\n时时方丈内，将用指迷人。",
        "dynasty": "唐",
        "collection_info": null
    },
    {
        "uuid": "a8645c1d5cb2d263d0c668326b19deea",
        "title": "诗三百三首 八十四",
        "author": "寒山",
        "content": "贪爱有人求快活，不知祸在百年身。\n但看阳燄浮沤水，便觉无常败坏人。\n丈夫志气直如铁，无曲心中道自真。\n行密节高霜下竹，方知不枉用心神。",
        "dynasty": "唐",
        "collection_info": null
    },
    {
        "uuid": "2d2530640b547beba9912ebb7c88399a",
        "title": "诗三百三首 八十五",
        "author": "寒山",
        "content": "多少般数人，百计求名利。\n心贪觅荣华，经营图富贵。\n心未片时歇，奔突如烟气。\n家眷实团圆，一呼百诺至。\n不过七十年，冰消瓦解置。\n死了万事休，谁人承后嗣。\n水浸泥弹丸，方知无意智。",
        "dynasty": "唐",
        "collection_info": null
    },
    {
        "uuid": "d2da809db10dd77fdb61a12ab3a7f422",
        "title": "诗三百三首 八十六",
        "author": "寒山",
        "content": "贪人好聚财，恰如枭爱子。\n子大而食母，财多还害己。\n散之即福生，聚之即祸起。\n无财亦无祸，鼓翼青云裏。",
        "dynasty": "唐",
        "collection_info": null
    },
    {
        "uuid": "1c36429caba78ab550cd12bd0350c558",
        "title": "诗三百三首 八十七",
        "author": "寒山",
        "content": "去家一万里，提劒击匈奴。\n得利渠即死，失利汝即殂。\n渠命既不惜，汝命亦何辜。\n教汝百胜术，不贪为上谟。",
        "dynasty": "唐",
        "collection_info": null
    },
    {
        "uuid": "b947c9ca07acd24021cd229819e0d48e",
        "title": "诗三百三首 八十八",
        "author": "寒山",
        "content": "瞋是心中火，能烧功德林。\n欲行菩萨道，忍辱护真心。",
        "dynasty": "唐",
        "collection_info": null
    },
    {
        "uuid": "949b16089e6857c827de7836308e893d",
        "title": "诗三百三首 八十九",
        "author": "寒山",
        "content": "汝为埋头痴兀兀，爱向无明罗剎窟。\n再三劝你早修行，是你顽痴心恍惚。\n不肯信受寒山语，转转倍加业汩汩。\n直待斩首作两段，方知自身奴贼物。",
        "dynasty": "唐",
        "collection_info": null
    },
    {
        "uuid": "cec39e9ecfd13300f79a5b9312486789",
        "title": "诗三百三首 九十",
        "author": "寒山",
        "content": "恶趣甚茫茫，冥冥无日光。\n人间八百岁，未抵半宵长。\n此等诸痴子，论情甚可伤。\n劝君求出离，认取法中王。",
        "dynasty": "唐",
        "collection_info": null
    },
    {
        "uuid": "a421028460fd69e0c55672383112994f",
        "title": "诗三百三首 九十一",
        "author": "寒山",
        "content": "世有多解人，愚痴徒苦辛。\n不求当来善，唯知造恶因。\n五逆十恶辈，三毒以为亲。\n一死入地狱，长如镇库银。",
        "dynasty": "唐",
        "collection_info": null
    },
    {
        "uuid": "e48f3f0bed2b52c8a64e06b8586291b5",
        "title": "诗三百三首 九十二",
        "author": "寒山",
        "content": "天高高不穷，地厚厚无极。\n动物在其中，凭兹造化力。\n争头觅饱暖，作计相噉食。\n因果都未详，盲儿问乳色。",
        "dynasty": "唐",
        "collection_info": null
    },
    {
        "uuid": "a93309f7cf364d63dd27df9ed4390ac8",
        "title": "诗三百三首 九十三",
        "author": "寒山",
        "content": "天下几种人，论时色数有。\n贾婆如许夫，黄老元无妇。\n卫氏儿可怜，钟家女极丑。\n渠若向西行，我便东边走。",
        "dynasty": "唐",
        "collection_info": null
    },
    {
        "uuid": "9b7a55e2cc49f6164a94a4a2bedb6e64",
        "title": "诗三百三首 九十四",
        "author": "寒山",
        "content": "贤士不贪婪，痴人好鑪冶。\n麦地占他家，竹园皆我者。\n努膊觅钱财，切齿驱奴马。\n须看郭门外，垒垒松栢下。",
        "dynasty": "唐",
        "collection_info": null
    },
    {
        "uuid": "0d974bb617eec5c9f727de191aabd95f",
        "title": "诗三百三首 九十五",
        "author": "寒山",
        "content": "唝唝买鱼肉，担归餧妻子。\n何须杀他命，将来活汝己。\n此非天堂缘，纯是地狱滓。\n徐六语破堆，始知没道理。",
        "dynasty": "唐",
        "collection_info": null
    },
    {
        "uuid": "6b66cdfbf938c1323c16f5ae18369232",
        "title": "诗三百三首 九十六",
        "author": "寒山",
        "content": "有人把椿树，唤作白栴檀。\n学道多沙数，几箇得泥丸。\n弃金却担草，谩他亦自谩。\n似聚砂一处，成团也大难。",
        "dynasty": "唐",
        "collection_info": null
    },
    {
        "uuid": "69e63ff444be30cc759a61e219ad7ad7",
        "title": "诗三百三首 九十七",
        "author": "寒山",
        "content": "蒸砂拟作饭，临渴始掘井。\n用力磨碌砖，那堪将作镜。\n佛说元平等，总有真如性。\n但自审思量，不用闲争竞。",
        "dynasty": "唐",
        "collection_info": null
    },
    {
        "uuid": "4d6e73b79e2b823e71755c4077c66ffa",
        "title": "诗三百三首 九十八",
        "author": "寒山",
        "content": "推寻世间事，子细总皆知。\n凡事莫容易，尽爱讨便宜。\n护即弊成好，毁即是成非。\n故知杂滥口，背面总由伊。\n冷暖我自量，不信奴唇皮。",
        "dynasty": "唐",
        "collection_info": null
    },
    {
        "uuid": "e060a0fc546645acb46bdee4a4956d4c",
        "title": "诗三百三首 九十九",
        "author": "寒山",
        "content": "蹭蹬诸贫士，饥寒成至极。\n闲居好作诗，札札用心力。\n贱他言孰采，劝君休叹息。\n题安餬{麦幷}上，乞狗也不吃。",
        "dynasty": "唐",
        "collection_info": null
    },
    {
        "uuid": "a1804997925797bbd9d29e44eecf3c47",
        "title": "诗三百三首 一百",
        "author": "寒山",
        "content": "欲识生死譬，且将冰水比。\n水结即成冰，冰消返成水。\n已死必应生，出生还復死。\n冰水不相伤，生死还双美。",
        "dynasty": "唐",
        "collection_info": null
    },
    {
        "uuid": "9c1c03e89e0db77552babe46742d4d61",
        "title": "诗三百三首 一百一",
        "author": "寒山",
        "content": "寻思少年日，游猎向平陵。\n国使职非愿，神仙未足称。\n联翩骑白马，喝兔放苍鹰。\n不觉大流落，皤皤谁见矜。",
        "dynasty": "唐",
        "collection_info": null
    },
    {
        "uuid": "e43c1cda1e86b8ab41941629d7f5c546",
        "title": "诗三百三首 一百二",
        "author": "寒山",
        "content": "偃息深林下，从生是农夫。\n立身既质直，出语无谄谀。\n保我不鉴璧，信君方得珠。\n焉能同泛滟，极目波上凫。",
        "dynasty": "唐",
        "collection_info": null
    },
    {
        "uuid": "04b4696b8399ff3258efbbe44c9046a4",
        "title": "诗三百三首 一百三",
        "author": "寒山",
        "content": "不须攻人恶，何用伐己善。\n行之则可行，卷之则可卷。\n禄厚忧积大，言深虑交浅。\n闻兹若念兹，小子当自见。",
        "dynasty": "唐",
        "collection_info": null
    },
    {
        "uuid": "4aaf1e4c4a294e716c6b88c617bd8c91",
        "title": "诗三百三首 一百四",
        "author": "寒山",
        "content": "富儿会高堂，华灯何炜煌。\n此时无烛者，心愿处其傍。\n不意遭排遣，还归暗处藏。\n益人明讵损，顿讶惜余光。",
        "dynasty": "唐",
        "collection_info": null
    },
    {
        "uuid": "54fed2f314642da07cddd529e5f9f179",
        "title": "诗三百三首 一百五",
        "author": "寒山",
        "content": "世有聪明士，勤苦探幽文。\n三端自孤立，六艺越诸君。\n神气卓然异，精彩超众羣。\n不识箇中意，逐境乱纷纷。",
        "dynasty": "唐",
        "collection_info": null
    },
    {
        "uuid": "433ac0b6de1720ccc9686be2d97efb9f",
        "title": "诗三百三首 一百六",
        "author": "寒山",
        "content": "层层山水秀，烟霞锁翠微。\n岚拂纱巾湿，露霑蓑草衣。\n足蹑游方履，手执古藤枝。\n更观尘世外，梦境復何为。",
        "dynasty": "唐",
        "collection_info": null
    },
    {
        "uuid": "1616a14bfd148c0dad76850751407a22",
        "title": "诗三百三首 一百七",
        "author": "寒山",
        "content": "满卷才子诗，溢壶圣人酒。\n行爱观牛犊，坐不离左右。\n霜露入茅檐，月华明瓮牖。\n此时吸两瓯，吟诗五百首。",
        "dynasty": "唐",
        "collection_info": null
    },
    {
        "uuid": "a77a8ff0df1a3befaf4bceb85f262148",
        "title": "诗三百三首 一百八",
        "author": "寒山",
        "content": "施家有两儿，以艺干齐楚。\n文武各自备，託身为得所。\n孟公问其术，我子亲教汝。\n秦卫两不成，失时成龃龉。",
        "dynasty": "唐",
        "collection_info": null
    },
    {
        "uuid": "9156dbc67b0c76c116348f64a397b403",
        "title": "诗三百三首 一百九",
        "author": "寒山",
        "content": "止宿鸳鸯鸟，一雄兼一雌。\n衔花相共食，刷羽每相随。\n戏入烟霄裏，宿归沙岸湄。\n自怜生处乐，不夺凤皇池。",
        "dynasty": "唐",
        "collection_info": null
    },
    {
        "uuid": "ea877413cea7f2200bb0669d9b22a0b4",
        "title": "诗三百三首 一百一十",
        "author": "寒山",
        "content": "或有衒行人，才艺过周孔。\n见罢头兀兀，看时身侗侗。\n绳牵未肯行，锥刺犹不动。\n恰似羊公鹤，可怜生氃氋。",
        "dynasty": "唐",
        "collection_info": null
    },
    {
        "uuid": "08cdce00490ebe0e0cd0c5a6fff07d14",
        "title": "诗三百三首 一一一",
        "author": "寒山",
        "content": "少小带经锄，本将兄共居。\n缘遭他辈责，剩被自妻疎。\n抛绝红尘境，常游好阅书。\n谁能借斗水，活取辙中鱼。",
        "dynasty": "唐",
        "collection_info": null
    },
    {
        "uuid": "a1fe18e37f6828c7554cdf028e50c8bb",
        "title": "诗三百三首 一一二",
        "author": "寒山",
        "content": "变化计无穷，生死竟不止。\n三途鸟雀身，五岳龙鱼已。\n世浊作𦎔羺，时清为騄駬。\n前迴是富儿，今度成贫士。",
        "dynasty": "唐",
        "collection_info": null
    },
    {
        "uuid": "b73e77ab53f166466e1476da4322a48b",
        "title": "诗三百三首 一一三",
        "author": "寒山",
        "content": "书判全非弱，嫌身不得官。\n铨曹被拗折，洗垢觅疮瘢。\n必也关天命，今冬更试看。\n盲儿射雀目，偶中亦非难。",
        "dynasty": "唐",
        "collection_info": null
    },
    {
        "uuid": "e318c986c4920de98cf03a0c056605b8",
        "title": "诗三百三首 一一四",
        "author": "寒山",
        "content": "贫驴欠一尺，富狗剩三寸。\n若分贫不平，中半富与困。\n始取驴饱足，却令狗饥顿。\n为汝熟思量，令我也愁闷。",
        "dynasty": "唐",
        "collection_info": null
    },
    {
        "uuid": "6295b5ad8fb27456528c83394f7c4f65",
        "title": "诗三百三首 一一五",
        "author": "寒山",
        "content": "柳郎八十二，蓝嫂一十八。\n夫妻共百年，相怜情狡猾。\n弄璋字乌䖘，掷瓦名婠妠。\n屡见枯杨荑，常遭青女杀。",
        "dynasty": "唐",
        "collection_info": null
    },
    {
        "uuid": "a5b9942af5c78535134f88aa72ad79ce",
        "title": "诗三百三首 一一六",
        "author": "寒山",
        "content": "大有饥寒客，生将兽鱼殊。\n长存磨石下，时哭路边隅。\n累日空思饭，经冬不识襦。\n唯赍一束草，幷带五升麸。",
        "dynasty": "唐",
        "collection_info": null
    },
    {
        "uuid": "56c29bfc7ee25a5d2a7a81e72665475c",
        "title": "诗三百三首 一一七",
        "author": "寒山",
        "content": "赫赫谁𤮧肆，其酒甚浓厚。\n可怜高幡帜，极目平升斗。\n何意讶不售，其家多猛狗。\n童子欲来沽，狗齩便是走。",
        "dynasty": "唐",
        "collection_info": null
    },
    {
        "uuid": "2f8281721f32593a5700764cae7c04a4",
        "title": "诗三百三首 一一八",
        "author": "寒山",
        "content": "吁嗟浊滥处，罗剎共贤人。\n谓是等流类，焉知道不亲。\n狐假师子势，诈妄却称珍。\n铅矿入鑪冶，方知金不知。",
        "dynasty": "唐",
        "collection_info": null
    },
    {
        "uuid": "7e03d757c472629a9f5f10cc0f5bf3ab",
        "title": "诗三百三首 一一九",
        "author": "寒山",
        "content": "田家避暑月，斗酒共谁欢。\n杂杂排山果，疎疎围酒罇。\n芦莦将代席，蕉叶且充盘。\n醉后搘颐坐，须弥小弹丸。",
        "dynasty": "唐",
        "collection_info": null
    },
    {
        "uuid": "3fc74d6c970cb698d6dd00f7ca13b945",
        "title": "诗三百三首 一百二十",
        "author": "寒山",
        "content": "箇是何措大，时来省南院。\n年可三十余，曾经四五选。\n囊裏无青蚨，箧中有黄绢。\n行到食店前，不敢暂迴面。",
        "dynasty": "唐",
        "collection_info": null
    },
    {
        "uuid": "4169b519c9cbda585378cf65d3856ee5",
        "title": "诗三百三首 一二一",
        "author": "寒山",
        "content": "为人常吃用，爱意须悭惜。\n老去不自由，渐被他推斥。\n送向荒山头，一生愿虚掷。\n亡羊罢补牢，失意终无极。",
        "dynasty": "唐",
        "collection_info": null
    },
    {
        "uuid": "7a27f0a5a7cce288591ccbe109a044cc",
        "title": "诗三百三首 一二二",
        "author": "寒山",
        "content": "浪造凌霄阁，虚登百尺楼。\n养生仍夭命，诱读讵封侯。\n不用从黄口，何须厌白头。\n未能端似箭，且莫曲如钩。",
        "dynasty": "唐",
        "collection_info": null
    },
    {
        "uuid": "78b2820fc0c5de698bc0c28304c539fa",
        "title": "诗三百三首 一二三",
        "author": "寒山",
        "content": "云山迭迭连天碧，路僻林深无客游。\n远望孤蟾明皎皎，近闻羣鸟语啾啾。\n老夫独坐栖青嶂，少室闲居任白头。\n可叹往年与今日，无心还似水东流。",
        "dynasty": "唐",
        "collection_info": null
    },
    {
        "uuid": "881d575fce4b3cdc867ff34604fd6580",
        "title": "诗三百三首 一二四",
        "author": "寒山",
        "content": "富贵疎亲聚，只为多钱米。\n贫贱骨肉离，非关少兄弟。\n急须归去来，招贤阁未启。\n浪行朱雀街，踏破皮鞋底。",
        "dynasty": "唐",
        "collection_info": null
    },
    {
        "uuid": "14bc50bfd29ea2d5f132e29e955d880b",
        "title": "诗三百三首 一二五",
        "author": "寒山",
        "content": "我见一痴汉，仍居三两妇。\n养得八九儿，总是随宜手。\n丁防是新差，资财非旧有。\n黄蘖作驴秋，始知苦在后。",
        "dynasty": "唐",
        "collection_info": null
    },
    {
        "uuid": "d862d11a47c35e7bdd988cc0166b22fe",
        "title": "诗三百三首 一二六",
        "author": "寒山",
        "content": "新谷尚未熟，旧谷今已无。\n就贷一斗许，门外立踟蹰。\n夫出教问妇，妇出遣问夫。\n悭惜不救乏，财多为累愚。",
        "dynasty": "唐",
        "collection_info": null
    },
    {
        "uuid": "239b3e66f749641044a153aad9d3b550",
        "title": "诗三百三首 一二七",
        "author": "寒山",
        "content": "大有好笑事，畧陈三五箇。\n张公富奢华，孟子贫轗轲。\n只取侏儒饱，不怜方朔饿。\n巴歌唱者多，白雪无人和。",
        "dynasty": "唐",
        "collection_info": null
    },
    {
        "uuid": "1825abdb0cdb6b68d7c66c1d533c843e",
        "title": "诗三百三首 一二八",
        "author": "寒山",
        "content": "老翁娶少妇，髮白妇不耐。\n老婆嫁少夫，面黄夫不爱。\n老翁娶老婆，一一无弃背。\n少妇嫁少夫，两两相怜态。",
        "dynasty": "唐",
        "collection_info": null
    },
    {
        "uuid": "06b33bff85113637f96daebbd81ee5ec",
        "title": "诗三百三首 一二九",
        "author": "寒山",
        "content": "雍容美少年，博览诸经史。\n尽号曰先生，皆称为学士。\n未能得官职，不解秉耒耜。\n冬披破布衫，盖是书误己。",
        "dynasty": "唐",
        "collection_info": null
    },
    {
        "uuid": "b4f18f959e2c10cd074c3008a6e8b24d",
        "title": "诗三百三首 一三○",
        "author": "寒山",
        "content": "鸟语情不堪，其时卧草庵。\n樱桃红烁烁，杨柳正毵毵。\n旭日衔青嶂，晴云洗渌潭。\n谁知出尘俗，驭上寒山南。",
        "dynasty": "唐",
        "collection_info": null
    },
    {
        "uuid": "4ad3b3998b60c9282bbf47b470e8f108",
        "title": "诗三百三首 一三一",
        "author": "寒山",
        "content": "昨日何悠悠，场中可怜许。\n上为桃李径，下作兰荪渚。\n復有绮罗人，舍中翠毛羽。\n相逢欲相唤，脉脉不能语。",
        "dynasty": "唐",
        "collection_info": null
    },
    {
        "uuid": "caeb5d33ded5e519afde9f627006a2d6",
        "title": "诗三百三首 一三二",
        "author": "寒山",
        "content": "丈夫莫守困，无钱须经纪。\n养得一牸牛，生得五犊子。\n犊子又生儿，积数无穷已。\n寄语陶朱公，富与君相似。",
        "dynasty": "唐",
        "collection_info": null
    },
    {
        "uuid": "866e5a1b91f44f95fd3f1794d712b5a5",
        "title": "诗三百三首 一三三",
        "author": "寒山",
        "content": "之字何惶惶，卜居须自审。\n南方瘴疠多，北地风霜甚。\n荒陬不可居，毒川难可饮。\n魂兮归去来，食我家园葚。",
        "dynasty": "唐",
        "collection_info": null
    },
    {
        "uuid": "611e15dae45fed55691ac4c85d83a045",
        "title": "诗三百三首 一三四",
        "author": "寒山",
        "content": "昨夜梦还家，见妇机中织。\n驻梭如有思，擎梭似无力。\n呼之迴面视，况復不相识。\n应是别多年，鬓毛非旧色。",
        "dynasty": "唐",
        "collection_info": null
    },
    {
        "uuid": "f9c5c95de2a0aab02ed7ed55922f7139",
        "title": "诗三百三首 一三五",
        "author": "寒山",
        "content": "人生不满百，常怀千载忧。\n自身病始可，又为子孙愁。\n下视禾根土，上看桑树头。\n秤锤落东海，到底始知休。",
        "dynasty": "唐",
        "collection_info": null
    },
    {
        "uuid": "348c76abfec1652dd67bcb4ca0980f08",
        "title": "诗三百三首 一三六",
        "author": "寒山",
        "content": "世有一等流，悠悠似木头。\n出语无知解，云我百不忧。\n问道道不会，问佛佛不求。\n子细推寻着，茫然一场愁。",
        "dynasty": "唐",
        "collection_info": null
    },
    {
        "uuid": "730c3c1a8c24244820dfeee908415a67",
        "title": "诗三百三首 一三七",
        "author": "寒山",
        "content": "董郎年少时，出入帝京裏。\n衫作嫩鹅黄，容仪画相似。\n常骑踏雪马，拂拂红尘起。\n观者满路傍，箇是谁家子。",
        "dynasty": "唐",
        "collection_info": null
    },
    {
        "uuid": "9c13d358f4967618e7e0d1384b726ef2",
        "title": "诗三百三首 一三八",
        "author": "寒山",
        "content": "箇是谁家子，为人大被憎。\n痴心常愤愤，肉眼醉瞢瞢。\n见佛不礼佛，逢僧不施僧。\n唯知打大脔，除此百无能。",
        "dynasty": "唐",
        "collection_info": null
    },
    {
        "uuid": "7a4dfc0471297a110ccc966327fda2e5",
        "title": "诗三百三首 一三九",
        "author": "寒山",
        "content": "人以身为本，本以心为柄。\n本在心莫邪，心邪丧本命。\n未能免此殃，何言懒照镜。\n不念金刚经，却令菩萨病。",
        "dynasty": "唐",
        "collection_info": null
    },
    {
        "uuid": "7f28a9b643d9b917cd844307b8b1d511",
        "title": "诗三百三首 一百四十",
        "author": "寒山",
        "content": "城北仲家翁，渠家多酒肉。\n仲翁妇死时，弔客满堂屋。\n仲翁自身亡，能无一人哭。\n吃他桮脔者，何太冷心腹。",
        "dynasty": "唐",
        "collection_info": null
    },
    {
        "uuid": "5af9bc36c1283f4a442f8eb8694a7d45",
        "title": "诗三百三首 一四一",
        "author": "寒山",
        "content": "下愚读我诗，不解却嗤诮。\n中庸读我诗，思量云甚要。\n上贤读我诗，把着满面笑。\n杨修见幼妇，一览便知妙。",
        "dynasty": "唐",
        "collection_info": null
    },
    {
        "uuid": "060636b9ffa1a67fb228b5f8c18c08ec",
        "title": "诗三百三首 一四二",
        "author": "寒山",
        "content": "自有悭惜人，我非悭惜辈。\n衣单为舞穿，酒尽缘歌啐。\n当取一腹饱，莫令两脚儽。\n蓬蒿钻髑髅，此日君应悔。",
        "dynasty": "唐",
        "collection_info": null
    },
    {
        "uuid": "eb723ffc5774949386e8fded6998cbd8",
        "title": "诗三百三首 一四三",
        "author": "寒山",
        "content": "我行经古坟，泪尽嗟存没。\n冢破压黄肠，棺穿露白骨。\n欹斜有瓮缾，掁拨无簪笏。\n风至揽其中，灰尘乱𡋯𡋯。",
        "dynasty": "唐",
        "collection_info": null
    },
    {
        "uuid": "fc1b5385abfe1f773f57bd9336bcd003",
        "title": "诗三百三首 一四四",
        "author": "寒山",
        "content": "夕阳赫西山，草木光晔晔。\n復有朦胧处，松萝相连接。\n此中多伏虎，见我奋迅鬣。\n手中无寸刃，争不惧慑慑。",
        "dynasty": "唐",
        "collection_info": null
    },
    {
        "uuid": "af45fa758ee3a2391cfec024e36cc0d3",
        "title": "诗三百三首 一四五",
        "author": "寒山",
        "content": "出身既扰扰，世事非一状。\n未能舍流俗，所以相追访。\n昨弔徐五死，今送刘三葬。\n终日不得闲，为此心悽怆。",
        "dynasty": "唐",
        "collection_info": null
    },
    {
        "uuid": "260ff12e001a82f5106fbd4ccc923d11",
        "title": "诗三百三首 一四六",
        "author": "寒山",
        "content": "有乐且须乐，时哉不可失。\n虽云一百年，岂满三万日。\n寄世是须臾，论钱莫啾唧。\n孝经末后章，委曲陈情毕。",
        "dynasty": "唐",
        "collection_info": null
    },
    {
        "uuid": "2a70451ebcc1edd843ca9a975da9c97b",
        "title": "诗三百三首 一四七",
        "author": "寒山",
        "content": "独坐常忽忽，情怀何悠悠。\n山腰云缦缦，谷口风飕飕。\n猨来树袅袅，鸟入林啾啾。\n时催鬓飒飒，岁尽老惆惆。",
        "dynasty": "唐",
        "collection_info": null
    },
    {
        "uuid": "ddb80c5c8e605b4ba8b0928bb3e4cb16",
        "title": "诗三百三首 一四八",
        "author": "寒山",
        "content": "一人好头肚，六艺尽皆通。\n南见驱归北，西风趂向东。\n长漂如泛萍，不息似飞蓬。\n问是何等色，姓贫名曰穷。",
        "dynasty": "唐",
        "collection_info": null
    },
    {
        "uuid": "c651ec3ec887334e100b8920011023c0",
        "title": "诗三百三首 一四九",
        "author": "寒山",
        "content": "他贤君即受，不贤君莫与。\n君贤他见容，不贤他亦拒。\n嘉善矜不能，仁徒方得所。\n劝逐子张言，抛却卜商语。",
        "dynasty": "唐",
        "collection_info": null
    },
    {
        "uuid": "f7805792c5deb4b871f27304abfb0df1",
        "title": "诗三百三首 一百五十",
        "author": "寒山",
        "content": "俗薄真成薄，人心箇不同。\n殷翁笑柳老，柳老笑殷翁。\n何故两相笑，俱行譣诐中。\n装车竞嵽嵲，翻载各泷涷。",
        "dynasty": "唐",
        "collection_info": null
    },
    {
        "uuid": "f3d5833d41943e4e40863b4a5baa04ed",
        "title": "诗三百三首 一五一",
        "author": "寒山",
        "content": "是我有钱日，恆为汝贷将。\n汝今既饱暖，见我不分张。\n须忆汝欲得，似我今承望。\n有无更代事，劝汝熟思量。",
        "dynasty": "唐",
        "collection_info": null
    },
    {
        "uuid": "90dc8ee91d31b1ba05c0d03ad3d5f94a",
        "title": "诗三百三首 一五二",
        "author": "寒山",
        "content": "人生一百年，佛说十二部。\n慈悲如野鹿，瞋忿似家狗。\n家狗趂不去，野鹿常好走。\n欲伏猕猴心，须听狮子吼。",
        "dynasty": "唐",
        "collection_info": null
    },
    {
        "uuid": "bf65d08bdb21201511dc5cad20d2d5db",
        "title": "诗三百三首 一五三",
        "author": "寒山",
        "content": "教汝数般事，思量知我贤。\n极贫忍卖屋，纔富须买田。\n空腹不得走，枕头须莫眠。\n此言期众见，挂在日东边。",
        "dynasty": "唐",
        "collection_info": null
    },
    {
        "uuid": "cfb3d9037e7277bef94f391f9fdb5490",
        "title": "诗三百三首 一五四",
        "author": "寒山",
        "content": "寒山多幽奇，登者皆恒慑。\n月照水澄澄，风吹草猎猎。\n凋梅雪作花，杌木云充叶。\n触雨转鲜灵，非晴不可涉。",
        "dynasty": "唐",
        "collection_info": null
    },
    {
        "uuid": "082c5e5793808e6d7cda46eeeda27684",
        "title": "诗三百三首 一五五",
        "author": "寒山",
        "content": "有树先林生，计年逾一倍。\n根遭陵谷变，叶被风霜改。\n咸笑外凋零，不怜内文采。\n皮肤脱落尽，唯有贞实在。",
        "dynasty": "唐",
        "collection_info": null
    },
    {
        "uuid": "1af58761a419cd3bf003db6bee3f73a2",
        "title": "诗三百三首 一五六",
        "author": "寒山",
        "content": "寒山有躶虫，身白而头黑。\n手把两卷书，一道将一德。\n住不安釜竈，行不赍衣裓。\n常持智慧劒，拟破烦恼贼。",
        "dynasty": "唐",
        "collection_info": null
    },
    {
        "uuid": "344dc3364ac67d98f6f1c10cde952e43",
        "title": "诗三百三首 一五七",
        "author": "寒山",
        "content": "有人畏白首，不肯舍朱绂。\n采药空求仙，根苗乱挑掘。\n数年无效验，痴意瞋怫郁。\n猎师披袈裟，元非汝使物。",
        "dynasty": "唐",
        "collection_info": null
    },
    {
        "uuid": "6093c8ec62337136a4c1d81738916e16",
        "title": "诗三百三首 一五八",
        "author": "寒山",
        "content": "昔时可可贫，今朝最贫冻。\n作事不谐和，触途成倥偬。\n行泥屡脚屈，坐社频腹痛。\n失却斑猫儿，老鼠围饭瓮。",
        "dynasty": "唐",
        "collection_info": null
    },
    {
        "uuid": "d7cd5ed1d194b2d5c38bdee66f2683dd",
        "title": "诗三百三首 一五九",
        "author": "寒山",
        "content": "我见世间人，堂堂好仪相。\n不报父母恩，方寸底模样。\n欠负他人钱，蹄穿始惆怅。\n箇箇惜妻儿，爷孃不供养。\n兄弟似冤家，心中长怅怏。\n忆昔少年时，求神愿成长。\n今为不孝子，世间多此样。\n买肉自家噇，抹觜道我畅。\n自逞说喽啰，聪明无益当。\n牛头努目瞋，出去始时向。\n择佛烧好香，拣僧归供养。\n罗汉门前乞，趂却闲和尚。\n不悟无为人，从来无相状。\n封疏请名僧，䞋钱两三样。\n云光好法师，安角在头上。\n汝无平等心，圣贤俱不降。\n凡圣皆混然，劝君休取相。\n我法妙难思，天龙尽迴向。\n我今稽首礼，无上法中王。\n慈悲大喜舍，名称满十方。\n众生作依怙，智慧身金刚。\n顶礼无所着，我师大法王。",
        "dynasty": "唐",
        "collection_info": null
    },
    {
        "uuid": "459880a6da2acb375d29cbfd743a1537",
        "title": "诗三百三首 一百六十",
        "author": "寒山",
        "content": "可贵天然物，独一无伴侣。\n觅他不可见，出入无门户。\n促之在方寸，延之一切处。\n你若不信爱，相逢不相遇。",
        "dynasty": "唐",
        "collection_info": null
    },
    {
        "uuid": "b943d1f7c24d743d8200299dd4f33a61",
        "title": "诗三百三首 一六一",
        "author": "寒山",
        "content": "余家有一窟，窟中无一物。\n净洁空堂堂，光华明日日。\n䔫食养微躯，布裘遮幻质。\n任你千圣现，我有天真佛。",
        "dynasty": "唐",
        "collection_info": null
    },
    {
        "uuid": "c10c1bb25be705c85179a91aa79fe15b",
        "title": "诗三百三首 一六二",
        "author": "寒山",
        "content": "男儿大丈夫，作事莫莽卤。\n劲挺铁石心，直取菩提路。\n邪路不用行，行之枉辛苦。\n不要求佛果，识取心王主。",
        "dynasty": "唐",
        "collection_info": null
    },
    {
        "uuid": "115e2ef403fb90ed2b8cece1b67cd8dd",
        "title": "诗三百三首 一六三",
        "author": "寒山",
        "content": "粤自居寒山，曾经几万载。\n任运遯林泉，栖迟观自在。\n寒岩人不到，白云常叆叇。\n细草作卧褥，青天为被盖。\n快活枕石头，天地任变改。",
        "dynasty": "唐",
        "collection_info": null
    },
    {
        "uuid": "74e1d3baf9667dd7cd0cdcc5ed4b4b55",
        "title": "诗三百三首 一六四",
        "author": "寒山",
        "content": "可重是寒山，白云常自闲。\n猨啼畅道内，虎啸出人间。\n独步石可履，孤吟藤好攀。\n松风清飒飒，鸟语声𠴨𠴨。",
        "dynasty": "唐",
        "collection_info": null
    },
    {
        "uuid": "1cc0244611d9858e8ab189c26825c2e9",
        "title": "诗三百三首 一六五",
        "author": "寒山",
        "content": "闲自访高僧，烟山万万层。\n师亲指归路，月挂一轮灯。",
        "dynasty": "唐",
        "collection_info": null
    },
    {
        "uuid": "e17c23ac054f5e1a3207009eaee6d7cb",
        "title": "诗三百三首 一六六",
        "author": "寒山",
        "content": "闲游华顶上，日朗昼光辉。\n四顾晴空裏，白云同鹤飞。",
        "dynasty": "唐",
        "collection_info": null
    },
    {
        "uuid": "da363c8d325aaf95b4f4fba9ec8e1406",
        "title": "诗三百三首 一六七",
        "author": "寒山",
        "content": "世有多事人，广学诸知见。\n不识本真性，与道转悬远。\n若能明实相，岂用陈虚愿。\n一念了自心，开佛之知见。",
        "dynasty": "唐",
        "collection_info": null
    },
    {
        "uuid": "cfceaaf9cccb496cb412858238e56887",
        "title": "诗三百三首 一六八",
        "author": "寒山",
        "content": "寒山有一宅，宅中无阑隔。\n六门左右通，堂中见天碧。\n房房虚索索，东壁打西壁。\n其中一物无，免被人来惜。\n寒到烧輭火，饥来煮菜吃。\n不学田舍翁，广置牛庄宅。\n尽作地狱业，一入何曾极。\n好好善思量，思量知轨则。",
        "dynasty": "唐",
        "collection_info": null
    },
    {
        "uuid": "2f62976fce51acba65eb2934e56c02d5",
        "title": "诗三百三首 一六九",
        "author": "寒山",
        "content": "侬家暂下山，入到城隍裏。\n逢见一羣女，端正容貌美。\n头带蜀样花，燕脂涂粉腻。\n金钏镂银朵，罗衣绯红紫。\n朱颜类神仙，香带氛氲气。\n时人皆顾盼，痴爱染心意。\n谓言世无双，魂影随他去。\n狗齩枯骨头，虚自舐唇齿。\n不解返思量，与畜何曾异。\n今成白髮婆，老陋若精魅。\n无始由狗心，不超解脱地。",
        "dynasty": "唐",
        "collection_info": null
    },
    {
        "uuid": "48991e5c88004be8bf3f05ffc1804f36",
        "title": "诗三百三首 一百七十",
        "author": "寒山",
        "content": "一自遯寒山，养命餐山果。\n平生何所忧，此世随缘过。\n日月如逝川，光阴石中火。\n任你天地移，我畅岩中坐。",
        "dynasty": "唐",
        "collection_info": null
    },
    {
        "uuid": "4b4b72bfdfff974fee09b2f43a82c111",
        "title": "诗三百三首 一七一",
        "author": "寒山",
        "content": "我见世间人，茫茫走路尘。\n不知此中事，将何为去津。\n荣华能几日，眷属片时亲。\n纵有千斤金，不如林下贫。",
        "dynasty": "唐",
        "collection_info": null
    },
    {
        "uuid": "cb86a2ecad02de87d3ed896f3f4b6177",
        "title": "诗三百三首 一七二",
        "author": "寒山",
        "content": "自闻梁朝日，四依诸贤士。\n宝志万迴师，四仙傅大士。\n显扬一代教，作时如来使。\n造建僧伽蓝，信心归佛理。\n虽乃得如斯，有为多患累。\n与道殊悬远，折西补东尔。\n不达无为功，损多益少利。\n有声而无形，至今何处去。",
        "dynasty": "唐",
        "collection_info": null
    },
    {
        "uuid": "eb2ed82c045ca3a51c33065d006d82e7",
        "title": "诗三百三首 一七三",
        "author": "寒山",
        "content": "吁嗟贫復病，为人绝友亲。\n瓮裏长无饭，甑中屡生尘。\n蓬庵不免雨，漏榻劣容身。\n莫怪今憔悴，多愁定损人。",
        "dynasty": "唐",
        "collection_info": null
    },
    {
        "uuid": "ec779018bba740fc49d6a4b1e583d366",
        "title": "诗三百三首 一七四",
        "author": "寒山",
        "content": "养女畏太多，已生须训诱。\n捺头遣小心，鞭背令缄口。\n未解乘机杼，那堪事箕箒。\n张婆语驴驹，汝大不如母。",
        "dynasty": "唐",
        "collection_info": null
    },
    {
        "uuid": "fd3daea93b1492cbc150e6425170e27f",
        "title": "诗三百三首 一七五",
        "author": "寒山",
        "content": "秉志不可卷，须知我匪席。\n浪造山林中，独卧盘陀石。\n辩士来劝余，速令受金璧。\n凿墙植蓬蒿，若此非有益。",
        "dynasty": "唐",
        "collection_info": null
    },
    {
        "uuid": "0703a61cca160cf0d59bdb8896b075ec",
        "title": "诗三百三首 一七六",
        "author": "寒山",
        "content": "以我栖迟处，幽深难可论。\n无风萝自动，不雾竹长昏。\n涧水缘谁咽，山云忽自屯。\n午时庵内坐，始觉日头暾。",
        "dynasty": "唐",
        "collection_info": null
    },
    {
        "uuid": "33f2e5b6108a9540342e76aee14ecebb",
        "title": "诗三百三首 一七七",
        "author": "寒山",
        "content": "忆昔遇逢处，人间逐胜游。\n乐山登万仞，爱水泛千舟。\n送客琵琶谷，携琴鹦鹉洲。\n焉知松树下，抱膝冷飕飕。",
        "dynasty": "唐",
        "collection_info": null
    },
    {
        "uuid": "b378b8a72e46d1cbbdc772e4f750ddf5",
        "title": "诗三百三首 一七八",
        "author": "寒山",
        "content": "报汝修道者，进求虚劳神。\n人有精灵物，无字復无文。\n呼时历历应，隐处不居存。\n叮咛善保护，勿令有点痕。",
        "dynasty": "唐",
        "collection_info": null
    },
    {
        "uuid": "97444ea2fdf1a28606da17b493ab3afe",
        "title": "诗三百三首 一七九",
        "author": "寒山",
        "content": "去年春鸟鸣，此时思弟兄。\n今年秋菊烂，此时思发生。\n绿水千肠咽，黄云四面平。\n哀哉百年内，肠断忆咸京。",
        "dynasty": "唐",
        "collection_info": null
    },
    {
        "uuid": "abe68b6ea2a3453949dc2d8b870e5207",
        "title": "诗三百三首 一百八十",
        "author": "寒山",
        "content": "多少天台人，不识寒山子。\n莫知真意度，唤作闲言语。",
        "dynasty": "唐",
        "collection_info": null
    },
    {
        "uuid": "726ce879bb66370bd1b4ebec3b14141a",
        "title": "诗三百三首 一八一",
        "author": "寒山",
        "content": "一住寒山万事休，更无杂念挂心头。\n闲于石壁题诗句，任运还同不繫舟。",
        "dynasty": "唐",
        "collection_info": null
    },
    {
        "uuid": "03f8000c2f05bcf3f2c8cb2745fc2e09",
        "title": "诗三百三首 一八二",
        "author": "寒山",
        "content": "可惜百年屋，左倒右復倾。\n墙壁分散尽，木植乱差横。\n砖瓦片片落，朽烂不堪停。\n狂风吹蓦榻，再竖卒难成。",
        "dynasty": "唐",
        "collection_info": null
    },
    {
        "uuid": "6abefb34d0ef7a9608dfa6c35b0bb3ff",
        "title": "诗三百三首 一八三",
        "author": "寒山",
        "content": "精神殊爽爽，形貌极堂堂。\n能射穿七札，读书览五行。\n经眠虎头枕，昔坐象牙床。\n若无一堵物，不啻冷如霜。",
        "dynasty": "唐",
        "collection_info": null
    },
    {
        "uuid": "335a6a966920550fac21c0e3c07acc0b",
        "title": "诗三百三首 一八四",
        "author": "寒山",
        "content": "笑我田舍儿，头颊底絷涩。\n巾子未曾高，腰带长时急。\n非是不及时，无钱趂不及。\n一日有钱财，浮图顶上立。",
        "dynasty": "唐",
        "collection_info": null
    },
    {
        "uuid": "5fd998836c214ee73a68bae2efcc18a7",
        "title": "诗三百三首 一八五",
        "author": "寒山",
        "content": "买肉血{氵目舌}{氵目舌}，买鱼跳鱍鱍。\n君身招罪累，妻子成快活。\n纔死渠便嫁，他人谁敢遏。\n一朝如破床，两箇当头脱。",
        "dynasty": "唐",
        "collection_info": null
    },
    {
        "uuid": "295676565bfe9b130b8b9d973c1d74ad",
        "title": "诗三百三首 一八六",
        "author": "寒山",
        "content": "客难寒山子，君诗无道理。\n吾观乎古人，贫贱不为耻。\n应之笑此言，谈何疎阔矣。\n愿君似今日，钱是急事尔。",
        "dynasty": "唐",
        "collection_info": null
    },
    {
        "uuid": "fa4167320e20ede62ba1e28767d2c13a",
        "title": "诗三百三首 一八七",
        "author": "寒山",
        "content": "从生不往来，至死无仁义。\n言既有枝叶，心怀便险诐。\n若其开小道，缘此生大僞。\n诈说造云梯，削之成棘刺。",
        "dynasty": "唐",
        "collection_info": null
    },
    {
        "uuid": "8927fd0aa87b8580582d914b0a7974cc",
        "title": "诗三百三首 一八八",
        "author": "寒山",
        "content": "一缾铸金成，一缾埏泥出。\n二缾任君看，那箇缾牢实。\n欲知缾有二，须知业非一。\n将此验生因，修行在今日。",
        "dynasty": "唐",
        "collection_info": null
    },
    {
        "uuid": "647a5e903a7f3dac2bc22083528dcdd7",
        "title": "诗三百三首 一八九",
        "author": "寒山",
        "content": "携残荒草庐，其中烟火蔚。\n借问羣小儿，生来凡几日。\n门外有三车，迎之不肯出。\n饱食腹膨脝，箇是痴顽物。",
        "dynasty": "唐",
        "collection_info": null
    },
    {
        "uuid": "e518f24c1fabb70164b7a3d2219a10ae",
        "title": "诗三百三首 一百九十",
        "author": "寒山",
        "content": "有身与无身，是我復非我。\n如此审思量，迁延倚岩坐。\n足间青草生，顶上红尘堕。\n已见俗中人，灵床施酒果。",
        "dynasty": "唐",
        "collection_info": null
    },
    {
        "uuid": "96c0d3eab1cab01a4f9dee96b570b487",
        "title": "诗三百三首 一九一",
        "author": "寒山",
        "content": "昨见河边树，摧残不可论。\n二三余干在，千万斧刀痕。\n霜凋萎疎叶，波衝枯朽根。\n生处当如此，何用怨干坤。",
        "dynasty": "唐",
        "collection_info": null
    },
    {
        "uuid": "77d99b29c1d35fe4954aa18f0ba440cd",
        "title": "诗三百三首 一九二",
        "author": "寒山",
        "content": "余见僧繇性希奇，巧妙间生梁朝时。\n道子飘然为殊特，二公善绘手毫挥。\n逞画图真意气异，龙行鬼走神巍巍。\n饶邈虚空写尘迹，无因画得志公师。",
        "dynasty": "唐",
        "collection_info": null
    },
    {
        "uuid": "5d988dce4077bb6182883ef477eb29a1",
        "title": "诗三百三首 一九三",
        "author": "寒山",
        "content": "久住寒山凡几秋，独吟歌曲绝无忧。\n蓬扉不掩常幽寂，泉涌甘浆长自流。\n石室地鑪砂鼎沸，松黄柏茗乳香瓯。\n饥餐一粒伽陀药，心地调和倚石头。",
        "dynasty": "唐",
        "collection_info": null
    },
    {
        "uuid": "b43df2916e69026c709c2dac35a270f6",
        "title": "诗三百三首 一九四",
        "author": "寒山",
        "content": "丹丘迥耸与云齐，空裏五峰遥望低。\n鴈塔高排出青嶂，禅林古殿入虹蜺。\n风摇松叶赤城秀，雾吐中岩仙路迷。\n碧落千山万仞现，藤萝相接次连溪。",
        "dynasty": "唐",
        "collection_info": null
    },
    {
        "uuid": "bbb726e9f750ef449a6a30e7813b70f4",
        "title": "诗三百三首 一九五",
        "author": "寒山",
        "content": "千生万死凡几生，生死来去转迷情。\n不识心中无价宝，犹似盲驴信脚行。",
        "dynasty": "唐",
        "collection_info": null
    },
    {
        "uuid": "e63c817f2bd8551ffa63af4ea4f9a7e7",
        "title": "诗三百三首 一九六",
        "author": "寒山",
        "content": "老病残年百有余，面黄头白好山居。\n布裘拥质随缘过，岂羡人间巧样模。\n心神用尽为名利，百种贪婪进己躯。\n浮生幻化如灯烬，冢内埋身是有无。",
        "dynasty": "唐",
        "collection_info": null
    },
    {
        "uuid": "9f1dce45173d8b9ce3760fa7eb45cb23",
        "title": "诗三百三首 一九七",
        "author": "寒山",
        "content": "世间何事最堪嗟，尽是三途造罪楂。\n不学白云岩下客，一条寒衲是生涯。\n秋到任他林落叶，春来从你树开花。\n三界横眠闲无事，明月清风是我家。",
        "dynasty": "唐",
        "collection_info": null
    },
    {
        "uuid": "a5ca6432331ea6ba35097cd854ebed47",
        "title": "诗三百三首 一九八",
        "author": "寒山",
        "content": "昔年曾到大海游，为采摩尼誓恳求。\n直到龙宫深密处，金关锁断主神愁。\n龙王守护安耳裏，劒客星挥无处搜。\n贾客却归门内去，明珠元在我心头。",
        "dynasty": "唐",
        "collection_info": null
    },
    {
        "uuid": "e8dd75ed5631766e8eba54beb23375f5",
        "title": "诗三百三首 一九九",
        "author": "寒山",
        "content": "众星罗列夜明深，岩点孤灯月未沈。\n圆满光华不磨莹，挂在青天是我心。",
        "dynasty": "唐",
        "collection_info": null
    },
    {
        "uuid": "0c132ef75f1a2151b6dfd713a546ee59",
        "title": "诗三百三首 二百",
        "author": "寒山",
        "content": "千年石上古人踪，万丈岩前一点空。\n明月照时常皎洁，不劳寻讨问西东。",
        "dynasty": "唐",
        "collection_info": null
    },
    {
        "uuid": "7dc6529e014d856bbbc9a53ce14ddec6",
        "title": "诗三百三首 二百一",
        "author": "寒山",
        "content": "寒山顶上月轮孤，照见晴空一物无。\n可贵天然无价宝，埋在五阴溺身躯。",
        "dynasty": "唐",
        "collection_info": null
    },
    {
        "uuid": "207a058571d199021658b1499aee8707",
        "title": "诗三百三首 二百二",
        "author": "寒山",
        "content": "我向前溪照碧流，或向岩边坐盘石。\n心似孤云无所依，悠悠世事何须觅。",
        "dynasty": "唐",
        "collection_info": null
    },
    {
        "uuid": "011b653a1e0a889e6847cc6b493736dc",
        "title": "诗三百三首 二百三",
        "author": "寒山",
        "content": "我家本住在寒山，石岩栖息离烦缘。\n泯时万象无痕迹，舒处周流徧大千。\n光影腾辉照心地，无有一法当现前。\n方知摩尼一颗珠，解用无方处处圆。",
        "dynasty": "唐",
        "collection_info": null
    },
    {
        "uuid": "761ec8bb9523264357034dd569342fec",
        "title": "诗三百三首 二百四",
        "author": "寒山",
        "content": "世人何事可吁嗟，苦乐交煎勿底涯。\n生死往来多少劫，东西南北是谁家。\n张王李赵权时姓，六道三途事似麻。\n只为主人不了绝，遂招迁谢逐迷邪。",
        "dynasty": "唐",
        "collection_info": null
    },
    {
        "uuid": "64b0d113dadee163a37975b54b05fafe",
        "title": "诗三百三首 二百五",
        "author": "寒山",
        "content": "余家本住在天台，云路烟深绝客来。\n千仞岩峦深可遯，万重溪涧石楼台。\n桦巾木屐沿流步，布裘藜杖绕山迴。\n自觉浮生幻化事，逍遥快乐实善哉。",
        "dynasty": "唐",
        "collection_info": null
    },
    {
        "uuid": "624bd5c509333fb953ce05d912e889b4",
        "title": "诗三百三首 二百六",
        "author": "寒山",
        "content": "怜底众生病，餐尝畧不厌。\n蒸豚揾蒜酱，炙鸭点椒盐。\n去骨鲜鱼脍，兼皮熟肉脸。\n不知他命苦，只取自家甜。",
        "dynasty": "唐",
        "collection_info": null
    },
    {
        "uuid": "22157b28134868436a0a07ee77a8e3ba",
        "title": "诗三百三首 二百七",
        "author": "寒山",
        "content": "读书岂免死，读书岂免贫。\n何以好识字，识字胜他人。\n丈夫不识字，无处可安身。\n黄连揾蒜酱，忘计是苦辛。",
        "dynasty": "唐",
        "collection_info": null
    },
    {
        "uuid": "7ff6fc05c3683d66d3799af463b0d271",
        "title": "诗三百三首 二百八",
        "author": "寒山",
        "content": "我见瞒人汉，如篮盛水走。\n一气将归家，篮裏何曾有。\n我见被人瞒，一似园中韭。\n日日被刀伤，天生还自有。",
        "dynasty": "唐",
        "collection_info": null
    },
    {
        "uuid": "3ef01ebd71bd13c6ea7368820a4a1ff5",
        "title": "诗三百三首 二百九",
        "author": "寒山",
        "content": "不见朝垂露，日烁自消除。\n人身亦如此，阎浮是寄居。\n切莫因循过，且令三毒袪。\n菩提即烦恼，尽令无有余。",
        "dynasty": "唐",
        "collection_info": null
    },
    {
        "uuid": "8b3c90a25aa830f2d673986bcc46fdf5",
        "title": "诗三百三首 二百一十",
        "author": "寒山",
        "content": "水清澄澄莹，彻底自然见。\n心中无一事，水清众兽现。\n心若不妄起，永劫无改变。\n若能如是知，是知无背面。",
        "dynasty": "唐",
        "collection_info": null
    },
    {
        "uuid": "e378ebdc1377fe28bd139682228324d7",
        "title": "诗三百三首 二一一",
        "author": "寒山",
        "content": "自从到此天台境，经今早度几冬春。\n山水不移人自老，见却多少后生人。",
        "dynasty": "唐",
        "collection_info": null
    },
    {
        "uuid": "080ca72db1b248611e1800ca9bff40c2",
        "title": "诗三百三首 二一二",
        "author": "寒山",
        "content": "说食终不饱，说衣不免寒。\n饱吃须是饭，着衣方免寒。\n不解审思量，只道求佛难。\n迴心即是佛，莫向外头看。",
        "dynasty": "唐",
        "collection_info": null
    },
    {
        "uuid": "926b238308adfd2917aedcb52442a79d",
        "title": "诗三百三首 二一三",
        "author": "寒山",
        "content": "可畏轮迴苦，往復似翻尘。\n蚁巡环未息，六道乱纷纷。\n改头换面孔，不离旧时人。\n速了黑暗狱，无令心性昏。",
        "dynasty": "唐",
        "collection_info": null
    },
    {
        "uuid": "91b3729438d59e8415735ab07881575b",
        "title": "诗三百三首 二一四",
        "author": "寒山",
        "content": "可畏三界轮，念念未曾息。\n纔始似出头，又却遭沈溺。\n假使非非想，盖缘多福力。\n争似识真源，一得即永得。",
        "dynasty": "唐",
        "collection_info": null
    },
    {
        "uuid": "bbe36c37393108aaaab8723aa2cbdfa9",
        "title": "诗三百三首 二一五",
        "author": "寒山",
        "content": "昨日游峰顶，下窥千尺崖。\n临危一株树，风摆两枝开。\n雨漂即零落，日晒作尘埃。\n嗟见此茂秀，今为一聚灰。",
        "dynasty": "唐",
        "collection_info": null
    },
    {
        "uuid": "7a26cd59e05636e48a620c2c3696fdc0",
        "title": "诗三百三首 二一六",
        "author": "寒山",
        "content": "自古多少圣，叮咛教自信。\n人根性不等，高下有利钝。\n真佛不肯认，置功枉受困。\n不知清净心，便是法王印。",
        "dynasty": "唐",
        "collection_info": null
    },
    {
        "uuid": "bc430cf32f8fef2f3f3bfc9f7922e98b",
        "title": "诗三百三首 二一七",
        "author": "寒山",
        "content": "我闻天台山，山中有琪树。\n永言欲攀之，莫晓石桥路。\n缘此生悲叹，幸居将已慕。\n今日观镜中，飒飒鬓垂素。",
        "dynasty": "唐",
        "collection_info": null
    },
    {
        "uuid": "a445010ac41e91a8273db0ee9911e83c",
        "title": "诗三百三首 二一八",
        "author": "寒山",
        "content": "养子不经师，不及都亭鼠。\n何曾见好人，岂闻长者语。\n为染在熏莸，应须择朋侣。\n五月贩鲜鱼，莫教人笑汝。",
        "dynasty": "唐",
        "collection_info": null
    },
    {
        "uuid": "8cebf25c35f4311dc2df38742e056602",
        "title": "诗三百三首 二一九",
        "author": "寒山",
        "content": "徒闭蓬门坐，频经石火迁。\n唯闻人作鬼，不见鹤成仙。\n念此那堪说，随缘须自怜。\n迴瞻郊郭外，古墓犂为田。",
        "dynasty": "唐",
        "collection_info": null
    },
    {
        "uuid": "2a34e0e6b791855eb4726feec3f69dc7",
        "title": "诗三百三首 二百二十",
        "author": "寒山",
        "content": "时人见寒山，各谓是风颠。\n貌不起人目，身唯布裘缠。\n我语他不会，他语我不言。\n为报往来者，可来向寒山。",
        "dynasty": "唐",
        "collection_info": null
    },
    {
        "uuid": "64efeb8a75c3a486d3959f0c7fac21fb",
        "title": "诗三百三首 二二一",
        "author": "寒山",
        "content": "自在白云闲，从来非买山。\n下危须策杖，上险捉藤攀。\n涧底松常翠，溪边石自斑。\n友朋虽阻绝，春至鸟𠴨𠴨。",
        "dynasty": "唐",
        "collection_info": null
    },
    {
        "uuid": "8a6a3c52997d0baa3207ebb80ceb2a8d",
        "title": "诗三百三首 二二二",
        "author": "寒山",
        "content": "我在村中住，众推无比方。\n昨日到城下，却被狗形相。\n或嫌袴太窄，或说衫少长。\n挛却鹞子眼，雀儿舞堂堂。",
        "dynasty": "唐",
        "collection_info": null
    },
    {
        "uuid": "cdaf5321bad64e15c45582c91a69891c",
        "title": "诗三百三首 二二三",
        "author": "寒山",
        "content": "生死元有命，富贵本由天。\n此是古人语，吾今非谬传。\n聪明好短命，痴騃却长年。\n钝物丰财宝，醒醒汉无钱。",
        "dynasty": "唐",
        "collection_info": null
    },
    {
        "uuid": "38e99ef6c31a2c3b7094c4e1c006dfd4",
        "title": "诗三百三首 二二四",
        "author": "寒山",
        "content": "国以人为本，犹如树因地。\n地厚树扶疎，地薄树憔悴。\n不得露其根，枝枯子先坠。\n决陂以取鱼，是取一期利。",
        "dynasty": "唐",
        "collection_info": null
    },
    {
        "uuid": "fe302b62814a1eb8a5e27582947ded44",
        "title": "诗三百三首 二二五",
        "author": "寒山",
        "content": "众生不可说，何意许颠邪。\n面上两恶鸟，心中三毒虵。\n是渠作障碍，使你事烦拏。\n举手高弹指，南无佛陀耶。",
        "dynasty": "唐",
        "collection_info": null
    },
    {
        "uuid": "e97a7d7e6efaa5c5028efacdcfc0389b",
        "title": "诗三百三首 二二六",
        "author": "寒山",
        "content": "自乐平生道，烟萝石洞间。\n野情多放旷，长伴白云闲。\n有路不通世，无心孰可攀。\n石床孤夜坐，圆月上寒山。",
        "dynasty": "唐",
        "collection_info": null
    },
    {
        "uuid": "1cb1b50f907b8a0af661b2b26c218459",
        "title": "诗三百三首 二二七",
        "author": "寒山",
        "content": "大海水无边，鱼龙万万千。\n递互相食噉，冗冗痴肉团。\n为心不了绝，妄想起如烟。\n性月澄澄朗，廓尔照无边。",
        "dynasty": "唐",
        "collection_info": null
    },
    {
        "uuid": "ca9397006e2340851891a5a4253bc838",
        "title": "诗三百三首 二二八",
        "author": "寒山",
        "content": "自见天台顶，孤高出众羣。\n风摇松竹韵，月现海潮频。\n下望青山际，谈玄有白云。\n野情便山水，本志慕道伦。",
        "dynasty": "唐",
        "collection_info": null
    },
    {
        "uuid": "e67dfe0f838f5a10ee93b90ddf77accb",
        "title": "诗三百三首 二二九",
        "author": "寒山",
        "content": "三五痴后生，作事不真实。\n未读十卷书，强把雌黄笔。\n将他儒行篇，唤作贼盗律。\n脱体似蟫虫，齩破他书帙。",
        "dynasty": "唐",
        "collection_info": null
    },
    {
        "uuid": "8b591e45f272d47b7900c4bc0f88da37",
        "title": "诗三百三首 二百三十",
        "author": "寒山",
        "content": "心高如山岳，人我不伏人。\n解讲围陀典，能谈三教文。\n心中无惭媿，破戒违律文。\n自言上人法，称为第一人。\n愚者皆讚叹，智者抚掌笑。\n阳燄虚空花，岂得免生老。\n不如百不解，静坐绝忧恼。",
        "dynasty": "唐",
        "collection_info": null
    },
    {
        "uuid": "f583115c46108613d29e3d975cd78418",
        "title": "诗三百三首 二三一",
        "author": "寒山",
        "content": "如许多宝贝，海中乘坏舸。\n前头失却桅，后头又无柁。\n宛转任风吹，高低随浪簸。\n如何得到岸，努力莫端坐。",
        "dynasty": "唐",
        "collection_info": null
    },
    {
        "uuid": "5e405ba587c1f9538d7a437f773204e3",
        "title": "诗三百三首 二三二",
        "author": "寒山",
        "content": "我见凡愚人，多畜资财谷。\n饮酒食生命，谓言我富足。\n莫知地狱深，唯求上天福。\n罪业如毘富，岂得免灾毒。\n财主忽然死，争共当头哭。\n供僧读文疏，空是鬼神禄。\n福田一箇无，虚设一羣秃。\n不如早觉悟，莫作黑暗狱。\n狂风不动树，心真无罪福。\n寄语冗冗人，叮咛再三读。",
        "dynasty": "唐",
        "collection_info": null
    },
    {
        "uuid": "cdbe498bee5d9cdaf9e3c519543b53d9",
        "title": "诗三百三首 二三三",
        "author": "寒山",
        "content": "劝你三界子，莫作勿道理。\n理短被他欺，理长不奈你。\n世间浊滥人，恰似黍黏子。\n不见无事人，独脱无能比。\n早须返本源，三界任缘起。\n清净入如流，莫饮无明水。",
        "dynasty": "唐",
        "collection_info": null
    },
    {
        "uuid": "caf4fecd1f6910f91662b7c5743be536",
        "title": "诗三百三首 二三四",
        "author": "寒山",
        "content": "三界人蠢蠢，六道人茫茫。\n贪财爱淫欲，心恶若豺狼。\n地狱如箭射，极苦若为当。\n兀兀过朝夕，都不别贤良。\n好恶总不识，犹如猪及羊。\n共语如木石，嫉妒似颠狂。\n不自见己过，如猪在圈卧。\n不知自偿债，却笑牛牵磨。",
        "dynasty": "唐",
        "collection_info": null
    },
    {
        "uuid": "f41d7727f31e3991f5425d8c1bc791f0",
        "title": "诗三百三首 二三五",
        "author": "寒山",
        "content": "人生在尘蒙，恰似盆中虫。\n终日行遶遶，不离其盆中。\n神仙不可得，烦恼计无穷。\n岁月如流水，须臾作老翁。",
        "dynasty": "唐",
        "collection_info": null
    },
    {
        "uuid": "8f515de4ce2af883775f4a27d923354a",
        "title": "诗三百三首 二三六",
        "author": "寒山",
        "content": "寒山出此语，復似颠狂汉。\n有事对面说，所以足人怨。\n心真出语直，直心无背面。\n临死度奈河，谁是喽啰汉。\n冥冥泉台路，被业相拘绊。",
        "dynasty": "唐",
        "collection_info": null
    },
    {
        "uuid": "59977668a8417ab08506f4541447b119",
        "title": "诗三百三首 二三七",
        "author": "寒山",
        "content": "我见多知汉，终日用心神。\n岐路逞喽啰，欺谩一切人。\n唯作地狱滓，不修正直因。\n忽然无常至，定知乱纷纷。",
        "dynasty": "唐",
        "collection_info": null
    },
    {
        "uuid": "91cfa217fb09b8f7ab48df5fdc5d6a6b",
        "title": "诗三百三首 二三八",
        "author": "寒山",
        "content": "寄语诸仁者，復以何为怀。\n达道见自性，自性即如来。\n天真元具足，修证转差迴。\n弃本却逐末，只守一场獃。",
        "dynasty": "唐",
        "collection_info": null
    },
    {
        "uuid": "29798ad290b4fce213693af3df964569",
        "title": "诗三百三首 二三九",
        "author": "寒山",
        "content": "世有一般人，不恶又不善。\n不识主人公，随客处处转。\n因循过时光，浑是痴肉脔。\n虽有一灵台，如同客作汉。",
        "dynasty": "唐",
        "collection_info": null
    },
    {
        "uuid": "2aeb3e2b91b2bff27c24c6e57810122e",
        "title": "诗三百三首 二百四十",
        "author": "寒山",
        "content": "常闻释迦佛，先受然灯记。\n然灯与释迦，只论前后智。\n前后体非殊，异中无有异。\n一佛一切佛，心是如来地。",
        "dynasty": "唐",
        "collection_info": null
    },
    {
        "uuid": "1d890d6098fb4151eb3a122962454d04",
        "title": "诗三百三首 二四一",
        "author": "寒山",
        "content": "常闻国大臣，朱紫簪缨禄。\n富贵百千般，贪荣不知辱。\n奴马满宅舍，金银盈帑屋。\n痴福暂时扶，埋头作地狱。\n忽死万事休，男女当头哭。\n不知有祸殃，前路何疾速。\n家破冷飕飕，食无一粒粟。\n冻饿苦悽悽，良由不觉触。",
        "dynasty": "唐",
        "collection_info": null
    },
    {
        "uuid": "e2cb02999fa58e4056a88d7aa205cf78",
        "title": "诗三百三首 二四二",
        "author": "寒山",
        "content": "上人心猛利，一闻便知妙。\n中流心清净，审思云甚要。\n下士钝暗痴，顽皮最难裂。\n直待血淋头，始知自摧灭。\n看取开眼贼，闹市集人决。\n死尸弃如尘，此时向谁说。\n男儿大丈夫，一刀两段截。\n人面禽兽心，造作何时歇。",
        "dynasty": "唐",
        "collection_info": null
    },
    {
        "uuid": "2f9188f4ab6800cc2873748c6c6f3dd2",
        "title": "诗三百三首 二四三",
        "author": "寒山",
        "content": "我有六兄弟，就中一箇恶。\n打伊又不得，駡伊又不着。\n处处无奈何，耽财好淫杀。\n见好埋头爱，贪心过罗剎。\n阿爷恶见伊，阿孃嫌不悦。\n昨被我捉得，恶駡恣情掣。\n趂向无人处，一一向伊说。\n汝今须改行，覆车须改辙。\n若也不信受，共汝恶合杀。\n汝受我调伏，我共汝觅活。\n从此尽和同，如今过菩萨。\n学业攻鑪冶，炼尽三山铁。\n至今静恬恬，众人皆讚说。",
        "dynasty": "唐",
        "collection_info": null
    },
    {
        "uuid": "514bbd626544c9b00f2c5829aec2dc1e",
        "title": "诗三百三首 二四四",
        "author": "寒山",
        "content": "昔日极贫苦，夜夜数他宝。\n今日审思量，自家须营造。\n掘得一宝藏，纯是水精珠。\n大有碧眼胡，密拟买将去。\n余即报渠言，此珠无价数。",
        "dynasty": "唐",
        "collection_info": null
    },
    {
        "uuid": "ae1c191c982a3c4c0eae00c24a42550d",
        "title": "诗三百三首 二四五",
        "author": "寒山",
        "content": "一生慵懒作，憎重只便轻。\n他家学事业，余持一卷经。\n无心装褾轴，来去省人擎。\n应病则说药，方便度众生。",
        "dynasty": "唐",
        "collection_info": null
    },
    {
        "uuid": "5ed3dc2112867192cade86411ea19d0c",
        "title": "诗三百三首 二四六",
        "author": "寒山",
        "content": "我见出家人，不入出家学。\n欲知真出家，心净无绳索。\n澄澄孤玄妙，如如无倚託。\n三界任纵横，四生不可泊。\n无为无事人，逍遥实快乐。",
        "dynasty": "唐",
        "collection_info": null
    },
    {
        "uuid": "1f5170a8b57a44ead23a5c1b0c26d309",
        "title": "诗三百三首 二四七",
        "author": "寒山",
        "content": "昨到云霞观，忽见仙尊士。\n星冠月帔横，尽云居山水。\n余问神仙术，云道若为比。\n谓言灵无上，妙药心神秘。\n守死待鹤来，皆道乘鱼去。\n余乃返穷之，推寻勿道理。\n但看箭射空，须臾还坠地。\n饶你得仙人，恰似守尸鬼。\n心月自精明，万象何能比。\n欲知仙丹术，身内元神是。\n莫学黄巾公，握愚自守拟。",
        "dynasty": "唐",
        "collection_info": null
    },
    {
        "uuid": "7e83853c47b44e58315c9615023fdf76",
        "title": "诗三百三首 二四八",
        "author": "寒山",
        "content": "余家有一宅，其宅无正主。\n地生一寸草，水垂一滴露。\n火烧六箇贼，风吹黑云雨。\n子细寻本人，布裹真珠尔。",
        "dynasty": "唐",
        "collection_info": null
    },
    {
        "uuid": "a738877f55e442002783f0b1a57a1e34",
        "title": "诗三百三首 二四九",
        "author": "寒山",
        "content": "传语诸公子，听说石齐奴。\n僮仆八百人，水碓三十区。\n舍下养鱼鸟，楼上吹笙竽。\n伸头临白刃，痴心为绿珠。",
        "dynasty": "唐",
        "collection_info": null
    },
    {
        "uuid": "1c8bec0e5829214903797586b3f3ed0a",
        "title": "诗三百三首 二百五十",
        "author": "寒山",
        "content": "何以长惆怅，人生似朝菌。\n那堪数十年，亲旧凋落尽。\n以此思自哀，哀情不可忍。\n奈何当奈何，託体归山隐。",
        "dynasty": "唐",
        "collection_info": null
    },
    {
        "uuid": "07cba94f0ec03085edc660382d49ca22",
        "title": "诗三百三首 二五一",
        "author": "寒山",
        "content": "繿缕关前业，莫诃今日身。\n若言由冢墓，箇是极痴人。\n到头君作鬼，岂令男女贫。\n皎然易解事，作么无精神。",
        "dynasty": "唐",
        "collection_info": null
    },
    {
        "uuid": "b3a9bdd90ac8281a0374e4ecadebbe24",
        "title": "诗三百三首 二五二",
        "author": "寒山",
        "content": "我见黄河水，凡经几度清。\n水流如急箭，人世若浮萍。\n痴属根本业，无明烦恼阬。\n轮迴几许劫，只为造迷盲。",
        "dynasty": "唐",
        "collection_info": null
    },
    {
        "uuid": "060861ff821339f8bef214afa154c84e",
        "title": "诗三百三首 二五三",
        "author": "寒山",
        "content": "二仪既开闢，人乃居其中。\n迷汝即吐雾，醒汝即吹风。\n惜汝即富贵，夺汝即贫穷。\n碌碌羣汉子，万事由天公。",
        "dynasty": "唐",
        "collection_info": null
    },
    {
        "uuid": "1da8d76d4c27dde4e09780224c4dfbf1",
        "title": "诗三百三首 二五四",
        "author": "寒山",
        "content": "余劝诸稚子，急离火宅中。\n三车在门外，载你免飘蓬。\n露地四衢坐，当天万事空。\n十方无上下，来去任西东。\n若得箇中意，纵横处处通。",
        "dynasty": "唐",
        "collection_info": null
    },
    {
        "uuid": "2749ef53c118b5023c55fdeae26878c4",
        "title": "诗三百三首 二五五",
        "author": "寒山",
        "content": "可叹浮生人，悠悠何日了。\n朝朝无闲时，年年不觉老。\n总为求衣食，令心生烦恼。\n扰扰百千年，去来三恶道。",
        "dynasty": "唐",
        "collection_info": null
    },
    {
        "uuid": "e20d6dcc2afe277f8b8aaf1a87e372ac",
        "title": "诗三百三首 二五六",
        "author": "寒山",
        "content": "时人寻云路，云路杳无踪。\n山高多险峻，涧阔少玲珑。\n碧嶂前兼后，白云西復东。\n欲知云路处，云路在虚空。",
        "dynasty": "唐",
        "collection_info": null
    },
    {
        "uuid": "26f417257aa2bdcf1454e31814dbf472",
        "title": "诗三百三首 二五七",
        "author": "寒山",
        "content": "寒山栖隐处，绝得杂人过。\n时逢林内鸟，相共唱山歌。\n瑞草联溪谷，老松枕嵯峨。\n可观无事客，憩歇在岩阿。",
        "dynasty": "唐",
        "collection_info": null
    },
    {
        "uuid": "b005c4cc86f15839f5710bbb5994087e",
        "title": "诗三百三首 二五八",
        "author": "寒山",
        "content": "五岳俱成粉，须弥一寸山。\n大海一滴水，吸入在心田。\n生长菩提子，徧盖天中天。\n语汝慕道者，慎莫绕十缠。",
        "dynasty": "唐",
        "collection_info": null
    },
    {
        "uuid": "b8264795bfcc61eb04e564e5cb2e5848",
        "title": "诗三百三首 二五九",
        "author": "寒山",
        "content": "无衣自访觅，莫共狐谋裘。\n无食自采取，莫共羊谋羞。\n借皮兼借肉，怀叹復怀愁。\n皆缘义失所，衣食常不周。",
        "dynasty": "唐",
        "collection_info": null
    },
    {
        "uuid": "82bee63cd4921c9cab3e17ce9298480b",
        "title": "诗三百三首 二百六十",
        "author": "寒山",
        "content": "自羡山间乐，逍遥无倚託。\n逐日食残躯，闲思无所作。\n时披古佛书，往往登石阁。\n下窥千尺崖，上有云盘泊。\n寒月冷飕飕，身似孤飞鹤。",
        "dynasty": "唐",
        "collection_info": null
    },
    {
        "uuid": "1d7af1334c47254ed74a8f1470263333",
        "title": "诗三百三首 二六一",
        "author": "寒山",
        "content": "我见转轮王，千子常围绕。\n十善化四天，庄严多七宝。\n七宝镇随身，庄严甚妙好。\n一朝福报尽，犹若栖芦鸟。\n还作牛领虫，六趣受业道。\n况復诸凡夫，无常岂长保。\n生死如旋火，轮迴似麻稻。\n不解早觉悟，为人枉虚老。",
        "dynasty": "唐",
        "collection_info": null
    },
    {
        "uuid": "ebf00832a63f866e82912fffab4f6083",
        "title": "诗三百三首 二六二",
        "author": "寒山",
        "content": "平野水宽阔，丹丘连四明。\n仙都最高秀，羣峰耸翠屏。\n远远望何极，矹矹势相迎。\n独标海隅外，处处播嘉名。",
        "dynasty": "唐",
        "collection_info": null
    },
    {
        "uuid": "b853b99db4af52bc65fdad5d2df05f6d",
        "title": "诗三百三首 二六三",
        "author": "寒山",
        "content": "可贵一名山，七宝何能比。\n松月飕飕冷，云霞片片起。\n匼匝几重山，迴还多少里。\n溪涧静澄澄，快活无穷已。",
        "dynasty": "唐",
        "collection_info": null
    },
    {
        "uuid": "925aac01cc08875678c1b37677f17205",
        "title": "诗三百三首 二六四",
        "author": "寒山",
        "content": "我见世间人，生而还復死。\n昨朝犹二八，壮气胸襟士。\n如今七十过，力困形憔悴。\n恰似春日花，朝开夜落尔。",
        "dynasty": "唐",
        "collection_info": null
    },
    {
        "uuid": "8332ff73f1697ca97f809571e017d9c2",
        "title": "诗三百三首 二六五",
        "author": "寒山",
        "content": "迴耸霄汉外，云裏路岧峣。\n瀑布千丈流，如铺练一条。\n下有栖心窟，横安定命桥。\n雄雄镇世界，天台名独超。",
        "dynasty": "唐",
        "collection_info": null
    },
    {
        "uuid": "d7607cad0ded971cf16dfe71b9d2a0ef",
        "title": "诗三百三首 二六六",
        "author": "寒山",
        "content": "盘陀石上坐，溪涧冷凄凄。\n静翫偏嘉丽，虚岩蒙雾迷。\n怡然憩歇处，日斜树影低。\n我自观心地，莲花出淤泥。",
        "dynasty": "唐",
        "collection_info": null
    },
    {
        "uuid": "ff68c50b21e8359430a66333064a0edc",
        "title": "诗三百三首 二六七",
        "author": "寒山",
        "content": "隐士遁人间，多向山中眠。\n青萝疎麓麓，碧涧响联联。\n腾腾且安乐，悠悠自清闲。\n免有染世事，心静如白莲。",
        "dynasty": "唐",
        "collection_info": null
    },
    {
        "uuid": "5e05559de2dfefbf95622c41a970c1b6",
        "title": "诗三百三首 二六八",
        "author": "寒山",
        "content": "寄语食肉汉，食时无逗遛。\n今生过去种，未来今日修。\n只取今日美，不畏来生忧。\n老鼠入饭瓮，虽饱难出头。",
        "dynasty": "唐",
        "collection_info": null
    },
    {
        "uuid": "389301cc94d37091a7c16062ae2e7756",
        "title": "诗三百三首 二六九",
        "author": "寒山",
        "content": "自从出家后，渐得养生趣。\n伸缩四肢全，勤听六根具。\n褐衣随春冬，粝食供朝暮。\n今日恳恳修，愿与佛相遇。",
        "dynasty": "唐",
        "collection_info": null
    },
    {
        "uuid": "50eaa4029481ba82cb9e2c7380e90746",
        "title": "诗三百三首 二百七十",
        "author": "寒山",
        "content": "五言五百篇，七字七十九。\n三字二十一，都来六百首。\n一例书岩石，自夸云好手。\n若能会我诗，真是如来母。",
        "dynasty": "唐",
        "collection_info": null
    },
    {
        "uuid": "966e1e43c2374781ac4ace07ac2f4075",
        "title": "诗三百三首 二七一",
        "author": "寒山",
        "content": "世事绕悠悠，贪生早晚休。\n研尽大地石，何时得歇头。\n四时周变易，八节急如流。\n为报火宅主，露地骑白牛。",
        "dynasty": "唐",
        "collection_info": null
    },
    {
        "uuid": "6e74368110f2bf102fb7b3501be6c52c",
        "title": "诗三百三首 二七二",
        "author": "寒山",
        "content": "可笑五阴窟，四虵共同居。\n黑暗无明烛，三毒递相驱。\n伴党六箇贼，劫掠法财珠。\n斩却魔军辈，安泰湛如苏。",
        "dynasty": "唐",
        "collection_info": null
    },
    {
        "uuid": "5d46157cf7a7d064eaaecd9231d58397",
        "title": "诗三百三首 二七三",
        "author": "寒山",
        "content": "常闻汉武帝，爰及秦始皇。\n俱好神仙术，延年竟不长。\n金台既摧折，沙丘遂灭亡。\n茂陵与骊岳，今日草茫茫。",
        "dynasty": "唐",
        "collection_info": null
    },
    {
        "uuid": "ff65ba3748e6ec277d1a82341d194d30",
        "title": "诗三百三首 二七四",
        "author": "寒山",
        "content": "忆得二十年，徐步国清归。\n国清寺中人，尽道寒山痴。\n痴人何用疑，疑不解寻思。\n我尚自不识，是伊争得知。\n低头不用问，问得復何为。\n有人来駡我，分明了了知。\n虽然不应对，却是得便宜。",
        "dynasty": "唐",
        "collection_info": null
    },
    {
        "uuid": "65297b851b7a626ddbc040a25611a032",
        "title": "诗三百三首 二七五",
        "author": "寒山",
        "content": "语你出家辈，何名为出家。\n奢华求养活，继缀族姓家。\n美舌甜唇觜，谄曲心钩加。\n终日礼道场，持经置功课。\n鑪烧神佛香，打钟高声和。\n六时学客舂，昼夜不得卧。\n只为爱钱财，心中不脱洒。\n见他高道人，却嫌诽谤駡。\n驴屎比麝香，苦哉佛陀耶。\n又见出家儿，有力及无力。\n上上高节者，鬼神钦道德。\n君王分辇坐，诸侯拜迎逆。\n堪为世福田，世人须保惜。\n下下低愚者，诈现多求觅。\n浊滥即可知，愚痴爱财色。\n着却福田衣，种田讨衣食。\n作债税牛犂，为事不忠直。\n朝朝行弊恶，往往痛臀脊。\n不解善思量，地狱苦无极。\n一朝着病缠，三年卧床席。\n亦有真佛性，翻作无明贼。\n南无佛陀耶，远远求弥勒。",
        "dynasty": "唐",
        "collection_info": null
    },
    {
        "uuid": "fc90235fa2a450cfd3118dce92726c3a",
        "title": "诗三百三首 二七六",
        "author": "寒山",
        "content": "寒岩深更好，无人行此道。\n白云高岫闲，青嶂孤猨啸。\n我更何所亲，畅志自宜老。\n形容寒暑迁，心珠甚可保。",
        "dynasty": "唐",
        "collection_info": null
    },
    {
        "uuid": "9c40fc6f040c2c4a47ad488620942e23",
        "title": "诗三百三首 二七七",
        "author": "寒山",
        "content": "岩前独静坐，圆月当天耀。\n万象影现中，一轮本无照。\n廓然神自清，含虚洞玄妙。\n因指见其月，月是心枢要。",
        "dynasty": "唐",
        "collection_info": null
    },
    {
        "uuid": "3e73c6a5540a16e86c11f4208b3aa937",
        "title": "诗三百三首 二七八",
        "author": "寒山",
        "content": "本志慕道伦，道伦常获亲。\n时逢杜源客，每接话禅宾。\n谈玄月明夜，探理日临晨。\n万机俱泯迹，方识本来人。",
        "dynasty": "唐",
        "collection_info": null
    },
    {
        "uuid": "de1d4c25c36c4ef783d3f1ddd5498ffd",
        "title": "诗三百三首 二七九",
        "author": "寒山",
        "content": "元非隐逸士，自号山林人。\n仕鲁蒙帻帛，且爱裹疎巾。\n道有巢许操，耻为尧舜臣。\n猕猴罩帽子，学人避风尘。",
        "dynasty": "唐",
        "collection_info": null
    },
    {
        "uuid": "5b19e066eee8ae45f158fcb09ba87975",
        "title": "诗三百三首 二百八十",
        "author": "寒山",
        "content": "自古诸哲人，不见有长存。\n生而还復死，尽变作灰尘。\n积骨如毘富，别泪成海津。\n唯有空名在，岂免生死轮。",
        "dynasty": "唐",
        "collection_info": null
    },
    {
        "uuid": "eb95cf969f8445c719087323bede89cd",
        "title": "诗三百三首 二八一",
        "author": "寒山",
        "content": "今日岩前坐，坐久烟云收。\n一道清溪冷，千寻碧嶂头。\n白云朝影静，明月夜光浮。\n身上无尘垢，心中那更忧。",
        "dynasty": "唐",
        "collection_info": null
    },
    {
        "uuid": "1ecd34aadddddf27e17437853e28ae2a",
        "title": "诗三百三首 二八二",
        "author": "寒山",
        "content": "千云万水间，中有一闲士。\n白日游青山，夜归岩下睡。\n倐尔过春秋，寂然无尘累。\n快哉何所依，静若秋江水。",
        "dynasty": "唐",
        "collection_info": null
    },
    {
        "uuid": "1712e9324745ba9a792d7c11501fb124",
        "title": "诗三百三首 二八三",
        "author": "寒山",
        "content": "劝你休去来，莫恼他阎老。\n失脚入三途，粉骨遭千捣。\n长为地狱人，永隔今生道。\n勉你信余言，识取衣中宝。",
        "dynasty": "唐",
        "collection_info": null
    },
    {
        "uuid": "71854c7e9d9c2dddabbb2088280f22f0",
        "title": "诗三百三首 二八四",
        "author": "寒山",
        "content": "世间一等流，诚堪与人笑。\n出家弊己身，诳俗将为道。\n虽着离尘衣，衣中多养蚤。\n不如归去来，识取心王好。",
        "dynasty": "唐",
        "collection_info": null
    },
    {
        "uuid": "24a6c2c88971b13ea5716dad3607d4ec",
        "title": "诗三百三首 二八五",
        "author": "寒山",
        "content": "高高峰顶上，四顾极无边。\n独坐无人知，孤月照寒泉。\n泉中且无月，月自在青天。\n吟此一曲歌，歌终不是禅。",
        "dynasty": "唐",
        "collection_info": null
    },
    {
        "uuid": "f1986d4bb8723a362540fe78d1c0d7cf",
        "title": "诗三百三首 二八六",
        "author": "寒山",
        "content": "有箇王秀才，笑我诗多失。\n云不识蜂腰，仍不会鹤膝。\n平侧不解压，凡言取次出。\n我笑你作诗，如盲徒咏日。",
        "dynasty": "唐",
        "collection_info": null
    },
    {
        "uuid": "544ecc0403daae7bc2c79fe2d7186a4e",
        "title": "诗三百三首 二八七",
        "author": "寒山",
        "content": "我住在村乡，无爷亦无娘。\n无名无姓第，人唤作张王。\n并无人教我，贫贱也寻常。\n自怜心的实，坚固等金刚。",
        "dynasty": "唐",
        "collection_info": null
    },
    {
        "uuid": "0f79f6cb63f2a35ebc521823b0c80c75",
        "title": "诗三百三首 二八八",
        "author": "寒山",
        "content": "寒山出此语，此语无人信。\n蜜甜足人尝，黄蘖苦难近。\n顺情生喜悦，逆意多瞋恨。\n但看木傀儡，弄了一场困。",
        "dynasty": "唐",
        "collection_info": null
    },
    {
        "uuid": "dfd640dca62d37c7de89d6f1152bd711",
        "title": "诗三百三首 二八九",
        "author": "寒山",
        "content": "我见人转经，依他言语会。\n口转心不转，心口相违背。\n心真无委曲，不作诸缠盖。\n但且自省躬，莫觅他替代。\n可中作得主，是知无内外。",
        "dynasty": "唐",
        "collection_info": null
    },
    {
        "uuid": "18e62d70713bb0c2ae1e459f9ed323d1",
        "title": "诗三百三首 二百九十",
        "author": "寒山",
        "content": "寒山唯白云，寂寂绝埃尘。\n草座山家有，孤灯明月轮。\n石床临碧沼，虎鹿每为邻。\n自羡幽居乐，长为象外人。",
        "dynasty": "唐",
        "collection_info": null
    },
    {
        "uuid": "ddc77b8e284a834b93a6fd86b6e26ea4",
        "title": "诗三百三首 二九一",
        "author": "寒山",
        "content": "鹿生深林中，饮水而食草。\n伸脚树下眠，可怜无烦恼。\n繫之在华堂，餚饍极肥好。\n终日不肯尝，形容转枯槁。",
        "dynasty": "唐",
        "collection_info": null
    },
    {
        "uuid": "e859476cd271c12678100c8157bce43a",
        "title": "诗三百三首 二九二",
        "author": "寒山",
        "content": "花上黄莺子，𠴨𠴨声可怜。\n美人颜似玉，对此弄鸣弦。\n翫之能不足，眷恋在龆年。\n花飞鸟亦散，洒泪秋风前。",
        "dynasty": "唐",
        "collection_info": null
    },
    {
        "uuid": "8e1ad5bb0d88c2e74ad30d7a366007f4",
        "title": "诗三百三首 二九三",
        "author": "寒山",
        "content": "栖迟寒岩下，偏讶最幽奇。\n携篮采山茹，挈笼摘果归。\n䔫斋敷茅坐，啜啄食紫芝。\n清沼濯瓢钵，杂和煮稠稀。\n当阳拥裘坐，闲读古人诗。",
        "dynasty": "唐",
        "collection_info": null
    },
    {
        "uuid": "453b0f983f86bf4f697552b2d3aaa807",
        "title": "诗三百三首 二九四",
        "author": "寒山",
        "content": "昔日经行处，今復七十年。\n故人无来往，埋在古冢间。\n余今头已白，犹守片云山。\n为报后来子，何不读古言。",
        "dynasty": "唐",
        "collection_info": null
    },
    {
        "uuid": "468363a03283641d84c655e7153b48db",
        "title": "诗三百三首 二九五",
        "author": "寒山",
        "content": "欲向东岩去，于今无量年。\n昨来攀葛上，半路困风烟。\n径窄衣难进，苔黏履不全。\n住兹丹桂下，且枕白云眠。",
        "dynasty": "唐",
        "collection_info": null
    },
    {
        "uuid": "71f06f3e3ebc5fc7730a42ed5c6699c9",
        "title": "诗三百三首 二九六",
        "author": "寒山",
        "content": "我见利智人，观者便知意。\n不假寻文字，直入如来地。\n心不逐诸缘，意根不妄起。\n心意不生时，内外无余事。",
        "dynasty": "唐",
        "collection_info": null
    },
    {
        "uuid": "5592495c0c207dfb3be70f2f6d493bbd",
        "title": "诗三百三首 二九七",
        "author": "寒山",
        "content": "身着空花衣，足蹑龟毛履。\n手把兔角弓，拟射无明鬼。",
        "dynasty": "唐",
        "collection_info": null
    },
    {
        "uuid": "091490bd0e0060686ab56e1d82f7e37d",
        "title": "诗三百三首 二九八",
        "author": "寒山",
        "content": "君看叶裏花，能得几时好。\n今日畏人攀，明朝待谁埽。\n可怜娇艳情，年多转成老。\n将世比于花，红颜岂长保。",
        "dynasty": "唐",
        "collection_info": null
    },
    {
        "uuid": "4dfe9e315d24ab1ec1efa77b893e9b98",
        "title": "诗三百三首 二九九",
        "author": "寒山",
        "content": "画栋非吾宅，松林是我家。\n一生俄尔过，万事莫言赊。\n济渡不造筏，漂沦为采花。\n善根今未种，何日见生芽。",
        "dynasty": "唐",
        "collection_info": null
    },
    {
        "uuid": "80c3f68d3e068e087d7b85566099c6c2",
        "title": "诗三百三首 三百",
        "author": "寒山",
        "content": "出生三十年，当游千万里。\n行江青草合，入塞红尘起。\n炼药空求仙，读书兼咏史。\n今日归寒山，枕流兼洗耳。",
        "dynasty": "唐",
        "collection_info": null
    },
    {
        "uuid": "3dc04ee57c40b9e2851ed66be0d59960",
        "title": "诗三百三首 三百一",
        "author": "寒山",
        "content": "寒山无漏岩，其岩甚济要。\n八风吹不动，万古人传妙。\n寂寂好安居，空空离讥诮。\n孤月夜长明，圆日常来照。\n虎丘兼虎溪，不用相呼召。\n世间有王傅，莫把同周邵。\n我自遯寒岩，快活长歌笑。",
        "dynasty": "唐",
        "collection_info": null
    },
    {
        "uuid": "19db3550384d0ce8b02516a66dcabdb1",
        "title": "诗三百三首 三百二",
        "author": "寒山",
        "content": "沙门不持戒，道士不服药。\n自古多少贤，尽在青山脚。",
        "dynasty": "唐",
        "collection_info": null
    },
    {
        "uuid": "36964aad49185236f8311881c55b30b0",
        "title": "诗三百三首 三百三",
        "author": "寒山",
        "content": "有人笑我诗，我诗合典雅。\n不烦郑氏笺，岂用毛公解。\n不恨会人稀，只为知音寡。\n若遣趁宫商，余病莫能罢。\n忽遇明眼人，即自流天下。",
        "dynasty": "唐",
        "collection_info": null
    },
    {
        "uuid": "6b312e47ba25ad7fc6111f30d9acb7e1",
        "title": "三字诗六首 一",
        "author": "寒山",
        "content": "寒山道，无人到。\n若能行，称十号。\n有蝉鸣，无鸦噪。\n黄叶落，白云扫。\n石磊磊，山隩隩。\n我独居，名善导。\n子细看，何相好。",
        "dynasty": "唐",
        "collection_info": null
    },
    {
        "uuid": "dc1bfca4f6de5380a4f56ffc76e41f49",
        "title": "三字诗六首 二",
        "author": "寒山",
        "content": "寒山寒，冰锁石。\n藏山青，现雪白。\n日出照，一时释。\n从兹暖，养老客。",
        "dynasty": "唐",
        "collection_info": null
    },
    {
        "uuid": "f2ea0e8ed389dd4731c6c283d14bace8",
        "title": "三字诗六首 三",
        "author": "寒山",
        "content": "我居山，勿人识。\n白云中，常寂寂。",
        "dynasty": "唐",
        "collection_info": null
    },
    {
        "uuid": "6ee7ba870932ee75d03ebe0c7bdb02ec",
        "title": "三字诗六首 四",
        "author": "寒山",
        "content": "寒山深，称我心。\n纯白石，勿黄金。\n泉声响，抚伯琴。\n有子期，辨此音。",
        "dynasty": "唐",
        "collection_info": null
    },
    {
        "uuid": "0a5aaad94b7f4ff211e469021fd774a5",
        "title": "三字诗六首 五",
        "author": "寒山",
        "content": "重岩中，足清风。\n扇不摇，凉冷通。\n明月照，白云笼。\n独自坐，一老翁。",
        "dynasty": "唐",
        "collection_info": null
    },
    {
        "uuid": "073699bd9be876b130da1f1c4f6a8bdc",
        "title": "三字诗六首 六",
        "author": "寒山",
        "content": "寒山子，长如是。\n独自居，不生死。",
        "dynasty": "唐",
        "collection_info": null
    },
    {
        "uuid": "bc412fea73fc76dbbee683ee4d6261af",
        "title": "拾遗二首新添 一",
        "author": "寒山",
        "content": "我见世间人，箇箇争意气。\n一朝忽然死，只得一片地。\n阔四尺，长丈二。\n汝若会出来争意气，我与汝立碑记。",
        "dynasty": "唐",
        "collection_info": null
    },
    {
        "uuid": "196d9de4d16367070813e4fe2ad140ae",
        "title": "拾遗二首新添 二",
        "author": "寒山",
        "content": "家有寒山诗，胜汝看经卷。\n书放屏风上，时时看一徧。",
        "dynasty": "唐",
        "collection_info": null
    },
    {
        "uuid": "139dd370a1f0fc408e652ae294796360",
        "title": "诗 一",
        "author": "拾得",
        "content": "诸佛留藏经，只为人难化。\n不唯贤与愚，箇箇心构架。\n造业大如山，岂解怀忧怕。\n那肯细寻思，日夜怀姦诈。",
        "dynasty": "唐",
        "collection_info": null
    },
    {
        "uuid": "9425ee8dd38e18d08713be234c414248",
        "title": "诗 二",
        "author": "拾得",
        "content": "嗟见世间人，箇箇爱吃肉。\n椀楪不曾干，长时道不足。\n昨日设箇斋，今朝宰六畜。\n都缘业使牵，非干情所欲。\n一度造天堂，百度造地狱。\n阎罗使来追，合家尽啼哭。\n鑪子边向火，镬子裏澡浴。\n更得出头时，换却汝衣服。",
        "dynasty": "唐",
        "collection_info": null
    },
    {
        "uuid": "ec4b72fec5a6563e2ea3d33cf58116f3",
        "title": "诗 三",
        "author": "拾得",
        "content": "出家要清闲，清闲即为贵。\n如何尘外人，却入尘埃裏。\n一向迷本心，终朝役名利。\n名利得到身，形容已顦顇。\n况復不遂者，虚用平生志。\n可怜无事人，未能笑得尔。",
        "dynasty": "唐",
        "collection_info": null
    },
    {
        "uuid": "06fbb005b8eec6e7789988f5260c582c",
        "title": "诗 四",
        "author": "拾得",
        "content": "养儿与娶妻，养女求媒娉。\n重重皆是业，更杀众生命。\n聚集会亲情，总来看盘饤。\n目下虽称心，罪簿先注定。",
        "dynasty": "唐",
        "collection_info": null
    },
    {
        "uuid": "8481af523c7cf6bca8a0157437a0115f",
        "title": "诗 五",
        "author": "拾得",
        "content": "得此分叚身，可笑好形质。\n面貌似银盘，心中黑如漆。\n烹猪又宰羊，夸道甜如蜜。\n死后受波咤，更莫称冤屈。",
        "dynasty": "唐",
        "collection_info": null
    },
    {
        "uuid": "969530e4f8a5aa93f2211b3748b5734d",
        "title": "诗 六",
        "author": "拾得",
        "content": "佛哀三界子，总是亲男女。\n恐沈黑暗阬，示仪垂化度。\n尽登无上道，俱证菩提路。\n教汝痴众生，慧心勤觉悟。",
        "dynasty": "唐",
        "collection_info": null
    },
    {
        "uuid": "de79b69fd874db58310480fe1c7de804",
        "title": "诗 七",
        "author": "拾得",
        "content": "佛拾尊荣乐，为愍诸痴子。\n早愿悟无生，办集无上事。\n后来出家者，多缘无业次。\n不能得衣食，头钻入于寺。",
        "dynasty": "唐",
        "collection_info": null
    },
    {
        "uuid": "69a057cbdccf6b5d4cf24d0b36840db0",
        "title": "诗 八",
        "author": "拾得",
        "content": "嗟见世间人，永劫在迷津。\n不省这箇意，修行徒苦辛。",
        "dynasty": "唐",
        "collection_info": null
    },
    {
        "uuid": "9ec08e986c21f53e5d18f8fd6cdced7f",
        "title": "诗 九",
        "author": "拾得",
        "content": "我诗也是诗，有人唤作偈。\n诗偈总一般，读时须子细。\n缓缓细披寻，不得生容易。\n依此学修行，大有可笑事。",
        "dynasty": "唐",
        "collection_info": null
    },
    {
        "uuid": "c3b5099dee113a1740d406b67f99d454",
        "title": "诗 十",
        "author": "拾得",
        "content": "有偈有千万，卒急述应难。\n若要相知者，但入天台山。\n岩中深处坐，说理及谈玄。\n共我不相见，对面似千山。",
        "dynasty": "唐",
        "collection_info": null
    },
    {
        "uuid": "859360498c11a20baa612c1d398e068e",
        "title": "诗 十一",
        "author": "拾得",
        "content": "世间亿万人，面孔不相似。\n借问何因缘，致令遣如此。\n各执一般见，互说非兼是。\n但自修己身，不要言他已。",
        "dynasty": "唐",
        "collection_info": null
    },
    {
        "uuid": "2987884403a1f69d283dca382286647a",
        "title": "诗 十二",
        "author": "拾得",
        "content": "男女为婚嫁，俗务是常仪。\n自量其事力，何用广张施。\n取债夸人我，论情入骨痴。\n杀他鸡犬命，身死堕阿鼻。",
        "dynasty": "唐",
        "collection_info": null
    },
    {
        "uuid": "a8137dec4b1fd02b556cab9b807771d0",
        "title": "诗 十三",
        "author": "拾得",
        "content": "世上一种人，出性常多事。\n终日傍街衢，不离诸酒肆。\n为他作保见，替他说道理。\n一朝有乖张，过咎全归你。",
        "dynasty": "唐",
        "collection_info": null
    },
    {
        "uuid": "2d7c8695940c47bef842f89230e2061a",
        "title": "诗 十四",
        "author": "拾得",
        "content": "我劝出家辈，须知教法深。\n专心求出离，辄莫染贪淫。\n大有俗中士，知非不爱金。\n故知君子志，任运听浮沈。",
        "dynasty": "唐",
        "collection_info": null
    },
    {
        "uuid": "43d707a71bd6263d69d6cc8b3013fe10",
        "title": "诗 十五",
        "author": "拾得",
        "content": "寒山住寒山，拾得自拾得。\n凡愚岂见知，丰干却相识。\n见时不可见，觅时何处觅。\n借问有何缘，却道无为力。",
        "dynasty": "唐",
        "collection_info": null
    },
    {
        "uuid": "febae0c64ce24708d85ad4a748a5a395",
        "title": "诗 十六",
        "author": "拾得",
        "content": "从来是拾得，不是偶然称。\n别无亲眷属，寒山是我兄。\n两人心相似，谁能徇俗情。\n若问年多少，黄河几度清。",
        "dynasty": "唐",
        "collection_info": null
    },
    {
        "uuid": "f7488b21c24c9a3cb0db61e152272f63",
        "title": "诗 十七",
        "author": "拾得",
        "content": "若解捉老鼠，不在五白猫。\n若能悟理性，那由锦绣包。\n真珠入席袋，佛性止蓬茅。\n一羣取相汉，用意总无交。",
        "dynasty": "唐",
        "collection_info": null
    },
    {
        "uuid": "81d19aba63ec4ae1b0aa9357cfca8c62",
        "title": "诗 十八",
        "author": "拾得",
        "content": "运心常宽广，此则名为布。\n辍己惠于人，方可名为施。\n后来人不知，焉能会此义。\n未设一庸僧，早拟望富贵。",
        "dynasty": "唐",
        "collection_info": null
    },
    {
        "uuid": "629164ce63125c16962781c311a03c67",
        "title": "诗 十九",
        "author": "拾得",
        "content": "猕猴尚教得，人何不愤发。\n前车即落阬，后车须改辙。\n若也不知此，恐君恶合杀。\n此来是夜叉，变即成菩萨。",
        "dynasty": "唐",
        "collection_info": null
    },
    {
        "uuid": "a57fe12ef1dadf2f089e388fff5402e0",
        "title": "诗 二十",
        "author": "拾得",
        "content": "自从到此天台寺，经今早已几冬春。\n山水不移人自老，见却多少后生人。",
        "dynasty": "唐",
        "collection_info": null
    },
    {
        "uuid": "f46cea0ee5ac062ad4bc9ebb5f6b510f",
        "title": "诗 二十一",
        "author": "拾得",
        "content": "君不见三界之中纷扰扰，只为无明不了绝。\n一念不生心澄然，无去无来不生灭。",
        "dynasty": "唐",
        "collection_info": null
    },
    {
        "uuid": "d4359521b018e584284218a6a494fb9d",
        "title": "诗 二十二",
        "author": "拾得",
        "content": "故林又斩新，剡源溪上人。\n天姥峡关岭，通同次海津。\n湾深曲岛间，淼淼水云云。\n借问松禅客，日轮何处暾。",
        "dynasty": "唐",
        "collection_info": null
    },
    {
        "uuid": "0b150fff9e1287ce54fd17d358cc185a",
        "title": "诗 二十三",
        "author": "拾得",
        "content": "自笑老夫筋力败，偏恋松岩爱独游。\n可叹往年至今日，任运还同不繫舟。",
        "dynasty": "唐",
        "collection_info": null
    },
    {
        "uuid": "c237315b6c31e869f89faf953ac2a963",
        "title": "诗 二十四",
        "author": "拾得",
        "content": "一入双溪不计春，炼暴黄精几许斤。\n鑪竈石锅频煮沸，土甑久烝气味珍。\n谁来幽谷餐仙食，独向云泉更勿人。\n延龄寿尽招手石，此栖终不出山门。",
        "dynasty": "唐",
        "collection_info": null
    },
    {
        "uuid": "d46d8457368485e8b728da33e1bdcd8e",
        "title": "诗 二十五",
        "author": "拾得",
        "content": "踯躅一羣羊，沿山又入谷。\n看人贪竹塞，且遭豺狼逐。\n元不出孳生，便将充口腹。\n从头吃至尾，𩚛𩚛无余肉。",
        "dynasty": "唐",
        "collection_info": null
    },
    {
        "uuid": "820f40283fb059adafea6dd27bb9d6e7",
        "title": "诗 二十六",
        "author": "拾得",
        "content": "银星钉称衡，绿丝作称纽。\n买人推向前，卖人推向后。\n不顾他心怨，唯言我好手。\n死去见阎王，背后插扫箒。",
        "dynasty": "唐",
        "collection_info": null
    },
    {
        "uuid": "e920ca5d9bda189279b3e74c80c901b9",
        "title": "诗 二十七",
        "author": "拾得",
        "content": "闭门私造罪，准拟免灾殃。\n被他恶部童，抄得报阎王。\n纵不入镬汤，亦须卧铁床。\n不许雇人替，自作自身当。",
        "dynasty": "唐",
        "collection_info": null
    },
    {
        "uuid": "504843fad0140eecb1b7826c717520fd",
        "title": "诗 二十八",
        "author": "拾得",
        "content": "悠悠尘裏人，常道尘中乐。\n我见尘中人，心生多慜顾。\n何哉慜此流，念彼尘中苦。",
        "dynasty": "唐",
        "collection_info": null
    },
    {
        "uuid": "113412de9d8023602e34d150de7436ee",
        "title": "诗 二十九",
        "author": "拾得",
        "content": "无去无来本湛然，不居内外及中间。\n一颗水精绝瑕翳，光明透满出人天。",
        "dynasty": "唐",
        "collection_info": null
    },
    {
        "uuid": "6d77ac532632cc7a3a82f8fb8926679a",
        "title": "诗 三十",
        "author": "拾得",
        "content": "少年学书劒，叱驭到荆州。\n闻伐匈奴尽，婆娑无处游。\n归来翠岩下，席草翫清流。\n壮士志未骋，猕猴骑土牛。",
        "dynasty": "唐",
        "collection_info": null
    },
    {
        "uuid": "36856c8fa4c57fd2ad34d380b15f2743",
        "title": "诗 三十一",
        "author": "拾得",
        "content": "三界如转轮，浮生若流水。\n蠢蠢诸品类，贪生不觉死。\n汝看朝垂露，能得几时子。",
        "dynasty": "唐",
        "collection_info": null
    },
    {
        "uuid": "ab5f87606dbf4b804c0adc15f9032e5b",
        "title": "诗 三十二",
        "author": "拾得",
        "content": "闲入天台洞，访人人不知。\n寒山为伴侣，松下噉灵芝。\n每谈今古事，嗟见世愚痴。\n箇箇入地狱，早晚出头时。",
        "dynasty": "唐",
        "collection_info": null
    },
    {
        "uuid": "63a62c5b5b10a2e0b1e3dda944607d53",
        "title": "诗 三十三",
        "author": "拾得",
        "content": "古佛路凄凄，愚人到却迷。\n只缘前业重，所以不能知。\n欲识无为理，心中不挂丝。\n生生勤苦学，必定覩天师。",
        "dynasty": "唐",
        "collection_info": null
    },
    {
        "uuid": "88f92c7e4add297392b683549aedb9c7",
        "title": "诗 三十四",
        "author": "拾得",
        "content": "各有天真佛，号之为宝王。\n珠光日夜照，玄妙卒难量。\n盲人常兀兀，那肯怕灾殃。\n唯贪淫泆业，此辈实堪伤。",
        "dynasty": "唐",
        "collection_info": null
    },
    {
        "uuid": "726898be97c65622ca191201e464ba2a",
        "title": "诗 三十五",
        "author": "拾得",
        "content": "出家求出离，哀念苦众生。\n助佛为扬化，令教选路行。\n何曾解救苦，恣意乱纵横。\n一时同受溺，俱落大深阬。",
        "dynasty": "唐",
        "collection_info": null
    },
    {
        "uuid": "4efc92f18d454905d9208331f4ae8528",
        "title": "诗 三十六",
        "author": "拾得",
        "content": "常饮三毒酒，昏昏都不知。\n将钱作梦事，梦事成铁围。\n以苦欲舍苦，舍苦无出期。\n应须早觉悟，觉悟自归依。",
        "dynasty": "唐",
        "collection_info": null
    },
    {
        "uuid": "8622666277ccf83a58b6775c71048db7",
        "title": "诗 三十七",
        "author": "拾得",
        "content": "云山迭迭几千重，幽谷路深绝人踪。\n碧涧清流多胜境，时来鸟语合人心。",
        "dynasty": "唐",
        "collection_info": null
    },
    {
        "uuid": "efb3cdcb8199df9cad3e38b734b68b5c",
        "title": "诗 三十八",
        "author": "拾得",
        "content": "后来出家子，论情入骨痴。\n本来求解脱，却见受驱驰。\n终朝游俗舍，礼念作威仪。\n博钱沽酒吃，翻成客作儿。",
        "dynasty": "唐",
        "collection_info": null
    },
    {
        "uuid": "e00435ddccd34e422d880bbfbb3a5e8a",
        "title": "诗 三十九",
        "author": "拾得",
        "content": "若论常快活，唯有隐居人。\n林花长似锦，四季色常新。\n或向岩间坐，旋瞻见桂轮。\n虽然身畅逸，却念世间人。",
        "dynasty": "唐",
        "collection_info": null
    },
    {
        "uuid": "224b7f7d09d88cc2e1431eefd07890d2",
        "title": "诗 四十",
        "author": "拾得",
        "content": "我见出家人，总爱吃酒肉。\n此合上天堂，却沈归地狱。\n念得两卷经，欺他道鄽俗。\n岂知鄽俗士，大有根性熟。",
        "dynasty": "唐",
        "collection_info": null
    },
    {
        "uuid": "a05ac93f145b470cccb6097304ed46b5",
        "title": "诗 四十一",
        "author": "拾得",
        "content": "我见顽钝人，灯心柱须弥。\n蚁子啮大树，焉知气力微。\n学咬两茎菜，言与祖师齐。\n火急求忏悔，从今辄莫迷。",
        "dynasty": "唐",
        "collection_info": null
    },
    {
        "uuid": "03a33168445863820fbf7830aa8d349e",
        "title": "诗 四十二",
        "author": "拾得",
        "content": "若见月光明，照烛四天下。\n圆晖挂太虚，莹净能萧洒。\n人道有亏盈，我见无衰谢。\n状似摩尼珠，光明无昼夜。",
        "dynasty": "唐",
        "collection_info": null
    },
    {
        "uuid": "c6289ce5f66ee71c7cbf9359f327913d",
        "title": "诗 四十三",
        "author": "拾得",
        "content": "余住无方所，盘泊无为理。\n时陟湼盘山，或翫香林寺。\n寻常只是闲，言不干名利。\n东海变桑田，我心谁管你。",
        "dynasty": "唐",
        "collection_info": null
    },
    {
        "uuid": "2e044c78cca5d8567fd2347d48feb8cb",
        "title": "诗 四十四",
        "author": "拾得",
        "content": "左手握骊珠，右手执慧劒。\n先破无明贼，神珠自吐燄。\n伤嗟愚痴人，贪爱那生厌。\n一堕三途间，始觉前程险。",
        "dynasty": "唐",
        "collection_info": null
    },
    {
        "uuid": "9a185f6450db9f30fe50331a04310753",
        "title": "诗 四十五",
        "author": "拾得",
        "content": "般若酒泠泠，饮多人易醒。\n余住天台山，凡愚那见形。\n常游深谷洞，终不逐时情。\n无思亦无虑，无辱也无荣。",
        "dynasty": "唐",
        "collection_info": null
    },
    {
        "uuid": "3c39010a534cf40ac9d387fe8abb38aa",
        "title": "诗 四十六",
        "author": "拾得",
        "content": "平生何所忧，此世随缘过。\n日月如逝波，光阴石中火。\n任他天地移，我畅岩中坐。",
        "dynasty": "唐",
        "collection_info": null
    },
    {
        "uuid": "5572afb334465eb7dc9d3b0b53bc5c18",
        "title": "诗 四十七",
        "author": "拾得",
        "content": "嗟见多知汉，终日枉用心。\n岐路逞喽啰，欺谩一切人。\n唯作地狱滓，不修来世因。\n忽尔无常到，定知乱纷纷。",
        "dynasty": "唐",
        "collection_info": null
    },
    {
        "uuid": "959e488305c5b167d321658c22ad91a1",
        "title": "诗 四十八",
        "author": "拾得",
        "content": "迢迢山径峻，万仞险隘危。\n石桥莓苔绿，时见白云飞。\n瀑布悬如练，月影落潭晖。\n更登华顶上，犹待孤鹤期。",
        "dynasty": "唐",
        "collection_info": null
    },
    {
        "uuid": "102915d2b6f179d8fb03bfb459194743",
        "title": "诗 四十九",
        "author": "拾得",
        "content": "松月冷飕飕，片片云霞起。\n匼匝几重山，纵目千万里。\n溪潭水澄澄，彻底镜相似。\n可贵灵台物，七宝莫能比。",
        "dynasty": "唐",
        "collection_info": null
    },
    {
        "uuid": "70588d38d430b009af79f24673f0c62b",
        "title": "诗 五十",
        "author": "拾得",
        "content": "世有多解人，愚痴学闲文。\n不忧当来果，唯知造恶因。\n见佛不解礼，覩僧倍生瞋。\n五逆十恶辈，三毒以为邻。\n死去入地狱，未有出头辰。",
        "dynasty": "唐",
        "collection_info": null
    },
    {
        "uuid": "4ffd44b32729a07d2c32382c19a740b3",
        "title": "诗 五十一",
        "author": "拾得",
        "content": "人生浮世中，箇箇愿富贵。\n高堂车马多，一呼百诺至。\n吞併田地宅，准拟承后嗣。\n未逾七十秋，冰消瓦解去。",
        "dynasty": "唐",
        "collection_info": null
    },
    {
        "uuid": "a08a44e841331ccceee086f2619a2255",
        "title": "诗 五十二",
        "author": "拾得",
        "content": "水浸泥弹丸，思量无道理。\n浮沤梦幻身，百年能几几。\n不解细思惟，将言长不死。\n诛剥垒千金，留将与妻子。",
        "dynasty": "唐",
        "collection_info": null
    },
    {
        "uuid": "46fa9558dcbb634630f664dcc7c09fda",
        "title": "诗 五十三",
        "author": "拾得",
        "content": "云林最幽栖，傍涧枕月溪。\n松拂盘陀石，甘泉涌凄凄。\n静坐偏佳丽，虚岩曚雾迷。\n怡然居憩地，日。",
        "dynasty": "唐",
        "collection_info": null
    },
    {
        "uuid": "34fedec6bee7737f8cca3858c3bf3f5f",
        "title": "诗 五十四",
        "author": "拾得",
        "content": "可笑是林泉，数里少人烟。\n云从岩嶂起，瀑布水潺潺。\n猨啼唱道曲，虎啸出人间。\n松风清飒飒，鸟语声关关。\n独步绕石涧，孤陟上峰峦。\n时坐盘陀石，偃仰攀萝沿。\n遥望城隍处，惟闻闹喧喧。",
        "dynasty": "唐",
        "collection_info": null
    },
    {
        "uuid": "dcec601ba8af6ad94aee8f7e4a0aacb4",
        "title": "壁上诗二首 一",
        "author": "丰干",
        "content": "余自来天台，凡经几万迴。\n一身如云水，悠悠任去来。\n逍遥绝无闹，忘机隆佛道。\n世途岐路心，众生多烦恼。\n兀兀沈浪海，漂漂轮三界。\n可惜一灵物，无始被境埋。\n电光瞥然起，生死纷尘埃。\n寒山特相访，拾得常往来。\n论心话明月，太虚廓无碍。\n法界即无边，一法普徧该。",
        "dynasty": "唐",
        "collection_info": null
    },
    {
        "uuid": "83d50b5d4e0aa8daf501c05d838ca748",
        "title": "壁上诗二首 二",
        "author": "丰干",
        "content": "本来无一物，亦无尘可拂。\n若能了达此，不用坐兀兀。",
        "dynasty": "唐",
        "collection_info": null
    },
    {
        "uuid": "0dd8d9901ea23df0d5678cac32602f34",
        "title": "奉和窦使君同恭法师咏高僧二首 竺佛图澄",
        "author": "慧宣",
        "content": "大誓悯涂炭，乘机入生死。\n中州法既弘，葛陂暴亦止。\n乳孔光一室，掌镜彻千里。\n道盛咒莲华，灾生吟棘子。\n埋石缘虽谢，流沙化方始。",
        "dynasty": "唐",
        "collection_info": null
    },
    {
        "uuid": "d8e97655fc11857e73fdb7f763da6ab1",
        "title": "奉和窦使君同恭法师咏高僧二首 释僧肇",
        "author": "慧宣",
        "content": "般若唯绝凿，湼槃固无名。\n先贤未始觉，之子唱希声。\n秦王嗟理诣，童寿揖词清。\n徽音闻庐岳，精难动中京。\n适验方袍裏，奇才復挺生。",
        "dynasty": "唐",
        "collection_info": null
    },
    {
        "uuid": "b1242162bac50b8dd4a5b2cae78ffb1a",
        "title": "秋日游东山寺寻殊昙二法师",
        "author": "慧宣",
        "content": "木落树萧槮，水清流㵳寂。\n属此悲哉气，復兹羁旅戚。\n奚用写烦忧，山泉恣游历。\n万丈窥深涧，千寻仰绝壁。\n傍岭竹参差，缘崖藤幂{罓/历}。\n行行极幽邃，去去逾空寂。\n果值息心侣，乔枝方挂锡。\n围遶悉栴檀，纯良岂沙砾。\n妙法诚无比，深经解怨敌。\n心欢即顶礼，道存仍目击。\n慧刀幸已逢，疑网于焉析。\n岂直却烦恼，方期拯沈溺。",
        "dynasty": "唐",
        "collection_info": null
    },
    {
        "uuid": "4177fa1ce8b4bf9d8a60fa8f9af01e06",
        "title": "句",
        "author": "慧宣",
        "content": "如蒙一被服，方堪称福田。",
        "dynasty": "唐",
        "collection_info": null
    },
    {
        "uuid": "ad24d0f265218105a143023a8ee6b92a",
        "title": "爱妾换马",
        "author": "法宣",
        "content": "朱鬣饰金镳，红妆束素腰。\n似云来躞蹀，如雪去飘飖。\n桃花含浅汗，柳叶带余娇。\n骋光将独立，双绝不俱标。",
        "dynasty": "唐",
        "collection_info": null
    },
    {
        "uuid": "75df39cecf0932b3af43e856028b9510",
        "title": "和赵王观妓",
        "author": "法宣",
        "content": "桂山留上客，兰室命妖饶。\n城中画广黛，宫裏束纤腰。\n舞袖风前举，歌声扇后娇。\n周郎不须顾，今日管弦调。",
        "dynasty": "唐",
        "collection_info": null
    },
    {
        "uuid": "8d2180afd6502d6dde9345b6b57ed1ab",
        "title": "听独杵捣衣",
        "author": "慧偘",
        "content": "非是无人助，意欲自鸣砧。\n向月怜孤影，承风送迥音。\n疑捣双丝练，似奏一弦琴。\n令君闻独杵，知妾有专心。",
        "dynasty": "唐",
        "collection_info": null
    },
    {
        "uuid": "8a4c0bf1cd0a0e8c20ef17330fbc9971",
        "title": "闻侯方儿来寇",
        "author": "慧偘",
        "content": "羊皮赎去士，马革敛还尸。\n天下方无事，孝廉非哭时。",
        "dynasty": "唐",
        "collection_info": null
    },
    {
        "uuid": "a94caa496cc8955fc2ef95e5fd55919e",
        "title": "和琳法师初春法集之作",
        "author": "慧净",
        "content": "鹫岭光前选，祇园表昔恭。\n哲人崇踵武，弘道会羣龙。\n高座登莲叶，麈尾振霜松。\n尘飞扬雅梵，风度引疎钟。\n静言澄义海，发论上词锋。\n心虚道易合，迹广席难重。\n和风动淑气，丽日启时雍。\n高才掞雅什，顾己滥朋从。\n因兹仰积善，灵华庶可逢。",
        "dynasty": "唐",
        "collection_info": null
    },
    {
        "uuid": "553411e742b2315ae8e9edf5af565d8d",
        "title": "与英才言聚赋得昇天行",
        "author": "慧净",
        "content": "驭风过阆苑，控鹤下瀛洲。\n欲采三芝秀，先从千仞游。\n驾凤吟虚管，乘槎泛浅流。\n颓龄一已驻，方验大椿秋。",
        "dynasty": "唐",
        "collection_info": null
    },
    {
        "uuid": "f8098d6ee547973ff5b9fabb34abd7ac",
        "title": "和卢赞府游纪国道场",
        "author": "慧净",
        "content": "日光通汉室，星彩晦周朝。\n法城从此构，香阁本岧峣。\n株盘仰承露，剎凤俯摩霄。\n落照侵虚牖，长虹拖跨桥。\n高才暂骋目，云藻随飘飖。\n欲追千里骥，终是谢连镳。",
        "dynasty": "唐",
        "collection_info": null
    },
    {
        "uuid": "d0aeb0a4d4f723bc22deef709f7c7fe1",
        "title": "冬日普光寺卧疾值雪简诸旧游",
        "author": "慧净",
        "content": "卧疴苦留滞，闢户望遥天。\n寒云舒復卷，落雪断还连。\n凝华照书阁，飞素涴琴弦。\n迴飘洛神赋，皎映齐纨篇。\n萦阶如鹤舞，拂树似花鲜。\n徒赏丰年瑞，沈忧终自怜。",
        "dynasty": "唐",
        "collection_info": null
    },
    {
        "uuid": "31d6128d354eada5bf4844e2163d6a91",
        "title": "杂言",
        "author": "慧净",
        "content": "观化祇山顶，流睇古王城。\n万载池犹洁，千年苑尚清。\n髣髴影坚路，摧残广胁楹。\n七宝仙台亡旧迹，四彩天花绝雨声。\n声华日以远，自恨生何晚。\n既伤火宅眩中门，还嗟宝渚迷长坂。\n步陟平郊望，心游七海上。\n扰扰三界溺邪津，浑浑万品忘真匠。\n唯有能仁独圆悟，廓尘静浪开玄路。\n创逢肌命弃身城，更为求人崩意树。\n持囊毕契戒珠净，被甲要心忍衣固。\n三祇不倦陵二车，一足忘劳超九数。\n定潋江清沐久结，智剑霜凝斩新雾。\n无边大劫无不修，六时愍生遵六度。\n度有流光功德收，金河示灭归常住。\n鹤林权唱演功周，圣德佳音传余响。\n龙宫秘典海中探，石室真言山处仰。\n流教在兹辰，传芳代有人。\n沙河雪岭迷朝径，巨海鸿崖乱夜津。\n入万死，求一生。\n投针偶穴非同喻，束马悬车岂等程。\n不徇今身乐，无祈后代荣。\n誓舍危躯追胜义，咸希毕契传灯情。\n劳歌勿復陈，延眺且周巡。\n东睇女峦留二迹，西施鹿苑去三轮。\n北睨舍城池尚在，南睎尊岭穴犹存。\n五峰秀，百池分。\n粲粲鲜花明四曜，辉辉道树镜三春。\n扬锡指山阿，携步上祇陀。\n既覩如来迭衣石，復观天授迸余峨。\n伫灵镇梵岳，凝思遍生河。\n金花逸掌仪前奉，芳盖陵虚殿后过。\n旋遶经行砌，目想如神契。\n迴斯少福涧生津，共会龙华舍尘翳。",
        "dynasty": "唐",
        "collection_info": null
    },
    {
        "uuid": "f0c79f56bb8a3235dd5fd1dacd964fc9",
        "title": "三不为篇 一",
        "author": "海顺",
        "content": "我欲偃文修武，身死名存。\n斫石通道，祈井流泉。\n君肝在内，我身处边。\n荆轲拔剑，毛遂捧盘。\n不为则已，为则不然。\n将恐两虎共鬬，势不俱全。\n永□今好，长绝来怨。\n是以返迹荒径，息影柴门。",
        "dynasty": "唐",
        "collection_info": null
    },
    {
        "uuid": "acf0724b7e87e83f76fff406bd567365",
        "title": "三不为篇 二",
        "author": "海顺",
        "content": "我欲刺股锥刃，悬头屋梁。\n书临雪彩，牒映萤光。\n一朝鹏举，万里鸾翔。\n纵任才辩，游说君王。\n高车反邑，衣锦还乡。\n将恐鸟残以羽，兰折由芳。\n笼餐讵贵，钩饵难尝。\n是以高巢林薮，深穴池塘。",
        "dynasty": "唐",
        "collection_info": null
    },
    {
        "uuid": "c8452a0944dd2d449f4ae02954c45870",
        "title": "三不为篇 三",
        "author": "海顺",
        "content": "我欲衒才鬻德，入市趋朝。\n四众瞻仰，三槐附交。\n标形引势，身达名超。\n箱盈绮服，厨富甘肴。\n讽扬弦管，咏美歌谣。\n将恐尘栖弱草，露宿危条。\n无过日旦，靡越风朝。\n是以还伤乐浅，非惟苦遥。",
        "dynasty": "唐",
        "collection_info": null
    },
    {
        "uuid": "aa4da6205316e9839d5c49e6702640f1",
        "title": "出赐玄奘衲袈裟衣应制",
        "author": "道恭",
        "content": "福田资象德，圣种理幽熏。\n不持金作缕，还用綵成文。\n朱青自掩映，翠绮相氤氲。\n独有离离叶，恒向稻畦分。",
        "dynasty": "唐",
        "collection_info": null
    },
    {
        "uuid": "d43b190455b857c79b46400851c40b9b",
        "title": "设缸面酒欵萧翼探得来字",
        "author": "辨才",
        "content": "初酝一缸开，新知万里来。\n披云同落寞，步月共裴回。\n夜久孤琴思，风长旅鴈哀。\n非君有秘术，谁照不然灰。",
        "dynasty": "唐",
        "collection_info": null
    },
    {
        "uuid": "8e0277f4515ac446acc150b3a5cd1f57",
        "title": "书遗文后",
        "author": "僧凤",
        "content": "苦哉黑闇女，乐矣功德天。\n智者俱不受，愚夫纳二边。\n我奉能仁教，归依弥勒前。\n愿阐摩诃衍，成就那罗延。",
        "dynasty": "唐",
        "collection_info": null
    },
    {
        "uuid": "28cc4aa329eab4f794109848f1092461",
        "title": "讥韦玎吟以韦字为韵",
        "author": "利涉",
        "content": "我之佛法是无为，何故今朝得有为。\n无韦始得三数载，不知此復是何韦。",
        "dynasty": "唐",
        "collection_info": null
    },
    {
        "uuid": "cafd67d7b575f1eb8fd990a1ad61d217",
        "title": "别三辅诸僧",
        "author": "道会",
        "content": "去住俱为客，分悲损性情。\n共作无期别，谁能访死生。",
        "dynasty": "唐",
        "collection_info": null
    },
    {
        "uuid": "7d3157a7ed74437e5dbd27fc192bdc34",
        "title": "赠王仙柯",
        "author": "中寤",
        "content": "瞻思不及望仙兄，早晚昇霞入太清。\n手种一株松未老，炉烧九转药新成。\n心中已得黄庭术，头上应无白髮生。\n异日却归华表语，待教凡俗普闻名。",
        "dynasty": "唐",
        "collection_info": null
    },
    {
        "uuid": "9becd6335eb6dbe47ce993caa4c718a4",
        "title": "在西国怀王舍城",
        "author": "义净",
        "content": "游，愁。\n赤县远，丹思抽。\n鹫岭寒风驶，龙河激水流。\n既喜朝闻日復日，不觉颓年秋更秋。\n已毕耆山本愿城难遇，终望持经振锡住神州。",
        "dynasty": "唐",
        "collection_info": null
    },
    {
        "uuid": "93fa3104c53004de34caef9f95d34204",
        "title": "与无行禅师同游鹫岭瞻奉既讫遐眺乡关无任殷忧聊述所怀为杂言诗",
        "author": "义净",
        "content": "观化祇山顶，流睇古王城。\n万载池犹洁，千年苑尚清。\n髣髴影坚路，摧残广胁𡺡。\n七宝仙台亡旧迹，四彩天花绝雨声。\n声华日以远，自恨生何晚。\n既伤火宅眩中门，还嗟宝渚迷长坂。\n步陟平郊望，心游七海上。\n扰扰三界溺邪津，浑浑万品亡真匠。\n唯有能仁独圆悟，廓尘静浪开玄路。\n创逢肌命弃身城，更为求人崩意树。\n持囊毕契戒珠净，被甲要心忍衣固。\n三祇不倦陵二车，一足忘劳超九数。\n定潋江清沐久结，智剑霜凝斩新雾。\n无边大劫无不修，六时愍生遵六度。\n度有流光功德收，金河示灭归常住。\n鹤林权唱演功周，圣徒往昔传余响。\n龙宫秘典海中探，石室真言山处仰。\n流教在兹辰，传芳代有人。\n沙河雪岭迷朝径，巨海鸿崖乱夜津。\n入万死，求一生。\n投针偶穴非同喻，束马悬车岂等程。\n不徇今身乐，无祈后代荣。\n誓舍危躯追胜义，咸希毕契传灯情。\n劳歌勿復陈，延眺且周巡。\n东睇女峦留二迹，西驰鹿苑去三轮。\n北睨舍城池尚在，南睎尊岭穴犹存。\n五峰秀，百池分。\n粲粲鲜花明四曜，辉辉道树镜三春。\n扬锡指山阿，携步上祇陀。\n既覩如来迭衣石，復观天授迸余峨。\n伫灵镇梵岳，凝思遍生河。\n金花逸掌仪前奉，芳盖陵虚殿后过。\n旋遶经行砌，目想如神契。\n迴斯少福涧生津，共会龙华舍尘翳。",
        "dynasty": "唐",
        "collection_info": null
    },
    {
        "uuid": "a84992776a6ce18006862518b4572796",
        "title": "玄逵律师言离广府还望桂林去留怆然自述赠怀",
        "author": "义净",
        "content": "标心之梵宇，运想入仙洲。\n婴痼乖同好，沈情阻若抽。\n叶落乍难聚，情离不可收。\n何日乘杯至，详观演法流。",
        "dynasty": "唐",
        "collection_info": null
    },
    {
        "uuid": "cb3c071761bc1686d3c498171da00715",
        "title": "余以咸亨元年在西京寻听于时与幷部处一法师莱州弘祎论师更有三二诸德同契鹫岭标心觉树然而一公属母亲之年老遂怀恋于幷州祎师遇玄瞻于江宁乃叙情于安养玄逵既到广府復阻先期唯与晋州小僧善行同去神州故友索尔分飞印度新知冥焉未会此时踯躅难以为怀戏拟四愁聊题两绝 一",
        "author": "义净",
        "content": "我行之数万，愁绪百重思。\n那教六尺影，独步五天陲。",
        "dynasty": "唐",
        "collection_info": null
    },
    {
        "uuid": "acae9b3f19b5144967d52c32a0c575d4",
        "title": "余以咸亨元年在西京寻听于时与幷部处一法师莱州弘祎论师更有三二诸德同契鹫岭标心觉树然而一公属母亲之年老遂怀恋于幷州祎师遇玄瞻于江宁乃叙情于安养玄逵既到广府復阻先期唯与晋州小僧善行同去神州故友索尔分飞印度新知冥焉未会此时踯躅难以为怀戏拟四愁聊题两绝 二",
        "author": "义净",
        "content": "上将可陵师，匹士志难移。\n如论惜短命，何得满长祇。",
        "dynasty": "唐",
        "collection_info": null
    },
    {
        "uuid": "1ecc5d352b04a53d6bbf1ccccec70f49",
        "title": "西域寺",
        "author": "义净",
        "content": "众美仍罗列，羣英已古今。\n也知生死分，那得不伤心。",
        "dynasty": "唐",
        "collection_info": null
    },
    {
        "uuid": "42075461c1e739c49c9ae4b70828dab8",
        "title": "道希法师求法西域终于庵摩罗跋国后因巡礼希公住房伤其不幸聊题一绝",
        "author": "义净",
        "content": "百苦忘劳独进影，四恩在念契流通。\n如何未尽传灯志，溘然于此遇途穷。",
        "dynasty": "唐",
        "collection_info": null
    },
    {
        "uuid": "6f3e8561ee600a578b6768a8d074e647",
        "title": "行路难",
        "author": "宝月",
        "content": "君不见孤鴈关外发，酸嘶度杨越。\n空城客子心肠断，幽闺思妇气欲绝。\n凝霜夜下拂罗衣，浮云中断开明月。\n夜夜遥遥徒相思，年年望望情不歇。\n取我匣中青铜镜，情人为我除白髮。\n行路难，行路难。\n夜闻南城汉使度，使我流泪忆长安。",
        "dynasty": "唐",
        "collection_info": null
    },
    {
        "uuid": "296689f46d06eac1336d0f4565ba3b0e",
        "title": "老僧",
        "author": "景云",
        "content": "日照西山雪，老僧门始开。\n冻瓶粘柱础，宿火陷炉灰。\n童子病归去，鹿麑寒入来。\n斋钟知渐近，枝鸟下生台。",
        "dynasty": "唐",
        "collection_info": null
    },
    {
        "uuid": "01d3122c34c2bf8a86b9727c77c4f2e4",
        "title": "溪叟",
        "author": "景云",
        "content": "溪翁居处静，溪鸟入门飞。\n早起钓鱼去，夜深乘月归。\n露香菰米熟，烟暖荇丝肥。\n潇洒尘埃外，扁舟一草衣。",
        "dynasty": "唐",
        "collection_info": null
    },
    {
        "uuid": "97617a906a6656c619f3aa08deb1bf7e",
        "title": "画松",
        "author": "景云",
        "content": "画松一似真松树，且待寻思记得无。\n曾在天台山上见，石桥南畔第三株。",
        "dynasty": "唐",
        "collection_info": null
    },
    {
        "uuid": "82e8e7735751dace8025e16d67a38080",
        "title": "送戴三征君还谷口旧居",
        "author": "理莹",
        "content": "岩穴多遗秀，弓车屡远招。\n周王尊渭叟，颍客傲唐尧。\n出处天波洽，关河地势遥。\n瞻星吴郡夜，作雾华山朝。\n清论虚重席，闲居挂一瓢。\n渔歌思坐酌，宸渥宠行轺。\n春为荷裳暖，霜因葛履消。\n层崖悬瀑溜，万壑振清飙。\n谷鸟犹迁木，场驹正食苗。\n谢安何日起，台鼎伫君调。",
        "dynasty": "唐",
        "collection_info": null
    },
    {
        "uuid": "626653c9ef976fa79e25672b81c1b5ce",
        "title": "送童子下山",
        "author": "金地藏",
        "content": "空门寂寞汝思家，礼别云房下九华。\n爱向竹栏骑竹马，懒于金地聚金沙。\n添瓶涧底休招月，烹茗瓯中罢弄花。\n好去不须频下泪，老僧相伴有烟霞。",
        "dynasty": "唐",
        "collection_info": null
    },
    {
        "uuid": "6dd076bc2547294c419b386a8cc4f253",
        "title": "题张僧繇醉僧图",
        "author": "怀素",
        "content": "人人送酒不曾沽，终日松间挂一壶。\n草圣欲成狂便发，真堪画入醉僧图。",
        "dynasty": "唐",
        "collection_info": null
    },
    {
        "uuid": "eb83900667d7c34c8e4352d1860408af",
        "title": "寄衡岳僧",
        "author": "怀素",
        "content": "祝融高座对寒峰，云水昭丘几万重。\n五月衲衣犹近火，起来白鹤冷青松。",
        "dynasty": "唐",
        "collection_info": null
    },
    {
        "uuid": "1b8d0d7cc52a2a2f98193163cdcc2610",
        "title": "酬皇甫冉西陵见寄",
        "author": "灵一",
        "content": "西陵潮信满，岛屿没中流。\n越客依风水，相思南渡头。\n寒光生极浦，落日映沧洲。\n何事扬帆去，空惊海上鸥。",
        "dynasty": "唐",
        "collection_info": null
    },
    {
        "uuid": "5bd0dd950d143afb770e0de1bd8a253b",
        "title": "溪行即事",
        "author": "灵一",
        "content": "近夜山更碧，入林溪转清。\n不知伏牛事，潭洞何从横。\n野岸烟初合，平湖月未生。\n孤舟屡失道，但听秋泉声。",
        "dynasty": "唐",
        "collection_info": null
    },
    {
        "uuid": "db559da67d1cb902da8fd565422ee44b",
        "title": "栖霞山夜坐",
        "author": "灵一",
        "content": "山头戒坛路，幽映雪岩侧。\n四面青石床，一峰苔藓色。\n松风静復起，月影开还黑。\n何独乘夜来，殊非昼所得。",
        "dynasty": "唐",
        "collection_info": null
    },
    {
        "uuid": "6562588106078bca3d4042081d8635ca",
        "title": "宿天柱观",
        "author": "灵一",
        "content": "石室初投宿，仙翁喜暂容。\n花源隔水见，洞府过山逢。\n泉涌阶前地，云生户外峰。\n中宵自入定，非是欲降龙。",
        "dynasty": "唐",
        "collection_info": null
    },
    {
        "uuid": "dfb229beea97fbe23a68d351b1270149",
        "title": "酬皇甫冉将赴无锡于云门寺赠别",
        "author": "灵一",
        "content": "湖南通古寺，来往意无涯。\n欲识云门路，千峰到若耶。\n春山子敬宅，古木谢敷家。\n自可长偕隐，那言相去赊。",
        "dynasty": "唐",
        "collection_info": null
    },
    {
        "uuid": "e6fb29e7bd0c7e064601f62c35f13b0f",
        "title": "宜丰新泉",
        "author": "灵一",
        "content": "泉源新涌出，洞澈映纤云。\n稍落芙蓉沼，初淹苔藓文。\n素将空意合，净与众流分。\n每到清宵月，泠泠梦裏闻。",
        "dynasty": "唐",
        "collection_info": null
    },
    {
        "uuid": "8f6a66efdff2211b6b0b3033eef6c359",
        "title": "静林精舍",
        "author": "灵一",
        "content": "静林溪路远，萧帝有遗踪。\n水击罗浮磬，山鸣于阗钟。\n灯传三世火，树老万株松。\n无数烟霞色，空闻昔卧龙。",
        "dynasty": "唐",
        "collection_info": null
    },
    {
        "uuid": "c76cc8442033a9c1783848c077cbc1f0",
        "title": "江行寄张舍人",
        "author": "灵一",
        "content": "客程终日风尘苦，蓬转还家未有期。\n林色晓分残雪后，角声寒奏落帆时。\n月高星使东看远，云破霜鸿北度迟。\n流荡此心难共说，千峰澄霁隔琼枝。",
        "dynasty": "唐",
        "collection_info": null
    },
    {
        "uuid": "539d881d63b999fd0d84649fd69e5358",
        "title": "送王颖悟归左绵",
        "author": "灵一",
        "content": "客意天南兴已阑，不堪言别向仙官。\n梦摇玉佩随旄节，心到金华忆杏坛。\n荒郊极望归云尽，瘦马空嘶落日残。\n想得故山青霭裏，泉声入夜独潺潺。",
        "dynasty": "唐",
        "collection_info": null
    },
    {
        "uuid": "0132bcbae2765207ebd1c4b02b62b9b3",
        "title": "安公",
        "author": "灵一",
        "content": "弥天称圣哲，象法初繄赖。\n弘道识行藏，匡时知进退。\n秦王轻与举，习生重酬对。\n学文古篆中，义显心经内。\n法服应华夏，金言流海岱。\n西方浮云间，更陪龙华会。",
        "dynasty": "唐",
        "collection_info": null
    },
    {
        "uuid": "2902961f922a3e64a015c6786321cfa4",
        "title": "林公",
        "author": "灵一",
        "content": "支公信高逸，久向山林住。\n时将孙许游，岂以形骸遇。\n幸辞天子诏，復览名臣疏。\n西晋尚虚无，南朝久沦悞。\n因谈老庄意，乃尽逍遥趣。\n谁为竹林贤，风流相比附。",
        "dynasty": "唐",
        "collection_info": null
    },
    {
        "uuid": "3682f5abcc51fe7657542f6addfc78c6",
        "title": "远公",
        "author": "灵一",
        "content": "远公逢道安，一朝弃儒服。\n真机久消歇，世教空拘束。\n誓入罗浮中，遂栖庐山曲。\n禅经初纂定，佛语新名目。\n钵帽绝朝宗，簪裾翻拜伏。\n东林多隐士，为我辞荣禄。",
        "dynasty": "唐",
        "collection_info": null
    },
    {
        "uuid": "c486c3e7a9e956725ba32bd71b4df64e",
        "title": "雨后欲寻天目山问元骆二公溪路",
        "author": "灵一",
        "content": "昨夜云生天井东，春山一雨一回风。\n林花併逐溪流下，欲上龙池通不通。",
        "dynasty": "唐",
        "collection_info": null
    },
    {
        "uuid": "74b26b08ab3fdd1d966ad789e1e59dc0",
        "title": "题僧院",
        "author": "灵一",
        "content": "虎溪闲月引相过，带雪松枝挂薜萝。\n无限青山行欲尽，白云深处老僧多。",
        "dynasty": "唐",
        "collection_info": null
    },
    {
        "uuid": "84365667fe95e32d66cc57a521ce3a32",
        "title": "宿静林寺",
        "author": "灵一",
        "content": "山寺门前多古松，溪行欲到已闻钟。\n中宵引领寻高顶，月照云峰凡几重。",
        "dynasty": "唐",
        "collection_info": null
    },
    {
        "uuid": "81cd979bca2c82be21acd9263347bd55",
        "title": "再还宜丰寺",
        "author": "灵一",
        "content": "再寻招隐地，重会息心期。\n樵客问归日，山僧记别时。\n野云阴远甸，秋雨涨前陂。\n勿谓探形胜，吾今不好奇。",
        "dynasty": "唐",
        "collection_info": null
    },
    {
        "uuid": "807aec0f7dfb2420c68b262c0bb53661",
        "title": "春日山斋",
        "author": "灵一",
        "content": "野径东风起，山扉度日开。\n晴光拆红萼，流水长青苔。\n逋客殊未去，芳时已再来。\n非关恋春草，自是欲裴回。",
        "dynasty": "唐",
        "collection_info": null
    },
    {
        "uuid": "a9676e4125ea24caf3b2bdb0e089c07f",
        "title": "留别忠州故人",
        "author": "灵一",
        "content": "一身无定处，万里独销魂。\n芳草迷归路，春流滴泪痕。\n几时休旅食，何夜宿江村。\n欲识相思苦，空山啼暮猨。",
        "dynasty": "唐",
        "collection_info": null
    },
    {
        "uuid": "2396cca1669bce1c3748360392f1006d",
        "title": "送别",
        "author": "灵一",
        "content": "凭高莫送远，看欲断归心。\n别恨啼猨苦，相思流水深。\n翠云南涧影，丹桂晚山阴。\n若未来双鹄，辽城何更寻。",
        "dynasty": "唐",
        "collection_info": null
    },
    {
        "uuid": "41693ffeb13340090101de15e2546650",
        "title": "送冽寺主之京迎禅和尚",
        "author": "灵一",
        "content": "禅门居此地，瞻望在虚空。\n水国月未上，苍生如梦中。\n上人知机士，瓶锡慰樊笼。\n彼土诸梵众，嗟君扬道风。",
        "dynasty": "唐",
        "collection_info": null
    },
    {
        "uuid": "4d2d5f889f9d27493db6fad7fde03d54",
        "title": "送王法师之西川",
        "author": "灵一",
        "content": "旅游无近远，要自别魂销。\n官柳乡愁乱，春山客路遥。\n伴行芳草远，缘兴野花飘。\n计日功成后，还将辅圣朝。",
        "dynasty": "唐",
        "collection_info": null
    },
    {
        "uuid": "e71682d2e431d8f17e6cc73affc36c6d",
        "title": "送范律师往果州",
        "author": "灵一",
        "content": "终南千古后，独尔继卿名。\n离障非今日，修因是几生。\n乱峰寒影暮，深涧野流清。\n远客归心苦，难为此别情。",
        "dynasty": "唐",
        "collection_info": null
    },
    {
        "uuid": "111fbac21a1ad157241e92f44e7e3955",
        "title": "送明素上人归楚觐省",
        "author": "灵一",
        "content": "能将疎懒背时人，不厌孤萍任此身。\n江上昔年同出处，天涯今日共风尘。\n平湖旧隐应残雪，芳草归心未隔春。\n前路倍怜多胜事，到家知庆綵衣新。",
        "dynasty": "唐",
        "collection_info": null
    },
    {
        "uuid": "7b5417f94fef1e9c797443ef219b2908",
        "title": "项王庙",
        "author": "灵一",
        "content": "缅想咸阳事可嗟，楚歌哀怨思无涯。\n八千子弟归何处，万里鸿沟属汉家。\n弓断阵前争日月，血流垓下定龙蛇。\n拔山力尽乌江水，今日悠悠空浪花。",
        "dynasty": "唐",
        "collection_info": null
    },
    {
        "uuid": "eb24f1be2d2564b54ecca801396612b0",
        "title": "酬陈明府舟中见赠",
        "author": "灵一",
        "content": "长溪通夜静，素舸与人闲。\n月影沈秋水，风声落暮山。\n稻花千顷外，莲叶两河间。\n陶令多真意，相思一解颜。",
        "dynasty": "唐",
        "collection_info": null
    },
    {
        "uuid": "fa0da809743effdc81647722d40b6c40",
        "title": "题东兰若",
        "author": "灵一",
        "content": "上入禅室路裴回，万木清阴向日开。\n寒竹影侵行径石，秋风声入诵经台。\n闲云不繫从舒卷，狎鸟无机任往来。\n更惜片阳谈妙理，归时莫待暝钟催。",
        "dynasty": "唐",
        "collection_info": null
    },
    {
        "uuid": "2802f4bac07d68d25d51c9e1186b8ebe",
        "title": "送朱放",
        "author": "灵一",
        "content": "苦见人间世，思归洞裏天。\n纵令山鸟语，不废野人眠。",
        "dynasty": "唐",
        "collection_info": null
    },
    {
        "uuid": "ca8e0b52603c8859231c97e995069b86",
        "title": "归岑山过惟审上人别业",
        "author": "灵一",
        "content": "禅客无心忆薜萝，自然行径向山多。\n知君欲问人间事，始与浮云共一过。",
        "dynasty": "唐",
        "collection_info": null
    },
    {
        "uuid": "3f8d00caab151e386eac47a4863c64d2",
        "title": "于潜道中呈元八处士",
        "author": "灵一",
        "content": "苕水滩行浅，潜州路渐深。\n参差远岫色，迢递野人心。\n冻涧冰难释，秋山日易阴。",
        "dynasty": "唐",
        "collection_info": null
    },
    {
        "uuid": "61945948d73e5f7f550f0db4dfa370a0",
        "title": "送殷判官归上都",
        "author": "灵一",
        "content": "漾舟云路客，来过夕阳时。\n向背堪遗恨，逢迎宿未期。\n水容愁暮急，花影动春迟。\n别后王孙草，青青入梦思。",
        "dynasty": "唐",
        "collection_info": null
    },
    {
        "uuid": "9f6e00c1d75ce7c6aa6e848172b41365",
        "title": "赠别皇甫曾",
        "author": "灵一",
        "content": "幽人从远岳，过客爱春山。\n高驾能相送，孤游且未还。\n紫苔封井石，绿竹掩柴关。\n若到云峰外，齐心去住间。",
        "dynasty": "唐",
        "collection_info": null
    },
    {
        "uuid": "b07cb2a831169c42540045c685aa2713",
        "title": "送陈允初卜居麻园",
        "author": "灵一",
        "content": "欲向麻源隐，能寻谢客踪。\n空山几千里，幽谷第三重。\n茅宇宁须葺，荷衣不待缝。\n因君见往事，为我谢乔松。",
        "dynasty": "唐",
        "collection_info": null
    },
    {
        "uuid": "7c3b0907f516354b96d38993a03ab210",
        "title": "秋题刘逸人林泉",
        "author": "灵一",
        "content": "凉飙乱黄叶，迟客橘阴清。\n萝径封行迹，云门闭野情。\n零林秋露响，穿竹暮烟轻。\n莫恋幽栖地，怀安却败名。",
        "dynasty": "唐",
        "collection_info": null
    },
    {
        "uuid": "320c46a0f6e3eaafc3c1eb2fb1a35599",
        "title": "自大林与韩明府归郭中精舍",
        "author": "灵一",
        "content": "野客同舟楫，相携復一归。\n孤烟生暮景，远岫带春晖。\n不道还山是，谁云向郭非。\n禅门有通隐，喧寂共忘机。",
        "dynasty": "唐",
        "collection_info": null
    },
    {
        "uuid": "ecfbcd299a4edf9b84b8572d337bf62c",
        "title": "同使君宿大梁驿",
        "author": "灵一",
        "content": "旌旗江上出，花外捲帘空。\n夜色临城月，春寒度水风。\n虽然行李别，且喜语音同。\n若问匡庐事，终身媿远公。",
        "dynasty": "唐",
        "collection_info": null
    },
    {
        "uuid": "b48e9367ec24cd8423c0584ed9d3215a",
        "title": "题黄公陶翰别业",
        "author": "灵一",
        "content": "闻说花源堪避秦，幽寻数月不逢人。\n烟霞洞裏无鸡犬，风雨林间有鬼神。\n黄公石上三芝秀，陶令门前五柳春。\n醉卧白云闲入梦，不知何物是吾身。",
        "dynasty": "唐",
        "collection_info": null
    },
    {
        "uuid": "0f98e210ae1dc55d9b0c6cbae7f05dbc",
        "title": "哭卫尚书",
        "author": "灵一",
        "content": "画戟重门楚水阴，天涯欲暮共伤心。\n南荆双戟痕犹在，北斗孤魂望已深。\n莲花幕下悲风起，细柳营边晓月临。\n有路茫茫向谁问，感君空有泪霑襟。",
        "dynasty": "唐",
        "collection_info": null
    },
    {
        "uuid": "917f8aea8bae777f6b6fe7d8d592ff26",
        "title": "赠灵澈禅师",
        "author": "灵一",
        "content": "禅师来往翠微间，万里千峰到剡山。\n何时共到天台裏，身与浮云处处闲。",
        "dynasty": "唐",
        "collection_info": null
    },
    {
        "uuid": "5be1180214f7d123590c43e814a27668",
        "title": "将出宜丰寺留题山房",
        "author": "灵一",
        "content": "池上莲荷不自开，山中流水偶然来。\n若言聚散定由我，未是回时那得回。",
        "dynasty": "唐",
        "collection_info": null
    },
    {
        "uuid": "211f633e6d1105e5b184bf8f85ca1559",
        "title": "妙乐观",
        "author": "灵一",
        "content": "王乔所居空山观，白云至今凝不散。\n坛场月路几千年，往往吹笙下天半。\n瀑布西行过石桥，黄精采根还采苗。\n忽见一人檠茶碗，篸花昨夜风吹满。\n自言家处在东坡，白犬相随邀我过。\n松间石上有棊局，能使樵人烂斧柯。",
        "dynasty": "唐",
        "collection_info": null
    },
    {
        "uuid": "ae0eab6df94c3483dbbd2166bf8a1133",
        "title": "与元居士青山潭饮茶",
        "author": "灵一",
        "content": "野泉烟火白云间，坐饮香茶爱此山。\n岩下维舟不忍去，青溪流水暮潺潺。",
        "dynasty": "唐",
        "collection_info": null
    },
    {
        "uuid": "a888545637749e4fd8ac813ba1fc0244",
        "title": "送人得荡子归倡妇",
        "author": "灵一",
        "content": "垂涕凭回信，为语柳园人。\n情知独难守，又是一阳春。",
        "dynasty": "唐",
        "collection_info": null
    },
    {
        "uuid": "f50845b5795a146969e854319e9372b2",
        "title": "句",
        "author": "灵一",
        "content": "滤泉侵月起，扫径避虫行。",
        "dynasty": "唐",
        "collection_info": null
    },
    {
        "uuid": "6871633dfec98990ba33b82a106d72de",
        "title": "听莺歌",
        "author": "灵澈",
        "content": "新莺傍檐晓更悲，孤音清泠啭素枝。\n口边血出语未尽，岂是怨恨人不知。\n不食枯桑葚，不衔苦李花。\n偶然弄枢机，婉转凌烟霞。\n众雏飞鸣何跼促，自觇游蜂啄枯木。\n玄猨何事朝夜啼，白鹭长在汀洲宿。\n黑鵰黄鹤岂不高，金笼玉钩伤羽毛。\n三江七泽去不得，风烟日暮生波涛。\n飞去来，莫上高城头，莫下空园裏。\n城头鸱鸟拾羶腥，空园燕雀争泥滓。\n愿当结舌含白云，五月六月一声不可闻。",
        "dynasty": "唐",
        "collection_info": null
    },
    {
        "uuid": "ca43bd4130688244b8eee329dcdcb29b",
        "title": "归湖南作",
        "author": "灵澈",
        "content": "山边水边待月明，暂向人间借路行。\n如今还向山边去，只有湖水无行路。",
        "dynasty": "唐",
        "collection_info": null
    },
    {
        "uuid": "13ced14cfd541092ca9e6d41848d4072",
        "title": "初到汀州",
        "author": "灵澈",
        "content": "初放到沧洲，前心讵解愁。\n旧交容不拜，临老学梳头。\n禅室白云去，故山明月秋。\n几年犹在此，北户水南流。",
        "dynasty": "唐",
        "collection_info": null
    },
    {
        "uuid": "553fbc99690ba7cb33a61d2ecb17dd68",
        "title": "九日和于使君思上京亲故",
        "author": "灵澈",
        "content": "清晨有高会，宾从出东方。\n楚俗风烟古，汀洲草木凉。\n山情来远思，菊意在重阳。\n心忆华池上，从容鸳鹭行。",
        "dynasty": "唐",
        "collection_info": null
    },
    {
        "uuid": "4e1eac9457d6d86954328463145b4c00",
        "title": "送道虔上人游方",
        "author": "灵澈",
        "content": "律仪通外学，诗思入玄关。\n烟景随缘到，风姿与道闲。\n贯花留净室，呪水度空山。\n谁识浮云意，悠悠天地间。",
        "dynasty": "唐",
        "collection_info": null
    },
    {
        "uuid": "e18d0866a7f8675601d5837f86dcea79",
        "title": "送鉴供奉归蜀宁亲",
        "author": "灵澈",
        "content": "林间出定恋庭闱，圣主恩深暂许归。\n双树欲辞金锡冷，四花犹向玉阶飞。\n梁山拂汉分清境，蜀雪和烟惹翠微。\n此去不须求綵服，紫衣全胜老莱衣。",
        "dynasty": "唐",
        "collection_info": null
    },
    {
        "uuid": "61dfe0d7621ef6d6e8e3c338dc77899e",
        "title": "天姥岑望天台山",
        "author": "灵澈",
        "content": "天台众峯外，华顶当寒空。\n有时半不见，崔嵬在云中。",
        "dynasty": "唐",
        "collection_info": null
    },
    {
        "uuid": "cdebe508364667bf0419babbc8395c57",
        "title": "远公墓",
        "author": "灵澈",
        "content": "古墓石棱棱，寒云晚景凝。\n空悲虎溪月，不见鴈门僧。",
        "dynasty": "唐",
        "collection_info": null
    },
    {
        "uuid": "c602a2a67150662a50aae701a9bfa59e",
        "title": "宿东林寺",
        "author": "灵澈",
        "content": "天寒猛虎叫岩雪，林下无人空有月。\n千年像教今不闻，焚香独为鬼神说。",
        "dynasty": "唐",
        "collection_info": null
    },
    {
        "uuid": "5a7a66815a55d3185092e4eab81cd433",
        "title": "简寂观",
        "author": "灵澈",
        "content": "古松古柏岩壁间，猨攀鹤巢古枝折。\n五月有霜六月寒，时见山翁来取雪。",
        "dynasty": "唐",
        "collection_info": null
    },
    {
        "uuid": "7b67945c83d9a6b0ba143f6f9591d534",
        "title": "元日观郭将军早朝",
        "author": "灵澈",
        "content": "欲曙九衢人更多，千条香烛照星河。\n今朝始见金吾贵，车马纵横避玉珂。",
        "dynasty": "唐",
        "collection_info": null
    },
    {
        "uuid": "39f19c7ee2762ef1143326ea39dd3523",
        "title": "东林寺酬韦丹刺史",
        "author": "灵澈",
        "content": "年老心闲无外事，麻衣草座亦容身。\n相逢尽道休官好，林下何曾见一人。",
        "dynasty": "唐",
        "collection_info": null
    },
    {
        "uuid": "3fb32c710e4589f381c2557543ad81dc",
        "title": "东林寺寄包侍御",
        "author": "灵澈",
        "content": "古殿清阴山木春，池边跂石一观身。\n谁能来此焚香坐，共作垆峯二十人。",
        "dynasty": "唐",
        "collection_info": null
    },
    {
        "uuid": "16f08a1465744d3f78aaaf652cf9129f",
        "title": "西林寄杨公",
        "author": "灵澈",
        "content": "日日爱山归已迟，闲闲空度少年时。\n余身定寄林中老，心与长松片石期。",
        "dynasty": "唐",
        "collection_info": null
    },
    {
        "uuid": "6e1c6c4976f96bbbb2eb168d66cd00cb",
        "title": "荅徐广叔四问",
        "author": "灵澈",
        "content": "童子出家无第行，随师乞食遣称名。\n长沙岂敢论年几，绛老惟知甲子生。",
        "dynasty": "唐",
        "collection_info": null
    },
    {
        "uuid": "4fdf91bfafae5b8a2e216dc17e44fea1",
        "title": "闻李处士亡",
        "author": "灵澈",
        "content": "时时闻说故人死，日日自悲随老身。\n白髮不生应不得，青山长在属何人。",
        "dynasty": "唐",
        "collection_info": null
    },
    {
        "uuid": "e4de3d1b0cc199773d0d84ff66e5e13c",
        "title": "句",
        "author": "灵澈",
        "content": "松树有死枝，冢上唯莓苔。\n石门无人入，古木花不开。\n绿竹岁寒在，故人衰老多。\n月色静中见，泉声深处闻。\n古观茅山下，诸峯欲曙时。\n真人是黄子，玉堂生紫芝。\n禅门至六祖，衣钵无人得。\n古墓碑表折，荒壠松柏稀。\n秋深知气正，家近觉山寒。\n山僧不记重阳日，因见茱萸忆去年。\n今非古狱下，莫向斗边看。\n海月生残夜，江春入暮年。\n窗风枯砚水，山雨慢琴弦。",
        "dynasty": "唐",
        "collection_info": null
    },
    {
        "uuid": "9ac1ee5b71ca822bd9dcb93ca4024767",
        "title": "湘夫人祠",
        "author": "大易",
        "content": "灵祠古木合，波扬大江濆。\n未□湘南雨，知为何处云。\n苔痕涩珠履，草色妒罗裙。\n妙鼓彤云瑟，羁臣不可闻。",
        "dynasty": "唐",
        "collection_info": null
    },
    {
        "uuid": "63f9804f3695a5791f2b51b8dc717639",
        "title": "赠司空拾遗",
        "author": "大易",
        "content": "侍臣何事辞云陛，江上微云见雪花。\n望阁未承丹凤诏，掩门空对楚人家。\n陈琳草奏才还在，王粲登楼兴未赊。\n高馆更容尘外客，仍令归路待瑶华。",
        "dynasty": "唐",
        "collection_info": null
    },
    {
        "uuid": "035b157c1a7ee5c18706eb8b834418d0",
        "title": "寄钱郎中",
        "author": "法照",
        "content": "闭门深树裏，闲足鸟来过。\n五马不復贵，一僧谁奈何。\n药苗家自有，香饭乞时多。\n寄语婵娟客，将心向薜萝。",
        "dynasty": "唐",
        "collection_info": null
    },
    {
        "uuid": "a4b5f4892792ac5515396432a8decdf7",
        "title": "送清江上人",
        "author": "法照",
        "content": "越人僧体古，清虑洗尘劳。\n一国诗名远，多生律行高。\n见山援葛藟，避世着方袍。\n早晚云门去，侬应逐尔曹。",
        "dynasty": "唐",
        "collection_info": null
    },
    {
        "uuid": "8a698fe15a1fbea061c30a5458559237",
        "title": "送无着禅师归新罗",
        "author": "法照",
        "content": "万里归乡路，随缘不算程。\n寻山百衲弊，过海一杯轻。\n夜宿依云色，晨斋就水声。\n何年持贝叶，却到汉家城。",
        "dynasty": "唐",
        "collection_info": null
    },
    {
        "uuid": "5a16738ea18544690ae396ac44553020",
        "title": "游元象泊",
        "author": "释泚",
        "content": "空水潮色净，澹然湖上心。\n舳舻轻且进，汀洲如可寻。\n秋风洄泝险，落日波涛深。\n寂寞武陵去，中流方至今。",
        "dynasty": "唐",
        "collection_info": null
    },
    {
        "uuid": "7d84fc58f9abe9f5505a15e8380920f3",
        "title": "北原别业",
        "author": "释泚",
        "content": "野外车骑绝，古村桑柘阴。\n流莺出谷静，春草闭门深。\n学稼农为业，忘情道作心。\n因知上皇日，凿井在灵林。",
        "dynasty": "唐",
        "collection_info": null
    },
    {
        "uuid": "ee5e0ea9b6d8f1410c065d73eea7625b",
        "title": "杂诗 一",
        "author": "庞藴",
        "content": "未识龙宫莫说珠，识珠言说与君殊。\n空拳只是婴儿信，岂得将来诳老夫。",
        "dynasty": "唐",
        "collection_info": null
    },
    {
        "uuid": "8480ccd1331e34f0ae547182a9d985e3",
        "title": "杂诗 二",
        "author": "庞藴",
        "content": "万法从心起，心生万法生。\n法生同日了，来去在虚行。\n寄语修道人，空生慎勿生。\n如能达此理，不动出深坑。",
        "dynasty": "唐",
        "collection_info": null
    },
    {
        "uuid": "061efb4d376151302d5363bf999005a5",
        "title": "杂诗 三",
        "author": "庞藴",
        "content": "极目观前境，寂寞无一人。\n迴头看后底，影亦不随身。",
        "dynasty": "唐",
        "collection_info": null
    },
    {
        "uuid": "ce7c501e291e67aae370adcbd45ad42e",
        "title": "杂诗 四",
        "author": "庞藴",
        "content": "神识苟能无罣碍，廓周法界等虚空。\n不假坐禅持戒律，超然解脱岂劳功。",
        "dynasty": "唐",
        "collection_info": null
    },
    {
        "uuid": "f291fcea7c8f2d0bada94b40895c1240",
        "title": "杂诗 五",
        "author": "庞藴",
        "content": "日用事无别，惟吾自偶偕。\n头头非取舍，处处勿张乖。\n朱紫谁为号，青山绝点埃。\n神通幷妙用，运水及搬柴。",
        "dynasty": "唐",
        "collection_info": null
    },
    {
        "uuid": "23812b5ec580bd4f24e3f6d579f9f3bd",
        "title": "杂诗 六",
        "author": "庞藴",
        "content": "十方同聚会，个个学无为。\n此是选佛场，心空及第归。",
        "dynasty": "唐",
        "collection_info": null
    },
    {
        "uuid": "efb698ec7f05ee14da771b3c54a7279c",
        "title": "杂诗 七",
        "author": "庞藴",
        "content": "熖水无鱼下底钩，觅鱼无处笑君愁。\n可怜谷隐老禅伯，被唾如何见亦羞。",
        "dynasty": "唐",
        "collection_info": null
    },
    {
        "uuid": "5e9d83ad531cc793798bab99b304905e",
        "title": "归山作",
        "author": "护国",
        "content": "諠静各有路，偶随心所安。\n纵然在朝市，终不忘林峦。\n四皓将拂衣，二疏能挂冠。\n窓前隐逸传，每日三时看。\n靳尚那可论，屈原亦可叹。\n至今黄泉下，名及青云端。\n松牖见初月，花间礼古坛。\n何处论心怀，世上空漫漫。",
        "dynasty": "唐",
        "collection_info": null
    },
    {
        "uuid": "413e386a342f46a8f0602b223f0eeb78",
        "title": "题醴陵玉仙观歌",
        "author": "护国",
        "content": "王乔一去空仙观，白云至今凝不散。\n星垣松殿几千秋，往往笙歌天下半。\n瀑布西行过石桥，黄精采根还采苗。\n路逢一人擎药椀，松花夜雨风吹满。\n自言家住在东坡，白犬相随邀我过。\n南山石上有棊局，曾使樵夫烂斧柯。",
        "dynasty": "唐",
        "collection_info": null
    },
    {
        "uuid": "4114ce952d7d2d4ab3d7392921624d03",
        "title": "访云母山僧",
        "author": "护国",
        "content": "森然古岩裏，净行一番僧。\n松下滤寒水，佛前挑夜灯。\n莲花国土异，贝叶梵书能。\n想到空王境，无心问爱憎。",
        "dynasty": "唐",
        "collection_info": null
    },
    {
        "uuid": "8effc90c46e067451575880fe1c3429f",
        "title": "题王班水亭",
        "author": "护国",
        "content": "湖上见秋色，旷然如尔怀。\n岂惟欢陇亩，兼亦外形骸。\n待月归山寺，弹琴坐暝斋。\n布衣闲自贵，何用谒天阶。",
        "dynasty": "唐",
        "collection_info": null
    },
    {
        "uuid": "8f7adfc82405f0da8df2d5b4c0a2b7cb",
        "title": "山中寄王员外",
        "author": "护国",
        "content": "为问幽兰桂，空山復若何。\n芬芳终有分，采折更谁过。\n望在轩阶近，恩霑雨露多。\n移居傥得地，长愿接琼柯。",
        "dynasty": "唐",
        "collection_info": null
    },
    {
        "uuid": "1cc16a38f26a6362ed17488c60d7d347",
        "title": "许州郑使君孩子",
        "author": "护国",
        "content": "毛骨贵天生，肌肤片玉明。\n见人空解笑，弄物不知名。\n国器嗟犹小，门风望益清。\n抱来芳树下，时引凤雏声。",
        "dynasty": "唐",
        "collection_info": null
    },
    {
        "uuid": "6bb865fc4f820a59a46a27e184f2a632",
        "title": "怆故人旧居",
        "author": "护国",
        "content": "惆怅至日暮，寒鸦啼树林。\n破阶苔色厚，残壁雨痕深。\n命与时不遇，福为祸所侵。\n空余行径在，令我叹人吟。",
        "dynasty": "唐",
        "collection_info": null
    },
    {
        "uuid": "0e569a42ffdb6042df3664b18b685b84",
        "title": "逢灵道士",
        "author": "护国",
        "content": "浮丘山上见黄冠，松栢森森登古坛。\n一茎青竹以为杖，数颗仙桃仍未餐。\n长安市裏仍卖卜，武陵溪畔每烧丹。\n缩地往来无定所，花源到处路漫漫。",
        "dynasty": "唐",
        "collection_info": null
    },
    {
        "uuid": "4b97e9b5555842b3062f06de9a35702d",
        "title": "别盛安",
        "author": "护国",
        "content": "情人取次几淹留，别后南州与北州。\n月色为怜今夜客，砧声那似去年秋。\n欲除豺虎论三略，莫对云山咏四愁。\n亲故相逢且借问，古来无种是王侯。",
        "dynasty": "唐",
        "collection_info": null
    },
    {
        "uuid": "928942771d5cb705b708e06d0da9a4b6",
        "title": "伤蔡处士",
        "author": "护国",
        "content": "箧中遗草是琅玕，对此空令洒泪看。\n三径尚余行迹在，数萤犹是映书残。\n晨光不借泉门晓，暝色唯添陇树寒。\n欲问皇天天更远，有才无命说应难。",
        "dynasty": "唐",
        "collection_info": null
    },
    {
        "uuid": "c47ac662e43e4c79c41ab1101b759641",
        "title": "临川道中",
        "author": "护国",
        "content": "出谷入谷路回转，秋风已至归期晚。\n举头何处望来踪，万仞千山鸟飞远。",
        "dynasty": "唐",
        "collection_info": null
    },
    {
        "uuid": "5ea46d151ab70f3de2af083cf7ef92b6",
        "title": "赠张驸马斑竹柱杖",
        "author": "护国",
        "content": "此君与我在云溪，劲节奇文胜杖藜。\n为有岁寒堪赠远，玉阶行处愿提携。",
        "dynasty": "唐",
        "collection_info": null
    },
    {
        "uuid": "c6f69f0d6fab88cfc8dcc5001347db85",
        "title": "病愈寄友",
        "author": "法振",
        "content": "哀乐暗成疾，卧中芳月移。\n西山有清士，孤啸不可追。\n捣药昼林静，汲泉阴涧迟。\n微踪与麋鹿，远谢求羊知。",
        "dynasty": "唐",
        "collection_info": null
    },
    {
        "uuid": "14c5466e086d0946667ed2446ed28919",
        "title": "程评事西园之作",
        "author": "法振",
        "content": "谁向春莺道，名园已共知。\n檐前迴水影，城上出花枝。\n摇拂烟云动，登临翰墨随。\n相招能不厌，山舍为君移。",
        "dynasty": "唐",
        "collection_info": null
    },
    {
        "uuid": "0763881bde2ce35900b5397b635db80b",
        "title": "陈九溪中草堂",
        "author": "法振",
        "content": "溪草落溅溅，鱼飞入稻田。\n早寒临洞月，轻素卷帘烟。\n䪻帻题新句，蓑衣象古贤。\n曙花闲秀色，三十六峰前。",
        "dynasty": "唐",
        "collection_info": null
    },
    {
        "uuid": "b712e93b97c92f4f319ccd68a434a08c",
        "title": "题天长阮少府湖上客归",
        "author": "法振",
        "content": "孤棹移官舍，新农寄楚田。\n晴林渡海日，春草长湖烟。\n卧对闲鸥戏，谈经稚子贤。\n佳期更何许，应向啸台前。",
        "dynasty": "唐",
        "collection_info": null
    },
    {
        "uuid": "bfddf6baf75f154240c45a5e2f39d9e8",
        "title": "题万山许炼师",
        "author": "法振",
        "content": "道成人不识，流水响空山。\n花暗轩窓外，云随坐卧间。\n验图名已久，绝粒事长闲。\n更欲昆崙去，羞看绛节还。",
        "dynasty": "唐",
        "collection_info": null
    },
    {
        "uuid": "960fa0727223c3901c525811e81f4fc7",
        "title": "河源破贼后赠袁将军",
        "author": "法振",
        "content": "白羽三千驻，萧萧万里行。\n出关深汉垒，带月破蕃营。\n蔓草河原色，悲笳碎叶声。\n欲朝王母殿，前路驻高旌。",
        "dynasty": "唐",
        "collection_info": null
    },
    {
        "uuid": "f57fbb8f512a929d6bdbed082961e4b7",
        "title": "越中赠程先生",
        "author": "法振",
        "content": "纱帽度残春，虚舟寄一身。\n溪边逢越女，花裏问秦人。\n古塞连山静，阴霞落海新。\n有时城郭去，暗与酒家亲。",
        "dynasty": "唐",
        "collection_info": null
    },
    {
        "uuid": "4efb9fe980dcbf63625a33581265794d",
        "title": "送常大夫赴朔方",
        "author": "法振",
        "content": "关山今不掩，军候鸟先知。\n大汉嫖姚入，乌孙部曲随。\n高旌天外驻，寒角月中吹。\n归到长安第，花应再满枝。",
        "dynasty": "唐",
        "collection_info": null
    },
    {
        "uuid": "c770d40a8492ee001b2da6e842b6db13",
        "title": "送人游闽越",
        "author": "法振",
        "content": "不须行借问，为尔话闽中。\n海岛阴晴日，江帆来去风。\n道游玄度宅，身寄朗陵公。\n此别何伤远，如今关塞通。",
        "dynasty": "唐",
        "collection_info": null
    },
    {
        "uuid": "11c944509a6e3bf0c22efa513e60ba66",
        "title": "送褚先生海上寻封炼师",
        "author": "法振",
        "content": "潮落风初定，天吴避客舟。\n近承三殿旨，欲向五湖游。\n不厌乌皮几，新缝鹤氅裘。\n明珠漂断岸，阴火映中流。\n华盖芝童引，神丹桂女收。\n悬知居缥缈，因为识浮丘。",
        "dynasty": "唐",
        "collection_info": null
    },
    {
        "uuid": "2c3a154b1126b104f840748a5fb35b24",
        "title": "送韩侍御自使幕巡海北",
        "author": "法振",
        "content": "微雨空山夜洗兵，绣衣朝拂海云清。\n幕中运策心应苦，马上吟诗卷已成。\n离亭不惜花源醉，古道犹看蔓草生。\n因说元戎能破敌，高歌一曲陇关情。",
        "dynasty": "唐",
        "collection_info": null
    },
    {
        "uuid": "6acea14c2dc91141a587498bdf5a4b6b",
        "title": "张舍人南溪别业",
        "author": "法振",
        "content": "新田绕屋半春耕，藜杖闲门引客行。\n山翠自成微雨色，溪花不隐乱泉声。\n渔家远到堪留兴，公府悬知欲厌名。\n入夜更宜明月满，双童唤出解吹笙。",
        "dynasty": "唐",
        "collection_info": null
    },
    {
        "uuid": "15c914f13ab157e6c1deff035f6d0d24",
        "title": "别卢使君归故栅村",
        "author": "法振",
        "content": "归风白马引嘶声，落日犹看楚客情。\n塞口竹缘空戍没，潮头沙拥慢冈成。\n松田且欲亲耕种，郡守何偏问姓名。\n东道宿程投故栅，依依渔父解相迎。",
        "dynasty": "唐",
        "collection_info": null
    },
    {
        "uuid": "9a4cfeca9941971a24696c46254c452c",
        "title": "丹阳浦送客之海上",
        "author": "法振",
        "content": "不到终南向几秋，移居更欲近沧洲。\n风吹雨色连村暗，潮拥菱花出岸浮。\n漠漠望中春自艳，寥寥泊处夜堪愁。\n如君岂得空高枕，只益天书遣远求。",
        "dynasty": "唐",
        "collection_info": null
    },
    {
        "uuid": "fee95eac7f509c0f477ce45f62303b83",
        "title": "月夜泛舟",
        "author": "法振",
        "content": "西塞长云尽，南湖片月斜。\n漾舟人不见，卧入武陵花。",
        "dynasty": "唐",
        "collection_info": null
    },
    {
        "uuid": "b1253a24a8c15bb0a2c7bd74fecccaff",
        "title": "送友人之上都",
        "author": "法振",
        "content": "玉帛征贤楚客稀，猨啼相送武陵归。\n湖头望入桃花去，一片春帆带雨飞。",
        "dynasty": "唐",
        "collection_info": null
    },
    {
        "uuid": "1e36700faed97d92aedcf3b7e266e1d6",
        "title": "句",
        "author": "法振",
        "content": "画鼓催来锦臂襄，小娥双起整霓裳。",
        "dynasty": "唐",
        "collection_info": null
    },
    {
        "uuid": "216bc876ee97607d88686b4d70e79d39",
        "title": "早发陕州途中赠严秘书",
        "author": "清江",
        "content": "此身虽不繫，忧道亦劳生。\n万里江湖梦，千山雨雪行。\n人家依旧垒，关路闭层城。\n未尽交河虏，犹屯细柳兵。\n艰难嗟远客，栖託赖深情。\n贫病吾将有，精修许少卿。",
        "dynasty": "唐",
        "collection_info": null
    },
    {
        "uuid": "f8b2d7e22da96fc049b1a8f5ea7341af",
        "title": "早春书情寄河南崔少府",
        "author": "清江",
        "content": "春日春风至，阳和似不均。\n病身空益老，愁鬓不知春。\n宇宙成遗物，光阴促幻身。\n客游伤末路，心事向行人。\n道薄犹怀土，时难欲厌贫。\n微才如可寄，赤县有乡亲。",
        "dynasty": "唐",
        "collection_info": null
    },
    {
        "uuid": "f3ef7cf234a2b8291209c1396833acfb",
        "title": "春游司直城西鸬鹚溪别业",
        "author": "清江",
        "content": "别墅军城下，闲諠未可齐。\n春深花蝶梦，晓隔柳烟鞞。\n韶景浮寒水，疎杨映绿堤。\n沿洄看竹色，来往听莺啼。\n久慢持生术，多亲种药畦。\n家贫知素行，心苦见清溪。\n越客初投分，南枝得寄栖。\n禅机空寂寞，雅趣赖招携。\n本寺重江外，游方二室西。\n裴回恋知己，日夕草萋萋。",
        "dynasty": "唐",
        "collection_info": null
    },
    {
        "uuid": "088960029a016ebd4088c29e1581dc44",
        "title": "夕次襄邑",
        "author": "清江",
        "content": "何处戒吾道，经年远路中。\n客心犹向北，河水自归东。\n古戍鸣寒角，疎林振夕风。\n轻舟惟载月，那与故人同。",
        "dynasty": "唐",
        "collection_info": null
    },
    {
        "uuid": "0470d779eba507b5d7f7388e41a9e3a1",
        "title": "宿严维宅简章八元",
        "author": "清江",
        "content": "佳期曾不远，甲第即南邻。\n惠爱偏相及，经过岂厌频。\n秋寒林叶动，夕霁月华新。\n莫话羁栖事，平原是主人。",
        "dynasty": "唐",
        "collection_info": null
    },
    {
        "uuid": "fb5ce35b4b9a7aabcdbbe794fe67d90d",
        "title": "赠淮西贾兵马使",
        "author": "清江",
        "content": "破虏功成百战场，天书新拜汉中郎。\n映门旌斾春风起，对客弦歌白日长。\n阶下鬬鸡花乍发，营南试马柳初黄。\n由来吴楚多同调，感激逢君共异乡。",
        "dynasty": "唐",
        "collection_info": null
    },
    {
        "uuid": "095249ea020b6afe881ef1ec84821651",
        "title": "送坚上人归杭州天竺寺",
        "author": "清江",
        "content": "十年劳负笈，经论化中朝。\n流水知乡近，和风惜别遥。\n云山零夜雨，花岸上春潮。\n归卧南天竺，禅心更寂寥。",
        "dynasty": "唐",
        "collection_info": null
    },
    {
        "uuid": "8d1357d97c1df8533c583403790ed56d",
        "title": "送赞律师归嵩山",
        "author": "清江",
        "content": "禅意归心急，山深定易安。\n清贫修道苦，孝友别家难。\n雪路侵溪转，花宫映岳看。\n到时瞻塔暮，松月向人寒。",
        "dynasty": "唐",
        "collection_info": null
    },
    {
        "uuid": "33e7e1fe36e768f3195e9b17b8e5722b",
        "title": "上都酬章十八兄",
        "author": "清江",
        "content": "每叹经年别，人生有几年。\n关河长问道，风雨独随缘。\n寓蝶成庄梦，怀人识祢贤。\n徽猷不及此，空媿白华篇。",
        "dynasty": "唐",
        "collection_info": null
    },
    {
        "uuid": "8afc5af10109aad93e90595be2df44bc",
        "title": "登楼望月寄凤翔李少尹",
        "author": "清江",
        "content": "陌上凉风槐叶凋，夕阳秋露湿寒条。\n登楼望月楚山上，月到楼南山独遥。\n心送秦人趋凤阙，月随阳鴈极烟霄。\n轩车不重无名客，此地谁能访寂寥。",
        "dynasty": "唐",
        "collection_info": null
    },
    {
        "uuid": "8c967a384b8514e61e94afc975b8fe7b",
        "title": "湘川怀古",
        "author": "清江",
        "content": "潇湘连汨罗，復对九嶷河。\n浪势屈原冢，竹声渔父歌。\n地荒征骑少，天暖浴禽多。\n脉脉东流水，古今同奈何。",
        "dynasty": "唐",
        "collection_info": null
    },
    {
        "uuid": "fe93a844e8cd7f3adb23b46cc45954e1",
        "title": "七夕",
        "author": "清江",
        "content": "七夕景迢迢，相逢只一宵。\n月为开帐烛，云作渡河桥。\n映水金冠动，当风玉佩摇。\n惟愁更漏促，离别在明朝。",
        "dynasty": "唐",
        "collection_info": null
    },
    {
        "uuid": "48d7708ece694e7e2421da74c43cc655",
        "title": "长安卧病",
        "author": "清江",
        "content": "身世足堪悲，空房卧病时。\n卷帘花雨滴，扫石竹阴移。\n已觉生如梦，堪嗟寿不知。\n未能通法性，讵可免支离。",
        "dynasty": "唐",
        "collection_info": null
    },
    {
        "uuid": "b4ef057556172342cb20867a385d1cd7",
        "title": "送婆罗门",
        "author": "清江",
        "content": "雪岭金河独向东，吴山楚泽意无穷。\n如今白首乡心尽，万里归程在梦中。",
        "dynasty": "唐",
        "collection_info": null
    },
    {
        "uuid": "03c795190e405060b22dc124a7526805",
        "title": "喜皇甫大夫同宿大梁驿",
        "author": "清江",
        "content": "江头旌斾去，花外卷帘空。\n夜色临城月，春声渡水风。\n也知行李别，蹔喜话言同。\n若问庐山事，终身愧远公。",
        "dynasty": "唐",
        "collection_info": null
    },
    {
        "uuid": "e37c299369b2cfbe53dc2ca39d55ecd4",
        "title": "酬姚补阙南仲云溪馆中戏题随书见寄",
        "author": "清江",
        "content": "寺溪临使府，风景借仁祠。\n补衮周官贵，能名汉主慈。\n卧云知独处，望月忆同时。\n忽枉缄中赠，琼瑶满手持。",
        "dynasty": "唐",
        "collection_info": null
    },
    {
        "uuid": "bab394eb00bed9e2130857c1e320b7b8",
        "title": "喜严侍御蜀还赠严秘书",
        "author": "清江",
        "content": "往年分首出咸秦，木落花开秋又春。\n江客不曾知蜀路，旅魂何处访情人。\n当时望月思文友，今日迎骢见近臣。\n多羡二龙同汉代，绣衣芸阁共荣亲。",
        "dynasty": "唐",
        "collection_info": null
    },
    {
        "uuid": "d179d81bf25f3297137feae3dad97f69",
        "title": "送韦参军江陵",
        "author": "清江",
        "content": "槐花落尽柳阴清，萧索凉天楚客情。\n海上旧山无的信，东门归路不堪行。\n身随幻境劳多事，迹学禅心厌有名。\n公子道存知不弃，欲依刘表住南荆。",
        "dynasty": "唐",
        "collection_info": null
    },
    {
        "uuid": "9e37f89564b5cd750fdc64cabf9dcdb3",
        "title": "月夜有怀黄端公兼简朱孙二判官",
        "author": "清江",
        "content": "月照疎林惊鹊飞，羁人此夜共无依。\n青门旅寓身空老，白首头陀力渐微。\n屡向曲池陪逸少，几回戎幕接玄晖。\n四科弟子称文学，五马诸侯是绣衣。\n江雁往来曾不定，野云摇曳本无机。\n修行未尽身将尽，欲向东山掩旧扉。",
        "dynasty": "唐",
        "collection_info": null
    },
    {
        "uuid": "e3ce18071ba5f05009d2408fe780b23b",
        "title": "精舍遇雨",
        "author": "清江",
        "content": "空门寂寂淡吾身，溪雨微微洗客尘。\n卧向白云情未尽，任他黄鸟醉芳春。",
        "dynasty": "唐",
        "collection_info": null
    },
    {
        "uuid": "7aa3958ae32e55f1d319c00a115b843f",
        "title": "小雪",
        "author": "清江",
        "content": "落雪临风不厌看，更多还恐蔽林峦。\n愁人正在书窗下，一片飞来一片寒。",
        "dynasty": "唐",
        "collection_info": null
    },
    {
        "uuid": "f09154398b3d6a61ee9515c1e64080b7",
        "title": "句",
        "author": "清江",
        "content": "万木无一叶，客心悲此时。",
        "dynasty": "唐",
        "collection_info": null
    },
    {
        "uuid": "eb374eacb9b84c063b54227f1dab15c6",
        "title": "送吕郎中赴沧州",
        "author": "无可",
        "content": "出守沧州去，西风送斾旌。\n路遥经几郡，地尽到孤城。\n拜庙千山绿，登楼遍海清。\n何人共东望，日向积涛生。",
        "dynasty": "唐",
        "collection_info": null
    },
    {
        "uuid": "8067760e7de605da0877bc1449f98a3f",
        "title": "书马如文石门居",
        "author": "无可",
        "content": "别业逸高情，暮泉喧客亭。\n林迴天阙近，雨过石门青。\n野果谁来拾，山禽独卧听。\n要迎文会友，时復扫柴扃。",
        "dynasty": "唐",
        "collection_info": null
    },
    {
        "uuid": "f3e727152b5fc881a002ac22627063b7",
        "title": "送章正字秩满东归",
        "author": "无可",
        "content": "朝衣登别席，春色满秦关。\n芸阁吏谁替，海门身又还。\n寻僧流水僻，见月远林闲。\n虽是忘机者，难齐去住间。",
        "dynasty": "唐",
        "collection_info": null
    },
    {
        "uuid": "cba586bc3759ab8ee263c7cc251d35ff",
        "title": "赋得望远山送客归",
        "author": "无可",
        "content": "遥山寒雨过，正向暮天横。\n隐隐凌云出，苍苍与水平。\n何时凝厚地，几处映孤城。\n归客秋风裏，迴看伤别情。",
        "dynasty": "唐",
        "collection_info": null
    },
    {
        "uuid": "d7b78fb73864a6706187c5691ba3c17c",
        "title": "送宜春裴宰是将军旻之孙",
        "author": "无可",
        "content": "垂白方为县，徒知大父雄。\n山春南去棹，楚夜北飞鸿。\n迭嶂和云灭，孤城与岭通。\n谁知持惠花，一境动清风。",
        "dynasty": "唐",
        "collection_info": null
    },
    {
        "uuid": "edf6151571f8362f0ada2f2b9d48bac8",
        "title": "送朴山人归日本",
        "author": "无可",
        "content": "海霁晚帆开，应无乡信催。\n水从荒外积，人指日边迴。\n望国乘风久，浮天绝岛来。\n傥因华夏使，书札转悠哉。",
        "dynasty": "唐",
        "collection_info": null
    },
    {
        "uuid": "ee595cb0671c6ab89cbdf17af45ae1b3",
        "title": "送姚宰任吉州安福县",
        "author": "无可",
        "content": "落絮满衣裳，携琴问酒乡。\n挂帆南入楚，到县半浮湘。\n吏散翠禽下，庭闲斑竹长。\n人安宜远泛，沙上蕙兰香。",
        "dynasty": "唐",
        "collection_info": null
    },
    {
        "uuid": "c0a16eed571ccf5437df55ce0f38980a",
        "title": "送李少府之任临邛",
        "author": "无可",
        "content": "邛南方作尉，调补一何卑。\n发论唯公干，承家乃帝枝。\n山长风褭栈，江荫石和澌。\n旧井王孙宅，还寻独有期。",
        "dynasty": "唐",
        "collection_info": null
    },
    {
        "uuid": "7c548954657b043dd4f918756809bf30",
        "title": "游山寺",
        "author": "无可",
        "content": "千峰路盘尽，林寺昔何名。\n步步入山影，房房闻水声。\n多年人迹断，残照石阴清。\n自可求居止，安闲过此生。",
        "dynasty": "唐",
        "collection_info": null
    },
    {
        "uuid": "e0509d423c9175e79fee932ce6f906f4",
        "title": "酬姚员外见过林下",
        "author": "无可",
        "content": "扫苔迎五马，莳药过申钟。\n鹤共林僧见，云随野客逢。\n入楼山隔水，滴斾露垂松。\n日暮题诗去，空知雅调重。",
        "dynasty": "唐",
        "collection_info": null
    },
    {
        "uuid": "10d17cd5723932ff66caea97c788891a",
        "title": "寄华州马戴",
        "author": "无可",
        "content": "三峰待秋上，鸟外挂衣巾。\n犹见无穷景，应非暂往身。\n水寒仙掌路，山远华阳人。\n欲问坛边月，寻思阙復新。",
        "dynasty": "唐",
        "collection_info": null
    },
    {
        "uuid": "0e522af19676417d604b92500c10f6a9",
        "title": "秋夜寄青龙寺空贞二上人",
        "author": "无可",
        "content": "夜来思道侣，木叶向人飘。\n精舍池边古，秋山树下遥。\n磬寒彻几里，云白已经宵。\n未得同居止，萧然自寂寥。",
        "dynasty": "唐",
        "collection_info": null
    },
    {
        "uuid": "5c8023b736dbe000a6092128278d241b",
        "title": "过杏溪寺寄姚员外",
        "author": "无可",
        "content": "门径众峰头，盘岩復转沟。\n云僧随树老，杏水落江流。\n峡狖有时到，秦人今日游。\n谢公多晚眺，此景在南楼。",
        "dynasty": "唐",
        "collection_info": null
    },
    {
        "uuid": "b0b692095a174244565e27e71c764173",
        "title": "送僧归中条",
        "author": "无可",
        "content": "夜叶动飘飘，寒来话数宵。\n卷经归鸟外，转雪过山椒。\n旧长松杉大，难行水石遥。\n元戎宗内学，应就白云招。",
        "dynasty": "唐",
        "collection_info": null
    },
    {
        "uuid": "899cdd529e4e06203bc00adad20f436c",
        "title": "送人罢举东游",
        "author": "无可",
        "content": "东堂今已负，况此远行难。\n兼雨风声过，连天草色干。\n鸿嘶荒垒闭，兵烧广川寒。\n若向龙门宿，悬知拭泪看。",
        "dynasty": "唐",
        "collection_info": null
    },
    {
        "uuid": "fe2094b4be77d469717a38125e41dc9d",
        "title": "金州冬月陪太宗游池",
        "author": "无可",
        "content": "残腊雪纷纷，林间起送君。\n苦吟行迥野，投迹向寒云。\n绝顶晴多去，幽泉冻不闻。\n唯应草堂寺，高枕脱人羣。",
        "dynasty": "唐",
        "collection_info": null
    },
    {
        "uuid": "351a6d07c5c30d11f505c5cfadfddd07",
        "title": "寄青龙寺原上人",
        "author": "无可",
        "content": "敛屦入寒竹，安禅过漏声。\n高杉残子落，深井冻痕生。\n罢磬风枝动，悬灯雪屋明。\n何当招我宿，乘月上方行。",
        "dynasty": "唐",
        "collection_info": null
    },
    {
        "uuid": "99301983b33fd78941594362f852327f",
        "title": "秋寄从兄贾岛",
        "author": "无可",
        "content": "暝虫喧暮色，默思坐西林。\n听雨寒更彻，开门落叶深。\n昔因京邑病，併起洞庭心。\n亦是吾兄事，迟迴共至今。",
        "dynasty": "唐",
        "collection_info": null
    },
    {
        "uuid": "8955bae6b8ae6476b9c4493160f4936e",
        "title": "新年",
        "author": "无可",
        "content": "燃灯朝復夕，渐作长年身。\n紫阁未归日，青门又见春。\n掩关寒过尽，开定草生新。\n自有林中趣，谁惊岁去频。",
        "dynasty": "唐",
        "collection_info": null
    },
    {
        "uuid": "bf01bd70aa65a4412717bb1fd03dfe1a",
        "title": "夏日送崔秀才游南",
        "author": "无可",
        "content": "南方山水地，念子为贫游。\n纵是逢佳景，那能缓旅愁。\n夕阳行远道，烦暑在孤舟。\n莫向巴江过，猨啼促泪流。",
        "dynasty": "唐",
        "collection_info": null
    },
    {
        "uuid": "6c3147c041daba6264e0ba851c90a3de",
        "title": "晚秋酬姚合见寄",
        "author": "无可",
        "content": "新命起高眠，江湖空浩然。\n木衰犹有菊，燕去即无蝉。\n分察千官内，孤怀远岳边。\n萧条人外寺，暌阻又经年。",
        "dynasty": "唐",
        "collection_info": null
    },
    {
        "uuid": "133d92e493552da2893eb9b57c877ebf",
        "title": "暮秋宿友人居",
        "author": "无可",
        "content": "招我郊居宿，开门但苦吟。\n秋眠山烧尽，暮歇竹园深。\n寒浦鸿相呌，风窗月欲沈。\n翻嫌坐禅石，不在此松阴。",
        "dynasty": "唐",
        "collection_info": null
    },
    {
        "uuid": "eb66f38373285b05dd5278215beb910a",
        "title": "送李骑曹之武宁",
        "author": "无可",
        "content": "一岁一归宁，凉天数骑行。\n河来当塞曲，山远与沙平。\n纵猎旗风卷，听笳帐月生。\n新鸿引寒色，迴日满京城。",
        "dynasty": "唐",
        "collection_info": null
    },
    {
        "uuid": "ed38617c3850644023988bb65f7acfdc",
        "title": "秋日寄厉玄先辈",
        "author": "无可",
        "content": "杨柳起秋色，故人犹未还。\n别离俱自苦，少壮岂能闲。\n夜雨吟残烛，秋城忆远山。\n何当一相见，语默此林间。",
        "dynasty": "唐",
        "collection_info": null
    },
    {
        "uuid": "3f090f99cf652d715b4b43a4a50d727f",
        "title": "冬晚与诸文士会太仆田卿宅",
        "author": "无可",
        "content": "从容启华馆，馔玉復烧兰。\n是岁兹旬尽，良宵几刻残。\n风迴松竹动，人息斗牛寒。\n此后思良集，须期月再圆。",
        "dynasty": "唐",
        "collection_info": null
    },
    {
        "uuid": "a9e91fe0a93cee93d4b537c80a4828e2",
        "title": "赠诗僧",
        "author": "无可",
        "content": "寒山对水塘，竹叶影侵堂。\n洗药冰生岸，开门月满床。\n病多身又老，枕倦夜兼长。\n来谒吾曹者，呈诗问否臧。",
        "dynasty": "唐",
        "collection_info": null
    },
    {
        "uuid": "a962d3887424da795e8756f3f77c8e44",
        "title": "寒夜过叡川师院",
        "author": "无可",
        "content": "长生推献寿，法坐四朝登。\n问难无[彊]敌，声名掩古僧。\n绝尘苔积地，栖竹鸟惊灯。\n语默俱忘寐，残窗半月棱。",
        "dynasty": "唐",
        "collection_info": null
    },
    {
        "uuid": "10480a3b44730cb3577f5ed5679f7a0e",
        "title": "送颢法师往太原讲兼呈李司徒",
        "author": "无可",
        "content": "近腊辞精舍，幷州谒尚公。\n路长山忽尽，塞广雪无穷。\n讲席开晴垒，禅衣涉远风。\n闻经诸弟子，应满此门中。",
        "dynasty": "唐",
        "collection_info": null
    },
    {
        "uuid": "1ec2383f5f0918ac902a38b527c57711",
        "title": "冬日诸禅自商山礼正师真塔迴见访",
        "author": "无可",
        "content": "久思今忽来，双屦汚青苔。\n拂雪从山起，过房礼塔迴。\n偈留闲夜作，禅请暂时开。\n欲作孤云去，赋诗余不才。",
        "dynasty": "唐",
        "collection_info": null
    },
    {
        "uuid": "1adbe5685dfdacab721a63b54b9af1ad",
        "title": "题青龙寺纵公房",
        "author": "无可",
        "content": "从谁得法印，不离上方传。\n夕磬城霜下，寒房竹月圆。\n烟残衰木畔，客住积云边。\n未隐沧洲去，时来于此禅。",
        "dynasty": "唐",
        "collection_info": null
    },
    {
        "uuid": "4e4366821532a541759d185f990f0237",
        "title": "赠圭峰禅师",
        "author": "无可",
        "content": "绝壑禅林底，泉分落石层。\n雾交高顶草，云隐下方灯。\n朝满倾心客，溪连学道僧。\n半旬持一食，此事有谁能。",
        "dynasty": "唐",
        "collection_info": null
    },
    {
        "uuid": "11c89042b6844ce4f88110da6612ca69",
        "title": "陪姚合游金州南池",
        "author": "无可",
        "content": "柳暗清波涨，衝萍復漱苔。\n张筵白鸟起，扫岸使君来。\n洲岛秋应没，荷花晚尽开。\n高城吹角绝，驺驭尚裴回。",
        "dynasty": "唐",
        "collection_info": null
    },
    {
        "uuid": "68e656100a9dec79b3cff12be22f50a8",
        "title": "金州别姚合",
        "author": "无可",
        "content": "日日西亭上，春留到夏残。\n言之离别易，勉以道途难。\n山出一千里，溪行三百滩。\n松间楼裏月，秋入五陵看。",
        "dynasty": "唐",
        "collection_info": null
    },
    {
        "uuid": "ca55598027101ddf811c956135a8be33",
        "title": "夏日送田中丞赴蔡州",
        "author": "无可",
        "content": "出守汝南城，应多恋阙情。\n地遥人久望，风起斾初行。\n楚庙繁蝉断，淮田细雨生。\n赏心知有处，蒋宅古津平。",
        "dynasty": "唐",
        "collection_info": null
    },
    {
        "uuid": "1af03e32e4b4c80c19e1341610df62c1",
        "title": "菊",
        "author": "无可",
        "content": "东篱摇落后，密艳被寒催。\n夹雨惊新拆，经霜忽尽开。\n野香盈客袖，禁蘂泛天杯。\n不共春兰并，悠扬远蝶来。",
        "dynasty": "唐",
        "collection_info": null
    },
    {
        "uuid": "40bd792cbb6bdadd3bee43255152965b",
        "title": "松",
        "author": "无可",
        "content": "枝干怪鳞皴，烟梢出涧新。\n屈盘高极目，苍翠远惊人。\n待鹤移阴过，听风落子频。\n青青寒木外，自与九霄邻。",
        "dynasty": "唐",
        "collection_info": null
    },
    {
        "uuid": "d7570900a8c6f8ca282e2961771c1dcb",
        "title": "兰",
        "author": "无可",
        "content": "兰色结春光，氛氲掩众芳。\n过门阶露叶，寻泽径连香。\n畹静风吹乱，亭秋雨引长。\n灵钧曾采撷，纫佩挂荷裳。",
        "dynasty": "唐",
        "collection_info": null
    },
    {
        "uuid": "2ca5ae322beb9ffedf4c8c4e76f6a814",
        "title": "陨叶",
        "author": "无可",
        "content": "遶巷夹溪红，萧条逐北风。\n别林遗宿鸟，浮水载鸣虫。\n石小埋初尽，枝长落未终。\n带霜书丽什，闲读白云中。",
        "dynasty": "唐",
        "collection_info": null
    },
    {
        "uuid": "fe76548c862595ca5558a9544c55e814",
        "title": "李常侍书堂",
        "author": "无可",
        "content": "结构因坟籍，檐前竹未生。\n涂油窗日早，阅椠幌风轻。\n息架蛩惊客，垂灯雨过城。\n已应穷古史，师律孰齐名。",
        "dynasty": "唐",
        "collection_info": null
    },
    {
        "uuid": "7cb646b268d9b02f2a47dde0e39e4c09",
        "title": "寄和蔡州田郎中",
        "author": "无可",
        "content": "遗迹仍留蔡，幽人出汉朝。\n门深荒径在，台迥数峰遥。\n岸石欹相倚，窗松偃未凋。\n寻思方一去，岂待使君招。",
        "dynasty": "唐",
        "collection_info": null
    },
    {
        "uuid": "23c856d402c7a301a66d7cf671e02ab0",
        "title": "经贞女祠",
        "author": "无可",
        "content": "朝赛暮还祈，开唐復历隋。\n精诚山雨至，岁月庙松衰。\n窥穴龙潭黑，过门鸟道危。\n不同巫峡女，来往楚王祠。",
        "dynasty": "唐",
        "collection_info": null
    },
    {
        "uuid": "be28ab329d2492b718756a41880adbe6",
        "title": "行汉水晚次神滩阻风",
        "author": "无可",
        "content": "惊风山半起，舟子忽停桡。\n岸荻吹先乱，滩声落更跳。\n听松今欲暮，过岛或明朝。\n若尽平生趣，东浮看石桥。",
        "dynasty": "唐",
        "collection_info": null
    },
    {
        "uuid": "84ead3183a82891534fda39d01e04e94",
        "title": "送田中丞使西戎",
        "author": "无可",
        "content": "朝元下赤墀，玉节使西夷。\n关陇风迴首，河湟雪洒旗。\n碛砂行几月，戎帐到何时。\n应尽平生志，高全大国仪。",
        "dynasty": "唐",
        "collection_info": null
    },
    {
        "uuid": "39d8147da54876ea253c80415a1f0a16",
        "title": "送董正字归觐毘陵",
        "author": "无可",
        "content": "暂辞讐校去，未发见新鸿。\n路入江波上，人归楚邑东。\n山遥晴出树，野极暮连空。\n何以念兄弟，应思洁膳同。",
        "dynasty": "唐",
        "collection_info": null
    },
    {
        "uuid": "b79080cb1e57d51d4c1deee67863def9",
        "title": "送邵锡及第归湖州",
        "author": "无可",
        "content": "春关鸟罢啼，归庆浙烟西。\n郡守招延重，乡人慕仰齐。\n橘青逃暑寺，茶长隔湖溪。\n乘暇知高眺，微应辨会稽。",
        "dynasty": "唐",
        "collection_info": null
    },
    {
        "uuid": "788963ad536eec24781671ab42d457c9",
        "title": "送薛重中丞充太原副使",
        "author": "无可",
        "content": "中司出华省，副相晋阳行。\n书答偏州启，筹参上将营。\n踏沙夜马细，吹雨晓笳清。\n正报胡尘灭，桃花汾水生。",
        "dynasty": "唐",
        "collection_info": null
    },
    {
        "uuid": "09b27ef4ccc5d87100ae125c3e944bdb",
        "title": "送灵武李侍御",
        "author": "无可",
        "content": "灵州天一涯，幕客似还家。\n地得江南壤，程分碛裏砂。\n禁盐调上味，麦穗结秋花。\n前席因筹画，清吟塞日斜。",
        "dynasty": "唐",
        "collection_info": null
    },
    {
        "uuid": "4f5f6588ba85d4a9280250c76e5fdf87",
        "title": "冬夜姚侍御宅送李廓少府",
        "author": "无可",
        "content": "王事圭峰下，将还禁漏余。\n偶欢新岁近，惜别后期疎。\n雪罢见来吏，川昏聊整车。\n独吟多暇日，应寄柏台书。",
        "dynasty": "唐",
        "collection_info": null
    },
    {
        "uuid": "ed5c0c3b8767a57662846719aab3addf",
        "title": "送喻凫及第归阳羡",
        "author": "无可",
        "content": "姓字载科名，无过子最荣。\n宗中初及第，江上觐难兄。\n月向波涛没，茶连洞壑生。\n石桥高思在，且为看东坑。",
        "dynasty": "唐",
        "collection_info": null
    },
    {
        "uuid": "5a2bda869cac521cf49c296b2bfaf6cc",
        "title": "送沅江宋明府即开府璟之孙",
        "author": "无可",
        "content": "初闻从事日，鄂渚动芳菲。\n一遂钧衡荐，今为长吏归。\n人临沅水望，鴈映楚山飞。\n唯有传声政，家风重发挥。",
        "dynasty": "唐",
        "collection_info": null
    },
    {
        "uuid": "8bc70305b28318f1d3f29a3062e54785",
        "title": "送薛秀才游河中兼投任郎中留后",
        "author": "无可",
        "content": "诗古赋纵横，令人畏后生。\n驾言游禹迹，知己在蒲城。\n日射云烟散，风吹草木荣。\n孤吟临寇境，莫问请长缨。",
        "dynasty": "唐",
        "collection_info": null
    },
    {
        "uuid": "70d5c201a9c3be7caf7f53503ded3760",
        "title": "寄姚谏议",
        "author": "无可",
        "content": "鸣鞭静路尘，籍籍谏垣臣。\n函疏辞专密，炉香立独亲。\n箧多临水作，窗宿卧云人。\n危坐开寒纸，灯前起草频。",
        "dynasty": "唐",
        "collection_info": null
    },
    {
        "uuid": "52561f0b1a01ae0bb92c4374addbfb41",
        "title": "大理正任二十和江淹拟古诗二十章寄示",
        "author": "无可",
        "content": "不啻迴青眼，应疑似碧云。\n古风真往哲，雅道滥朝闻。\n活狱威豪右，销时赖典坟。\n如何经济意，未克致吾君。",
        "dynasty": "唐",
        "collection_info": null
    },
    {
        "uuid": "a0987358369cd4c503293fb206a8dc20",
        "title": "寄殿院薛侍御",
        "author": "无可",
        "content": "名高意本闲，浮俗自难攀。\n佐蜀连钱出，朝天獬豸还。\n迴翔历清院，弹奏迥离班。\n休澣通玄旨，留僧昼掩关。",
        "dynasty": "唐",
        "collection_info": null
    },
    {
        "uuid": "f68ceb8dbcbca9a44fc831459c7aaa9f",
        "title": "禅林寺",
        "author": "无可",
        "content": "台山朝佛陇，胜地绝埃氛。\n冷色石桥月，素光华顶云。\n远泉和雪溜，幽磬带松闻。\n终断游方念，炉香继此焚。",
        "dynasty": "唐",
        "collection_info": null
    },
    {
        "uuid": "8711cc0a7a79ad613065e544163bf018",
        "title": "奉和裴舍人春日杜城旧事",
        "author": "无可",
        "content": "早晚辞纶綍，观农下杜西。\n草新池似镜，麦暖土如泥。\n鹓鹭依川宿，骅骝向野嘶。\n春来诗更苦，松韵亦含凄。",
        "dynasty": "唐",
        "collection_info": null
    },
    {
        "uuid": "092305dc0f40c10c47794d14dd3fc420",
        "title": "酬厉侍御秋中思归树石所居见寄",
        "author": "无可",
        "content": "三峰居接近，数里蹑云行。\n深去通仙境，思归厌宦名。\n月从高掌出，泉向乱松鸣。\n坐石眠霞侣，秋来短褐成。",
        "dynasty": "唐",
        "collection_info": null
    },
    {
        "uuid": "2a0902b657d1eea1b8e5e9912fb092e7",
        "title": "奉和段着作山居呈诸同志三首次本韵 一",
        "author": "无可",
        "content": "香花怀道侣，巾舃立双童。\n解印鸳鸿内，抽毫水石中。\n履温行烧地，衣赤动霞风。\n又似朝天去，诸僧不可同。",
        "dynasty": "唐",
        "collection_info": null
    },
    {
        "uuid": "f48c35a1f061151532d95e62037f8a1d",
        "title": "奉和段着作山居呈诸同志三首次本韵 二",
        "author": "无可",
        "content": "官辞中秘府，疎放野麋齐。\n偃仰青霄近，登临白日低。\n折腰窥乳窦，定足涉冰溪。\n染翰挥岚翠，僧名几处题。",
        "dynasty": "唐",
        "collection_info": null
    },
    {
        "uuid": "c455cf67ef994aa7966bf3f695090050",
        "title": "奉和段着作山居呈诸同志三首次本韵 三",
        "author": "无可",
        "content": "蹔收丹陛迹，独往乱山居。\n入雪知人远，眠云觉俗虚。\n足垂岩顶石，缨濯洞中渠。\n只见僧酬答，新归绝壑书。",
        "dynasty": "唐",
        "collection_info": null
    },
    {
        "uuid": "9747381807102785f00b06f1af073429",
        "title": "春日送丽处士归龙山",
        "author": "无可",
        "content": "爱弟直霜台，家山羡独迴。\n出门时返顾，何日更西来。\n柳亦临关发，花应到越开。\n渔舟谁伴上，依旧恣沿洄。",
        "dynasty": "唐",
        "collection_info": null
    },
    {
        "uuid": "569ffa37ee59605789f05198f6df8f84",
        "title": "寄兴善寺崔律师",
        "author": "无可",
        "content": "沐浴前朝像，深秋白髮师。\n从来居此寺，未省有东池。\n幽石丛圭片，孤松动雪枝。\n顷曾听道话，别起远山思。",
        "dynasty": "唐",
        "collection_info": null
    },
    {
        "uuid": "3317043de29f11f45a9ff650511974ef",
        "title": "送清散游太白山",
        "author": "无可",
        "content": "卷经归太白，蹑藓别萝龛。\n若履浮云上，须看积翠南。\n倚身松入汉，瞑目月离潭。\n此境堪长往，尘中事可谙。",
        "dynasty": "唐",
        "collection_info": null
    },
    {
        "uuid": "6bf62fc3e4843981920a40daee79d370",
        "title": "冬晚姚谏议宅会送元绪上人归南山",
        "author": "无可",
        "content": "禅客诗家见，凝寒忽告还。\n分题迴谏笔，留偈在商关。\n盘径缘高雪，闲房在半山。\n自知麋鹿性，亦欲离人间。",
        "dynasty": "唐",
        "collection_info": null
    },
    {
        "uuid": "ca58d76732f637fb14f043ecc4856a83",
        "title": "送契公自桂阳赴南海",
        "author": "无可",
        "content": "南行登岭首，与俗洗烦埃。\n磬罢孤舟发，禅移积瘴开。\n中餐湘鸟下，朝讲海人来。\n莫便将经卷，炎方去不迴。",
        "dynasty": "唐",
        "collection_info": null
    },
    {
        "uuid": "8fff2c8c93f75d0750cd2c428aaa2ee4",
        "title": "冬中与诸公会宿姚端公宅怀永乐殷侍御",
        "author": "无可",
        "content": "柱史静开筵，所思何地偏。\n故人为县吏，五老远峰前。\n宾榻寒侵树，公庭夜落泉。\n会当随假务，一就白云禅。",
        "dynasty": "唐",
        "collection_info": null
    },
    {
        "uuid": "9e23371b414ada72b601be9a76422739",
        "title": "同刘秀才宿见赠",
        "author": "无可",
        "content": "浮云流水心，只是爱山林。\n共恨多年别，相逢一夜吟。\n既能持苦节，勿谓少知音。\n忆就西池宿，月圆松竹深。",
        "dynasty": "唐",
        "collection_info": null
    },
    {
        "uuid": "1267c44a139a24e98df55607995b8293",
        "title": "官池上",
        "author": "无可",
        "content": "迥疏城阙内，寒泻出云波。\n岸广山鱼到，汀闲海鹭过。\n泛沟侵道急，流叶入宫多。\n移舸浮中沚，清宵彻晓河。",
        "dynasty": "唐",
        "collection_info": null
    },
    {
        "uuid": "bcde29b22a59c47e52529e641159fe6f",
        "title": "中秋月",
        "author": "无可",
        "content": "蟾宜天地静，三五对阶蓂。\n照耀超诸夜，光芒掩众星。\n影寒池更澈，露冷树销青。\n枉值中秋半，长乖宿洞庭。",
        "dynasty": "唐",
        "collection_info": null
    },
    {
        "uuid": "081522b83ba6af92854cb2f7fc971f6f",
        "title": "雪",
        "author": "无可",
        "content": "松亚竹珊珊，心知万井欢。\n山明迷旧径，溪满涨新澜。\n客醉瑶台曙，兵防玉塞寒。\n红楼知有酒，谁肯学袁安。",
        "dynasty": "唐",
        "collection_info": null
    },
    {
        "uuid": "795b1e0e9855eccd5279765c67cc837d",
        "title": "宿西岳白石院",
        "author": "无可",
        "content": "白石上嵌空，寒云西復东。\n瀑流悬住处，雏鹤失禅中。\n岳壁松多古，坛基雪不通。\n未能亲近去，拥褐媿相同。",
        "dynasty": "唐",
        "collection_info": null
    },
    {
        "uuid": "1698cd3f43ce0d9b3d040d05a138c9da",
        "title": "送僧",
        "author": "无可",
        "content": "四海无拘繫，行心兴自浓。\n百年三事衲，万里一枝筇。\n夜减当晴影，春消过雪踪。\n白云深处去，知宿在何峰。",
        "dynasty": "唐",
        "collection_info": null
    },
    {
        "uuid": "c877d274c167472fa955d55212ff90f8",
        "title": "送赞律师归嵩山",
        "author": "无可",
        "content": "禅意归心急，山深定易安。\n清贫修道苦，孝友别家难。\n雪路寻溪转，花宫映岳看。\n到时孤塔暮，松月向人寒。",
        "dynasty": "唐",
        "collection_info": null
    },
    {
        "uuid": "2b34af5d8f76eb1cf317f33df2733672",
        "title": "春晚喜悟禅师自琉璃上方见过",
        "author": "无可",
        "content": "琉璃师到城，谈性外诸经。\n下岭雪霜在，近人林木清。\n苔痕深草履，瀑布滴铜瓶。\n乐问山中事，宵言彻晓星。",
        "dynasty": "唐",
        "collection_info": null
    },
    {
        "uuid": "061a1ca042d165b28e85df6c4dfc082b",
        "title": "秋暮与诸文士集宿姚端公所居",
        "author": "无可",
        "content": "宵清月復圆，共集侍臣筵。\n独寡区中学，空论树下禅。\n风多秋晚竹，云尽夜深天。\n此会东西去，堪愁又隔年。",
        "dynasty": "唐",
        "collection_info": null
    },
    {
        "uuid": "cf6e8689d8f48a80f35dbce8f1fd1d57",
        "title": "客中闻从兄岛游蒲绛因寄",
        "author": "无可",
        "content": "遥遥行李心，苍野入寒深。\n吟待黄河雪，眠听绛郡砧。\n差期逢缺月，访信出空林。\n何处孤灯下，只闻嘹唳禽。",
        "dynasty": "唐",
        "collection_info": null
    },
    {
        "uuid": "6b5f26a95b49d41c412e3c9ca707e9c4",
        "title": "送李长吉之任东井",
        "author": "无可",
        "content": "江盘栈转虚，候吏拜行车。\n家世维城后，官资宰邑初。\n市饶黄犊卖，田蹑白云鉏。\n万里千山路，何因欲寄书。",
        "dynasty": "唐",
        "collection_info": null
    },
    {
        "uuid": "92b40eec2b4d0fa6d3ca934acf24c5f4",
        "title": "宿安国简公院",
        "author": "无可",
        "content": "雨后清凉境，因还欲不回。\n井甘桐有露，竹迸地多苔。\n幡映宫墙动，香从御苑来。\n青龙旧经疏，寥落有谁开。",
        "dynasty": "唐",
        "collection_info": null
    },
    {
        "uuid": "dec52be9cd65ecd459fea53df5320d2e",
        "title": "京中别崔固",
        "author": "无可",
        "content": "积雨晴时近，西风叶满泉。\n相逢嵩岳客，共听楚城蝉。\n宿馆横秋岛，归帆张远田。\n别君还寂寞，不似剡中年。",
        "dynasty": "唐",
        "collection_info": null
    },
    {
        "uuid": "dfaec90a1365d8451987609500d5d6b8",
        "title": "中秋夜陇州徐常侍座中咏月",
        "author": "无可",
        "content": "陇城秋月满，太守待停歌。\n与鹤来松杪，开烟出海波。\n气笼星欲尽，光满露初多。\n若遣山僧说，高明不可过。",
        "dynasty": "唐",
        "collection_info": null
    },
    {
        "uuid": "784abad6cc9d195730625803015770ba",
        "title": "中秋江驿示韦益",
        "author": "无可",
        "content": "莫惜三更坐，难销万里情。\n同看一片月，俱在广州城。\n泪逐金波满，魂随夜鹊惊。\n支颐乡思断，无语到鸡鸣。",
        "dynasty": "唐",
        "collection_info": null
    },
    {
        "uuid": "dd67dd0dc2572b5d3c4d23a5d9b2a242",
        "title": "中秋台看月",
        "author": "无可",
        "content": "海雨洗烟埃，月从空碧来。\n水光笼草树，练影挂楼台。\n皓耀迷鲸口，晶荧失蚌胎。\n宵分凭栏望，应合见蓬莱。",
        "dynasty": "唐",
        "collection_info": null
    },
    {
        "uuid": "f0a1d237e425fc1d3755ef81e176a717",
        "title": "中秋夜南楼寄友人",
        "author": "无可",
        "content": "海月出白浪，湖光射高楼。\n朗吟无绿酒，贱价买清秋。\n气冷鱼龙寂，轮高星汉幽。\n他乡此夜客，对酌经多愁。",
        "dynasty": "唐",
        "collection_info": null
    },
    {
        "uuid": "233a99073839d2594ef0bc7f4db5c5db",
        "title": "弔从兄岛",
        "author": "无可",
        "content": "尽日叹沉沦，孤高碣石人。\n诗名从盖代，谪宦竟终身。\n蜀集重编否，巴仪薄葬新。\n青门临旧卷，欲见永无因。",
        "dynasty": "唐",
        "collection_info": null
    },
    {
        "uuid": "02b6ee075ad321f21a01bdd6bb4a3b12",
        "title": "题崔驸马林亭",
        "author": "无可",
        "content": "宫花野药半相和，藤蔓参差惜不科。\n纤草连门留径细，高楼出树见山多。\n洞中避暑青苔满，池上吟诗白鸟过。\n更买太湖千片石，迭成云顶绿㠁峨。",
        "dynasty": "唐",
        "collection_info": null
    },
    {
        "uuid": "dbd17347f0281a83ef8a5be842e852aa",
        "title": "送韩校书赴江西",
        "author": "无可",
        "content": "车马东门别，扬帆过楚津。\n花繁期到幕，雪在已离秦。\n吟落江沙月，行飞驿骑尘。\n猨声孤岛雨，草色五湖春。\n折苇鸣风岸，遥烟起暮苹。\n鄱江连郡府，高兴寄何人。",
        "dynasty": "唐",
        "collection_info": null
    },
    {
        "uuid": "cb1cfa0338110ef94988712922787a65",
        "title": "送姚中丞赴陕州",
        "author": "无可",
        "content": "二陕周分地，恩除左掖臣。\n门阑开幕重，枪甲下天新。\n夹道行霜骑，迎风满草人。\n河流银汉水，城赛铁牛神。\n意气思高谢，依违许上陈。\n何妨向红斾，自与白云亲。",
        "dynasty": "唐",
        "collection_info": null
    },
    {
        "uuid": "e56857a1cc816e13e5fa7f45ed55c4f3",
        "title": "送李使君赴琼州兼五州招讨使",
        "author": "无可",
        "content": "分竹雄兼使，南方到海行。\n临门双斾引，隔岭五州迎。\n猨鹤同枝宿，兰蕉夹道生。\n云垂前骑失，山豁去帆轻。\n雨雾蒸秋岸，浪涛震夜城。\n政闲开迥阁，欹枕岛风清。",
        "dynasty": "唐",
        "collection_info": null
    },
    {
        "uuid": "b1ad8a5fcbb772c3c630671a76c15e01",
        "title": "送姚明府赴招义县",
        "author": "无可",
        "content": "濠梁古县城，结束赴王程。\n道路携家去，波涛隔月行。\n车临芳草下，吏踏落花迎。\n暮郭山遥见，春洲鸟不惊。\n风烟谯国远，桑柘楚田平。\n何以书能化，长淮彻海清。",
        "dynasty": "唐",
        "collection_info": null
    },
    {
        "uuid": "11f8df987253d3153921c48503d213c5",
        "title": "送杜司马再游蜀中",
        "author": "无可",
        "content": "为客应非愿，愁成欲别时。\n还游蜀国去，不惜杜陵期。\n剑水啼猨在，关林转栈迟。\n日光低峡口，雨势出蛾眉。\n山迥逢残角，云开识远夷。\n勿令双鬓髮，併向锦城衰。",
        "dynasty": "唐",
        "collection_info": null
    },
    {
        "uuid": "00c98cff270a2ca7dc83b5855d60ebba",
        "title": "赠王将军",
        "author": "无可",
        "content": "勋高绝少年，分卫玉阶前。\n雄勇明王重，温恭执友贤。\n功书唐史满，名到虏庭偏。\n劒彩浮龙影，衣香袭御烟。\n搜书秋霁阁，走马夕阳田。\n急兔投深草，瞋鹰下半天。\n野人盈邸第，朝客醉盘筵。\n位在将军列，官随宪府迁。\n刻心思报国，吁气欲开边。\n选帅如公议，须知少比肩。",
        "dynasty": "唐",
        "collection_info": null
    },
    {
        "uuid": "6e32980fec48e67b27e7a2d16d4b117a",
        "title": "寄羽林卢大夫将军",
        "author": "无可",
        "content": "将军直禁闱，绣服耀金羁。\n羽卫九天静，英豪四塞知。\n望云回朔鴈，隔水射宫麋。\n旧国无归思，秋堂梦战时。\n门风荀氏敌，劒艺霍家推。\n计日旌旄下，萧萧万马随。",
        "dynasty": "唐",
        "collection_info": null
    },
    {
        "uuid": "feeac5453a31588eb45ba4cfb9a490d7",
        "title": "书事寄万年厉员外",
        "author": "无可",
        "content": "帝城皆剧县，令尹美居东。\n遂拜赵张下，暂离星象中。\n拥归从北阙，送上动南宫。\n举起盆中日，驱行草上风。\n不惊卢犬吠，渐见夏台空。\n紫禁黄山遶，沧溟素浐通。\n封疆亲日月，邑里出王公。\n逐盗千门启，兴祥五稼丰。\n胥徒迎晓集，赋税共秋终。\n条教关天道，歌谣入圣聪。\n土膏寒麦覆，人海昼尘蒙。\n廨宇松连翠，朝街日散红。\n文塲新桂茂，粉署旧兰崇。\n留客把盈爵，抽毫咏早鸿。\n前驺潘岳贵，故里邵平穷。\n劝隐莲峰久，期耕树谷同。\n凫飞将去叶，劒气尚埋丰。\n何必华阴土，方垂拂拭功。",
        "dynasty": "唐",
        "collection_info": null
    },
    {
        "uuid": "0fe4e0bf92f61bfe15c8d1ceb4c91475",
        "title": "小雪",
        "author": "无可",
        "content": "片片互玲珑，飞扬玉漏终。\n乍微全满地，渐密更无风。\n集物圆方别，连云远近同。\n作膏凝瘠土，呈瑞下深宫。\n气射重衣透，花窥小隙通。\n飘秦增旧岭，发汉揽长空。\n迥冒巢松鹤，孤鸣穴岛虫。\n过三知腊尽，盈尺贺年丰。\n委积休闻竹，稀疎渐见鸿。\n盖沙资澶漫，洒海助冲融。\n草木潜加润，山河更益雄。\n因知天地力，覆育有全功。",
        "dynasty": "唐",
        "collection_info": null
    },
    {
        "uuid": "98d9048a650f5970dac5908b5fd75f1a",
        "title": "和宾客相国咏雪诗",
        "author": "无可",
        "content": "近腊千岩白，迎春四气催。\n云阴连海起，风急度山来。\n尽日隋堤絮，经冬越岭梅。\n艳疑歌处散，轻似舞时迴。\n道蕴诗传丽，相如赋骋才。\n霁添松篠媚，寒积蕙兰猜。\n暗涨宫池水，平封辇路埃。\n烛龙初照耀，巢鹤乍裴回。\n檐日琼先挂，墙风粉旋摧。\n五门环玉垒，双阙封瑶台。\n绮席陵寒坐，珠帘远曙开。\n灵芝霜下秀，仙桂月中栽。\n卷幌书千帙，援琴酒百杯。\n垂休编太史，呈瑞表中台。\n皓夜迷三径，浮光彻九垓。\n兹辰是丰岁，歌咏属良哉。",
        "dynasty": "唐",
        "collection_info": null
    },
    {
        "uuid": "a19a5cbc7a96f37f29bab64302f91a1a",
        "title": "中秋夜君山脚下看月",
        "author": "无可",
        "content": "汹涌吹苍雾，朦朣吐玉盘。\n雨师清滓秽，川后扫波澜。\n气射繁星灭，光笼八表寒。\n来驱云涨晚，路上碧霄宽。\n熠耀游何在，蟾蜍食渐难。\n棹飞银电碎，林映白虹攒。\n水魄连空合，霜辉压树干。\n夜深高不动，天下仰头看。",
        "dynasty": "唐",
        "collection_info": null
    },
    {
        "uuid": "9aacece578a735e9c7bbf2d124d7ab9b",
        "title": "哭张籍司业",
        "author": "无可",
        "content": "先生抱衰疾，不起茂陵间。\n夕临诸孤少，荒居弔客还。\n遗文禅东岳，留语葬乡山。\n多雨铭旌故，残灯素帐闲。\n乐章谁与集，壠树即堪攀。\n神理今难问，予将呌帝关。",
        "dynasty": "唐",
        "collection_info": null
    },
    {
        "uuid": "4dc2bcb3343945e8eadf02d8a64fbe74",
        "title": "寄题庐山二林寺",
        "author": "无可",
        "content": "庐岳东南秀，香花惠远踪。\n名齐松岭峻，气比沃州浓。\n积岫连何处，幽崖越几重。\n双流湓隐隐，九派棹憧憧。\n山限东西寺，林交旦暮钟。\n半天倾瀑溜，数郡见鑪峰。\n岩并金绳道，潭分玉像容。\n江微匡俗路，日杲晋朝松。\n椶径新苞拆，梅篱故叶壅。\n岚光生迭砌，霞焰发高墉。\n窗籁虚闻狖，庭烟黑过龙。\n定僧仙峤起，逋客虎溪逢。\n濩落垂杨户，荒凉种杏封。\n塔留红舍利，池吐白芙蓉。\n画壁披云见，禅衣对鹤缝。\n喧经泉滴沥，没履草丰茸。\n翠窦欹攀乳，苔桥侧杖筇。\n探奇盈梦想，搜峭涤心胸。\n冥奥终难尽，登临惜未从。\n上方薇蕨满，归去养乖慵。",
        "dynasty": "唐",
        "collection_info": null
    },
    {
        "uuid": "8a5928a561b033853ee1dfa193bb9156",
        "title": "御沟水",
        "author": "无可",
        "content": "凿禁疏云数道开，垂风岸柳拂青苔。\n银波玉沫空池去，曾历千岩万壑来。",
        "dynasty": "唐",
        "collection_info": null
    },
    {
        "uuid": "7cca075632b98ca48439a25f9d69a726",
        "title": "中秋月彩如昼寄上南海从翁侍御",
        "author": "无可",
        "content": "海静天高景气殊，鲸睛失彩蚌潜珠。\n不知今夜越台上，望见瀛洲方丈无。",
        "dynasty": "唐",
        "collection_info": null
    },
    {
        "uuid": "c32af1df1f57d4844ca24f316553dcd2",
        "title": "奉酬于中丞使君郡斋卧病见示一首",
        "author": "皎然",
        "content": "宿昔祖师教，了空无不可。\n枯槁未死身，理心寄行坐。\n仁公施春令，和风来泽我。\n生成一草木，大道无负荷。\n论入空王室，明月开心胸。\n性起妙不染，心行寂无踪。\n若非禅中侣，君为雷次宗。\n比闻朝端名，今贻郡斋作。\n真思凝瑶瑟，高情属云鹤。\n抉得骊龙珠，光彩曜掌握。\n若作诗中友，君为谢康乐。\n盘薄西山气，贮在君子衿。\n澄澹秋水影，用为字人心。\n羣物如凫鹥，游翱爱清深。\n格居第一品，高步凌前躅。\n精义究天人，四坐听不足。\n伊昔柳太守，曾赏汀洲苹。\n如何五百年，重见江南春。\n公每省往事，咏歌怀昔辰。\n以兹得高卧，任物化自淳。\n还因访禅隐，知有雪山人。",
        "dynasty": "唐",
        "collection_info": null
    },
    {
        "uuid": "ee44d8f0bc34804a98efbf794c6366e1",
        "title": "赠李中丞洪一首",
        "author": "皎然",
        "content": "深沈阃外畧，奕世当荣寄。\n地裂大将封，家传介珪瑞。\n至今漳河俗，犹受仁人赐。\n公初镇惟邢，决胜无精兵。\n重围逼大敌，六月守孤城。\n政用仁恕立，恩由赏罚明。\n遂令麾下士，感德不顾生。\n于时闻王师，诸将兵颇黩。\n天子狩南汉，烟尘满函谷。\n纯臣独耿介，下士多反覆。\n明公仗忠节，一言感万夫。\n物性如蒺蔾，化作春兰敷。\n见说金被烁，终期玉有瑜。\n移官万里道，君子情何如。\n伊昔避事心，乃是方袍客。\n顿了空王旨，仍高致君策。\n安知七十年，一朝值宗伯。\n言如及清风，醒然开我怀。\n宴息与游乐，不将衣褐乖。\n海底取明月，鲸波不可度。\n上有巨蟒吞，下有毒龙护。\n一与吾师言，乃于中心悟。\n咄哉冥冥子，胡为自尘汚。",
        "dynasty": "唐",
        "collection_info": null
    },
    {
        "uuid": "f2cf3cead559ef140d7b8cf0ebb642c4",
        "title": "杼山禅居寄赠东溪吴处士冯一首",
        "author": "皎然",
        "content": "青云何润泽，下有贤人隐。\n路入菱湖深，迹与黄鹤近。\n野风吹白芷，山月摇清轸。\n诗祖吴叔庠，致君名不尽。\n身当青山秀，文体多郢声。\n澄澈湘水碧，泬寥楚山青。\n时人格不同，至今罕知名。\n昔贤敦师友，此道君独行。\n既得庐霍趣，乃高雷远情。\n别时春风多，扫尽雪山雪。\n为君中夜起，孤坐石上月。\n悠然遗尘想，邈矣达性说。\n故人不在兹，幽桂惜未结。",
        "dynasty": "唐",
        "collection_info": null
    },
    {
        "uuid": "65e33da163195bb83cc87730349aefe7",
        "title": "妙喜寺高房期灵澈上人不至重招之一首",
        "author": "皎然",
        "content": "晨起峰顶心，怀人望空碧。\n扫雪开寺门，洒水净僧席。\n言笑形外阻，风仪想中觌。\n驰心惊叶动，倾耳闻泉滴。\n岂虑咆虎逢，乍疑崩湍隔。\n前期或不顾，知尔隳常格。\n如今谁山下，秋霖步淅沥。\n吾亦聊自得，行禅荷轻策。\n松声畅幽情，山意导遐迹。\n举目无世人，题诗足奇石。\n贫山何所有，特此邀来客。",
        "dynasty": "唐",
        "collection_info": null
    },
    {
        "uuid": "be9c8baccaf18ebc680051710dd05c63",
        "title": "奉和薛员外谊赠汤评事衡反招隐之迹兼见寄十二韵",
        "author": "皎然",
        "content": "喜友称高儒，旷怀美无度。\n近为东田诱，遂耽西山趣。\n庭有介隐心，得无云泉误。\n府公中司贵，频贻咫尺素。\n郡佐仙省高，亦赠琼瑶句。\n诮兹长往志，纡彼独游步。\n禅子方外期，梦想山中路。\n艰难亲稼穑，晨夕苦烟雾。\n曷若孟尝门，日荣国士遇。\n铿锵聆绮瑟，攀折迩琼树。\n幽践随鹿麋，久期怨蟾兔。\n情同不繫舟，有迹道所恶。",
        "dynasty": "唐",
        "collection_info": null
    },
    {
        "uuid": "3f29172abd7f833a08f12f143ebe8999",
        "title": "荅黎士曹黎生前适越后之楚",
        "author": "皎然",
        "content": "楚木纷如麻，高松自孤直。\n愿得苦寒枝，与君比颜色。\n故乡眇天末，羇旅沧江隅。\n委质在忠信，苦心无变渝。\n何繇表名义，赠君金辘轳。\n何以美知才，投我悬黎珠。\n遽为千里别，南风思越绝。\n爱君随海鸥，倚棹宿沙月。\n不栖恶木上，肯蹈巴蛇穴。\n一上萧然峰，拟踪幽人辙。\n晨兴独西望，郢水期泝沿。\n夜到洞庭月，秋经云梦天。\n黎生知吾道，此地不潸然。\n欲寄楚人住，学拏渔子船。\n奈何北风至，搅我窗中弦。\n游子动归思，江蓠亦绵绵。\n箧中封禅书，欲献无由缘。\n岂乏晨风翼，翻飞到日边。",
        "dynasty": "唐",
        "collection_info": null
    },
    {
        "uuid": "9849e9eb8fc86a1c0e82a393fa792354",
        "title": "荅豆卢次方",
        "author": "皎然",
        "content": "吾爱道交论，为高贵世名。\n昔称柴桑令，今闻豆卢生。\n彼生清淮气，独钟文中彩。\n近作公讌诗，如逢何柳在。\n吾用古人耳，采君四坐珍。\n贤士胜朝晖，温温无冬春。\n朝晖烁我肌，贤士清我神。\n微尔与云鹄，幽怀何由申。\n别来秋风至，独坐楚山碧。\n高月当清冥，禅心正寂历。\n增波徒相骇，人远情不隔。\n有书遗琼什，以代貂襜褕。\n风教凌越绝，声名掩吴趋。\n悬璧安可酬，徙倚还踟蹰。",
        "dynasty": "唐",
        "collection_info": null
    },
    {
        "uuid": "d116e7d339585fb17650c5d4ec012c2b",
        "title": "荅苏州韦应物郎中",
        "author": "皎然",
        "content": "诗教殆沦缺，庸音互相倾。\n忽观风骚韵，会我夙昔情。\n荡漾学海资，郁为诗人英。\n格将寒松高，气与秋江清。\n何必邺中作，可为千载程。\n受辞分虎竹，万里临江城。\n到日扫烦政，况今休黩兵。\n应怜禅家子，林下寂无营。\n迹隳世上华，心得道中精。\n脱畧文字累，免为外物撄。\n书衣流埃积，砚石駮藓生。\n恨未识君子，空传手中琼。\n安可诱我性，始愿愆素诚。\n为无鸑鷟音，继公云和笙。\n吟之向禅薮，反媿幽松声。",
        "dynasty": "唐",
        "collection_info": null
    },
    {
        "uuid": "9b049aa8e2e57705a9358b6e3805799f",
        "title": "荅郑方回",
        "author": "皎然",
        "content": "独禅外念入，中夜不成定。\n顾我顦顇容，泽君阳春咏。\n词贞思且逸，琼彩何晖映。\n如聆云和音，况覩声名盛。\n琴语掩为闻，山心声宜听。\n是时寒光澈，万境澄以净。\n高秋日月清，中气天地正。\n远情偶兹夕，道用增寥敻。\n思君处虚空，一操不可更。\n时美城北徐，家承谷口郑。\n轩车未有辙，蒿兰且同径。\n庄生诫近名，夫子罕言命。\n是以耕楚田，旷然殊独行。\n萎蕤鸾凤彩，特达珪璋性。\n通隐嘉黄绮，高儒重荀孟。\n世汚我未起，道蹇吾犹病。\n逸翮思冥冥，潜鳞乐游泳。\n宗师许学外，恨不逢孔圣。\n说诗迷颓靡，偶俗伤趋竞。\n此道谁共诠，因君情欲罄。",
        "dynasty": "唐",
        "collection_info": null
    },
    {
        "uuid": "e0b5d8bb2245ca5c8a43ebe1afae67a0",
        "title": "答俞校书冬夜",
        "author": "皎然",
        "content": "夜闲禅用精，空界亦清迥。\n子真仙曹吏，好我如宗炳。\n一宿觌幽胜，形清烦虑屏。\n新声殊激楚，丽句同歌郢。\n遗此感予怀，沈吟忘夕永。\n月彩散瑶碧，示君禅中境。\n真思在杳冥，浮念寄形影。\n遥得四明心，何须蹈岑岭。\n诗情聊作用，空性惟寂静。\n若许林下期，看君辞簿领。",
        "dynasty": "唐",
        "collection_info": null
    },
    {
        "uuid": "e82139962ca273be287927a6893f6b08",
        "title": "妙喜寺达公禅斋寄李司直公孙房都曹德裕从事方舟颜武康士骋四十二韵",
        "author": "皎然",
        "content": "我祖传六经，精义思朝彻。\n方舟颇周览，逸书亦备阅。\n墨家伤刻薄，儒氏知优劣。\n弱植庶可雕，苦心未尝辍。\n中年慕仙术，永愿传其诀。\n岁驻若木景，日餐琼禾屑。\n婵娟羡门子，斯语岂徒设。\n天上生白榆，葳蕤信好折。\n实可反柔颜，花堪养玄髮。\n求之性分外，业弃金亦竭。\n药化成白云，形雕辞素穴。\n一闻西天旨，初禅已无热。\n涓子非我宗，然公有真诀。\n却寻丘壑趣，始与缨绂别。\n野饭敌膏粱，山楹代藻梲。\n与君北岩侣，游寓日常昳。\n静对春谷泉，晴披阳林雪。\n境清觉神王，道胜知机灭。\n诣寂长杳冥，忘归暂采撷。\n物生岂有心，丽容俟予别。\n桂子何蓂苓，琪葩亦皎洁。\n此木生意高，亦与众芳列。\n赏墨识屡换，省躬悟弥切。\n微尚若不亏，足以全吾节。\n北风吹蕙带，萧寥闻蜻蛚。\n宿昔庐峰期，流芳已再歇。\n不有清屏鉴，使我商弦绝。\n愿寄千里心，月高不可掇。\n优游邦之直，远矣踵前烈。\n立俗忘毁誉，遇物遗巧拙。\n真气独翛然，轩裳讵能绁。\n都曹风韵整，纲纪信明决。\n于交必倾写，立行岂矜伐。\n政与清渭同，分流自澄澈。\n裴侯资亮直，中诚岂徒说。\n古人比明义，清士愿交结。\n温温躬珪彩，终始声不缺。\n颜生炯介士，有志不可越。\n仗义冒险难，持操去淄湼。\n世论高二贤，贤贤继前哲。\n四子遭明盛，裒然皆秀杰。\n理名虽殊迹，悟道宁异辙。\n爱尔竹柏姿，为予寒不折。",
        "dynasty": "唐",
        "collection_info": null
    },
    {
        "uuid": "0f5d5cee5d4151a7fff1bc54b2f8404d",
        "title": "遥酬袁使君高春暮行县过报德寺见怀",
        "author": "皎然",
        "content": "江春行求瘼，偶与真境期。\n见说三陵下，前朝开佛祠。\n停舟仰丽剎，绣组发香墀。\n咫尺空界色，天人花落时。\n盛游限羸疾，悚踊瞻旌旗。\n峰翠羡闲步，松声入遥思。\n素高淮阳理，况负东山姿。\n迨此一登览，深情见新诗。",
        "dynasty": "唐",
        "collection_info": null
    },
    {
        "uuid": "755da86620a362398f218371de987653",
        "title": "冬日遥和卢使君幼平綦毋居士游法华寺高顶临湖亭",
        "author": "皎然",
        "content": "仁坊标绝境，廉守蹑高踪。\n天晓纔分剎，风传欲尽钟。\n城中归路远，湖上碧山重。\n水照千花界，云开七叶峰。\n寒芳艾绶满，空翠白纶浓。\n逸韵知难继，佳游恨不逢。\n仍闻抚禅石，为我久从容。",
        "dynasty": "唐",
        "collection_info": null
    },
    {
        "uuid": "bee65cfa02b4315471513426349e04b4",
        "title": "秋日遥和卢使君游何山寺宿扬上人房论湼槃经义",
        "author": "皎然",
        "content": "江郡当秋景，期将道者同。\n迹高怜竹寺，夜静赏莲宫。\n古磬清霜下，寒山晓月中。\n诗情缘境发，法性寄筌空。\n翻译推南本，何人继谢公。",
        "dynasty": "唐",
        "collection_info": null
    },
    {
        "uuid": "ff98e7aa221ffe6f529889e657aa9bc3",
        "title": "酬秦山人系题赠",
        "author": "皎然",
        "content": "出斋步杉影，手自开禅扉。\n花满不汚地，云多从触衣。\n思山石藓净，款客露葵肥。\n果得宗居士，论心到极微。",
        "dynasty": "唐",
        "collection_info": null
    },
    {
        "uuid": "9c8541a0159f34c4dd71dcfbcab6d1c5",
        "title": "奉酬袁使君高寺院新亭对雨",
        "author": "皎然",
        "content": "兹亭迹素浅，胜事併随公。\n法界飘香雨，禅窗洒竹风。\n浮烟披夕景，高鹤下秋空。\n冥寂四山久，宁期此会同。",
        "dynasty": "唐",
        "collection_info": null
    },
    {
        "uuid": "0d06973f50ca8bf8b3428e6c54fc3aba",
        "title": "奉酬颜使君真卿见过郭中寺寺无山水之赏故予述其意以荅焉",
        "author": "皎然",
        "content": "州西柳家寺，禅舍隐人间。\n证性轻观水，栖心不买山。\n履声知客贵，云影悟身闲。\n彦会前贤事，方今可得攀。",
        "dynasty": "唐",
        "collection_info": null
    },
    {
        "uuid": "1ff5326cb17ff3230b2bef79498c83ee",
        "title": "酬乌程杨明府华雨后小亭对月见呈",
        "author": "皎然",
        "content": "夜凉喜无讼，霁色摇闲情。\n暑退不因雨，陶家风自清。\n凝弦停片景，发咏静秋声。\n何事禅中隐，诗题忽记名。",
        "dynasty": "唐",
        "collection_info": null
    },
    {
        "uuid": "34063b216457ea72101b619b5b05f005",
        "title": "自苏州访医迴酬卢士关判官见赠",
        "author": "皎然",
        "content": "寻医初疾理，忽忆故山云。\n远访桑公子，还依柳使君。\n周旋承惠爱，佩服比兰熏。\n从事因高唱，秋风起处闻。",
        "dynasty": "唐",
        "collection_info": null
    },
    {
        "uuid": "175c505c83fc7ccc69f70d071aa93449",
        "title": "题沈道士新亭",
        "author": "皎然",
        "content": "何处好攀跻，新亭俯旧溪。\n坐中千里近，檐下四山低。\n小浦依林曲，迴塘遶郭西。\n桃花春满地，归路莫相迷。",
        "dynasty": "唐",
        "collection_info": null
    },
    {
        "uuid": "1d55df19cc8ea892ff03ee41938e2426",
        "title": "送卢仲舒移家海陵",
        "author": "皎然",
        "content": "世故多离散，东西不可嗟。\n小秦非本国，楚塞復移家。\n海岛无邻里，盐居少物华。\n山中吟夜月，相送在天涯。",
        "dynasty": "唐",
        "collection_info": null
    },
    {
        "uuid": "52157ad5b5c8585db646c2033d5e7584",
        "title": "陪卢使君登楼送方巨之还京",
        "author": "皎然",
        "content": "万里汀洲上，东楼欲别难。\n春风潮水漫，正月柳条寒。\n旅逸逢渔浦，清高爱鸟冠。\n云山宁不起，今日向长安。",
        "dynasty": "唐",
        "collection_info": null
    },
    {
        "uuid": "c5d48a63373b702213e5d92a26485662",
        "title": "同裴录事楼上望",
        "author": "皎然",
        "content": "退食高楼上，湖山向晚晴。\n桐花落万井，月影出重城。\n水竹凉风起，帘帏暑气清。\n萧萧独无事，因见莅人情。",
        "dynasty": "唐",
        "collection_info": null
    },
    {
        "uuid": "7103b8535fe88d9737dddd3225655232",
        "title": "寓兴",
        "author": "皎然",
        "content": "天下生白榆，白榆直上连天根。\n高枝不知几万丈，世人仰望徒攀援。\n谁能上天采其子，种向人间笑桃李。\n因问老仙求种法，老仙咍我愚不答。\n始知此道无所成，还如瞽夫学长生。",
        "dynasty": "唐",
        "collection_info": null
    },
    {
        "uuid": "7497e9ab6313dc4fd02bc113d7cb9a11",
        "title": "寄常一上人",
        "author": "皎然",
        "content": "雁塞五山临汗漫，云州一路出青冥。\n何因请住嘉祥寺，内史新修湖上亭。",
        "dynasty": "唐",
        "collection_info": null
    },
    {
        "uuid": "2c39b04405f5d52c1d28b256e28be3fc",
        "title": "送秘上人游京",
        "author": "皎然",
        "content": "共君方异路，山伴与谁同。\n日冷行人少，时清古镇空。\n暖瓶和雪水，鸣锡带江风。\n撩乱终南色，遥应入梦中。",
        "dynasty": "唐",
        "collection_info": null
    },
    {
        "uuid": "8f50ac11e30bc3fe296d75e70df0f096",
        "title": "赋得啼猨送客",
        "author": "皎然",
        "content": "万里巴江外，三声月峡深。\n何年有此路，几客共霑襟。\n断壁分垂影，流泉入苦吟。\n悽凉离别后，闻此更伤心。",
        "dynasty": "唐",
        "collection_info": null
    },
    {
        "uuid": "74150c9007a9be9568c9877aad52604d",
        "title": "南楼望月",
        "author": "皎然",
        "content": "夜月家家望，亭亭爱此楼。\n纤云溪上断，疎柳影中秋。\n渐映千峰出，遥分万派流。\n关山谁復见，应独起边愁。",
        "dynasty": "唐",
        "collection_info": null
    },
    {
        "uuid": "44d994e3f9adf1187a5e9efc1f29807a",
        "title": "寻陆鸿渐不遇",
        "author": "皎然",
        "content": "移家虽带郭，野径入桑麻。\n近种篱边菊，秋来未着花。\n扣门无犬吠，欲去问西家。\n报道山中去，归时每日斜。",
        "dynasty": "唐",
        "collection_info": null
    },
    {
        "uuid": "abaaa96ef7c1074bf08615b4edc1a2e1",
        "title": "怀旧山",
        "author": "皎然",
        "content": "一坐西林寺，从来未下山。\n不因寻长者，无事到人间。\n宿雨愁为客，寒花笑未还。\n空怀旧山月，童子念经闲。",
        "dynasty": "唐",
        "collection_info": null
    },
    {
        "uuid": "8a629f9fba784cb8b911db22bf7ec943",
        "title": "宿吴匡山破寺",
        "author": "皎然",
        "content": "双峰百战后，真界满尘埃。\n蔓草缘空壁，悲风起故台。\n野花寒更发，山月暝还来。\n何事池中水，东流独不迴。",
        "dynasty": "唐",
        "collection_info": null
    },
    {
        "uuid": "2195affbded5b137b75e0441e100b9bf",
        "title": "九月十日",
        "author": "皎然",
        "content": "爱杀柴桑隐，名溪近讼庭。\n扫沙开野步，摇舸出闲汀。\n宿简邀诗伴，余花在酒瓶。\n悠然南望意，自有岘山情。",
        "dynasty": "唐",
        "collection_info": null
    },
    {
        "uuid": "55eb3a302dbcaa60ad4a5eb3efbe1a5b",
        "title": "秋晚宿破山寺",
        "author": "皎然",
        "content": "秋风落叶满空山，古寺残灯石壁间。\n昔日经行人去尽，寒云夜夜自飞还。",
        "dynasty": "唐",
        "collection_info": null
    },
    {
        "uuid": "e396eab8d6222d84caf557de2c315568",
        "title": "青阳上人院说金陵故事",
        "author": "皎然",
        "content": "君说南朝全盛日，秣陵才子更多人。\n千年秋色古池馆，谁见齐王西邸春。",
        "dynasty": "唐",
        "collection_info": null
    },
    {
        "uuid": "2704df6782b17ea6c2fca7f601f8a9d1",
        "title": "送僧之京师",
        "author": "皎然",
        "content": "绵绵渺渺楚云繁，万里西归望国门。\n禅子初心易悽断，秋风莫上少陵原。",
        "dynasty": "唐",
        "collection_info": null
    },
    {
        "uuid": "c3172020c5e2fa2d79bba76842b8827d",
        "title": "送许丞还洛阳",
        "author": "皎然",
        "content": "剡茗情来亦好斟，空门一别肯霑襟。\n悲风不动罢瑶轸，忘却洛阳归客心。",
        "dynasty": "唐",
        "collection_info": null
    },
    {
        "uuid": "8add3254c0431f38d1e625bd096096f9",
        "title": "题湖上草堂",
        "author": "皎然",
        "content": "山居不买剡中山，湖上千峰处处闲。\n芳草白云留我住，世人何事得相关。",
        "dynasty": "唐",
        "collection_info": null
    },
    {
        "uuid": "482cd686fed8d9a7a0b82dcd02b76848",
        "title": "酬李司直纵诸公冬日游妙喜寺题照昱二上人房寄长城潘丞述",
        "author": "皎然",
        "content": "达贤贵贞隐，常惧迹不灭。\n遂与永公期，遗身坐林樾。\n华轩何辚辚，为我到幽绝。\n心境寒草花，空门青山月。\n潘生独不见，清景屡盈缺。\n林下常寂寥，人间自离别。\n何时解轻佩，来税丘中辙。",
        "dynasty": "唐",
        "collection_info": null
    },
    {
        "uuid": "5eabe891ff25ff3395b80e140790816f",
        "title": "赠乌程李明府伯宜沈兵曹仲昌",
        "author": "皎然",
        "content": "水国苦雕瘵，东皋岂遗黍。\n云阴无尽时，日出常带雨。\n昨夜西溪涨，扁舟入檐庑。\n野人同鸟巢，暴客若蜂聚。\n岁晏无斗粟，寄身欲何所。\n空羡鸾鹤姿，翩翩自轻举。",
        "dynasty": "唐",
        "collection_info": null
    },
    {
        "uuid": "b7848df492d19335cd6bbf33eec3f18e",
        "title": "奉酬颜使君真卿王员外圆宿寺兼送员外使迴",
        "author": "皎然",
        "content": "鲁公邀省客，贫寺人过少。\n锦帐惟野花，竹屏有窗篠。\n朝行石色净，夜听泉声小。\n释事情已高，依禅境无扰。\n超遥长路首，怅望空林杪。\n离思从此生，还将此心了。",
        "dynasty": "唐",
        "collection_info": null
    },
    {
        "uuid": "e72aaa9cb61ca06164ff0a78f2b470e3",
        "title": "杼山上峰和颜使君真卿袁侍御五韵赋得印字仍期明日登开元寺楼之会",
        "author": "皎然",
        "content": "道情寄远岳，放旷临千仞。\n香路延绛驺，华泉写金印。\n日欹诸天近，雨过三华润。\n留客云外心，忘机松中韵。\n灵嘉早晚期，为布东山信。",
        "dynasty": "唐",
        "collection_info": null
    },
    {
        "uuid": "0530f243b2611c39d4407c0afb0181ce",
        "title": "同薛员外谊喜雨诗兼上杨使君",
        "author": "皎然",
        "content": "积旱忽飞澍，烝民心亦倾。\n郊云不待族，雨色飞江城。\n燋稼濯又发，败荷滋更荣。\n时随雾縠重，乍集柳丝轻。\n一宿恐鱼飞，数朝征鹳鸣。\n毒暑澄为冷，高尘涤还清。\n乃知阴隲数，制在造化情。\n及此接欢贺，临风闻颂声。",
        "dynasty": "唐",
        "collection_info": null
    },
    {
        "uuid": "23552967ed5e95728d00b043aeb10644",
        "title": "南湖春泛有客自北至说友人岑元和见怀因叙相思之志以寄焉",
        "author": "皎然",
        "content": "故人隔楚水，日夕望芳洲。\n春草思眇眇，征云暮悠悠。\n心期无形影，迹旷成阻修。\n有客江上至，知君佐雄州。\n铿镪佩苍玉，躞蹀驱绛驺。\n伊昔中峰心，从来非此流。\n资予长生诀，希彼高山俦。\n此情今如何，宿昔师吾谋。\n别后谒禅老，更添石室筹。\n深见人间世，飘如水上沤。\n蝉号齐王邸，月苦隋帝楼。\n声华尽冥寞，麋鹿徒呦呦。\n我有一字教，坐然遗此忧。\n何烦脱珪组，不用辞王侯。\n祗在名位中，空门兼可游。",
        "dynasty": "唐",
        "collection_info": null
    },
    {
        "uuid": "218dde77bb004bd3d2420740460e8df3",
        "title": "同薛员外谊久旱感怀寄兼呈上杨使君",
        "author": "皎然",
        "content": "皇天鉴不昧，愐想何亢极。\n丝雨久愆期，绮霞徒相惑。\n阴云舒又卷，濯枝安可得。\n涸井不纍瓶，干溪一凭轼。\n赤地芳草死，飙尘惊四塞。\n戎寇夜刺闺，民荒岁伤国。\n赖以王猷盛，中原无凶慝。\n杨公当此晨，省灾常旰食。\n独感下堂雨，偏嘉越境域。\n秋郊天根见，我疆看稼穑。\n请迴云汉诗，为君歌乐职。",
        "dynasty": "唐",
        "collection_info": null
    },
    {
        "uuid": "432269ece27ca334a78164529f2b5700",
        "title": "兵后早春登故鄣南楼望昆山寺白鹤观示清道人幷沈道士",
        "author": "皎然",
        "content": "新阳故楼上，眇眇伤遐睠。\n违世情易忘，羇时得无倦。\n春归华柳发，世故陵谷变。\n扰扰陌上心，悠悠梦中见。\n苍林有灵境，杳映遥可羡。\n春日倚东峰，华泉落西甸。\n钟声在空碧，幡影摇葱蒨。\n缅想山中人，神期如会面。\n别离芳月积，岐路浮云徧。\n正□入空门，仙君依苦县。\n隳形舍簪绂，烹玉思精炼。\n事外宜我心，人间岂予恋。\n身遗世自薄，道胜名必贱。\n耳目何所娱，白云与黄卷。",
        "dynasty": "唐",
        "collection_info": null
    },
    {
        "uuid": "f94941b369acd3f6cf2eaab072cc6d99",
        "title": "酬乌程杨明府华将赴渭北对月见怀",
        "author": "皎然",
        "content": "释印及秋夜，身闲境亦清。\n风襟自潇洒，月意何高明。\n闻说武安君，万里驱妖精。\n开府集秀士，先招士林英。\n晋家用元凯，亦是鲁诸生。\n北望抚长劒，感君知已行。\n边尘昏玉帐，杀气凝金镫。\n大敌折齐俎，一书下聊城。\n翻飞青云路，宿昔沧洲情。",
        "dynasty": "唐",
        "collection_info": null
    },
    {
        "uuid": "18db38f93468a7d99ac675b0bc724042",
        "title": "酬邢端公济春日苏台有呈袁州李使君兼书幷寄辛阳王三侍御",
        "author": "皎然",
        "content": "大贤当佐世，尧时难退身。\n如何丹霄侣，却在沧江滨。\n柳色变又徧，莺声闻亦频。\n赖逢宜春守，共赏南湖春。\n营道知止足，饰躬无缁磷。\n家将诗流近，迹与禅僧亲。\n放旷临海门，翱翔望云津。\n虽高空王说，不久山中人。",
        "dynasty": "唐",
        "collection_info": null
    },
    {
        "uuid": "b1ef1c11e299d703de22b80ae3e71cee",
        "title": "奉和裴使君清春夜南堂听陈山人弹白雪",
        "author": "皎然",
        "content": "春宵凝丽思，闲坐开南围。\n郢客弹白雪，纷纶发金徽。\n散从天上至，集向琼台飞。\n弦上凝飒飒，虚中想霏霏。\n通幽鬼神骇，合道精鉴稀。\n变态风更入，含情月初归。\n方知阮太守，一听识其微。",
        "dynasty": "唐",
        "collection_info": null
    },
    {
        "uuid": "6c47cee4a3c3d0db833cb5b01ca0d82d",
        "title": "荅孟秀才",
        "author": "皎然",
        "content": "羸疾依小院，空闲趣自深。\n蹑苔怜静色，扫树共芳阴。\n物外好风至，意中佳客寻。\n虚名谁欲累，世事我无心。\n投赠荷君芷，馨香满幽襟。",
        "dynasty": "唐",
        "collection_info": null
    },
    {
        "uuid": "c236dbbbc48e5007f4c02bfa1ad23fdd",
        "title": "酬崔侍御见赠",
        "author": "皎然",
        "content": "买得东山后，逢君小隐时。\n五湖游不厌，柏署迹如遗。\n市隐何妨道，禅栖不废诗。\n与君为此说，长破小乘疑。",
        "dynasty": "唐",
        "collection_info": null
    },
    {
        "uuid": "0bc43fe2af965e3ee9a2bab5aeda529b",
        "title": "赠柳喜得嵩山法门自号嵩山老",
        "author": "皎然",
        "content": "一见嵩山老，吾生恨太迟。\n问君年几许，曾出上皇时。",
        "dynasty": "唐",
        "collection_info": null
    },
    {
        "uuid": "892c7d80532c7cfbfd0f7c07f50b7d48",
        "title": "酬李补阙纾",
        "author": "皎然",
        "content": "不住东林寺，云泉处处行。\n近臣那得识，禅客本无名。",
        "dynasty": "唐",
        "collection_info": null
    },
    {
        "uuid": "1e981cb3ef02e75d84029ff307bcf3e5",
        "title": "湖南兰若示大乘诸公",
        "author": "皎然",
        "content": "未到无为岸，空怜不繫舟。\n东山白云意，岁晚尚悠悠。",
        "dynasty": "唐",
        "collection_info": null
    },
    {
        "uuid": "b1e632613053b8cf829f6bd9b826c6fc",
        "title": "兵后经永安法空寺寄悟禅师",
        "author": "皎然",
        "content": "常说人间法自空，何言出世法还同。\n微踪旧是香林下，余烬今成火宅中。\n后夜池心生素月，春天树色起悲风。\n吾知世代相看尽，谁悟浮生似影公。",
        "dynasty": "唐",
        "collection_info": null
    },
    {
        "uuid": "2b04aed581ebb30956101b075244998f",
        "title": "春日杼山寄赠李员外纵",
        "author": "皎然",
        "content": "南山唯与北山邻，古树连拳伴我身。\n黄鹤有心多不住，白云无事独相亲。\n闲持竹锡深看水，懒繫麻衣出见人。\n欲掇幽芳聊赠远，郎官那赏石门春。",
        "dynasty": "唐",
        "collection_info": null
    },
    {
        "uuid": "0445bf5e837f547a774862a2fc376be6",
        "title": "酬秦山人赠别二首 一",
        "author": "皎然",
        "content": "知君高隐占贤星，卷叶时时注佛经。\n姓被名公题旧里，诗将丽句号新亭。\n来观新月依清室，欲漱香泉护触瓶。\n我有主人江太守，如何相伴住禅灵。",
        "dynasty": "唐",
        "collection_info": null
    },
    {
        "uuid": "c56e223bf5561a414d2c1f60f9ab082b",
        "title": "酬秦山人赠别二首 二",
        "author": "皎然",
        "content": "谁知卧病不妨禅，迹寄诗流性似偏。\n叶示黄金童子爱，书题青字古人传。\n时高独鹤来云外，每羡闲花在眼前。\n对此留君还欲别，应思石瀃访春泉。",
        "dynasty": "唐",
        "collection_info": null
    },
    {
        "uuid": "56cf4a09854861b452df49834b6058a8",
        "title": "山居示灵澈上人",
        "author": "皎然",
        "content": "晴明路出山初暖，行踏春芜看茗归。\n乍削柳枝聊代札，时窥云影学裁衣。\n身闲始觉隳名是，心了方知苦行非。\n外物寂中谁似我，松声草色共无机。",
        "dynasty": "唐",
        "collection_info": null
    },
    {
        "uuid": "dd212d75ec7d5765a735486d2f5439d7",
        "title": "遥和康录事李侍御萼小寒食夜重集康氏园林",
        "author": "皎然",
        "content": "习家寒食会何频，应恐流芳不待人。\n已爱治书诗句逸，更闻从事酒名新。\n庭芜暗积承双履，林蘤雷飞洒幅巾。\n谁见柰园时节共，还持绿茗赏残春。",
        "dynasty": "唐",
        "collection_info": null
    },
    {
        "uuid": "39d67f3ab3f23bb040f090aafcd5b75c",
        "title": "释裴循春愁",
        "author": "皎然",
        "content": "蝶舞莺歌喜岁芳，柳丝褭褭蕙带长。\n江南春色共君有，何事君心独自伤。",
        "dynasty": "唐",
        "collection_info": null
    },
    {
        "uuid": "642e07da6714f83ecf4e0fc879afb980",
        "title": "西白溪期裴方舟不至",
        "author": "皎然",
        "content": "望君不见復何情，野草闲云处处生。\n应向秦时武陵路，花间寂历一人行。",
        "dynasty": "唐",
        "collection_info": null
    },
    {
        "uuid": "49129675b5abea4bf2d5840c2d945536",
        "title": "劳山忆栖霞寺道素上人久期不至",
        "author": "皎然",
        "content": "远寺萧萧独坐心，山情自得趣何深。\n泉声稍滴芙蓉漏，月影纔分鹦鹉林。\n满地云轻长碍屣，绕松风近每吹襟。\n贪闲不记前心偈，念别聊为出世吟。\n更待花开徧山雪，山山相似若为寻。",
        "dynasty": "唐",
        "collection_info": null
    },
    {
        "uuid": "36c756f81576e4f2ab264beed7ad3336",
        "title": "酬秦山人出山见呈",
        "author": "皎然",
        "content": "手携酒榼共书帏，迴语长松我即归。\n若是出山机已息，岭云何事背君飞。",
        "dynasty": "唐",
        "collection_info": null
    },
    {
        "uuid": "6064a4570617add0213c589506f8c9c0",
        "title": "酬秦山人见寻",
        "author": "皎然",
        "content": "左右香童不识君，担簦访我领鸥羣。\n山僧待客无俗物，唯有窗前片碧云。",
        "dynasty": "唐",
        "collection_info": null
    },
    {
        "uuid": "c00c1192531900802c8e739c2cb097bd",
        "title": "宿法华寺简灵澈上人",
        "author": "皎然",
        "content": "至道无机但杳冥，孤灯寒竹自青荧。\n不知何处小乘客，一夜风来闻诵经。",
        "dynasty": "唐",
        "collection_info": null
    },
    {
        "uuid": "d44192d6f05e103c7e13603f977c14df",
        "title": "潜别离",
        "author": "皎然",
        "content": "乌头虽黑白有时，唯有潜离与暗别，彼此甘心无后期。",
        "dynasty": "唐",
        "collection_info": null
    },
    {
        "uuid": "2f4251dc05414bf52cde5a9849b3e15b",
        "title": "奉酬袁使君高春游鹡鸰峰兰若见怀",
        "author": "皎然",
        "content": "鹡鸰中峰近，高奇古人遗。\n常欲乞此地，养松挂藤丝。\n昨闻双旌出，一川花满时。\n恨无翔云步，远赴关山期。\n跻险与谁赏，折芳应自怡。\n遥知忘归趣，喜得春景迟。\n已见郢人唱，新题石门诗。",
        "dynasty": "唐",
        "collection_info": null
    },
    {
        "uuid": "842c24a74ac60b0f5cd79c6bcedaf200",
        "title": "荅裴济从事",
        "author": "皎然",
        "content": "迟迟云鹤意，奋翅知有期。\n三秉纲纪局，累登清白资。\n应怀青塘居，蕙草没前墀。\n旧月照秋水，废田留故陂。\n至今高风在，为君吹桂枝。\n昨逢洞庭客，果得故人诗。\n何异王内史，来招道林师。\n欲携山侣出，难与白云辞。",
        "dynasty": "唐",
        "collection_info": null
    },
    {
        "uuid": "93f7695215b63f521d5ba6110eaec3cd",
        "title": "白云上人精舍寻杼山禅师兼示崔子向何山道上人",
        "author": "皎然",
        "content": "望远涉寒水，怀人在幽境。\n为高皎皎姿，及爱苍苍岭。\n果见栖禅子，潺湲灌真顶。\n积疑一念破，澄息万缘静。\n世事花上尘，惠心空中境。\n清闲诱我性，遂使肠虑屏。\n许共林客游，欲从山王请。\n木栖无名树，水汲忘机井。\n持此一日高，未肯谢箕颍。\n夕霁山态好，空月生俄顷。\n识妙聆细泉，悟深涤清茗。\n此心谁得失，笑向西林永。",
        "dynasty": "唐",
        "collection_info": null
    },
    {
        "uuid": "ebeaa73ea82c8efc758156651b7c27a1",
        "title": "酬薛员外谊苦热行见寄",
        "author": "皎然",
        "content": "六月金数伏，兹辰日在庚。\n炎曦烁肌肤，毒雾昏性情。\n安得奋轻翮，超遥出云征。\n不知天地心，如何匠生成。\n火德烧百卉，瑶草不及荣。\n省客当此时，忽贻怀中琼。\n捧翫烦袂涤，啸歌美风生。\n迟君佐元气，调使四序平。\n中令霜不祓，大余气常贞。\n江南诗骚客，休吟苦热行。",
        "dynasty": "唐",
        "collection_info": null
    },
    {
        "uuid": "3e5df24e1cfa794a3d50453abd892edb",
        "title": "采实心竹杖寄赠李萼侍御",
        "author": "皎然",
        "content": "竹杖裁碧鲜，步林赏高直。\n实心去内矫，全节无外饰。\n行药聊自持，扶危资尔力。\n初生在榛莽，孤秀岂封殖。\n干雪不死枝，赠君期君识。",
        "dynasty": "唐",
        "collection_info": null
    },
    {
        "uuid": "a8b78e9e69f7df49493c7453a776282e",
        "title": "酬薛员外谊见戏一首",
        "author": "皎然",
        "content": "方知正始作，丽掩碧云诗。\n文彩盈怀袖，风规发咏思。\n遗弓逢大敌，摩垒怯偏师。\n频有移书让，多惭繫组迟。\n浅才迂且拙，虚誉喜还疑。\n犹倚披沙鉴，长歌向子期。",
        "dynasty": "唐",
        "collection_info": null
    },
    {
        "uuid": "f4eaec8817caaca4144303421dab1d3a",
        "title": "奉酬李中丞洪湖州西亭即事见寄兼呈吴冯处士时中丞量移湖州长史",
        "author": "皎然",
        "content": "爱君溪上住，迟月开前扃。\n山火照书卷，野风吹酒瓶。\n为谁留此物，意在眼中青。\n樵子逗烟墅，渔翁宿沙汀。\n主人非楚客，莫谩讥独醒。\n宿昔邢城功，道高心已冥。\n贪将到处士，放醉乌家亭。",
        "dynasty": "唐",
        "collection_info": null
    },
    {
        "uuid": "826a4fb5b6cf8e887e3b7723d969eb9b",
        "title": "苕溪草堂自大历三年夏新营洎秋及春弥觉境胜因纪其事简潘丞述汤评事衡四十三韵",
        "author": "皎然",
        "content": "万虑皆可遗，爱山情不易。\n自从东溪住，始与人羣隔。\n应物非宿心，遗身是吾策。\n先民崆峒子，沦景事金液。\n绮里犹近名，于陵未泯迹。\n吾师逆流教，禅隐殊古昔。\n洗足临潺湲，销声寄松柏。\n缃荷采堪服，柔草持可席。\n道心制野猨，法语授幽客。\n境净万象真，寄目皆有益。\n原上无情花，山中听经石。\n竹生自萧散，云性常洁白。\n却见羇世人，远高摩霄翮。\n达贤观此意，烦想遂冰蘖。\n伊予战苦胜，览境情不溺。\n智以动念昏，功由无心积。\n形骸尔何有，生死谁所戚。\n为与胜悟冥，不忧颓龄迫。\n春风自骀荡，禅地常阒寂。\n掷札成柳枝，溉瓶养泉脉。\n道人知止足，盥漱聊自适。\n学外见古贤，颇令我心惕。\n眇绵云官世，梦幻羽陵籍。\n鬼箓徒相矜，九原谁家宅。\n俗情对浅近，至理昧尧跖。\n蹈善嗟沈冥，履仁伤堙阨。\n匠心圣亦尤，攻异天见责。\n试以慧眼观，斯言谅可觌。\n外事非吾道，忘缘倦所历。\n中宵废耳目，形静神不役。\n色天夜清迥，花漏时滴沥。\n东风吹杉梧，幽月到石壁。\n此中一悟心，可与千载敌。\n故交徒好我，筐中无咫尺。\n潘生入空门，祖师传秘赜。\n汤子自天德，精诣功不僻。\n放世与成名，两图在所择。\n吾高鸱夷子，身退无瑕摘。\n吾嘉鲁仲连，功成弃珪璧。\n二贤兼彼才，晚节何感激。\n不然作山计，改服我下泽。\n君隳元亮冠，我脱潜师屐。\n倚卧高松根，共逃金闺籍。",
        "dynasty": "唐",
        "collection_info": null
    },
    {
        "uuid": "7bab3f5dc963d2bd0e2151ad5d27f8f3",
        "title": "荅裴集阳伯明二贤各垂赠二十韵今以一章用酬两作",
        "author": "皎然",
        "content": "知音如琼枝，天生为予有。\n攀折若无阶，何殊天上柳。\n裴生清通嗣，阳子盛德后。\n诗名比元长，赋体凌延寿。\n珠生骊龙颔，或生灵蛇口。\n何似双琼章，英英曜吾手。\n白日不可污，清源肯容垢。\n持此山上心，待君忘情友。\n且伴丘壑赏，未随名宦诱。\n坐石代琼茵，制荷捐艾绶。\n清宵集我寺，烹茗开禅牖。\n发论教可垂，正文言不朽。\n白云供诗用，清吹生座右。\n不嫌逸令醉，莫试仙壶酒。\n皎皎寻阳隐，千年可为偶。\n一从汉道平，世事无纷糺。\n星文齐七政，天轴明二斗。\n召士扬弓旌，知君在林薮。\n莫学颍阳子，请师高山叟。\n出处藩我君，还来会厓阜。",
        "dynasty": "唐",
        "collection_info": null
    },
    {
        "uuid": "483a6a68b4640aebefcdfae3779b18f9",
        "title": "荅豆卢居士春夜游东园见怀",
        "author": "皎然",
        "content": "春意赏不足，承夕步东园。\n事表精虑远，月中华木繁。\n开襟寄清景，遐想属空门。\n安得纚芳屣，看君幽径萱。",
        "dynasty": "唐",
        "collection_info": null
    },
    {
        "uuid": "44023ae532ba55bbd7256481e0954572",
        "title": "寄崔万芳夔",
        "author": "皎然",
        "content": "气杀高隼击，惜芳步寒林。\n风摇苍琅根，霜剪荍𦾾心。\n归思忽眇眇，佳气亦沈沈。\n我身岂遐远，如隔湘汉深。\n事迩智莫及，愿乖情不任。\n迟君忘言侣，一笑开吾襟。",
        "dynasty": "唐",
        "collection_info": null
    },
    {
        "uuid": "c57730a2d23f28c872faa195c75bd6a6",
        "title": "访朱放山人",
        "author": "皎然",
        "content": "野人未相识，何处异乡隔。\n昨逢云阳信，教向云阳觅。\n空闻天上风，飘飖不可觌。\n应非矍[铄]翁，或是沧浪客。\n早晚从我游，共携春山策。",
        "dynasty": "唐",
        "collection_info": null
    },
    {
        "uuid": "85b0ae14a841bf10c35947e2daa13e11",
        "title": "晚冬废溪东寺怀李司直纵",
        "author": "皎然",
        "content": "废溪无人迹，益见离思深。\n归来始昨日，恍惚惊岁阴。\n清想属遥夜，圆景当空林。\n宿昔月未改，何如故人心。\n游从间芳趾，摇落栖寒岑。\n眇眇湖上别，含情初至今。\n道流安寂寞，世路倦岖嵚。\n此意欲谁见，怀贤独难任。\n徽声反冥默，夕籁何哀吟。\n禅念破离梦，吾师诫援琴。\n耿耿已及旦，曷由开此襟。\n幽期谅未偶，胜境徒自寻。\n安得西归云，因之传素音。",
        "dynasty": "唐",
        "collection_info": null
    },
    {
        "uuid": "5601e378280ae68160b185a19aa0c9e4",
        "title": "兵后与故人别予西上至今在扬楚因有是寄",
        "author": "皎然",
        "content": "日月不相待，思君魂屡惊。\n草玄寄杨子，作赋得芜城。\n温温独游迹，遥遥相望情。\n淮上青草歇，楚子秋风生。\n辟士天下尽，君何独屏营。\n运开应佐世，业就可成名。\n谁借楚山住，年年事耦耕。",
        "dynasty": "唐",
        "collection_info": null
    },
    {
        "uuid": "9213a027f8ceae00c87ab2401dc3a819",
        "title": "因游支硎寺寄邢端公",
        "author": "皎然",
        "content": "大厦资多士，抡材得豫章。\n清门推问望，早岁骋康庄。\n作用方开物，声名久擅塲。\n丹延分塞郡，宿昔领戎行。\n始驭屏星乘，旋阴蔽茀棠。\n朝端瞻鹗立，关右仰鹰扬。\n威令兼宁朔，英声重护羌。\n三军成父子，杂虏避封疆。\n身执金吾贵，时遭宝运昌。\n雍容持汉矟，肃穆卫周堂。\n排难知臣节，攻疑定国章。\n一言明大义，千载揖休光。\n践职勋庸列，修躬志行彰。\n优游应慕陆，止足定师张。\n中扆怀殊政，南州伫小康。\n仁为桂江雨，威是柏台霜。\n謇谔言无隐，公忠祸不防。\n谴深辞紫禁，恩在副朱方。\n切玉锋休淬，垂天翅罢翔。\n论文征贾马，述隐许求羊。\n肘后看金碧，腰间笑水苍。\n诗题白羽扇，酒挈绿油囊。\n旷达机何有，深沈器莫量。\n时应登古寺，佳趣在春冈。\n止水平香砌，鲜云满石床。\n山情何寂乐，尘世自飞扬。\n已遇鑪峰社，还思缉蕙房。\n外心亲地主，内学事空王。\n花会宜春浅，禅游喜夜凉。\n高明依月境，萧散蹑庭芳。\n得道殊秦佚，隳名似楚狂。\n余生于此足，不欲返韶阳。",
        "dynasty": "唐",
        "collection_info": null
    },
    {
        "uuid": "1239838d9dd8fa9364d2d7920008b17f",
        "title": "同诸公奉侍祭岳渎使大理卢幼平自会稽迴经平望将赴于朝廷期过故林不至",
        "author": "皎然",
        "content": "望祀崇周典，皇华出汉庭。\n紫泥颁会计，玄酒荐芳馨。\n圣虑多虔肃，斋心合至灵。\n占祥刊史竹，筮日数尧蓂。\n礼秩加新命，朝章笃理刑。\n敷诚通北阙，遗爱在南亭。\n苕水思曾泛，矶山忆重经。\n清风门客仰，佳颂国人听。\n攀桂留卿月，征文待使星。\n春郊迴驷牡，遥识故林青。",
        "dynasty": "唐",
        "collection_info": null
    },
    {
        "uuid": "74f9668cf9e0313ef4d2b93de88619b4",
        "title": "早秋桐庐思归示道谚上人",
        "author": "皎然",
        "content": "桐江秋信早，忆在故山时。\n静夜风鸣磬，无人竹扫墀。\n猨来触净水，鸟下啄寒棃。\n可即关吾事，归心自有期。",
        "dynasty": "唐",
        "collection_info": null
    },
    {
        "uuid": "4e85e2dcfe65185774d6f9c84eb227be",
        "title": "劳劳山居寄呈吴处士",
        "author": "皎然",
        "content": "山事繇来别，只应中老身。\n寒园扫绽栗，秋浪拾干薪。\n领鹤闲书竹，夸云笑向人。\n俗家相去远，野水作东邻。",
        "dynasty": "唐",
        "collection_info": null
    },
    {
        "uuid": "634e0bf5ae8257b703e318c7ff71d1f7",
        "title": "寄报德寺从上人",
        "author": "皎然",
        "content": "宗流许身子，物表养高闲。\n空色清凉寺，秋声鼓吹山。\n看心水磬后，行道雨花间。\n七叶翻章句，时时启义关。",
        "dynasty": "唐",
        "collection_info": null
    },
    {
        "uuid": "9e09c0b35422479593ab1a13404b0f9f",
        "title": "山中月夜寄无锡长官",
        "author": "皎然",
        "content": "湖上凉风早，双峰月色秋。\n遥知秣陵令，今夜在西楼。\n别叶萧萧下，含霜处处流。\n如何共清景，异县不同游。",
        "dynasty": "唐",
        "collection_info": null
    },
    {
        "uuid": "89f5822256c1ea5c0be3a98f3e82fc89",
        "title": "奉贺颜使君真卿二十八郎隔绝自河北远归",
        "author": "皎然",
        "content": "相失值氛烟，纔应掌上年。\n久离惊貌长，多难喜身全。\n比信尚书重，如威太守怜。\n满庭看玉树，更有一枝连。",
        "dynasty": "唐",
        "collection_info": null
    },
    {
        "uuid": "deb75b97e408370b23c754b16eb798d8",
        "title": "题湖上兰若示清会上人",
        "author": "皎然",
        "content": "峰心惠忍寺，嵊顶谢公山。\n何似南湖近，芳洲一亩间。\n意中云木秀，事外水堂闲。\n永日无人到，时看独鹤还。",
        "dynasty": "唐",
        "collection_info": null
    },
    {
        "uuid": "b8bdb66e1570d380f1b539b6f4b41d3a",
        "title": "秋宵书事寄吴凭处士",
        "author": "皎然",
        "content": "真性在方丈，寂寥无四邻。\n秋天月色正，清夜道心真。\n大梦观前事，浮名悟此身。\n不知庭树意，荣落感何人。",
        "dynasty": "唐",
        "collection_info": null
    },
    {
        "uuid": "e64fb69631e506fb8ed40171fc9a9040",
        "title": "题山壁示道维上人",
        "author": "皎然",
        "content": "独居何意足，山色在前门。\n身野长无事，心冥自不言。\n闲行数乱竹，静坐照清源。\n物外从知少，禅徒不耐烦。",
        "dynasty": "唐",
        "collection_info": null
    },
    {
        "uuid": "d8f44fa96aaeb923c1d1e54903813731",
        "title": "晚秋登佛川南峰怀裴例",
        "author": "皎然",
        "content": "登岭望落日，眇然伤别魂。\n亭皋秋色徧，游子在荆门。\n世故东西客，山空断续猨。\n此心谁復见，寂寞偶芳荪。",
        "dynasty": "唐",
        "collection_info": null
    },
    {
        "uuid": "f00c4aa60ec2bc7b531518362e7c71f1",
        "title": "访陆处士羽",
        "author": "皎然",
        "content": "太湖东西路，吴主古山前。\n所思不可见，归鸿自翩翩。\n何山赏春茗，何处弄春泉。\n莫是沧浪子，悠悠一钓船。",
        "dynasty": "唐",
        "collection_info": null
    },
    {
        "uuid": "a71f037681f513390b75a39b61e9771d",
        "title": "酬李侍御萼题看心道塲赋以眉毛肠心牙等五字",
        "author": "皎然",
        "content": "我法从谁悟，心师是贯花。\n三尘观种子，一雨发萌芽。\n定起轮灯缺，宵分印月斜。\n了空如藏史，始肯会禅家。",
        "dynasty": "唐",
        "collection_info": null
    },
    {
        "uuid": "27d28a887b97719b21e8695a476ddf24",
        "title": "酬姚补阙南仲云溪馆中戏题随书见寄",
        "author": "皎然",
        "content": "寺溪临使府，风景借仁祠。\n补衮周官贵，能名汉主思。\n卧云知独处，望月忆同时。\n忽枉缄中赠，琼瑶满手持。",
        "dynasty": "唐",
        "collection_info": null
    },
    {
        "uuid": "acb5b58db03557f40f21ca9a4f61c5c4",
        "title": "春夜期裴都曹济集心上人院不至",
        "author": "皎然",
        "content": "东林期隐吏，日月为虚盈。\n远望浮云隔，空怜定水清。\n逍遥方外侣，荏苒府中情。\n渐听寒鞞发，渊渊在郡城。",
        "dynasty": "唐",
        "collection_info": null
    },
    {
        "uuid": "ab6f14ecc6b3353107a1f9d5207c9dd6",
        "title": "和裴少府怀京兄弟",
        "author": "皎然",
        "content": "宦游三楚外，家在五陵原。\n凉夜多归梦，秋风满故园。\n北书无远信，西候独伤魂。\n空念青门别，殷勤岐路言。",
        "dynasty": "唐",
        "collection_info": null
    },
    {
        "uuid": "218ad852528fe0d3a1c33a63dce76c88",
        "title": "和阎士和望池月荅人",
        "author": "皎然",
        "content": "片月忽临池，双蛾忆画时。\n光浮空似粉，影散不成眉。\n孤枕应惊梦，寒林正入帷。\n情知两处望，莫怨独相思。",
        "dynasty": "唐",
        "collection_info": null
    },
    {
        "uuid": "ee7af0dafc5d87f1ad0695961596b717",
        "title": "遥和尘外上人与陆澧夜集山寺问湼槃义兼陆生文卷",
        "author": "皎然",
        "content": "共是竹林贤，心从贝叶传。\n说经看月喻，开卷爱珠连。\n清净遥城外，萧疎古塔前。\n应随北山子，高顶枕云眠。",
        "dynasty": "唐",
        "collection_info": null
    },
    {
        "uuid": "3b294835efdbc88b11ddc6a37a004f82",
        "title": "春日和卢使君幼平开元寺听妙奘上人讲",
        "author": "皎然",
        "content": "仁圣垂文在，虚空日月悬。\n陵迟追哲匠，宗旨发幽诠。\n法受诸侯请，心教四子传。\n春生雪山草，香下棘林天。\n顾我从今日，闻经悟宿缘。\n凉山万里去，应为教犹偏。",
        "dynasty": "唐",
        "collection_info": null
    },
    {
        "uuid": "1c434009dd642942d3d9c13ee4b541d7",
        "title": "荅李侍御问",
        "author": "皎然",
        "content": "入道曾经离乱前，长干古寺住多年。\n爱贫唯制莲花足，取性闲书树叶篇。\n自笑不归看石牓，谁高无事弄苔泉。\n身外空名何足问，吾心已出第三禅。",
        "dynasty": "唐",
        "collection_info": null
    },
    {
        "uuid": "96eb3ef935a907472527f7aac2bcb6c1",
        "title": "奉酬李员外使君嘉佑苏台屏营居春首有怀",
        "author": "皎然",
        "content": "昔岁为邦初未识，今朝休沐始相亲。\n移家水巷贫依静，种柳风窗欲占春。\n诗思先邀乌府客，山情还访白楼人。\n登临许作烟霞伴，高在方袍间幅巾。",
        "dynasty": "唐",
        "collection_info": null
    },
    {
        "uuid": "b8009ee09ac7d7f5990461f561077fb9",
        "title": "和李舍人使君纾题云明府道室",
        "author": "皎然",
        "content": "许令如今道姓云，曾经西岳事桐君。\n流霞手把应怜寿，黄鹤心期拟作羣。\n金箓时教弟子检，砂床不遣世人闻。\n桂阳亦是神仙守，分别无嗟两地分。",
        "dynasty": "唐",
        "collection_info": null
    },
    {
        "uuid": "cb0a42e1fb6429291066370fcae5ab27",
        "title": "奉和陆中丞使君长源寒食日作",
        "author": "皎然",
        "content": "寒食江天气最清，庾公晨望动高情。\n因逢内火千家静，便覩行春万木荣。\n深浅山容飞雨细，萦纡水态拂云轻。\n腰章本郡谁相似，数日临人政已成。",
        "dynasty": "唐",
        "collection_info": null
    },
    {
        "uuid": "dca16405e4838d6ac4f7cda3aea72c1d",
        "title": "奉酬袁使君送陆灞却迴期道寺院",
        "author": "皎然",
        "content": "欲别湖上客，暮期西林还。\n高歌风音表，放舟月色间。\n更人莫报夜，禅阁本无关。",
        "dynasty": "唐",
        "collection_info": null
    },
    {
        "uuid": "cc8c8e6d5d60c6b40f6bfcbac43fd1a7",
        "title": "招韩武康章",
        "author": "皎然",
        "content": "山僧虽不饮，酤酒引陶潜。\n此意无人别，多为俗士嫌。",
        "dynasty": "唐",
        "collection_info": null
    },
    {
        "uuid": "5e84936037ff6b9a388304b96a53ddc4",
        "title": "秋居法华寺下院望高顶赠如献上人",
        "author": "皎然",
        "content": "峰色秋天见，松声静夜闻。\n影孤长不出，行道在寒云。",
        "dynasty": "唐",
        "collection_info": null
    },
    {
        "uuid": "9b7e8e8abffe8fccc64aae051fe4a92c",
        "title": "赠韦早陆羽",
        "author": "皎然",
        "content": "只将陶与谢，终日可忘情。\n不欲多相识，逢人懒道名。",
        "dynasty": "唐",
        "collection_info": null
    },
    {
        "uuid": "b5195d3dfc77b1f383a2dea9aad50d5d",
        "title": "戏呈薛彝",
        "author": "皎然",
        "content": "山僧不厌野，才子会须狂。\n何处销君兴，春风摆绿杨。",
        "dynasty": "唐",
        "collection_info": null
    },
    {
        "uuid": "c39df478ebc1aaac5c115f235a45d872",
        "title": "赠颜主簿",
        "author": "皎然",
        "content": "汉家仪礼盛，名教出诸颜。\n更见尚书后，能文在子山。",
        "dynasty": "唐",
        "collection_info": null
    },
    {
        "uuid": "680931c33e783e1ddc3ad9e4504ebfd0",
        "title": "赠融上人",
        "author": "皎然",
        "content": "常爱西林寺，池中月出时。\n芭蕉一片叶，书取寄吾师。",
        "dynasty": "唐",
        "collection_info": null
    },
    {
        "uuid": "00aaca5bc8162b9cd0dfe6eb19bd6140",
        "title": "听寒更寄朱兵曹巨川",
        "author": "皎然",
        "content": "欹枕听寒更，寒更发还住。\n一夜千万声，几声到君处。",
        "dynasty": "唐",
        "collection_info": null
    },
    {
        "uuid": "4db3ee3824a68d061db686509d671d8b",
        "title": "早春书怀寄李少府仲宣",
        "author": "皎然",
        "content": "早年初问法，因悟目中花。\n忽值胡雏起，芟夷如乱麻。\n脱身投彼岸，弔影念生涯。\n迹与空门合，心将世路赊。\n东田已芜没，南涧益伤嗟。\n崇替惊人事，凋残感物华。\n知君过我里，惆怅旧烟霞。",
        "dynasty": "唐",
        "collection_info": null
    },
    {
        "uuid": "991ed5042faf3f722dd7717fa72b3960",
        "title": "赠和评事判官",
        "author": "皎然",
        "content": "廷评年少法家流，心似澄江月正秋。\n学究天人知远识，权分盐铁许良筹。\n春风忆酒乌家近，好月论禅谢寺幽。\n清白比来谁见赏，怜君独有富人侯。",
        "dynasty": "唐",
        "collection_info": null
    },
    {
        "uuid": "3c5af5f66139953d6c324a3250e41051",
        "title": "酬秦系山人题赠",
        "author": "皎然",
        "content": "云林出空乌未归，松吹时飘雨浴衣。\n石语花愁徒自诧，吾心见境尽为非。",
        "dynasty": "唐",
        "collection_info": null
    },
    {
        "uuid": "1032ef5feea76e81925aaa0e6320fc22",
        "title": "酬秦系山人戏赠",
        "author": "皎然",
        "content": "正论禅寂忽狂歌，莫是尘心颠倒多。\n白足行花曾不染，黄囊贮酒欲如何。",
        "dynasty": "唐",
        "collection_info": null
    },
    {
        "uuid": "05d3b4cbfc73b32ca51d81f52088e9a6",
        "title": "贻李汤",
        "author": "皎然",
        "content": "茅氏常论七真记，壶公爱说三山事。\n宁知梅福在人间，独为苍生作仙吏。\n日服丹砂骨自清，肤如冰雪心更明。\n山中玉笋是仙药，袖裏素书题养生。\n愿随黄鹤一轻举，仰望青霄独延伫。\n平生好骏君已知，何必山阴访王许。",
        "dynasty": "唐",
        "collection_info": null
    },
    {
        "uuid": "8a6a9f7b9b72588ae9b93bca575b0f19",
        "title": "述祖德赠湖上诸沈",
        "author": "皎然",
        "content": "我祖文章有盛名，千年海内重嘉声。\n雪飞梁苑操奇赋，春发池塘得佳句。\n世业相承及我身，风流自谓过时人。\n初看甲乙矜言语，对客偏能鸲鹆舞。\n饱用黄金无所求，长裾曳地干王侯。\n一朝金尽长裾裂，吾道不行计亦拙。\n岁晚高歌悲苦寒，空堂危坐百忧攒。\n昔时轩盖金陵下，何处不传沈与谢。\n绵绵芳籍至今闻，眷眷通宗有数君。\n谁见予心独飘泊，依山寄水似浮云。",
        "dynasty": "唐",
        "collection_info": null
    },
    {
        "uuid": "0ea351c6f39f42e65efd3002bc403444",
        "title": "舟行怀阎士和",
        "author": "皎然",
        "content": "二月湖南春草徧，横山渡口花如霰。\n相思一日在孤舟，空见归云两三片。",
        "dynasty": "唐",
        "collection_info": null
    },
    {
        "uuid": "7ef99e5bbe0496bfca69dd8ad13f9ba2",
        "title": "赠张道士",
        "author": "皎然",
        "content": "玉京真子名太一，因服日华心如日。\n此心不许世人知，只向仙宫未曾出。",
        "dynasty": "唐",
        "collection_info": null
    },
    {
        "uuid": "2cdc46ba0bd16e5374e431e6dcdf9963",
        "title": "戏呈吴冯",
        "author": "皎然",
        "content": "世人不知心是道，只言道在他方妙。\n还如瞽者望长安，长安在西向东笑。",
        "dynasty": "唐",
        "collection_info": null
    },
    {
        "uuid": "6adefb96c91ea91b00aa03140714aa8e",
        "title": "宿山寺寄李中丞洪",
        "author": "皎然",
        "content": "偶来中峰宿，闲坐见真境。\n寂寂孤月心，亭亭圆泉影。\n□□□满山，花落始知静。\n从他半夜愁猨惊，不废此心长杳冥。",
        "dynasty": "唐",
        "collection_info": null
    },
    {
        "uuid": "71c93260d1c9d2d1da6fdd6c57a8b45a",
        "title": "戏赠吴冯",
        "author": "皎然",
        "content": "予读古人书，遂识古人面。\n不是识古人，邪正心自见。\n贵义轻财求俗誉，一钱与人便骄倨。\n昨朝为火今为冰，此道非君独抚膺。",
        "dynasty": "唐",
        "collection_info": null
    },
    {
        "uuid": "9bb8a494b1b8a9a33a20382ed049798b",
        "title": "感兴赠乌程李明府伯宜兼简诸秀才",
        "author": "皎然",
        "content": "门前岘山近，无路可登陟。\n徒爱岘山高，仰之常叹息。\n不如松与桂，生在重岩侧。",
        "dynasty": "唐",
        "collection_info": null
    },
    {
        "uuid": "9ff07810dd0f91518d819f1040df2350",
        "title": "晚秋宿李军道所居",
        "author": "皎然",
        "content": "清溪路不遥，都尉每相招。\n落日休戎马，秋风罢射鵰。\n朮花生野径，柏实满寒条。\n永夜依山府，禅心共寂寥。",
        "dynasty": "唐",
        "collection_info": null
    },
    {
        "uuid": "c749a9e20fba0213cf53e8ea3bafb629",
        "title": "送陆判官归杭州",
        "author": "皎然",
        "content": "芳草潜州路，乘轺忆再旋。\n余花故林下，残月旧池边。\n峰色云端寺，潮声海上天。\n明朝富春渚，应见谢公船。",
        "dynasty": "唐",
        "collection_info": null
    },
    {
        "uuid": "022271e6c606614ee443650d44e53bb2",
        "title": "奉和颜使君真卿与陆处士羽登妙喜寺三癸亭",
        "author": "皎然",
        "content": "秋意西山多，列岑萦左次。\n缮亭历三癸，疏趾邻什寺。\n元化隐灵踪，始君启高诔。\n诛榛养翘楚，鞭草理芳穗。\n俯砌披水容，逼天扫峰翠。\n境新耳目换，物远风烟异。\n倚石忘世情，援云得真意。\n嘉林幸勿剪，禅侣欣可庇。\n卫法大臣过，佐游羣英萃。\n龙池护清澈，虎节到深邃。\n徒想嵊顶期，于今没遗记。",
        "dynasty": "唐",
        "collection_info": null
    },
    {
        "uuid": "8f72752bc4bb5246a9aa3f6be0a64a74",
        "title": "奉陪陆使君长源裴端公枢春游东西武丘寺",
        "author": "皎然",
        "content": "云水夹双剎，遥疑涌平陂。\n入门见藏山，元化何由窥。\n曳组探诡怪，停骢访幽奇。\n情高气为爽，德暖春亦随。\n瑶草自的皪，蕙楼争蔽亏。\n金精落坏陵，劒彩沈古池。\n一览币天界，中峰步未移。\n应嘉生公石，列坐援松枝。",
        "dynasty": "唐",
        "collection_info": null
    },
    {
        "uuid": "8a430c4cb96f67e015aeda4ea5464fc8",
        "title": "奉和陆使君长源夏月游太湖",
        "author": "皎然",
        "content": "庾公心旷远，府事局耳目。\n遂与南湖游，虚襟涤烦燠。\n始知皇天意，积水在亭育。\n细流信不让，动物欣所蓄。\n万顷合天容，洗然无云族。\n峭蒨瞩仙岭，超遥随明牧。\n知公爱澄清，波静气亦肃。\n已见横流极，况闻长鲸戮。\n中洲暂采苹，南郡思剖竹。\n向夕分好风，飘然送归舳。",
        "dynasty": "唐",
        "collection_info": null
    },
    {
        "uuid": "72df9ebc7aa1ee813d3c3e46de9a8f7c",
        "title": "奉和崔中丞使君论李侍御萼登烂柯山宿石桥寺効小谢体",
        "author": "皎然",
        "content": "常爱谢公郡，幽期愿相从。\n果迴青骢臆，共蹑玄仙踪。\n灵境若髣髴，烂柯思再逢。\n飞梁丹霞接，古局苍苔封。\n往想冥昧理，谁亲冰雪容。\n蕙楼耸空界，莲宇开中峰。\n昔化冲虚鹤，今藏护法龙。\n云窥香树沓，月见色天重。\n永夜寄岑寂，清言涤心胸。\n盛游千年后，书在岩中松。",
        "dynasty": "唐",
        "collection_info": null
    },
    {
        "uuid": "879f29f81467afd0503576bc0d669c1b",
        "title": "同颜使君真卿李侍御萼游法华寺登凤翅山望太湖",
        "author": "皎然",
        "content": "双峰开凤翅，秀出南湖州。\n地势抱郊树，山威增郡楼。\n正逢周柱史，来会鲁诸侯。\n缓步凌彩蒨，清铙发飕飗。\n披云得灵境，拂石临芳洲。\n积翠遥空碧，含风广泽秋。\n萧辰资丽思，高论惊精修。\n何似钟山集，[征]文及惠休。",
        "dynasty": "唐",
        "collection_info": null
    },
    {
        "uuid": "d60fe7e7249ebc5a5074ce86a13e9ea3",
        "title": "奉陪陆使君长源诸公游支硎寺",
        "author": "皎然",
        "content": "尝览高逸传，山僧有遗踪。\n佐游继雅篇，嘉会何繇逢。\n尘世即下界，色天当上峰。\n春晖徧众草，寒色留高松。\n缭绕彩云合，参差绮楼重。\n琼葩洒巾舃，石瀃清心胸。\n灵境若可託，道情知所从。",
        "dynasty": "唐",
        "collection_info": null
    },
    {
        "uuid": "c560936ec031af144d4d494d4f9620e1",
        "title": "奉陪郑使君谔游太湖至洞庭山登上真观却望湖水",
        "author": "皎然",
        "content": "郡斋得无事，放舟下南湖。\n湖中见仙邸，果与心赏俱。\n不远风物变，忽如寰宇殊。\n背云视层崖，别是登蓬壶。\n突兀盘水府，参差沓天衢。\n迴瞻平芜尽，洪流豁中区。\n气吞江山势，色净氛霭无。\n灵长习水德，胜势当地枢。\n朝宗动归心，万里思鸿途。",
        "dynasty": "唐",
        "collection_info": null
    },
    {
        "uuid": "588c2e18b6e48b8e53ebe6630fb6d450",
        "title": "奉和袁使君高郡中新亭会张炼师昼会二上人",
        "author": "皎然",
        "content": "置亭隐城堞，事简迹易幽。\n公性崇俭素，雅才非广求。\n傍檐竹雨清，拂案杉风秋。\n不移府中步，登兹如远游。\n坐觉诗思高，俯知物役休。\n虚寂偶禅子，逍遥亲道流。\n更闻临川作，下节安能酬。",
        "dynasty": "唐",
        "collection_info": null
    },
    {
        "uuid": "c6682c4bc2d70f9e99d77ffa185b0d86",
        "title": "奉和陆使君长源水堂纳凉効曹刘体",
        "author": "皎然",
        "content": "柳家陶暑亭，意远不可齐。\n烦襟荡朱弦，高步援绿荑。\n爱公满亭客，来是清风携。\n滢渟前溪上，旷望古郡西。\n六月正中伏，水轩气常凄。\n野香袭荷芰，道性亲凫鹥。\n禅子顾惠休，逸民重刘黎。\n乃知高世量，不以出处暌。",
        "dynasty": "唐",
        "collection_info": null
    },
    {
        "uuid": "a723f6fd1a0484179d7249f75098cc8b",
        "title": "夏日奉陪陆使君长源公堂集",
        "author": "皎然",
        "content": "府中自清远，六月高梧间。\n寥亮泛雅瑟，逍遥扣玄关。\n岭云与人静，庭鹤随公闲。\n动息谅兼遂，兹情即东山。",
        "dynasty": "唐",
        "collection_info": null
    },
    {
        "uuid": "56b9b3ba06b95061ca9259b2a69aca46",
        "title": "九日和于使君思上京亲故",
        "author": "皎然",
        "content": "霁景满水国，我公望江城。\n碧山与黄花，烂熳多秋情。\n摇落见松柏，岁寒比忠贞。\n欢娱在鸿都，是日思朝英。",
        "dynasty": "唐",
        "collection_info": null
    },
    {
        "uuid": "ae177794c5243db6b9f6101432684c9a",
        "title": "伏日就汤评事衡湖上避暑",
        "author": "皎然",
        "content": "大火方燥石，停云昼亦收。\n将从赏心侣，寸景难远游。\n拥几苦炎伏，出门望汀洲。\n迴溪照轩宇，广陌临梧楸。\n释闷命雅瑟，放情思乱流。\n更持无生论，可以清烦忧。",
        "dynasty": "唐",
        "collection_info": null
    },
    {
        "uuid": "dec146a21bfe01e472526d54b60be26c",
        "title": "奉和颜使君真卿修韵海毕会诸文士东堂重校",
        "author": "皎然",
        "content": "外学宗硕儒，游焉从后进。\n恃以仁恕广，不学门栏峻。\n着书裨理化，奉上表诚信。\n探讨始河图，纷纶归海韵。\n亲承大匠琢，况覩颓波振。\n错简记铅椠，阅书移玉镇。\n曷繇旌不朽，盛美流歌引。",
        "dynasty": "唐",
        "collection_info": null
    },
    {
        "uuid": "9831669859607badbeaf78c0886568f3",
        "title": "喜义兴权明府自君山至集陆处士羽青塘别业",
        "author": "皎然",
        "content": "应难久辞秩，暂寄君阳隐。\n已见县名花，会逢闱是粉。\n本自寻人至，宁因看竹引。\n身关白云多，门占春山尽。\n最赏无事心，篱边钓溪近。",
        "dynasty": "唐",
        "collection_info": null
    },
    {
        "uuid": "7fcceae37a779ffb245b4f244094eec7",
        "title": "夏日集李司直纵溪斋",
        "author": "皎然",
        "content": "修景属良会，远飙生烦襟。\n泄云收净绿，众木积芳阴。\n疏涤府中务，迢遥湖上心。\n习闲得招我，赏夜宜泛琴。\n山近资性静，月来寄情深。\n澹然若事外，岂藉隳华簪。",
        "dynasty": "唐",
        "collection_info": null
    },
    {
        "uuid": "eae78395553432f00255cd4c85f77e50",
        "title": "夏日题桐庐杨明府纳凉山斋",
        "author": "皎然",
        "content": "陶家无炎暑，自有林中峰。\n席上落山影，桐梢迴水容。\n放怀凉风至，缓步清阴重。\n何事亲堆案，犹多高世踪。",
        "dynasty": "唐",
        "collection_info": null
    },
    {
        "uuid": "b72e15684b7de60b2263e7fd5ab9bbdf",
        "title": "和杨明府早秋游法华寺",
        "author": "皎然",
        "content": "释事出县閤，初闻兹山灵。\n寺扉隐天色，影剎遥丁丁。\n碧峰委合沓，香蔓垂蓂苓。\n清景为公有，放旷云边亭。\n秋赏石潭洁，夜嘉杉月清。\n诵空性不昧，助道迹又经。\n是以于物理，纷然若未形。\n移来字人要，全与此道冥。",
        "dynasty": "唐",
        "collection_info": null
    },
    {
        "uuid": "727799d190a30d811ced8ae1797d1507",
        "title": "宿道士观",
        "author": "皎然",
        "content": "古观秋木秀，冷然属鲜飙。\n琼葩被修蔓，柏实满寒条。\n影殿山寂寂，寥天月昭昭。\n幽期寄仙侣，习定至中宵。\n清佩闻虚步，真官方宿朝。",
        "dynasty": "唐",
        "collection_info": null
    },
    {
        "uuid": "2466f553a0cf654c131903c2b6547daf",
        "title": "冬日天井西峰张炼师所居",
        "author": "皎然",
        "content": "采薪逢野泉，渐见栖闲所。\n坎坎山上声，幽幽林中语。\n仙乡何代隐，乡服言亦楚。\n开水净药苗，扫雪候山侣。\n零叶聚败篱，幽花积寒渚。\n冥冥孤鹤性，天外思轻举。",
        "dynasty": "唐",
        "collection_info": null
    },
    {
        "uuid": "f43c7d013f0b114319076d29fe2eae40",
        "title": "奉同颜使君真卿开元寺经藏院会观树文殊碑",
        "author": "皎然",
        "content": "万国布殊私，千年降祖师。\n雁门传法至，龙藏立言时。\n故实刊周典，新声播鲁诗。\n六铢那更拂，劫石尽无期。",
        "dynasty": "唐",
        "collection_info": null
    },
    {
        "uuid": "27717271ea9f7b1cb925d426d303512c",
        "title": "奉同卢使君幼平游精舍寺",
        "author": "皎然",
        "content": "影剎西方在，虚空翠色分。\n人天霁后见，猨鸟定中闻。\n真界隐青壁，春山凌白云。\n今朝石门会，千古仰斯文。",
        "dynasty": "唐",
        "collection_info": null
    },
    {
        "uuid": "90df757b60db3154446078236a8f37b2",
        "title": "奉同颜使君真卿袁侍御骆驼桥翫月",
        "author": "皎然",
        "content": "山中常见月，不及共游时。\n水上恐将缺，林端爱落迟。\n乌惊宪府客，人咏鲍家诗。\n永夜南桥望，裴回若有期。",
        "dynasty": "唐",
        "collection_info": null
    },
    {
        "uuid": "6a6c5fca92a9fc4de9217acd9aa6eb64",
        "title": "和邢端公登台春望句句有春字之什",
        "author": "皎然",
        "content": "春日绣衣轻，春台别有情。\n春烟间草色，春鸟隔花声。\n春树乱无次，春山遥得名。\n春风正飘荡，春瓮莫须倾。",
        "dynasty": "唐",
        "collection_info": null
    },
    {
        "uuid": "a5cdbe88c4e3b1a6dff6903fb3e4e8c0",
        "title": "经仙人渚即沈山下古人沈义白日昇仙处",
        "author": "皎然",
        "content": "日月人间短，何时此得仙。\n古山春已尽，遗渚事空传。\n不见腾云驾，徒临洗药泉。\n如今成逝水，翻使恨流年。",
        "dynasty": "唐",
        "collection_info": null
    },
    {
        "uuid": "ecf0427deed294b004e0697a7db83aad",
        "title": "独游二首 一",
        "author": "皎然",
        "content": "性野趣无端，春晴路又干。\n逢泉破石弄，放鹤向云看。\n好僻谁相似，从狂我自安。\n芳洲亦有意，步上白沙滩。",
        "dynasty": "唐",
        "collection_info": null
    },
    {
        "uuid": "f06fd2f49b2a6279da576ba0c54621e4",
        "title": "独游二首 二",
        "author": "皎然",
        "content": "临水兴不尽，虚舟可同嬉。\n还云与归鸟，若共山僧期。\n世事吾不预，此心谁得知。\n西峰有禅老，应见独游时。",
        "dynasty": "唐",
        "collection_info": null
    },
    {
        "uuid": "21b7705eeff7a12d0e8d544284dc0547",
        "title": "游溪待月",
        "author": "皎然",
        "content": "溪色思泛月，沿洄欲未归。\n残灯逢水店，疎磬忆山扉。\n夜浦鱼惊少，空林鹊遶稀。\n可中纔望见，撩乱捣寒衣。",
        "dynasty": "唐",
        "collection_info": null
    },
    {
        "uuid": "955aa4dfb5c0dd7bbfd04c1745590047",
        "title": "西溪独泛",
        "author": "皎然",
        "content": "道情何所居，素舸漫流间。\n真性怜高鹤，无名羡野山。\n经寒丛竹秀，入静片云闲。\n泛泛谁为侣，唯应共月还。",
        "dynasty": "唐",
        "collection_info": null
    },
    {
        "uuid": "137cf94c928b825b970f87911c6493a5",
        "title": "早秋陪韩明府泛阮元公溪",
        "author": "皎然",
        "content": "雨信清残暑，萧条古县西。\n早凉生浦溆，秋意满高低。\n前事虽堆案，闲情得泝溪。\n何言战未胜，空寂用还齐。",
        "dynasty": "唐",
        "collection_info": null
    },
    {
        "uuid": "c2bbbe22412c4dc61e2f1509f5ae34b4",
        "title": "九日陪颜使君真卿登水楼",
        "author": "皎然",
        "content": "重阳荆楚尚，高会此难陪。\n偶见登龙客，同游戏马台。\n风文向水迭，云态拥歌迴。\n持菊烦相问，扪襟媿不才。",
        "dynasty": "唐",
        "collection_info": null
    },
    {
        "uuid": "95bbd1642b6642427e25ddf1dffb1296",
        "title": "与卢孟明别后宿南湖对月",
        "author": "皎然",
        "content": "五湖生夜月，千里满寒流。\n旷望烟霞尽，凄凉天地秋。\n相思路渺渺，独梦水悠悠。\n何处空江上，裴回送客舟。",
        "dynasty": "唐",
        "collection_info": null
    },
    {
        "uuid": "924476b776aa773e76b75c2c7f3047fa",
        "title": "自义亭驿送李长史纵夜泊临平东湖",
        "author": "皎然",
        "content": "长亭宾驭散，岐路起悲风。\n千里勤王事，驱车明月中。\n寒生洞庭水，夜度塞门鸿。\n处处堪伤别，归来山又空。",
        "dynasty": "唐",
        "collection_info": null
    },
    {
        "uuid": "9d55c6cd1b8e99f48aee8f94a4ef24e3",
        "title": "出游",
        "author": "皎然",
        "content": "少时不见山，便觉无奇趣。\n狂发从乱歌，情来任闲步。\n此心谁共证，笑向风吹树。",
        "dynasty": "唐",
        "collection_info": null
    },
    {
        "uuid": "5608fba646cd263b6c8cae3b30009f26",
        "title": "界石守风望天竺灵隐二寺",
        "author": "皎然",
        "content": "山顶东西寺，江中旦暮潮。\n归心不可到，松路在青霄。",
        "dynasty": "唐",
        "collection_info": null
    },
    {
        "uuid": "c6c00c5d53d9071b075f2d0d870124fd",
        "title": "奉和颜使君真卿修韵海毕州中重宴",
        "author": "皎然",
        "content": "世学高南郡，身封盛鲁邦。\n九流宗韵海，七字揖文江。\n借赏云归堞，留欢月在窗。\n不知名教乐，千载与谁双。",
        "dynasty": "唐",
        "collection_info": null
    },
    {
        "uuid": "c291531bae46018140c96d4b02dd6fac",
        "title": "晦日陪颜使君白苹洲集",
        "author": "皎然",
        "content": "南朝分古郡，山水似湘东。\n堤月吴风在，湔裾楚客同。\n桂寒初结斾，苹小欲成丛。\n时晦佳游促，高歌听未终。",
        "dynasty": "唐",
        "collection_info": null
    },
    {
        "uuid": "79f9e90694b10aa69624b85e3f22b1a0",
        "title": "冬至日陪裴端公使君清水堂集",
        "author": "皎然",
        "content": "亚岁崇佳宴，华轩照渌波。\n渚芳迎气早，山翠向晴多。\n推往知时训，书祥辨政和。\n从公惜日短，留赏夜如何。",
        "dynasty": "唐",
        "collection_info": null
    },
    {
        "uuid": "c009717de0d2b0a7a4107aeddc611116",
        "title": "陪卢判官水堂夜宴",
        "author": "皎然",
        "content": "暑气当宵尽，裴回坐月前。\n静依山堞近，凉入水扉偏。\n久是栖林客，初逢佐幕贤。\n爱君高野意，烹茗钓沦涟。",
        "dynasty": "唐",
        "collection_info": null
    },
    {
        "uuid": "530d58a020559fb0a056437690b04402",
        "title": "新秋同卢侍御薛员外白苹洲月夜",
        "author": "皎然",
        "content": "隔暑苹洲近，迎凉欲泛舟。\n荣从宪府至，喜会夕郎游。\n气夺沧浪色，风欺汗漫流。\n谁言三伏夜，独此月前秋。",
        "dynasty": "唐",
        "collection_info": null
    },
    {
        "uuid": "203a79cbea26aeceb53a719fda2769a2",
        "title": "夏日集裴录事北亭避暑",
        "author": "皎然",
        "content": "前林夏雨歇，为我生凉风。\n一室烦暑外，众山清景中。\n忘归亲野水，适性许云鸿。\n萧散都曹吏，还将静者同。",
        "dynasty": "唐",
        "collection_info": null
    },
    {
        "uuid": "743c1669eab2e373c3d3d96d79e650c2",
        "title": "与王录事会张征君姊妹炼师院翫雪兼怀清会上人",
        "author": "皎然",
        "content": "何意廉从事，还来会默仙。\n寒空惊雪徧，春意入歌偏。\n瑶草三花发，琼林七叶连。\n飘飖过柳寺，应满译经前。",
        "dynasty": "唐",
        "collection_info": null
    },
    {
        "uuid": "9b571f541602b23046d97f6a8322aa00",
        "title": "和李侍御萼岁初夜集处士书阁",
        "author": "皎然",
        "content": "迟贤心置阁，高意此郊居。\n古径行春早，新窗见月初。\n放歌还倚瑟，讲道亦观书。\n为我留禅位，来逢此会疎。",
        "dynasty": "唐",
        "collection_info": null
    },
    {
        "uuid": "5c168797875bc5ae43c25edce65e6b8d",
        "title": "汤评事衡水亭会觉禅师",
        "author": "皎然",
        "content": "山侣相逢少，清晨会水亭。\n雪晴松叶翠，烟暖药苗青。\n静对沧洲鹤，闲看古寺经。\n应怜叩关子，了义共心冥。",
        "dynasty": "唐",
        "collection_info": null
    },
    {
        "uuid": "3cbda2b68cfd1fbef5f2387a5083b4e2",
        "title": "与朝阳山人张朝夜集湖亭赋得各言其志",
        "author": "皎然",
        "content": "洞庭孤月在，秋色望无边。\n零露积衰草，寒螀鸣古田。\n茫茫区中想，寂寂尘外缘。\n从此悟浮世，胡为伤暮年。",
        "dynasty": "唐",
        "collection_info": null
    },
    {
        "uuid": "7b6ce33b64376de28b2c32d77db72e8a",
        "title": "晦夜李侍御萼宅集招潘述汤衡海上人饮茶赋",
        "author": "皎然",
        "content": "晦夜不生月，琴轩犹为开。\n墻东隐者在，淇上逸僧来。\n茗爱传花饮，诗看卷素裁。\n风流高此会，晓景屡裴回。",
        "dynasty": "唐",
        "collection_info": null
    },
    {
        "uuid": "07c7c04324993c8098e2c6741c2d3b59",
        "title": "寄昱上人上方居",
        "author": "皎然",
        "content": "厌向人间住，逢山欲懒归。\n片云闲似我，日日在禅扉。\n地静松阴徧，门空鸟语稀。\n夜凉疎磬尽，师友自相依。",
        "dynasty": "唐",
        "collection_info": null
    },
    {
        "uuid": "d8796f6a84685fa6e4bddc827cf43528",
        "title": "夏日与綦毋居士昱上人纳凉",
        "author": "皎然",
        "content": "为依炉峰住，境胜增道情。\n凉日暑不变，空门风自清。\n坐援香实近，转爱绿芜生。\n宗炳青霞士，如何知我名。",
        "dynasty": "唐",
        "collection_info": null
    },
    {
        "uuid": "51ab8eb67ca9b6884aa11ab8e932aa16",
        "title": "建元寺集皇甫侍御书阁",
        "author": "皎然",
        "content": "不因居佛里，无事得相逢。\n名重朝端望，身高俗外踪。\n机闲看净水，境寂听疎钟。\n宣室恩长在，知君志未从。",
        "dynasty": "唐",
        "collection_info": null
    },
    {
        "uuid": "6f8612943d55f6635ba092e0aae1190f",
        "title": "郭北寻徐主簿别业",
        "author": "皎然",
        "content": "近依城北住，幽远少人知。\n积雪行深巷，闲云绕古篱。\n竹花冬更发，橙实晚仍垂。\n还共岩中鹤，今朝下渌池。",
        "dynasty": "唐",
        "collection_info": null
    },
    {
        "uuid": "5c013f7eb7f5edf8e315446368c8c3ad",
        "title": "题报德寺清幽上人西峰",
        "author": "皎然",
        "content": "陈世凋亡后，仁祠识旧山。\n帝乡乔木在，空见白云还。\n双塔寒林外，三陵暮雨间。\n此中难战胜，君独启禅关。",
        "dynasty": "唐",
        "collection_info": null
    },
    {
        "uuid": "7eb25aeb59d05f90d6e62e2c3af27947",
        "title": "题郑谷江畔桐斋",
        "author": "皎然",
        "content": "客斋开别住，坐占绿江濆。\n流水非外物，闲云长属君。\n浮荣未可累，旷达若为羣。\n风起高梧下，清弦日日闻。",
        "dynasty": "唐",
        "collection_info": null
    },
    {
        "uuid": "b2c4ba0fcc55227df0c9f41175d9169f",
        "title": "和阎士和李蕙冬夜重集",
        "author": "皎然",
        "content": "郡理日闲旷，洗心宿香峰。\n双林秋见月，万壑静闻钟。\n佩玉行山翠，交麾动水容。\n如何股肱守，尘外得相从。",
        "dynasty": "唐",
        "collection_info": null
    },
    {
        "uuid": "224f1799d0cace83aec09fdd6fd82eab",
        "title": "春日陪颜使君真卿皇甫曾西亭重会韵海诸生",
        "author": "皎然",
        "content": "为重南台客，朝朝会鲁儒。\n暄风众木变，清景片云无。\n峰翠飘檐下，溪光照座隅。\n不将簪艾隔，知与道情俱。",
        "dynasty": "唐",
        "collection_info": null
    },
    {
        "uuid": "19ee52b39db624f9c2d51c86c3a6a5c7",
        "title": "寒食日同陆处士行报德寺宿解公房",
        "author": "皎然",
        "content": "古寺章陵下，潜公住几年。\n安心生輭草，灌顶引春泉。\n寂寂传灯地，寥寥禁火天。\n世间多暗室，白日为谁悬。",
        "dynasty": "唐",
        "collection_info": null
    },
    {
        "uuid": "52dc378696ad83d91c134302d3595d61",
        "title": "兵马曹季良宅夜集",
        "author": "皎然",
        "content": "清景不可失，寻君趣有余。\n身高避事后，道长问心初。\n出处名则异，游从迹何疎。\n吟看刻尽烛，笑卷读残书。\n露彩生笔砚，风音入庭除。\n平明仙侣散，觳觫动迴车。",
        "dynasty": "唐",
        "collection_info": null
    },
    {
        "uuid": "707a33ada8035ae6aec1589924e69407",
        "title": "同李侍御萼李判官集陆处士羽新宅",
        "author": "皎然",
        "content": "素风千户敌，新语陆生能。\n借宅心常远，移篱力更弘。\n钓丝初种竹，衣带近裁藤。\n戎佐推兄弟，诗流得友朋。\n柳阴容过客，花径许招僧。\n不为墻东隐，人家到未曾。",
        "dynasty": "唐",
        "collection_info": null
    },
    {
        "uuid": "2919f30348e2b8b21fc37fe9a0ae1d32",
        "title": "题报恩寺惟照上人房",
        "author": "皎然",
        "content": "上界雨色干，凉宫日迟迟。\n水文披菡萏，山翠动罘罳。\n中有清真子，愔愔步闲墀。\n手萦颇黎缕，愿证黄金姿。\n旋草阶下生，看心当此时。",
        "dynasty": "唐",
        "collection_info": null
    },
    {
        "uuid": "b3c492cfc2e9c27445b46bb44fa4baa1",
        "title": "寻天目徐君",
        "author": "皎然",
        "content": "常见仙翁变姓名，岂知松子号初平。\n逢人不道往来处，卖药还将鸡犬行。\n独鹤天边俱得性，浮云世上共无情。\n三花落地君犹在，笑抚安期昨日生。",
        "dynasty": "唐",
        "collection_info": null
    },
    {
        "uuid": "ce460f9afe26c261ba3fa9a8860e2aac",
        "title": "同李着作纵题尘外上人院",
        "author": "皎然",
        "content": "百缘唯有什公瓶，万法但看一字经。\n从遣鸟喧心不动，任教香醉境常冥。\n莲花天昼浮云卷，贝叶宫春好月停。\n禅伴欲邀何着作，空音宜向夜中听。",
        "dynasty": "唐",
        "collection_info": null
    },
    {
        "uuid": "6b0ff979d3a3dcb2204154bfd390bb2e",
        "title": "题周谏别业",
        "author": "皎然",
        "content": "隐身苕上欲如何，不着青袍爱绿萝。\n柳巷任疎容马入，水篱从破许船过。\n昂藏独鹤闲心远，寂历秋花野意多。\n若访禅斋遥可见，竹窗书幌共烟波。",
        "dynasty": "唐",
        "collection_info": null
    },
    {
        "uuid": "17a4d65ee94ef53cd746064deb3b6d84",
        "title": "同李中丞洪水亭夜集",
        "author": "皎然",
        "content": "佳人但莫吹参差，正怜月色生酒巵。\n山公取醉不关我，为爱尊前白鹭鹚。",
        "dynasty": "唐",
        "collection_info": null
    },
    {
        "uuid": "d35127282f60a38c0fdd767324931bbc",
        "title": "题秦系山人丽句亭",
        "author": "皎然",
        "content": "独将诗教领诸生，但看青山不爱名。\n满院竹声堪愈疾，乱床花片足忘情。",
        "dynasty": "唐",
        "collection_info": null
    },
    {
        "uuid": "237ad958c8ff34439c6661397ed35ee7",
        "title": "春夜集陆处士居翫月",
        "author": "皎然",
        "content": "欲赏芳菲肯待辰，忘情人访有情人。\n西林可是无清景，祗为忘情不记春。",
        "dynasty": "唐",
        "collection_info": null
    },
    {
        "uuid": "a36c519fc8da7ad8577431ceda01a940",
        "title": "寄题云门寺梵月无侧房",
        "author": "皎然",
        "content": "越山千万云门绝，西僧貌古还名月。\n清朝扫石行道归，林下眠禅看松雪。",
        "dynasty": "唐",
        "collection_info": null
    },
    {
        "uuid": "d4f2af9260816d4c2d80e02127f445ae",
        "title": "法华寺上方题江上人禅空",
        "author": "皎然",
        "content": "路入松声远更奇，山光水色共参差。\n中峰禅寂一僧在，坐对梁朝老桂枝。",
        "dynasty": "唐",
        "collection_info": null
    },
    {
        "uuid": "a536784e46a5f301086480de9bb8456a",
        "title": "冬日山行过薛征君",
        "author": "皎然",
        "content": "我行倦修坂，四顾无平陆。\n雨霁鸣鹰鹯，天寒聚麋鹿。\n幽人访名士，家在南冈曲。\n菜实萦小园，稻花遶山屋。\n深居寡忧悔，胜境怡耳目。\n征心尚与我，永言谢浮俗。",
        "dynasty": "唐",
        "collection_info": null
    },
    {
        "uuid": "d9e16721b22247bfaf0acc38d92f8bf1",
        "title": "往丹阳寻陆处士不遇",
        "author": "皎然",
        "content": "远客殊未归，我来几惆怅。\n叩关一日不见人，绕屋寒花笑相向。\n寒花寂寂徧荒阡，柳色萧萧愁暮蝉。\n行人无数不相识，独立云阳古驿边。\n凤翅山中思本寺，鱼竿村口望归船。\n归船不见见寒烟，离心远水共悠然。\n他日相期那可定，闲僧着处即经年。",
        "dynasty": "唐",
        "collection_info": null
    },
    {
        "uuid": "a4f0a73e396d6027f85b6f9203df0b51",
        "title": "集汤评事衡湖上望微雨",
        "author": "皎然",
        "content": "苍凉远景中，雨色缘山有。\n云送满洞庭，风吹绕杨柳。\n萧萧解轻袂，尽日随林叟。",
        "dynasty": "唐",
        "collection_info": null
    },
    {
        "uuid": "ad526e668acdfcbdbdd1b0f5c4115180",
        "title": "九日与陆处士羽饮茶",
        "author": "皎然",
        "content": "九日山僧院，东篱菊也黄。\n俗人多泛酒，谁解助茶香。",
        "dynasty": "唐",
        "collection_info": null
    },
    {
        "uuid": "567a1fe715f9fc3ed335c3038e3f7013",
        "title": "夜过康录事造会兄弟",
        "author": "皎然",
        "content": "爱君门馆夜来清，琼树双枝是弟兄。\n月在诗家偏足思，风过客位更多情。",
        "dynasty": "唐",
        "collection_info": null
    },
    {
        "uuid": "78c598f3627eaf009df40dea2889ac5d",
        "title": "题沈少府书斋",
        "author": "皎然",
        "content": "不下南昌县，书斋每日闲。\n野花当砌落，溪鸟遂人还。\n有兴常临水，无时不见山。\n千峰数可尽，不出小窗间。",
        "dynasty": "唐",
        "collection_info": null
    },
    {
        "uuid": "95d2da1a289ddf891a3630b95d2d45ca",
        "title": "春夜与诸公同宴呈陆郎中",
        "author": "皎然",
        "content": "南国宴佳宾，交情老倍亲。\n月惭红泪烛，花笑白头人。\n宝瑟絚余怨，琼枝不让春。\n更闻歌子夜，桃李艳妆新。",
        "dynasty": "唐",
        "collection_info": null
    },
    {
        "uuid": "d0efeed161421e26d935a26d596ce7ca",
        "title": "九日阻雨简高侍御",
        "author": "皎然",
        "content": "江上重云起，何曾裛□尘。\n不能成落帽，翻欲更摧巾。\n素髮闲依枕，黄花暗待人。\n且应携下价，芒屦就诸邻。",
        "dynasty": "唐",
        "collection_info": null
    },
    {
        "uuid": "12017785cc36d90031ea1be4efad7563",
        "title": "晚春寻桃源观",
        "author": "皎然",
        "content": "武陵何处访仙乡，古观云根路已荒。\n细草拥坛人迹绝，落花沈磵水流香。\n山深有雨寒犹在，松老无风韵亦长。\n全觉此身离俗境，玄机亦可照迷方。",
        "dynasty": "唐",
        "collection_info": null
    },
    {
        "uuid": "2d05df88b78793574d8d5e831768c9b4",
        "title": "同卢使君幼平郊外送阎侍御归台",
        "author": "皎然",
        "content": "留饯飞旌驻，离亭草色间。\n柏台今上客，竹使旧朝班。\n日落东西水，天寒远近山。\n古江分楚望，残柳入隋关。\n恋阙心常积，迴轩日不闲。\n芳辰倚门道，犹得及春还。",
        "dynasty": "唐",
        "collection_info": null
    },
    {
        "uuid": "db60a07f49f42f2130f8f5a27d72cbdc",
        "title": "送梁拾遗肃归朝",
        "author": "皎然",
        "content": "明主重文谏，才臣出江东。\n束书辞东山，改服临北风。\n万里望皇邑，九重当曙空。\n天开芙蓉阙，日上蒲桃宫。\n天子初未起，金闺籍先通。\n身逢轩辕世，名贵鸳鸾中。\n故人荣此别，何用悲丝桐。",
        "dynasty": "唐",
        "collection_info": null
    },
    {
        "uuid": "4c5c088b001a9d42b69204bd9b6a501f",
        "title": "奉陪杨使君顼送段校书赴南海幕",
        "author": "皎然",
        "content": "硕贤静广州，信为天下贞。\n屈兹大将佐，藉彼延阁英。\n声动柳吴兴，郊饯意不轻。\n吾知段夫子，高论关苍生。\n处以得为藩，出则道可行。\n遥知南楼会，新景当诗情。\n天高林瘴洗，秋远海色清。\n时泰罢飞檄，唯应颂公成。",
        "dynasty": "唐",
        "collection_info": null
    },
    {
        "uuid": "6a6f36e930a3814cd22f7e6828ca4017",
        "title": "送陆侍御士佳赴上京",
        "author": "皎然",
        "content": "长安三千里，喜行不言永。\n清路黄尘飞，大河沧流静。\n更怀西川府，主公昔和鼎。\n伊郁瑶瑟情，威迟花骢影。\n此时已难别，日又无停景。\n出饯阙相从，心随过前岭。",
        "dynasty": "唐",
        "collection_info": null
    },
    {
        "uuid": "d68878f17d36ea2665064aff4fed5c0b",
        "title": "奉陪颜使君真卿登岘山送张侍御严归台",
        "author": "皎然",
        "content": "岘首千里情，北辕自兹发。\n烟霞正登览，簪笔限趋谒。\n黄鹤望天衢，白云归帝阙。\n客心南浦柳，离思西楼月。\n留赏景不延，感时芳易歇。\n他晨有山信，一为访林樾。",
        "dynasty": "唐",
        "collection_info": null
    },
    {
        "uuid": "be1a0d12e29a67fa9d6738470066d41e",
        "title": "酬元主簿子球别赠",
        "author": "皎然",
        "content": "故人方远适，访我陈别情。\n此夜偶禅室，一言了无生。\n览君缄中宝，如搴清玉瑛。\n胡为蕴高价，岁晚徒营营。\n辞秩贫且病，何人见艰贞。\n出无黄金橐，空歌白苎行。\n威迟策驽马，独望故关树。\n渺渺千里心，春风起中路。\n近闻新拜命，鸾凤犹栖棘。\n劝君寄一枝，且养冥冥翼。\n甘泉多竹花，明年待君食。",
        "dynasty": "唐",
        "collection_info": null
    },
    {
        "uuid": "4cc267b2d1d8237f7e450fcd9db14ded",
        "title": "荅道素上人别",
        "author": "皎然",
        "content": "春色徧远道，寂寞闽中行。\n碧水何渺渺，白云亦英英。\n离人不可望，日暮芳洲情。\n黄鹤有逸翮，翘首白云倾。\n欲为山中侣，肯秘辽天声。\n蓝缕真子褐，葳蕤近臣缨。\n以兹夺尔怀，常恐道不成。\n吾门弟子中，不减惠休名。\n一性研已远，五言功更精。\n从君汗漫游，莫废学无生。\n忍草肯摇落，禅枝不枯荣。\n采采慰长路，知吾心不轻。\n幻情有去住，真性无离别。\n留取老桂枝，归来共攀折。",
        "dynasty": "唐",
        "collection_info": null
    },
    {
        "uuid": "d471617474c44575793e4e0c46af69f7",
        "title": "霅溪馆送韩明府章辞满归",
        "author": "皎然",
        "content": "洛令从告还，故人东门饯。\n惠爱三年积，轩车一夜远。\n晓月离馆空，秋风故山晚。\n荣君有嘉荐，顾我阻游衍。\n宿昔峰顶心，依依不可卷。",
        "dynasty": "唐",
        "collection_info": null
    },
    {
        "uuid": "d06560a8dcd4485a10abde2f774485f2",
        "title": "送穆寂赴举",
        "author": "皎然",
        "content": "天子锡玄纁，倾山礼隐沦。\n君抛青霞去，荣资观国宾。\n劒光既陆离，琼彩何璘玢。\n夙驾别情远，商弦秋意新。\n冥冥鸿鹄姿，数尺看苍旻。\n残寇近宋郊，西行恶飙尘。\n立身素耿介，处难思经纶。\n春府搜才日，高科得一人。",
        "dynasty": "唐",
        "collection_info": null
    },
    {
        "uuid": "570c4e891f3c91c26c4cf94ea569c2af",
        "title": "送张彝归长沙",
        "author": "皎然",
        "content": "早闻凌云彩，谓在鸳鹭俦。\n华髮始相遇，沧江仍旅游。\n策名忘苟进，澹虑轻所求。\n常服远游诫，缅怀经世谋。\n片帆背风渚，万里还湘洲。\n别望荆云积，归心汉水流。\n兰苕行采采，桂棹思悠悠。\n宿昔无机者，为君动离忧。",
        "dynasty": "唐",
        "collection_info": null
    },
    {
        "uuid": "413fd2dc7662f9a64631c63093d2d350",
        "title": "秋日毘陵南寺送潘述之扬州",
        "author": "皎然",
        "content": "孤客秋易伤，嘶蝉静仍续。\n佳晨亦已屡，欢会常不足。\n禅地非路岐，我心岂羁束。\n情生远别时，坐恨清景促。\n望中千里隔，暮归西山曲。\n萧条月中道，彩蒨原上绿。\n不见同心人，幽怀增踯躅。",
        "dynasty": "唐",
        "collection_info": null
    },
    {
        "uuid": "72381ec1947a679d92b9b44fdd720688",
        "title": "春日又送潘述之扬州",
        "author": "皎然",
        "content": "别渚望邗城，岐路春日徧。\n柔风吹杨柳，芳景流郊甸。\n日日东林期，今夕异乡县。\n文房旷佳士，禅室阻清盼。\n离恨夺赏心，不得谐所愿。\n莫忆山中人，碧云遥可见。",
        "dynasty": "唐",
        "collection_info": null
    },
    {
        "uuid": "cfb6c41984cae16440a7261a06d92834",
        "title": "新秋送卢判官",
        "author": "皎然",
        "content": "故人念宿昔，欲别增远情。\n入座炎气屏，为君秋景清。\n繇来空山客，不怨离弦声。\n唯有暮蝉起，相思碧云生。",
        "dynasty": "唐",
        "collection_info": null
    },
    {
        "uuid": "9d72310d028b2dae0fba0b74f021afd9",
        "title": "奉送袁高使君诏征赴行在效曹刘体",
        "author": "皎然",
        "content": "皇心亭毒广，蝥贼皆陶甄。\n未刈蚩尤旗，方同轩后年。\n天子幸汉中，轘辕阻氛烟。\n玺书召幕牧，名在列岳仙。\n国难倚长城，庙谋资大贤。\n清损休汝骑，仁留述职篇。\n遐路渺天末，繁笳思河边。\n饰徒促远期，祗命赴急宣。\n謏才岂足称，深仁顾何偏。\n那堪临流意，千里望旗旃。",
        "dynasty": "唐",
        "collection_info": null
    },
    {
        "uuid": "36ac2f370a721ed68085672b3216f0a6",
        "title": "奉送陆中丞长源诏征入朝",
        "author": "皎然",
        "content": "诏下酇侯幕，征贤宠上勋。\n才当持汉典，道可至尧君。\n藩牧今荣饯，诗流此盛文。\n水从吴渚别，树向楚门分。\n宿寺期嘉月，看山识故云。\n归心復何奈，怊怅在江濆。",
        "dynasty": "唐",
        "collection_info": null
    },
    {
        "uuid": "1cf390febc5cb0ea5bca2966fe0469d2",
        "title": "奉送李中丞道昌入朝",
        "author": "皎然",
        "content": "文宪中司盛，恩荣外镇崇。\n诸侯皆取则，八使独推功。\n诏喜新衔凤，车看旧饰熊。\n去思今武子，余教昔文翁。\n清在如江水，仁留是国风。\n光征二千石，扫第望司空。",
        "dynasty": "唐",
        "collection_info": null
    },
    {
        "uuid": "56739b81de9692b719f193a20a1b0a24",
        "title": "冬日送颜延之明府抚州觐叔父",
        "author": "皎然",
        "content": "临川千里别，惆怅上津桥。\n日暮人归尽，山空雪未消。\n乡云心渺渺，楚水路遥遥。\n林下方欢会，山中独寂寥。\n天寒惊断鴈，江信望迴潮。\n岁晚流芳歇，思君在此宵。",
        "dynasty": "唐",
        "collection_info": null
    },
    {
        "uuid": "312c8c7cd787492138b71fb53c6cbf3b",
        "title": "送关小师还金陵",
        "author": "皎然",
        "content": "如何有归思，爱别欲忘难。\n白鹭沙洲晚，青龙水寺寒。\n蕉花铺净地，桂子落空坛。\n持此心为境，应堪月夜看。",
        "dynasty": "唐",
        "collection_info": null
    },
    {
        "uuid": "76cb736dc76e89fe3c065948d8b55f34",
        "title": "岘山送裴秀才赴举",
        "author": "皎然",
        "content": "汉家招秀士，岘上送君行。\n万里见秋色，两河伤远情。\n王师出西镐，虏寇避东平。\n天府登名后，迴看楚水清。",
        "dynasty": "唐",
        "collection_info": null
    },
    {
        "uuid": "77ca1e5e6e0dd624e28c4d4897d67a7a",
        "title": "酬别襄阳诗僧少微",
        "author": "皎然",
        "content": "证心何有梦，示说梦归频。\n文字赍秦本，诗骚学楚人。\n兰开衣上色，柳向手中春。\n别后须相见，浮云是我身。",
        "dynasty": "唐",
        "collection_info": null
    },
    {
        "uuid": "3fc1b913704bb50d1c37f9eb58a90484",
        "title": "送契上人游扬州",
        "author": "皎然",
        "content": "西陵古江口，远见东扬州。\n渌水不同泛，春山应独游。\n寻僧白岩寺，望月谢家楼。\n宿昔心期在，人寰非久留。",
        "dynasty": "唐",
        "collection_info": null
    },
    {
        "uuid": "8c1dbf128d3646a0fb0ffda7de6f1ac6",
        "title": "送德清卫明府赴选",
        "author": "皎然",
        "content": "八使慎求能，东人独荐君。\n身犹千里限，名已九霄闻。\n远路翻喜别，离言暂惜分。\n凤门多士会，拥佩入卿云。",
        "dynasty": "唐",
        "collection_info": null
    },
    {
        "uuid": "f05a049e33529553cf9c807bad33cbec",
        "title": "送郑孝廉淮西觐省",
        "author": "皎然",
        "content": "离袂翠华满，晨羞欲早行。\n春风生楚树，晓角发隋城。\n野霭湿衣彩，江鸿增客情。\n征途不用戒，坐见白波清。",
        "dynasty": "唐",
        "collection_info": null
    },
    {
        "uuid": "1028e188d8e495eb2c173ae93d2f2f29",
        "title": "送沈秀才之闽中",
        "author": "皎然",
        "content": "越客不成歌，春风起渌波。\n岭重寒不到，海近瘴偏多。\n野戍桄榔发，人家翡翠过。\n翻疑此中好，君问定如何。",
        "dynasty": "唐",
        "collection_info": null
    },
    {
        "uuid": "a97f638d11bc6492ef33ead4fb4024b3",
        "title": "送清会上人游京",
        "author": "皎然",
        "content": "佳游限衰疾，一笑向西风。\n思见青门外，曾临素浐东。\n峰明云际寺，日出露寒宫。\n行道禅长在，香尘不染空。",
        "dynasty": "唐",
        "collection_info": null
    },
    {
        "uuid": "a59337f0c329931e3c873873183dc81c",
        "title": "送沈居士还太原",
        "author": "皎然",
        "content": "辞宫因世难，家族盛南朝。\n名重郊居赋，才高独酌谣。\n浪花飘一叶，峰色向三条。\n高逸虽成性，弓旌肯忘招。",
        "dynasty": "唐",
        "collection_info": null
    },
    {
        "uuid": "f3cf42d4bfdc3d975ddff6d7bbcf570f",
        "title": "同颜使君真卿岘山送李法曹阳冰西上献书时会有诏征赴京",
        "author": "皎然",
        "content": "汉日中郎妙，周王太史才。\n云书捧日去，鹤版下天来。\n草见吴洲发，花思御苑开。\n羊公惜风景，欲别几迟迴。",
        "dynasty": "唐",
        "collection_info": null
    },
    {
        "uuid": "da9b1cd7375f89728b5a5a9ced672389",
        "title": "兵后送姚太祝赴选",
        "author": "皎然",
        "content": "两河兵已偃，处处见归舟。\n日夜故人散，江皋芳树秋。\n楚云伤远思，秦月忆佳游。\n名动春官籍，翩翩才少俦。",
        "dynasty": "唐",
        "collection_info": null
    },
    {
        "uuid": "4b4457af308fef55d54f440504979950",
        "title": "兵后送薛居士移家安吉",
        "author": "皎然",
        "content": "旧游经丧乱，道在復何人。\n寒草心易折，闲云性常真。\n交情别后见，诗句比来新。\n向我桃州住，惜君东岭春。",
        "dynasty": "唐",
        "collection_info": null
    },
    {
        "uuid": "ad415409df196f9750e96d2af53a53ad",
        "title": "送鄥傪之洪州觐兄弟",
        "author": "皎然",
        "content": "年少足诗情，西江楚月清。\n书囊山翠湿，琴匣雪花轻。\n久别经离乱，新正忆弟兄。\n赠君题乐府，为是豫章行。",
        "dynasty": "唐",
        "collection_info": null
    },
    {
        "uuid": "982d703f37dbe20b73bbb54160071a72",
        "title": "送干封李成",
        "author": "皎然",
        "content": "羽檄飞未息，离情远近同。\n感君繇泛瑟，关我是征鸿。\n眇默归人尽，疎芜夜渡空。\n还期当岁晚，独在路行中。",
        "dynasty": "唐",
        "collection_info": null
    },
    {
        "uuid": "9fb13f38e022e3bf08b43aacdd46c6a0",
        "title": "送崔判官还扬子",
        "author": "皎然",
        "content": "轻传祗远役，依依下姑亭。\n秋声满杨柳，暮色绕郊垧。\n烟水摇归思，山当楚驿青。",
        "dynasty": "唐",
        "collection_info": null
    },
    {
        "uuid": "df76fe82b010195df917641535369574",
        "title": "奉酬袁使君西楼饯秦山人与昼同赴李侍御招三韵",
        "author": "皎然",
        "content": "秋风怨别情，江守上西城。\n竹暑寒流浅，琴窗宿雨晴。\n治书招远意，知共楚狂行。",
        "dynasty": "唐",
        "collection_info": null
    },
    {
        "uuid": "5be37952077c250e886a32f3b64e1f86",
        "title": "送清凉上人",
        "author": "皎然",
        "content": "何意欲归山，道高繇境胜。\n花空觉性了，月尽知心证。\n永夜出禅吟，清猨自相应。",
        "dynasty": "唐",
        "collection_info": null
    },
    {
        "uuid": "9ccc76cc4f0cb6dee19487fe2e3ae9a5",
        "title": "送李丞使宣州",
        "author": "皎然",
        "content": "结驷何翩翩，落叶暗寒渚。\n梦裏春谷泉，愁中洞庭雨。\n聊持剡山茗，以代宜城醑。",
        "dynasty": "唐",
        "collection_info": null
    },
    {
        "uuid": "76d3bdda95d8b87e8b09abb724d7c143",
        "title": "送至洪沙弥游越",
        "author": "皎然",
        "content": "知尔学无生，不应伤此别。\n相逢宿我寺，独往游灵越。\n早晚花会中，经行剡山月。",
        "dynasty": "唐",
        "collection_info": null
    },
    {
        "uuid": "d41475cc806628befca65f44cf20f1ed",
        "title": "送皇甫侍御曾还丹阳别业",
        "author": "皎然",
        "content": "云阳别夜忆春耕，花发菱湖问去程。\n积水悠扬何处梦，乱山稠迭此时情。\n将离有月教弦断，赠远无兰觉意轻。\n朝右要君持汉典，明年北墅可须营。",
        "dynasty": "唐",
        "collection_info": null
    },
    {
        "uuid": "6cc7745bcbd9bb8138f22edb0214dd51",
        "title": "白苹洲送洛阳李丞使还",
        "author": "皎然",
        "content": "苹洲北望楚山重，千里迴轺止一封。\n临水情来还共载，看花醉去更相从。\n罢宫风渚何时别，寄隐云阳几处逢。\n后会那应似畴昔，年年觉老雪山容。",
        "dynasty": "唐",
        "collection_info": null
    },
    {
        "uuid": "3b67d91c0e52464890ee330be0e309f2",
        "title": "送履霜上人还金陵西山",
        "author": "皎然",
        "content": "携锡西山步绿莎，禅心未了奈情何。\n湘宫水寺清秋夜，月落风悲松柏多。",
        "dynasty": "唐",
        "collection_info": null
    },
    {
        "uuid": "487322bf2b784da67928ff6db1fcb53b",
        "title": "送辨聪上人还广陵",
        "author": "皎然",
        "content": "莫学休公学远公，了心须与我心同。\n隋家古柳数株在，看取人间万事空。",
        "dynasty": "唐",
        "collection_info": null
    },
    {
        "uuid": "52dc4840e68eed4f2a1769d69bc21c76",
        "title": "送清励上人游福建",
        "author": "皎然",
        "content": "禅子自矜禅性成，将来拟照建溪清。\n南看闽树花不落，更取何缘了妄情。",
        "dynasty": "唐",
        "collection_info": null
    },
    {
        "uuid": "c982cee7bfc5296a7b3464189cb7a830",
        "title": "送顾道士游洞庭山",
        "author": "皎然",
        "content": "见说洞庭无上路，春游乱踏五灵芝。\n含桃风起花狼籍，正是仙翁碁散时。",
        "dynasty": "唐",
        "collection_info": null
    },
    {
        "uuid": "821e46045137e4e97ceecc3c81f34c2e",
        "title": "送邢台州济",
        "author": "皎然",
        "content": "海上仙山属使君，石桥琪树古来闻。\n他时画出白团扇，乞取天台一片云。",
        "dynasty": "唐",
        "collection_info": null
    },
    {
        "uuid": "7d6785dd9ba0f15e9ccd48257db211c3",
        "title": "送柳察谏议叔",
        "author": "皎然",
        "content": "东城南陌强经过，怨别无心亦放歌。\n明日院公应问我，闲云常在石门多。",
        "dynasty": "唐",
        "collection_info": null
    },
    {
        "uuid": "278303fa763bbeed16d67290f2da2191",
        "title": "送柳淡扶侍赴洪州",
        "author": "皎然",
        "content": "中林许师友，忽阻夙心期。\n自顾青緺好，来将黄鹤辞。\n少年轻远涉，世道得无欺。\n烟雨孤舟上，晨昏千里时。\n离魂渺天末，相望在江湄。\n无限江南柳，春风卷乱丝。",
        "dynasty": "唐",
        "collection_info": null
    },
    {
        "uuid": "80416de604cbae90070ecaeedd21ac20",
        "title": "同李司直题武丘寺兼留诸公与陆羽之无锡",
        "author": "皎然",
        "content": "陵寝成香阜，禅枝出白杨。\n劒池留故事，月树即他方。\n应世缘须别，栖心趣不忘。\n还将陆居士，晨发泛归航。",
        "dynasty": "唐",
        "collection_info": null
    },
    {
        "uuid": "d0ed6f2349d7e4782c2536fbec80e52d",
        "title": "夏日题郑谷江上纳凉馆",
        "author": "皎然",
        "content": "迢遥山意外，清风又对君。\n若为于此地，翻作路岐分。\n别馆琴徒语，前洲鹤自羣。",
        "dynasty": "唐",
        "collection_info": null
    },
    {
        "uuid": "68892256fe276a76797a2f74c1ab57a5",
        "title": "太湖馆送殷秀才赴举",
        "author": "皎然",
        "content": "春风洞庭路，摇荡暮天多。\n衰疾见芳草，别离伤远波。\n诗名推首荐，赋甲拟前科。\n数日闻天府，山衣制芰荷。",
        "dynasty": "唐",
        "collection_info": null
    },
    {
        "uuid": "433aa771f7399c84bec3f179ef49ad84",
        "title": "送重钧上人游天台",
        "author": "皎然",
        "content": "渐看华顶出，幽赏意随生。\n十里行松色，千重过水声。\n海容云正尽，山色雨初晴。\n事事将心证，知君道可成。",
        "dynasty": "唐",
        "collection_info": null
    },
    {
        "uuid": "09b15d9eeca62f43cd1f702458adfe2a",
        "title": "早春送颜主簿游越东兼谒元中丞",
        "author": "皎然",
        "content": "轻舸趣不已，东风吹绿苹。\n欲看梅市雪，知赏柳家春。\n别意倾吴醑，芳声动越人。\n山阴三月会，内史得嘉宾。",
        "dynasty": "唐",
        "collection_info": null
    },
    {
        "uuid": "111f3079dc8ef12631a1f1f2158976a9",
        "title": "同颜使君清明日游因送萧主簿",
        "author": "皎然",
        "content": "谁知赏嘉节，别异忽相和。\n暮色汀洲徧，春情杨柳多。\n高城恋旌斾，极浦宿风波。\n惆怅支山月，今宵不再过。",
        "dynasty": "唐",
        "collection_info": null
    },
    {
        "uuid": "a0928c0868742206cfa3f02121fb64c5",
        "title": "送道琚上人还金陵",
        "author": "皎然",
        "content": "一与钟山别，山中得信稀。\n经年求法后，及夏问安归。\n野实充甘膳，池花当綵衣。\n慈亲莫返拜，外礼欲无为。",
        "dynasty": "唐",
        "collection_info": null
    },
    {
        "uuid": "2e71d4d21780852772d60b02364981f8",
        "title": "送裴邕之上京",
        "author": "皎然",
        "content": "辞山偶世清，挟策忽西行。\n帆过随江疾，衣霑楚雪轻。\n尚文须献赋，重道莫论兵。\n东观今多事，应高白马生。",
        "dynasty": "唐",
        "collection_info": null
    },
    {
        "uuid": "1ab7c9f2c6ac89035b5a07e4971d5bd7",
        "title": "送珍上人还天竺兼寄广通上人秦山人",
        "author": "皎然",
        "content": "江寺名天竺，多居蹑远踪。\n春帆依柳浦，轻履上莲峰。\n禅子兼三隐，空书共一封。\n因君达山信，应向白云逢。",
        "dynasty": "唐",
        "collection_info": null
    },
    {
        "uuid": "c3fec9623ae90e04e700141d1679d5e1",
        "title": "送张孝廉赴举",
        "author": "皎然",
        "content": "名在诸生右，家经见素风。\n春田休学稼，秋赋出儒宫。\n别路残云湿，离情晚桂丛。\n明年石渠署，应继叔孙通。",
        "dynasty": "唐",
        "collection_info": null
    },
    {
        "uuid": "00fc1178b7aaf39aa6881f1d77aa6053",
        "title": "送刘司法之越",
        "author": "皎然",
        "content": "萧萧鸣夜角，驱马背城濠。\n雨后寒流急，秋来朔吹高。\n三山期望海，八月欲观涛。\n几日西陵路，应逢谢法曹。",
        "dynasty": "唐",
        "collection_info": null
    },
    {
        "uuid": "5d8d1cd25d5efc33fa9d6b841bbb400a",
        "title": "送简栖上人之建州觐使君舅",
        "author": "皎然",
        "content": "乱峰江上色，羡尔及秋行。\n释氏推真子，郗家许贵甥。\n氎花新雨净，帆叶好风轻。\n千里依元舅，迴潮亦有情。",
        "dynasty": "唐",
        "collection_info": null
    },
    {
        "uuid": "cbec126fa55300d6ee1e86a5385db7c6",
        "title": "登开元寺楼送崔少府还平望驿",
        "author": "皎然",
        "content": "登望思虑积，长亭树连连。\n悠扬下楼日，杳映傍帆烟。\n入夜四郊静，南湖月待船。",
        "dynasty": "唐",
        "collection_info": null
    },
    {
        "uuid": "678dfc43afcc8abfba85d9c91171d0c8",
        "title": "送王居士游越",
        "author": "皎然",
        "content": "野性配云泉，诗情属风景。\n爱作烂熳游，闲寻东路永。\n何山最好望，须上萧然岭。",
        "dynasty": "唐",
        "collection_info": null
    },
    {
        "uuid": "20da8e6a13fe1d373612e5ea75a63aab",
        "title": "杂言重送皇甫侍御曾",
        "author": "皎然",
        "content": "人独归，日将暮。\n孤帆带孤屿，远水连远树。\n难作别时心，还看别时路。",
        "dynasty": "唐",
        "collection_info": null
    },
    {
        "uuid": "da492b2793b916a3c757be8d2645d5b0",
        "title": "送演上人之抚州觐使君叔",
        "author": "皎然",
        "content": "临川内史怜诸谢，尔在生缘比惠宗。\n远别应将秦本去，幽寻定有楚僧逢。\n停船夜坐亲孤月，把锡秋行入乱峰。\n便道须过大师寺，白莲池上访高踪。",
        "dynasty": "唐",
        "collection_info": null
    },
    {
        "uuid": "155d81817a0f00be1d244bd6180a5908",
        "title": "送大宝上人归楚山",
        "author": "皎然",
        "content": "厌上乌桥送别频，湖光烂熳望行人。\n欲将夜舸陪嘉月，肯住空林伴老身。\n独鹤翩翻飞不定，归云萧散会无因。\n从何得道怀惆怅，莫是人间屡见春。",
        "dynasty": "唐",
        "collection_info": null
    },
    {
        "uuid": "6b9b268bb596a8da60b267b293ff80f1",
        "title": "送侯秀才南游",
        "author": "皎然",
        "content": "芳草随君自有情，不关山色与猨声。\n为看严子滩头石，曾忆题诗不着名。",
        "dynasty": "唐",
        "collection_info": null
    },
    {
        "uuid": "0d0ad0cf9cbe3943f325a5c7e03ab07f",
        "title": "别洞庭维谅上人",
        "author": "皎然",
        "content": "白云关我不关他，此物留君情最多。\n情着春风生橘树，归心不怕洞庭波。",
        "dynasty": "唐",
        "collection_info": null
    },
    {
        "uuid": "5c474026a49ebf9d38db891ce3eea4e5",
        "title": "康造录事宅送太祝侄之虔吉访兄弟",
        "author": "皎然",
        "content": "阮咸别曲四座愁，赖是春风不是秋。\n漫漫江行访兄弟，猨声几夜宿芦洲。",
        "dynasty": "唐",
        "collection_info": null
    },
    {
        "uuid": "7d550777d41732a726e5fc4c7ef10c99",
        "title": "冬日梅溪送裴方舟宣州",
        "author": "皎然",
        "content": "平明匹马上村桥，花发梅溪雪未消。\n日短天寒愁送客，楚山无限路遥遥。",
        "dynasty": "唐",
        "collection_info": null
    },
    {
        "uuid": "054e5492aea32cbaf2cfb0a4f7e7fa74",
        "title": "送韦向睦州谒独孤使君汜",
        "author": "皎然",
        "content": "才子南看多远情，闲舟荡漾任春行。\n新安江色长如此，何似新安太守清。",
        "dynasty": "唐",
        "collection_info": null
    },
    {
        "uuid": "0bfac0de157c5d12b3316c784618d532",
        "title": "送至严山人归山",
        "author": "皎然",
        "content": "初到人间柳始阴，山书昨夜报春深。\n朝朝花落几株树，恼杀禅僧未证心。",
        "dynasty": "唐",
        "collection_info": null
    },
    {
        "uuid": "70b1eea0c006afa3c6732904e3e876ff",
        "title": "送僧游扬州",
        "author": "皎然",
        "content": "平明择钵向风轻，正及隋堤柳色行。\n知尔禅心还似我，故宫春物肯伤情。",
        "dynasty": "唐",
        "collection_info": null
    },
    {
        "uuid": "25042d1f0de5eca58c6403a95ff64d12",
        "title": "对陆迅饮天目山茶因寄元居士晟",
        "author": "皎然",
        "content": "喜见幽人会，初开野客茶。\n日成东井叶，露采北山芽。\n文火香偏胜，寒泉味转嘉。\n投铛涌作沫，着椀聚生花。\n稍与禅经近，聊将睡网赊。\n知君在天目，此意日无涯。",
        "dynasty": "唐",
        "collection_info": null
    },
    {
        "uuid": "4a6da41cd7883cc28a4bf772e52cb2c8",
        "title": "渡前溪",
        "author": "皎然",
        "content": "不意入前溪，爱溪从错落。\n清清鑑不足，非是深难度。",
        "dynasty": "唐",
        "collection_info": null
    },
    {
        "uuid": "d1bf11ab86a468c3bd5bbde141e8fd5c",
        "title": "送灵澈",
        "author": "皎然",
        "content": "我欲长生梦，无心解伤别。\n千里万里心，只似眼前月。",
        "dynasty": "唐",
        "collection_info": null
    },
    {
        "uuid": "3da5dd495cd0dda2d81243d2775e5303",
        "title": "寄路温州",
        "author": "皎然",
        "content": "欲问采灵药，如何学无生。\n爱鹤颇似君，且非求仙情。",
        "dynasty": "唐",
        "collection_info": null
    },
    {
        "uuid": "0f0d2d65797b61b7ca0239bda3dc3439",
        "title": "浣纱女",
        "author": "皎然",
        "content": "清浅白沙滩，绿蒲尚堪把。\n家住水东西，浣纱明月下。",
        "dynasty": "唐",
        "collection_info": null
    },
    {
        "uuid": "7ec456c2be631c1f61d6bf15c5d0e1fb",
        "title": "待山月",
        "author": "皎然",
        "content": "夜夜忆故人，长教山月待。\n今宵故人至，山月知何在。",
        "dynasty": "唐",
        "collection_info": null
    },
    {
        "uuid": "a93fdb505ff22d684d08f82565aff2b1",
        "title": "杂兴",
        "author": "皎然",
        "content": "人生分已定，富贵岂妄来。\n不见海底泥，飞上成尘埃。",
        "dynasty": "唐",
        "collection_info": null
    },
    {
        "uuid": "0674f4da7ce1e66ff555749adf57c9b9",
        "title": "舂陵登望",
        "author": "皎然",
        "content": "西底空流水，东垣但聚云。\n最伤梅岭望，花雪正纷纷。",
        "dynasty": "唐",
        "collection_info": null
    },
    {
        "uuid": "40b46418ea87b8325c992c18a87b3d15",
        "title": "投知己",
        "author": "皎然",
        "content": "若为令忆洞庭春，上有闲云可隐身。\n无限白云山要买，不知山价出何人。",
        "dynasty": "唐",
        "collection_info": null
    },
    {
        "uuid": "35a737e26608431b1901e62e5d1b40f6",
        "title": "兵后余不亭重送卢孟明游江西",
        "author": "皎然",
        "content": "携手曾此分，怳如隔胡越。\n伦侯古封邑，荣盛风雨歇。\n饥鼯号空亭，野草生故辙。\n如何此路岐，更作千年别。\n冯轼望远道，春山无断绝。\n朝行入郢树，夜泊依楚月。\n佳士持操高，扬才日昭晰。\n离言何所赠，盈满有亏缺。\n时节伤蟪蛄，芳菲忌鶗鴂。\n予思鹿门隐，心迹贵冥灭。\n颓颜反芝朮，昔貌成冰雪。\n岁晏期尔来，销声坐岩穴。",
        "dynasty": "唐",
        "collection_info": null
    },
    {
        "uuid": "526c35c5723510b289d89e3ee79c6d57",
        "title": "别山诗",
        "author": "皎然",
        "content": "山翁亦好禅，借我风溪树。\n采药多近峰，汲泉有春渡。\n幽僧时相偶，仙子或与晤。\n自许战胜心，弥高独游步。\n如何区中事，夺我林栖趣。\n辞山下復上，恋石行仍顾。\n宿昔情或乖，庶几迹无误。\n松声莫相诮，此心冥去住。",
        "dynasty": "唐",
        "collection_info": null
    },
    {
        "uuid": "82fd0c993a8240d5fceabdf20594656e",
        "title": "同袁高使君送李判官使迴",
        "author": "皎然",
        "content": "庾公欢此别，路远意犹赊。\n为出塘边柳，荣归府中花。\n驰阳照古堞，遥思凝寒笳。\n延步下前渚，泝觞流浅沙。\n湖光引行色，轻舸傍残霞。",
        "dynasty": "唐",
        "collection_info": null
    },
    {
        "uuid": "b4186d26f2fe88ea6e312e8a79478a8a",
        "title": "陪颜使君饯宣谕萧常侍",
        "author": "皎然",
        "content": "江涛凋瘵后，远使发天都。\n昏垫宸心及，哀矜诏命敷。\n恤民驱急传，访旧枉征舻。\n外镇藩条最，中朝顾问殊。\n文皆正风俗，名共溢寰区。\n已事方怀阙，归期早戒涂。\n繁笳咽水阁，高盖拥云衢。\n暮色生千嶂，秋声入五湖。\n离歌犹宛转，归驭已踟躇。\n今夕庾公意，西楼月亦孤。",
        "dynasty": "唐",
        "collection_info": null
    },
    {
        "uuid": "7862e4725e8e6637eeeeb04dfab7a9e4",
        "title": "奉陪颜使君修韵海毕东溪泛舟饯诸文士",
        "author": "皎然",
        "content": "诸侯崇鲁学，羔鴈日成羣。\n外史刊新韵，中郎定古文。\n菁华兼百氏，缣素备三坟。\n国语思开物，王言欲致君。\n研精业已就，懽宴惜应分。\n独望西山去，将身寄白云。",
        "dynasty": "唐",
        "collection_info": null
    },
    {
        "uuid": "dab9370d4ab173270f0ae6e36b05d382",
        "title": "今上初登极岁送皇甫孝廉赴选",
        "author": "皎然",
        "content": "行应会府春，欲劝及芳辰。\n北极天文正，东风汉律新。\n少年逢圣代，欢笑别情亲。\n况是勋庸后，恩荣袭尔身。",
        "dynasty": "唐",
        "collection_info": null
    },
    {
        "uuid": "f8259376cf304cec77e0f0c650567bb6",
        "title": "同杨使君白苹洲送陆侍御士佳入朝",
        "author": "皎然",
        "content": "久爱吴兴客，来依道德藩。\n旋师闻杕杜，归路忆轘辕。\n旧佩苍玉在，新歌白芷繁。\n今朝天地静，北望重飞翻。",
        "dynasty": "唐",
        "collection_info": null
    },
    {
        "uuid": "3417ecfd35c6db0e118b4ec62999e6f4",
        "title": "雪夜送海上人常州觐叔父上人殷仲文后",
        "author": "皎然",
        "content": "继世风流在，传心向一灯。\n望云裁衲惯，翫雪步花能。\n交战情忘久，销魂别未曾。\n明朝阮家集，知有竹林僧。",
        "dynasty": "唐",
        "collection_info": null
    },
    {
        "uuid": "611b52de6cafcdae8020c1bcb7019236",
        "title": "送常清上人还舒州",
        "author": "皎然",
        "content": "灊人思尔法，楚信有迴船。\n估客亲宵语，闲鸥偶昼禅。\n经声含石潋，麈尾拂江烟。\n常说归山意，诛茅庐霍前。",
        "dynasty": "唐",
        "collection_info": null
    },
    {
        "uuid": "89f34e1a266eb78786a87824bc9f6cd7",
        "title": "岘山送崔子向之宣州谒裴使君",
        "author": "皎然",
        "content": "楚思入诗清，晨登岘山情。\n秋天水西寺，古木宛陵城。\n琴匣应将往，书车亦共行。\n吾知江太守，一顾重君名。",
        "dynasty": "唐",
        "collection_info": null
    },
    {
        "uuid": "4f81d7e5b15d32bd8eb7de7951cf876e",
        "title": "送严明府入关谒黎京兆",
        "author": "皎然",
        "content": "春日异秋风，何为怨别同。\n潮迴芳渚没，花落昼山空。\n旅候闻嘶马，残阳望断鸿。\n应思右内史，相见直城中。",
        "dynasty": "唐",
        "collection_info": null
    },
    {
        "uuid": "11a6d4e3e52edd83deef5f48a8518a4d",
        "title": "送丘秀才游越",
        "author": "皎然",
        "content": "山情与诗思，烂熳欲何从。\n夜舸谁相逐，空江月自逢。\n春期越草秀，晴忆剡云浓。\n便拟将轻锡，携居入乱峰。",
        "dynasty": "唐",
        "collection_info": null
    },
    {
        "uuid": "bde70ce5ee73e80ab19b1fa44b59d6e8",
        "title": "送杨校书还济源",
        "author": "皎然",
        "content": "妖烽昨日静，故里近嵩丘。\n楚月摇归梦，江枫见早秋。\n乡心无远道，北信减离忧。\n禅子还无事，辞君买沃州。",
        "dynasty": "唐",
        "collection_info": null
    },
    {
        "uuid": "ee09d15306c1453b552125130ce924ff",
        "title": "送杨遂初赴选",
        "author": "皎然",
        "content": "秋风吹别袂，客思在长安。\n若得临觞醉，何须减瑟弹。\n秉心凌竹柏，仗信越波澜。\n春会文昌府，思君每北看。",
        "dynasty": "唐",
        "collection_info": null
    },
    {
        "uuid": "4905e422787953ea491505d3c3b6effd",
        "title": "送赟上人还京",
        "author": "皎然",
        "content": "久游春草尽，还寄北船归。\n沙鸟窥中食，江云入净衣。\n秦原山色近，楚寺磬声微。\n见说翻经馆，多闻似者稀。",
        "dynasty": "唐",
        "collection_info": null
    },
    {
        "uuid": "64fe6d7251ea6a36a1b45e0f5aff322f",
        "title": "送广通上人游江西",
        "author": "皎然",
        "content": "香炉七岭秀，秋色九江清。\n自古多禅隐，吾常爱此行。\n寻师经鄂渚，受请到青城。\n离别人间事，何关道者情。",
        "dynasty": "唐",
        "collection_info": null
    },
    {
        "uuid": "f8f3919776281f118b9763937a65b6dd",
        "title": "送罗判官还寿州幕",
        "author": "皎然",
        "content": "君章才五色，知尔得家风。\n故里旋归驾，寿春思奉戎。\n天寒长蛇伏，飙烈文虎雄。\n定颂张征虏，桓桓戡难功。",
        "dynasty": "唐",
        "collection_info": null
    },
    {
        "uuid": "1ef947aa1e63df6273a83387be6981a1",
        "title": "送李秀才赴婺州招",
        "author": "皎然",
        "content": "山开江色上，孤赏去应迟。\n绿水迎吴榜，秋风入楚词。\n猨清独宿处，木落远行时。\n见说东阳守，登楼为尔期。",
        "dynasty": "唐",
        "collection_info": null
    },
    {
        "uuid": "fea1e45f2ca9dcdbe4839147793a6460",
        "title": "送薛逢之宣州谒废使",
        "author": "皎然",
        "content": "六月鹏尽化，鸿飞独冥冥。\n秋烽家不定，险路客频经。\n牛渚何时到，渔船几处停。\n遥知咏史夜，谢守月中听。",
        "dynasty": "唐",
        "collection_info": null
    },
    {
        "uuid": "5be6cf95c26299c4bd44cad9d5c9982d",
        "title": "送德守二叔侄上人还国清寺觐师",
        "author": "皎然",
        "content": "道贤齐二阮，俱向竹林归。\n古偈穿花线，春装卷叶衣。\n僧墟迴水寺，佛陇启山扉。\n爱别吾何有，人心强有违。",
        "dynasty": "唐",
        "collection_info": null
    },
    {
        "uuid": "ec9a0124c878a0fba82f8ed7c8931baa",
        "title": "同明府章送沈秀才还石门山读书",
        "author": "皎然",
        "content": "身为郢令客，心许楚山云。\n文墨应经世，林泉漫诱君。\n欲随樵子去，惜与道流分。\n肯谢申公辈，治诗事汉文。",
        "dynasty": "唐",
        "collection_info": null
    },
    {
        "uuid": "974cd4a739412a3f2ebd0bdc49ac4a91",
        "title": "送吉判官还京赴崔尹幕",
        "author": "皎然",
        "content": "江南梅雨天，别思极春前。\n长路飞鸣鹤，离帆聚散烟。\n清晨趋九陌，秋色望三边。\n见说王都尹，山阳辟一贤。",
        "dynasty": "唐",
        "collection_info": null
    },
    {
        "uuid": "a8f45e06a86794d5f10853fb70676247",
        "title": "送裴判官赴商幕",
        "author": "皎然",
        "content": "商洛近京师，才难赴幕时。\n离歌纷白纻，候骑拥青丝。\n会喜疲人息，应逢猾虏衰。\n看君策高足，自此烟霄期。",
        "dynasty": "唐",
        "collection_info": null
    },
    {
        "uuid": "c84cb55001fff674dbbe7c5b738b73aa",
        "title": "送李喻之处士洪州谒曹王",
        "author": "皎然",
        "content": "独思贤王府，遂作豫章行。\n雄镇庐霍秀，高秋江汉清。\n见闻惊苦节，艰故伤远情。\n西邸延嘉士，遗才得正平。",
        "dynasty": "唐",
        "collection_info": null
    },
    {
        "uuid": "7395b3ff74e0adf2739c5ee130556cd0",
        "title": "送唐赞善游越",
        "author": "皎然",
        "content": "田园临汉水，离乱寄随关。\n今日烟尘尽，东西又未还。\n长亭百越外，孤棹五湖间。\n何处游芳草，云门千万山。",
        "dynasty": "唐",
        "collection_info": null
    },
    {
        "uuid": "af85811990306ef226e4a48a8c0fa301",
        "title": "送韦秀才",
        "author": "皎然",
        "content": "晨装行堕叶，万里望桑干。\n旧说泾关险，犹闻易水寒。\n黄云战后积，白草暮来看。\n近得君苗信，时教旅思宽。",
        "dynasty": "唐",
        "collection_info": null
    },
    {
        "uuid": "501c3e335e54130705be202b339a3351",
        "title": "送陈秀才赴举",
        "author": "皎然",
        "content": "诸侯惧削地，选士皆不羁。\n休隐脱荷芰，将鸣矜羽仪。\n甲科争玉片，诗句拟花枝。\n君实三楚秀，承家有清规。",
        "dynasty": "唐",
        "collection_info": null
    },
    {
        "uuid": "92e372abff871912589e2cdd210f4769",
        "title": "乌程李明府水堂同卢使君幼平送奘上人游五台",
        "author": "皎然",
        "content": "身将刘令隐，经共谢公翻。\n有此宗师在，应知我法存。\n问心常寂乐，为别岂伤魂。\n独访华泉去，秋风入雁门。",
        "dynasty": "唐",
        "collection_info": null
    },
    {
        "uuid": "18396cdbff97a77ccb9b946445878c3c",
        "title": "送李季良北归",
        "author": "皎然",
        "content": "风吹残柳丝，孤客欲归时。\n掩抑楚弦绝，离披湘叶衰。\n前军犹转战，故国杳难期。\n北望鴈门雪，空吟平子诗。",
        "dynasty": "唐",
        "collection_info": null
    },
    {
        "uuid": "b03e1db81075ebfaf6f17dfedaffe617",
        "title": "送淳于秀才兰陵觐省",
        "author": "皎然",
        "content": "欢言欲忘别，风信忽相惊。\n柳浦归人思，兰陵春草生。\n撷芳心未及，视枕恋常盈。\n此去非长路，还如千里情。",
        "dynasty": "唐",
        "collection_info": null
    },
    {
        "uuid": "6178d9a157ec37f54da2e4e044162a39",
        "title": "送至洪沙弥赴上元受戒",
        "author": "皎然",
        "content": "不肯资章甫，胜衣被木兰。\n今随秣陵信，欲及蔡州坛。\n野寺钟声远，春山戒足寒。\n归来次第学，应见后心难。",
        "dynasty": "唐",
        "collection_info": null
    },
    {
        "uuid": "813bc8cc1eda3334536cec9d8df96380",
        "title": "九日同卢使君幼平吴兴郊外送李司仓赴选",
        "author": "皎然",
        "content": "重阳千骑出，送客为踟蹰。\n旷野多摇落，寒山满路隅。\n晴空悬蒨斾，秋色起菱湖。\n几日登司会，扬才盛五都。",
        "dynasty": "唐",
        "collection_info": null
    },
    {
        "uuid": "54790c271bd8c62a77e97cffeec255f7",
        "title": "送卢孟明还上都",
        "author": "皎然",
        "content": "江皋北风至，归客独伤魂。\n楚水逢乡雁，平陵忆故园。\n征骖嘶别馆，落日隐寒原。\n应及秦川望，春华满国门。",
        "dynasty": "唐",
        "collection_info": null
    },
    {
        "uuid": "e47031c711284085a964f45084bb02e4",
        "title": "送李少宾赴举",
        "author": "皎然",
        "content": "岂谓江南别，心如塞上行。\n苦云摇阵色，乱木搅秋声。\n周谷雨未散，汉河流尚横。\n春司迟尔策，方用静妖兵。",
        "dynasty": "唐",
        "collection_info": null
    },
    {
        "uuid": "b22074ea2ea0ae516b34be1384c6da50",
        "title": "留别阎士和",
        "author": "皎然",
        "content": "不惯人间别，多应忘别时。\n逢山又逢水，只畏却来迟。",
        "dynasty": "唐",
        "collection_info": null
    },
    {
        "uuid": "f7a2cff4a58aacb17348ee53d67a0838",
        "title": "送李道士",
        "author": "皎然",
        "content": "常随山上下，忽限江南北。\n共是忘情人，何繇肯相忆。",
        "dynasty": "唐",
        "collection_info": null
    },
    {
        "uuid": "fc31643ded030bb3ddeff931047a8fdc",
        "title": "送裴参军还下邳旧居",
        "author": "皎然",
        "content": "北望烟铺骠骑营，虏烽无火楚天晴。\n此时千里西归客，泗上春风得及耕。",
        "dynasty": "唐",
        "collection_info": null
    },
    {
        "uuid": "55f5e1fb95011f11f17a7ebb766aa92e",
        "title": "送文会上人还富阳",
        "author": "皎然",
        "content": "悠悠渺渺属寒波，故寺思归意若何。\n长忆孤洲二三月，春山偏爱富春多。",
        "dynasty": "唐",
        "collection_info": null
    },
    {
        "uuid": "11342e2ea66a666f0fa5965cdd6265a8",
        "title": "送维谅上人归洞庭",
        "author": "皎然",
        "content": "从来湖上胜人间，远爱浮云独自还。\n孤月空天见心地，寥寥一水镜中山。",
        "dynasty": "唐",
        "collection_info": null
    },
    {
        "uuid": "23bf7446d1da0e75bbf40a449cba7ec0",
        "title": "九月八日送萧少府归洪州",
        "author": "皎然",
        "content": "明日重阳今日归，布帆丝雨望霏霏。\n行过鹤渚知堪住，家在龙沙意有违。",
        "dynasty": "唐",
        "collection_info": null
    },
    {
        "uuid": "96994477f693bf0da72c9326a5ee0d64",
        "title": "同颜鲁公泛舟送皇甫侍御曾",
        "author": "皎然",
        "content": "维舟若许暂从容，送过重江不厌重。\n霜简别来今始见，雪山归去又难逢。",
        "dynasty": "唐",
        "collection_info": null
    },
    {
        "uuid": "fca94ae70611ddc8fe5847912ef681e7",
        "title": "送孙侍御游越",
        "author": "皎然",
        "content": "不知持斧客，吟会是何情。\n丹陛恩犹在，沧洲赏暂行。\n江桡随月泛，山策逐雪行。\n佳句传零雨，诗流许盛名。",
        "dynasty": "唐",
        "collection_info": null
    },
    {
        "uuid": "9a3746e69114f12aaad3124e63a1702e",
        "title": "送颜处士还长沙觐省",
        "author": "皎然",
        "content": "西候风信起，三湘孤客心。\n天寒汉水广，乡远楚云深。\n服綵将侍膳，撷芳思满襟。\n归人忘艰阻，别恨独何任。",
        "dynasty": "唐",
        "collection_info": null
    },
    {
        "uuid": "81def7b834b620fd5ef02dae39eb7e3a",
        "title": "送还本上人游江西",
        "author": "皎然",
        "content": "欲广分何教，心将江汉期。\n云招望寺处，月待泝杯时。\n真侣谁伤别，降猨汝自悲。\n多应过庐阜，幽赏却来迟。",
        "dynasty": "唐",
        "collection_info": null
    },
    {
        "uuid": "15bc5800be9d6ce1282439e654809006",
        "title": "送路少府使京兼觐侍御兄",
        "author": "皎然",
        "content": "国赋推能吏，今朝发贡湖。\n伫瞻双阙凤，思见柏台乌。\n树向秦关远，江分楚驿孤。\n荣君有兄弟，相继骋长途。",
        "dynasty": "唐",
        "collection_info": null
    },
    {
        "uuid": "69b11dc52df486a02156d9c18ed84423",
        "title": "于武原从送卢士举",
        "author": "皎然",
        "content": "落日独归客，空山匹马嘶。\n萧条古关外，岐路更东西。\n大泽云寂寂，长亭雨凄凄。\n君还到湘水，寒夜满猨啼。",
        "dynasty": "唐",
        "collection_info": null
    },
    {
        "uuid": "3df3f92c3e55defe0d7134131175f507",
        "title": "送乌程李明府得陟状赴京",
        "author": "皎然",
        "content": "驿吏满江城，深仁见此情。\n士林推玉振，公府荐冰清。\n为政移风久，承恩就日行。\n仲容纶綍贵，南巷有光荣。",
        "dynasty": "唐",
        "collection_info": null
    },
    {
        "uuid": "3c9a16dad74286b45a8d08318b6723b5",
        "title": "送裴秀才往会稽山读书",
        "author": "皎然",
        "content": "一身赍万卷，编室寄烟萝。\n砚滴穿池小，书衣种楮多。\n吟诗山响荅，泛瑟竹声和。\n鹤板求儒术，深居意若何。",
        "dynasty": "唐",
        "collection_info": null
    },
    {
        "uuid": "bac3487e815e4b931715a8fa07dc968f",
        "title": "送崔詹事论之上都",
        "author": "皎然",
        "content": "金虎城池在，铜龙劒佩新。\n重看前浦柳，犹忆旧洲苹。\n远思秦云暮，归心腊月春。\n青园昔游处，惆怅别离人。",
        "dynasty": "唐",
        "collection_info": null
    },
    {
        "uuid": "326035ef1be1130c79684d018163a1c2",
        "title": "京口送卢孟明还扬州",
        "author": "皎然",
        "content": "萧萧北风起，孤棹下江濆。\n暮客去来尽，春流南北分。\n萋萋御亭草，渺渺芜城云。\n相送目千里，空山独望君。",
        "dynasty": "唐",
        "collection_info": null
    },
    {
        "uuid": "420a8818b6a4259fe67d3bfa1b584ff1",
        "title": "送沙弥大智游五台",
        "author": "皎然",
        "content": "童年随法侣，家世本儒流。\n章句三生学，清凉万里游。\n云归龙沼暗，木落鴈门秋。\n长老应相问，传予向祖州。",
        "dynasty": "唐",
        "collection_info": null
    },
    {
        "uuid": "5869f23c04c7c1e131773f041624c96b",
        "title": "送禀上人游越",
        "author": "皎然",
        "content": "云泉谁不赏，独见尔情高。\n投石轻龙窟，临流笑鹭涛。\n折荷为片席，洒水净方袍。\n剡路逢禅侣，多应问我曹。",
        "dynasty": "唐",
        "collection_info": null
    },
    {
        "uuid": "1bb19c663a579980d8796d3e25c730b9",
        "title": "送潘秀才之舒州",
        "author": "皎然",
        "content": "楚水清风生，扬舲泛月行。\n荻洲寒露彩，雷岸曙潮声。\n东道思才子，西人望客卿。\n从来金谷集，相继有诗名。",
        "dynasty": "唐",
        "collection_info": null
    },
    {
        "uuid": "7624d5091a5aa39f1b14601c34f4eacb",
        "title": "送王山人游庐山",
        "author": "皎然",
        "content": "千里访灵奇，山资亦相随。\n叶舟过鹤市，花漏宿龙池。\n峰顶应闲散，人间足别离。\n白云将世事，吾见尔心知。",
        "dynasty": "唐",
        "collection_info": null
    },
    {
        "uuid": "a0e0ca524ac1eed98c4fd04991cd95f6",
        "title": "送道契上人之越觐大夫叔",
        "author": "皎然",
        "content": "楚僧推后辈，唐本学新经。\n外国传香氎，何人施竹瓶。\n秋风别李寺，春日向柯亭。\n大阮今为郡，看君眼最青。",
        "dynasty": "唐",
        "collection_info": null
    },
    {
        "uuid": "a304c538f49750aa3cc05762b9e968ae",
        "title": "送沙弥长文游京",
        "author": "皎然",
        "content": "白版年犹小，黄花褐已通。\n若为诗思逸，早欲似休公。\n迈俗多真气，传家有素风。\n应须学心地，宗旨在关东。",
        "dynasty": "唐",
        "collection_info": null
    },
    {
        "uuid": "b7435bc2472e668a282de55fe0fc3a67",
        "title": "秋日送择高上人往江西谒曹王",
        "author": "皎然",
        "content": "超然独游趣，无限别山情。\n予病不同赏，云闲应共行。\n斋容秋水照，香氎早风轻。\n曾被陈王识，遥知江上迎。",
        "dynasty": "唐",
        "collection_info": null
    },
    {
        "uuid": "107bf59844a38ecc560f73f3d4867e07",
        "title": "送如献上人游长安",
        "author": "皎然",
        "content": "关中四子教犹存，见说新经待尔翻。\n为法应过七祖寺，忘名不到五侯门。\n闲寻鄠杜看修竹，独上风凉望古原。\n高逸诗情无别怨，春游从遣落花繁。",
        "dynasty": "唐",
        "collection_info": null
    },
    {
        "uuid": "f10ca2678093c0c0478c9b65c555aae0",
        "title": "日曜上人还润州",
        "author": "皎然",
        "content": "送君何处最堪思，孤月停空欲别时。\n露茗犹芳邀重会，寒花落尽不成期。\n鹤令先去看山近，云碍初飞到寺迟。\n莫倚禅功放心定，萧家陵树误人悲。",
        "dynasty": "唐",
        "collection_info": null
    },
    {
        "uuid": "7ba5bae254072ebfa5206a0c1c48a29c",
        "title": "寺院听胡笳送李殷",
        "author": "皎然",
        "content": "一奏胡笳客未停，野僧还欲废禅听。\n难将此意临江别，无限春风葭菼青。",
        "dynasty": "唐",
        "collection_info": null
    },
    {
        "uuid": "c32207c137126620e7551b3505a1e271",
        "title": "送僧绎",
        "author": "皎然",
        "content": "斜日摇扬在柳丝，孤亭寂寂水逶迤。\n谁堪别后行人尽，唯有春风起路岐。",
        "dynasty": "唐",
        "collection_info": null
    },
    {
        "uuid": "6788f6e7119f95c03079d2391ef2651a",
        "title": "荅裴评事澄荻花间送梁肃拾遗",
        "author": "皎然",
        "content": "波上荻花非雪花，风吹撩乱满袈裟。\n如今岁晏无芳草，独对离樽作物华。",
        "dynasty": "唐",
        "collection_info": null
    },
    {
        "uuid": "5e4742861b6504da69fd3ceabba544eb",
        "title": "送胜云小师",
        "author": "皎然",
        "content": "昨日雪山记尔名，吾今坐石已三生。\n少年道性易流动，莫遣秋风入别情。",
        "dynasty": "唐",
        "collection_info": null
    },
    {
        "uuid": "c52668f2ff42d7652368f1429b69388b",
        "title": "诮士和别",
        "author": "皎然",
        "content": "今日同，明日隔，何事悠悠久为客。\n君怜溪上去来云，我羡磷磷水中石。",
        "dynasty": "唐",
        "collection_info": null
    },
    {
        "uuid": "0f47aa75899fa054409da39224ac9ce1",
        "title": "送吴冯游京",
        "author": "皎然",
        "content": "北期何意促，蕙草夜来繁。\n清月思淮水，春风望国门。\n此时休旋逸，万里忽飞翻。\n若忆山阴会，孤琴为我援。",
        "dynasty": "唐",
        "collection_info": null
    },
    {
        "uuid": "c1c4a45c87d692d11f442865b1cdfb16",
        "title": "送僧游宣州",
        "author": "皎然",
        "content": "楚山千里一僧行，念尔初缘道未成。\n莫向舒姑泉口泊，此中呜咽为伤情。",
        "dynasty": "唐",
        "collection_info": null
    },
    {
        "uuid": "10bc6242ea78d785891674f94fcd1326",
        "title": "宿支硎寺上房",
        "author": "皎然",
        "content": "上方精舍远，共宿白云端。\n寂寞千峰夜，萧条万木寒。\n山光霜下见，松色月中看。\n却与西林别，归心即欲阑。",
        "dynasty": "唐",
        "collection_info": null
    },
    {
        "uuid": "c3533d95ef8ddfa8104e1065f3825b18",
        "title": "荅胡处士",
        "author": "皎然",
        "content": "西山禅隐比来闻，长道唯应我与君。\n书上无名心忘却，人间聚散似浮云。",
        "dynasty": "唐",
        "collection_info": null
    },
    {
        "uuid": "d1095087096d0277534b585a3672c265",
        "title": "荅张乌程",
        "author": "皎然",
        "content": "莫道谪官无主人，秣陵才令日相亲。\n前溪更有忘忧处，荷叶田田间白苹。",
        "dynasty": "唐",
        "collection_info": null
    },
    {
        "uuid": "adefc8d09443800a4190a1df90076954",
        "title": "酬张明府",
        "author": "皎然",
        "content": "爱君诗思动禅心，使我休吟待鹤吟。\n更说郡中黄霸在，朝朝无事许招寻。",
        "dynasty": "唐",
        "collection_info": null
    },
    {
        "uuid": "6572fa1b4285271bdce2dc846375df95",
        "title": "劳山居寄呈吴处士",
        "author": "皎然",
        "content": "官居鼎鼐古今无，名士才臣独一余。\n贤阁御题龙墨灿，诏归补衮在须臾。",
        "dynasty": "唐",
        "collection_info": null
    },
    {
        "uuid": "65f9a36cee595433fefd00385d7cbcc0",
        "title": "从军行五首 一",
        "author": "皎然",
        "content": "候骑出纷纷，元戎霍冠军。\n汉鞞秋聒地，羌火昼烧云。\n万里戈城合，三边羽檄分。\n乌孙驱未尽，肯顾辽阳勋。",
        "dynasty": "唐",
        "collection_info": null
    },
    {
        "uuid": "f5103cd16e7c2048b1ec93c8d3e8a3bc",
        "title": "从军行五首 二",
        "author": "皎然",
        "content": "韩斾拂丹霄，汉军新破辽。\n红尘驱卤簿，白羽拥嫖姚。\n战苦军犹乐，功高将不骄。\n至今丁零塞，朔吹空萧萧。",
        "dynasty": "唐",
        "collection_info": null
    },
    {
        "uuid": "5efbc3a4ec954d0ed1f5c597f8d4459c",
        "title": "从军行五首 三",
        "author": "皎然",
        "content": "百万逐呼韩，频年不解鞍。\n兵屯绝漠暗，马饮浊河干。\n破虏功未录，劳师力已殚。\n须防肘腋下，飞祸出无端。",
        "dynasty": "唐",
        "collection_info": null
    },
    {
        "uuid": "4ba09bc81918624f7767c04e413c49b4",
        "title": "从军行五首 四",
        "author": "皎然",
        "content": "飞将下天来，奇谋阃外裁。\n水心龙劒动，地肺鴈山开。\n望气燕师锐，当锋虏阵摧。\n从今射鵰骑，不敢过云堆。",
        "dynasty": "唐",
        "collection_info": null
    },
    {
        "uuid": "d7197b9ea1c330fd98d4516148f5db70",
        "title": "从军行五首 五",
        "author": "皎然",
        "content": "黄纸君王诏，青泥校尉书。\n誓师张虎落，选将擐犀渠。\n雾暗津蒲失，天寒塞柳疎。\n横行十万骑，欲扫虏尘余。",
        "dynasty": "唐",
        "collection_info": null
    },
    {
        "uuid": "b8ef04fa71d278a68aa5bf90d30aa10c",
        "title": "陇头水二首 一",
        "author": "皎然",
        "content": "陇头水欲绝，陇水不堪闻。\n碎影摇枪垒，寒声咽幔军。\n素从盐海积，绿带柳城分。\n日落天边望，逶迤入寒云。",
        "dynasty": "唐",
        "collection_info": null
    },
    {
        "uuid": "4d382fa670e247b016d157d8f7dfbd9f",
        "title": "陇头水二首 二",
        "author": "皎然",
        "content": "秦陇逼氐羌，征人去未央。\n如何幽咽水，併欲断君肠。\n西注悲穷漠，东分忆故乡。\n旅魂声搅乱，无梦到咸阳。",
        "dynasty": "唐",
        "collection_info": null
    },
    {
        "uuid": "614780df98841e3dd3011a689cd8ad42",
        "title": "塞下曲二首 一",
        "author": "皎然",
        "content": "寒塞无因见落梅，胡人吹入笛声来。\n劳劳亭上春应度，夜夜城南战未迴。",
        "dynasty": "唐",
        "collection_info": null
    },
    {
        "uuid": "07a021b90b54cde7cc6c96396ed08aa5",
        "title": "塞下曲二首 二",
        "author": "皎然",
        "content": "都护今年破武威，胡沙万里鸟空飞。\n旄竿瀚海扫云出，毡骑天山蹋雪归。",
        "dynasty": "唐",
        "collection_info": null
    },
    {
        "uuid": "d98b819aa613010b2edbea2c5909f48b",
        "title": "览史",
        "author": "皎然",
        "content": "黄绮皆皓髮，秦时隐商山。\n嘉谋匡帝道，高步游天关。\n不爱珪组绁，却思林壑还。\n放歌长松下，日与孤云闲。",
        "dynasty": "唐",
        "collection_info": null
    },
    {
        "uuid": "d2a9a2530c426af3648d0652cba81793",
        "title": "咏史",
        "author": "皎然",
        "content": "独负高世资，冥冥寄浮俗。\n卞子去不归，何人辩荆玉。\n鬻舂意不浅，汚迹身岂辱。\n鸾铩乐迍邅，虬蟠甘窘束。\n五噫谲且正，可以见心曲。",
        "dynasty": "唐",
        "collection_info": null
    },
    {
        "uuid": "fc89faf60bd35d08e7e32e32cb12ca5d",
        "title": "咏史",
        "author": "皎然",
        "content": "田氏门下客，冯公众中贱。\n一朝市义还，百代名独擅。\n始知下客不可轻，能使主人功业成。\n借问高车与珠履，何如卑贱一书生。",
        "dynasty": "唐",
        "collection_info": null
    },
    {
        "uuid": "4ef0e116797771912eb413fc35a67bc4",
        "title": "读张曲江集",
        "author": "皎然",
        "content": "相公乃天盖，人文佐生成。\n立程正颓靡，绎思何纵横。\n春杼弄缃绮，阳林敷玉英。\n飘然飞动姿，邈矣高简情。\n后辈惊失步，前修敢争衡。\n始欣耳目远，再使机虑清。\n体正力已全，理精识何妙。\n昔年歌阳春，徒推郢中调。\n今朝听鸾凤，岂独羡门啸。\n帝命镇雄州，待济寄上流。\n才兼荆衡秀，气助潇湘秋。\n逸荡子山匹，经奇文畅俦。\n沈吟未终卷，变态纷难数。\n曜耳代明珰，袭衣同芳杜。\n愔愔闻玉磬，寤寐在灵府。",
        "dynasty": "唐",
        "collection_info": null
    },
    {
        "uuid": "2c5223790c0b28dc60f03e3ce0f6d181",
        "title": "奉酬陆使君见过各赋院中一物得江蓠",
        "author": "皎然",
        "content": "江蓠生古砌，花每落禅床。\n嘉客未采掇，空门自馨香。\n名因诗目见，色对道心忘。\n不遇陆内史，谁知殊众芳。",
        "dynasty": "唐",
        "collection_info": null
    },
    {
        "uuid": "34f28925d401040cfa3672d70ab84ae2",
        "title": "赋得谢墅送王长史",
        "author": "皎然",
        "content": "世业西山墅，移家长我身。\n萧疎遗树老，寂寞废田春。\n车巷伤前辙，篱沟忆旧隣。\n何堪再过日，更送北归人。",
        "dynasty": "唐",
        "collection_info": null
    },
    {
        "uuid": "bb6ae37a693362cab94ecfe0d43c0989",
        "title": "夏日同崔使君论登城楼赋得远山",
        "author": "皎然",
        "content": "远山湖上小，青翠望依稀。\n纔向窗中列，还从林表微。\n色浓春草在，峰起夏云归。\n不是蓬莱岛，如何人去稀。",
        "dynasty": "唐",
        "collection_info": null
    },
    {
        "uuid": "b3d90059ea621e5e076a18b87302ab2f",
        "title": "咏数探得七",
        "author": "皎然",
        "content": "邹子谭天岁，黄童对日年。\n求真初作传，炼魄已成仙。\n鹤驾迎缑岭，星桥下蜀川。\n逢君竹林客，相对弄清絃。",
        "dynasty": "唐",
        "collection_info": null
    },
    {
        "uuid": "ca67e3e258589d19ae200d8a09caacdb",
        "title": "奉同颜使君真卿送李侍御萼赋得荻塘路",
        "author": "皎然",
        "content": "落日车遥遥，客心在归路。\n细草暗回塘，春泉萦古渡。\n遗踪叹芜没，远道悲去住。\n寂寞荻花空，行人别无数。",
        "dynasty": "唐",
        "collection_info": null
    },
    {
        "uuid": "05e029edd401130f7e5ca7d1aae759bf",
        "title": "赋颜氏古今一事得晋仙传送颜逸",
        "author": "皎然",
        "content": "曾看颜氏传，多记晋时仙。\n却忆桐君老，俱还桂父年。\n青春留鬓髮，白日向云烟。\n远别賷遗简，囊中有几篇。",
        "dynasty": "唐",
        "collection_info": null
    },
    {
        "uuid": "2b3984cb074f7fb25bdcb312a313fe28",
        "title": "赋得石梁泉送崔逵",
        "author": "皎然",
        "content": "架石通霞壁，悬崖散碧沙。\n天晴虹影渡，风细练文斜。\n举陟幽期阻，沿洄客意赊。\n河梁非此路，别恨亦无涯。",
        "dynasty": "唐",
        "collection_info": null
    },
    {
        "uuid": "679f7e3815f8409a0134132e2ffefe56",
        "title": "赋得夜雨滴空阶送陆羽归龙山",
        "author": "皎然",
        "content": "闲阶夜雨滴，偏入别情中。\n断续清猨应，淋漓候馆空。\n气令烦虑散，时与早秋同。\n归客龙山道，东来杂好风。",
        "dynasty": "唐",
        "collection_info": null
    },
    {
        "uuid": "ed5f7bb953f22d5e984da36d29a7af49",
        "title": "赋得灯心送李侍御萼",
        "author": "皎然",
        "content": "灯心生众草，因有始知芳。\n綵妓窗偏丽，金桃动更香。\n花惊春未尽，焰喜夜初长。\n别后空离室，何人借末光。",
        "dynasty": "唐",
        "collection_info": null
    },
    {
        "uuid": "f222399bf0c4969dd530dc689e062eed",
        "title": "赋得竹如意送详师赴讲",
        "author": "皎然",
        "content": "缥竹湘南美，吾师尚毁形。\n仍留负霜节，不变在林青。\n每入杨枝手，因谈贝叶经。\n谁期沃州讲，持此别东亭。",
        "dynasty": "唐",
        "collection_info": null
    },
    {
        "uuid": "d9349468aaf4bbf4c3924bcaaa1f9361",
        "title": "听素法师讲法华经",
        "author": "皎然",
        "content": "法子出西秦，名齐漆道人。\n纔敷药草义，便见雪山春。\n护讲龙来远，闻经鹤下频。\n应机如一雨，谁不涤心尘。",
        "dynasty": "唐",
        "collection_info": null
    },
    {
        "uuid": "f34cdb6eadd424b68525f82cdb111bbc",
        "title": "咏扬上人座右画松",
        "author": "皎然",
        "content": "写得长松意，千寻数尺中。\n翠阴疑背日，寒色欲生风。\n真树孤标在，高人立操同。\n一枝遥可折，吾欲问生公。",
        "dynasty": "唐",
        "collection_info": null
    },
    {
        "uuid": "e8a2f197c89c7641c7771a1da6213ede",
        "title": "夏日登观农楼和崔使君",
        "author": "皎然",
        "content": "片雨拂檐楹，烦襟四坐清。\n霏微过麦陇，萧散傍莎城。\n静爱和花落，幽闻入竹声。\n朝观趣无限，高咏寄深情。",
        "dynasty": "唐",
        "collection_info": null
    },
    {
        "uuid": "2f2146ee9abd5bd3703c4ecaebc2e345",
        "title": "妙喜寺逵公院赋得夜磬送吕评事",
        "author": "皎然",
        "content": "一磬寒山至，凝心转清越。\n细和虚籁尽，疎绕悬泉发。\n在夜吟更长，停空韵难绝。\n幽僧悟深定，归客忘远别。\n寂历无性中，真声何起灭。",
        "dynasty": "唐",
        "collection_info": null
    },
    {
        "uuid": "bcbc5c5831e9dfbc16b6af0c17c6eaae",
        "title": "咏小瀑布",
        "author": "皎然",
        "content": "瀑布小更奇，潺湲二三尺。\n细脉穿乱沙，丛声咽危石。\n初因智者赏，果会幽人迹。\n不向定中闻，那知我心寂。",
        "dynasty": "唐",
        "collection_info": null
    },
    {
        "uuid": "f2fec14c97f53dc2086c873abc15b964",
        "title": "僊女台",
        "author": "皎然",
        "content": "寂寂旧桑田，谁家女得僊。\n应无鸡犬在，空有子孙传。\n古木花犹发，荒台路未迁。\n暮来云一片，疑是欲归年。",
        "dynasty": "唐",
        "collection_info": null
    },
    {
        "uuid": "ef3c154cd23769112d76368fd2bcb65e",
        "title": "灵澈上人何山寺七贤石诗",
        "author": "皎然",
        "content": "七石配七贤，隐僧山上移。\n石性殊磊落，君子又高奇。\n跂禅服宜坏，坐客冠可隳。\n夜倚月树影，昼倾风竹枝。\n集质患追琢，表顽用磷缁。\n佚火玉亦害，块然长在兹。",
        "dynasty": "唐",
        "collection_info": null
    },
    {
        "uuid": "613385848613b3ba10ce0635352c615a",
        "title": "潘丞孩子",
        "author": "皎然",
        "content": "爱子性情奇，初生玉树枝。\n人曾天上见，名向月中知。\n我识婴儿意，何须待佩觿。",
        "dynasty": "唐",
        "collection_info": null
    },
    {
        "uuid": "dfd1a8d3cd83568b3abee18842d6b0d0",
        "title": "南池杂咏五首 水月",
        "author": "皎然",
        "content": "夜夜池上观，禅身坐月边。\n虚无色可取，皎洁意难传。\n若向空心了，长如影正圆。",
        "dynasty": "唐",
        "collection_info": null
    },
    {
        "uuid": "bf476955c243c0ab65b2a55120888842",
        "title": "南池杂咏五首 溪云",
        "author": "皎然",
        "content": "舒卷意何穷，萦流復带空。\n有形不累物，无迹去随风。\n莫怪长相逐，飘然与我同。",
        "dynasty": "唐",
        "collection_info": null
    },
    {
        "uuid": "c50c7e350a24fc465e1df6188d52c9b0",
        "title": "南池杂咏五首 虚舟",
        "author": "皎然",
        "content": "虚舟动又静，忽似去逢时。\n触物知无迕，为梁幸见遗。\n因风到此岸，非有济川期。",
        "dynasty": "唐",
        "collection_info": null
    }
]