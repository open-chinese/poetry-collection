[
    {
        "uuid": "daa46dfd196e1f810b81f21e5de3ee82",
        "title": "酬秦山人系题赠",
        "author": "皎然",
        "content": "出斋步杉影，手自开禅扉。\n花满不汚地，云多从触衣。\n思山石藓净，款客露葵肥。\n果得宗居士，论心到极微。",
        "dynasty": "唐",
        "collection_info": null
    },
    {
        "uuid": "75ea2bd8bb313974b008f6c3f48ae7e6",
        "title": "奉酬袁使君高寺院新亭对雨",
        "author": "皎然",
        "content": "兹亭迹素浅，胜事併随公。\n法界飘香雨，禅窗洒竹风。\n浮烟披夕景，高鹤下秋空。\n冥寂四山久，宁期此会同。",
        "dynasty": "唐",
        "collection_info": null
    },
    {
        "uuid": "df690d1ea6c7fd510937a7b2d8842d88",
        "title": "奉酬颜使君真卿见过郭中寺寺无山水之赏故予述其意以荅焉",
        "author": "皎然",
        "content": "州西柳家寺，禅舍隐人间。\n证性轻观水，栖心不买山。\n履声知客贵，云影悟身闲。\n彦会前贤事，方今可得攀。",
        "dynasty": "唐",
        "collection_info": null
    },
    {
        "uuid": "34c68eb646c4f71e27129e542db57661",
        "title": "酬乌程杨明府华雨后小亭对月见呈",
        "author": "皎然",
        "content": "夜凉喜无讼，霁色摇闲情。\n暑退不因雨，陶家风自清。\n凝弦停片景，发咏静秋声。\n何事禅中隐，诗题忽记名。",
        "dynasty": "唐",
        "collection_info": null
    },
    {
        "uuid": "69d3533127e605b8bdf6d0de904d3307",
        "title": "自苏州访医迴酬卢士关判官见赠",
        "author": "皎然",
        "content": "寻医初疾理，忽忆故山云。\n远访桑公子，还依柳使君。\n周旋承惠爱，佩服比兰熏。\n从事因高唱，秋风起处闻。",
        "dynasty": "唐",
        "collection_info": null
    },
    {
        "uuid": "00d5df6734c9c52f1c1447a82bf07aac",
        "title": "题沈道士新亭",
        "author": "皎然",
        "content": "何处好攀跻，新亭俯旧溪。\n坐中千里近，檐下四山低。\n小浦依林曲，迴塘遶郭西。\n桃花春满地，归路莫相迷。",
        "dynasty": "唐",
        "collection_info": null
    },
    {
        "uuid": "adc648d238e871c611425ee794a7fca7",
        "title": "送卢仲舒移家海陵",
        "author": "皎然",
        "content": "世故多离散，东西不可嗟。\n小秦非本国，楚塞復移家。\n海岛无邻里，盐居少物华。\n山中吟夜月，相送在天涯。",
        "dynasty": "唐",
        "collection_info": null
    },
    {
        "uuid": "4df64682e59e8ea42f478cee3046bc66",
        "title": "陪卢使君登楼送方巨之还京",
        "author": "皎然",
        "content": "万里汀洲上，东楼欲别难。\n春风潮水漫，正月柳条寒。\n旅逸逢渔浦，清高爱鸟冠。\n云山宁不起，今日向长安。",
        "dynasty": "唐",
        "collection_info": null
    },
    {
        "uuid": "1fe24e1ecefd9c0bb2defacf70983e07",
        "title": "同裴录事楼上望",
        "author": "皎然",
        "content": "退食高楼上，湖山向晚晴。\n桐花落万井，月影出重城。\n水竹凉风起，帘帏暑气清。\n萧萧独无事，因见莅人情。",
        "dynasty": "唐",
        "collection_info": null
    },
    {
        "uuid": "b939cb99fe96d03e4d8f9d3157b59b08",
        "title": "寓兴",
        "author": "皎然",
        "content": "天下生白榆，白榆直上连天根。\n高枝不知几万丈，世人仰望徒攀援。\n谁能上天采其子，种向人间笑桃李。\n因问老仙求种法，老仙咍我愚不答。\n始知此道无所成，还如瞽夫学长生。",
        "dynasty": "唐",
        "collection_info": null
    },
    {
        "uuid": "052c726629de971d45a8122d6af46fc7",
        "title": "寄常一上人",
        "author": "皎然",
        "content": "雁塞五山临汗漫，云州一路出青冥。\n何因请住嘉祥寺，内史新修湖上亭。",
        "dynasty": "唐",
        "collection_info": null
    },
    {
        "uuid": "53963c38aff9a2afbdb41f09cd85aaf6",
        "title": "送秘上人游京",
        "author": "皎然",
        "content": "共君方异路，山伴与谁同。\n日冷行人少，时清古镇空。\n暖瓶和雪水，鸣锡带江风。\n撩乱终南色，遥应入梦中。",
        "dynasty": "唐",
        "collection_info": null
    },
    {
        "uuid": "a0ecf665dd9fcb6156860de00b9a831a",
        "title": "赋得啼猨送客",
        "author": "皎然",
        "content": "万里巴江外，三声月峡深。\n何年有此路，几客共霑襟。\n断壁分垂影，流泉入苦吟。\n悽凉离别后，闻此更伤心。",
        "dynasty": "唐",
        "collection_info": null
    },
    {
        "uuid": "135bc3aa91951241c0143b1650318ee4",
        "title": "南楼望月",
        "author": "皎然",
        "content": "夜月家家望，亭亭爱此楼。\n纤云溪上断，疎柳影中秋。\n渐映千峰出，遥分万派流。\n关山谁復见，应独起边愁。",
        "dynasty": "唐",
        "collection_info": null
    },
    {
        "uuid": "dcdd30855993aa4993f92e8b2ad5655b",
        "title": "寻陆鸿渐不遇",
        "author": "皎然",
        "content": "移家虽带郭，野径入桑麻。\n近种篱边菊，秋来未着花。\n扣门无犬吠，欲去问西家。\n报道山中去，归时每日斜。",
        "dynasty": "唐",
        "collection_info": null
    },
    {
        "uuid": "e081ff3faa02b1ed81e186c2df247fc7",
        "title": "怀旧山",
        "author": "皎然",
        "content": "一坐西林寺，从来未下山。\n不因寻长者，无事到人间。\n宿雨愁为客，寒花笑未还。\n空怀旧山月，童子念经闲。",
        "dynasty": "唐",
        "collection_info": null
    },
    {
        "uuid": "e69cffdf191cc886cf18e8668277ecb9",
        "title": "宿吴匡山破寺",
        "author": "皎然",
        "content": "双峰百战后，真界满尘埃。\n蔓草缘空壁，悲风起故台。\n野花寒更发，山月暝还来。\n何事池中水，东流独不迴。",
        "dynasty": "唐",
        "collection_info": null
    },
    {
        "uuid": "129a9d60d14e65458f245d2bf2f601e0",
        "title": "九月十日",
        "author": "皎然",
        "content": "爱杀柴桑隐，名溪近讼庭。\n扫沙开野步，摇舸出闲汀。\n宿简邀诗伴，余花在酒瓶。\n悠然南望意，自有岘山情。",
        "dynasty": "唐",
        "collection_info": null
    },
    {
        "uuid": "5bb2b0736c1b5b8ff5f5a0fa3d51e464",
        "title": "秋晚宿破山寺",
        "author": "皎然",
        "content": "秋风落叶满空山，古寺残灯石壁间。\n昔日经行人去尽，寒云夜夜自飞还。",
        "dynasty": "唐",
        "collection_info": null
    },
    {
        "uuid": "726274ab3565a35bcc205c3ebd3a83c4",
        "title": "青阳上人院说金陵故事",
        "author": "皎然",
        "content": "君说南朝全盛日，秣陵才子更多人。\n千年秋色古池馆，谁见齐王西邸春。",
        "dynasty": "唐",
        "collection_info": null
    },
    {
        "uuid": "885bf676bbf74f23a5abfb74084e07f9",
        "title": "送僧之京师",
        "author": "皎然",
        "content": "绵绵渺渺楚云繁，万里西归望国门。\n禅子初心易悽断，秋风莫上少陵原。",
        "dynasty": "唐",
        "collection_info": null
    },
    {
        "uuid": "ad75d649b3c0212464ecb5a7e518a06e",
        "title": "送许丞还洛阳",
        "author": "皎然",
        "content": "剡茗情来亦好斟，空门一别肯霑襟。\n悲风不动罢瑶轸，忘却洛阳归客心。",
        "dynasty": "唐",
        "collection_info": null
    },
    {
        "uuid": "ef971ac083b240939f1fa894d9914a5a",
        "title": "题湖上草堂",
        "author": "皎然",
        "content": "山居不买剡中山，湖上千峰处处闲。\n芳草白云留我住，世人何事得相关。",
        "dynasty": "唐",
        "collection_info": null
    },
    {
        "uuid": "e71125acadf8d17c431a6c4080dae6a5",
        "title": "酬李司直纵诸公冬日游妙喜寺题照昱二上人房寄长城潘丞述",
        "author": "皎然",
        "content": "达贤贵贞隐，常惧迹不灭。\n遂与永公期，遗身坐林樾。\n华轩何辚辚，为我到幽绝。\n心境寒草花，空门青山月。\n潘生独不见，清景屡盈缺。\n林下常寂寥，人间自离别。\n何时解轻佩，来税丘中辙。",
        "dynasty": "唐",
        "collection_info": null
    },
    {
        "uuid": "86ca2a3f3d9f4d5b9eeb50fb2ceaaf15",
        "title": "赠乌程李明府伯宜沈兵曹仲昌",
        "author": "皎然",
        "content": "水国苦雕瘵，东皋岂遗黍。\n云阴无尽时，日出常带雨。\n昨夜西溪涨，扁舟入檐庑。\n野人同鸟巢，暴客若蜂聚。\n岁晏无斗粟，寄身欲何所。\n空羡鸾鹤姿，翩翩自轻举。",
        "dynasty": "唐",
        "collection_info": null
    },
    {
        "uuid": "22f7ce9f99446fd93e5c35211f9c3216",
        "title": "奉酬颜使君真卿王员外圆宿寺兼送员外使迴",
        "author": "皎然",
        "content": "鲁公邀省客，贫寺人过少。\n锦帐惟野花，竹屏有窗篠。\n朝行石色净，夜听泉声小。\n释事情已高，依禅境无扰。\n超遥长路首，怅望空林杪。\n离思从此生，还将此心了。",
        "dynasty": "唐",
        "collection_info": null
    },
    {
        "uuid": "248775e3e21b9fd28e32c7626e2fc3fc",
        "title": "杼山上峰和颜使君真卿袁侍御五韵赋得印字仍期明日登开元寺楼之会",
        "author": "皎然",
        "content": "道情寄远岳，放旷临千仞。\n香路延绛驺，华泉写金印。\n日欹诸天近，雨过三华润。\n留客云外心，忘机松中韵。\n灵嘉早晚期，为布东山信。",
        "dynasty": "唐",
        "collection_info": null
    },
    {
        "uuid": "e04628225b7930ffe27d89d0f42b435e",
        "title": "同薛员外谊喜雨诗兼上杨使君",
        "author": "皎然",
        "content": "积旱忽飞澍，烝民心亦倾。\n郊云不待族，雨色飞江城。\n燋稼濯又发，败荷滋更荣。\n时随雾縠重，乍集柳丝轻。\n一宿恐鱼飞，数朝征鹳鸣。\n毒暑澄为冷，高尘涤还清。\n乃知阴隲数，制在造化情。\n及此接欢贺，临风闻颂声。",
        "dynasty": "唐",
        "collection_info": null
    },
    {
        "uuid": "4b09259953bbfe91d95a6816e357cf96",
        "title": "南湖春泛有客自北至说友人岑元和见怀因叙相思之志以寄焉",
        "author": "皎然",
        "content": "故人隔楚水，日夕望芳洲。\n春草思眇眇，征云暮悠悠。\n心期无形影，迹旷成阻修。\n有客江上至，知君佐雄州。\n铿镪佩苍玉，躞蹀驱绛驺。\n伊昔中峰心，从来非此流。\n资予长生诀，希彼高山俦。\n此情今如何，宿昔师吾谋。\n别后谒禅老，更添石室筹。\n深见人间世，飘如水上沤。\n蝉号齐王邸，月苦隋帝楼。\n声华尽冥寞，麋鹿徒呦呦。\n我有一字教，坐然遗此忧。\n何烦脱珪组，不用辞王侯。\n祗在名位中，空门兼可游。",
        "dynasty": "唐",
        "collection_info": null
    },
    {
        "uuid": "03bb9c9caea4eb9b9a94484a215cf699",
        "title": "同薛员外谊久旱感怀寄兼呈上杨使君",
        "author": "皎然",
        "content": "皇天鉴不昧，愐想何亢极。\n丝雨久愆期，绮霞徒相惑。\n阴云舒又卷，濯枝安可得。\n涸井不纍瓶，干溪一凭轼。\n赤地芳草死，飙尘惊四塞。\n戎寇夜刺闺，民荒岁伤国。\n赖以王猷盛，中原无凶慝。\n杨公当此晨，省灾常旰食。\n独感下堂雨，偏嘉越境域。\n秋郊天根见，我疆看稼穑。\n请迴云汉诗，为君歌乐职。",
        "dynasty": "唐",
        "collection_info": null
    },
    {
        "uuid": "bd459e7a0c2f1c719ecaea22628fce37",
        "title": "兵后早春登故鄣南楼望昆山寺白鹤观示清道人幷沈道士",
        "author": "皎然",
        "content": "新阳故楼上，眇眇伤遐睠。\n违世情易忘，羇时得无倦。\n春归华柳发，世故陵谷变。\n扰扰陌上心，悠悠梦中见。\n苍林有灵境，杳映遥可羡。\n春日倚东峰，华泉落西甸。\n钟声在空碧，幡影摇葱蒨。\n缅想山中人，神期如会面。\n别离芳月积，岐路浮云徧。\n正□入空门，仙君依苦县。\n隳形舍簪绂，烹玉思精炼。\n事外宜我心，人间岂予恋。\n身遗世自薄，道胜名必贱。\n耳目何所娱，白云与黄卷。",
        "dynasty": "唐",
        "collection_info": null
    },
    {
        "uuid": "f241ab59cfb8e751389755bc2e6e1cb2",
        "title": "酬乌程杨明府华将赴渭北对月见怀",
        "author": "皎然",
        "content": "释印及秋夜，身闲境亦清。\n风襟自潇洒，月意何高明。\n闻说武安君，万里驱妖精。\n开府集秀士，先招士林英。\n晋家用元凯，亦是鲁诸生。\n北望抚长劒，感君知已行。\n边尘昏玉帐，杀气凝金镫。\n大敌折齐俎，一书下聊城。\n翻飞青云路，宿昔沧洲情。",
        "dynasty": "唐",
        "collection_info": null
    },
    {
        "uuid": "a052d498d1f3a40d54fe3a35967f13ab",
        "title": "酬邢端公济春日苏台有呈袁州李使君兼书幷寄辛阳王三侍御",
        "author": "皎然",
        "content": "大贤当佐世，尧时难退身。\n如何丹霄侣，却在沧江滨。\n柳色变又徧，莺声闻亦频。\n赖逢宜春守，共赏南湖春。\n营道知止足，饰躬无缁磷。\n家将诗流近，迹与禅僧亲。\n放旷临海门，翱翔望云津。\n虽高空王说，不久山中人。",
        "dynasty": "唐",
        "collection_info": null
    },
    {
        "uuid": "ebdccd0b1b76fa60e22e8b926f301533",
        "title": "奉和裴使君清春夜南堂听陈山人弹白雪",
        "author": "皎然",
        "content": "春宵凝丽思，闲坐开南围。\n郢客弹白雪，纷纶发金徽。\n散从天上至，集向琼台飞。\n弦上凝飒飒，虚中想霏霏。\n通幽鬼神骇，合道精鉴稀。\n变态风更入，含情月初归。\n方知阮太守，一听识其微。",
        "dynasty": "唐",
        "collection_info": null
    },
    {
        "uuid": "9d5ac27ac21805012d3bd50cc0970beb",
        "title": "荅孟秀才",
        "author": "皎然",
        "content": "羸疾依小院，空闲趣自深。\n蹑苔怜静色，扫树共芳阴。\n物外好风至，意中佳客寻。\n虚名谁欲累，世事我无心。\n投赠荷君芷，馨香满幽襟。",
        "dynasty": "唐",
        "collection_info": null
    },
    {
        "uuid": "b529b0c0b25c9576eb4b96b79abc6b68",
        "title": "酬崔侍御见赠",
        "author": "皎然",
        "content": "买得东山后，逢君小隐时。\n五湖游不厌，柏署迹如遗。\n市隐何妨道，禅栖不废诗。\n与君为此说，长破小乘疑。",
        "dynasty": "唐",
        "collection_info": null
    },
    {
        "uuid": "2f3166e9d29f32ad368c3b79e55fd94a",
        "title": "赠柳喜得嵩山法门自号嵩山老",
        "author": "皎然",
        "content": "一见嵩山老，吾生恨太迟。\n问君年几许，曾出上皇时。",
        "dynasty": "唐",
        "collection_info": null
    },
    {
        "uuid": "3446a35f70c266f030542dc5c3b95066",
        "title": "酬李补阙纾",
        "author": "皎然",
        "content": "不住东林寺，云泉处处行。\n近臣那得识，禅客本无名。",
        "dynasty": "唐",
        "collection_info": null
    },
    {
        "uuid": "5db68ed1f659db536ccae5b8a3f46950",
        "title": "湖南兰若示大乘诸公",
        "author": "皎然",
        "content": "未到无为岸，空怜不繫舟。\n东山白云意，岁晚尚悠悠。",
        "dynasty": "唐",
        "collection_info": null
    },
    {
        "uuid": "a919436e878ce399be1df95a86c2925f",
        "title": "兵后经永安法空寺寄悟禅师",
        "author": "皎然",
        "content": "常说人间法自空，何言出世法还同。\n微踪旧是香林下，余烬今成火宅中。\n后夜池心生素月，春天树色起悲风。\n吾知世代相看尽，谁悟浮生似影公。",
        "dynasty": "唐",
        "collection_info": null
    },
    {
        "uuid": "509627599acb520fb3e9771bc8bb3798",
        "title": "春日杼山寄赠李员外纵",
        "author": "皎然",
        "content": "南山唯与北山邻，古树连拳伴我身。\n黄鹤有心多不住，白云无事独相亲。\n闲持竹锡深看水，懒繫麻衣出见人。\n欲掇幽芳聊赠远，郎官那赏石门春。",
        "dynasty": "唐",
        "collection_info": null
    },
    {
        "uuid": "56a3f2c58b643e7bafb2a3a141c6bea6",
        "title": "酬秦山人赠别二首 一",
        "author": "皎然",
        "content": "知君高隐占贤星，卷叶时时注佛经。\n姓被名公题旧里，诗将丽句号新亭。\n来观新月依清室，欲漱香泉护触瓶。\n我有主人江太守，如何相伴住禅灵。",
        "dynasty": "唐",
        "collection_info": null
    },
    {
        "uuid": "5ece93a897219a1bce99221730818afb",
        "title": "酬秦山人赠别二首 二",
        "author": "皎然",
        "content": "谁知卧病不妨禅，迹寄诗流性似偏。\n叶示黄金童子爱，书题青字古人传。\n时高独鹤来云外，每羡闲花在眼前。\n对此留君还欲别，应思石瀃访春泉。",
        "dynasty": "唐",
        "collection_info": null
    },
    {
        "uuid": "81725c059affd59459fff5b2688e3121",
        "title": "山居示灵澈上人",
        "author": "皎然",
        "content": "晴明路出山初暖，行踏春芜看茗归。\n乍削柳枝聊代札，时窥云影学裁衣。\n身闲始觉隳名是，心了方知苦行非。\n外物寂中谁似我，松声草色共无机。",
        "dynasty": "唐",
        "collection_info": null
    },
    {
        "uuid": "cd199c369e28cc241bde5710b8512908",
        "title": "遥和康录事李侍御萼小寒食夜重集康氏园林",
        "author": "皎然",
        "content": "习家寒食会何频，应恐流芳不待人。\n已爱治书诗句逸，更闻从事酒名新。\n庭芜暗积承双履，林蘤雷飞洒幅巾。\n谁见柰园时节共，还持绿茗赏残春。",
        "dynasty": "唐",
        "collection_info": null
    },
    {
        "uuid": "3eaa9336371836a476ca268053e7eb92",
        "title": "释裴循春愁",
        "author": "皎然",
        "content": "蝶舞莺歌喜岁芳，柳丝褭褭蕙带长。\n江南春色共君有，何事君心独自伤。",
        "dynasty": "唐",
        "collection_info": null
    },
    {
        "uuid": "aa8d33276cf295d9fb5b679b9516605b",
        "title": "西白溪期裴方舟不至",
        "author": "皎然",
        "content": "望君不见復何情，野草闲云处处生。\n应向秦时武陵路，花间寂历一人行。",
        "dynasty": "唐",
        "collection_info": null
    },
    {
        "uuid": "f418583d5b3e354467fcae6a1418922f",
        "title": "劳山忆栖霞寺道素上人久期不至",
        "author": "皎然",
        "content": "远寺萧萧独坐心，山情自得趣何深。\n泉声稍滴芙蓉漏，月影纔分鹦鹉林。\n满地云轻长碍屣，绕松风近每吹襟。\n贪闲不记前心偈，念别聊为出世吟。\n更待花开徧山雪，山山相似若为寻。",
        "dynasty": "唐",
        "collection_info": null
    },
    {
        "uuid": "7226cbbd94dc3df0a6e58d55ad6f3786",
        "title": "酬秦山人出山见呈",
        "author": "皎然",
        "content": "手携酒榼共书帏，迴语长松我即归。\n若是出山机已息，岭云何事背君飞。",
        "dynasty": "唐",
        "collection_info": null
    },
    {
        "uuid": "d84b030b900b5cdd085376dca3312a24",
        "title": "酬秦山人见寻",
        "author": "皎然",
        "content": "左右香童不识君，担簦访我领鸥羣。\n山僧待客无俗物，唯有窗前片碧云。",
        "dynasty": "唐",
        "collection_info": null
    },
    {
        "uuid": "61da3dd5f836a13ca240cec47f9cf9e7",
        "title": "宿法华寺简灵澈上人",
        "author": "皎然",
        "content": "至道无机但杳冥，孤灯寒竹自青荧。\n不知何处小乘客，一夜风来闻诵经。",
        "dynasty": "唐",
        "collection_info": null
    },
    {
        "uuid": "e5f42a2b870c2ac0b9099dd2d6ecdebd",
        "title": "潜别离",
        "author": "皎然",
        "content": "乌头虽黑白有时，唯有潜离与暗别，彼此甘心无后期。",
        "dynasty": "唐",
        "collection_info": null
    },
    {
        "uuid": "f42f84d3f6f9b0e8cf6a3d72e57776bf",
        "title": "奉酬袁使君高春游鹡鸰峰兰若见怀",
        "author": "皎然",
        "content": "鹡鸰中峰近，高奇古人遗。\n常欲乞此地，养松挂藤丝。\n昨闻双旌出，一川花满时。\n恨无翔云步，远赴关山期。\n跻险与谁赏，折芳应自怡。\n遥知忘归趣，喜得春景迟。\n已见郢人唱，新题石门诗。",
        "dynasty": "唐",
        "collection_info": null
    },
    {
        "uuid": "ef367d3cfde3cb249c8e28aa5dc80dec",
        "title": "荅裴济从事",
        "author": "皎然",
        "content": "迟迟云鹤意，奋翅知有期。\n三秉纲纪局，累登清白资。\n应怀青塘居，蕙草没前墀。\n旧月照秋水，废田留故陂。\n至今高风在，为君吹桂枝。\n昨逢洞庭客，果得故人诗。\n何异王内史，来招道林师。\n欲携山侣出，难与白云辞。",
        "dynasty": "唐",
        "collection_info": null
    },
    {
        "uuid": "0ed9545dc7b6874d3d6d561ce77f1b9c",
        "title": "白云上人精舍寻杼山禅师兼示崔子向何山道上人",
        "author": "皎然",
        "content": "望远涉寒水，怀人在幽境。\n为高皎皎姿，及爱苍苍岭。\n果见栖禅子，潺湲灌真顶。\n积疑一念破，澄息万缘静。\n世事花上尘，惠心空中境。\n清闲诱我性，遂使肠虑屏。\n许共林客游，欲从山王请。\n木栖无名树，水汲忘机井。\n持此一日高，未肯谢箕颍。\n夕霁山态好，空月生俄顷。\n识妙聆细泉，悟深涤清茗。\n此心谁得失，笑向西林永。",
        "dynasty": "唐",
        "collection_info": null
    },
    {
        "uuid": "1e27fe62a4d225fb2a103645a6cab90d",
        "title": "酬薛员外谊苦热行见寄",
        "author": "皎然",
        "content": "六月金数伏，兹辰日在庚。\n炎曦烁肌肤，毒雾昏性情。\n安得奋轻翮，超遥出云征。\n不知天地心，如何匠生成。\n火德烧百卉，瑶草不及荣。\n省客当此时，忽贻怀中琼。\n捧翫烦袂涤，啸歌美风生。\n迟君佐元气，调使四序平。\n中令霜不祓，大余气常贞。\n江南诗骚客，休吟苦热行。",
        "dynasty": "唐",
        "collection_info": null
    },
    {
        "uuid": "69771de2488b9e3c577f54bbe66ce50c",
        "title": "采实心竹杖寄赠李萼侍御",
        "author": "皎然",
        "content": "竹杖裁碧鲜，步林赏高直。\n实心去内矫，全节无外饰。\n行药聊自持，扶危资尔力。\n初生在榛莽，孤秀岂封殖。\n干雪不死枝，赠君期君识。",
        "dynasty": "唐",
        "collection_info": null
    },
    {
        "uuid": "5957094b31b31985624e326e444e4c9b",
        "title": "酬薛员外谊见戏一首",
        "author": "皎然",
        "content": "方知正始作，丽掩碧云诗。\n文彩盈怀袖，风规发咏思。\n遗弓逢大敌，摩垒怯偏师。\n频有移书让，多惭繫组迟。\n浅才迂且拙，虚誉喜还疑。\n犹倚披沙鉴，长歌向子期。",
        "dynasty": "唐",
        "collection_info": null
    },
    {
        "uuid": "e193fbf20b2da311f20df1f99a76cb45",
        "title": "奉酬李中丞洪湖州西亭即事见寄兼呈吴冯处士时中丞量移湖州长史",
        "author": "皎然",
        "content": "爱君溪上住，迟月开前扃。\n山火照书卷，野风吹酒瓶。\n为谁留此物，意在眼中青。\n樵子逗烟墅，渔翁宿沙汀。\n主人非楚客，莫谩讥独醒。\n宿昔邢城功，道高心已冥。\n贪将到处士，放醉乌家亭。",
        "dynasty": "唐",
        "collection_info": null
    },
    {
        "uuid": "535735cf76ea92694d5828afd9441639",
        "title": "苕溪草堂自大历三年夏新营洎秋及春弥觉境胜因纪其事简潘丞述汤评事衡四十三韵",
        "author": "皎然",
        "content": "万虑皆可遗，爱山情不易。\n自从东溪住，始与人羣隔。\n应物非宿心，遗身是吾策。\n先民崆峒子，沦景事金液。\n绮里犹近名，于陵未泯迹。\n吾师逆流教，禅隐殊古昔。\n洗足临潺湲，销声寄松柏。\n缃荷采堪服，柔草持可席。\n道心制野猨，法语授幽客。\n境净万象真，寄目皆有益。\n原上无情花，山中听经石。\n竹生自萧散，云性常洁白。\n却见羇世人，远高摩霄翮。\n达贤观此意，烦想遂冰蘖。\n伊予战苦胜，览境情不溺。\n智以动念昏，功由无心积。\n形骸尔何有，生死谁所戚。\n为与胜悟冥，不忧颓龄迫。\n春风自骀荡，禅地常阒寂。\n掷札成柳枝，溉瓶养泉脉。\n道人知止足，盥漱聊自适。\n学外见古贤，颇令我心惕。\n眇绵云官世，梦幻羽陵籍。\n鬼箓徒相矜，九原谁家宅。\n俗情对浅近，至理昧尧跖。\n蹈善嗟沈冥，履仁伤堙阨。\n匠心圣亦尤，攻异天见责。\n试以慧眼观，斯言谅可觌。\n外事非吾道，忘缘倦所历。\n中宵废耳目，形静神不役。\n色天夜清迥，花漏时滴沥。\n东风吹杉梧，幽月到石壁。\n此中一悟心，可与千载敌。\n故交徒好我，筐中无咫尺。\n潘生入空门，祖师传秘赜。\n汤子自天德，精诣功不僻。\n放世与成名，两图在所择。\n吾高鸱夷子，身退无瑕摘。\n吾嘉鲁仲连，功成弃珪璧。\n二贤兼彼才，晚节何感激。\n不然作山计，改服我下泽。\n君隳元亮冠，我脱潜师屐。\n倚卧高松根，共逃金闺籍。",
        "dynasty": "唐",
        "collection_info": null
    },
    {
        "uuid": "862bb4c79bf3411b45dab6222b3532c7",
        "title": "荅裴集阳伯明二贤各垂赠二十韵今以一章用酬两作",
        "author": "皎然",
        "content": "知音如琼枝，天生为予有。\n攀折若无阶，何殊天上柳。\n裴生清通嗣，阳子盛德后。\n诗名比元长，赋体凌延寿。\n珠生骊龙颔，或生灵蛇口。\n何似双琼章，英英曜吾手。\n白日不可污，清源肯容垢。\n持此山上心，待君忘情友。\n且伴丘壑赏，未随名宦诱。\n坐石代琼茵，制荷捐艾绶。\n清宵集我寺，烹茗开禅牖。\n发论教可垂，正文言不朽。\n白云供诗用，清吹生座右。\n不嫌逸令醉，莫试仙壶酒。\n皎皎寻阳隐，千年可为偶。\n一从汉道平，世事无纷糺。\n星文齐七政，天轴明二斗。\n召士扬弓旌，知君在林薮。\n莫学颍阳子，请师高山叟。\n出处藩我君，还来会厓阜。",
        "dynasty": "唐",
        "collection_info": null
    },
    {
        "uuid": "c7c1a78072d66ddfe67cb7795cdedc05",
        "title": "荅豆卢居士春夜游东园见怀",
        "author": "皎然",
        "content": "春意赏不足，承夕步东园。\n事表精虑远，月中华木繁。\n开襟寄清景，遐想属空门。\n安得纚芳屣，看君幽径萱。",
        "dynasty": "唐",
        "collection_info": null
    },
    {
        "uuid": "b07c958f80a9673c453c9ccfc0c34b79",
        "title": "寄崔万芳夔",
        "author": "皎然",
        "content": "气杀高隼击，惜芳步寒林。\n风摇苍琅根，霜剪荍𦾾心。\n归思忽眇眇，佳气亦沈沈。\n我身岂遐远，如隔湘汉深。\n事迩智莫及，愿乖情不任。\n迟君忘言侣，一笑开吾襟。",
        "dynasty": "唐",
        "collection_info": null
    },
    {
        "uuid": "026504fbc37ee9364c51aaabf1a150b0",
        "title": "访朱放山人",
        "author": "皎然",
        "content": "野人未相识，何处异乡隔。\n昨逢云阳信，教向云阳觅。\n空闻天上风，飘飖不可觌。\n应非矍[铄]翁，或是沧浪客。\n早晚从我游，共携春山策。",
        "dynasty": "唐",
        "collection_info": null
    },
    {
        "uuid": "eadbf70c08019a5f1bad151f251e4157",
        "title": "晚冬废溪东寺怀李司直纵",
        "author": "皎然",
        "content": "废溪无人迹，益见离思深。\n归来始昨日，恍惚惊岁阴。\n清想属遥夜，圆景当空林。\n宿昔月未改，何如故人心。\n游从间芳趾，摇落栖寒岑。\n眇眇湖上别，含情初至今。\n道流安寂寞，世路倦岖嵚。\n此意欲谁见，怀贤独难任。\n徽声反冥默，夕籁何哀吟。\n禅念破离梦，吾师诫援琴。\n耿耿已及旦，曷由开此襟。\n幽期谅未偶，胜境徒自寻。\n安得西归云，因之传素音。",
        "dynasty": "唐",
        "collection_info": null
    },
    {
        "uuid": "a3744b9e167b1a73264fac860d47d010",
        "title": "兵后与故人别予西上至今在扬楚因有是寄",
        "author": "皎然",
        "content": "日月不相待，思君魂屡惊。\n草玄寄杨子，作赋得芜城。\n温温独游迹，遥遥相望情。\n淮上青草歇，楚子秋风生。\n辟士天下尽，君何独屏营。\n运开应佐世，业就可成名。\n谁借楚山住，年年事耦耕。",
        "dynasty": "唐",
        "collection_info": null
    },
    {
        "uuid": "c99076dbd858f88ad975d2c4f5e9927e",
        "title": "因游支硎寺寄邢端公",
        "author": "皎然",
        "content": "大厦资多士，抡材得豫章。\n清门推问望，早岁骋康庄。\n作用方开物，声名久擅塲。\n丹延分塞郡，宿昔领戎行。\n始驭屏星乘，旋阴蔽茀棠。\n朝端瞻鹗立，关右仰鹰扬。\n威令兼宁朔，英声重护羌。\n三军成父子，杂虏避封疆。\n身执金吾贵，时遭宝运昌。\n雍容持汉矟，肃穆卫周堂。\n排难知臣节，攻疑定国章。\n一言明大义，千载揖休光。\n践职勋庸列，修躬志行彰。\n优游应慕陆，止足定师张。\n中扆怀殊政，南州伫小康。\n仁为桂江雨，威是柏台霜。\n謇谔言无隐，公忠祸不防。\n谴深辞紫禁，恩在副朱方。\n切玉锋休淬，垂天翅罢翔。\n论文征贾马，述隐许求羊。\n肘后看金碧，腰间笑水苍。\n诗题白羽扇，酒挈绿油囊。\n旷达机何有，深沈器莫量。\n时应登古寺，佳趣在春冈。\n止水平香砌，鲜云满石床。\n山情何寂乐，尘世自飞扬。\n已遇鑪峰社，还思缉蕙房。\n外心亲地主，内学事空王。\n花会宜春浅，禅游喜夜凉。\n高明依月境，萧散蹑庭芳。\n得道殊秦佚，隳名似楚狂。\n余生于此足，不欲返韶阳。",
        "dynasty": "唐",
        "collection_info": null
    },
    {
        "uuid": "5210fee16d9992bd5013f039c8e9030e",
        "title": "同诸公奉侍祭岳渎使大理卢幼平自会稽迴经平望将赴于朝廷期过故林不至",
        "author": "皎然",
        "content": "望祀崇周典，皇华出汉庭。\n紫泥颁会计，玄酒荐芳馨。\n圣虑多虔肃，斋心合至灵。\n占祥刊史竹，筮日数尧蓂。\n礼秩加新命，朝章笃理刑。\n敷诚通北阙，遗爱在南亭。\n苕水思曾泛，矶山忆重经。\n清风门客仰，佳颂国人听。\n攀桂留卿月，征文待使星。\n春郊迴驷牡，遥识故林青。",
        "dynasty": "唐",
        "collection_info": null
    },
    {
        "uuid": "4e4d3af2ea363b52ff4ce27420a7a187",
        "title": "早秋桐庐思归示道谚上人",
        "author": "皎然",
        "content": "桐江秋信早，忆在故山时。\n静夜风鸣磬，无人竹扫墀。\n猨来触净水，鸟下啄寒棃。\n可即关吾事，归心自有期。",
        "dynasty": "唐",
        "collection_info": null
    },
    {
        "uuid": "33d7825b678912fc500498a41ca5556a",
        "title": "劳劳山居寄呈吴处士",
        "author": "皎然",
        "content": "山事繇来别，只应中老身。\n寒园扫绽栗，秋浪拾干薪。\n领鹤闲书竹，夸云笑向人。\n俗家相去远，野水作东邻。",
        "dynasty": "唐",
        "collection_info": null
    },
    {
        "uuid": "43a9e45720f2bd20c8f8b124837c8ccc",
        "title": "寄报德寺从上人",
        "author": "皎然",
        "content": "宗流许身子，物表养高闲。\n空色清凉寺，秋声鼓吹山。\n看心水磬后，行道雨花间。\n七叶翻章句，时时启义关。",
        "dynasty": "唐",
        "collection_info": null
    },
    {
        "uuid": "e93c0e158b9636d640c28a1e1e965c5e",
        "title": "山中月夜寄无锡长官",
        "author": "皎然",
        "content": "湖上凉风早，双峰月色秋。\n遥知秣陵令，今夜在西楼。\n别叶萧萧下，含霜处处流。\n如何共清景，异县不同游。",
        "dynasty": "唐",
        "collection_info": null
    },
    {
        "uuid": "d40dc79ac86f87aca1f74e831fe2f83b",
        "title": "奉贺颜使君真卿二十八郎隔绝自河北远归",
        "author": "皎然",
        "content": "相失值氛烟，纔应掌上年。\n久离惊貌长，多难喜身全。\n比信尚书重，如威太守怜。\n满庭看玉树，更有一枝连。",
        "dynasty": "唐",
        "collection_info": null
    },
    {
        "uuid": "76c9e9769ce43ee0a525541bb3d6ec95",
        "title": "题湖上兰若示清会上人",
        "author": "皎然",
        "content": "峰心惠忍寺，嵊顶谢公山。\n何似南湖近，芳洲一亩间。\n意中云木秀，事外水堂闲。\n永日无人到，时看独鹤还。",
        "dynasty": "唐",
        "collection_info": null
    },
    {
        "uuid": "2149d9c9718ec4aac979c1d68fbf1d10",
        "title": "秋宵书事寄吴凭处士",
        "author": "皎然",
        "content": "真性在方丈，寂寥无四邻。\n秋天月色正，清夜道心真。\n大梦观前事，浮名悟此身。\n不知庭树意，荣落感何人。",
        "dynasty": "唐",
        "collection_info": null
    },
    {
        "uuid": "d16b49ad519d380c2662455ab46628a6",
        "title": "题山壁示道维上人",
        "author": "皎然",
        "content": "独居何意足，山色在前门。\n身野长无事，心冥自不言。\n闲行数乱竹，静坐照清源。\n物外从知少，禅徒不耐烦。",
        "dynasty": "唐",
        "collection_info": null
    },
    {
        "uuid": "a235f68dd2eff0aa412d2974435ef2b0",
        "title": "晚秋登佛川南峰怀裴例",
        "author": "皎然",
        "content": "登岭望落日，眇然伤别魂。\n亭皋秋色徧，游子在荆门。\n世故东西客，山空断续猨。\n此心谁復见，寂寞偶芳荪。",
        "dynasty": "唐",
        "collection_info": null
    },
    {
        "uuid": "a3c29330782d955285b282cd7788b296",
        "title": "访陆处士羽",
        "author": "皎然",
        "content": "太湖东西路，吴主古山前。\n所思不可见，归鸿自翩翩。\n何山赏春茗，何处弄春泉。\n莫是沧浪子，悠悠一钓船。",
        "dynasty": "唐",
        "collection_info": null
    },
    {
        "uuid": "cd6c52f14c9b92db7f8cb2dc288b7a20",
        "title": "酬李侍御萼题看心道塲赋以眉毛肠心牙等五字",
        "author": "皎然",
        "content": "我法从谁悟，心师是贯花。\n三尘观种子，一雨发萌芽。\n定起轮灯缺，宵分印月斜。\n了空如藏史，始肯会禅家。",
        "dynasty": "唐",
        "collection_info": null
    },
    {
        "uuid": "3e42163e07c60d5f2edbf4da313707e0",
        "title": "酬姚补阙南仲云溪馆中戏题随书见寄",
        "author": "皎然",
        "content": "寺溪临使府，风景借仁祠。\n补衮周官贵，能名汉主思。\n卧云知独处，望月忆同时。\n忽枉缄中赠，琼瑶满手持。",
        "dynasty": "唐",
        "collection_info": null
    },
    {
        "uuid": "006950bcae2679b2cd38b24423bb314c",
        "title": "春夜期裴都曹济集心上人院不至",
        "author": "皎然",
        "content": "东林期隐吏，日月为虚盈。\n远望浮云隔，空怜定水清。\n逍遥方外侣，荏苒府中情。\n渐听寒鞞发，渊渊在郡城。",
        "dynasty": "唐",
        "collection_info": null
    },
    {
        "uuid": "058439ebe9a43c1843ec5e34988080eb",
        "title": "和裴少府怀京兄弟",
        "author": "皎然",
        "content": "宦游三楚外，家在五陵原。\n凉夜多归梦，秋风满故园。\n北书无远信，西候独伤魂。\n空念青门别，殷勤岐路言。",
        "dynasty": "唐",
        "collection_info": null
    },
    {
        "uuid": "ef87509d4d182e37945a30e90cbe6d70",
        "title": "和阎士和望池月荅人",
        "author": "皎然",
        "content": "片月忽临池，双蛾忆画时。\n光浮空似粉，影散不成眉。\n孤枕应惊梦，寒林正入帷。\n情知两处望，莫怨独相思。",
        "dynasty": "唐",
        "collection_info": null
    },
    {
        "uuid": "7eccba9254c87a5e0dbfcca60a246260",
        "title": "遥和尘外上人与陆澧夜集山寺问湼槃义兼陆生文卷",
        "author": "皎然",
        "content": "共是竹林贤，心从贝叶传。\n说经看月喻，开卷爱珠连。\n清净遥城外，萧疎古塔前。\n应随北山子，高顶枕云眠。",
        "dynasty": "唐",
        "collection_info": null
    },
    {
        "uuid": "7e43752dbd36c149f472a5c4709c3006",
        "title": "春日和卢使君幼平开元寺听妙奘上人讲",
        "author": "皎然",
        "content": "仁圣垂文在，虚空日月悬。\n陵迟追哲匠，宗旨发幽诠。\n法受诸侯请，心教四子传。\n春生雪山草，香下棘林天。\n顾我从今日，闻经悟宿缘。\n凉山万里去，应为教犹偏。",
        "dynasty": "唐",
        "collection_info": null
    },
    {
        "uuid": "ffc46ba315469c56e73eeb2909f92c60",
        "title": "荅李侍御问",
        "author": "皎然",
        "content": "入道曾经离乱前，长干古寺住多年。\n爱贫唯制莲花足，取性闲书树叶篇。\n自笑不归看石牓，谁高无事弄苔泉。\n身外空名何足问，吾心已出第三禅。",
        "dynasty": "唐",
        "collection_info": null
    },
    {
        "uuid": "f1cf8658e16dfdb2d58709e9fc3628ac",
        "title": "奉酬李员外使君嘉佑苏台屏营居春首有怀",
        "author": "皎然",
        "content": "昔岁为邦初未识，今朝休沐始相亲。\n移家水巷贫依静，种柳风窗欲占春。\n诗思先邀乌府客，山情还访白楼人。\n登临许作烟霞伴，高在方袍间幅巾。",
        "dynasty": "唐",
        "collection_info": null
    },
    {
        "uuid": "73f9fd14ad17540825c1cdeda535f465",
        "title": "和李舍人使君纾题云明府道室",
        "author": "皎然",
        "content": "许令如今道姓云，曾经西岳事桐君。\n流霞手把应怜寿，黄鹤心期拟作羣。\n金箓时教弟子检，砂床不遣世人闻。\n桂阳亦是神仙守，分别无嗟两地分。",
        "dynasty": "唐",
        "collection_info": null
    },
    {
        "uuid": "b8ffd9c60ca1a948561d8422181297fe",
        "title": "奉和陆中丞使君长源寒食日作",
        "author": "皎然",
        "content": "寒食江天气最清，庾公晨望动高情。\n因逢内火千家静，便覩行春万木荣。\n深浅山容飞雨细，萦纡水态拂云轻。\n腰章本郡谁相似，数日临人政已成。",
        "dynasty": "唐",
        "collection_info": null
    },
    {
        "uuid": "5584c272635eaedb7092cdb5f1e1dcba",
        "title": "奉酬袁使君送陆灞却迴期道寺院",
        "author": "皎然",
        "content": "欲别湖上客，暮期西林还。\n高歌风音表，放舟月色间。\n更人莫报夜，禅阁本无关。",
        "dynasty": "唐",
        "collection_info": null
    },
    {
        "uuid": "bb5c45248604ac126d055aad85b63c72",
        "title": "招韩武康章",
        "author": "皎然",
        "content": "山僧虽不饮，酤酒引陶潜。\n此意无人别，多为俗士嫌。",
        "dynasty": "唐",
        "collection_info": null
    },
    {
        "uuid": "9181c4ca3db567461647fdc9e62cf829",
        "title": "秋居法华寺下院望高顶赠如献上人",
        "author": "皎然",
        "content": "峰色秋天见，松声静夜闻。\n影孤长不出，行道在寒云。",
        "dynasty": "唐",
        "collection_info": null
    },
    {
        "uuid": "cd182cbab87962e40e64abb88b641048",
        "title": "赠韦早陆羽",
        "author": "皎然",
        "content": "只将陶与谢，终日可忘情。\n不欲多相识，逢人懒道名。",
        "dynasty": "唐",
        "collection_info": null
    },
    {
        "uuid": "115367c480bbf37dc2bfcd39fd6de84a",
        "title": "戏呈薛彝",
        "author": "皎然",
        "content": "山僧不厌野，才子会须狂。\n何处销君兴，春风摆绿杨。",
        "dynasty": "唐",
        "collection_info": null
    },
    {
        "uuid": "ee4139b58651e2b818f42c7a1cfe41fc",
        "title": "赠颜主簿",
        "author": "皎然",
        "content": "汉家仪礼盛，名教出诸颜。\n更见尚书后，能文在子山。",
        "dynasty": "唐",
        "collection_info": null
    },
    {
        "uuid": "ed4545072d1ca5401300763ecef533b3",
        "title": "赠融上人",
        "author": "皎然",
        "content": "常爱西林寺，池中月出时。\n芭蕉一片叶，书取寄吾师。",
        "dynasty": "唐",
        "collection_info": null
    },
    {
        "uuid": "232b79a3c40591745188257412192253",
        "title": "听寒更寄朱兵曹巨川",
        "author": "皎然",
        "content": "欹枕听寒更，寒更发还住。\n一夜千万声，几声到君处。",
        "dynasty": "唐",
        "collection_info": null
    },
    {
        "uuid": "68ce0cf4375de888edc9404b00a886cf",
        "title": "早春书怀寄李少府仲宣",
        "author": "皎然",
        "content": "早年初问法，因悟目中花。\n忽值胡雏起，芟夷如乱麻。\n脱身投彼岸，弔影念生涯。\n迹与空门合，心将世路赊。\n东田已芜没，南涧益伤嗟。\n崇替惊人事，凋残感物华。\n知君过我里，惆怅旧烟霞。",
        "dynasty": "唐",
        "collection_info": null
    },
    {
        "uuid": "fdb2f8a4c31a4e13b53c528521f096b7",
        "title": "赠和评事判官",
        "author": "皎然",
        "content": "廷评年少法家流，心似澄江月正秋。\n学究天人知远识，权分盐铁许良筹。\n春风忆酒乌家近，好月论禅谢寺幽。\n清白比来谁见赏，怜君独有富人侯。",
        "dynasty": "唐",
        "collection_info": null
    },
    {
        "uuid": "2bd7f275d566f36533c2eee0da4fe043",
        "title": "酬秦系山人题赠",
        "author": "皎然",
        "content": "云林出空乌未归，松吹时飘雨浴衣。\n石语花愁徒自诧，吾心见境尽为非。",
        "dynasty": "唐",
        "collection_info": null
    },
    {
        "uuid": "0fef9162414274b70bf40efa2f86a418",
        "title": "酬秦系山人戏赠",
        "author": "皎然",
        "content": "正论禅寂忽狂歌，莫是尘心颠倒多。\n白足行花曾不染，黄囊贮酒欲如何。",
        "dynasty": "唐",
        "collection_info": null
    },
    {
        "uuid": "250dc03289700b91ca6c4031d3b342ce",
        "title": "贻李汤",
        "author": "皎然",
        "content": "茅氏常论七真记，壶公爱说三山事。\n宁知梅福在人间，独为苍生作仙吏。\n日服丹砂骨自清，肤如冰雪心更明。\n山中玉笋是仙药，袖裏素书题养生。\n愿随黄鹤一轻举，仰望青霄独延伫。\n平生好骏君已知，何必山阴访王许。",
        "dynasty": "唐",
        "collection_info": null
    },
    {
        "uuid": "1619bb14feabaa666e749a5bc675d94b",
        "title": "述祖德赠湖上诸沈",
        "author": "皎然",
        "content": "我祖文章有盛名，千年海内重嘉声。\n雪飞梁苑操奇赋，春发池塘得佳句。\n世业相承及我身，风流自谓过时人。\n初看甲乙矜言语，对客偏能鸲鹆舞。\n饱用黄金无所求，长裾曳地干王侯。\n一朝金尽长裾裂，吾道不行计亦拙。\n岁晚高歌悲苦寒，空堂危坐百忧攒。\n昔时轩盖金陵下，何处不传沈与谢。\n绵绵芳籍至今闻，眷眷通宗有数君。\n谁见予心独飘泊，依山寄水似浮云。",
        "dynasty": "唐",
        "collection_info": null
    },
    {
        "uuid": "821699b12a4c50a88d0f665f2aa59f20",
        "title": "舟行怀阎士和",
        "author": "皎然",
        "content": "二月湖南春草徧，横山渡口花如霰。\n相思一日在孤舟，空见归云两三片。",
        "dynasty": "唐",
        "collection_info": null
    },
    {
        "uuid": "bab7533df1b824fda28bbd9890b9a316",
        "title": "赠张道士",
        "author": "皎然",
        "content": "玉京真子名太一，因服日华心如日。\n此心不许世人知，只向仙宫未曾出。",
        "dynasty": "唐",
        "collection_info": null
    },
    {
        "uuid": "74cefd6878071de478d7f4810646af5d",
        "title": "戏呈吴冯",
        "author": "皎然",
        "content": "世人不知心是道，只言道在他方妙。\n还如瞽者望长安，长安在西向东笑。",
        "dynasty": "唐",
        "collection_info": null
    },
    {
        "uuid": "420184123714341ed0c0735d32b2b884",
        "title": "宿山寺寄李中丞洪",
        "author": "皎然",
        "content": "偶来中峰宿，闲坐见真境。\n寂寂孤月心，亭亭圆泉影。\n□□□满山，花落始知静。\n从他半夜愁猨惊，不废此心长杳冥。",
        "dynasty": "唐",
        "collection_info": null
    },
    {
        "uuid": "3e42283f3d996bca89e1172c6f059725",
        "title": "戏赠吴冯",
        "author": "皎然",
        "content": "予读古人书，遂识古人面。\n不是识古人，邪正心自见。\n贵义轻财求俗誉，一钱与人便骄倨。\n昨朝为火今为冰，此道非君独抚膺。",
        "dynasty": "唐",
        "collection_info": null
    },
    {
        "uuid": "762cbcc64dc8c2ad54936700104125d5",
        "title": "感兴赠乌程李明府伯宜兼简诸秀才",
        "author": "皎然",
        "content": "门前岘山近，无路可登陟。\n徒爱岘山高，仰之常叹息。\n不如松与桂，生在重岩侧。",
        "dynasty": "唐",
        "collection_info": null
    },
    {
        "uuid": "dc26fda982157adf9829a2cc074a6ef5",
        "title": "晚秋宿李军道所居",
        "author": "皎然",
        "content": "清溪路不遥，都尉每相招。\n落日休戎马，秋风罢射鵰。\n朮花生野径，柏实满寒条。\n永夜依山府，禅心共寂寥。",
        "dynasty": "唐",
        "collection_info": null
    },
    {
        "uuid": "82a0fa06284f1d6f435abb97e161f4b1",
        "title": "送陆判官归杭州",
        "author": "皎然",
        "content": "芳草潜州路，乘轺忆再旋。\n余花故林下，残月旧池边。\n峰色云端寺，潮声海上天。\n明朝富春渚，应见谢公船。",
        "dynasty": "唐",
        "collection_info": null
    },
    {
        "uuid": "08051e8075367c3697eeb4c4435c2dc5",
        "title": "奉和颜使君真卿与陆处士羽登妙喜寺三癸亭",
        "author": "皎然",
        "content": "秋意西山多，列岑萦左次。\n缮亭历三癸，疏趾邻什寺。\n元化隐灵踪，始君启高诔。\n诛榛养翘楚，鞭草理芳穗。\n俯砌披水容，逼天扫峰翠。\n境新耳目换，物远风烟异。\n倚石忘世情，援云得真意。\n嘉林幸勿剪，禅侣欣可庇。\n卫法大臣过，佐游羣英萃。\n龙池护清澈，虎节到深邃。\n徒想嵊顶期，于今没遗记。",
        "dynasty": "唐",
        "collection_info": null
    },
    {
        "uuid": "e3ae3679d503483b59470604b649f464",
        "title": "奉陪陆使君长源裴端公枢春游东西武丘寺",
        "author": "皎然",
        "content": "云水夹双剎，遥疑涌平陂。\n入门见藏山，元化何由窥。\n曳组探诡怪，停骢访幽奇。\n情高气为爽，德暖春亦随。\n瑶草自的皪，蕙楼争蔽亏。\n金精落坏陵，劒彩沈古池。\n一览币天界，中峰步未移。\n应嘉生公石，列坐援松枝。",
        "dynasty": "唐",
        "collection_info": null
    },
    {
        "uuid": "7dd7ea4c690e1bec791061954d7f912d",
        "title": "奉和陆使君长源夏月游太湖",
        "author": "皎然",
        "content": "庾公心旷远，府事局耳目。\n遂与南湖游，虚襟涤烦燠。\n始知皇天意，积水在亭育。\n细流信不让，动物欣所蓄。\n万顷合天容，洗然无云族。\n峭蒨瞩仙岭，超遥随明牧。\n知公爱澄清，波静气亦肃。\n已见横流极，况闻长鲸戮。\n中洲暂采苹，南郡思剖竹。\n向夕分好风，飘然送归舳。",
        "dynasty": "唐",
        "collection_info": null
    },
    {
        "uuid": "8d1782c16a87f5c6af5574de913cc083",
        "title": "奉和崔中丞使君论李侍御萼登烂柯山宿石桥寺効小谢体",
        "author": "皎然",
        "content": "常爱谢公郡，幽期愿相从。\n果迴青骢臆，共蹑玄仙踪。\n灵境若髣髴，烂柯思再逢。\n飞梁丹霞接，古局苍苔封。\n往想冥昧理，谁亲冰雪容。\n蕙楼耸空界，莲宇开中峰。\n昔化冲虚鹤，今藏护法龙。\n云窥香树沓，月见色天重。\n永夜寄岑寂，清言涤心胸。\n盛游千年后，书在岩中松。",
        "dynasty": "唐",
        "collection_info": null
    },
    {
        "uuid": "dabe905cb58a7a6cdd6da4f1a33c3781",
        "title": "同颜使君真卿李侍御萼游法华寺登凤翅山望太湖",
        "author": "皎然",
        "content": "双峰开凤翅，秀出南湖州。\n地势抱郊树，山威增郡楼。\n正逢周柱史，来会鲁诸侯。\n缓步凌彩蒨，清铙发飕飗。\n披云得灵境，拂石临芳洲。\n积翠遥空碧，含风广泽秋。\n萧辰资丽思，高论惊精修。\n何似钟山集，[征]文及惠休。",
        "dynasty": "唐",
        "collection_info": null
    },
    {
        "uuid": "f32ad95216a175075371f60cefc84194",
        "title": "奉陪陆使君长源诸公游支硎寺",
        "author": "皎然",
        "content": "尝览高逸传，山僧有遗踪。\n佐游继雅篇，嘉会何繇逢。\n尘世即下界，色天当上峰。\n春晖徧众草，寒色留高松。\n缭绕彩云合，参差绮楼重。\n琼葩洒巾舃，石瀃清心胸。\n灵境若可託，道情知所从。",
        "dynasty": "唐",
        "collection_info": null
    },
    {
        "uuid": "109bfa4e0cbafb45c37efa491a6f7486",
        "title": "奉陪郑使君谔游太湖至洞庭山登上真观却望湖水",
        "author": "皎然",
        "content": "郡斋得无事，放舟下南湖。\n湖中见仙邸，果与心赏俱。\n不远风物变，忽如寰宇殊。\n背云视层崖，别是登蓬壶。\n突兀盘水府，参差沓天衢。\n迴瞻平芜尽，洪流豁中区。\n气吞江山势，色净氛霭无。\n灵长习水德，胜势当地枢。\n朝宗动归心，万里思鸿途。",
        "dynasty": "唐",
        "collection_info": null
    },
    {
        "uuid": "c217b159052b48257b54648edc889cbd",
        "title": "奉和袁使君高郡中新亭会张炼师昼会二上人",
        "author": "皎然",
        "content": "置亭隐城堞，事简迹易幽。\n公性崇俭素，雅才非广求。\n傍檐竹雨清，拂案杉风秋。\n不移府中步，登兹如远游。\n坐觉诗思高，俯知物役休。\n虚寂偶禅子，逍遥亲道流。\n更闻临川作，下节安能酬。",
        "dynasty": "唐",
        "collection_info": null
    },
    {
        "uuid": "24da61e29a9bfa795e94a1e4ddaf97f5",
        "title": "奉和陆使君长源水堂纳凉効曹刘体",
        "author": "皎然",
        "content": "柳家陶暑亭，意远不可齐。\n烦襟荡朱弦，高步援绿荑。\n爱公满亭客，来是清风携。\n滢渟前溪上，旷望古郡西。\n六月正中伏，水轩气常凄。\n野香袭荷芰，道性亲凫鹥。\n禅子顾惠休，逸民重刘黎。\n乃知高世量，不以出处暌。",
        "dynasty": "唐",
        "collection_info": null
    },
    {
        "uuid": "6f3a52233f84e0ca3b41ff4dcd6d5e33",
        "title": "夏日奉陪陆使君长源公堂集",
        "author": "皎然",
        "content": "府中自清远，六月高梧间。\n寥亮泛雅瑟，逍遥扣玄关。\n岭云与人静，庭鹤随公闲。\n动息谅兼遂，兹情即东山。",
        "dynasty": "唐",
        "collection_info": null
    },
    {
        "uuid": "aff345dcc070cd2f8b2ea4628e653858",
        "title": "九日和于使君思上京亲故",
        "author": "皎然",
        "content": "霁景满水国，我公望江城。\n碧山与黄花，烂熳多秋情。\n摇落见松柏，岁寒比忠贞。\n欢娱在鸿都，是日思朝英。",
        "dynasty": "唐",
        "collection_info": null
    },
    {
        "uuid": "6f3f9628781a1e0bfe78257db744ad94",
        "title": "伏日就汤评事衡湖上避暑",
        "author": "皎然",
        "content": "大火方燥石，停云昼亦收。\n将从赏心侣，寸景难远游。\n拥几苦炎伏，出门望汀洲。\n迴溪照轩宇，广陌临梧楸。\n释闷命雅瑟，放情思乱流。\n更持无生论，可以清烦忧。",
        "dynasty": "唐",
        "collection_info": null
    },
    {
        "uuid": "db41ff92cb0474b17e6e07a7317fdd96",
        "title": "奉和颜使君真卿修韵海毕会诸文士东堂重校",
        "author": "皎然",
        "content": "外学宗硕儒，游焉从后进。\n恃以仁恕广，不学门栏峻。\n着书裨理化，奉上表诚信。\n探讨始河图，纷纶归海韵。\n亲承大匠琢，况覩颓波振。\n错简记铅椠，阅书移玉镇。\n曷繇旌不朽，盛美流歌引。",
        "dynasty": "唐",
        "collection_info": null
    },
    {
        "uuid": "0c15dd84367fc806e01f8f597f17d624",
        "title": "喜义兴权明府自君山至集陆处士羽青塘别业",
        "author": "皎然",
        "content": "应难久辞秩，暂寄君阳隐。\n已见县名花，会逢闱是粉。\n本自寻人至，宁因看竹引。\n身关白云多，门占春山尽。\n最赏无事心，篱边钓溪近。",
        "dynasty": "唐",
        "collection_info": null
    },
    {
        "uuid": "ee816a002ee15f1b325b20c1fc0f24d1",
        "title": "夏日集李司直纵溪斋",
        "author": "皎然",
        "content": "修景属良会，远飙生烦襟。\n泄云收净绿，众木积芳阴。\n疏涤府中务，迢遥湖上心。\n习闲得招我，赏夜宜泛琴。\n山近资性静，月来寄情深。\n澹然若事外，岂藉隳华簪。",
        "dynasty": "唐",
        "collection_info": null
    },
    {
        "uuid": "a30350b2d572488ec2a140cd76fe3213",
        "title": "夏日题桐庐杨明府纳凉山斋",
        "author": "皎然",
        "content": "陶家无炎暑，自有林中峰。\n席上落山影，桐梢迴水容。\n放怀凉风至，缓步清阴重。\n何事亲堆案，犹多高世踪。",
        "dynasty": "唐",
        "collection_info": null
    },
    {
        "uuid": "16ae15a880d35e24375cd32320300854",
        "title": "和杨明府早秋游法华寺",
        "author": "皎然",
        "content": "释事出县閤，初闻兹山灵。\n寺扉隐天色，影剎遥丁丁。\n碧峰委合沓，香蔓垂蓂苓。\n清景为公有，放旷云边亭。\n秋赏石潭洁，夜嘉杉月清。\n诵空性不昧，助道迹又经。\n是以于物理，纷然若未形。\n移来字人要，全与此道冥。",
        "dynasty": "唐",
        "collection_info": null
    },
    {
        "uuid": "e479b4a1fb2b3c3351b5fcf2606248f3",
        "title": "宿道士观",
        "author": "皎然",
        "content": "古观秋木秀，冷然属鲜飙。\n琼葩被修蔓，柏实满寒条。\n影殿山寂寂，寥天月昭昭。\n幽期寄仙侣，习定至中宵。\n清佩闻虚步，真官方宿朝。",
        "dynasty": "唐",
        "collection_info": null
    },
    {
        "uuid": "cd7032cc19b5e13eb9fbc7be7609a757",
        "title": "冬日天井西峰张炼师所居",
        "author": "皎然",
        "content": "采薪逢野泉，渐见栖闲所。\n坎坎山上声，幽幽林中语。\n仙乡何代隐，乡服言亦楚。\n开水净药苗，扫雪候山侣。\n零叶聚败篱，幽花积寒渚。\n冥冥孤鹤性，天外思轻举。",
        "dynasty": "唐",
        "collection_info": null
    },
    {
        "uuid": "895488b978616cce4361049b039b778a",
        "title": "奉同颜使君真卿开元寺经藏院会观树文殊碑",
        "author": "皎然",
        "content": "万国布殊私，千年降祖师。\n雁门传法至，龙藏立言时。\n故实刊周典，新声播鲁诗。\n六铢那更拂，劫石尽无期。",
        "dynasty": "唐",
        "collection_info": null
    },
    {
        "uuid": "83e23b6cfe2ffc8954dad3a7caa09d0a",
        "title": "奉同卢使君幼平游精舍寺",
        "author": "皎然",
        "content": "影剎西方在，虚空翠色分。\n人天霁后见，猨鸟定中闻。\n真界隐青壁，春山凌白云。\n今朝石门会，千古仰斯文。",
        "dynasty": "唐",
        "collection_info": null
    },
    {
        "uuid": "34d45c6f2eb9d068f9835d38f65ee4a1",
        "title": "奉同颜使君真卿袁侍御骆驼桥翫月",
        "author": "皎然",
        "content": "山中常见月，不及共游时。\n水上恐将缺，林端爱落迟。\n乌惊宪府客，人咏鲍家诗。\n永夜南桥望，裴回若有期。",
        "dynasty": "唐",
        "collection_info": null
    },
    {
        "uuid": "fb962b6f5217284e20e25526f57e9a71",
        "title": "和邢端公登台春望句句有春字之什",
        "author": "皎然",
        "content": "春日绣衣轻，春台别有情。\n春烟间草色，春鸟隔花声。\n春树乱无次，春山遥得名。\n春风正飘荡，春瓮莫须倾。",
        "dynasty": "唐",
        "collection_info": null
    },
    {
        "uuid": "a292bc1c6eda6b3dd3a10c14d3702d89",
        "title": "经仙人渚即沈山下古人沈义白日昇仙处",
        "author": "皎然",
        "content": "日月人间短，何时此得仙。\n古山春已尽，遗渚事空传。\n不见腾云驾，徒临洗药泉。\n如今成逝水，翻使恨流年。",
        "dynasty": "唐",
        "collection_info": null
    },
    {
        "uuid": "5f2c8a05d79cd6c5b1b78733e896b4f4",
        "title": "独游二首 一",
        "author": "皎然",
        "content": "性野趣无端，春晴路又干。\n逢泉破石弄，放鹤向云看。\n好僻谁相似，从狂我自安。\n芳洲亦有意，步上白沙滩。",
        "dynasty": "唐",
        "collection_info": null
    },
    {
        "uuid": "cf5a2a63cfa47a2d3b7e950752d6503a",
        "title": "独游二首 二",
        "author": "皎然",
        "content": "临水兴不尽，虚舟可同嬉。\n还云与归鸟，若共山僧期。\n世事吾不预，此心谁得知。\n西峰有禅老，应见独游时。",
        "dynasty": "唐",
        "collection_info": null
    },
    {
        "uuid": "d8ced9973e0f90c32e1a97ad8fa775a1",
        "title": "游溪待月",
        "author": "皎然",
        "content": "溪色思泛月，沿洄欲未归。\n残灯逢水店，疎磬忆山扉。\n夜浦鱼惊少，空林鹊遶稀。\n可中纔望见，撩乱捣寒衣。",
        "dynasty": "唐",
        "collection_info": null
    },
    {
        "uuid": "031a9b3ef7a48f60fbcdae7a83a09c73",
        "title": "西溪独泛",
        "author": "皎然",
        "content": "道情何所居，素舸漫流间。\n真性怜高鹤，无名羡野山。\n经寒丛竹秀，入静片云闲。\n泛泛谁为侣，唯应共月还。",
        "dynasty": "唐",
        "collection_info": null
    },
    {
        "uuid": "a533c336d0ac306889edc13bf2e5b3b3",
        "title": "早秋陪韩明府泛阮元公溪",
        "author": "皎然",
        "content": "雨信清残暑，萧条古县西。\n早凉生浦溆，秋意满高低。\n前事虽堆案，闲情得泝溪。\n何言战未胜，空寂用还齐。",
        "dynasty": "唐",
        "collection_info": null
    },
    {
        "uuid": "cfa0c26995269708392257028126bcb4",
        "title": "九日陪颜使君真卿登水楼",
        "author": "皎然",
        "content": "重阳荆楚尚，高会此难陪。\n偶见登龙客，同游戏马台。\n风文向水迭，云态拥歌迴。\n持菊烦相问，扪襟媿不才。",
        "dynasty": "唐",
        "collection_info": null
    },
    {
        "uuid": "25bacb37ad5d040c4bc8d3445433427a",
        "title": "与卢孟明别后宿南湖对月",
        "author": "皎然",
        "content": "五湖生夜月，千里满寒流。\n旷望烟霞尽，凄凉天地秋。\n相思路渺渺，独梦水悠悠。\n何处空江上，裴回送客舟。",
        "dynasty": "唐",
        "collection_info": null
    },
    {
        "uuid": "af43418f953f7f10f5de124a0707c8d7",
        "title": "自义亭驿送李长史纵夜泊临平东湖",
        "author": "皎然",
        "content": "长亭宾驭散，岐路起悲风。\n千里勤王事，驱车明月中。\n寒生洞庭水，夜度塞门鸿。\n处处堪伤别，归来山又空。",
        "dynasty": "唐",
        "collection_info": null
    },
    {
        "uuid": "e3416ca54b488ab8b7084cf07f2a49ed",
        "title": "出游",
        "author": "皎然",
        "content": "少时不见山，便觉无奇趣。\n狂发从乱歌，情来任闲步。\n此心谁共证，笑向风吹树。",
        "dynasty": "唐",
        "collection_info": null
    },
    {
        "uuid": "0875acb3f1526b938a4e305fc5b96331",
        "title": "界石守风望天竺灵隐二寺",
        "author": "皎然",
        "content": "山顶东西寺，江中旦暮潮。\n归心不可到，松路在青霄。",
        "dynasty": "唐",
        "collection_info": null
    },
    {
        "uuid": "0fb5ba76f280eca59a125532e7551c5d",
        "title": "奉和颜使君真卿修韵海毕州中重宴",
        "author": "皎然",
        "content": "世学高南郡，身封盛鲁邦。\n九流宗韵海，七字揖文江。\n借赏云归堞，留欢月在窗。\n不知名教乐，千载与谁双。",
        "dynasty": "唐",
        "collection_info": null
    },
    {
        "uuid": "faf1b9206c95aa9b6e3619eead08b89f",
        "title": "晦日陪颜使君白苹洲集",
        "author": "皎然",
        "content": "南朝分古郡，山水似湘东。\n堤月吴风在，湔裾楚客同。\n桂寒初结斾，苹小欲成丛。\n时晦佳游促，高歌听未终。",
        "dynasty": "唐",
        "collection_info": null
    },
    {
        "uuid": "02beaf194b18ac51199f1b584101c916",
        "title": "冬至日陪裴端公使君清水堂集",
        "author": "皎然",
        "content": "亚岁崇佳宴，华轩照渌波。\n渚芳迎气早，山翠向晴多。\n推往知时训，书祥辨政和。\n从公惜日短，留赏夜如何。",
        "dynasty": "唐",
        "collection_info": null
    },
    {
        "uuid": "3f77f987e5477138a64126c57d863f08",
        "title": "陪卢判官水堂夜宴",
        "author": "皎然",
        "content": "暑气当宵尽，裴回坐月前。\n静依山堞近，凉入水扉偏。\n久是栖林客，初逢佐幕贤。\n爱君高野意，烹茗钓沦涟。",
        "dynasty": "唐",
        "collection_info": null
    },
    {
        "uuid": "4151d7238d24371847d36640eaacf295",
        "title": "新秋同卢侍御薛员外白苹洲月夜",
        "author": "皎然",
        "content": "隔暑苹洲近，迎凉欲泛舟。\n荣从宪府至，喜会夕郎游。\n气夺沧浪色，风欺汗漫流。\n谁言三伏夜，独此月前秋。",
        "dynasty": "唐",
        "collection_info": null
    },
    {
        "uuid": "4fd4c190433aa4a8f9fc9057ff9e1a1b",
        "title": "夏日集裴录事北亭避暑",
        "author": "皎然",
        "content": "前林夏雨歇，为我生凉风。\n一室烦暑外，众山清景中。\n忘归亲野水，适性许云鸿。\n萧散都曹吏，还将静者同。",
        "dynasty": "唐",
        "collection_info": null
    },
    {
        "uuid": "183937180ea1132bd4a7f88ba98a4a62",
        "title": "与王录事会张征君姊妹炼师院翫雪兼怀清会上人",
        "author": "皎然",
        "content": "何意廉从事，还来会默仙。\n寒空惊雪徧，春意入歌偏。\n瑶草三花发，琼林七叶连。\n飘飖过柳寺，应满译经前。",
        "dynasty": "唐",
        "collection_info": null
    },
    {
        "uuid": "7a4298b338f57df3149dd5faf7315600",
        "title": "和李侍御萼岁初夜集处士书阁",
        "author": "皎然",
        "content": "迟贤心置阁，高意此郊居。\n古径行春早，新窗见月初。\n放歌还倚瑟，讲道亦观书。\n为我留禅位，来逢此会疎。",
        "dynasty": "唐",
        "collection_info": null
    },
    {
        "uuid": "32f32f1c345ede48ff30b3d829d2afc4",
        "title": "汤评事衡水亭会觉禅师",
        "author": "皎然",
        "content": "山侣相逢少，清晨会水亭。\n雪晴松叶翠，烟暖药苗青。\n静对沧洲鹤，闲看古寺经。\n应怜叩关子，了义共心冥。",
        "dynasty": "唐",
        "collection_info": null
    },
    {
        "uuid": "797573d2dc5679b20f400634825d3fff",
        "title": "与朝阳山人张朝夜集湖亭赋得各言其志",
        "author": "皎然",
        "content": "洞庭孤月在，秋色望无边。\n零露积衰草，寒螀鸣古田。\n茫茫区中想，寂寂尘外缘。\n从此悟浮世，胡为伤暮年。",
        "dynasty": "唐",
        "collection_info": null
    },
    {
        "uuid": "c073d159649bccc64a1f17b9d9b51409",
        "title": "晦夜李侍御萼宅集招潘述汤衡海上人饮茶赋",
        "author": "皎然",
        "content": "晦夜不生月，琴轩犹为开。\n墻东隐者在，淇上逸僧来。\n茗爱传花饮，诗看卷素裁。\n风流高此会，晓景屡裴回。",
        "dynasty": "唐",
        "collection_info": null
    },
    {
        "uuid": "2c21874353f1f56ab0341c2a51236550",
        "title": "寄昱上人上方居",
        "author": "皎然",
        "content": "厌向人间住，逢山欲懒归。\n片云闲似我，日日在禅扉。\n地静松阴徧，门空鸟语稀。\n夜凉疎磬尽，师友自相依。",
        "dynasty": "唐",
        "collection_info": null
    },
    {
        "uuid": "5944d04999b87ce5af72a87fee8e0c18",
        "title": "夏日与綦毋居士昱上人纳凉",
        "author": "皎然",
        "content": "为依炉峰住，境胜增道情。\n凉日暑不变，空门风自清。\n坐援香实近，转爱绿芜生。\n宗炳青霞士，如何知我名。",
        "dynasty": "唐",
        "collection_info": null
    },
    {
        "uuid": "e7262f2b8d9d7ec751dbd7628b9038ea",
        "title": "建元寺集皇甫侍御书阁",
        "author": "皎然",
        "content": "不因居佛里，无事得相逢。\n名重朝端望，身高俗外踪。\n机闲看净水，境寂听疎钟。\n宣室恩长在，知君志未从。",
        "dynasty": "唐",
        "collection_info": null
    },
    {
        "uuid": "d37886c9e02ef0de09c7e8cc37dc9fa4",
        "title": "郭北寻徐主簿别业",
        "author": "皎然",
        "content": "近依城北住，幽远少人知。\n积雪行深巷，闲云绕古篱。\n竹花冬更发，橙实晚仍垂。\n还共岩中鹤，今朝下渌池。",
        "dynasty": "唐",
        "collection_info": null
    },
    {
        "uuid": "c9b8cab7c395aace4ddb6e6080b2c5c9",
        "title": "题报德寺清幽上人西峰",
        "author": "皎然",
        "content": "陈世凋亡后，仁祠识旧山。\n帝乡乔木在，空见白云还。\n双塔寒林外，三陵暮雨间。\n此中难战胜，君独启禅关。",
        "dynasty": "唐",
        "collection_info": null
    },
    {
        "uuid": "5a9b42ca7604cc90f4c373351ac1a379",
        "title": "题郑谷江畔桐斋",
        "author": "皎然",
        "content": "客斋开别住，坐占绿江濆。\n流水非外物，闲云长属君。\n浮荣未可累，旷达若为羣。\n风起高梧下，清弦日日闻。",
        "dynasty": "唐",
        "collection_info": null
    },
    {
        "uuid": "691a81f3ae83c5b8d1a7b37dba18ad17",
        "title": "和阎士和李蕙冬夜重集",
        "author": "皎然",
        "content": "郡理日闲旷，洗心宿香峰。\n双林秋见月，万壑静闻钟。\n佩玉行山翠，交麾动水容。\n如何股肱守，尘外得相从。",
        "dynasty": "唐",
        "collection_info": null
    },
    {
        "uuid": "fbc84381af8c2b92f5b656656447854f",
        "title": "春日陪颜使君真卿皇甫曾西亭重会韵海诸生",
        "author": "皎然",
        "content": "为重南台客，朝朝会鲁儒。\n暄风众木变，清景片云无。\n峰翠飘檐下，溪光照座隅。\n不将簪艾隔，知与道情俱。",
        "dynasty": "唐",
        "collection_info": null
    },
    {
        "uuid": "5def001267ee0faa45b8dfb9b6651b13",
        "title": "寒食日同陆处士行报德寺宿解公房",
        "author": "皎然",
        "content": "古寺章陵下，潜公住几年。\n安心生輭草，灌顶引春泉。\n寂寂传灯地，寥寥禁火天。\n世间多暗室，白日为谁悬。",
        "dynasty": "唐",
        "collection_info": null
    },
    {
        "uuid": "c4d83a2c68e7cfaa787f754bd1b09dce",
        "title": "兵马曹季良宅夜集",
        "author": "皎然",
        "content": "清景不可失，寻君趣有余。\n身高避事后，道长问心初。\n出处名则异，游从迹何疎。\n吟看刻尽烛，笑卷读残书。\n露彩生笔砚，风音入庭除。\n平明仙侣散，觳觫动迴车。",
        "dynasty": "唐",
        "collection_info": null
    },
    {
        "uuid": "8cca3fcb46760b22684d9bd87d96b974",
        "title": "同李侍御萼李判官集陆处士羽新宅",
        "author": "皎然",
        "content": "素风千户敌，新语陆生能。\n借宅心常远，移篱力更弘。\n钓丝初种竹，衣带近裁藤。\n戎佐推兄弟，诗流得友朋。\n柳阴容过客，花径许招僧。\n不为墻东隐，人家到未曾。",
        "dynasty": "唐",
        "collection_info": null
    },
    {
        "uuid": "864b7b57859d1adad87427c3965cabcd",
        "title": "题报恩寺惟照上人房",
        "author": "皎然",
        "content": "上界雨色干，凉宫日迟迟。\n水文披菡萏，山翠动罘罳。\n中有清真子，愔愔步闲墀。\n手萦颇黎缕，愿证黄金姿。\n旋草阶下生，看心当此时。",
        "dynasty": "唐",
        "collection_info": null
    },
    {
        "uuid": "fe297f3b2dc64024d66b1b9dd6478a51",
        "title": "寻天目徐君",
        "author": "皎然",
        "content": "常见仙翁变姓名，岂知松子号初平。\n逢人不道往来处，卖药还将鸡犬行。\n独鹤天边俱得性，浮云世上共无情。\n三花落地君犹在，笑抚安期昨日生。",
        "dynasty": "唐",
        "collection_info": null
    },
    {
        "uuid": "d5f0cf03929a11fca10056f05d4acfeb",
        "title": "同李着作纵题尘外上人院",
        "author": "皎然",
        "content": "百缘唯有什公瓶，万法但看一字经。\n从遣鸟喧心不动，任教香醉境常冥。\n莲花天昼浮云卷，贝叶宫春好月停。\n禅伴欲邀何着作，空音宜向夜中听。",
        "dynasty": "唐",
        "collection_info": null
    },
    {
        "uuid": "87e3e3e5229d7dceeec1de26ca277358",
        "title": "题周谏别业",
        "author": "皎然",
        "content": "隐身苕上欲如何，不着青袍爱绿萝。\n柳巷任疎容马入，水篱从破许船过。\n昂藏独鹤闲心远，寂历秋花野意多。\n若访禅斋遥可见，竹窗书幌共烟波。",
        "dynasty": "唐",
        "collection_info": null
    },
    {
        "uuid": "b4aee4e366884d3f752f7a8db7d1e7d0",
        "title": "同李中丞洪水亭夜集",
        "author": "皎然",
        "content": "佳人但莫吹参差，正怜月色生酒巵。\n山公取醉不关我，为爱尊前白鹭鹚。",
        "dynasty": "唐",
        "collection_info": null
    },
    {
        "uuid": "6fd9e7be3a19ef9e57f639645a968fb7",
        "title": "题秦系山人丽句亭",
        "author": "皎然",
        "content": "独将诗教领诸生，但看青山不爱名。\n满院竹声堪愈疾，乱床花片足忘情。",
        "dynasty": "唐",
        "collection_info": null
    },
    {
        "uuid": "6c5c20f6e25584262730541e1ee5f934",
        "title": "春夜集陆处士居翫月",
        "author": "皎然",
        "content": "欲赏芳菲肯待辰，忘情人访有情人。\n西林可是无清景，祗为忘情不记春。",
        "dynasty": "唐",
        "collection_info": null
    },
    {
        "uuid": "041d6271cef1135a7363a3b395044772",
        "title": "寄题云门寺梵月无侧房",
        "author": "皎然",
        "content": "越山千万云门绝，西僧貌古还名月。\n清朝扫石行道归，林下眠禅看松雪。",
        "dynasty": "唐",
        "collection_info": null
    },
    {
        "uuid": "1f431636a4a5628237074503c7a2de9d",
        "title": "法华寺上方题江上人禅空",
        "author": "皎然",
        "content": "路入松声远更奇，山光水色共参差。\n中峰禅寂一僧在，坐对梁朝老桂枝。",
        "dynasty": "唐",
        "collection_info": null
    },
    {
        "uuid": "77132157f5e075a6dec98f24aa273d88",
        "title": "冬日山行过薛征君",
        "author": "皎然",
        "content": "我行倦修坂，四顾无平陆。\n雨霁鸣鹰鹯，天寒聚麋鹿。\n幽人访名士，家在南冈曲。\n菜实萦小园，稻花遶山屋。\n深居寡忧悔，胜境怡耳目。\n征心尚与我，永言谢浮俗。",
        "dynasty": "唐",
        "collection_info": null
    },
    {
        "uuid": "39bc85752cb0304641f7d71ea835b4e6",
        "title": "往丹阳寻陆处士不遇",
        "author": "皎然",
        "content": "远客殊未归，我来几惆怅。\n叩关一日不见人，绕屋寒花笑相向。\n寒花寂寂徧荒阡，柳色萧萧愁暮蝉。\n行人无数不相识，独立云阳古驿边。\n凤翅山中思本寺，鱼竿村口望归船。\n归船不见见寒烟，离心远水共悠然。\n他日相期那可定，闲僧着处即经年。",
        "dynasty": "唐",
        "collection_info": null
    },
    {
        "uuid": "f4c87d0e3b3404aedc439e4fc8b01e0a",
        "title": "集汤评事衡湖上望微雨",
        "author": "皎然",
        "content": "苍凉远景中，雨色缘山有。\n云送满洞庭，风吹绕杨柳。\n萧萧解轻袂，尽日随林叟。",
        "dynasty": "唐",
        "collection_info": null
    },
    {
        "uuid": "544d30aabde086a19c6536367ef13c7e",
        "title": "九日与陆处士羽饮茶",
        "author": "皎然",
        "content": "九日山僧院，东篱菊也黄。\n俗人多泛酒，谁解助茶香。",
        "dynasty": "唐",
        "collection_info": null
    },
    {
        "uuid": "4f716bfe0cd5ca6bb3abe65817bd323f",
        "title": "夜过康录事造会兄弟",
        "author": "皎然",
        "content": "爱君门馆夜来清，琼树双枝是弟兄。\n月在诗家偏足思，风过客位更多情。",
        "dynasty": "唐",
        "collection_info": null
    },
    {
        "uuid": "fc3c718026448548c4c45bb88522caf9",
        "title": "题沈少府书斋",
        "author": "皎然",
        "content": "不下南昌县，书斋每日闲。\n野花当砌落，溪鸟遂人还。\n有兴常临水，无时不见山。\n千峰数可尽，不出小窗间。",
        "dynasty": "唐",
        "collection_info": null
    },
    {
        "uuid": "f81dc2c32ac9cabf64d058bb70661948",
        "title": "春夜与诸公同宴呈陆郎中",
        "author": "皎然",
        "content": "南国宴佳宾，交情老倍亲。\n月惭红泪烛，花笑白头人。\n宝瑟絚余怨，琼枝不让春。\n更闻歌子夜，桃李艳妆新。",
        "dynasty": "唐",
        "collection_info": null
    },
    {
        "uuid": "4cc172f6dfada8f424eee70c6eef7f0c",
        "title": "九日阻雨简高侍御",
        "author": "皎然",
        "content": "江上重云起，何曾裛□尘。\n不能成落帽，翻欲更摧巾。\n素髮闲依枕，黄花暗待人。\n且应携下价，芒屦就诸邻。",
        "dynasty": "唐",
        "collection_info": null
    },
    {
        "uuid": "839c9fd7c03bc341336cd01f66373467",
        "title": "晚春寻桃源观",
        "author": "皎然",
        "content": "武陵何处访仙乡，古观云根路已荒。\n细草拥坛人迹绝，落花沈磵水流香。\n山深有雨寒犹在，松老无风韵亦长。\n全觉此身离俗境，玄机亦可照迷方。",
        "dynasty": "唐",
        "collection_info": null
    },
    {
        "uuid": "2ad5aa466bfd11a21955561bfe62b94d",
        "title": "同卢使君幼平郊外送阎侍御归台",
        "author": "皎然",
        "content": "留饯飞旌驻，离亭草色间。\n柏台今上客，竹使旧朝班。\n日落东西水，天寒远近山。\n古江分楚望，残柳入隋关。\n恋阙心常积，迴轩日不闲。\n芳辰倚门道，犹得及春还。",
        "dynasty": "唐",
        "collection_info": null
    },
    {
        "uuid": "dec1bfb003f63c835f9ad03c250d3671",
        "title": "送梁拾遗肃归朝",
        "author": "皎然",
        "content": "明主重文谏，才臣出江东。\n束书辞东山，改服临北风。\n万里望皇邑，九重当曙空。\n天开芙蓉阙，日上蒲桃宫。\n天子初未起，金闺籍先通。\n身逢轩辕世，名贵鸳鸾中。\n故人荣此别，何用悲丝桐。",
        "dynasty": "唐",
        "collection_info": null
    },
    {
        "uuid": "63529eb0dc05a9b3f11fafe4acb1df39",
        "title": "奉陪杨使君顼送段校书赴南海幕",
        "author": "皎然",
        "content": "硕贤静广州，信为天下贞。\n屈兹大将佐，藉彼延阁英。\n声动柳吴兴，郊饯意不轻。\n吾知段夫子，高论关苍生。\n处以得为藩，出则道可行。\n遥知南楼会，新景当诗情。\n天高林瘴洗，秋远海色清。\n时泰罢飞檄，唯应颂公成。",
        "dynasty": "唐",
        "collection_info": null
    },
    {
        "uuid": "2eef2ea86fd1908e2de33e5775a87343",
        "title": "送陆侍御士佳赴上京",
        "author": "皎然",
        "content": "长安三千里，喜行不言永。\n清路黄尘飞，大河沧流静。\n更怀西川府，主公昔和鼎。\n伊郁瑶瑟情，威迟花骢影。\n此时已难别，日又无停景。\n出饯阙相从，心随过前岭。",
        "dynasty": "唐",
        "collection_info": null
    },
    {
        "uuid": "dc292b399e81a47466654a61ebe6af9c",
        "title": "奉陪颜使君真卿登岘山送张侍御严归台",
        "author": "皎然",
        "content": "岘首千里情，北辕自兹发。\n烟霞正登览，簪笔限趋谒。\n黄鹤望天衢，白云归帝阙。\n客心南浦柳，离思西楼月。\n留赏景不延，感时芳易歇。\n他晨有山信，一为访林樾。",
        "dynasty": "唐",
        "collection_info": null
    },
    {
        "uuid": "0667c19112201fdfbe77f8d2e1181c10",
        "title": "酬元主簿子球别赠",
        "author": "皎然",
        "content": "故人方远适，访我陈别情。\n此夜偶禅室，一言了无生。\n览君缄中宝，如搴清玉瑛。\n胡为蕴高价，岁晚徒营营。\n辞秩贫且病，何人见艰贞。\n出无黄金橐，空歌白苎行。\n威迟策驽马，独望故关树。\n渺渺千里心，春风起中路。\n近闻新拜命，鸾凤犹栖棘。\n劝君寄一枝，且养冥冥翼。\n甘泉多竹花，明年待君食。",
        "dynasty": "唐",
        "collection_info": null
    },
    {
        "uuid": "93e50cf923c50f8c0365ea134d1c3aa6",
        "title": "荅道素上人别",
        "author": "皎然",
        "content": "春色徧远道，寂寞闽中行。\n碧水何渺渺，白云亦英英。\n离人不可望，日暮芳洲情。\n黄鹤有逸翮，翘首白云倾。\n欲为山中侣，肯秘辽天声。\n蓝缕真子褐，葳蕤近臣缨。\n以兹夺尔怀，常恐道不成。\n吾门弟子中，不减惠休名。\n一性研已远，五言功更精。\n从君汗漫游，莫废学无生。\n忍草肯摇落，禅枝不枯荣。\n采采慰长路，知吾心不轻。\n幻情有去住，真性无离别。\n留取老桂枝，归来共攀折。",
        "dynasty": "唐",
        "collection_info": null
    },
    {
        "uuid": "e07d2a4beddb607ff494fa3886b3ed6e",
        "title": "霅溪馆送韩明府章辞满归",
        "author": "皎然",
        "content": "洛令从告还，故人东门饯。\n惠爱三年积，轩车一夜远。\n晓月离馆空，秋风故山晚。\n荣君有嘉荐，顾我阻游衍。\n宿昔峰顶心，依依不可卷。",
        "dynasty": "唐",
        "collection_info": null
    },
    {
        "uuid": "883d1eb72bab7501d40d984d76a48c48",
        "title": "送穆寂赴举",
        "author": "皎然",
        "content": "天子锡玄纁，倾山礼隐沦。\n君抛青霞去，荣资观国宾。\n劒光既陆离，琼彩何璘玢。\n夙驾别情远，商弦秋意新。\n冥冥鸿鹄姿，数尺看苍旻。\n残寇近宋郊，西行恶飙尘。\n立身素耿介，处难思经纶。\n春府搜才日，高科得一人。",
        "dynasty": "唐",
        "collection_info": null
    },
    {
        "uuid": "f3b53ceeb349831732dfee18a6184891",
        "title": "送张彝归长沙",
        "author": "皎然",
        "content": "早闻凌云彩，谓在鸳鹭俦。\n华髮始相遇，沧江仍旅游。\n策名忘苟进，澹虑轻所求。\n常服远游诫，缅怀经世谋。\n片帆背风渚，万里还湘洲。\n别望荆云积，归心汉水流。\n兰苕行采采，桂棹思悠悠。\n宿昔无机者，为君动离忧。",
        "dynasty": "唐",
        "collection_info": null
    },
    {
        "uuid": "2d6e27092794d0b313dac2c9ef61a225",
        "title": "秋日毘陵南寺送潘述之扬州",
        "author": "皎然",
        "content": "孤客秋易伤，嘶蝉静仍续。\n佳晨亦已屡，欢会常不足。\n禅地非路岐，我心岂羁束。\n情生远别时，坐恨清景促。\n望中千里隔，暮归西山曲。\n萧条月中道，彩蒨原上绿。\n不见同心人，幽怀增踯躅。",
        "dynasty": "唐",
        "collection_info": null
    },
    {
        "uuid": "7efeb4bbbe4675f1276d1871fae39494",
        "title": "春日又送潘述之扬州",
        "author": "皎然",
        "content": "别渚望邗城，岐路春日徧。\n柔风吹杨柳，芳景流郊甸。\n日日东林期，今夕异乡县。\n文房旷佳士，禅室阻清盼。\n离恨夺赏心，不得谐所愿。\n莫忆山中人，碧云遥可见。",
        "dynasty": "唐",
        "collection_info": null
    },
    {
        "uuid": "bba95c4273366cb6d860ff87f8f63cc1",
        "title": "新秋送卢判官",
        "author": "皎然",
        "content": "故人念宿昔，欲别增远情。\n入座炎气屏，为君秋景清。\n繇来空山客，不怨离弦声。\n唯有暮蝉起，相思碧云生。",
        "dynasty": "唐",
        "collection_info": null
    },
    {
        "uuid": "d7a7cb7cc3b1a343e418f518b679939a",
        "title": "奉送袁高使君诏征赴行在效曹刘体",
        "author": "皎然",
        "content": "皇心亭毒广，蝥贼皆陶甄。\n未刈蚩尤旗，方同轩后年。\n天子幸汉中，轘辕阻氛烟。\n玺书召幕牧，名在列岳仙。\n国难倚长城，庙谋资大贤。\n清损休汝骑，仁留述职篇。\n遐路渺天末，繁笳思河边。\n饰徒促远期，祗命赴急宣。\n謏才岂足称，深仁顾何偏。\n那堪临流意，千里望旗旃。",
        "dynasty": "唐",
        "collection_info": null
    },
    {
        "uuid": "a59bc2ef8e21ff3aad1f24ad629ea414",
        "title": "奉送陆中丞长源诏征入朝",
        "author": "皎然",
        "content": "诏下酇侯幕，征贤宠上勋。\n才当持汉典，道可至尧君。\n藩牧今荣饯，诗流此盛文。\n水从吴渚别，树向楚门分。\n宿寺期嘉月，看山识故云。\n归心復何奈，怊怅在江濆。",
        "dynasty": "唐",
        "collection_info": null
    },
    {
        "uuid": "bb638ee86c31b5cda0786c904fc42c33",
        "title": "奉送李中丞道昌入朝",
        "author": "皎然",
        "content": "文宪中司盛，恩荣外镇崇。\n诸侯皆取则，八使独推功。\n诏喜新衔凤，车看旧饰熊。\n去思今武子，余教昔文翁。\n清在如江水，仁留是国风。\n光征二千石，扫第望司空。",
        "dynasty": "唐",
        "collection_info": null
    },
    {
        "uuid": "d095a72c506537b70c0d70067918bbc4",
        "title": "冬日送颜延之明府抚州觐叔父",
        "author": "皎然",
        "content": "临川千里别，惆怅上津桥。\n日暮人归尽，山空雪未消。\n乡云心渺渺，楚水路遥遥。\n林下方欢会，山中独寂寥。\n天寒惊断鴈，江信望迴潮。\n岁晚流芳歇，思君在此宵。",
        "dynasty": "唐",
        "collection_info": null
    },
    {
        "uuid": "4cc46b30062f4c922aad682bab6f30c9",
        "title": "送关小师还金陵",
        "author": "皎然",
        "content": "如何有归思，爱别欲忘难。\n白鹭沙洲晚，青龙水寺寒。\n蕉花铺净地，桂子落空坛。\n持此心为境，应堪月夜看。",
        "dynasty": "唐",
        "collection_info": null
    },
    {
        "uuid": "facc25df86f6f48705430a52bfa15bac",
        "title": "岘山送裴秀才赴举",
        "author": "皎然",
        "content": "汉家招秀士，岘上送君行。\n万里见秋色，两河伤远情。\n王师出西镐，虏寇避东平。\n天府登名后，迴看楚水清。",
        "dynasty": "唐",
        "collection_info": null
    },
    {
        "uuid": "81723fa88c6ff178e74825a60ba8753b",
        "title": "酬别襄阳诗僧少微",
        "author": "皎然",
        "content": "证心何有梦，示说梦归频。\n文字赍秦本，诗骚学楚人。\n兰开衣上色，柳向手中春。\n别后须相见，浮云是我身。",
        "dynasty": "唐",
        "collection_info": null
    },
    {
        "uuid": "67b952ad26d5e57e276e2ab7d03db37c",
        "title": "送契上人游扬州",
        "author": "皎然",
        "content": "西陵古江口，远见东扬州。\n渌水不同泛，春山应独游。\n寻僧白岩寺，望月谢家楼。\n宿昔心期在，人寰非久留。",
        "dynasty": "唐",
        "collection_info": null
    },
    {
        "uuid": "8a7208774a82832d5321c3cd71b851a3",
        "title": "送德清卫明府赴选",
        "author": "皎然",
        "content": "八使慎求能，东人独荐君。\n身犹千里限，名已九霄闻。\n远路翻喜别，离言暂惜分。\n凤门多士会，拥佩入卿云。",
        "dynasty": "唐",
        "collection_info": null
    },
    {
        "uuid": "a1f9c3fce23fe6d6cd27fae454768ece",
        "title": "送郑孝廉淮西觐省",
        "author": "皎然",
        "content": "离袂翠华满，晨羞欲早行。\n春风生楚树，晓角发隋城。\n野霭湿衣彩，江鸿增客情。\n征途不用戒，坐见白波清。",
        "dynasty": "唐",
        "collection_info": null
    },
    {
        "uuid": "6d614b215d0e7316388e8a7001f3fdf0",
        "title": "送沈秀才之闽中",
        "author": "皎然",
        "content": "越客不成歌，春风起渌波。\n岭重寒不到，海近瘴偏多。\n野戍桄榔发，人家翡翠过。\n翻疑此中好，君问定如何。",
        "dynasty": "唐",
        "collection_info": null
    },
    {
        "uuid": "a269b91f8c91bb3f2412b2b60f9a83df",
        "title": "送清会上人游京",
        "author": "皎然",
        "content": "佳游限衰疾，一笑向西风。\n思见青门外，曾临素浐东。\n峰明云际寺，日出露寒宫。\n行道禅长在，香尘不染空。",
        "dynasty": "唐",
        "collection_info": null
    },
    {
        "uuid": "0e33b41daa202d2858724ad10eedf1a0",
        "title": "送沈居士还太原",
        "author": "皎然",
        "content": "辞宫因世难，家族盛南朝。\n名重郊居赋，才高独酌谣。\n浪花飘一叶，峰色向三条。\n高逸虽成性，弓旌肯忘招。",
        "dynasty": "唐",
        "collection_info": null
    },
    {
        "uuid": "eae91ead8c5fbc43c40d168e148a9035",
        "title": "同颜使君真卿岘山送李法曹阳冰西上献书时会有诏征赴京",
        "author": "皎然",
        "content": "汉日中郎妙，周王太史才。\n云书捧日去，鹤版下天来。\n草见吴洲发，花思御苑开。\n羊公惜风景，欲别几迟迴。",
        "dynasty": "唐",
        "collection_info": null
    },
    {
        "uuid": "9fb4f5b5e2bc34321a9d644d2c6efb23",
        "title": "兵后送姚太祝赴选",
        "author": "皎然",
        "content": "两河兵已偃，处处见归舟。\n日夜故人散，江皋芳树秋。\n楚云伤远思，秦月忆佳游。\n名动春官籍，翩翩才少俦。",
        "dynasty": "唐",
        "collection_info": null
    },
    {
        "uuid": "5014bc331d734aed7ac0930ff5270d9f",
        "title": "兵后送薛居士移家安吉",
        "author": "皎然",
        "content": "旧游经丧乱，道在復何人。\n寒草心易折，闲云性常真。\n交情别后见，诗句比来新。\n向我桃州住，惜君东岭春。",
        "dynasty": "唐",
        "collection_info": null
    },
    {
        "uuid": "fd2926e776d4204b8c466e5518bd5885",
        "title": "送鄥傪之洪州觐兄弟",
        "author": "皎然",
        "content": "年少足诗情，西江楚月清。\n书囊山翠湿，琴匣雪花轻。\n久别经离乱，新正忆弟兄。\n赠君题乐府，为是豫章行。",
        "dynasty": "唐",
        "collection_info": null
    },
    {
        "uuid": "087312d82ed4fcf6c339c6ca20ecd764",
        "title": "送干封李成",
        "author": "皎然",
        "content": "羽檄飞未息，离情远近同。\n感君繇泛瑟，关我是征鸿。\n眇默归人尽，疎芜夜渡空。\n还期当岁晚，独在路行中。",
        "dynasty": "唐",
        "collection_info": null
    },
    {
        "uuid": "5c0037408bd77de95e3ab9f3e3f94e13",
        "title": "送崔判官还扬子",
        "author": "皎然",
        "content": "轻传祗远役，依依下姑亭。\n秋声满杨柳，暮色绕郊垧。\n烟水摇归思，山当楚驿青。",
        "dynasty": "唐",
        "collection_info": null
    },
    {
        "uuid": "b2a0dbd44c660d1511a25732299562cc",
        "title": "奉酬袁使君西楼饯秦山人与昼同赴李侍御招三韵",
        "author": "皎然",
        "content": "秋风怨别情，江守上西城。\n竹暑寒流浅，琴窗宿雨晴。\n治书招远意，知共楚狂行。",
        "dynasty": "唐",
        "collection_info": null
    },
    {
        "uuid": "35511eda7a01d0df91227731daf6e782",
        "title": "送清凉上人",
        "author": "皎然",
        "content": "何意欲归山，道高繇境胜。\n花空觉性了，月尽知心证。\n永夜出禅吟，清猨自相应。",
        "dynasty": "唐",
        "collection_info": null
    },
    {
        "uuid": "62ce69fe5db649346d59e23ee61a6bca",
        "title": "送李丞使宣州",
        "author": "皎然",
        "content": "结驷何翩翩，落叶暗寒渚。\n梦裏春谷泉，愁中洞庭雨。\n聊持剡山茗，以代宜城醑。",
        "dynasty": "唐",
        "collection_info": null
    },
    {
        "uuid": "6b6c4740e392e532db8607a8d2d00a62",
        "title": "送至洪沙弥游越",
        "author": "皎然",
        "content": "知尔学无生，不应伤此别。\n相逢宿我寺，独往游灵越。\n早晚花会中，经行剡山月。",
        "dynasty": "唐",
        "collection_info": null
    },
    {
        "uuid": "24fcb6ab824a7d9895e7c207640b6b7b",
        "title": "送皇甫侍御曾还丹阳别业",
        "author": "皎然",
        "content": "云阳别夜忆春耕，花发菱湖问去程。\n积水悠扬何处梦，乱山稠迭此时情。\n将离有月教弦断，赠远无兰觉意轻。\n朝右要君持汉典，明年北墅可须营。",
        "dynasty": "唐",
        "collection_info": null
    },
    {
        "uuid": "e16c56b63ed7ffd5c682d211a98bbdf0",
        "title": "白苹洲送洛阳李丞使还",
        "author": "皎然",
        "content": "苹洲北望楚山重，千里迴轺止一封。\n临水情来还共载，看花醉去更相从。\n罢宫风渚何时别，寄隐云阳几处逢。\n后会那应似畴昔，年年觉老雪山容。",
        "dynasty": "唐",
        "collection_info": null
    },
    {
        "uuid": "855841cef4b285184f560df7ccbf21e6",
        "title": "送履霜上人还金陵西山",
        "author": "皎然",
        "content": "携锡西山步绿莎，禅心未了奈情何。\n湘宫水寺清秋夜，月落风悲松柏多。",
        "dynasty": "唐",
        "collection_info": null
    },
    {
        "uuid": "4430153a17d8b5ef4c6e2c9d13cf53ad",
        "title": "送辨聪上人还广陵",
        "author": "皎然",
        "content": "莫学休公学远公，了心须与我心同。\n隋家古柳数株在，看取人间万事空。",
        "dynasty": "唐",
        "collection_info": null
    },
    {
        "uuid": "aac3b3cf35f2ef4a7ab44dd0c0ba919d",
        "title": "送清励上人游福建",
        "author": "皎然",
        "content": "禅子自矜禅性成，将来拟照建溪清。\n南看闽树花不落，更取何缘了妄情。",
        "dynasty": "唐",
        "collection_info": null
    },
    {
        "uuid": "07624fa4bdaaa7c273af79251769dbdc",
        "title": "送顾道士游洞庭山",
        "author": "皎然",
        "content": "见说洞庭无上路，春游乱踏五灵芝。\n含桃风起花狼籍，正是仙翁碁散时。",
        "dynasty": "唐",
        "collection_info": null
    },
    {
        "uuid": "f4d52fb74db13885e34a5a6ef70759a5",
        "title": "送邢台州济",
        "author": "皎然",
        "content": "海上仙山属使君，石桥琪树古来闻。\n他时画出白团扇，乞取天台一片云。",
        "dynasty": "唐",
        "collection_info": null
    },
    {
        "uuid": "b0e98d67d688266568e630cd03c9d95d",
        "title": "送柳察谏议叔",
        "author": "皎然",
        "content": "东城南陌强经过，怨别无心亦放歌。\n明日院公应问我，闲云常在石门多。",
        "dynasty": "唐",
        "collection_info": null
    },
    {
        "uuid": "618c161abea4ad4d1819c25dff957f2b",
        "title": "送柳淡扶侍赴洪州",
        "author": "皎然",
        "content": "中林许师友，忽阻夙心期。\n自顾青緺好，来将黄鹤辞。\n少年轻远涉，世道得无欺。\n烟雨孤舟上，晨昏千里时。\n离魂渺天末，相望在江湄。\n无限江南柳，春风卷乱丝。",
        "dynasty": "唐",
        "collection_info": null
    },
    {
        "uuid": "2cf2d8930f1350d72a36ff92404eeb8d",
        "title": "同李司直题武丘寺兼留诸公与陆羽之无锡",
        "author": "皎然",
        "content": "陵寝成香阜，禅枝出白杨。\n劒池留故事，月树即他方。\n应世缘须别，栖心趣不忘。\n还将陆居士，晨发泛归航。",
        "dynasty": "唐",
        "collection_info": null
    },
    {
        "uuid": "aa4f9df73f579a06ebf23ce0b7347473",
        "title": "夏日题郑谷江上纳凉馆",
        "author": "皎然",
        "content": "迢遥山意外，清风又对君。\n若为于此地，翻作路岐分。\n别馆琴徒语，前洲鹤自羣。",
        "dynasty": "唐",
        "collection_info": null
    },
    {
        "uuid": "1f1e2dd4b35d87bfe51c7054bb65912a",
        "title": "太湖馆送殷秀才赴举",
        "author": "皎然",
        "content": "春风洞庭路，摇荡暮天多。\n衰疾见芳草，别离伤远波。\n诗名推首荐，赋甲拟前科。\n数日闻天府，山衣制芰荷。",
        "dynasty": "唐",
        "collection_info": null
    },
    {
        "uuid": "c7401e6686d5a7d65b44ad5498e2b55f",
        "title": "送重钧上人游天台",
        "author": "皎然",
        "content": "渐看华顶出，幽赏意随生。\n十里行松色，千重过水声。\n海容云正尽，山色雨初晴。\n事事将心证，知君道可成。",
        "dynasty": "唐",
        "collection_info": null
    },
    {
        "uuid": "087ed82001584e863ef792ca89aa9a9f",
        "title": "早春送颜主簿游越东兼谒元中丞",
        "author": "皎然",
        "content": "轻舸趣不已，东风吹绿苹。\n欲看梅市雪，知赏柳家春。\n别意倾吴醑，芳声动越人。\n山阴三月会，内史得嘉宾。",
        "dynasty": "唐",
        "collection_info": null
    },
    {
        "uuid": "9fd1117b1dd9bf9c5eadf398d60f644c",
        "title": "同颜使君清明日游因送萧主簿",
        "author": "皎然",
        "content": "谁知赏嘉节，别异忽相和。\n暮色汀洲徧，春情杨柳多。\n高城恋旌斾，极浦宿风波。\n惆怅支山月，今宵不再过。",
        "dynasty": "唐",
        "collection_info": null
    },
    {
        "uuid": "3860b1024469f545b3f0a9add2add5f0",
        "title": "送道琚上人还金陵",
        "author": "皎然",
        "content": "一与钟山别，山中得信稀。\n经年求法后，及夏问安归。\n野实充甘膳，池花当綵衣。\n慈亲莫返拜，外礼欲无为。",
        "dynasty": "唐",
        "collection_info": null
    },
    {
        "uuid": "f92573f821fc65afe6e3d9101905d602",
        "title": "送裴邕之上京",
        "author": "皎然",
        "content": "辞山偶世清，挟策忽西行。\n帆过随江疾，衣霑楚雪轻。\n尚文须献赋，重道莫论兵。\n东观今多事，应高白马生。",
        "dynasty": "唐",
        "collection_info": null
    },
    {
        "uuid": "e82bc2d6857d42c20a9373da248525a7",
        "title": "送珍上人还天竺兼寄广通上人秦山人",
        "author": "皎然",
        "content": "江寺名天竺，多居蹑远踪。\n春帆依柳浦，轻履上莲峰。\n禅子兼三隐，空书共一封。\n因君达山信，应向白云逢。",
        "dynasty": "唐",
        "collection_info": null
    },
    {
        "uuid": "8ee6fe3a00dfcf56bb9ea52bb64f7a90",
        "title": "送张孝廉赴举",
        "author": "皎然",
        "content": "名在诸生右，家经见素风。\n春田休学稼，秋赋出儒宫。\n别路残云湿，离情晚桂丛。\n明年石渠署，应继叔孙通。",
        "dynasty": "唐",
        "collection_info": null
    },
    {
        "uuid": "eb6337fa1973d847c252cae1e3d190ea",
        "title": "送刘司法之越",
        "author": "皎然",
        "content": "萧萧鸣夜角，驱马背城濠。\n雨后寒流急，秋来朔吹高。\n三山期望海，八月欲观涛。\n几日西陵路，应逢谢法曹。",
        "dynasty": "唐",
        "collection_info": null
    },
    {
        "uuid": "0e9c459f54d5cb9e52f7a347a4b8a736",
        "title": "送简栖上人之建州觐使君舅",
        "author": "皎然",
        "content": "乱峰江上色，羡尔及秋行。\n释氏推真子，郗家许贵甥。\n氎花新雨净，帆叶好风轻。\n千里依元舅，迴潮亦有情。",
        "dynasty": "唐",
        "collection_info": null
    },
    {
        "uuid": "22d81c5fc0240fdf1b1615ba1e19b4b5",
        "title": "登开元寺楼送崔少府还平望驿",
        "author": "皎然",
        "content": "登望思虑积，长亭树连连。\n悠扬下楼日，杳映傍帆烟。\n入夜四郊静，南湖月待船。",
        "dynasty": "唐",
        "collection_info": null
    },
    {
        "uuid": "425545c24d882ae019d67c3b6c069af3",
        "title": "送王居士游越",
        "author": "皎然",
        "content": "野性配云泉，诗情属风景。\n爱作烂熳游，闲寻东路永。\n何山最好望，须上萧然岭。",
        "dynasty": "唐",
        "collection_info": null
    },
    {
        "uuid": "038134cf172de1f58415c474eab94d81",
        "title": "杂言重送皇甫侍御曾",
        "author": "皎然",
        "content": "人独归，日将暮。\n孤帆带孤屿，远水连远树。\n难作别时心，还看别时路。",
        "dynasty": "唐",
        "collection_info": null
    },
    {
        "uuid": "a81da65f35ebcfb0419490f3a69fca9a",
        "title": "送演上人之抚州觐使君叔",
        "author": "皎然",
        "content": "临川内史怜诸谢，尔在生缘比惠宗。\n远别应将秦本去，幽寻定有楚僧逢。\n停船夜坐亲孤月，把锡秋行入乱峰。\n便道须过大师寺，白莲池上访高踪。",
        "dynasty": "唐",
        "collection_info": null
    },
    {
        "uuid": "5f8f5c14e420fb3dc33adb551929d12d",
        "title": "送大宝上人归楚山",
        "author": "皎然",
        "content": "厌上乌桥送别频，湖光烂熳望行人。\n欲将夜舸陪嘉月，肯住空林伴老身。\n独鹤翩翻飞不定，归云萧散会无因。\n从何得道怀惆怅，莫是人间屡见春。",
        "dynasty": "唐",
        "collection_info": null
    },
    {
        "uuid": "1f593fdb1717477eef9a057d41a66cd7",
        "title": "送侯秀才南游",
        "author": "皎然",
        "content": "芳草随君自有情，不关山色与猨声。\n为看严子滩头石，曾忆题诗不着名。",
        "dynasty": "唐",
        "collection_info": null
    },
    {
        "uuid": "351eac7cb378bdbc157c7241bbde9896",
        "title": "别洞庭维谅上人",
        "author": "皎然",
        "content": "白云关我不关他，此物留君情最多。\n情着春风生橘树，归心不怕洞庭波。",
        "dynasty": "唐",
        "collection_info": null
    },
    {
        "uuid": "4ee1293f8ad6a012cafd1369dc18b6d2",
        "title": "康造录事宅送太祝侄之虔吉访兄弟",
        "author": "皎然",
        "content": "阮咸别曲四座愁，赖是春风不是秋。\n漫漫江行访兄弟，猨声几夜宿芦洲。",
        "dynasty": "唐",
        "collection_info": null
    },
    {
        "uuid": "07fd5f4ec15ba16be502eaeed79907cb",
        "title": "冬日梅溪送裴方舟宣州",
        "author": "皎然",
        "content": "平明匹马上村桥，花发梅溪雪未消。\n日短天寒愁送客，楚山无限路遥遥。",
        "dynasty": "唐",
        "collection_info": null
    },
    {
        "uuid": "71829931e5d7e454de4ef1fa82fe16c7",
        "title": "送韦向睦州谒独孤使君汜",
        "author": "皎然",
        "content": "才子南看多远情，闲舟荡漾任春行。\n新安江色长如此，何似新安太守清。",
        "dynasty": "唐",
        "collection_info": null
    },
    {
        "uuid": "80be4b2839420b424833a27857d4a0d1",
        "title": "送至严山人归山",
        "author": "皎然",
        "content": "初到人间柳始阴，山书昨夜报春深。\n朝朝花落几株树，恼杀禅僧未证心。",
        "dynasty": "唐",
        "collection_info": null
    },
    {
        "uuid": "28e9f53cbfef922352b5dabdb6d8b31e",
        "title": "送僧游扬州",
        "author": "皎然",
        "content": "平明择钵向风轻，正及隋堤柳色行。\n知尔禅心还似我，故宫春物肯伤情。",
        "dynasty": "唐",
        "collection_info": null
    },
    {
        "uuid": "7c62964f852f8bba8e283f8d543ad3e6",
        "title": "对陆迅饮天目山茶因寄元居士晟",
        "author": "皎然",
        "content": "喜见幽人会，初开野客茶。\n日成东井叶，露采北山芽。\n文火香偏胜，寒泉味转嘉。\n投铛涌作沫，着椀聚生花。\n稍与禅经近，聊将睡网赊。\n知君在天目，此意日无涯。",
        "dynasty": "唐",
        "collection_info": null
    },
    {
        "uuid": "8f57bd14515818e9a4e8493df100173e",
        "title": "渡前溪",
        "author": "皎然",
        "content": "不意入前溪，爱溪从错落。\n清清鑑不足，非是深难度。",
        "dynasty": "唐",
        "collection_info": null
    },
    {
        "uuid": "8777a81a1a19a9ee677861f64181a586",
        "title": "送灵澈",
        "author": "皎然",
        "content": "我欲长生梦，无心解伤别。\n千里万里心，只似眼前月。",
        "dynasty": "唐",
        "collection_info": null
    },
    {
        "uuid": "9041939ada0dc01456350f328418040c",
        "title": "寄路温州",
        "author": "皎然",
        "content": "欲问采灵药，如何学无生。\n爱鹤颇似君，且非求仙情。",
        "dynasty": "唐",
        "collection_info": null
    },
    {
        "uuid": "79a1dd62641836e5d2324374cdbf943c",
        "title": "浣纱女",
        "author": "皎然",
        "content": "清浅白沙滩，绿蒲尚堪把。\n家住水东西，浣纱明月下。",
        "dynasty": "唐",
        "collection_info": null
    },
    {
        "uuid": "852b317f85272cb3cdaf542c4f8dee5a",
        "title": "待山月",
        "author": "皎然",
        "content": "夜夜忆故人，长教山月待。\n今宵故人至，山月知何在。",
        "dynasty": "唐",
        "collection_info": null
    },
    {
        "uuid": "09bf478664bf0544fe215468fc062d00",
        "title": "杂兴",
        "author": "皎然",
        "content": "人生分已定，富贵岂妄来。\n不见海底泥，飞上成尘埃。",
        "dynasty": "唐",
        "collection_info": null
    },
    {
        "uuid": "6642d50e2fc9936136580189e8700b9b",
        "title": "舂陵登望",
        "author": "皎然",
        "content": "西底空流水，东垣但聚云。\n最伤梅岭望，花雪正纷纷。",
        "dynasty": "唐",
        "collection_info": null
    },
    {
        "uuid": "e23e2000c65672e8f344f9dc3ce56957",
        "title": "投知己",
        "author": "皎然",
        "content": "若为令忆洞庭春，上有闲云可隐身。\n无限白云山要买，不知山价出何人。",
        "dynasty": "唐",
        "collection_info": null
    },
    {
        "uuid": "d877996876b7c712aa37070c42b05c9c",
        "title": "兵后余不亭重送卢孟明游江西",
        "author": "皎然",
        "content": "携手曾此分，怳如隔胡越。\n伦侯古封邑，荣盛风雨歇。\n饥鼯号空亭，野草生故辙。\n如何此路岐，更作千年别。\n冯轼望远道，春山无断绝。\n朝行入郢树，夜泊依楚月。\n佳士持操高，扬才日昭晰。\n离言何所赠，盈满有亏缺。\n时节伤蟪蛄，芳菲忌鶗鴂。\n予思鹿门隐，心迹贵冥灭。\n颓颜反芝朮，昔貌成冰雪。\n岁晏期尔来，销声坐岩穴。",
        "dynasty": "唐",
        "collection_info": null
    },
    {
        "uuid": "5f25c26807b214e12b45429b7c252f29",
        "title": "别山诗",
        "author": "皎然",
        "content": "山翁亦好禅，借我风溪树。\n采药多近峰，汲泉有春渡。\n幽僧时相偶，仙子或与晤。\n自许战胜心，弥高独游步。\n如何区中事，夺我林栖趣。\n辞山下復上，恋石行仍顾。\n宿昔情或乖，庶几迹无误。\n松声莫相诮，此心冥去住。",
        "dynasty": "唐",
        "collection_info": null
    },
    {
        "uuid": "a3ea8244eceb4e2daf8051ba27ebd2d2",
        "title": "同袁高使君送李判官使迴",
        "author": "皎然",
        "content": "庾公欢此别，路远意犹赊。\n为出塘边柳，荣归府中花。\n驰阳照古堞，遥思凝寒笳。\n延步下前渚，泝觞流浅沙。\n湖光引行色，轻舸傍残霞。",
        "dynasty": "唐",
        "collection_info": null
    },
    {
        "uuid": "ee6ad975958827cd464a5d3cba046304",
        "title": "陪颜使君饯宣谕萧常侍",
        "author": "皎然",
        "content": "江涛凋瘵后，远使发天都。\n昏垫宸心及，哀矜诏命敷。\n恤民驱急传，访旧枉征舻。\n外镇藩条最，中朝顾问殊。\n文皆正风俗，名共溢寰区。\n已事方怀阙，归期早戒涂。\n繁笳咽水阁，高盖拥云衢。\n暮色生千嶂，秋声入五湖。\n离歌犹宛转，归驭已踟躇。\n今夕庾公意，西楼月亦孤。",
        "dynasty": "唐",
        "collection_info": null
    },
    {
        "uuid": "b30a56e35b0d81ade0d48fc78a308575",
        "title": "奉陪颜使君修韵海毕东溪泛舟饯诸文士",
        "author": "皎然",
        "content": "诸侯崇鲁学，羔鴈日成羣。\n外史刊新韵，中郎定古文。\n菁华兼百氏，缣素备三坟。\n国语思开物，王言欲致君。\n研精业已就，懽宴惜应分。\n独望西山去，将身寄白云。",
        "dynasty": "唐",
        "collection_info": null
    },
    {
        "uuid": "0ac2778e196fbce375e1a553072017a8",
        "title": "今上初登极岁送皇甫孝廉赴选",
        "author": "皎然",
        "content": "行应会府春，欲劝及芳辰。\n北极天文正，东风汉律新。\n少年逢圣代，欢笑别情亲。\n况是勋庸后，恩荣袭尔身。",
        "dynasty": "唐",
        "collection_info": null
    },
    {
        "uuid": "c40fe1709678decb9a4803a3bdbabe62",
        "title": "同杨使君白苹洲送陆侍御士佳入朝",
        "author": "皎然",
        "content": "久爱吴兴客，来依道德藩。\n旋师闻杕杜，归路忆轘辕。\n旧佩苍玉在，新歌白芷繁。\n今朝天地静，北望重飞翻。",
        "dynasty": "唐",
        "collection_info": null
    },
    {
        "uuid": "4ee2cfd4d81926e7d40c2eeff70c2f53",
        "title": "雪夜送海上人常州觐叔父上人殷仲文后",
        "author": "皎然",
        "content": "继世风流在，传心向一灯。\n望云裁衲惯，翫雪步花能。\n交战情忘久，销魂别未曾。\n明朝阮家集，知有竹林僧。",
        "dynasty": "唐",
        "collection_info": null
    },
    {
        "uuid": "25e70dbb8755ab3f59aac4c2e46be578",
        "title": "送常清上人还舒州",
        "author": "皎然",
        "content": "灊人思尔法，楚信有迴船。\n估客亲宵语，闲鸥偶昼禅。\n经声含石潋，麈尾拂江烟。\n常说归山意，诛茅庐霍前。",
        "dynasty": "唐",
        "collection_info": null
    },
    {
        "uuid": "227ed2e454a7195dc3ff6bf778551176",
        "title": "岘山送崔子向之宣州谒裴使君",
        "author": "皎然",
        "content": "楚思入诗清，晨登岘山情。\n秋天水西寺，古木宛陵城。\n琴匣应将往，书车亦共行。\n吾知江太守，一顾重君名。",
        "dynasty": "唐",
        "collection_info": null
    },
    {
        "uuid": "3f3ab5fd864ee872e6ce85e464905633",
        "title": "送严明府入关谒黎京兆",
        "author": "皎然",
        "content": "春日异秋风，何为怨别同。\n潮迴芳渚没，花落昼山空。\n旅候闻嘶马，残阳望断鸿。\n应思右内史，相见直城中。",
        "dynasty": "唐",
        "collection_info": null
    },
    {
        "uuid": "d5ff5b823095a267e242a8ead7e72c06",
        "title": "送丘秀才游越",
        "author": "皎然",
        "content": "山情与诗思，烂熳欲何从。\n夜舸谁相逐，空江月自逢。\n春期越草秀，晴忆剡云浓。\n便拟将轻锡，携居入乱峰。",
        "dynasty": "唐",
        "collection_info": null
    },
    {
        "uuid": "7ca1919e38378ace8419f69d0527bebb",
        "title": "送杨校书还济源",
        "author": "皎然",
        "content": "妖烽昨日静，故里近嵩丘。\n楚月摇归梦，江枫见早秋。\n乡心无远道，北信减离忧。\n禅子还无事，辞君买沃州。",
        "dynasty": "唐",
        "collection_info": null
    },
    {
        "uuid": "481747c8273c37c02300cacc390aeb69",
        "title": "送杨遂初赴选",
        "author": "皎然",
        "content": "秋风吹别袂，客思在长安。\n若得临觞醉，何须减瑟弹。\n秉心凌竹柏，仗信越波澜。\n春会文昌府，思君每北看。",
        "dynasty": "唐",
        "collection_info": null
    },
    {
        "uuid": "c9c1b396c74e6dc2d4d73579a5c6793b",
        "title": "送赟上人还京",
        "author": "皎然",
        "content": "久游春草尽，还寄北船归。\n沙鸟窥中食，江云入净衣。\n秦原山色近，楚寺磬声微。\n见说翻经馆，多闻似者稀。",
        "dynasty": "唐",
        "collection_info": null
    },
    {
        "uuid": "95ed885d5439d5b60eb15ddb419e0688",
        "title": "送广通上人游江西",
        "author": "皎然",
        "content": "香炉七岭秀，秋色九江清。\n自古多禅隐，吾常爱此行。\n寻师经鄂渚，受请到青城。\n离别人间事，何关道者情。",
        "dynasty": "唐",
        "collection_info": null
    },
    {
        "uuid": "d24e42ea0bb656c48bcaebebda234e3a",
        "title": "送罗判官还寿州幕",
        "author": "皎然",
        "content": "君章才五色，知尔得家风。\n故里旋归驾，寿春思奉戎。\n天寒长蛇伏，飙烈文虎雄。\n定颂张征虏，桓桓戡难功。",
        "dynasty": "唐",
        "collection_info": null
    },
    {
        "uuid": "6e10f39bb2de5951c8181f05b5519736",
        "title": "送李秀才赴婺州招",
        "author": "皎然",
        "content": "山开江色上，孤赏去应迟。\n绿水迎吴榜，秋风入楚词。\n猨清独宿处，木落远行时。\n见说东阳守，登楼为尔期。",
        "dynasty": "唐",
        "collection_info": null
    },
    {
        "uuid": "139392b41f1a6674a1a074e784fa16b2",
        "title": "送薛逢之宣州谒废使",
        "author": "皎然",
        "content": "六月鹏尽化，鸿飞独冥冥。\n秋烽家不定，险路客频经。\n牛渚何时到，渔船几处停。\n遥知咏史夜，谢守月中听。",
        "dynasty": "唐",
        "collection_info": null
    },
    {
        "uuid": "daa67d72e03cf3757d96fdb4648771a9",
        "title": "送德守二叔侄上人还国清寺觐师",
        "author": "皎然",
        "content": "道贤齐二阮，俱向竹林归。\n古偈穿花线，春装卷叶衣。\n僧墟迴水寺，佛陇启山扉。\n爱别吾何有，人心强有违。",
        "dynasty": "唐",
        "collection_info": null
    },
    {
        "uuid": "a3ec4facd8be5138dcc662697a45144b",
        "title": "同明府章送沈秀才还石门山读书",
        "author": "皎然",
        "content": "身为郢令客，心许楚山云。\n文墨应经世，林泉漫诱君。\n欲随樵子去，惜与道流分。\n肯谢申公辈，治诗事汉文。",
        "dynasty": "唐",
        "collection_info": null
    },
    {
        "uuid": "093e0349ebfe7bd38bdeb158650c1400",
        "title": "送吉判官还京赴崔尹幕",
        "author": "皎然",
        "content": "江南梅雨天，别思极春前。\n长路飞鸣鹤，离帆聚散烟。\n清晨趋九陌，秋色望三边。\n见说王都尹，山阳辟一贤。",
        "dynasty": "唐",
        "collection_info": null
    },
    {
        "uuid": "3a889ed737658873790b4daf9054f168",
        "title": "送裴判官赴商幕",
        "author": "皎然",
        "content": "商洛近京师，才难赴幕时。\n离歌纷白纻，候骑拥青丝。\n会喜疲人息，应逢猾虏衰。\n看君策高足，自此烟霄期。",
        "dynasty": "唐",
        "collection_info": null
    },
    {
        "uuid": "7d31df7365cd3ee207e86cc5a20bcff2",
        "title": "送李喻之处士洪州谒曹王",
        "author": "皎然",
        "content": "独思贤王府，遂作豫章行。\n雄镇庐霍秀，高秋江汉清。\n见闻惊苦节，艰故伤远情。\n西邸延嘉士，遗才得正平。",
        "dynasty": "唐",
        "collection_info": null
    },
    {
        "uuid": "2e9eb4d57cf11fdbe25aa57407420458",
        "title": "送唐赞善游越",
        "author": "皎然",
        "content": "田园临汉水，离乱寄随关。\n今日烟尘尽，东西又未还。\n长亭百越外，孤棹五湖间。\n何处游芳草，云门千万山。",
        "dynasty": "唐",
        "collection_info": null
    },
    {
        "uuid": "2788e024d0a226e6d4a0da7baaa54b0c",
        "title": "送韦秀才",
        "author": "皎然",
        "content": "晨装行堕叶，万里望桑干。\n旧说泾关险，犹闻易水寒。\n黄云战后积，白草暮来看。\n近得君苗信，时教旅思宽。",
        "dynasty": "唐",
        "collection_info": null
    },
    {
        "uuid": "4d9cada0f3e38175e5464d04319f320b",
        "title": "送陈秀才赴举",
        "author": "皎然",
        "content": "诸侯惧削地，选士皆不羁。\n休隐脱荷芰，将鸣矜羽仪。\n甲科争玉片，诗句拟花枝。\n君实三楚秀，承家有清规。",
        "dynasty": "唐",
        "collection_info": null
    },
    {
        "uuid": "36b9ec7074d6982be8341e4e6d534b51",
        "title": "乌程李明府水堂同卢使君幼平送奘上人游五台",
        "author": "皎然",
        "content": "身将刘令隐，经共谢公翻。\n有此宗师在，应知我法存。\n问心常寂乐，为别岂伤魂。\n独访华泉去，秋风入雁门。",
        "dynasty": "唐",
        "collection_info": null
    },
    {
        "uuid": "aaea1fee01b8a65c6ca7c5e2c35e42c9",
        "title": "送李季良北归",
        "author": "皎然",
        "content": "风吹残柳丝，孤客欲归时。\n掩抑楚弦绝，离披湘叶衰。\n前军犹转战，故国杳难期。\n北望鴈门雪，空吟平子诗。",
        "dynasty": "唐",
        "collection_info": null
    },
    {
        "uuid": "d3acba163837502c7795fc5287c0857e",
        "title": "送淳于秀才兰陵觐省",
        "author": "皎然",
        "content": "欢言欲忘别，风信忽相惊。\n柳浦归人思，兰陵春草生。\n撷芳心未及，视枕恋常盈。\n此去非长路，还如千里情。",
        "dynasty": "唐",
        "collection_info": null
    },
    {
        "uuid": "77120fe9b976c112138e0a93b8e0e201",
        "title": "送至洪沙弥赴上元受戒",
        "author": "皎然",
        "content": "不肯资章甫，胜衣被木兰。\n今随秣陵信，欲及蔡州坛。\n野寺钟声远，春山戒足寒。\n归来次第学，应见后心难。",
        "dynasty": "唐",
        "collection_info": null
    },
    {
        "uuid": "5042b724306a6a4486b57f9dde2093ae",
        "title": "九日同卢使君幼平吴兴郊外送李司仓赴选",
        "author": "皎然",
        "content": "重阳千骑出，送客为踟蹰。\n旷野多摇落，寒山满路隅。\n晴空悬蒨斾，秋色起菱湖。\n几日登司会，扬才盛五都。",
        "dynasty": "唐",
        "collection_info": null
    },
    {
        "uuid": "55e6a0a25445a4f03687f4ef530c52f8",
        "title": "送卢孟明还上都",
        "author": "皎然",
        "content": "江皋北风至，归客独伤魂。\n楚水逢乡雁，平陵忆故园。\n征骖嘶别馆，落日隐寒原。\n应及秦川望，春华满国门。",
        "dynasty": "唐",
        "collection_info": null
    },
    {
        "uuid": "8fca7317b88d5eb68aae6b7954f62908",
        "title": "送李少宾赴举",
        "author": "皎然",
        "content": "岂谓江南别，心如塞上行。\n苦云摇阵色，乱木搅秋声。\n周谷雨未散，汉河流尚横。\n春司迟尔策，方用静妖兵。",
        "dynasty": "唐",
        "collection_info": null
    },
    {
        "uuid": "0237c13949a505f4321b720e3c89cb16",
        "title": "留别阎士和",
        "author": "皎然",
        "content": "不惯人间别，多应忘别时。\n逢山又逢水，只畏却来迟。",
        "dynasty": "唐",
        "collection_info": null
    },
    {
        "uuid": "769e3da2053aad563667fc8f9f5c7639",
        "title": "送李道士",
        "author": "皎然",
        "content": "常随山上下，忽限江南北。\n共是忘情人，何繇肯相忆。",
        "dynasty": "唐",
        "collection_info": null
    },
    {
        "uuid": "e0ab333d384fc1aecfd9d5f9537e8e9a",
        "title": "送裴参军还下邳旧居",
        "author": "皎然",
        "content": "北望烟铺骠骑营，虏烽无火楚天晴。\n此时千里西归客，泗上春风得及耕。",
        "dynasty": "唐",
        "collection_info": null
    },
    {
        "uuid": "8ebb70b25f79d4217e0ff3af00b9401b",
        "title": "送文会上人还富阳",
        "author": "皎然",
        "content": "悠悠渺渺属寒波，故寺思归意若何。\n长忆孤洲二三月，春山偏爱富春多。",
        "dynasty": "唐",
        "collection_info": null
    },
    {
        "uuid": "74beeee681a7359d81ff4a350f716a8e",
        "title": "送维谅上人归洞庭",
        "author": "皎然",
        "content": "从来湖上胜人间，远爱浮云独自还。\n孤月空天见心地，寥寥一水镜中山。",
        "dynasty": "唐",
        "collection_info": null
    },
    {
        "uuid": "34653956cd76ddeef0593c3458a85609",
        "title": "九月八日送萧少府归洪州",
        "author": "皎然",
        "content": "明日重阳今日归，布帆丝雨望霏霏。\n行过鹤渚知堪住，家在龙沙意有违。",
        "dynasty": "唐",
        "collection_info": null
    },
    {
        "uuid": "2c50358a38e889d26768ec5cd9093f08",
        "title": "同颜鲁公泛舟送皇甫侍御曾",
        "author": "皎然",
        "content": "维舟若许暂从容，送过重江不厌重。\n霜简别来今始见，雪山归去又难逢。",
        "dynasty": "唐",
        "collection_info": null
    },
    {
        "uuid": "b596233db3c8cb4b24897a4638501b8a",
        "title": "送孙侍御游越",
        "author": "皎然",
        "content": "不知持斧客，吟会是何情。\n丹陛恩犹在，沧洲赏暂行。\n江桡随月泛，山策逐雪行。\n佳句传零雨，诗流许盛名。",
        "dynasty": "唐",
        "collection_info": null
    },
    {
        "uuid": "941cbef305355eb9d704c551fbd84131",
        "title": "送颜处士还长沙觐省",
        "author": "皎然",
        "content": "西候风信起，三湘孤客心。\n天寒汉水广，乡远楚云深。\n服綵将侍膳，撷芳思满襟。\n归人忘艰阻，别恨独何任。",
        "dynasty": "唐",
        "collection_info": null
    },
    {
        "uuid": "5ebbe67e28ceb0c51d13bff3876d846a",
        "title": "送还本上人游江西",
        "author": "皎然",
        "content": "欲广分何教，心将江汉期。\n云招望寺处，月待泝杯时。\n真侣谁伤别，降猨汝自悲。\n多应过庐阜，幽赏却来迟。",
        "dynasty": "唐",
        "collection_info": null
    },
    {
        "uuid": "10f47ec649573eb45a4a9ddad93ce898",
        "title": "送路少府使京兼觐侍御兄",
        "author": "皎然",
        "content": "国赋推能吏，今朝发贡湖。\n伫瞻双阙凤，思见柏台乌。\n树向秦关远，江分楚驿孤。\n荣君有兄弟，相继骋长途。",
        "dynasty": "唐",
        "collection_info": null
    },
    {
        "uuid": "d335db4601532ce286e6d48a7b2aad63",
        "title": "于武原从送卢士举",
        "author": "皎然",
        "content": "落日独归客，空山匹马嘶。\n萧条古关外，岐路更东西。\n大泽云寂寂，长亭雨凄凄。\n君还到湘水，寒夜满猨啼。",
        "dynasty": "唐",
        "collection_info": null
    },
    {
        "uuid": "1995fa568334c82594dbe73d77916b5c",
        "title": "送乌程李明府得陟状赴京",
        "author": "皎然",
        "content": "驿吏满江城，深仁见此情。\n士林推玉振，公府荐冰清。\n为政移风久，承恩就日行。\n仲容纶綍贵，南巷有光荣。",
        "dynasty": "唐",
        "collection_info": null
    },
    {
        "uuid": "a8d535ce87ffd0ac9b65c59af4ade670",
        "title": "送裴秀才往会稽山读书",
        "author": "皎然",
        "content": "一身赍万卷，编室寄烟萝。\n砚滴穿池小，书衣种楮多。\n吟诗山响荅，泛瑟竹声和。\n鹤板求儒术，深居意若何。",
        "dynasty": "唐",
        "collection_info": null
    },
    {
        "uuid": "a544e8d53087ce76131bf6de99821f44",
        "title": "送崔詹事论之上都",
        "author": "皎然",
        "content": "金虎城池在，铜龙劒佩新。\n重看前浦柳，犹忆旧洲苹。\n远思秦云暮，归心腊月春。\n青园昔游处，惆怅别离人。",
        "dynasty": "唐",
        "collection_info": null
    },
    {
        "uuid": "ccde834c7398bde42673033d5f6d434e",
        "title": "京口送卢孟明还扬州",
        "author": "皎然",
        "content": "萧萧北风起，孤棹下江濆。\n暮客去来尽，春流南北分。\n萋萋御亭草，渺渺芜城云。\n相送目千里，空山独望君。",
        "dynasty": "唐",
        "collection_info": null
    },
    {
        "uuid": "377694ee6a265b68e05d6ee429b64967",
        "title": "送沙弥大智游五台",
        "author": "皎然",
        "content": "童年随法侣，家世本儒流。\n章句三生学，清凉万里游。\n云归龙沼暗，木落鴈门秋。\n长老应相问，传予向祖州。",
        "dynasty": "唐",
        "collection_info": null
    },
    {
        "uuid": "9eddb6a76a0f9882975c646461b25658",
        "title": "送禀上人游越",
        "author": "皎然",
        "content": "云泉谁不赏，独见尔情高。\n投石轻龙窟，临流笑鹭涛。\n折荷为片席，洒水净方袍。\n剡路逢禅侣，多应问我曹。",
        "dynasty": "唐",
        "collection_info": null
    },
    {
        "uuid": "2ac7bf20159c6256a2501ccc7c7fa20a",
        "title": "送潘秀才之舒州",
        "author": "皎然",
        "content": "楚水清风生，扬舲泛月行。\n荻洲寒露彩，雷岸曙潮声。\n东道思才子，西人望客卿。\n从来金谷集，相继有诗名。",
        "dynasty": "唐",
        "collection_info": null
    },
    {
        "uuid": "fca49511ee655c428872e03815836820",
        "title": "送王山人游庐山",
        "author": "皎然",
        "content": "千里访灵奇，山资亦相随。\n叶舟过鹤市，花漏宿龙池。\n峰顶应闲散，人间足别离。\n白云将世事，吾见尔心知。",
        "dynasty": "唐",
        "collection_info": null
    },
    {
        "uuid": "373a875301f5b1d333b51887947050c7",
        "title": "送道契上人之越觐大夫叔",
        "author": "皎然",
        "content": "楚僧推后辈，唐本学新经。\n外国传香氎，何人施竹瓶。\n秋风别李寺，春日向柯亭。\n大阮今为郡，看君眼最青。",
        "dynasty": "唐",
        "collection_info": null
    },
    {
        "uuid": "8f7fbd57a323718673caf34d1bc72c77",
        "title": "送沙弥长文游京",
        "author": "皎然",
        "content": "白版年犹小，黄花褐已通。\n若为诗思逸，早欲似休公。\n迈俗多真气，传家有素风。\n应须学心地，宗旨在关东。",
        "dynasty": "唐",
        "collection_info": null
    },
    {
        "uuid": "1f792661b4bc872e3db72ac452fb3b7c",
        "title": "秋日送择高上人往江西谒曹王",
        "author": "皎然",
        "content": "超然独游趣，无限别山情。\n予病不同赏，云闲应共行。\n斋容秋水照，香氎早风轻。\n曾被陈王识，遥知江上迎。",
        "dynasty": "唐",
        "collection_info": null
    },
    {
        "uuid": "0ece6940b5140e5cfc68edef90c8b7f5",
        "title": "送如献上人游长安",
        "author": "皎然",
        "content": "关中四子教犹存，见说新经待尔翻。\n为法应过七祖寺，忘名不到五侯门。\n闲寻鄠杜看修竹，独上风凉望古原。\n高逸诗情无别怨，春游从遣落花繁。",
        "dynasty": "唐",
        "collection_info": null
    },
    {
        "uuid": "c630876fc9a8c3e728745826cc7f0d66",
        "title": "日曜上人还润州",
        "author": "皎然",
        "content": "送君何处最堪思，孤月停空欲别时。\n露茗犹芳邀重会，寒花落尽不成期。\n鹤令先去看山近，云碍初飞到寺迟。\n莫倚禅功放心定，萧家陵树误人悲。",
        "dynasty": "唐",
        "collection_info": null
    },
    {
        "uuid": "59c64d4b31564e35bbf8243fa22d4f87",
        "title": "寺院听胡笳送李殷",
        "author": "皎然",
        "content": "一奏胡笳客未停，野僧还欲废禅听。\n难将此意临江别，无限春风葭菼青。",
        "dynasty": "唐",
        "collection_info": null
    },
    {
        "uuid": "8f1801fba5570b77d859e0d94c1b8480",
        "title": "送僧绎",
        "author": "皎然",
        "content": "斜日摇扬在柳丝，孤亭寂寂水逶迤。\n谁堪别后行人尽，唯有春风起路岐。",
        "dynasty": "唐",
        "collection_info": null
    },
    {
        "uuid": "6d4ab5605037fa6ca8c8bad88a65f80a",
        "title": "荅裴评事澄荻花间送梁肃拾遗",
        "author": "皎然",
        "content": "波上荻花非雪花，风吹撩乱满袈裟。\n如今岁晏无芳草，独对离樽作物华。",
        "dynasty": "唐",
        "collection_info": null
    },
    {
        "uuid": "66c2381d0746019faa5b03dc02ced372",
        "title": "送胜云小师",
        "author": "皎然",
        "content": "昨日雪山记尔名，吾今坐石已三生。\n少年道性易流动，莫遣秋风入别情。",
        "dynasty": "唐",
        "collection_info": null
    },
    {
        "uuid": "a82499a95560395db994e893feccd4c2",
        "title": "诮士和别",
        "author": "皎然",
        "content": "今日同，明日隔，何事悠悠久为客。\n君怜溪上去来云，我羡磷磷水中石。",
        "dynasty": "唐",
        "collection_info": null
    },
    {
        "uuid": "0e3a359f65404ff561e48124ff96a67c",
        "title": "送吴冯游京",
        "author": "皎然",
        "content": "北期何意促，蕙草夜来繁。\n清月思淮水，春风望国门。\n此时休旋逸，万里忽飞翻。\n若忆山阴会，孤琴为我援。",
        "dynasty": "唐",
        "collection_info": null
    },
    {
        "uuid": "5fda7b56aa6432b72b459bd64d2f14a1",
        "title": "送僧游宣州",
        "author": "皎然",
        "content": "楚山千里一僧行，念尔初缘道未成。\n莫向舒姑泉口泊，此中呜咽为伤情。",
        "dynasty": "唐",
        "collection_info": null
    },
    {
        "uuid": "bec4c85f24815238b2386eb0f941d62a",
        "title": "宿支硎寺上房",
        "author": "皎然",
        "content": "上方精舍远，共宿白云端。\n寂寞千峰夜，萧条万木寒。\n山光霜下见，松色月中看。\n却与西林别，归心即欲阑。",
        "dynasty": "唐",
        "collection_info": null
    },
    {
        "uuid": "a80e14bbdd63a4626152931a68212414",
        "title": "荅胡处士",
        "author": "皎然",
        "content": "西山禅隐比来闻，长道唯应我与君。\n书上无名心忘却，人间聚散似浮云。",
        "dynasty": "唐",
        "collection_info": null
    },
    {
        "uuid": "74c24fbf455b1baa42356e01a7d9d466",
        "title": "荅张乌程",
        "author": "皎然",
        "content": "莫道谪官无主人，秣陵才令日相亲。\n前溪更有忘忧处，荷叶田田间白苹。",
        "dynasty": "唐",
        "collection_info": null
    },
    {
        "uuid": "33d6b2c65e69cbcb0433a048eb489ecf",
        "title": "酬张明府",
        "author": "皎然",
        "content": "爱君诗思动禅心，使我休吟待鹤吟。\n更说郡中黄霸在，朝朝无事许招寻。",
        "dynasty": "唐",
        "collection_info": null
    },
    {
        "uuid": "6f9a117ea3849c5ed820aceed62fcab2",
        "title": "劳山居寄呈吴处士",
        "author": "皎然",
        "content": "官居鼎鼐古今无，名士才臣独一余。\n贤阁御题龙墨灿，诏归补衮在须臾。",
        "dynasty": "唐",
        "collection_info": null
    },
    {
        "uuid": "d336075d776d99018b3e94fda6f6a40f",
        "title": "从军行五首 一",
        "author": "皎然",
        "content": "候骑出纷纷，元戎霍冠军。\n汉鞞秋聒地，羌火昼烧云。\n万里戈城合，三边羽檄分。\n乌孙驱未尽，肯顾辽阳勋。",
        "dynasty": "唐",
        "collection_info": null
    },
    {
        "uuid": "42d134ccdc253e0eeb55106cc31b74fa",
        "title": "从军行五首 二",
        "author": "皎然",
        "content": "韩斾拂丹霄，汉军新破辽。\n红尘驱卤簿，白羽拥嫖姚。\n战苦军犹乐，功高将不骄。\n至今丁零塞，朔吹空萧萧。",
        "dynasty": "唐",
        "collection_info": null
    },
    {
        "uuid": "1239d3bc007daa2960985bf291d6e82b",
        "title": "从军行五首 四",
        "author": "皎然",
        "content": "飞将下天来，奇谋阃外裁。\n水心龙劒动，地肺鴈山开。\n望气燕师锐，当锋虏阵摧。\n从今射鵰骑，不敢过云堆。",
        "dynasty": "唐",
        "collection_info": null
    },
    {
        "uuid": "8a72fc9f79a47997fa351462eb044f50",
        "title": "从军行五首 五",
        "author": "皎然",
        "content": "黄纸君王诏，青泥校尉书。\n誓师张虎落，选将擐犀渠。\n雾暗津蒲失，天寒塞柳疎。\n横行十万骑，欲扫虏尘余。",
        "dynasty": "唐",
        "collection_info": null
    },
    {
        "uuid": "482e1524e5e5e6503f22b27b9a1f6982",
        "title": "陇头水二首 一",
        "author": "皎然",
        "content": "陇头水欲绝，陇水不堪闻。\n碎影摇枪垒，寒声咽幔军。\n素从盐海积，绿带柳城分。\n日落天边望，逶迤入寒云。",
        "dynasty": "唐",
        "collection_info": null
    },
    {
        "uuid": "e08a7e88014bad08360f5c317f797e9e",
        "title": "陇头水二首 二",
        "author": "皎然",
        "content": "秦陇逼氐羌，征人去未央。\n如何幽咽水，併欲断君肠。\n西注悲穷漠，东分忆故乡。\n旅魂声搅乱，无梦到咸阳。",
        "dynasty": "唐",
        "collection_info": null
    },
    {
        "uuid": "b9cf034f99740f5cb7e6865ad2ddcd15",
        "title": "塞下曲二首 一",
        "author": "皎然",
        "content": "寒塞无因见落梅，胡人吹入笛声来。\n劳劳亭上春应度，夜夜城南战未迴。",
        "dynasty": "唐",
        "collection_info": null
    },
    {
        "uuid": "00c57c588d158dd797623c562faf3b70",
        "title": "塞下曲二首 二",
        "author": "皎然",
        "content": "都护今年破武威，胡沙万里鸟空飞。\n旄竿瀚海扫云出，毡骑天山蹋雪归。",
        "dynasty": "唐",
        "collection_info": null
    },
    {
        "uuid": "eeb59d76d079f8935ea577b5e958c349",
        "title": "览史",
        "author": "皎然",
        "content": "黄绮皆皓髮，秦时隐商山。\n嘉谋匡帝道，高步游天关。\n不爱珪组绁，却思林壑还。\n放歌长松下，日与孤云闲。",
        "dynasty": "唐",
        "collection_info": null
    },
    {
        "uuid": "3eb6f4d643c1680d01d2c15a6ea1f85d",
        "title": "咏史",
        "author": "皎然",
        "content": "独负高世资，冥冥寄浮俗。\n卞子去不归，何人辩荆玉。\n鬻舂意不浅，汚迹身岂辱。\n鸾铩乐迍邅，虬蟠甘窘束。\n五噫谲且正，可以见心曲。",
        "dynasty": "唐",
        "collection_info": null
    },
    {
        "uuid": "cca213386acf143d9badc66b4d529bd4",
        "title": "咏史",
        "author": "皎然",
        "content": "田氏门下客，冯公众中贱。\n一朝市义还，百代名独擅。\n始知下客不可轻，能使主人功业成。\n借问高车与珠履，何如卑贱一书生。",
        "dynasty": "唐",
        "collection_info": null
    },
    {
        "uuid": "4134566945ef696e6476427f0d2b8a71",
        "title": "读张曲江集",
        "author": "皎然",
        "content": "相公乃天盖，人文佐生成。\n立程正颓靡，绎思何纵横。\n春杼弄缃绮，阳林敷玉英。\n飘然飞动姿，邈矣高简情。\n后辈惊失步，前修敢争衡。\n始欣耳目远，再使机虑清。\n体正力已全，理精识何妙。\n昔年歌阳春，徒推郢中调。\n今朝听鸾凤，岂独羡门啸。\n帝命镇雄州，待济寄上流。\n才兼荆衡秀，气助潇湘秋。\n逸荡子山匹，经奇文畅俦。\n沈吟未终卷，变态纷难数。\n曜耳代明珰，袭衣同芳杜。\n愔愔闻玉磬，寤寐在灵府。",
        "dynasty": "唐",
        "collection_info": null
    },
    {
        "uuid": "e40caf653bdf945a9e068a6ff3f72096",
        "title": "奉酬陆使君见过各赋院中一物得江蓠",
        "author": "皎然",
        "content": "江蓠生古砌，花每落禅床。\n嘉客未采掇，空门自馨香。\n名因诗目见，色对道心忘。\n不遇陆内史，谁知殊众芳。",
        "dynasty": "唐",
        "collection_info": null
    },
    {
        "uuid": "58dc1d3c5b1316acb216519ca1041f24",
        "title": "赋得谢墅送王长史",
        "author": "皎然",
        "content": "世业西山墅，移家长我身。\n萧疎遗树老，寂寞废田春。\n车巷伤前辙，篱沟忆旧隣。\n何堪再过日，更送北归人。",
        "dynasty": "唐",
        "collection_info": null
    },
    {
        "uuid": "fb93b7d181d10770b5bb22357709b048",
        "title": "夏日同崔使君论登城楼赋得远山",
        "author": "皎然",
        "content": "远山湖上小，青翠望依稀。\n纔向窗中列，还从林表微。\n色浓春草在，峰起夏云归。\n不是蓬莱岛，如何人去稀。",
        "dynasty": "唐",
        "collection_info": null
    },
    {
        "uuid": "7d83e1df696a1ef51373232a003a5db8",
        "title": "咏数探得七",
        "author": "皎然",
        "content": "邹子谭天岁，黄童对日年。\n求真初作传，炼魄已成仙。\n鹤驾迎缑岭，星桥下蜀川。\n逢君竹林客，相对弄清絃。",
        "dynasty": "唐",
        "collection_info": null
    },
    {
        "uuid": "cd904d407ab22dfa492d34c2d3f15cdf",
        "title": "奉同颜使君真卿送李侍御萼赋得荻塘路",
        "author": "皎然",
        "content": "落日车遥遥，客心在归路。\n细草暗回塘，春泉萦古渡。\n遗踪叹芜没，远道悲去住。\n寂寞荻花空，行人别无数。",
        "dynasty": "唐",
        "collection_info": null
    },
    {
        "uuid": "8282761788e433b36031d765511a3009",
        "title": "赋颜氏古今一事得晋仙传送颜逸",
        "author": "皎然",
        "content": "曾看颜氏传，多记晋时仙。\n却忆桐君老，俱还桂父年。\n青春留鬓髮，白日向云烟。\n远别賷遗简，囊中有几篇。",
        "dynasty": "唐",
        "collection_info": null
    },
    {
        "uuid": "f6c6934304d6507dc3284b8b14054d32",
        "title": "赋得石梁泉送崔逵",
        "author": "皎然",
        "content": "架石通霞壁，悬崖散碧沙。\n天晴虹影渡，风细练文斜。\n举陟幽期阻，沿洄客意赊。\n河梁非此路，别恨亦无涯。",
        "dynasty": "唐",
        "collection_info": null
    },
    {
        "uuid": "39e086c40d6a64bc63fe4ce572ea18c6",
        "title": "赋得夜雨滴空阶送陆羽归龙山",
        "author": "皎然",
        "content": "闲阶夜雨滴，偏入别情中。\n断续清猨应，淋漓候馆空。\n气令烦虑散，时与早秋同。\n归客龙山道，东来杂好风。",
        "dynasty": "唐",
        "collection_info": null
    },
    {
        "uuid": "e65851b63921600fdca79498fa239bd4",
        "title": "赋得灯心送李侍御萼",
        "author": "皎然",
        "content": "灯心生众草，因有始知芳。\n綵妓窗偏丽，金桃动更香。\n花惊春未尽，焰喜夜初长。\n别后空离室，何人借末光。",
        "dynasty": "唐",
        "collection_info": null
    },
    {
        "uuid": "b8fa08041b18884ff85b49674ad6edd0",
        "title": "赋得竹如意送详师赴讲",
        "author": "皎然",
        "content": "缥竹湘南美，吾师尚毁形。\n仍留负霜节，不变在林青。\n每入杨枝手，因谈贝叶经。\n谁期沃州讲，持此别东亭。",
        "dynasty": "唐",
        "collection_info": null
    },
    {
        "uuid": "b67623d5418b1b12c3f7581823fad04f",
        "title": "听素法师讲法华经",
        "author": "皎然",
        "content": "法子出西秦，名齐漆道人。\n纔敷药草义，便见雪山春。\n护讲龙来远，闻经鹤下频。\n应机如一雨，谁不涤心尘。",
        "dynasty": "唐",
        "collection_info": null
    },
    {
        "uuid": "7a2ce584a864c12dc3802e44be3e2370",
        "title": "咏扬上人座右画松",
        "author": "皎然",
        "content": "写得长松意，千寻数尺中。\n翠阴疑背日，寒色欲生风。\n真树孤标在，高人立操同。\n一枝遥可折，吾欲问生公。",
        "dynasty": "唐",
        "collection_info": null
    },
    {
        "uuid": "fc0648257b454d2ac757a74fd42dc108",
        "title": "夏日登观农楼和崔使君",
        "author": "皎然",
        "content": "片雨拂檐楹，烦襟四坐清。\n霏微过麦陇，萧散傍莎城。\n静爱和花落，幽闻入竹声。\n朝观趣无限，高咏寄深情。",
        "dynasty": "唐",
        "collection_info": null
    },
    {
        "uuid": "2c1678627998293bf2c611ff8b7d73e5",
        "title": "妙喜寺逵公院赋得夜磬送吕评事",
        "author": "皎然",
        "content": "一磬寒山至，凝心转清越。\n细和虚籁尽，疎绕悬泉发。\n在夜吟更长，停空韵难绝。\n幽僧悟深定，归客忘远别。\n寂历无性中，真声何起灭。",
        "dynasty": "唐",
        "collection_info": null
    },
    {
        "uuid": "5bf40e24dc6ab544fab519d1f04633fd",
        "title": "咏小瀑布",
        "author": "皎然",
        "content": "瀑布小更奇，潺湲二三尺。\n细脉穿乱沙，丛声咽危石。\n初因智者赏，果会幽人迹。\n不向定中闻，那知我心寂。",
        "dynasty": "唐",
        "collection_info": null
    },
    {
        "uuid": "6a2299b71f7428d2a6868a01abfc1d0c",
        "title": "僊女台",
        "author": "皎然",
        "content": "寂寂旧桑田，谁家女得僊。\n应无鸡犬在，空有子孙传。\n古木花犹发，荒台路未迁。\n暮来云一片，疑是欲归年。",
        "dynasty": "唐",
        "collection_info": null
    },
    {
        "uuid": "7b5c464e7517ba587bea55aff64f11af",
        "title": "灵澈上人何山寺七贤石诗",
        "author": "皎然",
        "content": "七石配七贤，隐僧山上移。\n石性殊磊落，君子又高奇。\n跂禅服宜坏，坐客冠可隳。\n夜倚月树影，昼倾风竹枝。\n集质患追琢，表顽用磷缁。\n佚火玉亦害，块然长在兹。",
        "dynasty": "唐",
        "collection_info": null
    },
    {
        "uuid": "1b6720004fec199845baee1f902e7ba7",
        "title": "潘丞孩子",
        "author": "皎然",
        "content": "爱子性情奇，初生玉树枝。\n人曾天上见，名向月中知。\n我识婴儿意，何须待佩觿。",
        "dynasty": "唐",
        "collection_info": null
    },
    {
        "uuid": "ff6f24fb44cb04672eb50211f876c9b3",
        "title": "南池杂咏五首 水月",
        "author": "皎然",
        "content": "夜夜池上观，禅身坐月边。\n虚无色可取，皎洁意难传。\n若向空心了，长如影正圆。",
        "dynasty": "唐",
        "collection_info": null
    },
    {
        "uuid": "72d908c7a6c1a79ce78ef9eebc57acec",
        "title": "南池杂咏五首 溪云",
        "author": "皎然",
        "content": "舒卷意何穷，萦流復带空。\n有形不累物，无迹去随风。\n莫怪长相逐，飘然与我同。",
        "dynasty": "唐",
        "collection_info": null
    },
    {
        "uuid": "3f655fb3fbc87f3604637828fef8ea8a",
        "title": "南池杂咏五首 虚舟",
        "author": "皎然",
        "content": "虚舟动又静，忽似去逢时。\n触物知无迕，为梁幸见遗。\n因风到此岸，非有济川期。",
        "dynasty": "唐",
        "collection_info": null
    },
    {
        "uuid": "919620ddb94651e96fcc2f7e693cff73",
        "title": "南池杂咏五首 寒山",
        "author": "皎然",
        "content": "侵空撩乱色，独爱我中峰。\n无事负轻策，闲行蹑幽踪。\n众山摇落尽，寒翠更重重。",
        "dynasty": "唐",
        "collection_info": null
    },
    {
        "uuid": "b655275b7f40ae8e3c288db5aee57171",
        "title": "南池杂咏五首 寒竹",
        "author": "皎然",
        "content": "褭褭孤生竹，独立山中雪。\n苍翠摇动风，婵娟带寒月。\n狂花不相似，还共凌冬发。",
        "dynasty": "唐",
        "collection_info": null
    },
    {
        "uuid": "fa57e04d34b151d5bb284b082c6da0be",
        "title": "望远村",
        "author": "皎然",
        "content": "林杪不可分，水步遥难辨。\n一片山翠边，依稀见村远。",
        "dynasty": "唐",
        "collection_info": null
    },
    {
        "uuid": "3070ffffbd017f98840aff77a9a28162",
        "title": "惜暮景",
        "author": "皎然",
        "content": "疎阴花不动，片景松梢度。\n夏日旧来长，佳游何易暮。",
        "dynasty": "唐",
        "collection_info": null
    },
    {
        "uuid": "703d14d88dec7cea29d3396e275e6276",
        "title": "效古",
        "author": "皎然",
        "content": "日出天地正，煌煌闢晨曦。\n六龙驱羣动，古今无尽时。\n夸父亦何愚，竞走先自疲。\n饮干咸池水，折尽扶桑枝。\n渴死化爝火，嗟嗟徒尔为。\n空留邓林在，折尽令人嗤。",
        "dynasty": "唐",
        "collection_info": null
    },
    {
        "uuid": "8e3ef3f6264d4702c841481020ab9347",
        "title": "古别离",
        "author": "皎然",
        "content": "太湖三山口，吴王在时道。\n寂寞千载心，无人见春草。\n谁识缄怨者，持此伤怀抱。\n孤舟畏狂风，一点宿烟岛。\n望所思兮若何，月荡漾兮空波。\n云离离兮北断，鸿眇眇兮南多。\n身去兮天畔，心折兮湖岸。\n春风胡为兮塞路，使我归梦兮撩乱。",
        "dynasty": "唐",
        "collection_info": null
    },
    {
        "uuid": "df3b2acec3d77a1177b18e03b51f63ea",
        "title": "拟长安春词",
        "author": "皎然",
        "content": "春信在河源，春风荡妾魂。\n春歌杂鶗鴂，春梦绕轘辕。\n春絮愁偏满，春丝闷更繁。\n春期不可定，春曲懒新翻。",
        "dynasty": "唐",
        "collection_info": null
    },
    {
        "uuid": "87a2bcbd045186fea814e0e4931208e7",
        "title": "效古",
        "author": "皎然",
        "content": "思君转战度交河，强弄胡琴不成曲。\n日落应愁陇底难，春来定梦江南数。\n万丈游丝是妾心，惹蝶萦花乱相续。",
        "dynasty": "唐",
        "collection_info": null
    },
    {
        "uuid": "3a2b3426ff1bf189591db9343ebac8ab",
        "title": "昭君怨",
        "author": "皎然",
        "content": "自倚婵娟望主恩，谁知美恶忽相翻。\n黄金不买汉宫貌，青冢空埋胡地魂。",
        "dynasty": "唐",
        "collection_info": null
    },
    {
        "uuid": "1711d1d49832754df608381ccefa949e",
        "title": "铜雀妓",
        "author": "皎然",
        "content": "强开尊酒向陵看，忆得君王旧日懽。\n不觉余歌悲自断，非关艳曲转声难。",
        "dynasty": "唐",
        "collection_info": null
    },
    {
        "uuid": "e522192c09440e65176a2fd49550df05",
        "title": "长门怨",
        "author": "皎然",
        "content": "春风日日闭长门，摇荡春心似梦魂。\n谁遣花开只笑妾，不如桃李正无言。",
        "dynasty": "唐",
        "collection_info": null
    },
    {
        "uuid": "8b59d927b075f8446c06a223c300d88d",
        "title": "哭吴县房耸明府",
        "author": "皎然",
        "content": "仁人迈厚德，可谓名实全。\n抚迹若疎旷，会心极精研。\n履危节讵屈，着论识不偏。\n恨以荣级浅，嘉猷未及宣。\n伊人期远大，志业难比肩。\n昭世既合幷，吾君藉陶甄。\n奈何明明理，与善徒空诠。\n征教或稽圣，穷源反问天。\n一官自吴邑，六翮委江壖。\n始是牵丝日，翻成撤瑟年。\n金膏果不就，玉佩长此捐。\n倚伏信冥昧，夭修惊后先。\n安知忘情子，爱网素已褰。\n为有深仁感，遂令真性迁。\n心悲空林下，泪洒秋景前。\n夫子寡兄弟，抚孤伤藐然。\n倾云为惨结，弔鹤共联翩。\n割念命归驾，诀词向空筵。\n树桃阴始合，爱客位常悬。\n幡然远行时，崇望归朝旋。\n悟兹懽宴隔，哀被岁月延。\n书带变芳草，履痕移绿钱。\n冥期傥可逢，生尽会无缘。\n幸愿示因业，代君运精专。\n相思转寂寞，独往西林泉。\n欲见故人心，时阅所赠篇。\n素高陶靖节，今重楚先贤。\n芳躅将遗爱，可为终古传。",
        "dynasty": "唐",
        "collection_info": null
    },
    {
        "uuid": "5f76f146a948dd598ce32d0d55f333ec",
        "title": "哭觉上人",
        "author": "皎然",
        "content": "忆君南适越，不作买山期。\n昨得耶溪信，翻为逝水悲。\n神交如可见，生尽杳难思。\n白日东林下，空怀步影时。",
        "dynasty": "唐",
        "collection_info": null
    },
    {
        "uuid": "e66043d4c5af1df8f0d735f9806c999d",
        "title": "题余不溪废寺",
        "author": "皎然",
        "content": "武原离乱后，真界积尘埃。\n残月生秋水，悲风起故台。\n居人今已尽，栖鸽暝还来。\n不到无生理，应堪赋七哀。",
        "dynasty": "唐",
        "collection_info": null
    },
    {
        "uuid": "e34fc7cb5a2b009076b7691493308673",
        "title": "同李洗马入余不溪经辛将军故城",
        "author": "皎然",
        "content": "惨惨寒城望，将军下世时。\n高墉暮草遍，大树野风悲。\n壁垒今惟在，勋庸近可思。\n苍然古溪上，川逝共悽其。",
        "dynasty": "唐",
        "collection_info": null
    },
    {
        "uuid": "f83fa9f8ca2ae7c12e9b099c80c40d85",
        "title": "忆天台",
        "author": "皎然",
        "content": "箬溪朝雨散，云色似天台。\n应是东风便，吹从海上来。\n灵山游汗漫，仙石过莓苔。\n误到人间世，经年不早迴。",
        "dynasty": "唐",
        "collection_info": null
    },
    {
        "uuid": "fc0434643cf021c52230703640e4f50c",
        "title": "万回寺",
        "author": "皎然",
        "content": "万里称逆化，愚惷性亦全。\n紫绂拖身上，妖姬安膝前。\n见他拘坐寂，故我是眠禅。\n吾知至人心，杳若青冥天。",
        "dynasty": "唐",
        "collection_info": null
    },
    {
        "uuid": "df32e3c73102b064d4e7077d97cf858c",
        "title": "禅诗",
        "author": "皎然",
        "content": "万法出无门，纷纷使智昏。\n徒称谁氏子，独立天地元。\n实际且何有，物先安可存。\n须知不动念，照山万重源。",
        "dynasty": "唐",
        "collection_info": null
    },
    {
        "uuid": "a7a9f1aa430eb23fedff0db665235a99",
        "title": "哀教",
        "author": "皎然",
        "content": "本师不得已，强为我着书。\n知尽百虑遣，名存万象拘。\n如何工言子，终日论虚无。\n伊人独冥冥，时人以为愚。",
        "dynasty": "唐",
        "collection_info": null
    },
    {
        "uuid": "f91a8dacc886f46621487841e8ec15fb",
        "title": "闻钟",
        "author": "皎然",
        "content": "古寺寒山上，远钟扬好风。\n声余月树动，响尽霜天空。\n永夜一禅子，泠然心境中。",
        "dynasty": "唐",
        "collection_info": null
    },
    {
        "uuid": "c9776cac44a6e6a88385abf4e913ed31",
        "title": "溪上月",
        "author": "皎然",
        "content": "秋水月娟娟，初生色界天。\n蟾光散浦溆，素影动沦涟。\n何事无心见，亏盈向夜禅。",
        "dynasty": "唐",
        "collection_info": null
    },
    {
        "uuid": "a398e2dadbfc31bba0c2b363193a62f6",
        "title": "山雪",
        "author": "皎然",
        "content": "夕阳在西峰，迭翠萦残雪。\n狂风卷絮迴，惊猨攀玉折。\n何意山中人，误报山花发。",
        "dynasty": "唐",
        "collection_info": null
    },
    {
        "uuid": "1c0392f7366813869b6f31f343bfb0fd",
        "title": "江上风",
        "author": "皎然",
        "content": "江风西復东，飘暴忽何穷。\n初生虚无际，稍起荡漾中。\n应吹夏口樯竿折，定蹙湓城浪花咽。\n今朝莫怪沙岸明，昨夜声狂卷成雪。",
        "dynasty": "唐",
        "collection_info": null
    },
    {
        "uuid": "7f7d808948ac3dfe7979a3148f5ef8ba",
        "title": "山雨",
        "author": "皎然",
        "content": "一片雨，山半晴。\n长风吹落西山上，满树萧萧心耳清。\n云鹤惊乱下，水香凝不然。\n风迴雨定芭蕉湿，一滴时时入昼禅。",
        "dynasty": "唐",
        "collection_info": null
    },
    {
        "uuid": "14aad877b08324e4c0c7746b43c5f35f",
        "title": "问遥山禅老",
        "author": "皎然",
        "content": "天与松子寿，独饮日月精。\n復令颜子贤，胡为夭其生。\n吾将寻河源，上天问天何不平。\n我将诘仙老，大道无私谁强名。\n仙老难逢天不近，世人何人解应尽。\n明朝欲向翅头山，问取禅公此义还。",
        "dynasty": "唐",
        "collection_info": null
    },
    {
        "uuid": "dd9a096d62e6c14b16351109387b4ba2",
        "title": "禅思",
        "author": "皎然",
        "content": "真我性无主，谁为尘识昏。\n奈何求其本，若拔大木根。\n妄以一念动，势如千波翻。\n伤哉子桑扈，虫臂徒虚言。\n神威兴外论，宗邪生异源。\n空何妨色在，妙岂废身存。\n寂灭本非寂，諠譁曾未諠。\n嗟嗟世上禅，不共智者论。",
        "dynasty": "唐",
        "collection_info": null
    },
    {
        "uuid": "216559c90f17d58cb32eb8f31dd599b8",
        "title": "支公诗",
        "author": "皎然",
        "content": "支公养马復养鹤，率性无机多脱畧。\n天生支公与凡异，凡情不到支公地。\n得道繇来天上仙，为僧却下人间寺。\n道家诸子论自然，此公唯许逍遥篇。\n山阴诗友喧四座，佳句纵横不废禅。",
        "dynasty": "唐",
        "collection_info": null
    },
    {
        "uuid": "366bdba6729f10e6aea8ba4e52b33f50",
        "title": "述梦",
        "author": "皎然",
        "content": "梦中归见西陵雪，渺渺茫茫行路绝。\n觉来还在剡东峰，乡心缭绕愁夜钟。\n寺北禅冈犹记得，梦归长见山重重。",
        "dynasty": "唐",
        "collection_info": null
    },
    {
        "uuid": "11cfbe01d681df9b16fe1efd4de836f1",
        "title": "赤松",
        "author": "皎然",
        "content": "缘岸蒙笼出见天，晴沙沥沥水溅溅。\n何处羽人长洗药，残花无数逐流泉。",
        "dynasty": "唐",
        "collection_info": null
    },
    {
        "uuid": "b4ba891d67eb2a6b5a9ea1a1a1ef9409",
        "title": "戏题松树",
        "author": "皎然",
        "content": "为爱松声听不足，每逢松树遂忘还。\n翛然此外更何事，笑向闲云似我闲。",
        "dynasty": "唐",
        "collection_info": null
    },
    {
        "uuid": "8dfb3a9467233f66479161b869be7954",
        "title": "戏题二首 一",
        "author": "皎然",
        "content": "看饮逢歌日屡曛，我身何似繫浮云。\n时人不解野僧意，归去溪头作鸟羣。",
        "dynasty": "唐",
        "collection_info": null
    },
    {
        "uuid": "f64b85e142a0eb7e5eb80ea206c47f7d",
        "title": "戏题二首 二",
        "author": "皎然",
        "content": "喧喧共在是非间，终日谁知我自闲。\n偶客狂歌何所为，欲于人事强相关。",
        "dynasty": "唐",
        "collection_info": null
    },
    {
        "uuid": "e95ae1aa62e0a32c1f9ee86c306dec29",
        "title": "杂寓兴",
        "author": "皎然",
        "content": "嗟嗟号呶子，世称谪僊俦。\n媚俗被鲛绡，欺天荐昫修。\n奔景谓可致，驰龄言易流。\n燕昭昧往事，嬴政亡前筹。\n三山果不见，九僊忽悠悠。\n君看牛山乐，君见麋浦游。\n昨日千金子，联绵成古丘。\n吾将揽明月，照尔生死流。\n至乐享爰居，惭贻达者尤。\n冥冥光尘内，机丧成海沤。",
        "dynasty": "唐",
        "collection_info": null
    },
    {
        "uuid": "b0cff66f2cd5bd65d736a3300c65945a",
        "title": "杂兴六首 一",
        "author": "皎然",
        "content": "吾观谈天客，工言丧其精。\n万物资广庇，此中何有情。\n若为昧颜跖，修短怨太清。\n高论让邹子，放词征屈生。\n请从象外推，至论尤明明。",
        "dynasty": "唐",
        "collection_info": null
    },
    {
        "uuid": "2995d3ea089e221f0b348ae84e90a4c3",
        "title": "杂兴六首 二",
        "author": "皎然",
        "content": "短龄役长世，扰扰悟不早。\n嫔女身后空，欢娱梦中好。\n从教西陵树，千载伤怀抱。\n鹤驾何冥冥，鳌洲去浩浩。\n柔颜感三花，凋发悲蔓草。\n月中伐桂人是谁，翻使年年不衰老。",
        "dynasty": "唐",
        "collection_info": null
    },
    {
        "uuid": "fcd6b9db54eb466ba6492acda0f3138d",
        "title": "杂兴六首 三",
        "author": "皎然",
        "content": "谁高齐公子，泣听雍门琴。\n死且何足伤，殊非达人心。",
        "dynasty": "唐",
        "collection_info": null
    },
    {
        "uuid": "9289cc70a29f37fe41b4f4b6f8d4dc97",
        "title": "杂兴六首 四",
        "author": "皎然",
        "content": "独高庭中鹤，意远贵氛埃。\n有时青冥游，顾我还下来。",
        "dynasty": "唐",
        "collection_info": null
    },
    {
        "uuid": "f69206b6aeca608b74a3df7c8d63e307",
        "title": "杂兴六首 五",
        "author": "皎然",
        "content": "白云琅玕色，一片生虚无。\n此物若无心，若何卷还舒。",
        "dynasty": "唐",
        "collection_info": null
    },
    {
        "uuid": "53bf059caad45acf0542c8e22b059a63",
        "title": "杂兴六首 六",
        "author": "皎然",
        "content": "疎散遂吾性，栖山更无机。\n寥寥高松下，独有闲云归。\n精意不可道，冥然还掩扉。",
        "dynasty": "唐",
        "collection_info": null
    },
    {
        "uuid": "f28ac42cd6d7ea1a3efd380cd98274d1",
        "title": "偶然五首 一",
        "author": "皎然",
        "content": "乐禅心似荡，吾道不相妨。\n独悟歌还笑，谁言老更狂。",
        "dynasty": "唐",
        "collection_info": null
    },
    {
        "uuid": "da81b4372bf31304db80ca4e14d35ece",
        "title": "偶然五首 二",
        "author": "皎然",
        "content": "偶然寂无喧，吾了心性源。\n可嫌虫食木，不笑鸟能言。",
        "dynasty": "唐",
        "collection_info": null
    },
    {
        "uuid": "7b6bfb7478331d9026897bb093bedbfc",
        "title": "偶然五首 三",
        "author": "皎然",
        "content": "隐心不隐迹，却欲住人寰。\n欠树移春树，无山看画山。\n居喧我未错，真意在其间。",
        "dynasty": "唐",
        "collection_info": null
    },
    {
        "uuid": "748d945ec3580169ea5c468969eb8c90",
        "title": "偶然五首 四",
        "author": "皎然",
        "content": "虏语嫌不学，胡音从不翻。\n说禅颠倒是，乐杀金王孙。",
        "dynasty": "唐",
        "collection_info": null
    },
    {
        "uuid": "2222cc1680c63843d1c78ef567fe0ed2",
        "title": "偶然五首 五",
        "author": "皎然",
        "content": "真隐须无矫，忘名要似愚。\n只将两条事，空却汉潜夫。",
        "dynasty": "唐",
        "collection_info": null
    },
    {
        "uuid": "6b8bed4d91014ab4064c358f37e99c8b",
        "title": "问天",
        "author": "皎然",
        "content": "天公何时有，谈者皆不经。\n谁道贤人死，今为傅说星。",
        "dynasty": "唐",
        "collection_info": null
    },
    {
        "uuid": "e93295d9bdc27b20d703c4ade1f1815e",
        "title": "寓言",
        "author": "皎然",
        "content": "吾道本无我，未曾嫌世人。\n如今到城市，弥觉此心真。",
        "dynasty": "唐",
        "collection_info": null
    },
    {
        "uuid": "b50e302d87b5faefb888583d0ed6aab8",
        "title": "前溪作",
        "author": "皎然",
        "content": "春歌已寂寂，古水自涓涓。\n徒误时人辈，伤心作逝川。",
        "dynasty": "唐",
        "collection_info": null
    },
    {
        "uuid": "5d29f573c012e4ba1cf830df2e629a80",
        "title": "戏作",
        "author": "皎然",
        "content": "乞我百万金，封我异姓王。\n不如独悟时，大笑放清狂。",
        "dynasty": "唐",
        "collection_info": null
    },
    {
        "uuid": "ab2df77b02a2f40c96c939fce78fd727",
        "title": "浮云三章 一",
        "author": "皎然",
        "content": "浮云浮云，集于扶桑。\n扶桑茫茫，日暮之光。\n匪日之暮，浮云之污。\n嗟我怀人，忧心如蠹。",
        "dynasty": "唐",
        "collection_info": null
    },
    {
        "uuid": "f3c9af15aece2ac68d37810be5d28e72",
        "title": "浮云三章 二",
        "author": "皎然",
        "content": "浮云浮云，集于咸池。\n咸池微微，日昃之时。\n匪日之昃，浮云之惑。\n嗟我怀人，忧心如织。",
        "dynasty": "唐",
        "collection_info": null
    },
    {
        "uuid": "8d158ecfcef20c7a72ea4be6eadf60ca",
        "title": "浮云三章 三",
        "author": "皎然",
        "content": "浮云浮云，集于高舂。\n高舂蒙蒙，日夕之容。\n匪日之夕，浮云之积。\n嗟我怀人，忧心如[惄]。",
        "dynasty": "唐",
        "collection_info": null
    },
    {
        "uuid": "3027cbf40afdcb4002965622c4150879",
        "title": "寓言",
        "author": "皎然",
        "content": "人生百年我过半，天生才定不可换。\n东海钓鳌鳌不食，南山坐石石欲烂。",
        "dynasty": "唐",
        "collection_info": null
    },
    {
        "uuid": "c0666641378c237159c0a7167a59eef3",
        "title": "若邪春兴",
        "author": "皎然",
        "content": "春生若邪水，雨后漫流通。\n芳草行无尽，清源去不穷。\n野烟迷极浦，斜日起微风。\n数处乘流望，依稀似剡中。",
        "dynasty": "唐",
        "collection_info": null
    },
    {
        "uuid": "92f9a201139edc12738cc0fc73932191",
        "title": "晨登乐游原望终南积雪",
        "author": "皎然",
        "content": "凌晨拥弊裘，径上古原头。\n雪霁山疑近，天高思若浮。\n琼峰埋积翠，玉嶂掩飞流。\n曜彩含朝日，摇光夺寸眸。\n寒空标瑞色，爽气袭皇州。\n清眺何人得，终当独再游。",
        "dynasty": "唐",
        "collection_info": null
    },
    {
        "uuid": "d101b1fa4e3c823151489683b93345b3",
        "title": "送商季皋",
        "author": "皎然",
        "content": "比来知尔有诗名，莫恨东归学未成。\n新丰有酒为我饮，消取故园伤别情。",
        "dynasty": "唐",
        "collection_info": null
    },
    {
        "uuid": "f03755940c02d29ad61390f5f9695d06",
        "title": "弔灵均词",
        "author": "皎然",
        "content": "昧天道兮有无，听汨渚兮踌躇。\n期灵均兮若存，问神理兮何如。\n愿君精兮为月，出孤影兮示予。\n天独何兮有君，君在万兮不羣。\n既冰心兮皎洁，上问天兮胡不闻。\n天不闻，神莫覩。\n若云冥冥兮雷霆怒，萧条杳眇兮余草莽。\n古山春兮为谁，今猨哀兮何思。\n风激烈兮楚竹死，国殇人悲兮雨飔飔，雨飔飔兮望君时。\n光芒荡漾兮化为水，万古忠贞兮徒尔为。",
        "dynasty": "唐",
        "collection_info": null
    },
    {
        "uuid": "29febcd8e8c48448220f33bd2cd3fac8",
        "title": "步虚词",
        "author": "皎然",
        "content": "予因览真诀，遂感西城君。\n玉笙下青冥，人间未曾闻。\n日华炼精魄，皎皎无垢氛。\n谓我有僊骨，且令饵氤氲。\n俯仰媿灵颜，愿随鸾鹄羣。\n俄然动风驭，缥渺归青云。",
        "dynasty": "唐",
        "collection_info": null
    },
    {
        "uuid": "528eae312367d28163b57b543f63276d",
        "title": "奉应颜尚书真卿观玄真子置酒张乐舞破阵画洞庭三山歌",
        "author": "皎然",
        "content": "道流迹异人共惊，寄向画中观道情。\n如何万象自心出，而心澹然无所营。\n手援毫，足蹈节，披缣洒墨称丽绝。\n石文乱点急管催，云态徐挥慢歌发。\n乐纵酒酣狂更好，攒峰若雨纵横埽。\n尺波澶漫意无涯，片岭崚嶒势将倒。\n盻睐方知造境难，象忘神遇非笔端。\n昨日幽奇湖上见，今朝舒卷手中看。\n兴余轻拂远天色，曾向峰东海边识。\n秋空暮景飒飒容，翻疑是真画不得。\n颜公素高山水意，常恨三山不可至。\n赏君狂画忘远游，不出轩墀坐苍翠。",
        "dynasty": "唐",
        "collection_info": null
    },
    {
        "uuid": "ed832c92e92963a6b423afebdfbe46f0",
        "title": "荅韦山人隐起龙文药瓢歌",
        "author": "皎然",
        "content": "野人药瓢天下绝，全如浑金割如月。\n彪炳文章智使然，生成在我不在天。\n若言有物不繇物，何意中虚道性全。\n韦生能诗兼好异，获此灵瓢远相遗。\n仙侯玉帖人漫传，若士青囊世何秘。\n一捧一开如见君，药盛五色香氛氲。\n背上骊龙蟠不睡，张鳞摆颔生风云。\n世人强知金丹道，默僊不成秽僊老。\n年少纷如陌上尘，不见吾瓢尽枯槁。\n聊将繫肘步何轻，便有三山孤鹤情。\n东方小儿乏此物，遂令僊籍独无名。",
        "dynasty": "唐",
        "collection_info": null
    },
    {
        "uuid": "e621d79c74e4160149aa7ea2500dce27",
        "title": "桃花石枕歌赠康从事",
        "author": "皎然",
        "content": "卞山幽石产奇璞，荆人至死采不着。\n何人琢枕持赠君，片片桃花开未落。\n劒工见兮可为劒，玉工辨兮知非石。\n至宝繇来览者稀，今君独鉴应欲惜。\n何辞售与章天真，幸得提携近玉人。\n可中弃置君不顾，天生秀色徒璘玢。\n四座喧喧争目悦，巧过造化称一绝。\n莫言昨日因错磨，看取从来无点缺。\n六月江南暑未阑，一尺花冰试枕看。\n高窗正午风飒变，室中不减春天寒。\n主人所重重枕德，文章外饰徒相惑。\n更有坚贞不易心，与君天下为士则。",
        "dynasty": "唐",
        "collection_info": null
    },
    {
        "uuid": "63bb497afd15c4a9174ff473faf6a779",
        "title": "张伯英草书歌",
        "author": "皎然",
        "content": "伯英死后生怕高，朝看手把山中毫。\n先贤草律我草狂，风云阵发愁钟王。\n须臾变态皆自我，象形类物无不可。\n阆风游云千万朵，惊龙蹴踏飞欲堕。\n更覩邓林花落朝，狂风乱搅何飘飘。\n有时凝然笔空握，情在寥天独飞鹤。\n有时取势气更高，忆得春江千里涛。\n张生奇绝难再遇，草罢临风展轻素。\n阴惨阳舒如有道，鬼状魑容若可惧。\n黄公酒垆兴偏入，阮籍不嗔嵇亦顾。\n长安酒牓醉后书，此日骋君千里步。",
        "dynasty": "唐",
        "collection_info": null
    },
    {
        "uuid": "59f05f22b3070e2678c875f7360fb42b",
        "title": "寒栖子歌",
        "author": "皎然",
        "content": "君在庐山不知羣，有疑是鹤又是云。\n生死尘埃污不得，眼前荣利徒纷纷。\n今日惠然来访我，酒榼书囊肩背荷。\n拂除衣上饵烟霞，昨夜胥门宿蔡家。\n天然不饮亦不食，抛名换姓觅不得。\n且向人间作酒僊，不肯将身生羽翼。\n停形为饵天地根，世人皆死我独存。\n洗虑因吞清明箓，世人皆贪我常足。\n栖子妙今道已成，手把玄枢心运冥。\n能令鬼哭神效灵，身如飘风不可绊。\n朝游崆峒夕汗漫，向来坐客犹未散。\n忽忆罗浮欲去时，遥指孤云作路岐。\n海上仙游不可见，人间日落空桑枝。",
        "dynasty": "唐",
        "collection_info": null
    },
    {
        "uuid": "380995e5b2d1b8a06f321e162e45fa5e",
        "title": "翔隼歌送王端公",
        "author": "皎然",
        "content": "古人赏神骏，如何秋隼击。\n独立高标望霜翮，应看天宇如咫尺。\n低迴拂地凌风翔，鹏雏敢下鴈断行。\n晴空四顾忽不见，有时独出青霞傍。\n穷阴万里落寒日，气杀草枯增奋逸。\n云塞斜飞搅叶迷，雪天直上穿花疾。\n见君高情有所属，赠别因歌翔隼曲。\n离亭惨惨客散时，歌尽路长意不足。",
        "dynasty": "唐",
        "collection_info": null
    },
    {
        "uuid": "cb9187e32de423b7076849038639af2b",
        "title": "白云歌寄陆中丞使君长源",
        "author": "皎然",
        "content": "一见西山云，使人情意远。\n凭高发咏何超遥，道妙如君有舒卷。\n萦空迭景多丽容，众峰峰上自为峰。\n洁白不繇阴雨积，高明肯共杂烟重。\n万物有形皆有着，白云有形无繫缚。\n黄金被烁玉亦瑕，一片飘然污不着。\n或逢天上或人间，人自营营云自闲。\n忽尔飞来暂为侣，忽然飞去莫能攀。\n逸民对云效高致，禅子逢云增道意。\n白云遇物无偏颇，自是人心见同异。\n阊阖天门宜曙看，为缨作盖拥千官。\n从龙合沓临清暑，就日逶迤绕露寒。\n谁怜西山云，亭亭处幽绝。\n坐石长看非我羁，手中欲揽待君说。\n贞白先生那得知，只向空山自怡悦。",
        "dynasty": "唐",
        "collection_info": null
    },
    {
        "uuid": "8ab5f43eae4129faf26d8a4c9efbb59c",
        "title": "裴端公使君清席赋得青桂歌送徐长史",
        "author": "皎然",
        "content": "昔年攀桂为留人，今朝攀桂送归客。\n秋风桃李摇落尽，为君青青伴松柏。\n谢公南楼送客还，高歌桂树凌寒山。\n应怜独秀空林上，空赏敷华积雪间。\n昨夜一枝生在月，婵娟可望不可折。\n若为天上堪赠行，徒使亭亭照离别。",
        "dynasty": "唐",
        "collection_info": null
    },
    {
        "uuid": "3be2c9ab73976963c509a41e797004ea",
        "title": "周长史昉画毗沙门天王歌",
        "author": "皎然",
        "content": "长史画神独感神，高步区中无两人。\n雅而逸，高且真，形生虚无忽可亲。\n降魔大戟缩在手，倚天长劒横诸绅。\n慈威示物虽凛凛，在德无秋唯有春。\n吾知真象本非色，此中妙用君心得。\n苟能下笔合神造，误点一点亦为道。\n写出霜缣可舒卷，何人应识此情远。\n秋斋清寂无外物，盥手焚香聊自展。\n忆昔胡兵围未解，感得此神天上下。\n至今云旗图我形，为君一顾烟尘清。",
        "dynasty": "唐",
        "collection_info": null
    },
    {
        "uuid": "0c35b0672206f26ee25e95f6ee330477",
        "title": "奉和颜鲁公真卿落玄真子舴艋舟歌",
        "author": "皎然",
        "content": "沧浪子后玄真子，冥冥钓隐江之汜。\n刳木新成舴艋舟，诸侯落舟自兹始。\n得道身不繫，无机舟亦闲。\n从水远逝兮任风还，朝五湖兮夕三山。\n停纶乍入芙蓉浦，击汰时过明月湾。\n太公取璜我不取，龙伯钓鳌我不钓。\n竹竿袅袅鱼簁簁，此中自得还自笑。\n汗漫一游何可期，后来谁遇冰雪姿。\n上古初闻出尧世，今朝还见在尧时。",
        "dynasty": "唐",
        "collection_info": null
    },
    {
        "uuid": "1ae7c597fb740ed5d33ea2e36240aab6",
        "title": "郑容全成蛟形木机歌",
        "author": "皎然",
        "content": "万物贵天然，天然不可得。\n浑朴无劳剞劂工，幽姿自可蛟龙质。\n欲腾未去何翩翩，扬袂争前谁敢拂。\n可中风雨一朝至，还应不是池中物。\n苍山万重采一枝，形如器车生意奇。\n风号雨喷心不折，众木千丛君独知。\n高人心，多越格。\n有时就月吟春风，持来座右惊神客。\n爱君开閤江之滨，白云黄鹤长相亲。\n南郭子綦我不识，非君独是是何人。",
        "dynasty": "唐",
        "collection_info": null
    },
    {
        "uuid": "2a24071b913da4661d6adcc84e8f0df3",
        "title": "奉同颜使君真卿清风楼赋得洞庭歌送吴炼师归林屋洞",
        "author": "皎然",
        "content": "名山洞府到金庭，三十六洞称最灵。\n不有古仙启其秘，今日安知灵宝经。\n中山炼师栖白云，道成仙秩号元君。\n三千甲子朝玉帝，世上如今名始闻。\n吐纳青牙养肌髮，花冠玉舃何高洁。\n不闻天上来谪仙，自是人间授真诀。\n吴兴太守道家流，仙师远放清风楼。\n应将内景还飞去，且从分风当此留。\n湖之山兮楼上见，山冥冥兮水悠悠。\n世人不到君自到，缥缈仙都谁与俦。\n黄鹤孤云天上物，物外飘然自天匹。\n一别千年未可期，仙家不数人间日。",
        "dynasty": "唐",
        "collection_info": null
    },
    {
        "uuid": "472bd9128dee08482be8b41f6a09276f",
        "title": "戛铜椀为龙吟歌",
        "author": "皎然",
        "content": "逸僧戛椀为龙吟，世上未曾闻此音。\n一从太尉房公赏，遂使秦人传至今。\n初戛徐徐声渐显，乐音不管何人[辨]。\n似出龙泉万丈底，乍怪声来近而远。\n未必全繇戛者功，真生虚无非椀中。\n寥亮掩清笛，萦迴凌细风。\n遥闻不断在烟杪，万籁无声天境空。\n乍向天台宿华顶，秋宵一吟更清迥。\n能令听者易常性，忧人忘忧躁人静。\n今日铿锽江上闻，蛟螭奔飞如得羣。\n声过阴岭恐成雨，响驻晴天将起云。\n坐来吟尽空江碧，却寻向者听无迹。\n人生万事将此同，暮贱朝荣动还寂。",
        "dynasty": "唐",
        "collection_info": null
    },
    {
        "uuid": "f8d8d1c75b040bd6ce3afc17bc4d6956",
        "title": "饮茶歌诮崔石使君",
        "author": "皎然",
        "content": "越人遗我剡溪茗，采得金牙爨金鼎。\n素瓷雪色缥沫香，何似诸仙琼蘂浆。\n一饮涤昏寐，情来朗爽满天地。\n再饮清我神，忽如飞雨洒轻尘。\n三饮便得道，何须苦心破烦恼。\n此物清高世莫知，世人饮酒多自欺。\n愁看毕卓瓮间夜，笑向陶潜篱下时。\n崔侯啜之意不已，狂歌一曲惊人耳。\n孰知茶道全尔真，唯有丹丘得如此。",
        "dynasty": "唐",
        "collection_info": null
    },
    {
        "uuid": "da5a8d38e40d4e9af2383cfeb3d81948",
        "title": "买药歌送杨山人",
        "author": "皎然",
        "content": "华阴少年何所希，欲饵丹砂化骨飞。\n江南药少淮南有，暂别胥门上京口。\n京口斜通江水流，斐回应上青山头。\n夜惊潮没鸬鹚堰，朝看日出芙蓉楼。\n摇荡春风乱帆影，片云无数是扬州。\n扬州喧喧卖药市，浮俗无由识仙子。\n河间姹女直千金，紫阳夫人服不死。\n吾于此道復何如，昨朝新得蓬莱书。",
        "dynasty": "唐",
        "collection_info": null
    },
    {
        "uuid": "cbdf4637b09b6a543581f02b65eef1e1",
        "title": "薛卿教长行歌",
        "author": "皎然",
        "content": "桂阳仙柳道家说，昔传苏君今是薛。\n聊将握槊偶时人，便被人间称冠绝。\n黄杨文局龟螭蟠，琢成骰子双琅玕。\n初疑月破云中堕，復怪星移指下攒。\n谁识兵奇势可保，坐看将军上一道。\n有时彩王非所希，笑击单于出重围。\n凫惊隼击疾若飞，左顾右盻生光辉。\n家本联姻汉戚里，身是长安贵公子。\n名高艺绝何翩翩，几迴决胜君王前。\n扈游长乐与祈年，人望青云白日边。\n谪宦江南岁阴晚，还将此道聊自遣。\n繇来君子行最长，予亦知君寄心远。",
        "dynasty": "唐",
        "collection_info": null
    },
    {
        "uuid": "9391f8cacb4c726e2017c9ff2ec44ddd",
        "title": "桃花石枕歌送安吉康丞",
        "author": "皎然",
        "content": "君吏桃州尚奇迹，桃州采得桃花石。\n烂疑朝日照已舒，含似春风吹未坼。\n珪璋特达世所珍，吾知此物亦其伦。\n应羡花开不凋悴，应嘉玉片无缁磷。\n立性坚刚平若砥，君子偏将交道比。\n何人亦秉坚刚姿，吾见君心得如此。\n君心所好我独知，别多见少长相思。\n从来赏翫安左右，万里提携君莫辞。",
        "dynasty": "唐",
        "collection_info": null
    },
    {
        "uuid": "21a06402cc279366184c9337f753dead",
        "title": "赋得吴王送女潮歌送李判官之河中府",
        "author": "皎然",
        "content": "见说吴王送女时，行宫直到荆溪口。\n溪上千年送女潮，为感吴王至今有。\n乃知昔人繇志诚，流水无情翻有情。\n平波忽起二三尺，此上疑与神仙宅。\n今人犹望荆之湄，长令望者增所思。\n吴王已殁女不返，潮水无情那有期。\n溪草何草号帝女，溪竹何竹号湘妃。\n灵涛旦暮自堪伤，的烁婵娟又争发。\n客归千里自兹始，览古高歌感行子。\n不知别后相见期，君意何如此潮水。",
        "dynasty": "唐",
        "collection_info": null
    },
    {
        "uuid": "7c6114800a419dcddb9733aab42b3c1e",
        "title": "观李中丞洪二美人唱歌轧筝歌",
        "author": "皎然",
        "content": "君家双美姬，善歌工筝人莫知。\n轧用蜀竹弦楚丝，清哇宛转声相随。\n夜静酒阑佳月前，高张水引何渊渊。\n美人矜名曲不误，蹙响时时如迸泉。\n赵琴素所[嘉]，齐讴世称绝。\n筝歌一动凡音辍，凝弦且莫停金罍。\n淫声已阕雅声来，游鱼噞喁鹤裴回，主人高情始为开。\n高情放浪出常格，偶世有名道无迹。\n勋业先登上将科，文章已冠诸人籍。\n每笑石崇无道情，轻身重色祸亦成。\n君有佳人当禅伴，于中不废学无生。\n爱君天然性寡欲，家贫禄薄常知足。\n谪官无愠如古人，交道忘言比前躅。\n不意全家万里来，湖中再见春山绿。\n吴兴公舍幽且闲，何妨寄隐在其间。\n时议名齐谢太傅，更看携妓似东山。",
        "dynasty": "唐",
        "collection_info": null
    },
    {
        "uuid": "8bacc87cf566df505355d6bc7526b9f0",
        "title": "陈氏童子草书歌",
        "author": "皎然",
        "content": "书家孺子有奇名，天然大草令人惊。\n僧虔老时把笔法，孺子如今皆暗合。\n飙挥电洒眼不及，但觉毫端鸣飒飒。\n有时作点险且能，太行片石看欲崩。\n偶然长掣浓入燥，少室枯松欹不倒。\n夏室炎炎少人欢，山轩日色在阑干。\n桐花飞尽子规思，主人高歌兴不至。\n浊醪不饮嫌昏沈，欲翫草书开我襟。\n龙爪状奇鼠鬚锐，水笺白皙越人惠。\n王家小令草最狂，为予洒出惊腾势。",
        "dynasty": "唐",
        "collection_info": null
    },
    {
        "uuid": "b1a4bec698b948a58ef06829b4e9e4f5",
        "title": "饮茶歌送郑容",
        "author": "皎然",
        "content": "丹丘羽人轻玉食，采茶饮之生羽翼。\n名藏仙府世空知，骨化云宫人不识。\n云山童子调金铛，楚人茶经虚得名。\n霜天半夜芳草折，烂漫缃花啜又生。\n赏君此茶祛我疾，使人胸中荡忧栗。\n日上香垆情未毕，醉踏虎溪云，高歌送君出。",
        "dynasty": "唐",
        "collection_info": null
    },
    {
        "uuid": "768e5aeb610bbf0b85a16e27dedde470",
        "title": "花石长枕歌荅章居士赠",
        "author": "皎然",
        "content": "楚山有石郢人琢，琢成长枕知是玉。\n全疑冰片坐恐销，间发花藂惊不足。\n赠予比之金琅玕，琼花烂熳浮席端。\n吾师道吾不执宝，今日感君因执看。\n试叩铿然应清律，纤尘不留蝇敢拂。\n万物皆因造化资，如何独负清贞质。\n南山有云鹄在空，长松为我生凉风。\n高友朗咏乐其中，行住四仪皆道意。\n不学小乘一曲士，唯将此物安座隅，取次闲眠有禅味。",
        "dynasty": "唐",
        "collection_info": null
    },
    {
        "uuid": "10c7b6b62bdc98df65ba4bebc3096e16",
        "title": "观王右丞维沧洲图歌",
        "author": "皎然",
        "content": "沧洲误是真，萋萋忽盈视。\n便有春渚情，褰裳掇芳芷。\n飒然风至草不动，始悟丹青得如此。\n丹青变化不可寻，翻空作有移人心。\n犹言雨色斜拂座，乍似水凉来入襟。\n沧洲说近三湘口，谁知卷得在君手。\n披图拥褐临水时，翛然不异沧洲臾。",
        "dynasty": "唐",
        "collection_info": null
    },
    {
        "uuid": "5746a0647c08a719dd4d8c20ff2d0405",
        "title": "洞庭山维谅上人院阶前孤生橘树歌",
        "author": "皎然",
        "content": "洞庭仙山但生橘，不生凡木与梨栗。\n真子无私自不栽，感得一株阶下出。\n细叶繁枝委露新，四时常绿不关春。\n若言此物无道性，何意孤生来就人。\n二月三月山初暖，最爱低檐数枝短。\n白花不用乌衔来，自有风吹手中满，九月十月争破颜。\n金实离离色殷殷，一夜天晴香满山。\n天生珍木异于俗，俗士来逢不敢触。\n清阴独步禅起时，徙倚前看看不足。",
        "dynasty": "唐",
        "collection_info": null
    },
    {
        "uuid": "4b5b097e52c77323b5249d966aacfdfb",
        "title": "春夜赋得漉水囊歌送郑明府",
        "author": "皎然",
        "content": "吴缣楚练何白皙，居士持来遗禅客。\n禅客能裁漉水囊，不用衣工秉刀尺。\n先师遗我式无缺，一滤一翻心敢赊。\n夕望东峰思漱盥，昽昽斜月悬灯纱。\n徙倚花前漏初断，白猨争啸惊禅伴。\n玉瓶徐泻赏涓涓，溅着莲衣水珠满。\n因识仁人为宦情，还如漉水爱苍生。\n聊歌一曲与君别，莫忘寒泉见底清。",
        "dynasty": "唐",
        "collection_info": null
    },
    {
        "uuid": "987b95b45ef5aa5266380c5283cfd1cb",
        "title": "湛处士枸杞架歌",
        "author": "皎然",
        "content": "天生灵草生灵地，误生人间人不贵。\n独君井上有一根，始觉人间众芳草。\n拖线垂丝宜曙看，裴回满架何珊珊。\n春风亦解爱此物，褭褭时来傍香实。\n湿云缀叶摆不去，翠羽衔花惊畏失。\n肯羡孤松不凋色，皇天正气肃不得。\n我独全生异此辈，顺时荣落不相背。\n孤松自被斧斤伤，独我柔枝保无害。\n黄油酒囊石棊局，吾羡湛生心出俗。\n撷芳生影风洒怀，其致翛然此中足。",
        "dynasty": "唐",
        "collection_info": null
    },
    {
        "uuid": "ba7fef96f6b794e51614b19bef52dd70",
        "title": "观裴秀才松石障歌",
        "author": "皎然",
        "content": "谁工此松唯拂墨，巧思丹青营不得。\n初写松梢风正生，此中势与真松争。\n高柯细叶动飒飒，乍听幽飗如有声。\n左右双松更奇绝，龙鳞麈尾仍半折。\n经春寒色聚不散，逼座阴阴将下雪。\n荆门石状凌玙璠，蹙成数片倚松根。\n何年蒨蒨苔黏迹，几夜潺潺水击痕。\n裴生诗家后来客，为我开图翫松石。\n对之自有高世心，何事劳君上山屐。",
        "dynasty": "唐",
        "collection_info": null
    },
    {
        "uuid": "612543267e103a9204b39e71c0156c19",
        "title": "送顾处士歌",
        "author": "皎然",
        "content": "吴门顾子予早闻，风貌真古谁似君。\n人中黄宪与颜子，物表孤高将片云。\n性背时人高且逸，平生好古无俦匹。\n醉书在箧称绝伦，神画开厨怕飞出。\n谢氏檀郎亦可俦，道情还似我家流。\n安贫日日读书坐，不见将名干五侯。\n知君别业长洲外，欲行秋田循畎浍。\n门前便取觳觫乘，腰上还将鹿卢佩。\n禅子有情非世情，御荈贡余聊赠行。\n满道喧喧遇君别，争窥玉润与冰清。",
        "dynasty": "唐",
        "collection_info": null
    },
    {
        "uuid": "d8b5894662195d90428f18a3e06a3961",
        "title": "水精数珠歌",
        "author": "皎然",
        "content": "西方真人为行密，臂上记珠皎如日。\n佛名无着心亦空，珠去珠来体常一。\n谁道佛身千万身，重重只向心中出。",
        "dynasty": "唐",
        "collection_info": null
    },
    {
        "uuid": "bbd7f61a01000294f2258ec08c35b29c",
        "title": "兵后西日溪行",
        "author": "皎然",
        "content": "一从清气上为天，仙叟何年见干海。\n黄河几度浊復清，此水如今未曾改。\n西寻仙人渚，误入桃花穴。\n风吹花片使我迷，时时问山惊踏雪。\n石梁丹竈意更奇，春草不生多故辙。\n我来隐道非隐身，如今世上无风尘。\n路是武陵路，人非秦代人。\n饭松得高侣，濯足偶清津。\n数片昔贤磬石在，几迴并坐戴纶巾。",
        "dynasty": "唐",
        "collection_info": null
    },
    {
        "uuid": "67116e4766bd80c4fbf1a66e08881c27",
        "title": "姑苏行",
        "author": "皎然",
        "content": "古台不见秋草衰，却忆吴王全盛时。\n千年月照秋草上，吴王在时几迴望。\n至今月出君不还，世人空对姑苏山。\n山中精灵安可覩，辙迹人踪麋鹿聚。\n婵娟西子倾国容，化作寒陵一堆土。",
        "dynasty": "唐",
        "collection_info": null
    },
    {
        "uuid": "12a572fb50cebb0f52659192ca48dc3f",
        "title": "短歌行",
        "author": "皎然",
        "content": "古人若不死，吾亦何所悲。\n萧萧烟雨九原上，白杨青松葬者谁。\n贵贱同一尘，死生同一指。\n人生在世共如此，何异浮云与流水。\n短歌行，短歌无穷日已倾。\n邺宫梁苑徒有名，春草秋风伤我情。\n何为不学金仙侣，一悟空王无死生。",
        "dynasty": "唐",
        "collection_info": null
    },
    {
        "uuid": "a00325d1c1bbaeb67825a4af9b5fc63d",
        "title": "山月行",
        "author": "皎然",
        "content": "家家望秋月，不及秋山望。\n山中万境长寂寥，夜夜孤明我山上。\n海人皆言生海东，山人自谓出山中。\n忧虞欢乐皆占月，月本无心同不同。\n自从有月山不改，古人望尽今人在。\n不知万世今夜时，孤月将□谁更待。",
        "dynasty": "唐",
        "collection_info": null
    },
    {
        "uuid": "e2772338d55b788743d905f8197c805c",
        "title": "顾渚行寄裴方舟",
        "author": "皎然",
        "content": "我有云泉隣渚山，山中茶事颇相关。\n鶗鴂鸣时芳草死，山家渐欲收茶子。\n伯劳飞日芳草滋，山僧又是采茶时。\n繇来惯采无近远，阴岭长兮阳崖浅。\n大寒山下叶未生，小寒山中叶初卷。\n吴婉携笼上翠微，蒙蒙香刺罥春衣。\n迷山乍被落花乱，度水时惊啼鸟飞。\n家园不远乘露摘，归时露彩犹滴沥。\n初看怕出欺玉英，更取煎来胜金液。\n昨夜西峰雨色过，朝寻新茗復如何。\n女宫露涩青芽老，尧市人稀紫笋多。\n紫笋青芽谁得识，日暮采之长太息。\n清泠真人待子元，贮此芳香思何极。",
        "dynasty": "唐",
        "collection_info": null
    },
    {
        "uuid": "b2d2173f52c8290be1f98de82528b4d3",
        "title": "武源行赠丘卿岑",
        "author": "皎然",
        "content": "昔年羣盗阻江东，吴山动摇楚泽空。\n齐人亦戴蜂虿毒，美稷化为荆棘藂。\n汹汹四顾多窟穴，浮云白波名不同。\n万人死地当虎口，一旦生涯悬彀中。\n昨日将军徇死节，悉向生民陷成血。\n胸中豹略张阵云，握内虵矛挥白雪。\n长洲南去接孤城，居人散尽鼓譟惊。\n三春不见芳草色，四面唯闻刁斗声。\n此时狂寇纷如市，君当要衝固深垒。\n纵横计出皆获全，士卒身先每轻死。\n埽平氛祲望吴门，人间岁美桑柘繁。\n比屋生全受君赐，连营罢战赖君恩。\n如何弃置功不录，通籍无名滞江曲。\n灞亭不重李将军，汉爵犹轻苏属国。\n荒营寂寂隐山椒，春意空惊故柳条。\n野战攻城尽如此，即今谁是霍嫖姚。",
        "dynasty": "唐",
        "collection_info": null
    },
    {
        "uuid": "4d2b2bd73fa8d5a3a52c628bffa39778",
        "title": "长安少年行",
        "author": "皎然",
        "content": "翠楼春酒虾蟇陵，长安少年皆共矜。\n纷纷半醉绿槐道，躞蹀花骢骄不胜。",
        "dynasty": "唐",
        "collection_info": null
    },
    {
        "uuid": "18c71ab88cf81960a2941fc651d504c0",
        "title": "风入松",
        "author": "皎然",
        "content": "西岭松声落日秋，千枝万叶风飗飗。\n美人援琴弄成曲，写得松间声断续。\n声断续，清我魂，流波坏陵安足论。\n美人夜坐月明裏，含少商兮点清征。\n风何凄兮飘飘，搅寒松兮又夜起。\n夜未央，曲何长，金徽更促声泱泱。\n何人此时不得意，意苦弦悲闻客堂。",
        "dynasty": "唐",
        "collection_info": null
    },
    {
        "uuid": "9fc3fb67098cd106ed6fc724b94471c6",
        "title": "陪卢中丞闲游山寺",
        "author": "皎然",
        "content": "野寺出人境，舍舟登远峰。\n林开明见月，万壑静闻钟。\n拥烛明山翠，交麾动水容。\n如何股肱守，尘外得相逢。",
        "dynasty": "唐",
        "collection_info": null
    },
    {
        "uuid": "82a939c08cf1aa8c4790cfa0bba19336",
        "title": "湖南草堂读书招李少府",
        "author": "皎然",
        "content": "削去僧家事，南池便隐居。\n为怜松子寿，还卜道家书。\n药院常无客，茶樽独对余。\n有时招逸史，来饭野中蔬。",
        "dynasty": "唐",
        "collection_info": null
    },
    {
        "uuid": "0d5a4c6d5a3e2a616c6e2cc2ff923f1a",
        "title": "荅李季兰",
        "author": "皎然",
        "content": "天女来相试，将花欲染衣。\n禅心竟不起，还捧旧花归。",
        "dynasty": "唐",
        "collection_info": null
    },
    {
        "uuid": "fd9cc8107e78dff19f9b8a939b9b13ca",
        "title": "酬郑判官湖上见赠",
        "author": "皎然",
        "content": "岁岁湖南隐已成，如何星使忽知名。\n沙鸥惯识无心客，今日逢君不解惊。",
        "dynasty": "唐",
        "collection_info": null
    },
    {
        "uuid": "939d7c0c5bbbdbe73915666bc6e6d66b",
        "title": "送旻上人游天台",
        "author": "皎然",
        "content": "真心不废别，试看越溪清。\n知汝机忘尽，春山自有情。\n月思华顶宿，云爱石门行。\n海近应须泛，无令鸥鹭惊。",
        "dynasty": "唐",
        "collection_info": null
    },
    {
        "uuid": "fdcdb6b556a58578eeb4441e4030a08f",
        "title": "送别",
        "author": "皎然",
        "content": "闻说情人怨别情，霜天淅沥在寒城。\n长宵漫漫角声发，禅子无心恨亦生。",
        "dynasty": "唐",
        "collection_info": null
    },
    {
        "uuid": "53d4a9b47845345db5621517d9a2269c",
        "title": "与昂上人两字继合四句初字日",
        "author": "皎然",
        "content": "有一鸟雏，凌寒独宿。\n若逢云雨，两两相逐。",
        "dynasty": "唐",
        "collection_info": null
    },
    {
        "uuid": "32507fb11c2f1f2969f3d16f949c9b05",
        "title": "次日",
        "author": "皎然",
        "content": "野外有一人，独立无四隣。\n彼见是我身，我见是彼身。",
        "dynasty": "唐",
        "collection_info": null
    },
    {
        "uuid": "6b47912e217df1638ee21ad04df674db",
        "title": "皇太子频赐存问幷索唱和新诗因有陈谢",
        "author": "广宣",
        "content": "望苑招延后，禅扉访道余。\n祗言俟文雅，何意及庸虚。\n率性多非学，缘情偶自书。\n清风闻寺响，白日见心初。\n重道逢轩后，崇儒过魏储。\n青宫列芳梓，玄圃积琼琚。\n郑鼠宁容者，齐竽久舍诸。\n龙怀受恩感，含思几踌躇。",
        "dynasty": "唐",
        "collection_info": null
    },
    {
        "uuid": "f5ec1a81a8f8738747eb4119b140612b",
        "title": "禁中法会应制",
        "author": "广宣",
        "content": "天上万年枝，人间不可窥。\n道场三教会，心地百王期。\n侍读霑恩早，传香驻日迟。\n在筵还向道，通籍许言诗。\n空媿陪仙列，何阶答圣慈。\n从今精至理，长愿契无为。",
        "dynasty": "唐",
        "collection_info": null
    },
    {
        "uuid": "978d23e819fa3cd133083667016a22d9",
        "title": "降诞日内庭献寿应制",
        "author": "广宣",
        "content": "庆寿千龄远，敷仁万国通。\n登霄欣有路，捧日媿无功。\n仙驾三山上，龙生二月中。\n修斋长乐殿，讲道大明宫。\n此地人难到，诸天事不同。\n法筵花散后，空界满香风。",
        "dynasty": "唐",
        "collection_info": null
    },
    {
        "uuid": "e66a9666b054b654b1ab40c3b8b1b066",
        "title": "寺中柿树一蒂四颗咏应制",
        "author": "广宣",
        "content": "珍木生奇亩，低枝拂梵宫。\n因开四界分，本自百花中。\n当夏阴涵绿，临秋色变红。\n君看药草喻，何减太阳功。",
        "dynasty": "唐",
        "collection_info": null
    },
    {
        "uuid": "3739716de59880c884138d3a5ceaaa18",
        "title": "早秋降诞日献寿二首应制 一",
        "author": "广宣",
        "content": "秋蓂开六叶，元圣诞千年。\n绕殿祥风起，当空瑞日悬。\n道光中国主，人识大罗仙。\n敢赞无疆寿，香花上法筵。",
        "dynasty": "唐",
        "collection_info": null
    },
    {
        "uuid": "6bc533dc99648b4b92b5f8dad2ae09f0",
        "title": "早秋降诞日献寿二首应制 二",
        "author": "广宣",
        "content": "万方瞻圣日，九土仰清光。\n磬地山河壮，弥天福寿长。\n瑞烟熏法界，真偈启仁王。\n看献千秋乐，千秋乐未央。",
        "dynasty": "唐",
        "collection_info": null
    },
    {
        "uuid": "5610065ac0765cc3e02da01cb6652d5c",
        "title": "驾幸天长寺应制",
        "author": "广宣",
        "content": "天界宜春赏，禅门不掩关。\n宸游双阙外，僧引百花间。\n车马喧长路，烟云净远山。\n观空復观俗，皇鉴此中闲。",
        "dynasty": "唐",
        "collection_info": null
    },
    {
        "uuid": "c1d26105502018e4ab26a737bc16243b",
        "title": "九月菊花咏应制",
        "author": "广宣",
        "content": "可讶东篱菊，能知节候芳。\n细枝青玉润，繁蘂碎金香。\n爽气浮朝露，浓姿带夜霜。\n泛杯传寿酒，应共乐时康。",
        "dynasty": "唐",
        "collection_info": null
    },
    {
        "uuid": "b04fc75e83574344eaa8ef6e3bb10ab1",
        "title": "驾幸圣容院应制",
        "author": "广宣",
        "content": "大唐国裏千年圣，王舍城中百亿身。\n却指容颜非我相，自言空色是吾真。\n深殿虔心随宝辇，广庭徐步引金轮。\n古来贵重缘亲近，狂客惭为侍从臣。",
        "dynasty": "唐",
        "collection_info": null
    },
    {
        "uuid": "e060f07a071ff5ed1723f650de26279b",
        "title": "圣恩顾问独游月磴阁直书其事应制",
        "author": "广宣",
        "content": "禅居河畔无多地，来往寻春物正华。\n磴道上盘千亩竹，栏干低压万人家。\n檐前施饭来飞鸟，林下行香踏落花。\n自解剎那知佛性，不劳更喻几尘沙。",
        "dynasty": "唐",
        "collection_info": null
    },
    {
        "uuid": "8d34353ccdbd79d80828c4d52c22363e",
        "title": "安国寺随驾幸兴唐观应制",
        "author": "广宣",
        "content": "东林何殿是西邻，禅客垣墙接羽人。\n万乘游仙宗有道，三车引路本无尘。\n初传宝诀长生术，已证金刚不坏身。\n两地尽修天上事，共瞻銮驾重来巡。",
        "dynasty": "唐",
        "collection_info": null
    },
    {
        "uuid": "c313a2a8a9630698aa1fb4548b74b659",
        "title": "贺王起",
        "author": "广宣",
        "content": "从辞凤阁掌丝纶，便向青云领贡宾。\n再闢文场无枉路，两开金榜绝冤人。\n眼看龙化门前水，手放莺飞谷口春。\n明日定归台席去，鹡鸰原上共陶钧。",
        "dynasty": "唐",
        "collection_info": null
    },
    {
        "uuid": "59283dae9982cd4bfdae6ce6e5f50062",
        "title": "贺幸普济寺应制",
        "author": "广宣",
        "content": "南方宝界几由旬，八部同瞻一佛身。\n寺压山河天宇静，楼悬日月镜光新。\n重城柳暗东风曙，复道花明上苑春。\n向晚銮舆归凤阙，曲江池上动青苹。",
        "dynasty": "唐",
        "collection_info": null
    },
    {
        "uuid": "81dc5dec642a2fab21ecc813e2ed7695",
        "title": "红楼院应制",
        "author": "广宣",
        "content": "红楼疑见白毫光，寺逼宸居福盛唐。\n支遁爱山情谩切，昙摩泛海路空长。\n经声夜息闻天语，鑪气晨飘接御香。\n谁道此中难可到，自怜深院得徊翔。",
        "dynasty": "唐",
        "collection_info": null
    },
    {
        "uuid": "80b42b2257893bd0ec6cbd3ecd0963d6",
        "title": "再入道场纪事应制",
        "author": "广宣",
        "content": "南方归去再生天，内殿今年异昔年。\n见闢干坤新定位，看题日月更高悬。\n行随车辇登仙路，坐近炉烟讲法筵。\n自喜恩深陪侍从，两朝长在圣人前。",
        "dynasty": "唐",
        "collection_info": null
    },
    {
        "uuid": "97ca1a2d5dd355306158a1dacd03b451",
        "title": "寺中赏花应制",
        "author": "广宣",
        "content": "东风万里送香来，上界千花向日开。\n却笑霞楼紫芝侣，桃源仙洞访仙才。",
        "dynasty": "唐",
        "collection_info": null
    },
    {
        "uuid": "f3d5c4820ee33da86a7dfbd2f49500ab",
        "title": "九月十五日夜宿郑尚书絪东亭望月寄杜给事",
        "author": "广宣",
        "content": "霜天晴夜宿东斋，松竹交阴惬素怀。\n迥出风尘心得地，可怜三五月当阶。\n清光满院恩情见，寒色临门笑语谐。\n霄汉路殊从道合，往来人事不相乖。",
        "dynasty": "唐",
        "collection_info": null
    },
    {
        "uuid": "d4d5c765a1aec8ba1366d9465b6744c5",
        "title": "酬卢仝见访不遇题壁",
        "author": "含曦",
        "content": "长寿寺石壁，卢公一首诗。\n渴读即不渴，饥读即不饥。\n鲸吞海水尽，露出珊瑚枝。\n海神知贵不知价，留向人间光照夜。",
        "dynasty": "唐",
        "collection_info": null
    },
    {
        "uuid": "8aa6a7b2d1819479ca182814ceaa09ea",
        "title": "旅中荅喻军事问客情",
        "author": "善生",
        "content": "一自游他国，相逢少故人。\n纵然为客乐，争似在家贫。\n畜恨霜侵鬓，搜诗病入神。\n若非怜片善，谁肯问风尘。",
        "dynasty": "唐",
        "collection_info": null
    },
    {
        "uuid": "5ddb0ac31f8b0b0091c0d8c8944d23ff",
        "title": "赠卢逸人",
        "author": "善生",
        "content": "高眠岩野间，至艺敌应难。\n诗苦无多首，药灵惟一丸。\n引泉鱼落釜，攀果露沾冠。\n已得嵇康趣，逢迎事每阑。",
        "dynasty": "唐",
        "collection_info": null
    },
    {
        "uuid": "eefb5f8526cd266b612d7cb720ac689d",
        "title": "送玉禅师",
        "author": "善生",
        "content": "飘然无定迹，迥与律乘违。\n入郭随缘住，思山破夏归。\n盂擎数家饭，衲乞几人衣。\n洞了曹溪旨，宁输俗者机。",
        "dynasty": "唐",
        "collection_info": null
    },
    {
        "uuid": "98a10ac8d49dc76686af0dafe8e27148",
        "title": "送智光之南值雨",
        "author": "善生",
        "content": "结束衣囊了，炎州定去游。\n草堂方惜别，山雨为相留。\n又得一宵话，免生千里愁。\n莫辞重卜日，后会必经秋。",
        "dynasty": "唐",
        "collection_info": null
    },
    {
        "uuid": "1c163fc31d70c66839e6d17e47d917c0",
        "title": "谢白乐天招",
        "author": "韬光",
        "content": "山僧野性好林泉，每向岩阿倚石眠。\n不解栽松陪玉勒，惟能引水种金莲。\n白云乍可来青嶂，明月难教下碧天。\n城市不能飞锡去，恐妨莺啭翠楼前。",
        "dynasty": "唐",
        "collection_info": null
    },
    {
        "uuid": "b7e87d140e89f4a1b988360c6a0f5774",
        "title": "五岁咏花",
        "author": "知玄",
        "content": "花开满树红，花落万枝空。\n唯余一孕在，明日定随风。",
        "dynasty": "唐",
        "collection_info": null
    },
    {
        "uuid": "5fd05a25fcc2c3667140ef18ec861042",
        "title": "祝尧诗",
        "author": "知玄",
        "content": "生天本自生天业，未必求仙便得仙。\n鹤背倾危龙背滑，君王且住一千年。",
        "dynasty": "唐",
        "collection_info": null
    },
    {
        "uuid": "5e91dfe4475be18743ca90c202c5044a",
        "title": "荅僧澈",
        "author": "知玄",
        "content": "观君法苑思冲虚，使我真乘刃有余。\n若使龙光时可待，应怜僧肇论成初。\n五车外典知谁敌，九趣多才恐不如。\n萧寺讲轩横淡荡，帝乡云树正扶疎。\n几生曾得阇瑜意，今日堪将贝叶书。\n一振微言冠千古，何人执卷问吾庐。",
        "dynasty": "唐",
        "collection_info": null
    },
    {
        "uuid": "2bc7868a441a08fa872daa0d7bf91fe1",
        "title": "月夜怀刘秀才",
        "author": "元孚",
        "content": "独夜相思但自劳，阮生吟罢梦云涛。\n此时小定未禅寂，古塔月中松磬高。",
        "dynasty": "唐",
        "collection_info": null
    },
    {
        "uuid": "3b3eb576b6a31f7762c5668ee28133a8",
        "title": "送李四校书",
        "author": "元孚",
        "content": "朱丝写别鹤泠泠，诗满红笺月满庭。\n莫学楚狂隳姓字，知音还有子期听。",
        "dynasty": "唐",
        "collection_info": null
    },
    {
        "uuid": "3e27f2f5ffa9a0c3d9d819a2b50293cd",
        "title": "边思",
        "author": "栖白",
        "content": "西北黄云暮，声声画角愁。\n阴山一夜雨，白草四郊秋。\n乱雁鸣寒渡，飞沙入废楼。\n何时番色尽，此地见芳洲。",
        "dynasty": "唐",
        "collection_info": null
    },
    {
        "uuid": "81647dd163115e4d8ad601d9e6d6bbff",
        "title": "八月十五夜翫月",
        "author": "栖白",
        "content": "寻常三五夜，不是不婵娟。\n及至中秋满，还胜别夜圆。\n清光凝有露，皓魄爽无烟。\n自古人皆望，年来又一年。",
        "dynasty": "唐",
        "collection_info": null
    },
    {
        "uuid": "eff31a560ef7d9bc1c380bffdd3fed90",
        "title": "寻山僧真胜上人不遇",
        "author": "栖白",
        "content": "松下禅栖所，苔滋径莫分。\n青山春暮见，流水夜深闻。\n不坐看心石，应随出定云。\n猨猱非可问，岩谷自空曛。",
        "dynasty": "唐",
        "collection_info": null
    },
    {
        "uuid": "9d508080910bd4f0e198b77630e2e96c",
        "title": "赠李溟秀才",
        "author": "栖白",
        "content": "南居古庙深，高树宿山禽。\n明月上清汉，骚人动楚吟。\n数篇正始韵，一片补亡心。\n孤悄欺何谢，云波不可寻。",
        "dynasty": "唐",
        "collection_info": null
    },
    {
        "uuid": "17fb57d0c01a027487299a9859b08dbe",
        "title": "送石秀才",
        "author": "栖白",
        "content": "正是叹羁游，知音拜楚侯。\n何须辞远道，自可乐扁舟。\n倚棹江洲雨，闻猨岛岫秋。\n谢家山水兴，终日待诗流。",
        "dynasty": "唐",
        "collection_info": null
    },
    {
        "uuid": "0790d4d9ad7cc75fdbe390f7ba9fcbb4",
        "title": "送造微上人游五台及礼本师",
        "author": "栖白",
        "content": "寒空金锡响，欲过渭阳津。\n极目多来鴈，孤城少故人。\n与师虽别久，于法本相亲。\n又对清凉月，中宵语宿因。",
        "dynasty": "唐",
        "collection_info": null
    },
    {
        "uuid": "bdb59c9fa7f34c711b9b77b422f1ff8f",
        "title": "送禅师宗极归玉峰",
        "author": "栖白",
        "content": "背郭去归宿，头陀意颇浓。\n鹤争栖远树，猨鬬上孤峰。\n夜戍经霜月，秋城过雨钟。",
        "dynasty": "唐",
        "collection_info": null
    },
    {
        "uuid": "1b59d6dab8eb9f1f4d9cea789809f166",
        "title": "送僧归旧山",
        "author": "栖白",
        "content": "谈空与破邪，献寿復荣家。\n白日得何偈，青天落几花。\n传灯皆有分，化俗独无涯。\n却入中峯寺，还知有聚沙。",
        "dynasty": "唐",
        "collection_info": null
    },
    {
        "uuid": "e85b8aa72175cbd29f86873a00c97561",
        "title": "送圆仁三藏归本国",
        "author": "栖白",
        "content": "家山临晚日，海路信归桡。\n树灭浑无岸，风生只有潮。\n岁穷程未尽，天末国仍遥。\n已入闽王梦，香花境外邀。",
        "dynasty": "唐",
        "collection_info": null
    },
    {
        "uuid": "bf513f30f845537b1aa5a93d6aba020c",
        "title": "送王炼师归嵩岳",
        "author": "栖白",
        "content": "飘然绿毛节，杳去洛城端。\n隔水见秋岳，兼霜扫石坛。\n一溪松色古，半夜鹤声寒。\n迥与人寰别，劳生不可观。",
        "dynasty": "唐",
        "collection_info": null
    },
    {
        "uuid": "b79e9a0f25b41acfb52360699143e9e0",
        "title": "寿昌节赋得红云表夏日",
        "author": "栖白",
        "content": "景候融融阴气潜，如峰云共火相兼。\n霞光捧日登天上，丹彩乘风入殿檐。\n行逐赤龙千岁出，明当朱夏万方瞻。\n微臣多幸逢佳节，得赋殊祥近御帘。",
        "dynasty": "唐",
        "collection_info": null
    },
    {
        "uuid": "eac22256ee45d21072e3d60d945aa01e",
        "title": "经废宫",
        "author": "栖白",
        "content": "终日河声咽暮空，烟愁此地昼蒙蒙。\n锦帆东去沙侵苑，玉辇西来树满宫。\n鲁客望津天欲雪，朔鸿离岸苇生风。\n那堪独立思前事，回首残阳雉堞红。",
        "dynasty": "唐",
        "collection_info": null
    },
    {
        "uuid": "9fc8de3c54085115ae38ef40627c8deb",
        "title": "赠识古法师",
        "author": "栖白",
        "content": "重城深寺讲初休，却忆家山访旧游。\n对月与君相送夜，闻蛩教我独惊秋。\n云心杳杳难为别，鹤性萧萧不可留。\n遥想孤舟清渭上，飘然帆影起离愁。",
        "dynasty": "唐",
        "collection_info": null
    },
    {
        "uuid": "4926654834d28c0773f2a84bacb4fe57",
        "title": "月夜怀刘秀才",
        "author": "栖白",
        "content": "独夜相思但自劳，阮生吟罢梦云涛。\n此时小定未禅寂，古塔月中松盘高。",
        "dynasty": "唐",
        "collection_info": null
    },
    {
        "uuid": "7235679df1b5329af89b2a651895ddda",
        "title": "寄南山景禅师",
        "author": "栖白",
        "content": "一度林前见远公，静闻真语世情空。\n至今寂寞禅心在，任起桃花柳絮风。",
        "dynasty": "唐",
        "collection_info": null
    },
    {
        "uuid": "a32997fac9fd5f375e7bfd64895b1d16",
        "title": "哭刘得仁",
        "author": "栖白",
        "content": "为爱诗名吟至死，风魂雪魄去难招。\n直须桂子落坟上，生得一枝冤始消。",
        "dynasty": "唐",
        "collection_info": null
    },
    {
        "uuid": "f753c4160ae7372bfb18abacf9129280",
        "title": "龙潭",
        "author": "应物",
        "content": "石激悬流雪满湾，五龙潜处野云闲。\n暂收雷电九峰下，且饮溪潭一水间。\n浪引浮槎依北岸，波分晓日浸东山。\n回瞻四面如看画，须信游人不欲还。",
        "dynasty": "唐",
        "collection_info": null
    },
    {
        "uuid": "2e8f4be63acd66cc53eaa7fd58f976f6",
        "title": "题化城寺",
        "author": "应物",
        "content": "平高选处创莲宫，一水萦流处处通。\n画阁昼开迟日畔，禅房夜掩碧云中。\n平川不见龙行雨，幽谷遥闻虎啸风。\n偶与游人论法要，真元浩浩理无穷。",
        "dynasty": "唐",
        "collection_info": null
    },
    {
        "uuid": "44c7bb90c1abd434629eed586f652384",
        "title": "戴云山吟",
        "author": "智亮",
        "content": "人间谩说上天梯，上万千迴总是迷。\n曾似老人岩上坐，清风明月与心齐。",
        "dynasty": "唐",
        "collection_info": null
    },
    {
        "uuid": "ca38495e2a529cd6e501bd54f8fc9fa5",
        "title": "又戴云山吟",
        "author": "智亮",
        "content": "戴云山顶白云齐，登顶方知世界低。\n异草奇花人不识，一池分作九条溪。",
        "dynasty": "唐",
        "collection_info": null
    },
    {
        "uuid": "37baa3d1ae958832d0ecd02d95947ddd",
        "title": "荅卢邺",
        "author": "良乂",
        "content": "风泉秪向梦中闻，身外无余可寄君。\n当户一轮惟晓月，挂檐数片是秋云。",
        "dynasty": "唐",
        "collection_info": null
    },
    {
        "uuid": "bbf75d677983892ed1cf2c4e548972c7",
        "title": "山居八咏 一",
        "author": "常达",
        "content": "身闲依祖寺，志僻性多慵。\n少室遗真旨，层楼起暮钟。\n啜茶思好水，对月数诸峰。\n有问山中趣，庭前是古松。",
        "dynasty": "唐",
        "collection_info": null
    },
    {
        "uuid": "9309d1515a7edfae15f26459974c10b2",
        "title": "山居八咏 二",
        "author": "常达",
        "content": "晚望虚庭物，心心见祖情。\n烟开分岳色，雨雾减泉声。\n远树猨长啸，层岩日乍明。\n更堪论的意，林下笋新生。",
        "dynasty": "唐",
        "collection_info": null
    },
    {
        "uuid": "3ac166581ad2ba86c565ef048f79aa01",
        "title": "山居八咏 三",
        "author": "常达",
        "content": "一室尘埃外，翛然祗么常。\n睡来开寝帐，钟动下禅床。\n溪浸山光冷，秋凋木叶黄。\n时提祖师意，欹石看斜阳。",
        "dynasty": "唐",
        "collection_info": null
    },
    {
        "uuid": "a8fd44419bcf2992bd807dbf784fe162",
        "title": "山居八咏 四",
        "author": "常达",
        "content": "西来真祖意，祗在见闻中。\n寒雁一声过，疎林几叶空。\n心闲怜水石，身老怯霜风。\n为报参玄者，山山月色同。",
        "dynasty": "唐",
        "collection_info": null
    },
    {
        "uuid": "4201be9f20e9498b592f9643a13237f8",
        "title": "山居八咏 五",
        "author": "常达",
        "content": "真性寂无机，尘尘祖佛师。\n日明庭砌暖，霜苦药苗衰。\n汲水和烟酌，栽松带雪移。\n好听玄旨处，猨啸岭南枝。",
        "dynasty": "唐",
        "collection_info": null
    },
    {
        "uuid": "5d5a331c2df44785e48e6ffb21e0ff9a",
        "title": "山居八咏 六",
        "author": "常达",
        "content": "古寺凭栏危，时闻举妙机。\n庭空月色净，夜迥磬声移。\n漏转寒更急，灯残冷焰微。\n太虚同万象，相谓话玄微。",
        "dynasty": "唐",
        "collection_info": null
    },
    {
        "uuid": "b19cd07aca48d65b0ea9e683cd135c4e",
        "title": "山居八咏 七",
        "author": "常达",
        "content": "胡僧论的旨，物物唱圆成。\n疎柳春来翠，幽窗日渐明。\n禅心清石室，蝶翅覆花英。\n好听谈玄处，乔松鹤数声。",
        "dynasty": "唐",
        "collection_info": null
    },
    {
        "uuid": "c6f64a11cea3beb974853f0ab2cde251",
        "title": "山居八咏 八",
        "author": "常达",
        "content": "祖祖唯心旨，春融日正长。\n霜轻莎草绿，风细药苗香。\n月满真如净，花开觉树芳。\n庭前莺啭处，时听语圆常。",
        "dynasty": "唐",
        "collection_info": null
    },
    {
        "uuid": "733bb2e2dc61058d79cb0192a5bac0b2",
        "title": "苦热行",
        "author": "僧鸾",
        "content": "烛龙衔火飞天地，平陆无风海波沸。\n彤云迭迭耸奇峰，焰焰流光热凝翠。\n烟岛抟鹏亸双翅，羲和赫怒强总辔。\n饮流夸父毙长途，如见当中印王字。\n明明夜西朝又东，古来有道仍再中。\n扶桑老叶蔽不得，辉华直欲凌苍空。\n行人挥汗翻成雨，口燥喉干嗌尘土。\n西郊云色昼冥冥，如何不救生灵苦。\n何山怪木藏蛟龙，缩鳞卷鬣为乖慵。\n不发滂泽注天下，欲使风雷何所从。\n旱苗原上枯成焰，岳灵徒祝无神验。\n豪家帘外唤清风，水纹明角铺长簟。\n玉扇画堂凝夜秋，歌艳绕梁催莫愁。\n阳乌落尽酒不醒，扶上西园当月楼。\n废田暍死非吾属，库有黄金仓有粟。",
        "dynasty": "唐",
        "collection_info": null
    },
    {
        "uuid": "b155aeef4d2de1724cdce5b6380e0ab6",
        "title": "赠李粲秀才",
        "author": "僧鸾",
        "content": "陇西辉用真才子，搜奇探险无伦比。\n笔下铦磨巨阙锋，胸中静滟西江水。\n哀弦古乐清人耳，月露激寒哭秋鬼。\n苔地无尘到晓吟，杉松老叶风干起。\n十轴示余三百篇，金碧烂光烧蜀笺。\n雄芒逸气测不得，使我踯躅成狂颠。\n大郊远阔空无边，凝明淡绿收余烟。\n旷怀相对景何限，落日乱峰青倚天。\n又惊大舶帆高悬，行涛劈浪凌飞仙。\n回首瞥见五千仞，扑下香炉瀑布泉。\n何事古人夸八斗，焉敢今朝定妍丑。\n飒风驱雷暂不停，始向塲中称大手。\n骏如健鹘鹗与鵰，拏云猎野翻重霄。\n狐狸窜伏不敢动，却下双鸣当迅飙。\n愁如湘灵哭湘浦，咽咽哀音隔云雾。\n九嶷深翠转巍峨，仙骨寒消不知处。\n清同野客敲越瓯，丁当急响涵清秋。\n鸾雏相引叫未定，霜结夜阑仍在楼。\n高若太空露云物，片白激青皆彷佛。\n仙鹤闲从净碧飞，巨鳌头戴蓬莱出。\n前辈歌诗惟翰林，神仙老格何高深。\n鞭驰造化绕笔转，灿烂不为酸苦吟。\n梦乘明月清沈沈，飞到天台天姥岑。\n倾湖涌海数百字，字字不朽长摐金。\n此日多君可俦侣，堆珠迭玑满玄圃。\n终日并辔游昆崙，十二楼中宴王母。",
        "dynasty": "唐",
        "collection_info": null
    },
    {
        "uuid": "73539f107a80122220e37133b2a4b952",
        "title": "和王季文题九华山",
        "author": "神颖",
        "content": "众岳雄分野，九华镇南朝。\n彩笔凝空远，崔嵬寄青霄。\n龙潭古仙府，灵药今不凋。\n莹为沧海镜，烟霞作荒标。\n造化心数奇，性状精气饶。\n玉树郁玲珑，天籁韵萧寥。\n寂寂寻乳窦，兢兢行石桥。\n通泉漱云母，藉草萦香苕。\n我住幽且深，君赏昏復朝。\n稀逢发清唱，片片霜凌飙。",
        "dynasty": "唐",
        "collection_info": null
    },
    {
        "uuid": "cdafd8a384e704b23795485616ae3ad1",
        "title": "宿严陵钓台",
        "author": "神颖",
        "content": "寒谷荒台七里洲，贤人永逐水东流。\n独猿叫断青天月，千古冥冥潭树秋。",
        "dynasty": "唐",
        "collection_info": null
    },
    {
        "uuid": "de84ad9903ecfbf5e835fe6c4d6c7e96",
        "title": "效古",
        "author": "澹交",
        "content": "荣辱又荣辱，一何翻与覆。\n人生百岁中，孰肯死前足。\n玄鬓忽如丝，青丛不再绿。\n自古争名徒，黄金是谁禄。",
        "dynasty": "唐",
        "collection_info": null
    },
    {
        "uuid": "89a31268cdb5f68eb015721da527a20b",
        "title": "病后作",
        "author": "澹交",
        "content": "未得忘身法，此身终未安。\n病肠犹可洗，瘦骨不禁寒。\n药少心情饵，经无气力看。\n悠悠片云质，独对夕阳残。",
        "dynasty": "唐",
        "collection_info": null
    },
    {
        "uuid": "0f0a7094584488c1fc77acc9b9f60720",
        "title": "写真",
        "author": "澹交",
        "content": "图形期自见，自见却伤神。\n已是梦中梦，更逢身外身。\n水花凝幻质，墨彩染空尘。\n堪笑予兼尔，俱为未了人。",
        "dynasty": "唐",
        "collection_info": null
    },
    {
        "uuid": "31078fd49d08d2b7d810ff1391d00906",
        "title": "端午",
        "author": "文秀",
        "content": "节分端午自谁言，万古传闻为屈原。\n堪笑楚江空渺渺，不能洗得直臣冤。",
        "dynasty": "唐",
        "collection_info": null
    },
    {
        "uuid": "9a728a0f138576d245e1c322485308eb",
        "title": "谢友人见访留诗",
        "author": "怀楚",
        "content": "轩车谁肯到，泉石自相亲。\n暮雨凋残寺，秋风怅望人。\n庭新一片叶，衣故十年尘。\n赖有瑶华赠，清吟愈病身。",
        "dynasty": "唐",
        "collection_info": null
    },
    {
        "uuid": "763bb6bbad2fb2d3dd9b9b6775f3fe89",
        "title": "送新平故人",
        "author": "怀楚",
        "content": "常听仓庚思旧友，又因蝴蝶梦生涯。\n一千余里河连郭，三十六峰寒到家。\n阴岛直分东虢雁，晴楼高入上阳鸦。\n姜嫄庙北与君别，应笑薄寒悲落花。",
        "dynasty": "唐",
        "collection_info": null
    },
    {
        "uuid": "6ae4032935448eea63372fd1fef0dbe8",
        "title": "辞南平钟王召",
        "author": "躭章",
        "content": "摧残枯木倚寒林，几度逢春不变心。\n樵客见之犹不采，郢人何事苦搜寻。",
        "dynasty": "唐",
        "collection_info": null
    },
    {
        "uuid": "0f9b60d8c9bf42369f778943334872d0",
        "title": "短歌行",
        "author": "子兰",
        "content": "日月何忙忙，出没住不得。\n使我勇壮心，少年如顷刻。\n人生石火光，通时少于塞。\n四季倏往来，寒暑变为贼。\n偷人面上花，夺人头上黑。",
        "dynasty": "唐",
        "collection_info": null
    },
    {
        "uuid": "f51063ad7f951952f39037f909b2af8c",
        "title": "夜直",
        "author": "子兰",
        "content": "大内隔重墙，多闻乐未央。\n灯明宫树色，茶煮禁泉香。\n凤辇通门静，鸡歌入漏长。\n宴荣陪御席，话密近龙章。\n吟步彤庭月，眠分玉暑凉。\n欲粘朱绂重，频草白麻忙。\n笔力将羣吏，人情在致唐。\n万方瞻仰处，晨夕面吾皇。",
        "dynasty": "唐",
        "collection_info": null
    },
    {
        "uuid": "8585b4c751db127a9a12bc02713850a6",
        "title": "赠行脚僧",
        "author": "子兰",
        "content": "世界曾行遍，全无行可修。\n炎凉三衲共，生死一身休。\n片断云随体，稀疎雪满头。\n此门无所着，不肯暂淹留。",
        "dynasty": "唐",
        "collection_info": null
    },
    {
        "uuid": "e1c258bc93aac8f1a40ee3fd8881c716",
        "title": "秋日思旧山",
        "author": "子兰",
        "content": "咸言上国繁华，岂谓帝城羁旅。\n十点五点残萤，千声万声秋雨。\n白云江上故乡，月下风前吟处。\n欲去不去迟迟，未展平生所伫。",
        "dynasty": "唐",
        "collection_info": null
    },
    {
        "uuid": "3bfe31c18281ca604fb9becf8cb4c31e",
        "title": "寄干陵杨侍郎",
        "author": "子兰",
        "content": "冷落官资不畏贫，司曹且共内官分。\n步量野色成公案，点检樵声入奏闻。\n陵庙路因朝去扫，御炉香每夜来焚。\n碑寒树古神门上，管得无穷空白云。",
        "dynasty": "唐",
        "collection_info": null
    },
    {
        "uuid": "02f903ea3dc609987b90e28cf2565e51",
        "title": "登楼忆友",
        "author": "子兰",
        "content": "物象远蒙蒙，周迴极望中。\n带烟千井树，和磬一楼风。\n月色寒沈地，波声夜扬空。\n登临无限趣，恨不与君同。",
        "dynasty": "唐",
        "collection_info": null
    },
    {
        "uuid": "2d71a61dbb6827076742cdad27df78a3",
        "title": "华严寺望樊川",
        "author": "子兰",
        "content": "万木叶初红，人家树色中。\n疎钟摇雨脚，秋水浸云容。\n雪碛回寒鴈，村灯促夜舂。\n旧山归未得，生计欲何从。",
        "dynasty": "唐",
        "collection_info": null
    },
    {
        "uuid": "c7a60acbc45a757cdd8b42b3d999221b",
        "title": "与道侣同于水陆寺会宿",
        "author": "子兰",
        "content": "论道穷心少有朋，此时清话昔年曾。\n柿凋红叶铺寒井，鹄坠霜毛着定僧。\n风遰远声秋涧水，竹穿深色夜房灯。\n出门尽是劳生者，只此长闲几箇能。",
        "dynasty": "唐",
        "collection_info": null
    },
    {
        "uuid": "0ef88df85311c24ea2b4fd9d153c91d1",
        "title": "城上吟",
        "author": "子兰",
        "content": "古冢密于草，新坟侵官道。\n城外无闲地，城中人又老。",
        "dynasty": "唐",
        "collection_info": null
    },
    {
        "uuid": "480000429e63e3ec6decd38d30b9c005",
        "title": "襄阳曲",
        "author": "子兰",
        "content": "为忆南游人，移家大堤住。\n千帆万帆来，尽过门前去。",
        "dynasty": "唐",
        "collection_info": null
    },
    {
        "uuid": "9b9441b851358b6a75553994dd742a5b",
        "title": "诫贪",
        "author": "子兰",
        "content": "多求待心足，未足旋倾覆。\n明知贪者心，求荣不求辱。",
        "dynasty": "唐",
        "collection_info": null
    },
    {
        "uuid": "d4df1f7d8f02a35f346a717e303da5d6",
        "title": "蝉二首 一",
        "author": "子兰",
        "content": "独蝉初唱古槐枝，委曲悲凉断续迟。\n雨后忽闻谁最苦，异乡孤馆忆家时。",
        "dynasty": "唐",
        "collection_info": null
    },
    {
        "uuid": "a601c87ca6c09f87fcde908d8689fd4e",
        "title": "蝉二首 二",
        "author": "子兰",
        "content": "衰柳蝉吟旁浊河，正当残日角声和。\n寻常不足少愁思，此际闻时愁更多。",
        "dynasty": "唐",
        "collection_info": null
    },
    {
        "uuid": "c3be8db0d43a8f0c8c4914f5ea0aac22",
        "title": "太平坊寻裴郎中故宅",
        "author": "子兰",
        "content": "不语凄凉无限情，荒阶行尽又重行。\n昔年住此何人在，满地槐花秋草生。",
        "dynasty": "唐",
        "collection_info": null
    },
    {
        "uuid": "c8952d016db53d1bc0e27aaa98600cb1",
        "title": "登楼",
        "author": "子兰",
        "content": "边邑鸿声一例秋，大波平日遶山流。\n故人千里同明月，尽夕无言空倚楼。",
        "dynasty": "唐",
        "collection_info": null
    },
    {
        "uuid": "ca4ab7d4f76a69b25c42e97f01b4921d",
        "title": "长安早秋",
        "author": "子兰",
        "content": "风舞槐花落御沟，终南山色入城秋。\n门门走马征兵急，公子笙歌醉玉楼。",
        "dynasty": "唐",
        "collection_info": null
    },
    {
        "uuid": "fa541fd7369376c39892bb627062cf28",
        "title": "对雪",
        "author": "子兰",
        "content": "密密无声坠碧空，霏霏有韵舞微风。\n幽人吟望搜辞处，飘入窗来落砚中。",
        "dynasty": "唐",
        "collection_info": null
    },
    {
        "uuid": "84036c5a7bb05ddecf4887d9d96c3d29",
        "title": "鹦鹉",
        "author": "子兰",
        "content": "翠毛丹觜乍教时，终日无寥似忆归。\n近来偷解人言语，乱向金笼说是非。",
        "dynasty": "唐",
        "collection_info": null
    },
    {
        "uuid": "28c7db054f2748a425fd2392f59f1aa9",
        "title": "晚景",
        "author": "子兰",
        "content": "池荷衰飒菊芬芳，策杖吟诗上草堂。\n满目暮云风卷尽，郡楼寒角数声长。",
        "dynasty": "唐",
        "collection_info": null
    },
    {
        "uuid": "5e477fc973c7ddf6f416e2cd461b72ce",
        "title": "长安伤春",
        "author": "子兰",
        "content": "霜陨中春花半无，狂游恣饮尽凶徒。\n年年赏翫公卿辈，今委沟塍骨渐枯。",
        "dynasty": "唐",
        "collection_info": null
    },
    {
        "uuid": "7ee8f9c17927dd3f333973f4f48a6548",
        "title": "河梁晚望二首 一",
        "author": "子兰",
        "content": "水势滔滔不可量，渔舟容易泛沧浪。\n连山翠霭笼沙溆，白鸟翩翩下夕阳。",
        "dynasty": "唐",
        "collection_info": null
    },
    {
        "uuid": "f0426d984573dd4be8b0fbed72fa93bf",
        "title": "河梁晚望二首 二",
        "author": "子兰",
        "content": "雨添一夜秋涛阔，极目茫茫似接天。\n不知龙物潜何处，鱼跃蛙鸣满槛前。",
        "dynasty": "唐",
        "collection_info": null
    },
    {
        "uuid": "9033a109789681d9a083e48b72a50bb7",
        "title": "悲长安",
        "author": "子兰",
        "content": "何事天时祸未回，生灵愁悴苦寒灰。\n岂知万倾繁华地，强半今为瓦砾堆。",
        "dynasty": "唐",
        "collection_info": null
    },
    {
        "uuid": "3bd6780181fc4e57062a98ac0beee4e7",
        "title": "千叶石榴花",
        "author": "子兰",
        "content": "一朵花开千叶红，开时又不藉春风。\n若教移在香闺畔，定与佳人艳态同。",
        "dynasty": "唐",
        "collection_info": null
    },
    {
        "uuid": "60b49197a627237b0fec3706f6641f9f",
        "title": "观碁",
        "author": "子兰",
        "content": "拂局尽消时，能因长路迟。\n点头初得计，格手待无疑。\n寂默亲遗景，凝神入过思。\n共藏多少意，不语两相知。",
        "dynasty": "唐",
        "collection_info": null
    },
    {
        "uuid": "afc9bc67156c8f94394f6bf6ac1da473",
        "title": "山居",
        "author": "可止",
        "content": "雪消春力展，花漫洞门垂。\n果长纤枝曲，岩崩直道移。\n重猿围浅井，鬬鼠下疎篱。\n寒食微灯在，高风势彻陂。",
        "dynasty": "唐",
        "collection_info": null
    },
    {
        "uuid": "a60b83294f66dd719e4c9f19fa468fbf",
        "title": "赠樊川长老",
        "author": "可止",
        "content": "瘦颜颧骨见，满面雪毫垂。\n坐石鸟疑死，出门人谓痴。\n照身潭入楚，浸影桧生隋。\n太白曾经夏，清风凉四肢。",
        "dynasty": "唐",
        "collection_info": null
    },
    {
        "uuid": "44051dcbc8414743c2e851510c1e894c",
        "title": "寄积麦山会如长老",
        "author": "可止",
        "content": "默然如大道，尘世不相关。\n青桧行时静，白云禅处闲。\n贫高一生行，病长十年颜。\n夏满期游寺，寻山又下山。",
        "dynasty": "唐",
        "collection_info": null
    },
    {
        "uuid": "e8bd102bfbd6e2c27f0ad24d1d68a8c3",
        "title": "哭贾岛",
        "author": "可止",
        "content": "燕生松雪地，蜀死葬山根。\n诗僻降今古，官卑悞子孙。\n冢栏寒月色，人哭苦吟魂。\n墓雨滴碑字，年年添藓痕。",
        "dynasty": "唐",
        "collection_info": null
    },
    {
        "uuid": "992fb0fe09d926471626f707240f4e70",
        "title": "雪十二韵",
        "author": "可止",
        "content": "落处咸过尺，翛然物象凄。\n瑞凝金殿上，寒甚玉关西。\n润比江河普，明将日月齐。\n凌云花顶腻，锁径竹梢低。\n出谷樵童怯，归林野鸟迷。\n煮茶融破练，磨墨染成黳。\n陷兔埋平泽，和鱼冻合溪。\n入楼消酒力，当槛写诗题。\n道路依凭马，朝昏委託鸡。\n洞深猿作族，松亚鹤移栖。\n及夏清岩穴，经春溜石梯。\n丰年兼泰国，天道育黔黎。",
        "dynasty": "唐",
        "collection_info": null
    },
    {
        "uuid": "e6785f89772f428e6f89406de636eba5",
        "title": "句",
        "author": "可止",
        "content": "不知谁会喃喃语，必向王前报太平。",
        "dynasty": "唐",
        "collection_info": null
    },
    {
        "uuid": "de6b3c8a4abca130ed04435e7970b8f7",
        "title": "寒食日",
        "author": "云表",
        "content": "寒食悲看郭外春，野田无处不伤神。\n平原纍纍添新冢，半是去年来哭人。",
        "dynasty": "唐",
        "collection_info": null
    },
    {
        "uuid": "d53ed5a09c3fcff605de1406a345d4e2",
        "title": "自遣",
        "author": "归仁",
        "content": "日日为诗苦，谁论春与秋。\n一联如得意，万事总忘忧。\n雨堕花临砌，风吹竹近楼。\n不吟头也白，任白此生头。",
        "dynasty": "唐",
        "collection_info": null
    },
    {
        "uuid": "91d944f993c03e5dc258781de3a4fc29",
        "title": "酬沈先辈卷",
        "author": "归仁",
        "content": "一百八十首，清泠韵可敲。\n任从人不爱，终是我难抛。\n桂魄吟来满，蒲团坐得凹。\n先生声价在，寰宇几人抄。",
        "dynasty": "唐",
        "collection_info": null
    },
    {
        "uuid": "1a2ddaa88daedfabc7396623e493bd28",
        "title": "题贾岛吟诗台",
        "author": "归仁",
        "content": "此台如可废，此恨有谁平。\n纵使迷青草，终难没旧名。\n天悲朝雨色，岳哭夜猨声。\n不是心偏苦，应关自古情。",
        "dynasty": "唐",
        "collection_info": null
    },
    {
        "uuid": "326d7291634492cc7a1f3c8dd6de7eef",
        "title": "悼罗隐",
        "author": "归仁",
        "content": "一着谗书未快心，几抽胸臆纵狂吟。\n管中窥豹我犹在，海上钓鳌君也沈。\n岁月尽能消愤懑，寰区那更有知音。\n长安冠盖皆涂地，仍喜先生葬碧岑。",
        "dynasty": "唐",
        "collection_info": null
    },
    {
        "uuid": "8c0eaa0a5172b8e4dbb8ba53d2d0a1ba",
        "title": "题楚庙",
        "author": "归仁",
        "content": "羞容难更返江东，谁问从来百战功。\n天地有心归道德，山河无力为英雄。\n芦花尚认霜戈白，海日犹思火阵红。\n也是男儿成败事，不须惆怅对西风。",
        "dynasty": "唐",
        "collection_info": null
    },
    {
        "uuid": "66abd1b569ca663aa6dfed6638ee6733",
        "title": "牡丹",
        "author": "归仁",
        "content": "三春堪惜牡丹奇，半倚朱栏欲绽时。\n天上更无花胜此，人间偏得贵相宜。\n偷香黑蚁斜穿叶，觑蕋黄蜂倒挂枝。\n除却解禅心不动，算应狂杀五陵儿。",
        "dynasty": "唐",
        "collection_info": null
    },
    {
        "uuid": "5f32a6db1079f147f140828986b6c216",
        "title": "旧国里",
        "author": "卿云",
        "content": "旧居梨岭下，风景近炎方。\n地暖生春早，家贫觉岁长。\n石房云过湿，杉径雨余香。\n日夕竟无事，诗书聊自强。",
        "dynasty": "唐",
        "collection_info": null
    },
    {
        "uuid": "23775438a3ef309bb98c3fcb047253c9",
        "title": "秋日江居闲咏",
        "author": "卿云",
        "content": "寄居江岛边，闲咏见秋残。\n草白牛羊瘦，风高猨鸟寒。\n检方医故疾，挑荠备中餐。\n时復停书卷，鉏莎种木兰。",
        "dynasty": "唐",
        "collection_info": null
    },
    {
        "uuid": "2cafef22e65eaccaaba336c1314721f7",
        "title": "长安言怀寄沈彬侍郎",
        "author": "卿云",
        "content": "故园梨岭下，归路接天涯。\n生作长安草，胜为边地花。\n雁南飞不到，书北寄来赊。\n堪羡神仙客，青云早致家。",
        "dynasty": "唐",
        "collection_info": null
    },
    {
        "uuid": "9d10562e97755abeed0c03512b05054b",
        "title": "送人游塞",
        "author": "卿云",
        "content": "去去玉关路，省君曾未行。\n塞深多伏寇，时静亦屯兵。\n雪每先秋降，花尝近夏生。\n闲陪射鵰将，应到受降城。",
        "dynasty": "唐",
        "collection_info": null
    },
    {
        "uuid": "ff3602ff97bf1eda543acfe71d7fc5b9",
        "title": "逢老人",
        "author": "隐峦",
        "content": "路逢一老翁，两鬓白如雪。\n一里二里行，四回五回歇。",
        "dynasty": "唐",
        "collection_info": null
    },
    {
        "uuid": "c1abd3077102bfe0b6d453ff2bfb6d22",
        "title": "牧童",
        "author": "隐峦",
        "content": "牧童见人俱不识，尽着芒鞋戴篛笠。\n朝阳未出众山晴，露滴蓑衣犹半湿。\n二月三月时，平原草初绿。\n三箇五箇骑羸牛，前村后村来放牧。\n笛声纔一举，众稚齐歌舞。\n看看白日向西斜，各自骑牛又归去。",
        "dynasty": "唐",
        "collection_info": null
    },
    {
        "uuid": "193bc85d479a4b9b95d60bfcb84fba87",
        "title": "蜀中送人游庐山",
        "author": "隐峦",
        "content": "居游正值芳春月，蜀道千山皆秀发。\n溪边十里五里花，云外三峯两峰雪。\n君上匡山我旧居，松萝抛掷十年余。\n君行试到山前问，山鸟只今相忆无。",
        "dynasty": "唐",
        "collection_info": null
    },
    {
        "uuid": "1f87561693f99742bfab2e3e6d0f2202",
        "title": "琴",
        "author": "隐峦",
        "content": "七条丝上寄深意，涧水松风生十指。\n自乃知音犹尚稀，欲教更入何人耳。",
        "dynasty": "唐",
        "collection_info": null
    },
    {
        "uuid": "98f287f230d7881b28bbeb8b0ee83f1a",
        "title": "浮桥",
        "author": "隐峦",
        "content": "横压惊波防没溺，当初元剏是军机。\n行人到此全无滞，一片江云踏欲飞。",
        "dynasty": "唐",
        "collection_info": null
    },
    {
        "uuid": "ecee212f94c19c347c10103f76678b4d",
        "title": "宿九华化成寺庄",
        "author": "泠然",
        "content": "佛寺孤庄千嶂间，我来诗境强相关。\n岩边树动猿下涧，云裏锡鸣僧上山。\n松月影寒生碧落，石泉声乱喷潺湲。\n明朝更蹑层霄去，誓共烟霞到老闲。",
        "dynasty": "唐",
        "collection_info": null
    },
    {
        "uuid": "cf87bc7a5e822e0a788addba25142dd0",
        "title": "乞荆浩画",
        "author": "大愚",
        "content": "六幅故牢健，知君恣笔踪。\n不求千涧水，止要两株松。\n树下留盘石，天边纵远峰。\n近岩幽湿处，惟藉墨烟浓。",
        "dynasty": "唐",
        "collection_info": null
    },
    {
        "uuid": "ea6a5b819132787856d64e1c3f4e4e94",
        "title": "上归州刺史代通状二首 一",
        "author": "怀浚",
        "content": "家在闽山西復西，其中岁岁有莺啼。\n如今不在莺啼处，莺在旧时啼处啼。",
        "dynasty": "唐",
        "collection_info": null
    },
    {
        "uuid": "4d35628991205d6a7d385e42b9234967",
        "title": "上归州刺史代通状二首 二",
        "author": "怀浚",
        "content": "家在闽山东復东，其中岁岁有花红。\n而今不在花红处，花在旧时红处红。",
        "dynasty": "唐",
        "collection_info": null
    },
    {
        "uuid": "5ed30b9e688b60b99745679c0fb3f9af",
        "title": "辞郡守李公恩命",
        "author": "恆超",
        "content": "虚着褐衣老，浮杯道不成。\n誓传经论死，不染利名生。\n厌树遮山色，怜窗向月明。\n他时随范蠡，一棹五湖清。",
        "dynasty": "唐",
        "collection_info": null
    },
    {
        "uuid": "177d8fe08cf7e6435c838a2dc59c7dbb",
        "title": "题广爱寺楞伽山",
        "author": "净显",
        "content": "灵异不能栖鸟雀，幽奇终不着猿猱。\n为经巢贼应无损，纵使秦驱也谩劳。\n珍重昔贤留像迹，陵迁谷变自坚牢。",
        "dynasty": "唐",
        "collection_info": null
    },
    {
        "uuid": "04bb0020883c87d948b7e5ad76fd841a",
        "title": "闻诵法华经歌",
        "author": "修雅",
        "content": "山色沈沈，松烟羃羃。\n空林之下，盘陀之石。\n石上有僧，结跏横膝。\n诵白莲经，从旦至夕。\n左之右之，虎迹狼迹。\n十片五片，异花狼籍。\n偶然相见，未深相识。\n知是古之人，今之人？是昙彦，是昙翼？我闻此经有深旨，觉帝称之有妙义。\n合目冥心子细听，醍醐滴入焦肠裏。\n佛之意兮祖之髓，我之心兮经之旨。\n可怜弹指及举手，不达目前今正是。\n大矣哉！甚奇特。\n空王要使羣生得，光辉一万八千土。\n土土皆作黄金色，四生六道一光中。\n狂夫犹自问弥勒，我亦当年学空寂。\n一得无心便休息，今日亲闻诵此经。\n始觉驴乘匪端的，我亦当年不出户。\n不欲红尘沾步武，今日亲闻诵此经。\n始觉行行皆宝所，我亦当年爱吟咏。\n将谓冥搜乱神定，今日亲闻诵此经。\n何妨笔砚资真性，我亦当年狎儿戏。\n将谓光阴半虚弃，今日亲闻诵此经。\n始觉聚沙非小事，我昔曾游山与水。\n将谓他山非故里，今日亲闻诵此经。\n始觉山河无寸地，我昔心猿未调伏。\n常将金锁虚拘束，今日亲闻诵此经。\n始觉无物为拳拲，师诵此经经一字。\n字字烂嚼醍醐味，醍醐之味珍且美。\n不在唇，不在齿，只在劳生方寸裏。\n师诵此经经一句，句句白牛亲动步，白牛之步疾如风。\n不在西，不在东，只在浮生日用中，日用不知一何苦。\n酒之肠，饭之腑，长者扬声唤不迴。\n何异聋，何异瞽，世人之耳非不聪，耳聪特向经中聋。\n世人之目非不明，目明特向经中盲。\n合聪不聪，合明不明。\n辘轳上下，浪死虚生。\n世人纵识师之音，谁人能识师之心。\n世人纵识师之形，谁人能识师之名。\n师名医王行佛令，来与众生治心病。\n能使迷者醒，狂者定，垢者净，邪者正，凡者圣，如是则非但天恭敬。\n人恭敬，亦合龙讚咏。\n鬼讚咏，佛讚咏，岂得背觉合尘之徒，不稽首而归命。",
        "dynasty": "唐",
        "collection_info": null
    },
    {
        "uuid": "8228caf39b33c7e4d25878d506c34645",
        "title": "歌",
        "author": "元寂",
        "content": "酒秃酒秃，何荣何辱。\n但见衣冠成古丘，不见江河变陵谷。",
        "dynasty": "唐",
        "collection_info": null
    },
    {
        "uuid": "5d859723814873687bfb6b899ba64be0",
        "title": "怀庐山旧隐",
        "author": "若虚",
        "content": "九迭嵯峨倚着天，悔随寒瀑下岩烟。\n深秋猨鸟来心上，夜静松杉到眼前。\n书架想遭苔藓[裹]，石窗应被薜萝缠。\n一枝筇竹游江北，不见炉峰二十年。",
        "dynasty": "唐",
        "collection_info": null
    },
    {
        "uuid": "97acc4313cc5fadf98e5b67ea5d18459",
        "title": "乐仙观",
        "author": "若虚",
        "content": "乐氏骑龙上碧天，东吴遗宅尚依然。\n悟来大道无多事，真后丹元不值钱。\n老树夜风虫咬叶，古垣春雨藓生砖。\n松倾鹤死桑田变，华表归乡未有年。",
        "dynasty": "唐",
        "collection_info": null
    },
    {
        "uuid": "8509cbae032cfef6c7718cbe50298547",
        "title": "古镜",
        "author": "若虚",
        "content": "轩后红炉独铸成，藓痕磨落月轮呈。\n万般物象皆能鉴，一箇人心不可明。\n匣内乍开鸾凤活，台前高挂鬼神惊。\n百年肝胆堪将比，祗怕看频素髮生。",
        "dynasty": "唐",
        "collection_info": null
    },
    {
        "uuid": "5ad1e0543b5eebc0c1c7475d7e7ba8a6",
        "title": "覩木平和尚",
        "author": "文益",
        "content": "木平山裏人，貌古年復少。\n相看陌路同，论心秋月皎。\n怀衲线非蚕，助歌声有鸟。\n城阙今日来，一讴曾已晓。",
        "dynasty": "唐",
        "collection_info": null
    },
    {
        "uuid": "d5236fc273fa9e1333dd7715fd12f88a",
        "title": "鹭鸶",
        "author": "无则",
        "content": "白苹红蓼碧江涯，日暖双双立睡时。\n愿揭金笼放归去，却随沙鹤鬬轻丝。",
        "dynasty": "唐",
        "collection_info": null
    },
    {
        "uuid": "f586975ad338800a2e30de183303e2a8",
        "title": "百舌鸟二首 一",
        "author": "无则",
        "content": "千愁万恨过花时，似向春风怨别离。\n若使众禽俱解语，一生怀抱有谁知。",
        "dynasty": "唐",
        "collection_info": null
    },
    {
        "uuid": "f9e9d282ca7b09c850d1fd4a0d000202",
        "title": "百舌鸟二首 二",
        "author": "无则",
        "content": "长截隣鸡叫五更，数般名字百般声。\n饶伊摇舌先知晓，也待青天明即鸣。",
        "dynasty": "唐",
        "collection_info": null
    },
    {
        "uuid": "107abfe35f9c0593067c22068fe96cc0",
        "title": "赏牡丹应教",
        "author": "谦光",
        "content": "拥衲对芳丛，由来事不同。\n鬓从今日白，花似去年红。\n艳异随朝露，馨香逐晓风。\n何须对零落，然后始知空。",
        "dynasty": "唐",
        "collection_info": null
    },
    {
        "uuid": "8721967cf36eaadcb482d29406437419",
        "title": "善哉行",
        "author": "贯休",
        "content": "有美一人兮，婉如青扬。\n识曲别音兮，令姿煌煌。\n绣袂捧琴兮，登君子堂。\n如彼萱草兮，使我忧忘。\n欲赠之以紫玉尺，白银铛，久不见之兮，湘水茫茫。",
        "dynasty": "唐",
        "collection_info": null
    },
    {
        "uuid": "360eee09c037751f60c874f1d8952b3d",
        "title": "读离骚经",
        "author": "贯休",
        "content": "湘江滨，湘江滨，兰红芷白波如银，终须一去呼湘君。\n问湘神，云中君，不知何以交灵均。\n我恐湘江之鱼兮，死后尽为人。\n曾食灵均之肉兮，箇箇为忠臣。\n又想灵均之骨兮终不曲，千年波底色如玉。\n谁能入水少取得，香沐函题贡上国。\n贡上国，即全胜和璞悬瓈，垂棘结绿。",
        "dynasty": "唐",
        "collection_info": null
    },
    {
        "uuid": "075e1f11820c3ccab53a0bb057a804eb",
        "title": "阳春曲",
        "author": "贯休",
        "content": "为口莫学阮嗣宗，不言是非非至公。\n为手须似朱云辈，折槛英风至今在。\n男儿结髮事君亲，须斅前贤多慷慨。\n历数雍熙房与杜，魏公姚公宋开府。\n尽向天上仙宫闲处坐，何不却辞上帝下下土？忍见苍生苦苦苦。",
        "dynasty": "唐",
        "collection_info": null
    },
    {
        "uuid": "81f204662a8ce8387002c1e5f553c790",
        "title": "上留田",
        "author": "贯休",
        "content": "父不父，兄不兄。\n上留田，蝥贼生。\n徒陟冈，泪峥嵘。\n我欲使诸凡鸟雀，尽变为鹡鸰。\n我欲使诸凡草木，尽变为田荆。\n邻人歌，邻人歌。\n古风清，清风生。",
        "dynasty": "唐",
        "collection_info": null
    },
    {
        "uuid": "ac4e183d08b51730115f5024c27941cc",
        "title": "胡无人",
        "author": "贯休",
        "content": "霍嫖姚，赵充国，天子将之平朔漠。\n肉胡之肉，烬胡帐幄。\n千里万里，唯留胡之空壳。\n边风萧萧，榆叶初落。\n杀气昼赤，枯骨夜哭。\n将军既立殊勋，遂有胡无人曲。\n我闻之，天子富有四海。\n德被无垠，但令一物得所。\n八表来宾，亦何必令彼胡无人。",
        "dynasty": "唐",
        "collection_info": null
    },
    {
        "uuid": "b5cb3bf158192e708c45426c7abe51ef",
        "title": "苦寒行",
        "author": "贯休",
        "content": "北风北风，职何严毒。\n摧壮士心，缩金乌足。\n冻云嚣嚣，碍雪一片下不得。\n声遶枯桑，根在沙塞。\n黄河彻底，顽直到海。\n一气抟束，万物无态。\n唯有吾庭前杉松树枝，枝枝健在。",
        "dynasty": "唐",
        "collection_info": null
    },
    {
        "uuid": "c45b23d27075dc5aaa3942ad023c3fae",
        "title": "蒿里",
        "author": "贯休",
        "content": "兔不迟，乌更急，但恐穆王八骏，着鞭不及。\n所以蒿里，坟出蕺蕺。\n气凌云天，龙腾凤集。\n尽为风消土吃，狐掇蚁拾，黄金不啼玉不泣。\n白杨骚屑，乱风愁月。\n折碑石人，莽秽榛没。\n牛羊窸窣，时见牧童儿，弄枯骨。",
        "dynasty": "唐",
        "collection_info": null
    },
    {
        "uuid": "131c820ddd387a45f3ecaf2b8844f629",
        "title": "临高台",
        "author": "贯休",
        "content": "凉风吹远念，使我升高台。\n宁知数片云，不是旧山来。\n故人天一涯，久客殊未回。\n鴈来不得书，空寄声哀哀。",
        "dynasty": "唐",
        "collection_info": null
    },
    {
        "uuid": "a4a59c388053cc9eca12a290c5561839",
        "title": "杞梁妻",
        "author": "贯休",
        "content": "秦之无道兮四海枯，筑长城兮遮北胡。\n筑人筑土一万里，杞梁贞妇啼呜呜。\n上无父兮中无夫，下无子兮孤復孤。\n一号城崩塞色苦，再号杞梁骨出土。\n疲魂饥魄相逐归，陌上少年莫相非。",
        "dynasty": "唐",
        "collection_info": null
    },
    {
        "uuid": "4ea9711f828c4d510c9fa62f3fd3ee4a",
        "title": "战城南二首 一",
        "author": "贯休",
        "content": "万里桑干傍，茫茫古蕃壤。\n将军貌憔悴，抚剑悲年长。\n胡兵尚陵逼，久住亦非强。\n邯郸少年辈，箇箇有伎俩。\n拖枪半夜去，雪片大如掌。",
        "dynasty": "唐",
        "collection_info": null
    },
    {
        "uuid": "83367aa112989da46e204b7fb91a7264",
        "title": "少年行 二",
        "author": "贯休",
        "content": "自拳五色裘，迸入他人宅。\n却捉苍头奴，玉鞭打一百。",
        "dynasty": "唐",
        "collection_info": null
    },
    {
        "uuid": "2ac81dadbb72ee26aaf6cac43b6909f8",
        "title": "梦游仙四首 一",
        "author": "贯休",
        "content": "梦到海中山，入箇白银宅。\n逢见一道士，称是李八伯。",
        "dynasty": "唐",
        "collection_info": null
    },
    {
        "uuid": "c9e87084b7159eff51e8d90c02c7885a",
        "title": "梦游仙四首 二",
        "author": "贯休",
        "content": "三四仙女儿，身着瑟瑟衣。\n手把明月珠，打落金色梨。",
        "dynasty": "唐",
        "collection_info": null
    },
    {
        "uuid": "6c96fbee82168e0dc94c5b36c57cbcb8",
        "title": "梦游仙四首 三",
        "author": "贯休",
        "content": "车渠地无尘，行至瑶池滨。\n森森椿树下，白龙来嗅人。",
        "dynasty": "唐",
        "collection_info": null
    },
    {
        "uuid": "380ae3eb4f97f277e1b916d9ab2c09c0",
        "title": "梦游仙四首 四",
        "author": "贯休",
        "content": "宫殿峥嵘笼紫气，金渠玉砂五色水。\n守阍仙婢相倚睡，偷摘蟠桃几倒地。",
        "dynasty": "唐",
        "collection_info": null
    },
    {
        "uuid": "b393a9ec433cf1509a2e07d8b787d453",
        "title": "轻薄篇二首 一",
        "author": "贯休",
        "content": "绣林锦野，春态相压。\n谁家少年，马蹄蹋蹋。\n鬬鸡走狗夜不归，一掷赌却如花妾。\n谁云不颠不狂，其名不彰。\n悲夫！。",
        "dynasty": "唐",
        "collection_info": null
    },
    {
        "uuid": "cb14cf4333e4ff409d9775e4897f2282",
        "title": "轻薄篇二首 二",
        "author": "贯休",
        "content": "木落萧萧，虫鸣唧唧。\n不觉朱蔫脸红，霜劫鬓漆。\n世途多事，泣向秋日。\n方今少壮不努力，老大徒伤悲。",
        "dynasty": "唐",
        "collection_info": null
    },
    {
        "uuid": "10bec569382d332c6b10b2c691089953",
        "title": "长安道",
        "author": "贯休",
        "content": "憧憧合合，八表一辙。\n黄尘雾合，车马火热。\n名汤风雨，利辗霜雪。\n千车万驮，半宿关月。\n上有尧禹，下有夔卨。\n紫气银轮兮，常覆金阙。\n仙掌捧日兮，浊河澄澈。\n愚将草木兮有言，与华封人兮不别。",
        "dynasty": "唐",
        "collection_info": null
    },
    {
        "uuid": "b2c4925552966ee90bfa416913cc49ad",
        "title": "洛阳尘",
        "author": "贯休",
        "content": "昔时昔时洛城人，今作茫茫洛城尘。\n我闻富有石季伦，楼台五色干星辰。\n乐如天乐日夜闻，锦姝绣妾何纷纷。\n真珠帘中，姑射神人。\n文金线玉，香成暮云。\n孙秀若不杀，晋室应更贫。\n伊水削行路，冢石花磷磷。\n苍茫金谷园，牛羊龁荆榛。\n飞鸟好羽毛，疑是绿珠身。",
        "dynasty": "唐",
        "collection_info": null
    },
    {
        "uuid": "1a3b41d2b627af526c8139345ebd0672",
        "title": "富贵曲二首 一",
        "author": "贯休",
        "content": "有金张族，骄奢相续。\n琼树玉堂，雕墻绣毂。\n纨绮杂杂，钟鼓合合。\n美人如白牡丹花，半日只舞得一曲。\n乐不乐，足不足，争教他爱山青水绿。",
        "dynasty": "唐",
        "collection_info": null
    },
    {
        "uuid": "6c5465ed5b2523b6fe608e24a73a93ca",
        "title": "富贵曲二首 二",
        "author": "贯休",
        "content": "如神若仙，似兰同雪。\n乐戒于极，胡不知辍。\n只欲更缀上落花，恨不能把住明月。\n太山肉尽，东海酒竭。\n佳人醉唱，敲玉钗折。\n宁知耘田车水翁，日日日灸背欲裂。",
        "dynasty": "唐",
        "collection_info": null
    },
    {
        "uuid": "79b7d7eddf265089013fc828ad669395",
        "title": "野田黄雀行",
        "author": "贯休",
        "content": "高树风多，吹尔巢落。\n深蒿叶暖，宜尔依泊。\n莫近鸮类，蛛网亦恶。\n饮野田之清水，食野田之黄粟。\n深花中睡，𡋯土裏浴。\n如此即全胜啄太仓之谷，而更穿人之屋。",
        "dynasty": "唐",
        "collection_info": null
    },
    {
        "uuid": "3e5df44c4545834e6bf5e6f0a23625e6",
        "title": "古意九首 一",
        "author": "贯休",
        "content": "一雨火云尽，闭门心冥冥。\n兰花与芙蓉，满院同芳馨。\n佳人天一涯，好鸟何嘤嘤。\n我有双白璧，不羡于虞卿。\n我有径寸珠，别是天地精。\n玩之室生白，潇洒身安轻。\n只应天上人，见我双眼明。",
        "dynasty": "唐",
        "collection_info": null
    },
    {
        "uuid": "2d4cfefcf1fa32ac299851cb40dffad8",
        "title": "古意九首 二",
        "author": "贯休",
        "content": "阳乌烁万物，草木怀春恩。\n茫茫尘土飞，培壅名利根。\n我本是蓑笠，幼知天子尊。\n学为毛氏诗，亦多直致言。\n不慕需臑类，附势同崩奔。\n唯寻桃李蹊，去去长者门。",
        "dynasty": "唐",
        "collection_info": null
    },
    {
        "uuid": "469e0c7bff1ba1dd6e16aeba76c18a35",
        "title": "古意九首 三",
        "author": "贯休",
        "content": "美人如游龙，被服金鸳鸯。\n手把古刀尺，在彼白玉堂。\n文章深掣曳，珂佩鸣丁当。\n好风吹桃花，片片落银床。\n何妨学羽翰，远逐朱鸟翔。",
        "dynasty": "唐",
        "collection_info": null
    },
    {
        "uuid": "9cfbbfc951f19492f6eb11f493c0a3ce",
        "title": "古意九首 四",
        "author": "贯休",
        "content": "干坤有清气，散入诗人脾。\n圣贤遗清风，不在恶木枝。\n千人万人中，一人两人知。\n忆在东溪日，花开叶落时。\n几拟以黄金，铸作钟子期。",
        "dynasty": "唐",
        "collection_info": null
    },
    {
        "uuid": "232815570f1d435ca5963e9669c28808",
        "title": "古意九首 五",
        "author": "贯休",
        "content": "莫轻白云白，不与风雨会。\n莫见守羊儿，或是初平辈。\n人生非日月，光辉岂常在。\n一荣与一辱，古今常相对。\n君不见于公门，子孙好冠盖。",
        "dynasty": "唐",
        "collection_info": null
    },
    {
        "uuid": "98cb10c5e497b76c01cd9c28b8d47570",
        "title": "古意九首 六",
        "author": "贯休",
        "content": "古交如真金，百炼色不回。\n今交如暴流，儵忽生尘埃。\n我愿君子气，散为青松栽。\n我恐荆棘花，只为小人开。\n伤心復伤心，吟上高高台。",
        "dynasty": "唐",
        "collection_info": null
    },
    {
        "uuid": "69f0e926d98ea7c31caf9b69dea11f33",
        "title": "古意九首 七",
        "author": "贯休",
        "content": "常思谢康乐，文章有神力。\n是何清风清，凛然似相识。\n一种为顽嚚，得作翻经石。\n一种为枯槁，得作登山屐。\n永嘉为郡后，山水添鲜碧。\n何当学羽翰，一去观遗迹。",
        "dynasty": "唐",
        "collection_info": null
    },
    {
        "uuid": "aa59bce20f2c5e73e66a837648b5eeea",
        "title": "古意九首 八",
        "author": "贯休",
        "content": "常思李太白，仙笔驱造化。\n玄宗致之七宝床，虎殿龙楼无不可。\n一朝力士脱靴后，玉上青蝇生一箇。\n紫皇殿前五色麟，忽然掣断黄金锁。\n五湖大浪如银山，满船载酒挝鼓过。\n贺老成异物，颠狂谁敢和。\n宁知江边坟，不是犹醉卧。",
        "dynasty": "唐",
        "collection_info": null
    },
    {
        "uuid": "209c93ca108f448f773a2f37076cee73",
        "title": "古意九首 九",
        "author": "贯休",
        "content": "忆在山中时，丹桂花葳蕤。\n红泉浸瑶草，白日生华滋。\n箬屋开地鑪，翠墻挂藤衣。\n看经竹窗边，白猨三两枝。\n东峰有老人，眼碧头骨奇。\n种薤煮白石，旨趣如婴儿。\n月上来打门，月落方始归。\n授我微妙诀，恬澹无所为。\n别来六七年，只恐白日飞。",
        "dynasty": "唐",
        "collection_info": null
    },
    {
        "uuid": "1019a32cd43bf8a1656504afb8265fdb",
        "title": "酷吏词",
        "author": "贯休",
        "content": "霰雨灂灂，风号如斸。\n有叟有叟，暮投我宿。\n吁叹自语，云太守酷。\n如何如何，掠脂斡肉。\n吴姬唱一曲，等闲破红束。\n韩娥唱一曲，锦段鲜照屋。\n宁知一曲两曲謌，曾使千人万人哭。\n不惟哭，亦白其头，饥其族，所以祥风不来，和气不復。\n蝗乎蠈忽，东西南北。",
        "dynasty": "唐",
        "collection_info": null
    },
    {
        "uuid": "775eb827cbdb65e25b96749d5adbf893",
        "title": "还举人歌行卷",
        "author": "贯休",
        "content": "厚于铁围山上铁，薄似双成仙体缬。\n蜀机凤雏动蹩躠，珊瑚枝枝撑着月。\n王恺家中藏难掘，颜回饥僝愁天雪。\n古松直笔雷不折，雪衣女啄蟠桃缺。",
        "dynasty": "唐",
        "collection_info": null
    },
    {
        "uuid": "84cd6e9cb990d94fc07809b59099ac14",
        "title": "陈宫词",
        "author": "贯休",
        "content": "缅想当时宫阙盛，荒宴椒房懱尧圣。\n玉树花歌百花裏，珊瑚窗中海日迸。\n大臣来朝酒未醒，酒醒忠谏多不听。\n陈宫因此成野田，耕人犂破宫人镜。",
        "dynasty": "唐",
        "collection_info": null
    },
    {
        "uuid": "fbef9c3b5bd3ecc9b1d321db8a399c34",
        "title": "拟齐梁酬所知见赠二首 一",
        "author": "贯休",
        "content": "静只焚香坐，咏怀悲岁阑。\n佳人忽有赠，满手红琅玕。\n不独耀肌魄，将行为羽翰。\n酬如上青天，风雪空漫漫。",
        "dynasty": "唐",
        "collection_info": null
    },
    {
        "uuid": "6e415797f334b72595b7da1e1b358447",
        "title": "拟齐梁酬所知见赠二首 二",
        "author": "贯休",
        "content": "美如仙鼎金，清如纤手琴。\n孙登啸一声，缥缈不可寻。\n但觉神洋洋，如入三昧林。\n释手復在手，古意深復深。\n惭无英琼瑶，何以酬知音。",
        "dynasty": "唐",
        "collection_info": null
    },
    {
        "uuid": "509b91be7c892dba8695cc0fed78b506",
        "title": "经古战场",
        "author": "贯休",
        "content": "茫茫凶荒，迥如天设。\n驻马四顾，气候迂结。\n秋空峥嵘，黄日将没。\n多少行人，白日见物。\n莫道路高低，尽是战骨。\n莫见地赤碧，尽是征血。\n昔人昔人既能忠尽于力，身糜戈戟。\n脂其风，膏其域。\n今人何不绳其塍？植其食。\n而使空旷年年，常贮愁烟。\n使我至此，不能无言。",
        "dynasty": "唐",
        "collection_info": null
    },
    {
        "uuid": "a130cd78f5368dccd375963d6fb8c7b4",
        "title": "村行遇猎",
        "author": "贯休",
        "content": "猎师纷纷走榛莽，女亦相随把弓矢。\n南北东西尽杀心，断烧残云在围裏。\n鹘拂荒田兔成血，竿打黄茅雉惊起。\n伤嗟箇辈亦是人，一生将此关身己。\n我闻天地之大德曰生，又闻万事皆天意。\n何遣此人又如此，犹更愿天公一丈雪，深山麋鹿尽冻死。",
        "dynasty": "唐",
        "collection_info": null
    },
    {
        "uuid": "fbe462c34604ad40c270673a651a7046",
        "title": "渔家",
        "author": "贯休",
        "content": "赤芦盖屋低压恰，沙涨柴门水痕迭。\n黄鸡青犬花蒙笼，渔女渔儿扫风叶。\n有叟相逢带秋醉，自拔船桩色无媿。\n前山脚下得鱼多，恶浪堆中尽头睡。\n但得忘筌心自乐，肯羡前贤钓清渭。\n终须画取挂秋堂，与尔为邻有深意。",
        "dynasty": "唐",
        "collection_info": null
    },
    {
        "uuid": "b5875b6d56513f1687c10ac90e294bc5",
        "title": "田家作",
        "author": "贯休",
        "content": "田家老翁无可作，昼甑蒸梨香漠漠。\n只向阶前曝背眠，赤桑大叶时时落。\n古壍侵门桃竹密，仓囤峨峨欲遮日。\n自云孙子解耕耘，四五年来腹多实。\n我闻此语心自悲，世上悠悠岂得知，稼而不穑徒尔为。",
        "dynasty": "唐",
        "collection_info": null
    },
    {
        "uuid": "9e77d33c0db3f406c2bc773504e5cea1",
        "title": "江边祠",
        "author": "贯休",
        "content": "松森森，江浑浑，江边古祠空闭门。\n精灵应醉社日酒，白龟咬断菖蒲根。\n花残泠红宿雨滴，土龙甲湿鬼眼赤。\n天符早晚下空碧，昨夜前村行霹雳。",
        "dynasty": "唐",
        "collection_info": null
    },
    {
        "uuid": "e07c1ea6ef1f825345a89975b931580e",
        "title": "苦热寄赤松道者",
        "author": "贯休",
        "content": "天云如烧人如炙，天地鑪中更合适。\n蝉喘雷干冰井融，些子清风有何益。\n守羊真人聃之役，高吟招隐倚碧壁。\n紫气红烟鲜的的，涧茗园瓜曲尘色，骄冷奢凉合相忆。",
        "dynasty": "唐",
        "collection_info": null
    },
    {
        "uuid": "b5f06719ccd419d3a73408d15e581aee",
        "title": "偶作二首 一",
        "author": "贯休",
        "content": "新诗一千首，古锦初下机。\n除月与鬼神，别未有人知。\n子期去不返，浩浩良不悲。\n不知天地间，知者復是谁。",
        "dynasty": "唐",
        "collection_info": null
    },
    {
        "uuid": "cb927361668b174e30df5e8a9a9c8a77",
        "title": "偶作二首 二",
        "author": "贯休",
        "content": "门前数枝路，路路车马鸣。\n名埃与利尘，千里万里行。\n只见青山高，岂见青山平。\n朱门势峨峨，冠盖何光明。\n黄鸟在花裏，青蝉夺其声。\n尔生非金玉，岂常贵復贞。\n寄言之子心，可以归无形。",
        "dynasty": "唐",
        "collection_info": null
    },
    {
        "uuid": "46b095669db44b680cba250c15092a1d",
        "title": "春晚书山家屋壁二首 一",
        "author": "贯休",
        "content": "柴门寂寂黍饭馨，山家烟火春雨晴。\n庭花蒙蒙水泠泠，小儿啼索树上莺。",
        "dynasty": "唐",
        "collection_info": null
    },
    {
        "uuid": "117c0fe62f4cd01c827d9fe9867c710b",
        "title": "春晚书山家屋壁二首 二",
        "author": "贯休",
        "content": "水香塘黑蒲森森，鸳鸯鸂鶒如家禽。\n前村后垄桑柘深，东邻西舍无相侵。\n蚕娘洗茧前溪渌，牧童吹笛和衣浴。\n山翁留我宿又宿，笑指西坡瓜豆熟。",
        "dynasty": "唐",
        "collection_info": null
    },
    {
        "uuid": "d2a9816135d7a99583b829ba5863457b",
        "title": "春晚闲居寄陈嵩伯",
        "author": "贯休",
        "content": "春霖闭门久，春色聚庭木。\n一梦辞旧山，四邻有新哭。\n菰蒲生白水，风篁擢纤玉。\n为忆湖上翁，花时独冥目。",
        "dynasty": "唐",
        "collection_info": null
    },
    {
        "uuid": "cfe08d303c64d6c14226b44c7b6bebbb",
        "title": "长持经僧",
        "author": "贯休",
        "content": "唠唠长夜坐，唠唠早起。\n杉森森，不见长，人声续续如流水。\n摐金挣玉，吐宫嚥征。\n头低草木，手合神鬼。\n日消三两黄金争得止，而槁木朽枝，一食而已。\n伤嗟浮世之人，善事不曾入耳。",
        "dynasty": "唐",
        "collection_info": null
    },
    {
        "uuid": "52f26060894145fd7135cdee941e7507",
        "title": "茫茫曲",
        "author": "贯休",
        "content": "茫茫復茫茫，满眼皆埃尘。\n莫言白髮多，茎茎是愁筋。\n未达苦雕僞，及达多不仁。\n浅深与高低，尽能生棘榛，茫茫四大愁杀人。",
        "dynasty": "唐",
        "collection_info": null
    },
    {
        "uuid": "22ca3fe7524be4239fc5e8e39347fd7b",
        "title": "古镜词上刘侍郎",
        "author": "贯休",
        "content": "至宝不自宝，照古还照今。\n仙人手胼胝，寥泬秋沈沈。\n不是十二面，不是百炼金。\n若非八彩眉，不可辄照临。\n即归玉案头，为君整冠簪。\n即居吾君手，照出天下心。\n恭闻太宗朝，此镜当宸襟。\n六合悬清光，万里无尘侵。\n此镜今又出，天地还得一。",
        "dynasty": "唐",
        "collection_info": null
    },
    {
        "uuid": "549cf86732886547a88026d5c0986adb",
        "title": "送姜道士归南岳",
        "author": "贯休",
        "content": "松品落落，雪格索索。\n眼有三角，头峭五岳。\n若不居岳，此处难着。\n药僮貌蛮名鄙彼，葫芦酒满担劣起。\n万里长风啸一声，九贞须拍黄金几。\n落叶萧萧□杳□，送师言了意未了。\n意未了，他时为我致取一部音声鸟。",
        "dynasty": "唐",
        "collection_info": null
    },
    {
        "uuid": "7c8de15780dbead4b65a7055ff787c3f",
        "title": "了仙谣",
        "author": "贯休",
        "content": "海中紫雾蓬莱岛，安期子乔去何早。\n游戏多骑白骐驎，鬚髮如银未曾老。\n亦留仙诀在人间，啮镞终言药非道。\n始皇不得此深旨，远遣徐福生忧恼。\n紫朮黄精心上苗，大还小还行中宝。\n若师方术弃心师，浪似雪山何处讨。",
        "dynasty": "唐",
        "collection_info": null
    },
    {
        "uuid": "e963b79aee4153d5585f8d5213d64fe8",
        "title": "循吏曲上王使君",
        "author": "贯休",
        "content": "需宿需宿，炳烂光合。\n蒸蒸婺民，钟此多福。\n自东自西，自南自北。\n伊飞伊走，乳乳良牧。\n和气无形，春光自成。\n大信不信，贻厥无朕。\n需女需女，尔亦须语。\n使君为理，玄风震古。\n需女需女，尔亦须语。\n我愿喙长三千里，枕着玉阶奏明主。",
        "dynasty": "唐",
        "collection_info": null
    },
    {
        "uuid": "b917cdd3eb1344c1484974060874a0b4",
        "title": "古镜词",
        "author": "贯休",
        "content": "我有一面镜，新磨似秋月。\n上唯金膏香，下状骊龙窟。\n等闲不欲开，丑者多不悦。\n或问几千年，轩辕手中物。",
        "dynasty": "唐",
        "collection_info": null
    },
    {
        "uuid": "d0fbe85609c231f0ca244dca9f62513e",
        "title": "怀张为周朴",
        "author": "贯休",
        "content": "张周二夫子，诗好人太癖。\n更不过岭来，如今头尽白。\n人传禹力不到处，河声流向西。\n又到处即闭户，逢君方展眉。\n不知是不是，若是即大奇。\n我又闻二公，心与人不同。\n一生常在寂寞中，有时狂吟入僧宅。\n锦囊鸟啼荔枝红，有时冥搜海山脑。\n珊瑚枝动日杲杲，圣君在上知不知，赤面浊醪许多好。",
        "dynasty": "唐",
        "collection_info": null
    },
    {
        "uuid": "19a902602c5bcce1ba23c1f6ff7017eb",
        "title": "题弘顗三藏院",
        "author": "贯休",
        "content": "仪清态淡雕琼瓌，捲帘潇洒无尘埃。\n岳茶如乳庭花开，信心弟子时时来。\n灌顶坛严伸㽬塞，三十年功苦拘束。\n梵僧梦裏授微言，雪岭白牛力深得。\n水精一索香一炉，红莲花舌生醍醐。\n初听喉音宝楼阁，如闻魔王宫殿拉金瓦落。\n次听妙音大随求，更觉人间万事深悠悠。\n四音俱作清且柔，爱河浊浪却倒流。\n却倒流兮无处去，碧海含空日初曙。",
        "dynasty": "唐",
        "collection_info": null
    },
    {
        "uuid": "ed6f4b2054fa0471eb0c50cc2dee5f79",
        "title": "古意代友人投所知",
        "author": "贯休",
        "content": "青松虽有花，有花不如无。\n贫井泉虽清，且无金辘轳。\n客从远方来，遗我古铜镜。\n挂之玉堂上，如对轩辕圣。\n天龙睡坤腹，土蚀金鬣绿。\n因知燕赵佳人颜似玉，不得此镜终不。",
        "dynasty": "唐",
        "collection_info": null
    },
    {
        "uuid": "b506aa7a7a45a3cf2665fea5ce726bd9",
        "title": "闻知己入翰林",
        "author": "贯休",
        "content": "天骥头似鸟，[倐]忽四天下。\n南金色如椹，入火不见火。\n吾交二名士，遽立于帝左。\n凤姿既出世，天意嘱在我。\n奇哉子渊颂，无可无不可。",
        "dynasty": "唐",
        "collection_info": null
    },
    {
        "uuid": "df9e83219260f797617a6c00d754bb2e",
        "title": "上裴大夫二首 一",
        "author": "贯休",
        "content": "我有一端绮，花彩鸾凤羣。\n佳人金错刀，何似裁此文。",
        "dynasty": "唐",
        "collection_info": null
    },
    {
        "uuid": "706765f5aeac618e1c106c68f9dc64bc",
        "title": "上裴大夫二首 二",
        "author": "贯休",
        "content": "我有白云琴，朴斲天地精。\n俚耳不使闻，虑同众乐听。\n指指法仙法，声声圣人声。\n一弹四时和，再弹中古清。\n庭前梧桐枝，飒飒南风生。\n还希师旷怀，见我心不轻。",
        "dynasty": "唐",
        "collection_info": null
    },
    {
        "uuid": "51c3ff8bb8cb53fad8b5039a7431f187",
        "title": "上刘商州",
        "author": "贯休",
        "content": "周邵吁嘘气，结为祯祥云。\n客从远方来，持此将赠君。\n时命偶不谬，授馆终南东。\n愔愔良吏师，不寐如老农。\n丘轲文之天，代天有余功。\n代天復代天，后稷何所从。",
        "dynasty": "唐",
        "collection_info": null
    },
    {
        "uuid": "ccd34228f9ac2d5f79d82289005ef32b",
        "title": "闲居拟齐梁四首 一",
        "author": "贯休",
        "content": "夜雨山草滋，爽籁生古木。\n闲吟竹仙偈，清于嚼金玉。\n蟋蟀啼坏墙，苟免悲局促。\n道人优昙花，迢迢远山绿。",
        "dynasty": "唐",
        "collection_info": null
    },
    {
        "uuid": "92ae761c95cf529e727310365d36a100",
        "title": "闲居拟齐梁四首 二",
        "author": "贯休",
        "content": "果熟无低枝，芳香入屏帷。\n故人久不来，萱草何离离。\n苦吟斋貌减，更被杉风吹。\n独赖湖上翁，时为烹露葵。",
        "dynasty": "唐",
        "collection_info": null
    },
    {
        "uuid": "8e7792a967efd823d7ce637ad7a7a0f8",
        "title": "闲居拟齐梁四首 三",
        "author": "贯休",
        "content": "红藕暎嘉鲂，澄池照孤坐。\n池痕放文彩，雨气赠慵堕。\n山翁寄朮药，幸得秋病可。\n终召十七人，云中备香火。",
        "dynasty": "唐",
        "collection_info": null
    },
    {
        "uuid": "7a3ba365b262f608037d55054652590d",
        "title": "闲居拟齐梁四首 四",
        "author": "贯休",
        "content": "清气生沧洲，残云落林薮。\n放鹤久不归，不知更归否。\n支策到江湄，江皋木叶飞。\n自怜为客远，还如鹊遶枝。\n南枝復北枝，玉露沾毛衣。",
        "dynasty": "唐",
        "collection_info": null
    },
    {
        "uuid": "9cdfef99296169ca02dbc67ac1a44052",
        "title": "塞上曲二首 一",
        "author": "贯休",
        "content": "锦袷胡儿黑如漆，骑羊上冰如箭疾。\n蒲萄酒白雕腊红，苜蓿根甜沙鼠出。\n单于右臂何须断，天子昭昭本如日。\n一握黳髯一握丝，须知只为平戎术。",
        "dynasty": "唐",
        "collection_info": null
    },
    {
        "uuid": "bfc4b38118dac6474b4de2f9819d2f5b",
        "title": "塞上曲二首 二",
        "author": "贯休",
        "content": "去年转鬬阴山脚，生得单于却放却。\n今年深入于不毛，胡兵拔帐遗弓刀。\n男儿须展平生志，为国输忠合天地。\n甲穿虽即失黄金，劒缺犹能生紫气。\n塞草萋萋兵士苦，胡虏如今勿胡虏。\n封侯十万始无心，玉关凯入君看取。",
        "dynasty": "唐",
        "collection_info": null
    },
    {
        "uuid": "93c7f78bac7c8e353d0a5b5ea505e932",
        "title": "拟齐梁体寄冯使君三首 一",
        "author": "贯休",
        "content": "庭鸟多好音，相呼灌木中。\n竹房更何有，还如鸟巢空。\n赖逢富人侯，真东晋谢公。\n煌煌发令姿，珂佩鸣丁冬。\n故山有深霞，未如旌旗红。\n惭非卫霍松，何以当清风。",
        "dynasty": "唐",
        "collection_info": null
    },
    {
        "uuid": "186cddd9ae3fd6de17fa70171712505c",
        "title": "拟齐梁体寄冯使君三首 二",
        "author": "贯休",
        "content": "露益蝉声长，蕙兰垂紫带。\n清吟代明月，孤云忽为盖。\n伊余石林人，本是烧畬辈。\n频接谢公棊，输多未曾赛。",
        "dynasty": "唐",
        "collection_info": null
    },
    {
        "uuid": "04b79e6dc1a681d192ec330d0ec8419b",
        "title": "拟齐梁体寄冯使君三首 三",
        "author": "贯休",
        "content": "大道贵无心，圣贤为始慕。\n秋空共澄洁，美玉同贞素。\n伟哉桐江守，雌黄出金口。\n为文能废兴，谈道弭空有。\n雪林槁枯者，坐石听亦久。\n还疑紫磨身，成居灵运后。",
        "dynasty": "唐",
        "collection_info": null
    },
    {
        "uuid": "52450be9894f2181e9656cf063c73292",
        "title": "书匡山老僧庵",
        "author": "贯休",
        "content": "篔筜红实好鸟语，银髯瘦僧貌如祖。\n香烟蒙蒙衣上聚，冥心缥缈入铁圄。\n白麏作梦枕藤屦，东峯山媪贡瓜乳。",
        "dynasty": "唐",
        "collection_info": null
    },
    {
        "uuid": "aa2e462fabe44c63ddec5c8656cec38e",
        "title": "读顾况歌行",
        "author": "贯休",
        "content": "雪泥露金冰滴瓦，枫柽火着僧留坐。\n忽覩逋翁一轴歌，始觉诗魔辜负我。\n花飞飞，雪霏霏，三珠树晓珠纍纍。\n妖狐爬出西子骨，雷车拶破织女机。\n忆昔鄱阳寺中见一碣，逋翁词兮逋翁札。\n庾翼未伏王右军，李白不知谁拟杀。\n别，别，若非仙眼应难别。\n不可说，不可说，离乱乱离应打折。",
        "dynasty": "唐",
        "collection_info": null
    },
    {
        "uuid": "bcd957a55326b064dfc9f6b1e0460b91",
        "title": "冬末病中作二首 一",
        "author": "贯休",
        "content": "冬风吹草木，亦吹我病根。\n故人久不来，冷落如丘园。\n聃龙与摩诘，吁叹非不闻。\n顾惟年少时，未合多忧懃。\n风钟远孤枕，雪水流冻痕。\n空余微妙心，期空静者论。",
        "dynasty": "唐",
        "collection_info": null
    },
    {
        "uuid": "3431c33c8c992d3d95ab5169c659f9d9",
        "title": "冬末病中作二首 二",
        "author": "贯休",
        "content": "胸中有一物，旅拒復攻击。\n向下还上来，唯疑是肺石。\n山童顽且小，用之復何益。\n教洗煮茶铛，雪团打邻壁。\n宛转无好姿，裴回更何适。\n庭前早梅树，坐见花尽碧。\n屋老多鼠窠，窗卑露山脊。\n近来胸中物，已似输药力。\n微吟復微今，依稀似庄舃。",
        "dynasty": "唐",
        "collection_info": null
    },
    {
        "uuid": "64effb9092cf7cea16a96a24d4a6b508",
        "title": "遇叶进士",
        "author": "贯休",
        "content": "文章拟真宰，仪冠冷如[璧]。\n山寺偶相逢，眼青胜山色。\n气隆多慷慨，语澹无他力。\n金绳残果落，竹阁凉雨滴。\n自媿龙钟人，见此冲天翼。",
        "dynasty": "唐",
        "collection_info": null
    },
    {
        "uuid": "e40d587c137f17b45ba851b539bf30aa",
        "title": "寄杜使君",
        "author": "贯休",
        "content": "清辰捲珠帘，盥漱香满室。\n杉松经雪后，别有精彩出。\n琅函芙蓉书，开之向阶日。\n好鸟常解来，孤云偶相失。\n有时作章句，气概还鲜逸。\n茫茫世情世，谁人爱真实。\n清高慕玄度，宴默攀道一。\n残磬隔风林，微阳解冰笔。\n亦知休明代，谅无经济术。\n门前九箇峯，终拟为文乞。",
        "dynasty": "唐",
        "collection_info": null
    },
    {
        "uuid": "475d5c3d407190c02e65d9bd2842e5e4",
        "title": "寄高员外",
        "author": "贯休",
        "content": "冷冽苍黄风似劈，雪骨冰筋满瑶席。\n庭松流污相抵吃，霜絮重裘火无力。\n孤峯地鑪烧白枥，庞眉道者应相忆。\n儵忽维阳岁云暮，寂寥不觉成章句。\n惟应将寄蘂珠宫，禅剎云深一来否。",
        "dynasty": "唐",
        "collection_info": null
    },
    {
        "uuid": "099eaa8037066b294f1841aa84bd4d23",
        "title": "书陈处士屋壁二首 一",
        "author": "贯休",
        "content": "有叟傲尧日，髮白肌肤红。\n妻子亦读书，种兰清溪东。\n白云有奇色，紫桂含天风。\n即应迎鹤书，肯羡于洞洪。",
        "dynasty": "唐",
        "collection_info": null
    },
    {
        "uuid": "30ad7efe132ae3e279e588b3d7731ca5",
        "title": "书陈处士屋壁二首 二",
        "author": "贯休",
        "content": "高步前山前，高歌北山北。\n数载卖甘橙，山赀近云足。\n新诗不将出，往往僧乞得。\n唯云李太白，亦是偷桃贼。\n吟狂鬼神走，酒酽天地[黑]。\n青刍生阶除，撷之束成束。",
        "dynasty": "唐",
        "collection_info": null
    },
    {
        "uuid": "f41a9b3c48b2024f3711719b89f8cc50",
        "title": "对月作",
        "author": "贯休",
        "content": "今人看此月，古人看此月。\n如何古人心，难向今人说。\n古人求禄以及亲，及之如之何。\n忠孝为朱轮，今人求禄唯庇身。\n庇身如之何，恶木多斜文。\n斜文復斜文，颠窒何纷纷。",
        "dynasty": "唐",
        "collection_info": null
    },
    {
        "uuid": "4afbe467211568c8583c98a6d7b0e8ba",
        "title": "山茶花",
        "author": "贯休",
        "content": "风裁日染开仙囿，百花色死猩血谬。\n今朝一朵堕阶前，应有看人怨孙秀。",
        "dynasty": "唐",
        "collection_info": null
    },
    {
        "uuid": "9b0ba10c703abf945ba387aae1774349",
        "title": "上孙使君",
        "author": "贯休",
        "content": "圣主得贤臣，天地方交泰。\n恭惟岳精粹，多出于昭代。\n君侯握文镜，独立尘埃外。\n王演俗容仪，崔陵小风概。\n馨香拥兰雪，峻秀高嵩岱。\n嵇松领岁寒，庄劒无砻淬。\n威棱玉霜直，匠石金槌大。\n诗穿明月珠，道拍安期背。\n中兴鸾凤集，直道风云会。\n万卷似无书，三山如历块。\n德乎天所纵，清矣谁堪对。\n有法在朝端，无尘到冠盖。\n具瞻从密勿，旦夕调鼎鼐。\n为君整衢尊，为君戢蕃塞。\n岂知吾后意，忧此毘陵最。\n亲手赐彤弓，苍生是繄赖。\n下车邻寇散，是物冰壶内。\n龚遂[爱]廉平，次公太繁碎。\n袴襦砧动地，父母歌阛阓。\n□雪鏁戈鋋，非烟遶旌斾。\n宁思子产冰，肯羡任棠薤。\n忽如春再来，不独天重戴。\n昂藏海峤鹤，冷碧仙庭桧。\n物物动和气，家家有新态。\n芙蓉开帟幕，锦帐无纤壒。\n鼓角穿冻云，恩波动耕耒。\n奸回改精魄，礼教书绅带。\n必于尧舜日，还似房杜辈。\n野人有章句，格力亦慷慨。\n若不入丘门，世间更谁爱。",
        "dynasty": "唐",
        "collection_info": null
    },
    {
        "uuid": "65fbe2d6b22d7dea85294dc0efbdb879",
        "title": "哭灵一上人",
        "author": "贯休",
        "content": "一公何不在，空有远公名。\n共说岑山路，今时不可行。\n旧房松更老，新塔草初生。\n经论传缁侣，文章遍墨卿。\n禅林枝干折，法宇栋梁倾。\n谁俊修僧史，应知传已成。",
        "dynasty": "唐",
        "collection_info": null
    },
    {
        "uuid": "433556bbad5095269b0a5f0dee1e8ab6",
        "title": "行路难 一",
        "author": "贯休",
        "content": "君不见山高海深人不测，古往今来转青碧。\n浅近轻浮莫与交，地卑只解生荆棘。\n谁道黄金如粪土，张耳陈余断消息。\n行路难，行路难，君自看。",
        "dynasty": "唐",
        "collection_info": null
    },
    {
        "uuid": "9077a47a5c6a1a1b28201b8c2d554343",
        "title": "行路难 二",
        "author": "贯休",
        "content": "不会当时作天地，刚有多般愚与智。\n到头还用真宰心，何如上下皆清气。\n大道冥冥不知处，那堪顿得羲和辔。\n义不义兮仁不仁，拟学长生更容易。\n负心为垆復为火，缘木求鱼应且止。\n君不见烧金炼石古帝王，鬼火荧荧白杨裏。",
        "dynasty": "唐",
        "collection_info": null
    },
    {
        "uuid": "05b045885573878dfcea1ba64f3663a7",
        "title": "行路难 三",
        "author": "贯休",
        "content": "君不见道傍废井生古木，本是骄奢贵人屋。\n几度美人照影来，素绠银缾濯纤玉。\n云飞雨散今如此，绣闼雕甍作荒谷。\n沸渭笙歌君莫夸，不应常是西家哭。\n休谁遗编行者几，至竟终须合天理。\n败他成此亦何功，苏张终作多言鬼。\n行路难，行路难，不在羊肠裏。",
        "dynasty": "唐",
        "collection_info": null
    },
    {
        "uuid": "b4e2f45be912c0ed3446756c413c2363",
        "title": "行路难 四",
        "author": "贯休",
        "content": "九有茫茫共尧日，浪死虚生亦非一。\n清净玄音竟不闻，花眼酒肠暗如漆。\n或偶因片言隻字登第光二亲，又不能献可替否航要津。\n口谭羲轩与周孔，履行不及屠沽人。\n行路难，行路难，日暮途远空悲叹。",
        "dynasty": "唐",
        "collection_info": null
    },
    {
        "uuid": "46f3e969eeef2cd3eb4ae018c15d07a7",
        "title": "行路难 五",
        "author": "贯休",
        "content": "君不见道傍树有寄生枝，青青郁郁同荣衰。\n无情之物尚如此，为人不及还堪悲。\n父归坟兮未朝夕，已分黄金争田宅。\n高堂老母头似霜，心作数支泪常滴。\n我闻忽如负芒刺，不独为君空叹息。\n古人尺布犹可缝，浔阳义犬令人忆。\n寄言世上为人子，孝义团圆莫如此。\n若如此，不遄死兮更何俟。",
        "dynasty": "唐",
        "collection_info": null
    },
    {
        "uuid": "71ea23a3994491019a86b7396e5b0f63",
        "title": "泊秋江",
        "author": "贯休",
        "content": "岸如洞庭山似剡，船漾清溪凉胜簟。\n月白风高不得眠，枯苇丛边钓师魇。",
        "dynasty": "唐",
        "collection_info": null
    },
    {
        "uuid": "d5d2abcc0b1f2da6c6a2c4cbadd33103",
        "title": "嘲商客",
        "author": "贯休",
        "content": "苇萧萧，风摵摵，落日江头何处客。\n斜倚帆樯不唤人，五湖浪向心中白。",
        "dynasty": "唐",
        "collection_info": null
    },
    {
        "uuid": "6ef872149e963eee142e44dc9d1089e9",
        "title": "寄王涤",
        "author": "贯休",
        "content": "梅月多开户，衣裳润欲滴。\n寂寥虽无形，不是小讐敌。\n地虚草木壮，雨白桃李赤。\n永日无人来，庭花苦狼籍。\n吟高好鸟觑，风静茶烟直。\n唯思莱子来，衣拖五般色。",
        "dynasty": "唐",
        "collection_info": null
    },
    {
        "uuid": "55a4217516676ecb37ad5fb5ef78ba3f",
        "title": "上冯使君五首 一",
        "author": "贯休",
        "content": "撑船碧江上，春日何迟迟。\n汀花最深处，拾得鸳鸯儿。",
        "dynasty": "唐",
        "collection_info": null
    },
    {
        "uuid": "c83670d67853c12003ec713ac0936c8c",
        "title": "上冯使君五首 二",
        "author": "贯休",
        "content": "渔父无忧苦，水仙亦何别。\n眠在绿苇边，不知钓筒发。",
        "dynasty": "唐",
        "collection_info": null
    },
    {
        "uuid": "b1b19a22de16bf52a33854f113e00f2e",
        "title": "上冯使君五首 三",
        "author": "贯休",
        "content": "樵叟无忧苦，地仙亦何别。\n茆屋岸花中，弄孙头似雪。",
        "dynasty": "唐",
        "collection_info": null
    },
    {
        "uuid": "74fdb440dc82687d036bb323375e33dc",
        "title": "上冯使君五首 四",
        "author": "贯休",
        "content": "扣舷得新诗，茶煮桃花水。\n㠔㠔数片帆，去去殊未已。",
        "dynasty": "唐",
        "collection_info": null
    },
    {
        "uuid": "fa002fd459a2da9d5963809d4921bfce",
        "title": "上冯使君五首 五",
        "author": "贯休",
        "content": "仁政无不及，乳獭将子行。\n谁家苦竹林，中有读书声。",
        "dynasty": "唐",
        "collection_info": null
    },
    {
        "uuid": "54d4b67e6e3df0563d41e2aac733bfb1",
        "title": "拟君子有所思二首 一",
        "author": "贯休",
        "content": "我爱正考甫，思贤作商颂。\n我爱扬子云，理乱皆如凤。\n振衣中夜起，露花香旖旎。\n扑碎骊龙明月珠，敲出凤皇五色髓。\n陋巷萧萧风㭊㭊，缅想斯人胜珪璧。\n寂寥千载不相逢，无限区区尽虚掷。\n君不见沈约道，佳人不在兹，春光为谁惜。",
        "dynasty": "唐",
        "collection_info": null
    },
    {
        "uuid": "55d7e27c83381ce5a97af69780e7c35b",
        "title": "拟君子有所思二首 二",
        "author": "贯休",
        "content": "安得龙猛笔，点石为黄金。\n散为酷吏家，使无贪残心。\n甘棠密叶成翠幄，欵凤不来天地塞。\n所以倾国倾城人，如今如今不可得。",
        "dynasty": "唐",
        "collection_info": null
    },
    {
        "uuid": "4525571d3b1a142c61198dc052c1b778",
        "title": "古塞下曲四首 一",
        "author": "贯休",
        "content": "古塞腥膻地，胡兵聚如蝇。\n寒鵰中𩩉石，落在黄河冰。\n苍茫逻逤城，枿枿贼气兴。\n铸金祷秋穹，还拟相凭陵。",
        "dynasty": "唐",
        "collection_info": null
    },
    {
        "uuid": "c9f737f551b5b5e74df115d25bf44bbf",
        "title": "古塞下曲四首 二",
        "author": "贯休",
        "content": "战骨践成尘，飞入征人目。\n黄云忽变黑，战鬼作阵哭。\n阴风吼大漠，火号出不得。\n谁为天子前，唱此边城曲。",
        "dynasty": "唐",
        "collection_info": null
    },
    {
        "uuid": "c05b8983e30e645093d0b9a3652979b8",
        "title": "古塞下曲四首 三",
        "author": "贯休",
        "content": "日向平沙出，还向平沙没。\n飞蓬落军营，惊鵰去天末。\n帝乡青楼倚霄汉，歌吹掀天对花月。\n岂知塞上望乡人，日日双眸滴清血。",
        "dynasty": "唐",
        "collection_info": null
    },
    {
        "uuid": "257bb7589982667580443bcc070dcb2a",
        "title": "古塞下曲四首 四",
        "author": "贯休",
        "content": "狼烟在阵云，匈奴爱轻敌。\n领兵不知数，牛羊復吞碛。\n严冬大河枯，嫖姚去深击。\n战血染黄沙，风吹暎天赤。",
        "dynasty": "唐",
        "collection_info": null
    },
    {
        "uuid": "651796a48fbe34d1e7c4d3ee39ca7a72",
        "title": "鼓腹曲",
        "author": "贯休",
        "content": "我昔不幸兮遭百罹，苍苍留我兮到好时。\n耳闻钟鼓兮生丰肌，白髮却黑兮自不知。\n东邻老人好吹笛，仓囤峨峨谷多赤。\n饼红鰕兮㭊麋腊，有酒如浊酰兮呼我吃。\n往往醉倒潢洿之水边兮人尽识，孰云六五帝兮四三皇。\n如夔如龙羞如龚黄，吾不知此之言兮是何之言兮。",
        "dynasty": "唐",
        "collection_info": null
    },
    {
        "uuid": "0044ca8e4b38b6ef169e00ca5274fde3",
        "title": "经旷禅师院",
        "author": "贯休",
        "content": "吾师楞伽山中人，气岸古淡僧麒麟。\n曹溪老兄一与语，金玉声利。\n泥弃唾委，兀兀如顽云。\n骊珠兮固难价其价，灵芝兮何以根其根。\n真貌枯槁言朴略，衲衣烂黑烧岳痕。\n忆昔十四五年前苦寒节，礼师问师楞伽月。\n此时师握玉麈尾，报我却云非日月。\n一敲粉碎狂性歇，庭松无韵冷撼骨。\n搔窗擦檐数枝雪，迩来流浪于吴越。\n一片闲云空皎洁，再来寻师已蝉蜕。\n薝卜枝枯醴泉竭，水檀香火遗影在。\n甘露松枝月中折，宝师往日真隐心，今日不能堕双血。",
        "dynasty": "唐",
        "collection_info": null
    },
    {
        "uuid": "60850d062cefe2aaabb7f083e71e05ad",
        "title": "边上作三首 一",
        "author": "贯休",
        "content": "山无绿兮水无清，风既毒兮沙亦腥。\n胡儿走马疾飞鸟，联翩射落云中声。",
        "dynasty": "唐",
        "collection_info": null
    },
    {
        "uuid": "c53f625260a4a40650cfd96d2c17f944",
        "title": "边上作三首 二",
        "author": "贯休",
        "content": "阵云忽向沙中起，探得胡兵过辽水。\n堪嗟护塞征戍儿，未战已疑身是鬼。",
        "dynasty": "唐",
        "collection_info": null
    },
    {
        "uuid": "44fbc13e27e1fdca2bc37935ce273ff9",
        "title": "边上作三首 三",
        "author": "贯休",
        "content": "见说青冢穴，中有白野狐。\n时时出沙碛，向东而号呼。\n号呼復号呼，画师图得无。",
        "dynasty": "唐",
        "collection_info": null
    },
    {
        "uuid": "a967089b9c08240bf409bea33b29e980",
        "title": "送张拾遗赴施州司户",
        "author": "贯休",
        "content": "道之大道古太古，二字为名争莽卤。\n社稷安危在直言，须历尧阶挝谏鼓。\n恭闻吾皇至圣深无比，推席却几听至理。\n一言偶未合尧聪，贾生须看湘江水。\n君不见顷者百官排闼赴延英，阳城不死存令名。\n又不见仲尼遥奇司马子，佩玉垂绅合如此。\n公乎公乎施之掾，江上春风喜相见。\n畏天之命復行行，芙蓉为衣胜絁绢。\n好音入耳应非久，三峡闻猨莫迴首。\n且啜千年羹，醉巴酒。",
        "dynasty": "唐",
        "collection_info": null
    },
    {
        "uuid": "d3cce541d148e180dabe74462823b783",
        "title": "书倪氏屋壁三首 一",
        "author": "贯休",
        "content": "茶烹绿乳花暎帘，撑沙苦笋银纤纤。\n窗中山色青翠黏，主人于我情无厌。",
        "dynasty": "唐",
        "collection_info": null
    },
    {
        "uuid": "42fd26627c24f73708bf7d8f51e0ed6a",
        "title": "书倪氏屋壁三首 二",
        "author": "贯休",
        "content": "白桑红椹莺咽咽，麵揉玉尘饼挑雪。\n将为数日已一月，主人于我特地切。",
        "dynasty": "唐",
        "collection_info": null
    },
    {
        "uuid": "67a6132aee90cc2800aa72aaf1220b4d",
        "title": "书倪氏屋壁三首 三",
        "author": "贯休",
        "content": "水娇草媚掩山路，睡槎鸳鸯如画作。\n春光霭霭忽已暮，主人刚地不放去。",
        "dynasty": "唐",
        "collection_info": null
    },
    {
        "uuid": "c9e9959c095e5ae4f954c43ee6e53c7c",
        "title": "续姚梁公坐右铭",
        "author": "贯休",
        "content": "善为尔诸身，行为尔性命。\n祸福必可转，莫悫言前定。\n见人之得，如己之得。\n则美无不克，见人之失。\n如己之失，是亨贞吉。\n反此之徒，天鬼必诛。\n福先祸始，好杀灭[纪]。\n不得不止，守谦寡慾。\n善善恶恶，不得不作。\n无见贵热，谄走蹩躠。\n无轻贱微，上下相依。\n古圣着书，矻矻孳孳。\n忠孝信行，越食逾衣。\n生天地间，未或非假。\n身危彩虹，景速奔马。\n胡不自彊，将升玉堂。\n胡为自坠，言虚行僞。\n艳殃尔寿须戒，酒腐尔肠须畏。\n励志须至，扑满必破。\n非莫非于餙非，过莫过于文过。\n及物阴功，子孙必封。\n无恃文学，是司奇薄。\n患随不忍，害逐无足。\n一此一彼，谐宫合征。\n亲仁下问，立节求己。\n恶木之阴匪阴，盗泉之水匪水。\n世孚草草，能生几几。\n直须如冰如玉，种桃种李。\n嫉人之恶，酬恩报义。\n忽己之慢，成人之美。\n毋担虚誉，无背至理。\n恬和愻畅，冲融终始。\n天人之行，尽此而已。\n丁宁丁宁，戴髮含齿。",
        "dynasty": "唐",
        "collection_info": null
    },
    {
        "uuid": "06f52dca82cc36922767b2c13494923e",
        "title": "上卢少卿觅千文",
        "author": "贯休",
        "content": "荆山有美玉，含华尚炳烂。\n堪为圣君玺，堪为圣君案。\n草木润不雕，烟霞覆不散。\n野人到山下，仰视星辰畔。\n倘或如栗黄，保之上霄汉。",
        "dynasty": "唐",
        "collection_info": null
    },
    {
        "uuid": "1fc8c09ac2d3451865d2aed2d4d14e73",
        "title": "谢卢少卿惠千文",
        "author": "贯休",
        "content": "庐山有石镜，高倚无尘垢。\n昼景分烟萝，夜魄侵星斗。\n苞含物象列，搜照鱼龙吼。\n寄谢天地间，毫端皆我有。",
        "dynasty": "唐",
        "collection_info": null
    },
    {
        "uuid": "75c7930ac68d67d3915fc9c07e52e577",
        "title": "大蜀皇帝寿春节进尧铭舜颂二首 尧铭",
        "author": "贯休",
        "content": "金册昭昭，列圣孤标。\n仲尼有言，巍巍帝尧。\n承天眷命，罔厥矜骄。\n四德炎炎，阶蓂不凋。\n永孚于休，垂衣飘飖。\n吾皇则之，小心翼翼。\n秉阳亭毒，不遑暇食。\n土阶苔绿，茅茨雪滴。\n君既天赋，相亦天锡。\n德辀金镜，以圣继圣。\n汉高将将，太宗兵柄。\n吾皇则之，日新德盛。\n朽索六马，罔坠厥命。\n熙熙蓼萧，块润风调。\n舞擎干羽，囿入蒭荛。\n既玉其叶，亦金其枝。\n叶叶枝枝，百工允釐。\n享国如尧，不疑不疑。",
        "dynasty": "唐",
        "collection_info": null
    },
    {
        "uuid": "50618dabee2ecf45be6b8e25c911caa7",
        "title": "大蜀皇帝寿春节进尧铭舜颂二首 舜颂",
        "author": "贯休",
        "content": "高高历山，有黍有粟。\n皇皇大舜，合尧玄德。\n五典克从，四门伊穆。\n大道将行，天下为公。\n临下有赫，选贤用能。\n吾皇则之，无斁无逸。\n绥厥品彙，光光得一。\n千辐临顶，十在随跸。\n大哉大同，为光为龙。\n吾皇则之，圣谋隆隆。\n纳隍孜孜，攷攷切切。\n六宗是禋，五瑞斯列。\n排麟环凤，披香立雪。\n四夷纳賮，九围有截。\n昔救世师，降生竺干。\n寿春亦然，万年万年。",
        "dynasty": "唐",
        "collection_info": null
    },
    {
        "uuid": "020df06fe0bfd9c629297d67e821918c",
        "title": "大蜀高祖潜龙日献陈情偈颂",
        "author": "贯休",
        "content": "有叟有叟，居岳之室。\n忽振金汤，下彼巉崪。\n闻蜀风景，地宁得一。\n富人侯王，旦奭摩诘。\n龙角日角，紫气盘屈。\n揭日月行，符汤禹出。\n天步孔艰，横流犯跸。\n穆穆蜀俗，整整师律。\n髯髮垂雪，忠贞贯日。\n四人苏活，万里丰谧。\n无雨不膏，有露皆滴。\n有叟有叟，无实行实。\n一瓶一衲，既朴且质。\n幸蒙顾盼，词暖恩郁。\n轩镜光中，愿如善吉。",
        "dynasty": "唐",
        "collection_info": null
    },
    {
        "uuid": "f2a7bd63a709df4dde00a543c28ade33",
        "title": "寄大愿和尚",
        "author": "贯休",
        "content": "道朗居太山，达磨住熊耳。\n手擎清凉月，灵光溢天地。\n尽骑金师子，去世久已矣。\n吾师隐庐岳，外念全刳削。\n掷孔圣之日月，相空王之橐籥。\n曾升麟德殿，谭无着。\n赐衣三铢让不着，唯思红泉白石阁。\n因随裴楷离京索，迩来便止于匡霍。\n瀑布千寻喷冷烟，旃檀一枝翘瘦鹤。\n岘首故人清信在，千书万书取不诺。\n微人昔为门下人，扣玄佩惠无边垠。\n自怜亦是师子子，未逾三载能嚬呻。\n一从散席归宁后，溪寺更有谁相亲。\n青山古木入白浪，赤松道士为东邻。\n焚香西望情何极，不及昙诜泪空滴。\n桐江太守社中人，还送郄超米千石。\n宝书遽掩修章句，万里空函亦何益。\n终须一替辟虵人，未解融神出空寂。",
        "dynasty": "唐",
        "collection_info": null
    },
    {
        "uuid": "4a1d9d0b1b176a2d18748ce82f4bccf0",
        "title": "上顾大夫",
        "author": "贯休",
        "content": "碧海漾仙洲，骊珠外无宝。\n一岳倚青冥，羣山尽如草。\n君侯圣朝瑞，动只关玄造。\n谁云倚天剑，含霜在怀抱。\n谁云青云险，门前是平道。\n洪民亦何幸，里巷清如扫。\n至化无经纶，至神无祝祷。\n即应炳文柄，孤平去浩浩。\n即应调鼎味，比屋堪封保。\n野人慕正化，来自海边岛。\n经传髻裏珠，诗学池中藻。\n闭门十余载，庭杉共枯槁。\n今朝投至鉴，得不倾肝脑。\n斯文如未精，归山更探讨。",
        "dynasty": "唐",
        "collection_info": null
    },
    {
        "uuid": "657a8f33cbb64e1cb655fe2a2c049bd4",
        "title": "寒月送玄士入天台",
        "author": "贯休",
        "content": "之子逍遥尘世薄，格淡于云语如鹤。\n相见唯谈海上山，碧侧青斜冷相沓。\n芒鞋竹杖寒冻时，玉霄忽去非有期。\n僮担赤笼密雪裏，世人无人留得之。\n想入红霞路深邃，孤峰纵啸仙飙起。\n星精聚观泣海鬼，月涌薄烟花点水。\n送君丁宁有深旨，好寻佛窟游银地。\n雪眉衲僧皆正气，伊昔贞白先同此意。\n若得神圣之药，即莫忘远相寄。",
        "dynasty": "唐",
        "collection_info": null
    },
    {
        "uuid": "9b3a9447d6d03d66bfa6a5c90c74c157",
        "title": "上杜使君",
        "author": "贯休",
        "content": "为鱼须处海，为木须在岳。\n一登君子堂，顿觉心寥廓。\n右听青女镜，左听宣尼铎。\n政术似蒲卢，诗情出冲漠。\n从来苦清苦，近更加澹薄。\n讼庭何所有，一隻两隻鹤。\n烟霞色拥墻，禾黍香侵郭。\n严霜与美雨，皆从二天落。\n苍生苦疮痍，如何尽消削。\n圣君新雨露，更作谁恩渥。\n即捉五色笔，密勿金銮角。\n即同房杜手，把干坤橐籥。\n休说卜圭峰，开门对林壑。",
        "dynasty": "唐",
        "collection_info": null
    },
    {
        "uuid": "92e25e931c210b64f4ea94beae497d58",
        "title": "送僧入马头山",
        "author": "贯休",
        "content": "马头宝峰，秀塞寒空。\n有叟有叟，真隐其中。\n无味醍醐，亦非般若。\n白趾碧目，数百潇洒。\n苦竹大于杉，白熊卧如马。\n金钟撼壑，布水喷瓦。\n芙蓉堂开峰月入，岳精踏雪立屋下。\n伊余解攀缘，已是非常者。\n更有叟，独往来，与我语。\n情无刚彊，气透今古。\n竹笠援补，芒鞋藤乳。\n北风倒人，干雪不聚。\n满头霜雪汤雪去，汤雪去。\n无人及，空望真气江上立。",
        "dynasty": "唐",
        "collection_info": null
    },
    {
        "uuid": "90a64351c71e2f50bc7e8cdf44be3305",
        "title": "上卢使君",
        "author": "贯休",
        "content": "夔龙在庙堂，虽然有佥议。\n苍生得父母，自是天之意。\n鄱阳气候正，文物皆鲜媚。\n金镜有余光，春风少闲地。\n膺门倚寒碧，到者宁容易。\n宾从皆凤毛，爪牙悉猨臂。\n楼台千万户，锦绣龙歌沸。\n大惠虫鸟全，至严龙虎畏。\n可怜召伯树，婆裟不胜翠。\n诗搜日月华，道嚥神仙味。\n嘉树白雀来，祥烟甘露坠。\n中川一带香，□开幽邃地。\n逸少情有余，东山境不啻。\n恭闻圣天子，廊庙犹虚位。\n应知黎庶心，只恐征书至。",
        "dynasty": "唐",
        "collection_info": null
    },
    {
        "uuid": "74db6f083078be9d6b24fbdd0fac6494",
        "title": "送颢雅禅师",
        "author": "贯休",
        "content": "霜锋擗石鸟雀聚，帆冻阴飙吹不举。\n芬陀利香释驎虎，幡幢冒雪争迎取。\n春光主，芙蓉堂窄堆花乳，手提金桴打金鼓。\n天花娉婷下如雨，狻猊座上师子语。\n苦却乐，乐却苦，卢至黄金忽如土。",
        "dynasty": "唐",
        "collection_info": null
    },
    {
        "uuid": "69297923f6e56d40673bc224b30be3ea",
        "title": "和杨使君游赤松山",
        "author": "贯休",
        "content": "为郡三星无一事，龚黄意外扳乔松。\n日边扬历不争路，云外苔藓须留踪。\n溪月未落漏滴滴，隼旟已入山重重。\n扪萝盖输山屐伴，驻斾不见朝霞浓。\n乳猨剧黠挂险树，露木翠脆生诸峰。\n初平谢公道非远，黯然物外心相逢。\n石羊依稀龁瑶草，桃花彷佛开仙宫。\n终当归补吾君衮，好山好水那相容。",
        "dynasty": "唐",
        "collection_info": null
    },
    {
        "uuid": "8f80a0b259c0dcd240548b4582635174",
        "title": "送崔使君",
        "author": "贯休",
        "content": "柳门柳门，芳草芊绵。\n日日日日，黯然黯然。\n子牟恋阙归阙，王粲下楼相别。\n食实得地，颇淹岁月。\n今朝天子在上，合雪必雪。\n况绛之牧，文行炳洁。\n释谓缘因，久昵清尘。\n王嘉迎安，远狎遗民。\n嫓彼二子，厥或相似。\n论文不文，话道无滓。\n士有贵逼，势不可遏。\n麟步规矩，凤翥昂枿。\n岘首仁踪项频跋，商云乳麝香可撮。\n望尘□□连紫闼，吾皇必用整干坤，莫忘江头白头达。",
        "dynasty": "唐",
        "collection_info": null
    },
    {
        "uuid": "0034066d805ba82429f79f22941ebdea",
        "title": "杜侯行",
        "author": "贯休",
        "content": "天目连天搏秀气，峥嵘作起新城地。\n德门钟秀光盛时，三虎八龙皆世瑞。\n顷者天厖乱下鲸翻海，烽火崩腾照行在。\n江表唯传君子营，剑衝牛斗疏真宰。\n金昆玉季轻三鼓，煮海悬鱼臣节苦。\n鴈影参差入瑞烟，荆花灿烂开仙圃。\n我闻大中咸通真令主，相惟大杜兼小杜。\n但能致君活国济生人，亦何必须踏金梯，折桂树。\n宣宗懿宗调舜琴，大杜小杜为殷霖。\n出将入相兮功德深，生人受赐兮直至今。\n杜侯兄弟继之后，璞玉浑金美腾口。\n常言一呼百万何足云，终取封侯之印大如斗。\n功闻吾皇似尧禹，搜索贤良皆面覩。\n杜侯杜侯，君傥修令德，克有终，即必还为大杜兼小杜。\n人之戴兮天笔註，国之福兮天固祚。\n四海无波八表臣，如今而后君看取。",
        "dynasty": "唐",
        "collection_info": null
    },
    {
        "uuid": "17703f7ec6f9c69adc327c4bbe8b925f",
        "title": "偶作五首 一",
        "author": "贯休",
        "content": "谁信心火多，多能焚大国。\n谁信鬓上丝，茎茎出蚕腹。\n尝闻养蚕妇，未晓上桑树。\n下树畏蚕饥，儿啼亦不顾。\n一春膏血尽，岂止应王赋。\n如何酷吏酷，尽为搜将去。\n蚕蛾为蝶飞，僞叶空满枝。\n冤梭与恨机，一见一霑衣。",
        "dynasty": "唐",
        "collection_info": null
    },
    {
        "uuid": "71672811de3cbadcc15b4138c785d99d",
        "title": "偶作五首 二",
        "author": "贯休",
        "content": "机生机，巧生巧，心镬烘烘日煎炒。\n闯蜀眉嚬游海岛，扶桑椹熟金乌饱。\n金乌饱，飞復飞，四天下人眼眙眙。",
        "dynasty": "唐",
        "collection_info": null
    },
    {
        "uuid": "c03c871b17911d0285f30cf7a06c211a",
        "title": "偶作五首 三",
        "author": "贯休",
        "content": "孰云我轻薄，石头如何唤作玉。\n孰云我是非，随邪逐恶又争得。\n古人终不事悠悠，一言道合死即休。\n岂不见大鹏点翼盖十洲，是何之物鸣啾啾。",
        "dynasty": "唐",
        "collection_info": null
    },
    {
        "uuid": "012c000a821cd0af2e596a904a527a3a",
        "title": "偶作五首 四",
        "author": "贯休",
        "content": "君子食即食，何必在珍华。\n小人食不食，纵食如泥沙。\n清歌且莫唱，妙舞亦休夸。\n尔非凤灸麒麟肉，焉能一挂于齿牙。\n去来去来归去来，红泉正洒芙蓉霞。",
        "dynasty": "唐",
        "collection_info": null
    },
    {
        "uuid": "7d5d26f6cb1d1f952ddc40b712d2cc2f",
        "title": "偶作五首 五",
        "author": "贯休",
        "content": "君不见金陵风台月榭烟霞光，如今五里十里野火烧茫茫。\n君不见西施绿珠颜色可倾国，乐极悲来留不得。\n君不见汉王力尽得干坤，如何秋雨洒庙门。\n铜台老树作精魅，金谷野狐多子孙。\n几许繁华几更改，唯有尧舜周召丘轲似长在。\n坐看楼阁成丘墟，莫话桑田变成海。\n吾有清凉雪山雪，天上人间常皎洁。\n茫茫慾火欲烧人，惆怅无因为君说。",
        "dynasty": "唐",
        "collection_info": null
    },
    {
        "uuid": "8860d23cdfde55f2bae8ce7c923e4054",
        "title": "山中作",
        "author": "贯休",
        "content": "山为水精宫，藉花无尘埃。\n吟狂岳似动，笔落天琼瓌。\n伊余自乐道，不论才不才。\n有时鬼笑两三声，疑是大谢小谢李白来。",
        "dynasty": "唐",
        "collection_info": null
    },
    {
        "uuid": "de6dfd386123a3d7cf2e85d5c6f5d0ec",
        "title": "闻前王使君在泽潞居",
        "author": "贯休",
        "content": "为善无近名，窃名者得声不如心，诚哉是言也。\n使君圣朝瑞，干符初刺婺。\n德变人性灵，笔变人风土。\n烟霞与虫鸟，和气将美雨。\n千里与万里，各各来相附。\n信哉有良吏，玄谶应百数。\n古人古人自古人，今日又见民歌六七袴。\n不幸大寇崩腾来，孤城势孤固难锢。\n攀辕既不及，旌斾衝风露。\n大驾已西幸，飘零何处去？婺人空悲哀，对生祠泣沾莓苔。\n忽闻暂寄河之北，兵强四面无尘埃。\n唯祝銮舆早归来，用此咎繇仲虺才。\n使四野雾廓，八纮镜开。\n皇天无亲，长与善邻，宜哉宜哉。",
        "dynasty": "唐",
        "collection_info": null
    },
    {
        "uuid": "d8005f930dd36368d517e12ed5a23753",
        "title": "将入匡山别芳昼二公二首 一",
        "author": "贯休",
        "content": "喷岚堆黛塞寒碧，窗前古雪入白石。\n临岐约我来不来，若来须拨红霞觅。",
        "dynasty": "唐",
        "collection_info": null
    },
    {
        "uuid": "f48a8d7f3cdce45548161bcbd69d939b",
        "title": "将入匡山别芳昼二公二首 二",
        "author": "贯休",
        "content": "红豆树间滴红雨，恋师不得依师住。\n世情世界愁杀人，锦绣谷中归舍去。",
        "dynasty": "唐",
        "collection_info": null
    },
    {
        "uuid": "86b7510e39fc8e9e70f072299d3e69eb",
        "title": "送杨秀才",
        "author": "贯休",
        "content": "北山峨峨香拂拂，翠涨青奔势巉崪。\n赤松君宅在其中，紫金为墻珠作室。\n玻璃门外仙獓睡，幢节森森绛烟密。\n水精帘捲桃花开，文锦娉婷众非一。\n抚长离，坎答鼓。\n花姑吹箫，弄玉起舞。\n三万八千为半日，海涸鳌枯等闲覩。\n爱共安期碁，苦识彭祖祖。\n有时朝玉京，红云拥金虎。\n石桥亦是神仙住，白凤飞来又飞去。\n五云缥缈羽翼高，世人仰望心空劳。",
        "dynasty": "唐",
        "collection_info": null
    },
    {
        "uuid": "4039b60b60fb2b7c836b848d6895e779",
        "title": "别杜将军",
        "author": "贯休",
        "content": "伊余本是胡为者，采蕈锄茶在穷野。\n偶披蓑笠事空王，余力为文拟何谢。\n少年心在青云端，知音满地皆龙鸾。\n遽逢天步艰难日，深藏溪谷空长叹。\n偶出重围遇英哲，留我江楼经岁月。\n身隈玉帐香满衣，梦历金盆雨和雪。\n东风来兮歌式微，深云道人召来归。\n燕辞大厦兮将何为，蒙蒙花雨兮莺飞飞，一汀杨柳同依依。",
        "dynasty": "唐",
        "collection_info": null
    },
    {
        "uuid": "59ae0f76ff7b477460149402f0778a58",
        "title": "送梦上人归京",
        "author": "贯休",
        "content": "伊余龙钟归海涯，千山万水情自怡。\n梦公别我还上国，江边惨执行迟迟。\n向我道云中觅伴未得伴，又示我数首新诗尽是诗。\n只恐不如此，若如此如此，即须天子知。\n萧萧金吹荆门口，槐菊鬬黄落叶走。\n前程胜事未可涯，但空圭峰难入手。\n莲峰掌记韩拾遗，鴈行雍穆世所稀。\n二十年前即别离，凭师一话吟朝饥。",
        "dynasty": "唐",
        "collection_info": null
    },
    {
        "uuid": "f52804ecbf5396d472809bde99151f05",
        "title": "问岳禅师疾",
        "author": "贯休",
        "content": "世病如山岳，世医皆拱手。\n道病如金锁，师遭锁锁否。\n伊昔芙蓉颊，谈经似主涉。\n苏合昼氤氲，天花似飞蝶。\n觉树垂实，魔辈刺疾。\n病也不问，终不皴膝。\n春光冉冉，不上尔质。\n东风浩浩，谩入尔室。\n云何斯人，而有斯疾。",
        "dynasty": "唐",
        "collection_info": null
    },
    {
        "uuid": "dc7d15e0cc10ea31e88f86240ee2a8a3",
        "title": "上荆南府主三让德政碑",
        "author": "贯休",
        "content": "明明赫赫中兴主，动纳诸隍冠前古。\n四海英雄尽戢兵，皆如圪圪天金柱。\n万姓多论政与德，请树丰碑似山岳。\n一从寇灭二十年，琬琰雕镌赐重迭。\n荆州化风何卓异，寡欲无为合天地。\n虽立贞碑与众殊，字字皆是吾皇意。\n君侯捧碑西拜泣，臣且何人恩洊及。\n凤皇衔下雕龙文，德昧政虚争敢立。\n函封三奏心匍匐，坚让此碑声盖国。\n我恐江淹五色笔，作不立此碑之碑文不得。",
        "dynasty": "唐",
        "collection_info": null
    },
    {
        "uuid": "189d084f4ad406eb93f0d927bbe2796c",
        "title": "施万病丸",
        "author": "贯休",
        "content": "我闻昔有海上翁，鬚眉皎白尘土中。\n葫芦盛药行如风，病者与药皆惺憁。\n药王药上亲兄弟，救人急于己诸体。\n玉毫调御偏讚扬，金轮释梵咸归礼。\n贤守运心亦相似，不吝亲亲拘子子。\n曾闻古德有深言，由来大士皆如此。",
        "dynasty": "唐",
        "collection_info": null
    },
    {
        "uuid": "ecc8a74b4dcc153baa00310de1098ac7",
        "title": "甘雨应祈",
        "author": "贯休",
        "content": "春雨偶愆期，草木亦未觉。\n君侯不遑处，退食或闭阁。\n东海浪滔滔，西江波漠漠。\n得不愿身为大虬，金其角，玉其甲。\n一吸再喢，云平雾匝。\n华畅九有，清倾六合。\n使不苏者苏，不足者足。\n情通上玄，如膏绵绵。\n有叟有叟，鼓腹歌于道边。\n歌曰：麦苗芃芃兮鸧鹒飞，日出而作兮日入归，如彼草木兮雨露肥。\n古人三乐兮，我乐多之。\n天之成兮，地之平兮。\n柘系黄兮，瓠叶青兮。\n乳女啼兮，蒸黍馨兮。\n炙背扪虱兮，復何经营兮。",
        "dynasty": "唐",
        "collection_info": null
    },
    {
        "uuid": "8cd03a444a7d6075e1820ac49c50d1c2",
        "title": "寄韩团练",
        "author": "贯休",
        "content": "真宰动洪鑪，万物皆消息。\n唯有三珠树，不用东风力。\n君子天庙器，头骨何巉崱。\n海内久闻名，江西偶相识。\n谁不有诗机，麟龙不解织。\n谁不有心地，兰茝不曾植。\n多君二俱作，独立千仞壁。\n话道出先天，凭师动臻极。\n青霄鴈行律，红露荆花滴。\n偶然成远别，别后长相忆。\n行至鄱阳郡，又见谢安石。\n留我遇残冬，身心苦恬寂。\n江上春又至，引颈山空积。\n何日再相逢，天香满瑶席。",
        "dynasty": "唐",
        "collection_info": null
    },
    {
        "uuid": "91f55df4436c4c2537b159de906bc114",
        "title": "春野作五首 一",
        "author": "贯休",
        "content": "闲步浅青平绿，流水征车自逐。\n谁家挟弹少年，拟打红衣[啄]木。",
        "dynasty": "唐",
        "collection_info": null
    },
    {
        "uuid": "adfbc5103b57d9f6ee90cca7091d8e35",
        "title": "春野作五首 二",
        "author": "贯休",
        "content": "山花雨打尽，满地如烂锦。\n远寻鹧鸪雏，拾得一团蕈。",
        "dynasty": "唐",
        "collection_info": null
    },
    {
        "uuid": "5b03dd3d22aa68c15766ad8118a62306",
        "title": "春野作五首 三",
        "author": "贯休",
        "content": "大牛苦耕田，乳犊望似泣。\n万事皆天意，绿草头蕺蕺。",
        "dynasty": "唐",
        "collection_info": null
    },
    {
        "uuid": "1372d321475cbae5da42cd758b9b63ce",
        "title": "春野作五首 四",
        "author": "贯休",
        "content": "斜阳射破冢，髑髅半出地。\n不知谁氏子，犹自作意气。",
        "dynasty": "唐",
        "collection_info": null
    },
    {
        "uuid": "b1461685301c5dbeac194a90dde30c7a",
        "title": "春野作五首 五",
        "author": "贯休",
        "content": "抛牛沙上鬬百草，鉏陇老人又太老。\n薄烟漠漠覆桑枣，戴嵩醉后取次扫。",
        "dynasty": "唐",
        "collection_info": null
    },
    {
        "uuid": "b98415b95e730533eb9f6265e4a49fb7",
        "title": "深山逢老僧二首 一",
        "author": "贯休",
        "content": "衲衣线麄心似月，自把短锄锄榾柮。\n青石溪边踏叶行，数片云随两眉雪。",
        "dynasty": "唐",
        "collection_info": null
    },
    {
        "uuid": "d1e5dc298ee880b45c2c42a2aeef5b64",
        "title": "深山逢老僧二首 二",
        "author": "贯休",
        "content": "山童貌顽名乞乞，放火烧畬采崖蜜。\n担头何物带山香，一箩白蕈一箩栗。",
        "dynasty": "唐",
        "collection_info": null
    },
    {
        "uuid": "2ac0e9a921f75bfc4977a833f0eb3993",
        "title": "道情偈",
        "author": "贯休",
        "content": "草木亦有性，与我将不别。\n我若似草木，成道无时节。\n世人不会道，向道却嗔道。\n伤嗟此辈人，宝山不得宝。",
        "dynasty": "唐",
        "collection_info": null
    },
    {
        "uuid": "71a599b61efafb1e92e0a6470a4a733c",
        "title": "怀二三朝友",
        "author": "贯休",
        "content": "伤心復伤心，流光似飞电。\n有惠骊龙十斛珠，不如一见君子面。\n愁人復愁人，满眼皆埃尘。\n有惠黄金一万斤，不如一见于仁人。\n我昔读诗书，如今尽抛也。\n只记得田叔孟温舒，帝王满口呼长者。",
        "dynasty": "唐",
        "collection_info": null
    },
    {
        "uuid": "511f6346b89113a624c049387c604a62",
        "title": "偶作",
        "author": "贯休",
        "content": "君子称一善，馨香遍九垓。\n小人妬一善，处处生嫌猜。\n口如暴死人，铁尺抝不开。\n稂莠蚀田髓，积阴成冬雷。\n因知咋舌人，千古空悠哉。",
        "dynasty": "唐",
        "collection_info": null
    },
    {
        "uuid": "313514df5e9033bad03750fca6fc62df",
        "title": "义士行",
        "author": "贯休",
        "content": "先生先生不可遇，爱平不平眉斗竖。\n黄昏雨雹空似黳，别我不知何处去。",
        "dynasty": "唐",
        "collection_info": null
    },
    {
        "uuid": "f463dc19662d688f4803877067e8da69",
        "title": "观怀素草书歌",
        "author": "贯休",
        "content": "张颠颠后颠非颠，直至怀素之颠始是颠。\n师不谭经不说禅，筋力唯于草书朽。\n颠狂却恐是神仙，有神助兮人莫及。\n铁石画兮墨须入，金尊竹叶数斗余。\n半斜半倾山衲湿，醉来把笔狞如虎。\n粉壁素屏不问主，乱拏乱抹无规矩。\n罗剎石上坐伍子胥，蒯通八字立对汉高祖。\n势崩腾兮不可止，天机暗转锋铓裏。\n闪电光边霹雳飞，古栢身中𣵡龙死。\n骇人心兮目眓{目臭}，顿人足兮神辟易。\n乍如沙场大战后，断枪橛箭皆狼籍。\n又似深山朽石上，古病松枝挂铁锡。\n月兔笔，天竈墨，斜凿黄金侧剉玉。\n珊瑚枝长大束束，天马骄狞不可勒。\n东却西，南又北，倒又起，断復续。\n忽如鄂公喝住单雄信，秦王肩上𠞈着枣木槊。\n怀素师，怀素师，若不是星辰降瑞，即必是河岳孕灵。\n固宜须冷笑逸少，争得不心醉伯英。\n天台古杉一千尺，崖崩劁折何峥嵘。\n或细微，仙衣半拆金线垂。\n或妍媚，桃花半红公子醉。\n我恐山为墨兮磨海水，天与笔兮书大地。\n乃能畧展狂僧意，常恨与师不相识。\n一见此书空叹息，伊昔张渭任华叶季良。\n数子赠歌岂虚饰，所不足者浑未曾道着其神力。\n石桥被烧烧，良玉土不蚀。\n锥画沙兮印印泥，世人世人争得测。\n知师雄名在世间，明月清风有何极。",
        "dynasty": "唐",
        "collection_info": null
    },
    {
        "uuid": "548244f24fd813c112a8731a5184023a",
        "title": "送卢舍人三首 一",
        "author": "贯休",
        "content": "一曰：劝君不用登岘首山，读羊祜碑。\n男儿事业须自奇，此碑山头如日月。\n日日照人人不知，人不知，青山白云徒尔为。",
        "dynasty": "唐",
        "collection_info": null
    },
    {
        "uuid": "4674178116b30d51b58201e3cd095a65",
        "title": "送卢舍人三首 二",
        "author": "贯休",
        "content": "二曰：劝君登商山，不用觅商山皓。\n云深雪深骡马倒，我愿终南太华变为金。\n吾后见之不为宝，我愿九州四海纸。\n幅幅与君为谏草，使蹑卨践夔。\n逢轩见皞，日环五色。\n是物得老，如此即商山皓。\n商山皓，君不用讨他，他必来相讨。",
        "dynasty": "唐",
        "collection_info": null
    },
    {
        "uuid": "96f85e892a813d7cae4d6e1c932759a6",
        "title": "送卢舍人三首 三",
        "author": "贯休",
        "content": "三曰：君不见释梵诸天寿亿垓，天上人间去復来。\n君又不见紫金为轮一千幅，宝洲□四皆臣伏。\n轮王释梵作何因，祗是弘隆大乘福。\n自古皇王与贤哲，顶敬心师刻金玉。\n报通三世释迦言，莫将梁武为题目。\n君不见近代韦裴蒋与萧，文房书府师百僚。\n代天理物映千古，布髮掩泥非一朝。\n大哉释梵轮王璞，已矣何人继先觉。\n行行珍重寄斯言，斯言不是寻常曲。",
        "dynasty": "唐",
        "collection_info": null
    },
    {
        "uuid": "0e0710d1cd4946f0c434ca44ae2aecc1",
        "title": "宿深村",
        "author": "贯休",
        "content": "行行一宿深村裏，鸡犬丰年闹如市。\n黄昏见客合家喜，月下取鱼戽塘水。",
        "dynasty": "唐",
        "collection_info": null
    },
    {
        "uuid": "d47a0492674b355e7334dd7c55a3ef28",
        "title": "黄莺",
        "author": "贯休",
        "content": "一种为春禽，花中开羽翼。\n如何此鸟身，便是黄金色。\n黄金色，若逢竹实终不食。",
        "dynasty": "唐",
        "collection_info": null
    },
    {
        "uuid": "b04d00e18a481e3a7f3edf4f7507eb30",
        "title": "送越将归会稽",
        "author": "贯休",
        "content": "面如玉盘身八尺，燕语清狞战袍窄。\n古岳龙腥一匣霜，江上相逢双眼碧。\n冉冉春光方婉娩，黯然别我归稽巘。\n他年必帅邯郸儿，与我杀轻班定远。",
        "dynasty": "唐",
        "collection_info": null
    },
    {
        "uuid": "094851b27240eb1c2efa193e520a29db",
        "title": "别仙客",
        "author": "贯休",
        "content": "巨鳌头缩翻仙翠，蟠桃烂落珊瑚地。\n浪溅霓旌湿鹏翅，畧别千年太容易。",
        "dynasty": "唐",
        "collection_info": null
    },
    {
        "uuid": "b8585a2dec9f2eef877cc839e8d24fe7",
        "title": "寒江上望",
        "author": "贯休",
        "content": "荒岸烧未死，白云痴不动。\n极目无人行，浪打取鱼笼。",
        "dynasty": "唐",
        "collection_info": null
    },
    {
        "uuid": "f469b1a09c1a3f5ed04909ecc7a992d1",
        "title": "读唐史",
        "author": "贯休",
        "content": "我爱李景伯，内宴执良规。\n君臣道昭彰，天颜终熙怡。\n大簸怕清风，糠粃缭乱飞。\n洪鑪烹五金，黄金终自奇。\n大哉为忠臣，舍此何所之。",
        "dynasty": "唐",
        "collection_info": null
    },
    {
        "uuid": "5d26ba297aa365ee9e13da4e484071c9",
        "title": "樵叟",
        "author": "贯休",
        "content": "樵父貌饥带尘土，自言一生苦寒苦。\n担头担箇赤瓷罂，斜阳独立蒙笼坞。",
        "dynasty": "唐",
        "collection_info": null
    },
    {
        "uuid": "8ae973d58dce5f8c5058c1333909a0bb",
        "title": "春山行",
        "author": "贯休",
        "content": "重迭太古色，蒙蒙花雨时。\n好峰行恐尽，流水语相随。\n黑壤生红黍，黄猨领白儿。\n因思石桥月，曾与故人期。",
        "dynasty": "唐",
        "collection_info": null
    },
    {
        "uuid": "ad3b575bc37a56e9e46bf8e1a387ea78",
        "title": "送谏官南迁",
        "author": "贯休",
        "content": "危行危言者，从天落海涯。\n如斯为远客，始是好男儿。\n瘴杂交州雨，犀揩马援碑。\n不知千万里，谁復识辛毗。",
        "dynasty": "唐",
        "collection_info": null
    },
    {
        "uuid": "e91b6fbe3024d18785dcdbf62e0a9a3b",
        "title": "怀香炉峰道人",
        "author": "贯休",
        "content": "常思峰顶叟，石窟土为床。\n日日先见日，烟霞多异香。\n冥心同槁木，扫雪带微阳。\n终必相寻去，斯人不可忘。",
        "dynasty": "唐",
        "collection_info": null
    },
    {
        "uuid": "db621b35059903be43062e14c17c6631",
        "title": "观李翰林真二首 一",
        "author": "贯休",
        "content": "日角浮紫气，凛然尘外清。\n虽称李太白，知是那星精。\n御宴千钟饮，蕃书一笔成。\n宜哉杜工部，不错道骑鲸。",
        "dynasty": "唐",
        "collection_info": null
    },
    {
        "uuid": "ff02b4766b3efcbcb66e88d06a47c338",
        "title": "观李翰林真二首 二",
        "author": "贯休",
        "content": "谁氏子丹青，毫端曲有灵。\n屹如山忽堕，爽似酒初醒。\n天马难拢勒，仙房久闭扃。\n若非如此辈，何以傲彤庭。",
        "dynasty": "唐",
        "collection_info": null
    },
    {
        "uuid": "787bf704821e36e1c59cbbe0aeb152d0",
        "title": "晚泊湘江作",
        "author": "贯休",
        "content": "烟浪瀁秋色，高吟似有邻。\n一轮湘渚月，万古独醒人。\n岸湿穿花远，风香祷庙频。\n祗应谀佞者，到此不伤神。",
        "dynasty": "唐",
        "collection_info": null
    },
    {
        "uuid": "f3fc6644069db141bdd449df3eb11938",
        "title": "淮上逢故人",
        "author": "贯休",
        "content": "故园离乱后，十载始逢君。\n长恨南熏奏，寻常只自闻。\n荒窗秋见岳，赤地夜生云。\n莫叹谋身晚，中兴正用文。",
        "dynasty": "唐",
        "collection_info": null
    },
    {
        "uuid": "ffc1c3e163159d837746032f88daff39",
        "title": "读杜工部集二首 一",
        "author": "贯休",
        "content": "造化拾无遗，唯应杜甫诗。\n岂非玄域橐，夺得古人旗。\n日月精华薄，山川气概卑。\n古今吟不尽，惆怅不同时。",
        "dynasty": "唐",
        "collection_info": null
    },
    {
        "uuid": "24224d5297303088744302fe9163a780",
        "title": "读杜工部集二首 二",
        "author": "贯休",
        "content": "甫也道亦丧，孤身出蜀城。\n彩毫终不撅，白云更能轻。\n命薄相如命，名齐李白名。\n不知耒阳令，何以葬先生。",
        "dynasty": "唐",
        "collection_info": null
    },
    {
        "uuid": "defb144b144ec930604df55b5306c2b8",
        "title": "题简禅师院",
        "author": "贯休",
        "content": "机忘室亦空，静与沃洲同。\n唯有半庭竹，能生竟日风。\n思山海月上，出定印香终。\n继后传衣者，还须立雪中。",
        "dynasty": "唐",
        "collection_info": null
    },
    {
        "uuid": "5f0c0465c65d531f8a89db2f303c4281",
        "title": "读刘得仁贾岛集二首 一",
        "author": "贯休",
        "content": "二公俱作者，其奈亦迂儒。\n且有诸峰在，何将一第吁。\n句还如菡萏，谁復赠襜褕。\n想得重泉下，依前与众殊。",
        "dynasty": "唐",
        "collection_info": null
    },
    {
        "uuid": "3e0f85cb225f3f661598fd873fb7b785",
        "title": "读刘得仁贾岛集二首 二",
        "author": "贯休",
        "content": "役思曾衝尹，多言阻国亲。\n桂枝何所直，陋巷不胜贫。\n马病唯汤雪，门荒劣有人。\n伊余吟亦苦，为尔一眉嚬。",
        "dynasty": "唐",
        "collection_info": null
    },
    {
        "uuid": "6812c93b10aca19410bc85c357b88442",
        "title": "天台老僧",
        "author": "贯休",
        "content": "独住无人处，松龛岳色侵。\n僧中九十腊，云外一生心。\n白髮垂不剃，青眸笑转深。\n犹能指孤月，为我暂开襟。",
        "dynasty": "唐",
        "collection_info": null
    },
    {
        "uuid": "7f8e615da2d47a761a9478e8747fb7dc",
        "title": "经费隐君旧宅",
        "author": "贯休",
        "content": "巉岩玉九株，秀湿掩苍梧。\n祥瑞久不出，羲轩消得无。\n雨和高瀑浊，烧熁大槠枯。\n到此思归去，迢迢隔五湖。",
        "dynasty": "唐",
        "collection_info": null
    },
    {
        "uuid": "572d80871ea0987e850b5de696e64d75",
        "title": "秋末怀旧山",
        "author": "贯休",
        "content": "昔住匡庐北，无人知姓名。\n侵云收谷粟，引蚁上柑橙。\n寒雨雪兼落，枯林虎独行。\n谁能将白髮，共向此中生。",
        "dynasty": "唐",
        "collection_info": null
    },
    {
        "uuid": "b739beecf9b1f43c1249235ddf96536a",
        "title": "春过鄱阳湖",
        "author": "贯休",
        "content": "百虑片帆下，风波极目看。\n吴山兼鸟没，楚色入衣寒。\n过此愁人处，始知行路难。\n夕阳沙岛上，回首一长叹。",
        "dynasty": "唐",
        "collection_info": null
    },
    {
        "uuid": "09717611941c37c0d7238cbb8ccb42cb",
        "title": "寄僧野和尚",
        "author": "贯休",
        "content": "鸟外更谁亲，诸峰即四邻。\n白头寒枕石，青衲烂无尘。\n橡栗堆行径，猨猴遶定身。\n傥然重结社，愿作扫坛人。",
        "dynasty": "唐",
        "collection_info": null
    },
    {
        "uuid": "e86967686aa2f8e3d25d579d1635b25f",
        "title": "寄冯使君",
        "author": "贯休",
        "content": "端居碧云暮，好鸟啼红芳。\n满郭桃李熟，捲帘风雨香。\n清吟绣段句，默念芙蓉章。\n未得归山去，频升谢守堂。",
        "dynasty": "唐",
        "collection_info": null
    },
    {
        "uuid": "d93ef199efde69a1573194476dd2749c",
        "title": "寄紫阁隐者",
        "author": "贯休",
        "content": "积翠藏一叟，常思未得游。\n不知在岩下，为復在峰头。\n苔上枯藤笐，泉淋破石楼。\n伊余更何事，不学此翁休。",
        "dynasty": "唐",
        "collection_info": null
    },
    {
        "uuid": "1994c0ef0e1c7981332cfae6ca3f2bba",
        "title": "寄天台道友",
        "author": "贯休",
        "content": "大是清虚地，高吟到日晡。\n水声金磬乱，云片玉盘粗。\n仙有遗踪在，人还得意无。\n石碑文不值，壁画色多枯。\n冷立千年鹤，闲烧六一炉。\n松枝垂似物，山势秀难图。\n紫府程非远，清溪径不迂。\n馨香柏上露，皎洁水中珠。\n贤圣无他术，圆融只在吾。\n寄言桐柏子，珍重保之乎。",
        "dynasty": "唐",
        "collection_info": null
    },
    {
        "uuid": "242aa383e8f07f585dc815e5800b3cb6",
        "title": "旅中怀孙路",
        "author": "贯休",
        "content": "暮尘微雨收，蝉急楚乡秋。\n一片月出海，几家人上楼。\n砌香残果落，汀草宿烟浮。\n唯有知音者，相思歌白头。",
        "dynasty": "唐",
        "collection_info": null
    },
    {
        "uuid": "f8067e7e6177f6fa3694f9f14312e2ac",
        "title": "贻世",
        "author": "贯休",
        "content": "至理不误物，悠悠自不明。\n黄金烧欲尽，白髮火边生。\n苦惑神仙䜝，难收日月精。\n捕风兼繫影，信矣不须争。",
        "dynasty": "唐",
        "collection_info": null
    },
    {
        "uuid": "8dfbad36516cf27e453844d60c616691",
        "title": "览李秀才卷",
        "author": "贯休",
        "content": "香沐整山衣，开君一轴诗。\n吟当秋景苦，味出雪林迟。\n经济几人到，工夫两鬓知。\n因嗟和氏泪，不是等闲垂。",
        "dynasty": "唐",
        "collection_info": null
    },
    {
        "uuid": "93688dcd0737e5052ef8d09ba50aa124",
        "title": "怀方干张为",
        "author": "贯休",
        "content": "冥搜入仙窟，半夜水堂前。\n吾道祗如此，古人多亦然。\n萤沈荒坞雾，月苦绿梧蝉。",
        "dynasty": "唐",
        "collection_info": null
    },
    {
        "uuid": "6dd851f1bc13e5df13539ae6a2fa1a23",
        "title": "四皓图",
        "author": "贯休",
        "content": "何人图四皓，如语话唠唠。\n双鬓雪相似，是谁年最高。\n溪苔连豹褥，仙酒污云袍。\n想得忘秦日，伊余亦合逃。",
        "dynasty": "唐",
        "collection_info": null
    },
    {
        "uuid": "1635e1dd21d3a5b2d8ed829d78d3b25a",
        "title": "怀白阁道侣",
        "author": "贯休",
        "content": "寒思白阁层，石屋两三僧。\n斜雪扫不尽，饥猨唤得应。\n香然一字火，磬过数潭冰。\n终必相寻去，孤怀久不胜。",
        "dynasty": "唐",
        "collection_info": null
    },
    {
        "uuid": "3c1ccbb950753ac3c27b1ba50a47d753",
        "title": "读孟郊集",
        "author": "贯休",
        "content": "东野子何之，诗人始见诗。\n清刳霜雪髓，吟动鬼神司。\n举世言多媚，无人师此师。\n因知吾道后，冷淡亦如斯。",
        "dynasty": "唐",
        "collection_info": null
    },
    {
        "uuid": "28caa4f9431b74685c7b6f8622521320",
        "title": "怀四明亮公",
        "author": "贯休",
        "content": "孤峰含紫烟，师住此安禅。\n不下便不下，如斯太可怜。\n坐侵天井黑，吟久海霞蔫。\n岂觉尘埃裏，干戈已十年。",
        "dynasty": "唐",
        "collection_info": null
    },
    {
        "uuid": "b60a1ebf33ef5a723547dc0265d1d487",
        "title": "秋过钱塘江",
        "author": "贯休",
        "content": "巨浸东隅极，山吞大野平。\n因知吴相恨，不尽海涛声。\n黑气腾蛟窟，秋云入战城。\n游人千万里，过此白髭生。",
        "dynasty": "唐",
        "collection_info": null
    },
    {
        "uuid": "9a4ee0f6a698003e48fbc5bdc6135f2a",
        "title": "上俞许二判官",
        "author": "贯休",
        "content": "近抛蓑笠者，急善遇休明。\n未省亲宗伯，焉能识正声。\n病容经夏在，岳梦入秋幷。\n无限林中意，今逢许郭倾。",
        "dynasty": "唐",
        "collection_info": null
    },
    {
        "uuid": "0cfbedecbc82102de4b103095d84b02d",
        "title": "怀刘得仁",
        "author": "贯休",
        "content": "诗名动帝畿，身谢亦因诗。\n白日只如哭，皇天得不知。\n旅坟孤𨃤岳，羸仆泣如儿。\n多少求名者，闻之泪尽垂。",
        "dynasty": "唐",
        "collection_info": null
    },
    {
        "uuid": "f00adb8256a8214d555902bdcd4bd515",
        "title": "归故林后寄二三知己",
        "author": "贯休",
        "content": "昨别楚江边，逡巡早数年。\n诗虽清到后，人更瘦于前。\n岸翠连乔岳，汀沙入坏田。\n何时重一见，谈笑有茶烟。",
        "dynasty": "唐",
        "collection_info": null
    },
    {
        "uuid": "7970e5dd68de81a6c6d4ecf878a155bd",
        "title": "春寄西山陈陶",
        "author": "贯休",
        "content": "搔首復搔首，孤怀草萋萋。\n春光已满目，君在西山西。\n堑水成文去，庭柯擎翠低。\n所思不可见，黄鸟花中啼。",
        "dynasty": "唐",
        "collection_info": null
    },
    {
        "uuid": "541b3d6a26c74b72e916a53f11f26599",
        "title": "秋末江行",
        "author": "贯休",
        "content": "四顾木落尽，扁舟增所思。\n云衝远烧出，帆转大荒迟。\n天际霜雪作，水边蒿艾衰。\n断猨不堪听，一听亦同悲。",
        "dynasty": "唐",
        "collection_info": null
    },
    {
        "uuid": "15e9db1e53570df0e6a199bbf1d30a25",
        "title": "送人归新罗",
        "author": "贯休",
        "content": "昨夜西风起，送君归故乡。\n积愁穷地角，见日上扶桑。\n蜃气生初霁，潮痕匝乱荒。\n从兹头各白，魂梦一相望。",
        "dynasty": "唐",
        "collection_info": null
    },
    {
        "uuid": "377b82b41b25848ee8db799f1da56bca",
        "title": "思匡山贾匡",
        "author": "贯休",
        "content": "山兄诗癖甚，寒夜更何为。\n觅句唯顽坐，严霜打不知。\n石膏黏木屐，崖蜜落冰池。\n近见禅僧说，生涯胜往时。",
        "dynasty": "唐",
        "collection_info": null
    },
    {
        "uuid": "16ece2d2eba6af698544b98041dcf69c",
        "title": "偶作",
        "author": "贯休",
        "content": "十载独扃扉，唯为二雅诗。\n道孤终不杂，头白更何疑。\n句冷杉松与，霜严鼓角知。\n修心对闲镜，明月印秋池。",
        "dynasty": "唐",
        "collection_info": null
    },
    {
        "uuid": "5eec5dd049dc0d7dda492bcb9278cba6",
        "title": "赠方干",
        "author": "贯休",
        "content": "盛名与高隐，合近谢敷村。\n弟子已得桂，先生犹灌园。\n垂纶侵海介，拾句历云根。\n白日昇天路，如君别有门。",
        "dynasty": "唐",
        "collection_info": null
    },
    {
        "uuid": "22808a2e675eb0bb6cac78c1404e9bcf",
        "title": "渔父",
        "author": "贯休",
        "content": "一叶一竿竹，眉鬚雪欲零。\n陆应无祖业，香必是伊腥。\n儿亦名鱼鹧，歌称我洞庭。\n回头深自媿，旧业近沧溟。",
        "dynasty": "唐",
        "collection_info": null
    },
    {
        "uuid": "c2b48b92a4d76bcd49234a0d98759870",
        "title": "题友人山居",
        "author": "贯休",
        "content": "卜居邻坞寺，魂梦又相关。\n鹤本如云白，君初似我闲。\n月明僧渡水，木落火连山。\n从此天台约，来兹未得还。",
        "dynasty": "唐",
        "collection_info": null
    },
    {
        "uuid": "18cbe8679c76955610ab1dea172cbefe",
        "title": "寄宋使君",
        "author": "贯休",
        "content": "寺倚乌龙腹，窗中见碧棱。\n空廊人画祖，古殿鹤窥灯。\n风吼深松雪，炉寒一鼎冰。\n唯应谢内史，知此道心澄。",
        "dynasty": "唐",
        "collection_info": null
    },
    {
        "uuid": "ff2f432118ed92ec3d59f966ef73f372",
        "title": "怀武夷红石子二首 一",
        "author": "贯休",
        "content": "常思红石子，独自住山椒。\n窗外猩猩语，炉中奼奼娇。\n乳香诸洞滴，地秀众峰朝。\n曾见奇人说，烟霞恨太遥。",
        "dynasty": "唐",
        "collection_info": null
    },
    {
        "uuid": "06f236695e61f566508d9a73916a35dc",
        "title": "怀武夷红石子二首 二",
        "author": "贯休",
        "content": "弋者终何慕，高吟坐绿鳌。\n烧侵姜芋窖，僧与水云袍。\n竹鞘畬刀缺，松枝猎箭劳。\n何时一相见，清话擘蟠桃。",
        "dynasty": "唐",
        "collection_info": null
    },
    {
        "uuid": "973f6ffeb4d853cbd5b344813755b68f",
        "title": "送人征蛮",
        "author": "贯休",
        "content": "七纵七擒处，君行事可攀。\n亦知磨一劒，不独定诸蛮。\n树尽低铜柱，潮常沸火山。\n名须麟阁上，好去及瓜还。",
        "dynasty": "唐",
        "collection_info": null
    },
    {
        "uuid": "dad6898415e820289f0d9de174249fc4",
        "title": "怀周朴张为",
        "author": "贯休",
        "content": "二子无消息，多应各自耕。\n巴江思杜甫，漳水忆刘桢。\n白髮应全白，生涯作么生。\n寄书多不达，空念重行行。",
        "dynasty": "唐",
        "collection_info": null
    },
    {
        "uuid": "d59b0d9a10a4484b3cb7f8edd396ffce",
        "title": "寄令狐郎中",
        "author": "贯休",
        "content": "雨打繁暑尽，放怀步微凉。\n绿苔狂似人，入我白玉堂。\n堑鸟眠堪画，庭柽夜益香。\n唯应蘂宫子，时到虎溪傍。",
        "dynasty": "唐",
        "collection_info": null
    },
    {
        "uuid": "b690f3636de8b471904517292603a037",
        "title": "鄱阳道中作",
        "author": "贯休",
        "content": "鄱阳古岸边，无一树无蝉。\n路转他山大，砧驱乡思偏。\n湖平帆尽落，天淡月初圆。\n何事尧云下，干戈满许田。",
        "dynasty": "唐",
        "collection_info": null
    },
    {
        "uuid": "a8915f68b793cc27dd4f993a5caaaa28",
        "title": "归故林别知己",
        "author": "贯休",
        "content": "别离无古今，柳色向人深。\n万里长江水，平生不印心。\n远书容北雁，赠别谢南金。\n媿勉青云志，余怀非陆沈。",
        "dynasty": "唐",
        "collection_info": null
    },
    {
        "uuid": "ed49341f3132a64a44a9276606c4d2d5",
        "title": "送僧游天台",
        "author": "贯休",
        "content": "囊空心亦空，城郭去腾腾。\n眼作么是眼，僧谁识此僧。\n歇隈红树久，笑看白云崩。\n已有天台约，深秋必共登。",
        "dynasty": "唐",
        "collection_info": null
    },
    {
        "uuid": "5c3034494f80446a113a2518f32d0517",
        "title": "咏竹根珓子",
        "author": "贯休",
        "content": "出处惭林薮，才微幸一阳。\n不缘怀片善，岂得近馨香。\n节亦因人净，声从掷地彰。\n但令筋力在，永愿报时昌。",
        "dynasty": "唐",
        "collection_info": null
    },
    {
        "uuid": "d6e32a566d91bc918da63e16179a099b",
        "title": "砚瓦",
        "author": "贯休",
        "content": "浅薄虽顽朴，其如近笔端。\n低心蒙润久，入匣更身安。\n应念研磨苦，无为瓦砾看。\n傥然仁不弃，还可比琅玕。",
        "dynasty": "唐",
        "collection_info": null
    },
    {
        "uuid": "7a92285955b7a375a8b220f4abf8fc8f",
        "title": "水壶子",
        "author": "贯休",
        "content": "良匠曾陶莹，多居笔砚中。\n一从亲几案，常恐近儿童。\n卓立澄心久，提携注意通。\n不应嫌器小，还有济人功。",
        "dynasty": "唐",
        "collection_info": null
    },
    {
        "uuid": "81e763d4abc0da20cf53924115afd4a7",
        "title": "笔",
        "author": "贯休",
        "content": "莫讶书绅苦，功成在一毫。\n自从蒙管录，便觉用心劳。\n手点时难弃，身闲架亦高。\n何妨成五色，永愿助风骚。",
        "dynasty": "唐",
        "collection_info": null
    },
    {
        "uuid": "65a3ff0a035545cf223c5805f9465f2c",
        "title": "棊",
        "author": "贯休",
        "content": "棊信无声乐，偏宜境寂寥。\n着高图暗合，势王气弥骄。\n人事掀天尽，光阴动地销。\n因知韦氏论，不独为吴朝。",
        "dynasty": "唐",
        "collection_info": null
    },
    {
        "uuid": "29dc3d83a2802b9b08e97ae8821e6adc",
        "title": "夜对雪作寄友生",
        "author": "贯休",
        "content": "皓彩中宵合，开门失所踪。\n何年今夜意，共子在孤峰。\n气射灯花落，光侵壁罅浓。\n唯君心似我，吟到五更钟。",
        "dynasty": "唐",
        "collection_info": null
    },
    {
        "uuid": "d284dc075628cf06b97d4d51a545edd6",
        "title": "题惠琮律师院",
        "author": "贯休",
        "content": "苦节兼青目，公卿话有余。\n唯传黄叶喻，还似白泉居。\n猨拨孤云破，钟撞众木疎。\n社坛踪迹在，重结復何如。",
        "dynasty": "唐",
        "collection_info": null
    },
    {
        "uuid": "de7269a3b220b4bd40d2c21118af42b2",
        "title": "寄清泠山道人",
        "author": "贯休",
        "content": "常忆清泠子，深云种早禾。\n万缘虽不涉，一句子如何。\n踪迹诸峰匝，衣裳老虱多。\n江头无事也，终必到烟萝。",
        "dynasty": "唐",
        "collection_info": null
    },
    {
        "uuid": "7d3c24b423170b82fda850d6b216cec3",
        "title": "秋尽途中作",
        "author": "贯休",
        "content": "行行芳草歇，潭岛叶纷纷。\n山色路无尽，砧声客强闻。\n残阳曜极野，黑水浸空坟。\n那得无乡思，前程入楚云。",
        "dynasty": "唐",
        "collection_info": null
    },
    {
        "uuid": "359a3828964de6a2a6f673cd6c1d546c",
        "title": "秋居寄王相公三首 一",
        "author": "贯休",
        "content": "禅林蝉□落，地燥可生苔。\n好句慵收拾，清风作么来。\n饼唯餐喜悦，社已得宗雷。\n还似山中日，柴门更不开。",
        "dynasty": "唐",
        "collection_info": null
    },
    {
        "uuid": "a4566a1412554d8cf056ae3bd8ff5c07",
        "title": "秋居寄王相公三首 二",
        "author": "贯休",
        "content": "松声高似瀑，药熟色如花。\n谁道全无病，时犹不在家。\n山童舂菽粉，园叟送银瓜。\n谁访孙弘阁，谈玄到日斜。",
        "dynasty": "唐",
        "collection_info": null
    },
    {
        "uuid": "459a1b916303bac3337513a35bca95da",
        "title": "秋居寄王相公三首 三",
        "author": "贯休",
        "content": "气与非常合，常人争得知。\n直须穷到底，始是出家儿。\n阁雀衔红粟，邻僧背古碑。\n祗应王与谢，时有沃州期。",
        "dynasty": "唐",
        "collection_info": null
    },
    {
        "uuid": "d884c9938ea95129a100ebebf1d88cd0",
        "title": "读玄宗幸蜀记",
        "author": "贯休",
        "content": "宋璟姚崇死，中庸遂变移。\n如何游万里，祗为一胡儿。\n泣溻干坤色，飘零日月旗。\n火从龙阙起，泪向马嵬垂。\n始忆张丞相，全师郭子仪。\n百官皆剽劫，九庙尽崩隳。\n尘扑银轮暗，雷奔栈阁危。\n倖臣方赐死，野老不胜悲。\n及溜飘沦日，行宫寂寞时。\n人心虽未厌，天意亦难知。\n圣两归丹禁，承干动四夷。\n因知纳谏诤，始是太平基。",
        "dynasty": "唐",
        "collection_info": null
    },
    {
        "uuid": "01ed585ef3aa2978d56aaa27c5c22fae",
        "title": "闻征四处士",
        "author": "贯休",
        "content": "一诏羣公起，移山四海闻。\n因知丈夫事，须佐圣明君。\n白酒全倾瓮，蒲轮半载云。\n从兹居谏署，笔砚几人焚。",
        "dynasty": "唐",
        "collection_info": null
    },
    {
        "uuid": "9ac6ebf5d07e5b4788d4f60769fff1db",
        "title": "送友人下第游边",
        "author": "贯休",
        "content": "失意穷边去，孤城值晚春。\n黑山霞不赤，白日鬼随人。\n角咽胡风紧，沙昏碛月新。\n明时至公在，迴首莫因循。",
        "dynasty": "唐",
        "collection_info": null
    },
    {
        "uuid": "90f004a503b18784134a48df26bc098c",
        "title": "寄匡山纪公",
        "author": "贯休",
        "content": "锦绣谷中人，相思入梦频。\n寄言无别事，琢句似终身。\n书卷须求旨，鬚根易得银。\n斯言如不惑，千里亦相亲。",
        "dynasty": "唐",
        "collection_info": null
    },
    {
        "uuid": "5d38dc513664e94f4764c1bcbeb73098",
        "title": "闻无相道人顺世五首 一",
        "author": "贯休",
        "content": "一事不经营，孤峰长老情。\n惟餐橡子饼，爱说道君兄。\n池藕香貍掘，山神白日行。",
        "dynasty": "唐",
        "collection_info": null
    },
    {
        "uuid": "b57beba50d273f1babec6742d0740576",
        "title": "闻无相道人顺世五首 二",
        "author": "贯休",
        "content": "自昔寻师日，颠峰绝顶头。\n虽闻不相似，特地使人愁。\n庭树雪摧残，上有白狝猴。\n大哉法中龙，去去不可留。",
        "dynasty": "唐",
        "collection_info": null
    },
    {
        "uuid": "ce9575334d1db2fd200efbfdb6aeea97",
        "title": "闻无相道人顺世五首 三",
        "author": "贯休",
        "content": "常思将道者，高论地炉傍。\n迂谈无世味，夜深山木僵。\n下山遭离乱，多病惟深藏。\n一别三十年，烟水空茫茫。",
        "dynasty": "唐",
        "collection_info": null
    },
    {
        "uuid": "1f75dd3d8f7cdfd1ee35207b328422e5",
        "title": "闻无相道人顺世五首 四",
        "author": "贯休",
        "content": "石霜既顺世，吾师亦不住。\n杉桂有猩猩，糠粃无句句。\n土肥多孟蕨，道老如孾孺。\n莫比优昙花，斯人更难遇。",
        "dynasty": "唐",
        "collection_info": null
    },
    {
        "uuid": "8200551fb101d6693eb83c8f87b19065",
        "title": "闻无相道人顺世五首 五",
        "author": "贯休",
        "content": "百千万亿偈，共他勿交涉。\n所以那老人，密传与迦叶。\n吾师得此法，不论劫不劫。\n去矣不可留，无踪若为蹑。",
        "dynasty": "唐",
        "collection_info": null
    },
    {
        "uuid": "cff5732152bf2cbc1e377f9de9be0b7e",
        "title": "苦热",
        "author": "贯休",
        "content": "松桂枝不动，阳乌飞半天。\n稻麻须结实，沙石欲生烟。\n毒气仍干扇，高枝不立蝉。\n旧山多积雪，归去是何年。",
        "dynasty": "唐",
        "collection_info": null
    },
    {
        "uuid": "049841353c7787ad4c2f03a5d515a965",
        "title": "鄂渚赠祥公",
        "author": "贯休",
        "content": "寂寥堆积者，自为是高僧。\n客远何人识，吟多冷病增。\n松烟青透壁，雪气细吹灯。\n犹赖师于我，依依非面朋。",
        "dynasty": "唐",
        "collection_info": null
    },
    {
        "uuid": "6dc117559c1d4f9bedeb37b39a9d8677",
        "title": "怀武昌栖一二首 一",
        "author": "贯休",
        "content": "常忆能吟一，房连古帝墟。\n无端多忤物，唯我独知渠。\n病愈囊空后，神清木落初。\n祗因烽火起，书札自兹疎。",
        "dynasty": "唐",
        "collection_info": null
    },
    {
        "uuid": "e5ff074ad4bc9a240c88993161ac437c",
        "title": "怀武昌栖一二首 二",
        "author": "贯休",
        "content": "清风江上月，霜洒月中砧。\n得句先呈佛，无人知此心。\n寂寥从鬼出，苍翠到门深。\n惟有双峰寺，时时独去寻。",
        "dynasty": "唐",
        "collection_info": null
    },
    {
        "uuid": "b061e0acd57e13366f10cbcc0e19e1da",
        "title": "寒食郊外",
        "author": "贯休",
        "content": "寒食将吾族，相随过石溪。\n冢花沾酒落，林鸟学人啼。\n白水穿芜疾，新霞出雾低。\n不堪迴首望，家在赤松西。",
        "dynasty": "唐",
        "collection_info": null
    },
    {
        "uuid": "b49542dda3aeb06b2c1d02e1ed05d4b0",
        "title": "送道士归天台",
        "author": "贯休",
        "content": "道高留不住，道去更何云。\n举世皆趋世，如君始爱君。\n径侵银地滑，瀑到石城闻。\n它日如相忆，金桃一为分。",
        "dynasty": "唐",
        "collection_info": null
    },
    {
        "uuid": "9d4106131b867f5b4d653b773633f6d6",
        "title": "经孟浩然鹿门旧居二首 一",
        "author": "贯休",
        "content": "孟子终焉处，游人得得过。\n⿰木养深黄狖小，地煗白云多。\n孔圣嗟大谬，玄宗争奈何。\n空余岘山色，千古共嵯峨。",
        "dynasty": "唐",
        "collection_info": null
    },
    {
        "uuid": "56f19f46ed0125af8d26d7f02a051152",
        "title": "经孟浩然鹿门旧居二首 二",
        "author": "贯休",
        "content": "花落谷莺啼，精灵安在哉。\n青山不可问，永日独裴回。\n冢穴应藏虎，荒碑祗见苔。\n伊余亦惆怅，昨日郢城迴。",
        "dynasty": "唐",
        "collection_info": null
    },
    {
        "uuid": "452297e115d31679a88ea8c5bad66f6c",
        "title": "春送禅师归闽中",
        "author": "贯休",
        "content": "春色满三湘，送师还故乡。\n穿霞逢黑鴧，乞食得红姜。\n大化宗门闢，孤禅海树凉。\n傥为新句偈，寄我亦何妨。",
        "dynasty": "唐",
        "collection_info": null
    },
    {
        "uuid": "7688dc414dd3e196e8a4788b6b77eb59",
        "title": "途中逢周朴",
        "author": "贯休",
        "content": "东西南北路，相遇共兴哀。\n世浊无知己，子从何处来？菊衰芳草在，程远宿烟开。\n傥遇中兴主，还应不用媒。",
        "dynasty": "唐",
        "collection_info": null
    },
    {
        "uuid": "59735bdc0b332c263f92f0b0f424e7d3",
        "title": "避寇山中作",
        "author": "贯休",
        "content": "山翠碧嵯峨，攀牵去者多。\n浅深俱得地，好恶未知他。\n有草皆为户，无人不荷戈。\n相逢空怅望，更有好时么。",
        "dynasty": "唐",
        "collection_info": null
    },
    {
        "uuid": "046604b97c11c0c42febf414900f489e",
        "title": "避寇上唐台山",
        "author": "贯休",
        "content": "苍黄缘鸟道，峰脋见楼台。\n柽桂香皆滴，烟霞湿不开。\n僧高眉半白，山老石多摧。\n莫问尘中事，如今正可哀。",
        "dynasty": "唐",
        "collection_info": null
    },
    {
        "uuid": "8ab60379a87cac4bdfb36c2bbfba86f6",
        "title": "题峄桐律师院",
        "author": "贯休",
        "content": "律中麟角者，高[淡]出尘埃。\n芳草不曾触，几生如此来。\n壑风吹磬断，杉露滴花开。\n如结林中社，伊余亦愿陪。",
        "dynasty": "唐",
        "collection_info": null
    },
    {
        "uuid": "5099155bd73572f55b15d2927699dc02",
        "title": "上冯使君渡水僧障子",
        "author": "贯休",
        "content": "跣足拄巴藤，潺湲渡几曾。\n尽权无着印，不是登闲僧。\n熊耳应初到，牛头始去登。\n画来偏觉好，将寄柳吴兴。",
        "dynasty": "唐",
        "collection_info": null
    },
    {
        "uuid": "8db518dce7f666f7fa7155f68bb0a09e",
        "title": "秋夜翫月怀玉霄道士",
        "author": "贯休",
        "content": "光异磨砻出，轮非雕斵成。\n今宵刚道别，举世勿人争。\n征妇砧添怨，诗人哭到明。\n惟宜华顶叟，笙磬有余声。",
        "dynasty": "唐",
        "collection_info": null
    },
    {
        "uuid": "b107d794fce031d867fa34c1f772198e",
        "title": "上杭州令狐使君",
        "author": "贯休",
        "content": "颜冉德无邻，分忧浙水滨。\n爱山成大癖，求瘼似诸身。\n视事奸回尽，登楼海岳春。\n野人如有幸，应得见陶钧。",
        "dynasty": "唐",
        "collection_info": null
    },
    {
        "uuid": "849ce6f56ac1457da487ceb4462ad3be",
        "title": "怀诸葛珏二首 一",
        "author": "贯休",
        "content": "诸葛子作者，诗曾我细看。\n出山因觅孟，踏雪去寻韩。\n谬独哭不错，常流饮实难。\n知音知便了，归去旧江干。",
        "dynasty": "唐",
        "collection_info": null
    },
    {
        "uuid": "23d0d6e29f37dc11d19c1101619ceeb7",
        "title": "怀诸葛珏二首 二",
        "author": "贯休",
        "content": "羸马与羸童，微吟冒北风。\n店孤僧共歇，日落思无穷。\n囊草无非刺，魏人那识公。\n莺花五陵道，去去与谁同。",
        "dynasty": "唐",
        "collection_info": null
    },
    {
        "uuid": "9b739fca7037dd69de8c2e3135674bc3",
        "title": "怀钱唐罗隐章鲁封",
        "author": "贯休",
        "content": "二子依公子，鸡鸣狗盗徒。\n青云十上苦，白髮一茎无。\n风涩潮声恶，天寒角韵孤。\n别离千万里，何以慰荣枯。",
        "dynasty": "唐",
        "collection_info": null
    },
    {
        "uuid": "69e787944684f71f079ace9ac1c13a4d",
        "title": "送沈侍郎",
        "author": "贯休",
        "content": "从知无远近，木落去闽城。\n地入无诸俗，冠峨甲乙精。\n山多高兴乱，江直好风生。\n俭府清无事，唯应荐祢衡。",
        "dynasty": "唐",
        "collection_info": null
    },
    {
        "uuid": "b2eca3bd33b20550e7b28369ed9efb29",
        "title": "题宿禅师院",
        "author": "贯休",
        "content": "身闲心亦然，如此已多年。\n语淡不着物，茶香别有泉。\n古衣和藓衲，新偈几人传。\n时说秋归梦，孤峰在海边。",
        "dynasty": "唐",
        "collection_info": null
    },
    {
        "uuid": "265fc44332b99ad1827a5296bcd8d2d7",
        "title": "秋晚泊石头驿有寄",
        "author": "贯休",
        "content": "萧索漳江北，何人慰寂寥。\n北风人独立，南国信空遥。\n烧坞新云白，渔家众木凋。\n所思不可见，行雁在青霄。",
        "dynasty": "唐",
        "collection_info": null
    },
    {
        "uuid": "8fe653e1594c2bd5e156cd6e463d5828",
        "title": "别卢使君",
        "author": "贯休",
        "content": "杜宇声声急，行行楚水濆。\n道无裨政化，行处傲孤云。\n幸到膺门下，频蒙俸粟分。\n诗虽曾引玉，棊数中埋军。\n山好还寻去，恩深岂易云。\n扇风千里泰，车雨九重闻。\n晴雾和花气，危樯鼓浪文。\n终期陶铸日，再见信陵君。",
        "dynasty": "唐",
        "collection_info": null
    },
    {
        "uuid": "e6126cba20db662420852ab96f702c00",
        "title": "秋夜吟",
        "author": "贯休",
        "content": "如愚復爱诗，木落即眠迟。\n思苦香消尽，更深笔尚随。\n饥童舂赤黍，繁露洒乌椑。\n看却龙钟也，归山是底时。",
        "dynasty": "唐",
        "collection_info": null
    },
    {
        "uuid": "e3d10a4fef4e8308f78d99438fc259d9",
        "title": "桐江闲居作十二首 一",
        "author": "贯休",
        "content": "木落雨翛翛，桐江古岸头。\n拟归仙掌去，刚被谢公留。\n猛烧侵茶坞，残霞照角楼。\n坐来还有意，流水面前流。",
        "dynasty": "唐",
        "collection_info": null
    },
    {
        "uuid": "bd6224d59285e2b113c8bc750f01f145",
        "title": "桐江闲居作十二首 二",
        "author": "贯休",
        "content": "香剎通真观，楼台倚郡城。\n阴森古树气，粗淡老僧情。\n壁画连山润，仙钟扣月清。\n何须结西社，大道本无生。",
        "dynasty": "唐",
        "collection_info": null
    },
    {
        "uuid": "58507335ec7b632ffee5b3994963a574",
        "title": "桐江闲居作十二首 三",
        "author": "贯休",
        "content": "静室焚檀印，深炉烧铁瓶。\n茶和阿魏暖，火种柏根馨。\n数隻飞来鹤，成堆读了经。\n何妨似支遁，骑马入青冥。",
        "dynasty": "唐",
        "collection_info": null
    },
    {
        "uuid": "f9c8f5187f159781dcd63846f3347b20",
        "title": "桐江闲居作十二首 四",
        "author": "贯休",
        "content": "不问赓桑子，唯师妙吉祥。\n等闲眠片石，不觉到斜阳。\n独自收槠叶，教童探柏瓤。\n王孙莫指笑，淡泊味还长。",
        "dynasty": "唐",
        "collection_info": null
    },
    {
        "uuid": "6b1806da7381663697de33620da24a03",
        "title": "桐江闲居作十二首 五",
        "author": "贯休",
        "content": "诗琢冰成句，多将大道论。\n人谁知此意，日日祗关门。\n乳鼠穿荒壁，溪龟上净盆。\n因知无事贵，言外更无言。",
        "dynasty": "唐",
        "collection_info": null
    },
    {
        "uuid": "6ebf056e2dfeef45cc8f9b2706027669",
        "title": "桐江闲居作十二首 六",
        "author": "贯休",
        "content": "红黍饭溪苔，清吟茗数杯。\n祗应唯道在，无意俟时来。\n树迭藏仙洞，山蒸足爆雷。\n从他嫌復笑，门更不曾开。",
        "dynasty": "唐",
        "collection_info": null
    },
    {
        "uuid": "443cd57464fc51590d243517f7ef97c2",
        "title": "桐江闲居作十二首 七",
        "author": "贯休",
        "content": "蝉急野萧萧，山中信屡招。\n树香烹菌朮，诗□□琼瑶。\n诸境教人认，荒榛引烧烧。\n吾皇礼金骨，谁□美南朝。",
        "dynasty": "唐",
        "collection_info": null
    },
    {
        "uuid": "bfc49dde24115c27bf1116dfcda2c0fe",
        "title": "桐江闲居作十二首 八",
        "author": "贯休",
        "content": "露滴滴蘅茅，秋成爽气交。\n霜椑如蜜裹，□□似盐苞。\n浮藓侵蛩穴，微阳落鹤巢。\n还如山裏日，门更绝人敲。",
        "dynasty": "唐",
        "collection_info": null
    },
    {
        "uuid": "bc26103683d54bffcb59a488a765e2ee",
        "title": "桐江闲居作十二首 九",
        "author": "贯休",
        "content": "壍鸟毛衣别，频来似爱吟。\n萧条秋病后，斑驳绿苔深。\n珠翠笼金像，风泉洒玉琴。\n孰知吾所适，终不是心心。",
        "dynasty": "唐",
        "collection_info": null
    },
    {
        "uuid": "e25c255eaa0b4420b7b77ca3ea4d8ed4",
        "title": "桐江闲居作十二首 十",
        "author": "贯休",
        "content": "芙蓉峰裏居，关闭復何如。\n白玃兼花鹿，多年不见渠。\n红泉香滴沥，丹桂冷扶疎。\n唯有西溪叟，时时到弊庐。",
        "dynasty": "唐",
        "collection_info": null
    },
    {
        "uuid": "78df776186a18cfde407386a31336bc6",
        "title": "桐江闲居作十二首 十一",
        "author": "贯休",
        "content": "忆在山中日，为僧鬓欲衰。\n一灯常到晓，十载不离师。\n水汲冰溪滑，钟撞雪阁危。\n从来多自省，不学拟何为。",
        "dynasty": "唐",
        "collection_info": null
    },
    {
        "uuid": "3844285ff4645cb3c42d51f3a62fd6c4",
        "title": "桐江闲居作十二首 十二",
        "author": "贯休",
        "content": "囊非扑满器，门更绝人过。\n土井连冈冷，风帘迸叶多。\n村童顽似铁，山菜硬如莎。\n唯有前山色，窗中无奈何。",
        "dynasty": "唐",
        "collection_info": null
    },
    {
        "uuid": "02d155ebdbbc54228142d32419c4e5c3",
        "title": "寄冯使君",
        "author": "贯休",
        "content": "山风与霜气，浩浩满松枝。\n永日烧杉子，无人共此时。\n为文攀讽谏，得道在毫釐。\n唯有桐江守，常怜志不卑。",
        "dynasty": "唐",
        "collection_info": null
    },
    {
        "uuid": "c838cc332e6de5c0bd780fa24e505610",
        "title": "经栖白旧院二首 一",
        "author": "贯休",
        "content": "竺卿何处去，触目尽凄凉。\n不见中秋月，空余一炷香。\n残花飘暮雨，枯叶盖啼螀。\n谁礼新坟塔，萧条渭水傍。",
        "dynasty": "唐",
        "collection_info": null
    },
    {
        "uuid": "16295a9bdd5e8eabf6497bb9825b979a",
        "title": "经栖白旧院二首 二",
        "author": "贯休",
        "content": "国宝还亡一，时多李德林。\n故人卿相泣，承制渥恩深。\n旧藳谁收得，空堂影似吟。\n裴回不能去，寒日下西岑。",
        "dynasty": "唐",
        "collection_info": null
    },
    {
        "uuid": "c5cedefd85c59006c1706f4ad922483b",
        "title": "赠李佑道人",
        "author": "贯休",
        "content": "阘茸復埃尘，难亲復易亲。\n皆疑有仙术，问着却愁人。\n祗是耽浮蚁，曾云见泣麟。\n相逢先合手，浑似有前因。",
        "dynasty": "唐",
        "collection_info": null
    },
    {
        "uuid": "f58e9dff0a42ec9430ffe143e5b75302",
        "title": "赠景和尚院",
        "author": "贯休",
        "content": "藏经看几徧，眉有数条霜。\n万境心都泯，深冬日亦长。\n窗虚花木气，衲挂水云乡。\n时说秋归梦，峰头雪满床。",
        "dynasty": "唐",
        "collection_info": null
    },
    {
        "uuid": "e8d812dc8fb5d6e0b951cb0c691092e1",
        "title": "上宋使君",
        "author": "贯休",
        "content": "折桂文如锦，分忧力若春。\n位高空倚命，诗妙古无人。\n有感禾争熟，无私吏尽贫。\n野人如有幸，应得见陶钧。",
        "dynasty": "唐",
        "collection_info": null
    },
    {
        "uuid": "876182dd231bf9fc67db59599ac3e111",
        "title": "离乱后寄九峰和尚二首 一",
        "author": "贯休",
        "content": "乱后知深隐，庵应近石楼。\n异香因雪歇，仙果落池浮。\n诗老全抛格，心空未到头。\n还应嫌笑我，世路独悠悠。",
        "dynasty": "唐",
        "collection_info": null
    },
    {
        "uuid": "c1b4cb1c6de1c85e778f10a8b9ceeea9",
        "title": "离乱后寄九峰和尚二首 二",
        "author": "贯休",
        "content": "萧洒復萧洒，松根独据梧。\n瀑冰吟次折，远烧坐来无。\n老𤣎寒披衲，孤云静入厨。\n不知知我否，已到不区区。",
        "dynasty": "唐",
        "collection_info": null
    },
    {
        "uuid": "0d041b37c67c13a710f05f8b6e0d4859",
        "title": "送黄宾于赴举",
        "author": "贯休",
        "content": "冬暮雨菲菲，行人喜可稀。\n二阶□夜雪，亚圣在春闱。\n马疾顽童远，山荒冻叶飞。\n□师无一事，应见丽龟归。",
        "dynasty": "唐",
        "collection_info": null
    },
    {
        "uuid": "3961e7459b1acb32a73073a7e212d1be",
        "title": "题灵溪畅公墅",
        "author": "贯休",
        "content": "境清僧格冷，新斩古林开。\n旧隐还如此，令人来又来。\n岚飞黏似雾，茶好碧于苔。\n但使心清净，从渠岁月催。",
        "dynasty": "唐",
        "collection_info": null
    },
    {
        "uuid": "f15468059372b11ee3471806e31def06",
        "title": "送高九经赴举",
        "author": "贯休",
        "content": "回也曾言志，明君则事之。\n中兴今若此，须去更何疑。\n志列秋霜好，忠言剧谏奇。\n陆机游洛日，文举荐衡时。\n虎迹商山雪，云痕岳庙碑。\n夫君将潦倒，一说向深知。",
        "dynasty": "唐",
        "collection_info": null
    },
    {
        "uuid": "841a887ce5b7555467d6837587b4dd47",
        "title": "东西二林寺流水",
        "author": "贯休",
        "content": "水尔何如此，区区矻矻流。\n墙墙边沥沥，砌砌下啾啾。\n味不卑于乳，声常占得秋。\n崩腾成大瀑，落托出深沟。\n远历神仙窟，高淋竹树头。\n数家舂碓硙，几处浴猿猴。\n共月穿峰罅，喧僧睡石楼。\n派通天宇阔，溜入楚江浮。\n为润知何极，无边始自由。\n好归江海裏，长负济川舟。",
        "dynasty": "唐",
        "collection_info": null
    },
    {
        "uuid": "edcc0de060e8e029967e225491ce7c5f",
        "title": "送王贞白重试东归",
        "author": "贯休",
        "content": "心苦酬心了，东归谢所知。\n可邻重试者，如折两三枝。\n雨毒逢花少，山多爱马迟。\n此行三可羡，正值倒戈时。",
        "dynasty": "唐",
        "collection_info": null
    },
    {
        "uuid": "82d03e2dcc7e793fd957916ce2ecd6de",
        "title": "早秋即事寄冯使君",
        "author": "贯休",
        "content": "金脉火初微，开门竹杖随。\n此身全是病，今日更嗔谁。\n落叶峥嵘处，诸峰爽拔时。\n唯思棠树下，高论入圆伊。",
        "dynasty": "唐",
        "collection_info": null
    },
    {
        "uuid": "30ba609c683ea0cccf1b204f6df83c1a",
        "title": "赠景和尚院",
        "author": "贯休",
        "content": "貌古眉如雪，看经二十霜。\n寻常对诗客，祗劝疗心疮。\n炭火邕湖滢，山晴紫竹凉。\n怡然无一事，流水自汤汤。",
        "dynasty": "唐",
        "collection_info": null
    },
    {
        "uuid": "62a8df558518835388f17e6b992b0826",
        "title": "寄西山胡汾",
        "author": "贯休",
        "content": "待价欲要君，山前独灌园。\n虽然不识面，要且已消魂。\n鹿睡红霞影，泉淋白石门。\n伊余心更苦，何日共深论。",
        "dynasty": "唐",
        "collection_info": null
    },
    {
        "uuid": "93adba8cd637bcef02c049d13afb127d",
        "title": "题师颕和尚院",
        "author": "贯休",
        "content": "师院清无敌，师心智不知。\n腊高清眼细，闲甚白云卑。\n煮茗然枫枿，泥墙札祖碑。\n爱师终不及，谩住许多时。",
        "dynasty": "唐",
        "collection_info": null
    },
    {
        "uuid": "bf07d6eb505facadd034f22825692b43",
        "title": "游云顶山晚望",
        "author": "贯休",
        "content": "云顶聊一望，山灵草木奇。\n黔南在何处，堪笑復堪悲。\n菊歇香未歇，露繁蝉不饥。\n明朝又西去，锦水与峨眉。",
        "dynasty": "唐",
        "collection_info": null
    },
    {
        "uuid": "b6bfc2b40e8b613a4f128846105331a6",
        "title": "刘相公见访",
        "author": "贯休",
        "content": "千骑拥朱轮，香尘岂是尘。\n如何补衮服，来看衲衣人。\n庄叟因先觉，空王有宿因。\n对花无俗态，爱竹见天真。\n欹枕松窗迥，题墙道意新。\n戒师惭匪什，都讲更胜询。\n桃熟多红璺，茶香有碧筋。\n高宗多不寐，终是梦中人。",
        "dynasty": "唐",
        "collection_info": null
    },
    {
        "uuid": "76c6b17d99bb38363d77bc6d4a9469dc",
        "title": "寄赤松舒道士二首 一",
        "author": "贯休",
        "content": "不见高人久，空令鄙恡多。\n遥思青嶂下，无那白云何。\n子爱寒山子，歌惟乐道歌。\n会应陪太守，一日到烟萝。",
        "dynasty": "唐",
        "collection_info": null
    },
    {
        "uuid": "601b77e1c370176dcbefea9d87b45401",
        "title": "寄赤松舒道士二首 二",
        "author": "贯休",
        "content": "余亦如君也，诗魔不敢魔。\n一餐兼午睡，万事不如他。\n雨阵衝溪月，蛛丝罥砌莎。\n近知山果熟，还拟寄来么。",
        "dynasty": "唐",
        "collection_info": null
    },
    {
        "uuid": "12c41c8d1fc8991e168e9d993f777cff",
        "title": "鄂渚逢杨赞禹",
        "author": "贯休",
        "content": "流浪兵荒苦，相思岁月阑。\n理惟通至道，人或谓无端。\n烧猛湖烟赤，窗空雪月寒。\n知音不可见，始为一吟看。",
        "dynasty": "唐",
        "collection_info": null
    },
    {
        "uuid": "6df74eaecebc952cc43662e3a8c68d70",
        "title": "别性空禅师",
        "author": "贯休",
        "content": "积翠迸一瀑，红霞碧雾开。\n方寻此境去，莫问几时迴。\n荡桨入檐石，思诗闻早雷。\n唯师心似我，欲近不然灰。",
        "dynasty": "唐",
        "collection_info": null
    },
    {
        "uuid": "287e4a6e1f2790b4f1987a04a9495590",
        "title": "送胡处士",
        "author": "贯休",
        "content": "不名兼不利，相遇海西濆。\n白字未干髮，清时错爱云。\n头巾多酒气，竹杖有苔文。\n久积希颜意，林中又送君。",
        "dynasty": "唐",
        "collection_info": null
    },
    {
        "uuid": "5e09706aa05b444b847258f72a713f52",
        "title": "寄澜公二首 一",
        "author": "贯休",
        "content": "小一头应白，孤高住歙城。\n不知安乐否，何以近无生。\n烧逼鸿行侧，风干雪朕清。\n途中逢此信，珍重未精诚。",
        "dynasty": "唐",
        "collection_info": null
    },
    {
        "uuid": "7c98be8779db245ebb932ff853818b46",
        "title": "寄澜公二首 二",
        "author": "贯休",
        "content": "荒乱抛深隐，飘零远寓居。\n片云无定所，得力是逢渠。\n瀑灂羣公社，江崩古帝墟。\n终期再相见，招手復何如。",
        "dynasty": "唐",
        "collection_info": null
    },
    {
        "uuid": "068fb8f782e37e010877067044821f15",
        "title": "寄栖一上人",
        "author": "贯休",
        "content": "花堑接沧洲，阴云闲楚丘。\n雨声虽到夜，吟味不如秋。\n古屋藏花鸽，荒园聚乱流。\n无机心便是，何用话归休。",
        "dynasty": "唐",
        "collection_info": null
    },
    {
        "uuid": "613204cec56125f170a384979f26c70b",
        "title": "送僧之湖南",
        "author": "贯休",
        "content": "湘水万余里，师游芳草生。\n登山乞食后，无伴入云行。\n宿雨和花落，春牛拥雾耕。",
        "dynasty": "唐",
        "collection_info": null
    },
    {
        "uuid": "6c710f547538c59db68da5ac0702992d",
        "title": "秋末寄张侍郎",
        "author": "贯休",
        "content": "静坐黔城北，离仁半岁彊。\n雾中红黍熟，烧后白云香。\n多病如何好，无心去始长。\n寂寥还得句，溪上寄三张。",
        "dynasty": "唐",
        "collection_info": null
    },
    {
        "uuid": "2b4f9754c5fd4fd2afbf5034e2032420",
        "title": "古塞曲三首 一",
        "author": "贯休",
        "content": "单于烽火动，都护去天涯。\n别赐黄金甲，亲临白玉除。\n塞垣须静谧，师旅审安危。\n定远条支宠，如今胜古时。",
        "dynasty": "唐",
        "collection_info": null
    },
    {
        "uuid": "b327117064a4bfa3a4626ac8bd5926e8",
        "title": "古塞曲三首 二",
        "author": "贯休",
        "content": "方见将军贵，分明[对]冕旒。\n圣恩如远被，狂虏不难收。\n臣节唯期死，功勋敢望侯。\n终辞修里第，从此出皇州。",
        "dynasty": "唐",
        "collection_info": null
    },
    {
        "uuid": "285f74b44d1a05106a647af36ba4b869",
        "title": "古塞曲三首 三",
        "author": "贯休",
        "content": "百万精兵动，参差便渡辽。\n如何好白日，亦照此天骄。\n远树深疑贼，惊蓬迥似鵰。\n凯歌何日唱，碛路共天遥。",
        "dynasty": "唐",
        "collection_info": null
    },
    {
        "uuid": "1b05ec952012ec678a04680bfb2e7dfe",
        "title": "古塞下曲七首 一",
        "author": "贯休",
        "content": "下营依遁甲，分帅把河隍。\n地使人心恶，风吹旗燄荒。\n搜山得探卒，放火猎黄羊。\n唯有南飞雁，声声断客肠。",
        "dynasty": "唐",
        "collection_info": null
    },
    {
        "uuid": "da8c4423b33c04c0ce3689ad6a2fc42f",
        "title": "古塞下曲七首 二",
        "author": "贯休",
        "content": "归去是何年，山连逻逤川。\n苍黄曾战地，空阔养鵰天。\n旗插蒸沙堡，枪担卓槊泉。\n萧条寒日落，号令彻穷边。",
        "dynasty": "唐",
        "collection_info": null
    },
    {
        "uuid": "dcff882d70f92526c12f32e71006e1e8",
        "title": "古塞下曲七首 三",
        "author": "贯休",
        "content": "虏寇日相持，如龙马不肥。\n突围金甲破，趂贼铁枪飞。\n汉月堂堂上，胡云惨惨微。\n黄河冰已合，犹未送征衣。",
        "dynasty": "唐",
        "collection_info": null
    },
    {
        "uuid": "e3c76697f247bd486467eddee73197c5",
        "title": "古塞下曲七首 四",
        "author": "贯休",
        "content": "南北惟堪恨，东西实可嗟。\n常飞侵夏雪，何处有人家？风刮阴山薄，河推大岸斜。\n祗应寒夜梦，时见故园花。",
        "dynasty": "唐",
        "collection_info": null
    },
    {
        "uuid": "11327f551456d4fe910e93a85ab3daee",
        "title": "古塞下曲七首 五",
        "author": "贯休",
        "content": "不是将军勇，胡兵岂易当。\n雨曾淋火阵，箭又中金疮。\n铁岭全无土，豺羣亦有狼。\n因思无战日，天子是陶唐。",
        "dynasty": "唐",
        "collection_info": null
    },
    {
        "uuid": "82093aec0cdb43a87e670dded2c7de4f",
        "title": "古塞下曲七首 六",
        "author": "贯休",
        "content": "榆叶飘萧尽，关防烽寨重。\n寒来知马疾，战后觉人凶。\n烧逐飞蓬死，沙生毒雾浓。\n谁能奏明主，功业已堪封。",
        "dynasty": "唐",
        "collection_info": null
    },
    {
        "uuid": "e9292fed527e73ee65b2db9bf3646e75",
        "title": "古塞下曲七首 七",
        "author": "贯休",
        "content": "万战千征地，苍茫古塞门。\n阴兵为客祟，恶酒发刀痕。\n风落昆崙石，河崩苜蓿根。\n将军更移帐，日日近西蕃。",
        "dynasty": "唐",
        "collection_info": null
    },
    {
        "uuid": "ac7da2a433d68c3c5488e7660023f822",
        "title": "古塞上曲七首 一",
        "author": "贯休",
        "content": "幽幷儿百万，百战未曾输。\n蕃界已深入，将军仍远图。\n月明风拔帐，碛暗鬼骑狐。\n但有东归日，甘从筋力枯。",
        "dynasty": "唐",
        "collection_info": null
    },
    {
        "uuid": "6bdb1195cd1049fff78f50c2034ef40a",
        "title": "古塞上曲七首 二",
        "author": "贯休",
        "content": "中军杀白马，白日祭苍苍。\n号变旗幡乱，鼙干草木黄。\n朔云含冻雨，枯骨放妖光。\n故国今何处，参差近鬼方。",
        "dynasty": "唐",
        "collection_info": null
    },
    {
        "uuid": "04fbf64b81ce6dd2a0899a7498812141",
        "title": "古塞上曲七首 三",
        "author": "贯休",
        "content": "白雁兼羌笛，几年垂泪听。\n阴风吹杀气，永日在青冥。\n远戍秋添将，边烽夜杂星。\n嫖姚头半白，犹自看兵经。",
        "dynasty": "唐",
        "collection_info": null
    },
    {
        "uuid": "290ce2737f633ae59b423f3e2f825fe4",
        "title": "古塞上曲七首 四",
        "author": "贯休",
        "content": "久雨始无尘，边声四散闻。\n浸河荒寨柱，吹角白头军。\n战马龁𦎬草，乌鸢识阵云。\n征人心力尽，枯骨更遭焚。",
        "dynasty": "唐",
        "collection_info": null
    },
    {
        "uuid": "84fc53b745cdbf7ae56bfa3275485be4",
        "title": "古塞上曲七首 五",
        "author": "贯休",
        "content": "帐幕侵奚界，凭陵未可涯。\n擒生行别路，寻箭向平沙。\n赤落蒲桃叶，香微甘草花。\n不堪登陇望，白日又西斜。",
        "dynasty": "唐",
        "collection_info": null
    },
    {
        "uuid": "cbfa2a924302514dde5b73f8e0059df8",
        "title": "古塞上曲七首 六",
        "author": "贯休",
        "content": "地角天涯外，人号鬼哭边。\n大河流败卒，寒日下苍烟。\n杀气诸蕃动，军书一箭传。\n将军莫惆怅，高处是燕然。",
        "dynasty": "唐",
        "collection_info": null
    },
    {
        "uuid": "6b4126ba066b1ebb0deb272e63457009",
        "title": "古塞上曲七首 七",
        "author": "贯休",
        "content": "山接胡奴水，河连勃勃城。\n数州今已伏，此命岂堪轻。\n碛吼旄头落，风干刁斗清。\n因嗟李陵苦，祗得没蕃名。",
        "dynasty": "唐",
        "collection_info": null
    },
    {
        "uuid": "2bb2471b072782b6d3a1e0f24d2dbd69",
        "title": "古出塞曲三首 一",
        "author": "贯休",
        "content": "扫尽狂胡迹，迴头望故关。\n相逢惟死鬬，岂易得生还。\n纵宴参胡乐，收兵过雪山。\n不封十万户，此事亦应闲。",
        "dynasty": "唐",
        "collection_info": null
    },
    {
        "uuid": "009d70cb87d21c9bac78e847f202f3b3",
        "title": "古出塞曲三首 二",
        "author": "贯休",
        "content": "玉帐将军意，殷勤把酒论。\n功高宁在我，阵没与招魂。\n塞色干戈束，军容喜气屯。\n男儿今始是，譀出玉关门。",
        "dynasty": "唐",
        "collection_info": null
    },
    {
        "uuid": "05c19178a4580cd011c8035845ab83f7",
        "title": "闻赤松舒道士下世",
        "author": "贯休",
        "content": "地变贤人丧，疮痍不可观。\n一闻消息苦，千种破除难。\n阴骘那虚掷，深山近始安。\n玄关评兔角，玉器琢鸡冠。\n傲野高难狎，融怡美不殚。\n冀迎新渥泽，遽逐逝波澜。\n蜕壳埋金隧，飞精驾锦鸾。\n倾摧千仞壁，枯歇一株兰。\n仙庙诗虽继，苔墙篆必鞔。\n烟霞成片黯，松桂着行干。\n影拄溪流咽，堂扃隟月寒。\n寂寥遗药犬，缥缈想琼竿。\n伊昔相寻远，留连几尽欢。\n论诗花作席，炙菌叶为盘。\n彭伉心相似，承祯趣一般。\n琴弹溪月侧，棊次砌云残。\n儵忽成千古，飘零见百端。\n荆囊春浩浩，吴越浪漫漫。\n已矣红霞子，空留白石坛。\n无弦亦须绝，回首一长叹。",
        "dynasty": "唐",
        "collection_info": null
    },
    {
        "uuid": "9539e4879b5421f921bfaf6c28fd9cd2",
        "title": "赠抱麻刘舍人",
        "author": "贯休",
        "content": "郡政今良吏，门风古缙绅。\n万年唐社稷，一箇哭麻人。\n愤烈身先死，敷扬气益贞。\n天乎资大宝，泰矣见忠臣。\n得罪钟多故，投荒岂是迍。\n玉寒方重涩，松古更青皴。\n鹏𪄚宁唯白，龙多岂止荀。\n道孤梳有雪，恩重泪盈巾。\n喻蜀须凭草，成周必仗仁。\n三峰宵旰切，万里渥恩新。\n赋鵩言无累，依刘德有邻。\n风期仁祖帽，鼠讶史云尘。\n禅叟知何幸，玄谈有宿因。\n双溪逢陆海，荆渚遇平津。\n落日愁闻笛，何人为吐茵。\n生徒希匠化，寰海仰经纶。\n疾愈蝉声老，年丰雨滴频。\n刘虬师弟子，时喜一相亲。",
        "dynasty": "唐",
        "collection_info": null
    },
    {
        "uuid": "ef6ac24038a2563ad5a63b87513aa737",
        "title": "夜寒寄卢给事二首 一",
        "author": "贯休",
        "content": "刻羽流商否，霜风动地吹。\n迩来唯自惜，知合是谁知。\n堑雪消难尽，邻僧睡太奇。\n知音不可得，始为一吟之。",
        "dynasty": "唐",
        "collection_info": null
    },
    {
        "uuid": "68a5358c6750d3ddeccdd491f96a39d3",
        "title": "夜寒寄卢给事二首 二",
        "author": "贯休",
        "content": "心苦味不苦，世衰吾道微。\n清如吞雪雹，谁把比珠玑。\n作者相收拾，常人任是非。\n旧居沧海上，归去即应归。",
        "dynasty": "唐",
        "collection_info": null
    },
    {
        "uuid": "eebbd5ba2626c3e40d55705ba5ff1b43",
        "title": "送叶蒙赴举",
        "author": "贯休",
        "content": "年年屈復屈，惆怅曲江湄。\n自古身荣者，多非年少时。\n空囊投刺远，大雪入关迟。\n来岁还公道，平人不用疑。",
        "dynasty": "唐",
        "collection_info": null
    },
    {
        "uuid": "757bfb35db3f1333a335803f432285f7",
        "title": "闻王慥常侍卒三首 一",
        "author": "贯休",
        "content": "世乱君巡狩，清贤又告亡。\n星辰皆有角，日月略无光。\n金柱连天折，瑶阶被贼荒。\n令人转惆怅，无路问苍苍。",
        "dynasty": "唐",
        "collection_info": null
    },
    {
        "uuid": "34e1247fbad400f6d438530850be46af",
        "title": "闻王慥常侍卒三首 二",
        "author": "贯休",
        "content": "宗社运微衰，山摧甘井枯。\n不知千载后，更有此人无。\n政入龚黄甲，诗轻沈宋徒。\n受恩酬未得，不觉祗长吁。",
        "dynasty": "唐",
        "collection_info": null
    },
    {
        "uuid": "9fc7c9317c4caaa17cfbc334b90c9b16",
        "title": "闻王慥常侍卒三首 三",
        "author": "贯休",
        "content": "傥在扶天步，重兴古国风。\n还如齐晏子，再见狄梁公。\n棠树梅溪北，佳城舜庙东。\n谁修循吏传，对此莫悤悤。",
        "dynasty": "唐",
        "collection_info": null
    },
    {
        "uuid": "01fb7a5fd22b7b3279b73e5ef090e09c",
        "title": "秋晚野步",
        "author": "贯休",
        "content": "藤屦兼闽竹，吟行一水傍。\n树凉蝉不少，溪断路多荒。\n烧岳阴风起，田家浊酒香。\n登高吟更苦，微月出苍茫。",
        "dynasty": "唐",
        "collection_info": null
    },
    {
        "uuid": "c22645e9375b990bf67c4ba9e2c4fc66",
        "title": "闻大愿和尚顺世三首 一",
        "author": "贯休",
        "content": "王室今如毁，仍闻丧我师。\n古容图得否，内院去无疑。\n岳鬼月中哭，松龛雪次隳。\n直须文五色，始可立高碑。",
        "dynasty": "唐",
        "collection_info": null
    },
    {
        "uuid": "47ad7298774847f212a1cd552e384fbe",
        "title": "闻大愿和尚顺世三首 二",
        "author": "贯休",
        "content": "邺卫松杉外，芝兰季孟间。\n尽希重诏出，祗待六龙还。\n不疾成千古，令焚动四山。\n感恩终有泪，遥寄水潺潺。",
        "dynasty": "唐",
        "collection_info": null
    },
    {
        "uuid": "da501bdf89ed479c315755e101952d84",
        "title": "闻大愿和尚顺世三首 三",
        "author": "贯休",
        "content": "师禀尽名卿，孤峰老称情。\n若游三点外，争把七贤平。\n苦雾埋空室，啼猨有咽声。\n今朝益惆怅，曾沐下床迎。",
        "dynasty": "唐",
        "collection_info": null
    },
    {
        "uuid": "8db731a54cd2c3e900f9e09426024c98",
        "title": "闻叶蒙及第",
        "author": "贯休",
        "content": "忆昨送君诗，平人不用疑。\n吾徒若不得，天道即应私。\n尘土茫茫晓，麟龙草草骑。\n相思不可见，又是落花时。",
        "dynasty": "唐",
        "collection_info": null
    },
    {
        "uuid": "00f31b46c3daffbc1cbdf8cbb3f18790",
        "title": "送僧之灵夏",
        "author": "贯休",
        "content": "旧识为边帅，师游胜事兼。\n连天唯白草，野饼有红盐。\n蕃近风多{孛支}，河浑碛半淹。\n因知心似月，处处有人瞻。",
        "dynasty": "唐",
        "collection_info": null
    },
    {
        "uuid": "8f1367e5b8a17dcb51434774879e5b20",
        "title": "书无相道人庵",
        "author": "贯休",
        "content": "造化太茫茫，端居紫石房。\n心遗无句句，顶处有霜霜。\n白鹿眠枯叶，清泉洒毳囊。\n寄言疑未决，须道雪溪旁。",
        "dynasty": "唐",
        "collection_info": null
    },
    {
        "uuid": "d7fb5c8cd5d6a655629ee656be91c353",
        "title": "明进士北斋避暑",
        "author": "贯休",
        "content": "相访多衝雨，由来德有邻。\n卷帘繁暑退，湿树一蝉新。\n道在谁为主，吾衰自有因。\n祗应江海上，还作狎鸥人。",
        "dynasty": "唐",
        "collection_info": null
    },
    {
        "uuid": "63c91ba5b186cf8d40ba0800b1a10aa6",
        "title": "晚春寄吴融于竞二侍郎",
        "author": "贯休",
        "content": "白头为远客，常忆白云间。\n祗觉老转老，不知闲是闲。\n花含宜细雨，室冷是深山。\n唯有霜台客，依依是往还。",
        "dynasty": "唐",
        "collection_info": null
    },
    {
        "uuid": "c1359b98f0f0e9fbfc5838e9a43c40a5",
        "title": "喜不思上人来",
        "author": "贯休",
        "content": "沃州那不住，一别许多时。\n几度怀君夜，相逢出梦迟。\n瓶担千丈瀑，偈是七言诗。\n若向罗浮去，伊余亦愿随。",
        "dynasty": "唐",
        "collection_info": null
    },
    {
        "uuid": "c6e42e70172aeaf4016472c83bcbdd00",
        "title": "秋怀赤松道士",
        "author": "贯休",
        "content": "仙观在云端，相思星斗寒。\n常怜呼鹤易，却恨见君难。\n石罅青虵湿，风榸白菌干。\n终期花月下，坛上听君弹。",
        "dynasty": "唐",
        "collection_info": null
    },
    {
        "uuid": "5dfa78e1439a45a5c0542e6e0863deb8",
        "title": "送刘逖赴闽辟",
        "author": "贯休",
        "content": "离乱生涯尽，依刘是见机。\n从来吟太苦，不得力还稀。\n路入闽山熟，江浮瘴雨肥。\n何须折杨柳，相送已依依。",
        "dynasty": "唐",
        "collection_info": null
    },
    {
        "uuid": "d1183102c2a6324c1d512f61a19e8617",
        "title": "苦雨中作",
        "author": "贯休",
        "content": "通宵復连夕，其状祗如倾。\n却遣思山者，忽然嫌水声。\n好花飘草尽，古壁欲云生。\n不奈天难问，迢迢远客情。",
        "dynasty": "唐",
        "collection_info": null
    },
    {
        "uuid": "c0da316fe70fe7efa9721eea922fcf3f",
        "title": "送僧归日本",
        "author": "贯休",
        "content": "焚香祝海灵，开眼梦中行。\n得达即便是，无生可作轻。\n流黄山火着，碇石索雷鸣。\n想到夷王礼，还为上寺迎。",
        "dynasty": "唐",
        "collection_info": null
    },
    {
        "uuid": "bc889f5b35e9c21e423b6f2bc5ee43e7",
        "title": "赠信安郑道人",
        "author": "贯休",
        "content": "貌古似苍鹤，心清如鼎湖。\n仍闻得新义，便欲註阴符。\n点化金常有，闲行影渐无。\n杳兮中便是，应不食菖蒲。",
        "dynasty": "唐",
        "collection_info": null
    },
    {
        "uuid": "b165bd3d55268d6f9a6a03746e20163b",
        "title": "送吏部刘相公除东川",
        "author": "贯休",
        "content": "帝念梓州民，年年战仗频。\n山川无草木，烽火没烟尘。\n政乱皆因乱，安人必藉仁。\n皇天开白日，殷鼎辍诚臣。\n一日离君侧，千官送渭滨。\n酒倾红琥珀，马控白骐驎。\n渥泽番番降，壶浆处处陈。\n旌幢山色湿，邛僰鸟啼新。\n帟幕还名俭，良医始姓秦。\n军雄城似岳，地变物含春。\n白必侵双鬓，清应诫四邻。\n吾皇重命相，更合是何人。",
        "dynasty": "唐",
        "collection_info": null
    },
    {
        "uuid": "3e5948a5d7a35c11f530ba4ac2ea4fb8",
        "title": "送智光禅伯",
        "author": "贯休",
        "content": "万事归一衲，曹溪初去寻。\n从来相狎辈，尽不是知音。\n乞食林花落，穿云翠巘深。\n终希重一见，示我祖师心。",
        "dynasty": "唐",
        "collection_info": null
    },
    {
        "uuid": "d17d176cec2c6d5aea70dd73266f6987",
        "title": "夜对雪寄杜使君",
        "author": "贯休",
        "content": "片片含天意，纷纷势莫拘。\n洒于诸瑞后，忧恐一冬无。\n鹤凚声偏密，风焦片益粗。\n冷牵人梦转，清逼瘴根徂。\n扫径僧倾笠，为诗士弃炉。\n桥高银螮蝀，峰峻玉浮图。\n盈尺何须问，丰年已可□。\n遥思郢中曲，句句出冰壶。",
        "dynasty": "唐",
        "collection_info": null
    },
    {
        "uuid": "53cb42f2d647b358b5db6d8f930d4c1a",
        "title": "送王毂及第后归江西",
        "author": "贯休",
        "content": "太宗罗俊彦，桂玉比光辉。\n难得终须得，言归始是归。\n风帆天际吼，金鹗月中飞。\n五府如交辟，鱼书莫便稀。",
        "dynasty": "唐",
        "collection_info": null
    },
    {
        "uuid": "e7b62265d98a413fa1f2f2170341d38a",
        "title": "送卢瞻罢庐陵幕归阌乡",
        "author": "贯休",
        "content": "文行成身事，从知贵得仁。\n归来还寂寞，何以慰交亲。\n芳草色似动，胡桃花又新。\n昌朝有知己，好作谏垣臣。",
        "dynasty": "唐",
        "collection_info": null
    },
    {
        "uuid": "b2a708113c4b67ff9a4837572fa75de4",
        "title": "避寇白沙驿作",
        "author": "贯休",
        "content": "避乱无深浅，苍黄古驿东。\n草枯牛尚龁，霞湿烧微红。\n□□时时□，人愁处处同。\n犹逢好时否，孤坐雪蒙蒙。",
        "dynasty": "唐",
        "collection_info": null
    },
    {
        "uuid": "fb42d7fe6876ae201e54050a49197441",
        "title": "闻李频员外卒",
        "author": "贯休",
        "content": "苍苍难可问，问荅亦难闻。\n落叶平津岸，愁人李使君。\n文章应力竭，茅土始天分。\n又逐东风去，迢迢隔岭云。",
        "dynasty": "唐",
        "collection_info": null
    },
    {
        "uuid": "37f04eff63b605818a3d9ac07b178fe5",
        "title": "江陵寄翰林韩偓学士",
        "author": "贯休",
        "content": "久住荆溪北，禅关挂绿萝。\n风清闲客去，睡美落花多。\n万事皆妨道，孤峰谩忆他。\n新诗旧知己，始为味如何。",
        "dynasty": "唐",
        "collection_info": null
    },
    {
        "uuid": "8e5db7de716af6717a7631aaf6d5e986",
        "title": "闲居作",
        "author": "贯休",
        "content": "闲门微雪下，慵惰计全成。\n默作便终日，孤峰祗此清。\n身心闲少梦，杉竹冷多声。\n唯有西峰叟，相逢眼最明。",
        "dynasty": "唐",
        "collection_info": null
    },
    {
        "uuid": "098cb0fe6db6ffa49f08650f6d8789df",
        "title": "和韦相公见示闲卧",
        "author": "贯休",
        "content": "刻形求得相，事事未尝眠。\n霖雨方为雨，非烟岂是烟。\n童收庭树果，风曳案头笺。\n仲虺专为诰，何充雅爱禅。\n静嫌山色远，病是酒杯偏。\n蜩响初穿壁，兰芽半出砖。\n堂悬金粟像，门枕御沟泉。\n旦沐虽频握，融帷孰敢褰。\n德高羣彦表，善植几生前。\n修补乌皮几，深藏子敬毡。\n扶持千载圣，潇洒一声蝉。\n棊阵连残月，僧交似大颠。\n常知生似幻，维重直如弦。\n饼忆莼羹美，茶思岳瀑煎。\n祗闻温树誉，堪鄙竹林贤。\n脱颖三千士，馨香四十年。\n宽平开义路，淡泞润清田。\n哲后知如子，空王夙有缘。\n对归香满袖，吟次月当川。\n休说惭如揵，尧天即梵天。",
        "dynasty": "唐",
        "collection_info": null
    },
    {
        "uuid": "b214477ae9037d87b376d30ec0023482",
        "title": "寄山中伉禅师",
        "author": "贯休",
        "content": "举世遭心使，吾师独使心。\n万缘冥目尽，一句不言深。\n野火烧禅石，残霞照栗林。\n秋风溪上路，终愿一相寻。",
        "dynasty": "唐",
        "collection_info": null
    },
    {
        "uuid": "780e45e8b2cd7f2776b1ed307c695f07",
        "title": "秋寄栖一",
        "author": "贯休",
        "content": "一别一公后，相思时一吁。\n眼中疮校未，般若偈持无。\n卷句冰团大，炉烟枥橛粗。\n劝君君记取，不用更他图。",
        "dynasty": "唐",
        "collection_info": null
    },
    {
        "uuid": "c7813078a48225767f363eb0925b63ee",
        "title": "怀匡山山长二首 一",
        "author": "贯休",
        "content": "白石峰之半，先生好在么。\n捲帘当大瀑，常恨不如他。\n杉罅龙涎溢，潭㘭石髮多。\n吾皇搜草泽，争奈谢安何。",
        "dynasty": "唐",
        "collection_info": null
    },
    {
        "uuid": "b810491b7d94f965e3b7b3e0699f345a",
        "title": "怀匡山山长二首 二",
        "author": "贯休",
        "content": "见说面前峰，寻常醉亦登。\n雨余多菌出，烧甚古崖崩。\n觅句曾衝虎，耕田半为僧。\n闻名多岁也，常恨不飞腾。",
        "dynasty": "唐",
        "collection_info": null
    },
    {
        "uuid": "f1063cd648f7fd773d0b42fb82462abd",
        "title": "怀高真动二首 一",
        "author": "贯休",
        "content": "知尔今何处，孤高独不羣。\n论诗唯许我，穷易到无文。\n贳酒儿穿雪，寻僧月照云。\n何时再相见，兵寇尚纷纷。",
        "dynasty": "唐",
        "collection_info": null
    },
    {
        "uuid": "42b0e38a9ce858bc3641ad6fa6983a4f",
        "title": "怀高真动二首 二",
        "author": "贯休",
        "content": "久别无消息，今秋忽得书。\n诸孤婚嫁苦，求己世情疎。\n乱甚无乔木，溪多不钓鱼。\n祗应金岳色，如尔復如余。",
        "dynasty": "唐",
        "collection_info": null
    },
    {
        "uuid": "81db27b3b3be9ba1b252a0d0de2e81dc",
        "title": "秋末入匡山船行八首 一",
        "author": "贯休",
        "content": "楚国茱萸月，吴吟梨栗船。\n远游无定所，高卧是何年。\n浪卷纷纷叶，樯衝澹澹烟。\n去心还自喜，庐岳倚青天。",
        "dynasty": "唐",
        "collection_info": null
    },
    {
        "uuid": "300999cfac619d089bb1d9da60ce65a5",
        "title": "秋末入匡山船行八首 二",
        "author": "贯休",
        "content": "芦苇深花裏，渔歌一曲长。\n人心虽忆越，帆态似浮湘。\n石獭衔鱼白，汀茅浸浪黄。\n等闲千万里，道在亦无妨。",
        "dynasty": "唐",
        "collection_info": null
    },
    {
        "uuid": "a8aa70aff8c0017e1e9ed51780b4574b",
        "title": "秋末入匡山船行八首 三",
        "author": "贯休",
        "content": "岛上离家化，茅茨竹户开。\n黄桑双鹊喜，白日有谁来。\n担浪浇秋芋，缘滩取净苔。\n回头深自媿，旧业本蒿莱。",
        "dynasty": "唐",
        "collection_info": null
    },
    {
        "uuid": "730386e5e260975f77fc29670bbc1b33",
        "title": "秋末入匡山船行八首 四",
        "author": "贯休",
        "content": "匡阜层层翠，修江迭迭波。\n从来未曾到，此去復如何。\n水庙寒鸦集，沙村夕照多。\n谁如垂钓者，孤作鬓皤皤。",
        "dynasty": "唐",
        "collection_info": null
    },
    {
        "uuid": "96fa43483fd475c8eef58b85c748a673",
        "title": "秋末入匡山船行八首 五",
        "author": "贯休",
        "content": "晚泊苍茫浦，风微浪亦粗。\n估喧如亥合，樯密似林枯。\n地峻湖无□，潮寒蚌有珠。\n东西无定所，何用问前途。",
        "dynasty": "唐",
        "collection_info": null
    },
    {
        "uuid": "6aea3ba7c53f9e7b1e2f48e1e0f0b214",
        "title": "秋末入匡山船行八首 六",
        "author": "贯休",
        "content": "岛香思贾岛，江碧忆清江。\n囊橐谁相似，馋慵世少双。\n鼍惊入窟月，烧到繫船桩。\n谩有归乡梦，前头是楚邦。",
        "dynasty": "唐",
        "collection_info": null
    },
    {
        "uuid": "0db9e03911cf68593e385e80c5383662",
        "title": "秋末入匡山船行八首 七",
        "author": "贯休",
        "content": "南北虽无适，东西亦似萍。\n霞根生石片，象迹坏沙汀。\n莽莽蒹葭赤，微微蜃蛤腥。\n因思范蠡辈，未免亦飘零。",
        "dynasty": "唐",
        "collection_info": null
    },
    {
        "uuid": "0746851397225fe351730291de8175e2",
        "title": "秋末入匡山船行八首 八",
        "author": "贯休",
        "content": "晓色千樯去，长江八月时。\n雨淙山骨出，橰擉岸形卑。\n野水畬田黑，荒汀独鸟痴。\n如今是清世，谁道出山迟。",
        "dynasty": "唐",
        "collection_info": null
    },
    {
        "uuid": "302bc166ddbdf1978d4c4479501dbaf6",
        "title": "送僧归华山",
        "author": "贯休",
        "content": "心枯衲亦枯，归岳揭空盂。\n七贵留不住，孤云出更孤。\n烧灰犹汤足，雪片似黏鬚。\n他日如相觅，还应道到吴。",
        "dynasty": "唐",
        "collection_info": null
    },
    {
        "uuid": "39049508bfa203d7126ae5b48499c1fd",
        "title": "送友人之岭外",
        "author": "贯休",
        "content": "五岭难为客，君游早晚回。\n一囊秋课苦，万里瘴云开。\n金柱根应动，风雷舶欲来。\n明时好□进，莫滞长卿才。",
        "dynasty": "唐",
        "collection_info": null
    },
    {
        "uuid": "87b733bcc2f816eeb8476d0de99520d4",
        "title": "送卢舍人朝觐",
        "author": "贯休",
        "content": "羶行无为日，垂衣帝道亨。\n圣真千载圣，明必万年明。\n重德须朝觐，流年不可轻。\n洪才传出世，清甲得高名。\n罕玉藏无映，嵇松画不成。\n起衔轩后勅，醉别亚夫营。\n烧阔荆州熟，霞新岘首晴。\n重重尧雨露，去去汉公卿。\n白髮应从白，清贫但更清。\n梦缘丹陛险，春傍綵衣生。\n既握钟繇笔，须调傅说羹。\n倘因星使出，一望问支铿。",
        "dynasty": "唐",
        "collection_info": null
    },
    {
        "uuid": "98742d898489a117aaae2bfceaeee81d",
        "title": "上冯使君山水障子",
        "author": "贯休",
        "content": "忆山归未得，画出亦堪怜。\n崩岸全隳路，荒村半有烟。\n笔句冈势转，墨抢烧痕颠。\n远浦深通海，孤峰冷倚天。\n柴棚坐逸士，露茗煮红泉。\n绣与莲峰竞，威如劒阁牵。\n石门关麈鹿，气候有神仙。\n茅屋书窗小，苔阶滴瀑圆。\n松根击石朽，桂叶蚀霜鲜。\n画出欺王墨，擎将献惠连。\n新诗宁妄说，旧隐实如然。\n愿似窗中列，时闻大雅篇。",
        "dynasty": "唐",
        "collection_info": null
    },
    {
        "uuid": "e26db4a5d760f9f6a0a4eae44bca0b01",
        "title": "送令狐焕赴阙",
        "author": "贯休",
        "content": "渚宫遥落日，相送碧江湄。\n陟也须为相，天乎更赞谁。\n风高樯力出，霞热鸟行迟。\n此去多来客，无忘慰所思。",
        "dynasty": "唐",
        "collection_info": null
    },
    {
        "uuid": "9146d4761c64f7f75e19c996246dc940",
        "title": "送吴融员外赴阙",
        "author": "贯休",
        "content": "汉文思贾傅，贾傅遂生还。\n今日又如此，送君非等闲。\n云寒犹惜雪，烧猛似烹山。\n应笑无机者，腾腾天地间。",
        "dynasty": "唐",
        "collection_info": null
    },
    {
        "uuid": "8565dfab82adbe631977a49afb2414cb",
        "title": "送姚洎拾遗自江陵幕赴京",
        "author": "贯休",
        "content": "捧诏动征轮，分飞楚水滨。\n由来真庙器，多作伏蒲人。\n舍鲁知非愿，朝天不话贫。\n沙头千骑送，岛上一蝉新。\n莫使身侵贵，无矜贵逼身。\n玉阶凝正色，兰苑涨芳尘。\n銮辂方离华，车书渐似秦。\n流年飘儵忽，书札莫因循。\n凉雨鸣红叶，非烟闭紫宸。\n凭将西社意，一说向荀陈。",
        "dynasty": "唐",
        "collection_info": null
    },
    {
        "uuid": "108e2e0b83e1f2de0d573d875e80a043",
        "title": "送僧人入石霜",
        "author": "贯休",
        "content": "举世祗堪吁，空知与道俱。\n论心齐至圣，对镜破凡夫。\n业王如云合，头低似箭驱。\n三清徒妄想，千载亦须臾。\n唯我流阳叟，深云领毳徒。\n尽骑香白象，皆握月明珠。\n寂寞排松榻，斓斑半雪鬚。\n苔侵长者论，岚蚀祖师图。\n翠巘金钟晓，香林宝月孤。\n兟兟齐白趾，赫赫共洪炉。\n山色锄难尽，松根踏欲无。\n难评传的的，须到不区区。\n撩舍新罗瘦，炉烟榾柮粗。\n烧畬平虎窟，分瀑入香厨。\n师去情何切，人间事莫拘。\n穿林宿古冢，踏叶揭空盂。\n无事终无事，令枯便合枯他年相觅在，亦不是生苏。",
        "dynasty": "唐",
        "collection_info": null
    },
    {
        "uuid": "6f4545ccb341b07ade778496284371bd",
        "title": "送僧归南康",
        "author": "贯休",
        "content": "壳壳学得律，还乡见苦情。\n远思芳草盛，不入楚山行。\n帆入汀烟健，经吟戍月清。\n到乡同学辈，应到赣江迎。",
        "dynasty": "唐",
        "collection_info": null
    },
    {
        "uuid": "b06563bad7df4af920eb455d08afc1e0",
        "title": "送陈秀才赴举兼寄韩舍人",
        "author": "贯休",
        "content": "主圣臣贤日，求名莫等闲。\n直须诗似玉，不用力如山。\n草白兵初息，年丰驾已还。\n凭将安养意，一说向曾颜。",
        "dynasty": "唐",
        "collection_info": null
    },
    {
        "uuid": "760a4484e8056ced153f737dbfc3aac5",
        "title": "送友人及第后归台州",
        "author": "贯休",
        "content": "得桂为边辟，翩翩颇合宜。\n嫖姚留不住，昼锦已归迟。\n岛侧花藏虎，湖心浪撼棊。\n终期华顶下，共礼渌身师。",
        "dynasty": "唐",
        "collection_info": null
    },
    {
        "uuid": "c6fd2f12a9fd5942b397b749be674e9e",
        "title": "晚春寄张侍郎",
        "author": "贯休",
        "content": "遐想涪陵岸，山花半已残。\n人心何以遣，天步正艰难。\n鸟听黄袍小，城临白帝寒。\n应知窗下梦，日日到江干。",
        "dynasty": "唐",
        "collection_info": null
    },
    {
        "uuid": "1e6a4b69c53d360ca0e9ac75733dbfe0",
        "title": "寄景判官兼思州叶使君",
        "author": "贯休",
        "content": "独住西峰半，寻常欲下难。\n石多桐屐齾，香甚药花干。\n荏苒新莺老，穷通亦自宽。\n髯参与短簿，始为一吟看。",
        "dynasty": "唐",
        "collection_info": null
    },
    {
        "uuid": "b20e243bb55aacfe82a90a716112df0d",
        "title": "送卢秀才应举",
        "author": "贯休",
        "content": "几载阻兵荒，一名终不忘。\n还衝猛风雪，如画冷朝阳。\n句好慵将出，囊空却不忙。\n明年公道日，去去必穿杨。",
        "dynasty": "唐",
        "collection_info": null
    },
    {
        "uuid": "b8579e38801c08f152c3064fa190fe87",
        "title": "闻新蝉寄桂雍",
        "author": "贯休",
        "content": "新蝉终夜呌，嘒嘒隔溪濆。\n杜宇仍相杂，故人闻不闻。\n捲帘花动月，冥目砌生云。\n终共谢时去，西山鸾鹤羣。",
        "dynasty": "唐",
        "collection_info": null
    },
    {
        "uuid": "4a5a2ec30c1918376a8c5ad62e18b657",
        "title": "寄怀楚和尚二首 一",
        "author": "贯休",
        "content": "吾师师子儿，而復貌瓌奇。\n何得文明代，不为王者师。\n铁盂汤雪早，石炭煮茶迟。\n谩有参寻意，因循到乱时。",
        "dynasty": "唐",
        "collection_info": null
    },
    {
        "uuid": "f3c5a476b26b4f7518bfd51d8cdee7dd",
        "title": "寄怀楚和尚二首 二",
        "author": "贯休",
        "content": "跳踯诸峰险，回翔万里空。\n争将金锁锁，那把玉笼笼。\n印缺香崩火，窗疎蝎吃风。\n永怀今已矣，吟坐雪蒙蒙。",
        "dynasty": "唐",
        "collection_info": null
    },
    {
        "uuid": "6358c883501e19ccdc59252cf0ff9295",
        "title": "和韦相公话婺州陈事",
        "author": "贯休",
        "content": "昔事堪惆怅，谈玄爱白牛。\n千场花下醉，一片梦中游。\n耕避初平石，烧残沈约楼。\n无因更重到，且副济川舟。",
        "dynasty": "唐",
        "collection_info": null
    },
    {
        "uuid": "60e47eaefc50e96a2fda3efec2b655e5",
        "title": "遇五天僧入五台五首 一",
        "author": "贯休",
        "content": "十万里到此，辛勤讵可论。\n唯云吾上祖，见买给孤园。\n一月行沙碛，三更到铁门。\n白头乡思在，迴首一销魂。",
        "dynasty": "唐",
        "collection_info": null
    },
    {
        "uuid": "3c97faa29c297e491f81db9a85796567",
        "title": "遇五天僧入五台五首 二",
        "author": "贯休",
        "content": "雪岭顶危坐，干坤四顾低。\n河横于阗北，日落月支西。\n水石香多白，猨猱老不啼。\n空余忍辱草，相对色萋萋。",
        "dynasty": "唐",
        "collection_info": null
    },
    {
        "uuid": "13bf87b70eec141720cc62215a9e4fb8",
        "title": "遇五天僧入五台五首 三",
        "author": "贯休",
        "content": "远礼清凉寺，寻真似善才。\n身心无所得，日月不将来。\n白迭还图象，沧溟亦泛杯。\n唐人亦何幸，处处觉花开。",
        "dynasty": "唐",
        "collection_info": null
    },
    {
        "uuid": "3f2ae4c88bb4cf974f6e947465e5ec69",
        "title": "遇五天僧入五台五首 四",
        "author": "贯休",
        "content": "涂足油应尽，干陀帔半隳。\n辟支迦状貌，剎利帝家儿。\n结印魔应哭，游心圣不知。\n深嗟头已白，不得远相随。",
        "dynasty": "唐",
        "collection_info": null
    },
    {
        "uuid": "8785760b9da7f6f9f0ea099f421a155e",
        "title": "遇五天僧入五台五首 五",
        "author": "贯休",
        "content": "送迎经几国，多化帝王心。\n电激青莲目，环垂紫磨金。\n眉根霜入细，梵夹蠹难侵。\n必似陀波利，他年不可寻。",
        "dynasty": "唐",
        "collection_info": null
    },
    {
        "uuid": "578c264f069588c0a9139dc780f95ec8",
        "title": "经普化禅师影院",
        "author": "贯休",
        "content": "大一今何处，登堂似昔时。\n曾蒙金印印，得异野干儿。\n影束龙神在，门荒桐竹衰。\n谁云续僧史，别位着吾师。",
        "dynasty": "唐",
        "collection_info": null
    },
    {
        "uuid": "4694721ca85c5a6de12a63495f1c3059",
        "title": "秋寄李频使君二首 一",
        "author": "贯休",
        "content": "为郎须塞诏，当路亦驱驱。\n贵不因人得，清还似句无。\n烧烟连野白，山药拶阶枯。\n想得征黄诏，如今已在途。",
        "dynasty": "唐",
        "collection_info": null
    },
    {
        "uuid": "41330e4d0359ed4e7a880a0abd97a4f4",
        "title": "秋寄李频使君二首 二",
        "author": "贯休",
        "content": "务简趣难陪，清吟共绿苔。\n叶和秋蚁落，僧带野香来。\n留客朝尝酒，忧民夜画灰。\n终期冒风雪，江上见宗雷。",
        "dynasty": "唐",
        "collection_info": null
    },
    {
        "uuid": "ed171046e0958fdb16a2ffdc73089e7a",
        "title": "上东林和尚",
        "author": "贯休",
        "content": "让紫归青壁，高名四海闻。\n虽然无一事，得不是要君。\n道祗传伊字，诗多笑碧云。\n应怜门下客，余力亦为文。",
        "dynasty": "唐",
        "collection_info": null
    },
    {
        "uuid": "2349ae7bea13e859ac1821e543392bd3",
        "title": "江边道士",
        "author": "贯休",
        "content": "独住大江滨，不知何代人。\n药垆生紫气，肌肉似红银。\n酒酽竹屋[烂]，符收山鬼仁。\n何妨将我去，一看武陵春。",
        "dynasty": "唐",
        "collection_info": null
    },
    {
        "uuid": "e0dda8ec5ce7601c7cf79503405214a6",
        "title": "送僧之湖外",
        "author": "贯休",
        "content": "去旨趣非常，春风尔莫狂。\n惟擎一铁钵，旧亦讲金刚。\n午饭孤烟裏，宵禅大石旁。\n羡师终不及，湘浪渌茫茫。",
        "dynasty": "唐",
        "collection_info": null
    },
    {
        "uuid": "2cb0e5da849171f039cacb76d0439553",
        "title": "怀谬独一",
        "author": "贯休",
        "content": "常忆兰陵子，瓌奇皴渴才。\n思还如我苦，时不为伊来。\n岳霞猱掷雪，湖月浪翻杯。\n未闻霑寸禄，此事亦堪哀。",
        "dynasty": "唐",
        "collection_info": null
    },
    {
        "uuid": "df60a091cb81269469819928e1f637ac",
        "title": "送庐山衲僧",
        "author": "贯休",
        "content": "飞锡下崆㟅，清高世少双。\n冻天方筛雪，别我去何邦。\n烧绕赤乌亥，云漫白蚌江。\n路人争得识，空仰鬓眉[庞]。",
        "dynasty": "唐",
        "collection_info": null
    },
    {
        "uuid": "18aef904f140f5621971d02c99c20835",
        "title": "寄西山胡汾吴樵",
        "author": "贯休",
        "content": "带经锄陇者，何止手胼胝。\n觅句句句好，惭予筋力衰。\n云塠临案冷，鹿队过门迟。\n相忆空回首，江头日暮时。",
        "dynasty": "唐",
        "collection_info": null
    },
    {
        "uuid": "9c32bd1c4b0efdf445fcb714e5f76991",
        "title": "休粮僧",
        "author": "贯休",
        "content": "不食更何忧，自由中自由。\n身轻嫌衲重，天旱为民愁。\n应器谁将去，生台蚁不游。\n会须传此术，相共老山丘。",
        "dynasty": "唐",
        "collection_info": null
    }
]