[
    {
        "uuid": "93e96ba17d68b636febc11c7c74ec341",
        "title": "叔父给事挽词十首  其八",
        "author": "黄庭坚",
        "content": "陇上千山汉节回，扫除民蜮不为灾。\n蜀茶总入诸蕃市，胡马常从万里来。",
        "dynasty": "宋",
        "collection_info": null
    },
    {
        "uuid": "4230e3b8f1373d846e0e5a897ef6517b",
        "title": "叔父给事挽词十首  其九",
        "author": "黄庭坚",
        "content": "廊庙从来不在边，黄扉青琐庆登贤。\n除书未试回天笔，何意佳城到马前。",
        "dynasty": "宋",
        "collection_info": null
    },
    {
        "uuid": "3390fed66ab26b274661e64e395ac1a8",
        "title": "叔父给事挽词十首  其一○",
        "author": "黄庭坚",
        "content": "荣禄常思泽九宗，山摧梁坏床成空。\n百年遗恨谁昭洗，他日诸郎有父风。",
        "dynasty": "宋",
        "collection_info": null
    },
    {
        "uuid": "5976d49649de7ae81a842347fa757090",
        "title": "寂住阁",
        "author": "黄庭坚",
        "content": "庄周梦为胡蝶，胡蝶不知庄周。\n当处出生随意，急流水上不流。",
        "dynasty": "宋",
        "collection_info": null
    },
    {
        "uuid": "a84cf3328ac85e76c137d9ba65c03e70",
        "title": "深明阁",
        "author": "黄庭坚",
        "content": "象踏恒河彻底，日行阎浮破冥。\n若问深明宗旨，风花时度窗櫺。",
        "dynasty": "宋",
        "collection_info": null
    },
    {
        "uuid": "a77677635cfd7fd7b7a37048f11c8768",
        "title": "竹枝词二首  其一",
        "author": "黄庭坚",
        "content": "撑崖拄谷蝮蛇愁，入箐攀天猿掉头。\n鬼门关外莫言远，五十三驿是皇州。",
        "dynasty": "宋",
        "collection_info": null
    },
    {
        "uuid": "fad3e08dd62720d2dfddb3adae9aaec8",
        "title": "竹枝词二首  其二",
        "author": "黄庭坚",
        "content": "浮云一百八盘萦，落日四十八渡明。\n鬼门关外莫言远，四海一家皆弟兄。",
        "dynasty": "宋",
        "collection_info": null
    },
    {
        "uuid": "1e0d004d09e55f9a9cc78345f889b258",
        "title": "梦李白诵竹枝词三迭  其一",
        "author": "黄庭坚",
        "content": "一声望帝花片飞，万里明妃雪打围。\n马上胡儿那解听，琵琶应道不如归。",
        "dynasty": "宋",
        "collection_info": null
    },
    {
        "uuid": "dcf9ac275844d32ae479a8d9bc89a498",
        "title": "梦李白诵竹枝词三迭  其二",
        "author": "黄庭坚",
        "content": "竹竿坡面蛇倒退，摩围山腰胡孙愁。\n杜鹃无血可续泪，何日金鸡赦九州。",
        "dynasty": "宋",
        "collection_info": null
    },
    {
        "uuid": "a82ca457b7b7caba01c5cf3a92f62ab7",
        "title": "梦李白诵竹枝词三迭  其三",
        "author": "黄庭坚",
        "content": "命轻人鲊瓮头船，日瘦鬼门关外天。\n北人堕泪南人笑，青壁无梯闻杜鹃。",
        "dynasty": "宋",
        "collection_info": null
    },
    {
        "uuid": "d233c705d6bba50df52b2be9c98c9a72",
        "title": "和答元明黔南赠别",
        "author": "黄庭坚",
        "content": "万里相看忘逆旅，三声清泪落离觞。\n朝云往日攀天梦，夜雨何时对榻凉。\n急雪脊令相并影，惊风鸿雁不成行。\n归舟天际常回首，从此频书慰断肠。",
        "dynasty": "宋",
        "collection_info": null
    },
    {
        "uuid": "d200221a77516193087b82e8160c520f",
        "title": "题苏若兰回文锦诗图",
        "author": "黄庭坚",
        "content": "千诗织就回文锦，如此阳台暮雨何。\n亦有英灵苏蕙手，只无悔过窦连波。",
        "dynasty": "宋",
        "collection_info": null
    },
    {
        "uuid": "ce7c66027e731a1ccaf167a4134e97ea",
        "title": "次韵杨明叔四首  其一",
        "author": "黄庭坚",
        "content": "鱼去游濠上，鸮来止坐隅。\n吉凶终我在，忧乐与生俱。\n决定不是物，方名大丈夫。\n今观由也果，老子欲乘桴。",
        "dynasty": "宋",
        "collection_info": null
    },
    {
        "uuid": "4220ab150ed7dccbc1aa69d2de67d73b",
        "title": "次韵杨明叔四首  其二",
        "author": "黄庭坚",
        "content": "道常无一物，学要反三隅。\n喜与嗔同本，嗔时喜自俱。\n心随物作宰，人谓我非夫。\n利用兼精义，还成到岸桴。",
        "dynasty": "宋",
        "collection_info": null
    },
    {
        "uuid": "9ea9460d3bb12828dcdd5e7d4156d948",
        "title": "次韵杨明叔四首  其三",
        "author": "黄庭坚",
        "content": "全德备万物，大方无四隅。\n身随腐草化，名与太山俱。\n道学归吾子，言诗起老夫。\n无为蹈东海，留作济川桴。",
        "dynasty": "宋",
        "collection_info": null
    },
    {
        "uuid": "4c6a473d56aed980b7223b89b98a7678",
        "title": "次韵杨明叔四首  其四",
        "author": "黄庭坚",
        "content": "匹士能光国，三孱不满隅。\n窃观今日事，君与古人俱。\n气类鶑求友，精诚石望夫。\n雷门震惊手，待汝一援桴。",
        "dynasty": "宋",
        "collection_info": null
    },
    {
        "uuid": "d6d258ac7dc8d3998e509527c067da88",
        "title": "再次韵",
        "author": "黄庭坚",
        "content": "穷奇投有北，鸿鹄止丘隅。\n我已魑魅御，君方燕雀俱。\n道应无蒂芥，学要尽工夫。\n莫斩猿狙杙，明堂待栋桴。",
        "dynasty": "宋",
        "collection_info": null
    },
    {
        "uuid": "54157ca622b90c8f9177d68bf684c2ad",
        "title": "谪居黔南十首  其一",
        "author": "黄庭坚",
        "content": "相望六千里，天地隔江山。\n十书九不到，何用一开颜。",
        "dynasty": "宋",
        "collection_info": null
    },
    {
        "uuid": "e7492becafe56eb1a1ee375d3ce49aef",
        "title": "谪居黔南十首  其二",
        "author": "黄庭坚",
        "content": "霜降水反壑，风落木归山。\n冉冉岁华晚，昆虫皆闭关。",
        "dynasty": "宋",
        "collection_info": null
    },
    {
        "uuid": "8d62cb55141f75abcc8113adcdbb4c9e",
        "title": "谪居黔南十首  其三",
        "author": "黄庭坚",
        "content": "冷淡病心情，暄和好时节。\n故园音信断，远郡亲宾绝。",
        "dynasty": "宋",
        "collection_info": null
    },
    {
        "uuid": "c40e835f41299ce82098da0c59f3901b",
        "title": "谪居黔南十首  其四",
        "author": "黄庭坚",
        "content": "山郭灯火稀，峡天星汉少。\n年光东流水，生计南枝鸟。",
        "dynasty": "宋",
        "collection_info": null
    },
    {
        "uuid": "0e5a3c02b853dbb8d19bf0b75d3b239e",
        "title": "谪居黔南十首  其五",
        "author": "黄庭坚",
        "content": "冥怀齐远近，委顺随南北。\n归去诚可怜，天涯住亦得。",
        "dynasty": "宋",
        "collection_info": null
    },
    {
        "uuid": "fbc5b25f3044d58b70ca25af1e4d6110",
        "title": "谪居黔南十首  其六",
        "author": "黄庭坚",
        "content": "老色日上面，欢悰日去心。\n今既不如昔，后当不如今。",
        "dynasty": "宋",
        "collection_info": null
    },
    {
        "uuid": "bf38c4a898561939b34fa7ff4ddacc71",
        "title": "谪居黔南十首  其七",
        "author": "黄庭坚",
        "content": "啧啧雀引雏，梢梢笋成竹。\n时物感人情，忆我故乡曲。",
        "dynasty": "宋",
        "collection_info": null
    },
    {
        "uuid": "9886ef3a92c92e952c97a19cb52a3663",
        "title": "谪居黔南十首  其八",
        "author": "黄庭坚",
        "content": "苦雨初入梅，瘴云稍含毒。\n泥秧水畦稻，灰种畬田粟。",
        "dynasty": "宋",
        "collection_info": null
    },
    {
        "uuid": "1e2013b7d7bf9e1cf8fdc29e033c8f52",
        "title": "谪居黔南十首  其九",
        "author": "黄庭坚",
        "content": "轻纱一幅巾，小簟六尺床。\n无客尽日静，有风终夜凉。",
        "dynasty": "宋",
        "collection_info": null
    },
    {
        "uuid": "8ecafbec67224a5df4bcbdab83f8f0b1",
        "title": "谪居黔南十首  其一○",
        "author": "黄庭坚",
        "content": "病人多梦医，囚人多梦赦。\n如何春来梦，合眼在乡社。",
        "dynasty": "宋",
        "collection_info": null
    },
    {
        "uuid": "24f69e851b8918a111e919dfe60a981a",
        "title": "赠黔南贾使君",
        "author": "黄庭坚",
        "content": "绿髮将军领百蛮，横戈得句一开颜。\n少年圯下传书客，老去崆峒问道山。\n春入鶑花空自笑，秋成梨枣为谁攀。\n何时定作风光主，待得征西鼓吹还。",
        "dynasty": "宋",
        "collection_info": null
    },
    {
        "uuid": "330807d9643ee5a367d4ff87bbfd383f",
        "title": "次韵雨丝云鹤二首  其一",
        "author": "黄庭坚",
        "content": "烟云杳霭合中稀，雾雨空蒙密更微。\n园客茧丝抽万绪，蛛蝥网面罩羣飞。\n风光错综天经纬，草木文章帝杼机。\n愿染朝霞成五色，为君王补坐朝衣。",
        "dynasty": "宋",
        "collection_info": null
    },
    {
        "uuid": "8df95656f095f0960a6411d261c4f5bf",
        "title": "次韵雨丝云鹤二首  其二",
        "author": "黄庭坚",
        "content": "几片云如薛公鹤，精神态度不曾齐。\n安知陇鸟樊笼密，便觉南鹏羽翼低。\n风散又成千里去，夜寒应上九天栖。\n坐来改变如苍狗，试欲挥毫意自迷。",
        "dynasty": "宋",
        "collection_info": null
    },
    {
        "uuid": "4b6a94f4ce15779c14b6b0d549e684ac",
        "title": "从斌老乞苦笋",
        "author": "黄庭坚",
        "content": "南园苦笋味胜肉，箨龙称冤莫采录。\n烦君更致苍玉束，明日风雨皆成竹。",
        "dynasty": "宋",
        "collection_info": null
    },
    {
        "uuid": "1a73cb1630a5e2d081a42e8dddccde66",
        "title": "次韵黄斌老所画横竹",
        "author": "黄庭坚",
        "content": "酒浇胸次不能平，吐出苍竹岁峥嵘。\n卧龙偃蹇雷不惊，公与此君俱忘形。\n晴窗影落石泓处，松煤浅染饱霜兔。\n中安三石使屈蟠，亦恐形全便飞去。",
        "dynasty": "宋",
        "collection_info": null
    },
    {
        "uuid": "ba00ac994e8482092c797620c7f109d4",
        "title": "次韵谢黄斌老送墨竹十二韵",
        "author": "黄庭坚",
        "content": "古今作生竹，能者未十辈。\n吴生勒枝叶，筌寀远不逮。\n江南铁钩锁，最许诚悬会。\n燕公洒墨成，落落与时背。\n譬如刳心松，中有岁寒在。\n湖州三百年，笔与前哲配。\n规模转银钩，幽赏非俗爱。\n披图风雨入，咫尺莽苍外。\n吾宗学湖州，师逸功已倍。\n有来竹四幅，冬夏生变态。\n预知更入神，后出遂无对。\n吾诗被压倒，物固不两大。",
        "dynasty": "宋",
        "collection_info": null
    },
    {
        "uuid": "c2c6d4d05f7239460764a3602626aae5",
        "title": "用前韵谢子舟为予作风雨竹",
        "author": "黄庭坚",
        "content": "子舟诗书客，画手睨前辈。\n挹袂拍其肩，余力左右逮。\n摩拂造化炉，经营鬼神会。\n光煤迭乱叶，世与作者背。\n看君回腕笔，犹喜汉仪在。\n岁寒十三本，与可可追配。\n小山苍苔面，突兀谢憎爱。\n风斜兼雨重，意出笔墨外。\n吾闻绝一源，战胜自十倍。\n荣枯转时机，生死付交态。\n狙公倒七芧，勿用嗔喜对。\n此物当更工，请以小喻大。",
        "dynasty": "宋",
        "collection_info": null
    },
    {
        "uuid": "5c3e75435a50cbaa7d0c7f8e55904ca8",
        "title": "再用前韵咏子舟所作竹",
        "author": "黄庭坚",
        "content": "森萷一山竹，壮士十三辈。\n自干云天去，草芥肯下逮。\n虚心听造物，颠沛风云会。\n荣枯偶同时，终不相弃背。\n谁云湖州没，笔力今尚在。\n阿筌虽墨妙，好以桃李配。\n国工裁主意，冷淡恐不爱。\n子舟落心画，荣观不在外。\n耆年道机熟，增胜当倍倍。\n祖述今百家，小纸弄姿态。\n虽云出湖州，卷置懒开对。\n非公笔如椽，孰能为之大。",
        "dynasty": "宋",
        "collection_info": null
    },
    {
        "uuid": "7cbf6d72edf39b0a736df41a9fec7199",
        "title": "戏咏子舟画两竹两鸜鹆",
        "author": "黄庭坚",
        "content": "风晴日暖摇双竹，竹间相语两鸜鹆。\n鸜鹆之肉不可餚，人生不材果为福。\n子舟之笔利如锥，千变万化皆天机。\n未知笔下鸜鹆语，何似梦中胡蝶飞。",
        "dynasty": "宋",
        "collection_info": null
    },
    {
        "uuid": "851ea7d0fb30848911d457de94eedb14",
        "title": "次韵答斌老病起独游东园二首  其一",
        "author": "黄庭坚",
        "content": "万事同一机，多虑乃禅病。\n排闷有新诗，忘蹄出兔径。\n莲花生淤泥，可见嗔喜性。\n小立近幽香，心与晚色静。",
        "dynasty": "宋",
        "collection_info": null
    },
    {
        "uuid": "6905e73c4d2e99f8f639b215ae29a1a6",
        "title": "次韵答斌老病起独游东园二首  其二",
        "author": "黄庭坚",
        "content": "主人心安乐，花竹有和气。\n时从物外赏，自益酒中味。\n斸枯蚁改穴，扫箨笋迸地。\n万籁寂中生，乃知风雨至。",
        "dynasty": "宋",
        "collection_info": null
    },
    {
        "uuid": "bae542522aad5cf2063f0729cb55804e",
        "title": "又和二首  其一",
        "author": "黄庭坚",
        "content": "西风鏖残暑，如用霍去病。\n疏沟满莲塘，扫叶明竹径。\n中有寂寞人，自知圆觉性。\n心猿方睡起，一笑六窗静。",
        "dynasty": "宋",
        "collection_info": null
    },
    {
        "uuid": "33112bd2cbe1c2c5920f1f096702e69c",
        "title": "又和二首  其二",
        "author": "黄庭坚",
        "content": "外物攻伐人，钟鼓作声气。\n待渠弓箭尽，我自味无味。\n宴安衽席间，蛟鰐垂涎地。\n君子履微霜，即知坚冰至。",
        "dynasty": "宋",
        "collection_info": null
    },
    {
        "uuid": "94a400479e65fd67dc239b44ca11f6ee",
        "title": "又答斌老病愈遣闷二首  其一",
        "author": "黄庭坚",
        "content": "百痾从中来，悟罢本谁病。\n西风将小雨，凉入居士径。\n苦竹遶莲塘，自悦鱼鸟性。\n红荷倚翠盖，不点禅心静。",
        "dynasty": "宋",
        "collection_info": null
    },
    {
        "uuid": "8256367556fd3172cb4e5c5f35e62a0d",
        "title": "又答斌老病愈遣闷二首  其二",
        "author": "黄庭坚",
        "content": "风生高竹凉，雨送新荷气。\n鱼游悟世网，鸟语入禅味。\n一挥四百病，智刃有余地。\n病来每厌客，今乃思客至。",
        "dynasty": "宋",
        "collection_info": null
    },
    {
        "uuid": "786bf9bd281f9ce128b2ed70de682fdf",
        "title": "次韵黄斌老晚游池亭二首  其一",
        "author": "黄庭坚",
        "content": "路入东园无俗驾，忽逢佳士喜同游。\n绿荷菡萏稍觉晚，黄菊拒霜殊未秋。\n客位正须悬榻下，主人自爱小塘幽。\n老夫多病蛮江上，颇忆平生马少游。",
        "dynasty": "宋",
        "collection_info": null
    },
    {
        "uuid": "3343e323ec2645436002f666a5e45f85",
        "title": "次韵黄斌老晚游池亭二首  其二",
        "author": "黄庭坚",
        "content": "岑寂东园可散愁，胶胶扰扰梦神游。\n万竿苦竹旌旗卷，一部鸣蛙鼓吹休。\n雨后月前天欲冷，身閒心远地常幽。\n杜门谢客恐生谤，且作人间鹏鷃游。",
        "dynasty": "宋",
        "collection_info": null
    },
    {
        "uuid": "c18b172a59a727030cedec5d271773c5",
        "title": "戏答史应之三首  其一",
        "author": "黄庭坚",
        "content": "先生早擅屠龙学，袖有新硎不试刀。\n岁晚亦无鸡可割，庖蛙煎鳝荐松醪。",
        "dynasty": "宋",
        "collection_info": null
    },
    {
        "uuid": "33ddd29f54158289668bfc369b663c44",
        "title": "戏答史应之三首  其二",
        "author": "黄庭坚",
        "content": "老莱有妇怀高义，不厌夫家苜蓿盘。\n收得千金不龟药，短裙漂絖暮江寒。",
        "dynasty": "宋",
        "collection_info": null
    },
    {
        "uuid": "830b8c1c9127679503c1f49979032a39",
        "title": "戏答史应之三首  其三",
        "author": "黄庭坚",
        "content": "甑有轻尘釜有鱼，汉庭日日召严徐。\n不嫌藜藿来同饭，更展芭蕉看学书。",
        "dynasty": "宋",
        "collection_info": null
    },
    {
        "uuid": "7ddd35ea3104952ec4666bef4c0398c0",
        "title": "题也足轩",
        "author": "黄庭坚",
        "content": "道人手种两三竹，使君忽来唾珠玉。\n不须客赋千首诗，若是赏音一夔足。\n世人爱处但同流，一丝不挂似太俗。\n客来若问有何好，道人优昙远山绿。",
        "dynasty": "宋",
        "collection_info": null
    },
    {
        "uuid": "6bd54fab39d4a50843b19ed5b70727c5",
        "title": "寄题荣州祖元大师此君轩",
        "author": "黄庭坚",
        "content": "王师学琴三十年，响如清夜落涧泉。\n满堂洗尽筝琶耳，请师停手恐断絃。\n神人传书道人命，死生贵贱如看镜。\n晚知直语触憎嫌，深藏幽寺听钟磬。\n有酒如渑客满门，不可一日无此君。\n当时手栽数寸碧，声挟风雨今连云。\n此君倾盖如故旧，骨相奇怪清且秀。\n程婴杵臼立孤难，伯夷叔齐采薇瘦。\n霜钟堂上弄秋月，微风入絃此君悦。\n公家周彦笔如椽，此君语意当能传。",
        "dynasty": "宋",
        "collection_info": null
    },
    {
        "uuid": "84a1dc67d3ad369a6abbc5a3e011330c",
        "title": "答李任道谢分豆粥",
        "author": "黄庭坚",
        "content": "豆粥能驱晚瘴寒，与公同味更同餐。\n安知天上养贤鼎，且作山中煮菜看。",
        "dynasty": "宋",
        "collection_info": null
    },
    {
        "uuid": "c46ef96ea9f1b35a5b5032cb14400e28",
        "title": "赠知命弟离戎州",
        "author": "黄庭坚",
        "content": "道人终岁学陶朱，西子同舟泛五湖。\n船窗卧读书万卷，还有新诗来起予。",
        "dynasty": "宋",
        "collection_info": null
    },
    {
        "uuid": "f850a8f159cf99e6befe82bbbdc262a1",
        "title": "侄桘随知命舟行",
        "author": "黄庭坚",
        "content": "莫去沙边学钓鱼，莫将百丈作辘轳。\n清江濯足窗下坐，燕子日长宜读书。",
        "dynasty": "宋",
        "collection_info": null
    },
    {
        "uuid": "460d4ccdcac706f4d2b411e2dfbb38fb",
        "title": "次韵奉答文少激推官纪赠二首  其一",
        "author": "黄庭坚",
        "content": "诗来清吹拂衣巾，句法词锋觉有神。\n今日相看青眼旧，他年肯作白头新。\n文如雾豹容窥管，气似灵犀可辟尘。\n惭愧相期在台省，无心枯木岂能春。",
        "dynasty": "宋",
        "collection_info": null
    },
    {
        "uuid": "7f799fec4686e8e2636f669695d236bf",
        "title": "次韵奉答文少激推官纪赠二首  其二",
        "author": "黄庭坚",
        "content": "文章藻鑑随时去，人物权衡逐势低。\n扬子墨池春草遍，武侯祠庙晓鶑啼。\n书帷寂寞知音少，幕府留连要路迷。\n顾我何人敢推輓，看君桃李合成蹊。",
        "dynasty": "宋",
        "collection_info": null
    },
    {
        "uuid": "b44c9740e7c656ab5380fdc606e38440",
        "title": "次韵文少激祈雨有感",
        "author": "黄庭坚",
        "content": "穷儒忧乐与民同，何况朱轮职劝农。\n终日虀盐供一饭，几时肤寸冒千峰。\n未须丘垤占鸣鹳，只要朝廷起卧龙。\n从此滂沱徧枯槁，爱民天子似仁宗。",
        "dynasty": "宋",
        "collection_info": null
    },
    {
        "uuid": "2ec7ba9e3d6a58e6dbaa49b5aa2fb58f",
        "title": "次韵李任道晚饮锁江亭",
        "author": "黄庭坚",
        "content": "西来雪浪如炰烹，两涯一苇乃可横。\n忽思钟陵江十里，白苹风起縠纹生。\n酒杯未觉浮蚁滑，茶鼎已作苍蝇鸣。\n归时共须落日尽，亦嫌持盖仆屡更。",
        "dynasty": "宋",
        "collection_info": null
    },
    {
        "uuid": "f83d7c69a56c94de16a8ce9f7abcc162",
        "title": "再次韵兼简履中南玉三首  其一",
        "author": "黄庭坚",
        "content": "李侯诗律严且清，诸生赓载笔纵横。\n句中稍觉道战胜，胸次不使俗尘生。\n山绕楼台钟鼓晚，江触石矶碪杵鸣。\n锁江主人能致酒，愿渠久住莫终更。",
        "dynasty": "宋",
        "collection_info": null
    },
    {
        "uuid": "c4f6faa20cf36fad7b73118e6ee1ea17",
        "title": "再次韵兼简履中南玉三首  其二",
        "author": "黄庭坚",
        "content": "江津道人心源清，不繫虚舟尽日横。\n道机禅观转万物，文采风流被诸生。\n与世浮沈惟酒可，随人忧乐以诗鸣。\n江头一醉岂易得，事如浮云多变更。",
        "dynasty": "宋",
        "collection_info": null
    },
    {
        "uuid": "c2d670cf5625b30be80c1c1db7343351",
        "title": "再次韵兼简履中南玉三首  其三",
        "author": "黄庭坚",
        "content": "锁江亭上一樽酒，山自白云江自横。\n李侯短褐有长处，不与俗物同条生。\n经术貂蝉续狗尾，文章瓦釜作雷鸣。\n古来寒士但守节，夜夜抱关听五更。",
        "dynasty": "宋",
        "collection_info": null
    },
    {
        "uuid": "575a02f3a3fe233a4247f20a53a8c338",
        "title": "次韵任道食荔支有感三首  其一",
        "author": "黄庭坚",
        "content": "一钱不直程卫尉，万事称好司马公。\n白髮永无怀橘日，六年怊怅荔支红。",
        "dynasty": "宋",
        "collection_info": null
    },
    {
        "uuid": "ce5119b22d3f6c38f934c290ec21d326",
        "title": "次韵任道食荔支有感三首  其二",
        "author": "黄庭坚",
        "content": "今年荔子熟南风，莫愁留滞太史公。\n五月照江鸭头绿，六月连山柘枝红。",
        "dynasty": "宋",
        "collection_info": null
    },
    {
        "uuid": "2bdc44a3d6b9369d694c877440e4bce7",
        "title": "次韵任道食荔支有感三首  其三",
        "author": "黄庭坚",
        "content": "舞女荔支熟虽晚，临江照影自恼公。\n天与蹙罗装宝髻，更挼猩血染殷红。",
        "dynasty": "宋",
        "collection_info": null
    },
    {
        "uuid": "4acfba5de25bc370449feb62f993de51",
        "title": "廖致平送绿荔支为戎州第一王公权荔支绿酒亦为戎州第一",
        "author": "黄庭坚",
        "content": "王公权家荔支绿，廖致平家绿荔支。\n试倾一杯重碧色，快剥千颗轻红肌。\n拨醅蒲萄未足数，堆盘马乳不同时。\n谁能同此胜绝味，唯有老杜东楼诗。",
        "dynasty": "宋",
        "collection_info": null
    },
    {
        "uuid": "8d54a63f9d7284c5aed8538cbddc85bf",
        "title": "谢杨履道送银茄四首  其一",
        "author": "黄庭坚",
        "content": "藜藿盘中生精神，珍蔬长蒂色胜银。\n朝来盐酰饱滋味，已觉瓜瓠漫轮囷。",
        "dynasty": "宋",
        "collection_info": null
    },
    {
        "uuid": "a4eff74a3f69b7acc2d44b0268c52aa3",
        "title": "谢杨履道送银茄四首  其二",
        "author": "黄庭坚",
        "content": "君家水茄白银色，殊胜埧裏紫彭亨。\n蜀人生疏不下箸，吾与北人俱眼明。",
        "dynasty": "宋",
        "collection_info": null
    },
    {
        "uuid": "5f0c43238afecc6282ec1f365ca8281c",
        "title": "谢杨履道送银茄四首  其三",
        "author": "黄庭坚",
        "content": "白金作颗非椎成，中有万粟嚼轻冰。\n戎州夏畦少蔬供，感君来饭在家僧。",
        "dynasty": "宋",
        "collection_info": null
    },
    {
        "uuid": "f91591928fa7b86010d551efe901110c",
        "title": "谢杨履道送银茄四首  其四",
        "author": "黄庭坚",
        "content": "畦丁收尽垂露实，叶底犹藏十二三。\n待得银包已成谷，更当乞种过江南。",
        "dynasty": "宋",
        "collection_info": null
    },
    {
        "uuid": "0eb7d2e2a232ac69019dd03b26cdc878",
        "title": "送石长卿太学秋补",
        "author": "黄庭坚",
        "content": "长卿家亦但四壁，文君窥之介如石。\n胸中已无少年事，骨气乃有老松格。\n汉文新览天下图，诏山采玉渊献珠。\n再三可陈治安策，第一莫上登封书。",
        "dynasty": "宋",
        "collection_info": null
    },
    {
        "uuid": "a40a4893b011f79d2c1accba2df9c26b",
        "title": "次韵少激甘露降太守居桃叶上",
        "author": "黄庭坚",
        "content": "金茎甘露荐斋房，润及边城草木香。\n蕡实叶间天与味，成蹊枝上月翻光。\n羣心爱戴葵倾日，万事驱除叶陨霜。\n玉烛时和君会否，旧臣重迭起南荒。",
        "dynasty": "宋",
        "collection_info": null
    },
    {
        "uuid": "8e845006adfc7826cb5517f11f9eb070",
        "title": "借景亭",
        "author": "黄庭坚",
        "content": "青神县中得两张，爱民财力惟恐伤。\n二公身安民乃乐，劝葺城头五月凉。\n竹铺不涴吴绫袜，东西开轩荫清樾。\n当官借景不伤民，恰似凿池取明月。",
        "dynasty": "宋",
        "collection_info": null
    },
    {
        "uuid": "9f28338d48f26d04a58ecd6b2484e002",
        "title": "戏赠家安国",
        "author": "黄庭坚",
        "content": "家侯口吃善着书，常愿执戈王前驱。\n朱绂蹉跎晚监郡，吟弄风月思天衢。\n二苏平生亲且旧，少年笔砚老杯酒。\n但使一气转洪钧，此老矍铄还冠军。",
        "dynasty": "宋",
        "collection_info": null
    },
    {
        "uuid": "c8e7831949bffc2009da4863ec1ade41",
        "title": "次韵杨君全送酒",
        "author": "黄庭坚",
        "content": "扶衰却老世无方，惟有君家酒未尝。\n秋入园林花老眼，茗搜文字响枯肠。\n醡头夜雨排檐滴，杯面春风绕鼻香。\n不待澄清遣分送，定知佳客对空觞。",
        "dynasty": "宋",
        "collection_info": null
    },
    {
        "uuid": "9d8dcbf1e9b9e3244eb98f190bae55cc",
        "title": "次韵杨君全送春花",
        "author": "黄庭坚",
        "content": "化工能斡大钧回，不得东君花不开。\n谁道纤纤绿窗手，磨刀剪綵唤春来。",
        "dynasty": "宋",
        "collection_info": null
    },
    {
        "uuid": "217a5fd503b668e372c5fdd15030bf43",
        "title": "谢杨景山送酒器",
        "author": "黄庭坚",
        "content": "杨君喜我梨花盏，却念初无注酒魁。\n矲矮金壶肯持送，挼莎残菊更传杯。",
        "dynasty": "宋",
        "collection_info": null
    },
    {
        "uuid": "4861fcb36dc023553655c5eaacd83183",
        "title": "史彦昇送春花",
        "author": "黄庭坚",
        "content": "千林摇落照秋空，忽散秾花在眼中。\n蝶绕蜂随俱入座，君家女手化春风。",
        "dynasty": "宋",
        "collection_info": null
    },
    {
        "uuid": "97cc589cd83ee46fd9c585d6aaf67acb",
        "title": "题石恪画尝醋翁",
        "author": "黄庭坚",
        "content": "石媪忍酸喙三尺，石皤尝味面百摺。\n谁知耸膊寒至骨，图画不减吴生笔。",
        "dynasty": "宋",
        "collection_info": null
    },
    {
        "uuid": "ed96140459d662166b1bd6cd8ba4314a",
        "title": "谢应之",
        "author": "黄庭坚",
        "content": "昨夜风雷震海隅，天心急拟活焦枯。\n去年席上蛟龙语，未委先生记得无。",
        "dynasty": "宋",
        "collection_info": null
    },
    {
        "uuid": "7b58ecf73dab4360391697162890982e",
        "title": "走笔谢王朴居士拄杖",
        "author": "黄庭坚",
        "content": "投我木瓜霜雪枝，六年流落放归时。\n千岩万壑须重到，脚底危时幸见持。",
        "dynasty": "宋",
        "collection_info": null
    },
    {
        "uuid": "b6073382952bc7205e1bab05dd11906f",
        "title": "戏答王居士送文石",
        "author": "黄庭坚",
        "content": "南极一星天九秋，自埋光景落江流。\n是公至乐山中物，乞与衰翁似暗投。",
        "dynasty": "宋",
        "collection_info": null
    },
    {
        "uuid": "8d2f09273ef859b5eaaf2d85c6d2da0a",
        "title": "次韵杨明叔见饯十首  其一",
        "author": "黄庭坚",
        "content": "平津善牧豕，佽飞能斩蛟。\n终藉一汲黯，淮南解兵交。\n杨子有直气，未忍死草茅。\n引之入汉朝，谁为续弦胶。",
        "dynasty": "宋",
        "collection_info": null
    },
    {
        "uuid": "d92bf4ddaa0135cc55f2f44630a494d2",
        "title": "次韵杨明叔见饯十首  其二",
        "author": "黄庭坚",
        "content": "杨君清渭水，自流浊泾中。\n今年贫到骨，豪气似元龙。\n男儿生世间，笔端吐白虹。\n何事与秋萤，争光蒲苇丛。",
        "dynasty": "宋",
        "collection_info": null
    },
    {
        "uuid": "d08240c21c5b037cf059292ae3b4b647",
        "title": "次韵杨明叔见饯十首  其三",
        "author": "黄庭坚",
        "content": "事随世滔滔，心欲自得得。\n杨君为己学，度越流辈百。\n坐扪故衣蝨，垢袜春汗黑。\n睥睨纨袴儿，可饮三斗墨。",
        "dynasty": "宋",
        "collection_info": null
    },
    {
        "uuid": "40234e58d0a634625195421469c8ad3e",
        "title": "次韵杨明叔见饯十首  其四",
        "author": "黄庭坚",
        "content": "清静草玄学，西京有子云。\n太尉死宗社，大鸟泣其坟。\n寂寞向千载，风流被仍昆。\n富贵何足道，圣处要策勋。",
        "dynasty": "宋",
        "collection_info": null
    },
    {
        "uuid": "6cae65e434bf8a1fc119672e09c202e1",
        "title": "次韵杨明叔见饯十首  其五",
        "author": "黄庭坚",
        "content": "桑舆金石交，既别十日雨。\n子舆裹饭来，一笑相告语。\n杨子困箪瓢，诸公不能举。\n傥可从我归，沙头驻鸣艣。",
        "dynasty": "宋",
        "collection_info": null
    },
    {
        "uuid": "1f905976a328e84d061d0312ee210748",
        "title": "次韵杨明叔见饯十首  其六",
        "author": "黄庭坚",
        "content": "山围少天日，狐鬼能作妖。\n睒闪载一车，猎人用鸣枭。\n小智窘流俗，蹇浅不能超。\n安得万里沙，晴天看射鵰。",
        "dynasty": "宋",
        "collection_info": null
    },
    {
        "uuid": "4a89705d9371b5f551c46a2b0dff2e4a",
        "title": "次韵杨明叔见饯十首  其七",
        "author": "黄庭坚",
        "content": "元之如砥柱，大年若霜鹗。\n王杨立本朝，与世作郛郭。\n观公有胆气，自可继前作。\n丈夫存远大，胸次要落落。",
        "dynasty": "宋",
        "collection_info": null
    },
    {
        "uuid": "81a6467fe6d7700627dab125bb4236d5",
        "title": "次韵杨明叔见饯十首  其八",
        "author": "黄庭坚",
        "content": "虚心观万物，险易极变态。\n皮毛剥落尽，惟有真实在。\n侍中乃珥貂，御史则冠豸。\n照影或可羞，短蓑钓寒濑。",
        "dynasty": "宋",
        "collection_info": null
    },
    {
        "uuid": "abacaf871a85de0306fa4901aab35ba1",
        "title": "次韵杨明叔见饯十首  其九",
        "author": "黄庭坚",
        "content": "松柏生涧壑，坐阅草木秋。\n金石在波中，仰看万物流。\n抗脏自抗脏，伊优自伊优。\n但观百岁后，传者非公侯。",
        "dynasty": "宋",
        "collection_info": null
    },
    {
        "uuid": "0fc9e3f4f237414fd32712a6d360a559",
        "title": "次韵杨明叔见饯十首  其一○",
        "author": "黄庭坚",
        "content": "老作同安守，蹇足信所便。\n胸中无水镜，敢当吏部铨。\n恨此虚名在，未脱世纠缠。\n梦作白鸥去，江南水如天。",
        "dynasty": "宋",
        "collection_info": null
    },
    {
        "uuid": "1bc952b07d4af4a1e4a7decef2004854",
        "title": "次韵石七三六言七首  其一",
        "author": "黄庭坚",
        "content": "从来不似一物，妄欲贯穿九流。\n骨硬非黄閤相，眼青见白苹洲。",
        "dynasty": "宋",
        "collection_info": null
    },
    {
        "uuid": "de1a26ec13c3c18f3dd199086a2d88c3",
        "title": "次韵石七三六言七首  其二",
        "author": "黄庭坚",
        "content": "生涯一九节筇，老境五十六翁。\n不堪上补黼黻，但可归教儿童。",
        "dynasty": "宋",
        "collection_info": null
    },
    {
        "uuid": "2a4f710f901d03f0e4142c73d282e7c6",
        "title": "次韵石七三六言七首  其三",
        "author": "黄庭坚",
        "content": "万里草荒先垄，六年虫蠹羣经。\n老喜宽恩放去，心似惊波不停。",
        "dynasty": "宋",
        "collection_info": null
    },
    {
        "uuid": "4e7328aa50cb0923ef56a1a9c7dbb7d9",
        "title": "次韵石七三六言七首  其四",
        "author": "黄庭坚",
        "content": "为君试讲古学，此事可笺天公。\n君看花梢朝露，何如松上霜风。",
        "dynasty": "宋",
        "collection_info": null
    },
    {
        "uuid": "7d643626d925960d660e0608fb4f4ec5",
        "title": "次韵石七三六言七首  其五",
        "author": "黄庭坚",
        "content": "幽州已投斧柯，崇山更用忧何。\n且喜龚邹冠豸，又闻张董上坡。",
        "dynasty": "宋",
        "collection_info": null
    },
    {
        "uuid": "f21feeeb0f2517a92f4c3ad2e288dd27",
        "title": "次韵石七三六言七首  其六",
        "author": "黄庭坚",
        "content": "看着庄周枯槁，化为胡蝶翾轻。\n人见穿花入柳，谁知有体无情。",
        "dynasty": "宋",
        "collection_info": null
    },
    {
        "uuid": "0a5319b565a3f5993eb8651df56c46de",
        "title": "次韵石七三六言七首  其七",
        "author": "黄庭坚",
        "content": "欲行水遶山围，但闻鲲化鹏飞。\n女忧鬓髮尽白，兄叹江船未归。",
        "dynasty": "宋",
        "collection_info": null
    },
    {
        "uuid": "a1beba9e624f09273a171fb221ebf6f0",
        "title": "万州太守高仲本宿约游岑公洞而夜雨连明戏作二首  其一",
        "author": "黄庭坚",
        "content": "肩舆欲到岑公洞，正怯衝泥傍险行。\n定是岑公閟清境，春江一夜雨连明。",
        "dynasty": "宋",
        "collection_info": null
    },
    {
        "uuid": "1902d6ffb7a6ef175931f41372362451",
        "title": "万州太守高仲本宿约游岑公洞而夜雨连明戏作二首  其二",
        "author": "黄庭坚",
        "content": "蓬窗高卧雨如绳，恰似糟床压酒声。\n今日岑公不能饮，吾侪闻健且频倾。",
        "dynasty": "宋",
        "collection_info": null
    },
    {
        "uuid": "9dc17a36e01fb24f15b26e4786ffaedd",
        "title": "万州下岩二首  其一",
        "author": "黄庭坚",
        "content": "空岩静发钟磬响，古木倒挂藤萝昏。\n莫道苍崖锁灵骨，时应持钵到诸村。",
        "dynasty": "宋",
        "collection_info": null
    },
    {
        "uuid": "c8c78fd21e4a79bac3cc313e9f78a87a",
        "title": "万州下岩二首  其二",
        "author": "黄庭坚",
        "content": "寺古松楠老，岩虚塔庙开。\n僧缘蚕麦去，官数荔支来。\n石室无心骨，金铺称意苔。\n若为刘道者，拽得鼻头迴。",
        "dynasty": "宋",
        "collection_info": null
    },
    {
        "uuid": "fdf00d1e5cd6a63d7585aa3f73c874d0",
        "title": "又戏题下岩",
        "author": "黄庭坚",
        "content": "往往携家来託宿，裙襦参错佛衣巾。\n未嫌满院油头臭，蹋破苔钱最恼人。",
        "dynasty": "宋",
        "collection_info": null
    },
    {
        "uuid": "05e1272f6f35eceff9d136e6ab6d2853",
        "title": "戏题巫山县用杜子美韵",
        "author": "黄庭坚",
        "content": "巴俗深留客，吴侬但忆归。\n直知难共语，不是故相违。\n东县闻铜臭，江陵换袷衣。\n丁宁巫峡雨，慎莫暗朝晖。",
        "dynasty": "宋",
        "collection_info": null
    },
    {
        "uuid": "04567effdacb2e47ecca4d4d3e28876f",
        "title": "和王观復洪驹父谒陈无己长句",
        "author": "黄庭坚",
        "content": "陈君今古焉不学，清渭无心映泾浊。\n汉官旧仪重九鼎，集贤学士见一角。\n王侯文采似于菟，洪甥人间汗血驹。\n相将问道城南隅，无屋正借船官居。\n有书万卷绕四壁，樵苏不爨谈至夕。\n主人自是文章伯，邻里颇怪有此客。\n食贫各仕天一方，佳人可思不可忘。\n河从天来砥柱立，爱莫助之涕淋浪。",
        "dynasty": "宋",
        "collection_info": null
    },
    {
        "uuid": "ba0ba5b8625e5c865d6a5fb001b00a39",
        "title": "以古铜壶送王观復",
        "author": "黄庭坚",
        "content": "随俗易汩没，从公常纠纷。\n我观王隆化，入莸不改熏。\n未见蛇起陆，已看豹成文。\n爱君古人风，古壶投赠君。\n酌酒时在傍，可用弭楚氛。\n问君何以报，直谅与多闻。",
        "dynasty": "宋",
        "collection_info": null
    },
    {
        "uuid": "b080598e7b4ee14f52c4e746c8b4936d",
        "title": "病起荆江亭即事十首  其一",
        "author": "黄庭坚",
        "content": "翰墨场中老伏波，菩提坊裏病维摩。\n近人积水无鸥鹭，时有归牛浮鼻过。",
        "dynasty": "宋",
        "collection_info": null
    },
    {
        "uuid": "438e753731cc01c38c0d33d4c7dcba29",
        "title": "病起荆江亭即事十首  其二",
        "author": "黄庭坚",
        "content": "维摩老子五十七，大圣天子初元年。\n传闻有意用幽侧，病着不能朝日边。",
        "dynasty": "宋",
        "collection_info": null
    },
    {
        "uuid": "96a3d5e5cfc3615b3d7320278094966f",
        "title": "病起荆江亭即事十首  其三",
        "author": "黄庭坚",
        "content": "禁中夜半定天下，仁风义气彻修门。\n十分整顿干坤了，復辟归来道更尊。",
        "dynasty": "宋",
        "collection_info": null
    },
    {
        "uuid": "0c7738fcc27d495be44600bcc39d4f80",
        "title": "病起荆江亭即事十首  其四",
        "author": "黄庭坚",
        "content": "成王小心似文武，周召何妨略不同。\n不须要出我门下，实用人材即至公。",
        "dynasty": "宋",
        "collection_info": null
    },
    {
        "uuid": "179b50444b1dc9f23f8a5f721788c550",
        "title": "病起荆江亭即事十首  其五",
        "author": "黄庭坚",
        "content": "司马丞相昔登庸，诏用元老超羣公。\n杨绾当朝天下喜，断碑零落卧秋风。",
        "dynasty": "宋",
        "collection_info": null
    },
    {
        "uuid": "8a18e69ac31b143f5bbd99100997c999",
        "title": "病起荆江亭即事十首  其六",
        "author": "黄庭坚",
        "content": "死者已死黄雾中，三事不数两苏公。\n岂谓高才难驾御，空归万里白头翁。",
        "dynasty": "宋",
        "collection_info": null
    },
    {
        "uuid": "67229a8ad4ad0c1efb6af77912a45204",
        "title": "病起荆江亭即事十首  其七",
        "author": "黄庭坚",
        "content": "文章韩杜无遗恨，草诏陆贽倾诸公。\n玉堂端要真学士，须得儋州秃鬓翁。",
        "dynasty": "宋",
        "collection_info": null
    },
    {
        "uuid": "628e925aa8ce47e9d209c505fc1ae6af",
        "title": "病起荆江亭即事十首  其八",
        "author": "黄庭坚",
        "content": "闭门觅句陈无己，对客挥毫秦少游。\n正字不知温饱未，西风吹泪古藤州。",
        "dynasty": "宋",
        "collection_info": null
    },
    {
        "uuid": "2b16aa29171237a31f3e764300a1f238",
        "title": "病起荆江亭即事十首  其九",
        "author": "黄庭坚",
        "content": "张子耽酒语蹇吃，闻道颍州又陈州。\n形模弥勒一布袋，文字江河万古流。",
        "dynasty": "宋",
        "collection_info": null
    },
    {
        "uuid": "d869006f9eababbb95d643feebd42922",
        "title": "病起荆江亭即事十首  其一○",
        "author": "黄庭坚",
        "content": "鲁中狂士邢尚书，本意扶日上天衢。\n惇夫若在鑴此老，不令平地生崎岖。",
        "dynasty": "宋",
        "collection_info": null
    },
    {
        "uuid": "adff0fd8a8db25e92c56e02f6eb1bc60",
        "title": "邹松滋寄苦竹泉橙曲莲子汤三首  其一",
        "author": "黄庭坚",
        "content": "松滋县西竹林寺，苦竹林中甘井泉。\n巴人漫说虾蟆培，试裹春芽来就煎。",
        "dynasty": "宋",
        "collection_info": null
    },
    {
        "uuid": "662e6a380c6b5cab88a4b35cca08f29d",
        "title": "邹松滋寄苦竹泉橙曲莲子汤三首  其二",
        "author": "黄庭坚",
        "content": "天将金阙真黄色，借与洞庭霜后橙。\n松滋解作逡巡曲，压倒江南好事僧。",
        "dynasty": "宋",
        "collection_info": null
    },
    {
        "uuid": "850e02075d3f78db66a5e8798e67b904",
        "title": "邹松滋寄苦竹泉橙曲莲子汤三首  其三",
        "author": "黄庭坚",
        "content": "新收千百秋莲菂，剥尽红衣捣玉霜。\n不假参同成气味，跳珠椀裏绿荷香。",
        "dynasty": "宋",
        "collection_info": null
    },
    {
        "uuid": "34bee516e3e6afbc2102d2b79b1ee7ed",
        "title": "次韵答黄与迪",
        "author": "黄庭坚",
        "content": "和氏有尺璧，楚国无人知。\n青山抱国器，岁月忽如遗。\n但使玉非石，果有遭逢时。\n吾宗固神秀，天乃晚成之。\n兰芳深九畹，露味挹三危。\n流俗不顾省，古人可前追。\n胸中凌云赋，自贵知音希。\n渊源学未浅，孝友家正肥。\n与世殊轨辙，三黜理亦宜。\n吴溪浣纱女，不用朱粉施。\n岂伊风尘子，市门自夸毗。\n我作僰道囚，三年始放归。\n邂逅终日语，贻我五字诗。\n句如秋雨晴，远峰抹修眉。\n老马甘伏枥，坐看天骥驰。\n洒扫清樾下，当为果茗期。\n光阴去易失，日月转两仪。\n仲氏有东园，花竹深可依。\n寸步不往来，千里常梦思。\n几时开后户，扶策方自兹。",
        "dynasty": "宋",
        "collection_info": null
    },
    {
        "uuid": "5a00ceded86f508f6d7ffc017dd4be1d",
        "title": "次前韵谢与迪惠所作竹五幅",
        "author": "黄庭坚",
        "content": "吾宗墨修竹，心手不自知。\n天公造化炉，揽取如拾遗。\n风雪烟雾雨，荣悴各一时。\n此物抱晚节，君又润色之。\n抽萌或发石，悬棰有阽危。\n林梢一片雨，造次以笔追。\n猛吹万籁作，微凉大音希。\n霜兔束毫健，松烟泛砚肥。\n盘桓未落笔，落笔必中宜。\n今代捧心学，取笑如东施。\n或可遗巾帼，选耎如辛毗。\n生枝不应节，乱叶无所归。\n非君一起予，衰病岂能诗。\n忆君初解鞍，新月挂弯眉。\n夜来上金镜，坐叹光景驰。\n我有好东绢，晴明要会期。\n猗猗淇园姿，此君有威仪。\n愿作数百竿，水石相因依。\n他年风动璧，洗我别后思。\n开图慰满眼，何时遂臻兹。",
        "dynasty": "宋",
        "collection_info": null
    },
    {
        "uuid": "cd359715314ad6c9d570c2c65929056a",
        "title": "戏简朱公武刘邦直田子平五首  其一",
        "author": "黄庭坚",
        "content": "不趋吏部曹中版，且鲙高沙湖裏鱼。\n虽无季子六国印，要读田郎万卷书。",
        "dynasty": "宋",
        "collection_info": null
    },
    {
        "uuid": "fc11bba2c7a98b4688ade3d1f5875a0e",
        "title": "戏简朱公武刘邦直田子平五首  其二",
        "author": "黄庭坚",
        "content": "欢伯可解藜藿嘲，孔方定非金石交。\n君看刘郎最多智，昨者火事几焚巢。",
        "dynasty": "宋",
        "collection_info": null
    },
    {
        "uuid": "0abb92c521cc682a43252157ad940706",
        "title": "戏简朱公武刘邦直田子平五首  其三",
        "author": "黄庭坚",
        "content": "刘郎好诗又能文，方我奔窜义甚敦。\n为亲未葬走人门，闭门却扫不足论。",
        "dynasty": "宋",
        "collection_info": null
    },
    {
        "uuid": "9649664e2210557468fd132616fb48b5",
        "title": "戏简朱公武刘邦直田子平五首  其四",
        "author": "黄庭坚",
        "content": "朱家埙篪好兄弟，陋巷六经葵苋秋。\n我卜荆州三亩宅，读田家书从之游。",
        "dynasty": "宋",
        "collection_info": null
    },
    {
        "uuid": "0c46f6125fbfea24c9c0386ab8db2275",
        "title": "戏简朱公武刘邦直田子平五首  其五",
        "author": "黄庭坚",
        "content": "朱公趋朝瘦至骨，归来豪健踞胡床。\n日看省曹阍者面，何如田家侍儿妆。",
        "dynasty": "宋",
        "collection_info": null
    },
    {
        "uuid": "c00f53fc77a81754995c859e8916f59f",
        "title": "次韵益修四弟",
        "author": "黄庭坚",
        "content": "霜晚菊未花，节物亦可嘉。\n欣欣登高侣，畏雨占暮霞。\n楚人醖菉豆，轻碧自相夸。\n老夫不举酒，嚥嗽鸣两车。\n良辰与美景，客至但成嗟。",
        "dynasty": "宋",
        "collection_info": null
    },
    {
        "uuid": "e52ab18b2acef505d130fe5af8a9eaf1",
        "title": "以峡州酒遗益修復继前韵",
        "author": "黄庭坚",
        "content": "令节不把酒，新诗徒拜嘉。\n颇忆宋玉赋，登高气成霞。\n渚宫但衰柳，朝云为谁夸。\n吾宗怀古恨，流涎过曲车。\n一壶浇往事，聊送解愁嗟。",
        "dynasty": "宋",
        "collection_info": null
    },
    {
        "uuid": "a590c45904e9b5d62aba87dca4276941",
        "title": "谢益修四弟送石屏",
        "author": "黄庭坚",
        "content": "石似江沧落日明，鸬鷀乌鹊满沙汀。\n小儿骨相能文字，乞与班班作砚屏。",
        "dynasty": "宋",
        "collection_info": null
    },
    {
        "uuid": "7f5e13c40a6cf47b4632a5df29511b86",
        "title": "戏答王观復酴醾菊二首  其一",
        "author": "黄庭坚",
        "content": "谁将陶令黄金菊，幻作酴醾白玉花。\n小草真成有风味，东园添我老生涯。",
        "dynasty": "宋",
        "collection_info": null
    },
    {
        "uuid": "5e9464e4e5e7cb5434657f97fa180885",
        "title": "戏答王观復酴醾菊二首  其二",
        "author": "黄庭坚",
        "content": "吕园未肯轻沽我，且寄田家砌下栽。\n他日秋花媚重九，清香知自故人来。",
        "dynasty": "宋",
        "collection_info": null
    },
    {
        "uuid": "07d8ee3070418b0af493bf7aa580b0fc",
        "title": "戏答王子予送凌风菊二首  其一",
        "author": "黄庭坚",
        "content": "病来孤负鸬鷀杓，禅板蒲团入眼中。\n浪说閒居爱重九，黄花应笑白头翁。",
        "dynasty": "宋",
        "collection_info": null
    },
    {
        "uuid": "e5b303f7666b0a1f4e76a7cba790301a",
        "title": "戏答王子予送凌风菊二首  其二",
        "author": "黄庭坚",
        "content": "王郎颇病金瓢酒，不耐寒花晚更芳。\n瘦尽腰围怯风景，故来归我一枝香。",
        "dynasty": "宋",
        "collection_info": null
    },
    {
        "uuid": "03274589b70cf98aca8405fcec5302e6",
        "title": "谢王子予送橄榄",
        "author": "黄庭坚",
        "content": "方怀味谏轩中果，忽见金盘橄榄来。\n想共余甘有瓜葛，苦中真味晚方回。",
        "dynasty": "宋",
        "collection_info": null
    },
    {
        "uuid": "1a0599cf04368ec5baff1085c01d33f8",
        "title": "以椰子小冠送子予",
        "author": "黄庭坚",
        "content": "浆成乳酒醺人醉，肉截鹅肪上客盘。\n有核如匏可雕琢，道装宜作玉人冠。",
        "dynasty": "宋",
        "collection_info": null
    },
    {
        "uuid": "90538369ef472496d7f3ed78c1cc6d99",
        "title": "呈杨康国",
        "author": "黄庭坚",
        "content": "君家秋实罗浮种，已作纍纍半拂墙。\n莫遣儿童酸打尽，要看霜后十分黄。",
        "dynasty": "宋",
        "collection_info": null
    },
    {
        "uuid": "b16ded7cd06fb74e18a448b1fcd5754b",
        "title": "又戏呈康国",
        "author": "黄庭坚",
        "content": "整冠行客莫先尝，杨子家无数仞墙。\n假借肃霜令弄色，勾添寒日与争黄。",
        "dynasty": "宋",
        "collection_info": null
    },
    {
        "uuid": "833c2b0b62467b49b005eb71b0fcdbeb",
        "title": "次韵马荆州",
        "author": "黄庭坚",
        "content": "六年绝域梦刀头，判得南还万事休。\n谁谓石渠刘校尉，来依绛帐马荆州。\n霜髭雪鬓共看镜，茱糁菊英同送秋。\n他日江梅腊前破，还从天际望归舟。",
        "dynasty": "宋",
        "collection_info": null
    },
    {
        "uuid": "cc39e05eb3bb62b5c9d6103f60cdd5a8",
        "title": "和中玉使君晚秋开天宁节道场",
        "author": "黄庭坚",
        "content": "江南江北尽云沙，车骑东来风旆斜。\n倒影楼台开紫府，得霜篱落剩黄花。\n钓溪筑野收多士，航海梯山共一家。\n想见星坛祝尧寿，步虚声裏静无譁。",
        "dynasty": "宋",
        "collection_info": null
    },
    {
        "uuid": "993c2e4023f5ec3567bd7421626a131f",
        "title": "入穷巷谒李材叟翘叟戏赠兼简田子平三首  其一",
        "author": "黄庭坚",
        "content": "紫冠黄钿网丝窠，蝶绕蜂围奈晚何。\n二叟家居如避世，开门自少俗人过。",
        "dynasty": "宋",
        "collection_info": null
    },
    {
        "uuid": "89bd7a220a65c23d46e343c7923cc2af",
        "title": "入穷巷谒李材叟翘叟戏赠兼简田子平三首  其二",
        "author": "黄庭坚",
        "content": "只可阕中安止止，谁能铁裏斗铮铮。\n田多谷少无人会，譬似无田过一生。",
        "dynasty": "宋",
        "collection_info": null
    },
    {
        "uuid": "8bb6e3c618149298e7ecb200ee70cf00",
        "title": "入穷巷谒李材叟翘叟戏赠兼简田子平三首  其三",
        "author": "黄庭坚",
        "content": "田郎杞菊荒三径，文字时追二叟游。\n万卷藏书多未见，老夫端拟乞荆州。",
        "dynasty": "宋",
        "collection_info": null
    },
    {
        "uuid": "f8a37857300f854f2f18d559eda766ec",
        "title": "次韵答马中玉三首  其一",
        "author": "黄庭坚",
        "content": "雨入纱窗风簸船，菊花过后早梅前。\n锦江春色熏人醉，也到壶中小隠天。",
        "dynasty": "宋",
        "collection_info": null
    },
    {
        "uuid": "2f60d41e7b2bfac07a319ad73bbda570",
        "title": "次韵答马中玉三首  其二",
        "author": "黄庭坚",
        "content": "卷沙成浪北风颠，衔尾千艘不敢前。\n匝岸水居皆有酒，行人得意买江天。",
        "dynasty": "宋",
        "collection_info": null
    },
    {
        "uuid": "109bb1312dc378116c4da08c39129ad1",
        "title": "次韵答马中玉三首  其三",
        "author": "黄庭坚",
        "content": "仁气已蒸全楚尽，同云欲合暮江前。\n争春梅柳无三月，对雪樽罍属二天。",
        "dynasty": "宋",
        "collection_info": null
    },
    {
        "uuid": "064c8796ecdb539a895d0dd39afff07e",
        "title": "次韵中玉早梅二首  其一",
        "author": "黄庭坚",
        "content": "梅蘂争先公不嗔，知公家有似梅人。\n何时各得自由去，相逐扬州作好春。",
        "dynasty": "宋",
        "collection_info": null
    },
    {
        "uuid": "ce1271335bfa739ea849bac5483707c4",
        "title": "次韵中玉早梅二首  其二",
        "author": "黄庭坚",
        "content": "折得寒香不露机，小窗斜日两三枝。\n罗帷翠幕深调护，已被游蜂圣得知。",
        "dynasty": "宋",
        "collection_info": null
    },
    {
        "uuid": "fe4be94e04bdd63e16973378848435d4",
        "title": "次韵中玉水仙花二首  其一",
        "author": "黄庭坚",
        "content": "借水开花自一奇，水沈为骨玉为肌。\n暗香已压酴醾倒，只比寒梅无好枝。",
        "dynasty": "宋",
        "collection_info": null
    },
    {
        "uuid": "a7105457c6badac215cf4a84e5498cfb",
        "title": "次韵中玉水仙花二首  其二",
        "author": "黄庭坚",
        "content": "淤泥解作白莲藕，粪壤能开黄玉花。\n可惜国香天不管，随缘流落小民家。",
        "dynasty": "宋",
        "collection_info": null
    },
    {
        "uuid": "c663542b708beffc2f65026e70f54199",
        "title": "王充道送水仙花五十枝欣然会心为之作咏",
        "author": "黄庭坚",
        "content": "凌波仙子生尘袜，水上轻盈步微月。\n是谁招此断肠魂，种作寒花寄愁绝。\n含香体素欲倾城，山矾是弟梅是兄。\n坐对真成被花恼，出门一笑大江横。",
        "dynasty": "宋",
        "collection_info": null
    },
    {
        "uuid": "57be4f4546b8168312d1abcfa88fe002",
        "title": "吴君送水仙花并二大本",
        "author": "黄庭坚",
        "content": "折送南园栗玉花，并移香本到寒家。\n何时持上玉宸殿，乞与宫梅定等差。",
        "dynasty": "宋",
        "collection_info": null
    },
    {
        "uuid": "6db9d302453af3e1717f175f7abf0ac3",
        "title": "刘邦直送早梅水仙花四首  其一",
        "author": "黄庭坚",
        "content": "簸船綪缆北风嗔，霜落千林憔悴人。\n欲问江南近消息，喜君贻我一枝春。",
        "dynasty": "宋",
        "collection_info": null
    },
    {
        "uuid": "be9443bee2c8d462e3c8754713372c35",
        "title": "刘邦直送早梅水仙花四首  其二",
        "author": "黄庭坚",
        "content": "探请东皇第一机，水边风日笑横枝。\n鸳鸯浮弄婵娟影，白鹭窥鱼凝不知。",
        "dynasty": "宋",
        "collection_info": null
    },
    {
        "uuid": "60da40d0db3569ee6f15099ba50e8725",
        "title": "刘邦直送早梅水仙花四首  其三",
        "author": "黄庭坚",
        "content": "得水能仙天与奇，寒香寂寞动冰肌。\n仙风道骨今谁有，淡扫蛾眉簪一枝。",
        "dynasty": "宋",
        "collection_info": null
    },
    {
        "uuid": "3db8d89df5a8c3a2390c79b47a7e1a6c",
        "title": "刘邦直送早梅水仙花四首  其四",
        "author": "黄庭坚",
        "content": "钱塘昔闻水仙庙，荆州今见水仙花。\n暗香静色撩诗句，宜在林逋处士家。",
        "dynasty": "宋",
        "collection_info": null
    },
    {
        "uuid": "79821241811c6ca4876f40af123b340a",
        "title": "谢檀敦信送柑子",
        "author": "黄庭坚",
        "content": "色深林表风霜下，香着尊前指爪间。\n书后合题三百颗，频随驿使未应悭。",
        "dynasty": "宋",
        "collection_info": null
    },
    {
        "uuid": "8f777726689655ac8c262626dc6529db",
        "title": "赠李辅圣",
        "author": "黄庭坚",
        "content": "交盖相逢水急流，八年今復会荆州。\n已回青眼追鸿翼，肯使黄尘没马头。\n旧管新收几妆镜，流行坎止一虚舟。\n相看绝叹女博士，笔研管絃成古丘。",
        "dynasty": "宋",
        "collection_info": null
    },
    {
        "uuid": "cd74c8f7b62bbe423a9cb67c46cc9cb9",
        "title": "和高仲本喜相见",
        "author": "黄庭坚",
        "content": "雨昏南浦曾相对，雪满荆州喜再逢。\n有子才如不羁马，知君心是后凋松。\n閒寻书册应多味，老傍人门似更慵。\n何日晴轩观笔砚，一樽相属要从容。",
        "dynasty": "宋",
        "collection_info": null
    },
    {
        "uuid": "bc5ca59eb8b50a7cb59686a5d6532995",
        "title": "戏咏暖足瓶二首  其一",
        "author": "黄庭坚",
        "content": "小姬暖足卧，或能起心兵。\n千金买脚婆，夜夜睡天明。",
        "dynasty": "宋",
        "collection_info": null
    },
    {
        "uuid": "531ef94f58e94308c54b0f01c4e1f11b",
        "title": "戏咏暖足瓶二首  其二",
        "author": "黄庭坚",
        "content": "脚婆原不食，缠裹一衲足。\n天明更倾泻，颒面有余燠。",
        "dynasty": "宋",
        "collection_info": null
    },
    {
        "uuid": "8f70f192c7833d13fe36e5218cd08c45",
        "title": "戏呈闻善二兄",
        "author": "黄庭坚",
        "content": "匏悬篱落鸦窥井，草上阶除雪衮风。\n想得尊前欹醉帽，浑家儿女笑山公。",
        "dynasty": "宋",
        "collection_info": null
    },
    {
        "uuid": "5f2556ce94b4e904511fe18b74f150b9",
        "title": "次韵闻善",
        "author": "黄庭坚",
        "content": "扶醉三竿日，题诗一研埃。\n张罗门带雪，投辖井生苔。\n待得成丘陇，谁能把酒杯。\n常应黄菊畔，怅望白衣来。",
        "dynasty": "宋",
        "collection_info": null
    },
    {
        "uuid": "5baae18ea2a0796cbfd217a0fb37f7ac",
        "title": "谢答闻善二兄九绝句  其一",
        "author": "黄庭坚",
        "content": "身入醉乡无畔岸，心与欢伯为友朋。\n更阑駡坐客星散，午过未苏髮鬅鬙。",
        "dynasty": "宋",
        "collection_info": null
    },
    {
        "uuid": "03c3925562f042d164d3bfdbf5f5c540",
        "title": "谢答闻善二兄九绝句  其二",
        "author": "黄庭坚",
        "content": "未尝顷刻可去酒，无有一日不吟诗。\n诗狂克念作酒圣，意态忽如少年时。",
        "dynasty": "宋",
        "collection_info": null
    },
    {
        "uuid": "14dcc9cc13304b43b71f4f3b8ef1fec1",
        "title": "谢答闻善二兄九绝句  其三",
        "author": "黄庭坚",
        "content": "羣猪过饮尚可醉，疥手轑瓮庸何伤。\n柳家兄弟太迫窄，狂药不容人发狂。",
        "dynasty": "宋",
        "collection_info": null
    },
    {
        "uuid": "c00c6d247eaba72cb3d04a309ad8aa5d",
        "title": "谢答闻善二兄九绝句  其四",
        "author": "黄庭坚",
        "content": "莫作叫号惊四邻，瓮中有地可藏真。\n渊明醉握远公手，大笑绝倒人不嗔。",
        "dynasty": "宋",
        "collection_info": null
    },
    {
        "uuid": "72feaf1255c64d13b1b8a87a15980a59",
        "title": "谢答闻善二兄九绝句  其五",
        "author": "黄庭坚",
        "content": "阮籍醉睡不论昏，刘伶鸡肋避尊拳。\n至今凛凛有生气，饮酒真成不愧天。",
        "dynasty": "宋",
        "collection_info": null
    },
    {
        "uuid": "cba3412a4c0bddd4dbc5d0b62c87849b",
        "title": "谢答闻善二兄九绝句  其六",
        "author": "黄庭坚",
        "content": "公择醉面桃花红，人百忤之无愠容。\n莘老夜阑倾数斗，焚香默坐日生东。",
        "dynasty": "宋",
        "collection_info": null
    },
    {
        "uuid": "fe66f77cd4415847d52e09d90cac0c01",
        "title": "谢答闻善二兄九绝句  其七",
        "author": "黄庭坚",
        "content": "椎床破面枨触人，作无义语怒四邻。\n尊中欢伯笑尔辈，我本和气如三春。",
        "dynasty": "宋",
        "collection_info": null
    },
    {
        "uuid": "1f538b585fa904f8bd53588da3665684",
        "title": "谢答闻善二兄九绝句  其八",
        "author": "黄庭坚",
        "content": "陶令舍中有名酒，无日不为父老倾。\n四座欢欣观酒德，一灯明暗又诗成。",
        "dynasty": "宋",
        "collection_info": null
    },
    {
        "uuid": "7a7d3746e08bea156de34e01dc02ffc7",
        "title": "谢答闻善二兄九绝句  其九",
        "author": "黄庭坚",
        "content": "阮籍刘伶智如海，人间有道作糟丘。\n酒中无诤真三昧，便觉嵇康输一筹。",
        "dynasty": "宋",
        "collection_info": null
    },
    {
        "uuid": "a81556193d91d97068d3512127f11f3e",
        "title": "戏呈闻善",
        "author": "黄庭坚",
        "content": "堆豗病鹤怯鸡羣，见酒特地生精神。\n坐中索起时被肘，亦任旁人嫌我真。",
        "dynasty": "宋",
        "collection_info": null
    },
    {
        "uuid": "6364722c1d219900f8a4805965dc7e7c",
        "title": "题子瞻画竹石",
        "author": "黄庭坚",
        "content": "风枝雨叶瘠土竹，龙蹲虎踞苍藓石。\n东坡老人翰林公，醉时吐出胸中墨。",
        "dynasty": "宋",
        "collection_info": null
    },
    {
        "uuid": "bc26f2590ce50b8028f9839f68df994b",
        "title": "戏赠米元章二首  其一",
        "author": "黄庭坚",
        "content": "万里风帆水着天，麝煤鼠尾过年年。\n沧江静夜虹贯月，定是米家书画船。",
        "dynasty": "宋",
        "collection_info": null
    },
    {
        "uuid": "644e5e9d61f86edcb519f5bc9313cf23",
        "title": "戏赠米元章二首  其二",
        "author": "黄庭坚",
        "content": "我有玄晖古印章，印刓不忍与诸郎。\n虎儿笔力能扛鼎，教字玄晖继阿章。",
        "dynasty": "宋",
        "collection_info": null
    },
    {
        "uuid": "70e584f1d2e1e36f5b1fae46830c1ffc",
        "title": "次韵高子勉十首  其一",
        "author": "黄庭坚",
        "content": "雪尽虚檐滴，春从细草迴。\n德人泉下梦，俗物眼中埃。\n久立我有待，长吟君不来。\n重玄锁关籥，要待玉匙开。",
        "dynasty": "宋",
        "collection_info": null
    },
    {
        "uuid": "aca72d767c7b2edaa6098b45efc4d2cd",
        "title": "次韵高子勉十首  其二",
        "author": "黄庭坚",
        "content": "扫雪我三日，御风君过旬。\n言诗今有数，下笔不无神。\n行布佺期近，飞扬子建亲。\n可怜金石友，去不待斯人。",
        "dynasty": "宋",
        "collection_info": null
    },
    {
        "uuid": "b4bc78f5dd23ec9ccbd4d1a48cf43869",
        "title": "次韵高子勉十首  其三",
        "author": "黄庭坚",
        "content": "岘南羁旅井，灞上猎归亭。\n日绕分鱼市，风回落雁汀。\n笔由诗客把，笛为故人听。\n但恐苏耽鹤，归时或姓丁。",
        "dynasty": "宋",
        "collection_info": null
    },
    {
        "uuid": "770556e8d5088c5aa2f153c9b8f4d21b",
        "title": "次韵高子勉十首  其四",
        "author": "黄庭坚",
        "content": "君不居郎省，还应上谏坡。\n才高殊未识，岁晚喜无它。\n枥马羸难出，邻鸡冻不歌。\n寒炉余几火，灰裏拨阴何。",
        "dynasty": "宋",
        "collection_info": null
    },
    {
        "uuid": "ebf9bfe3d56e63e6e631e997b1a9a253",
        "title": "次韵高子勉十首  其五",
        "author": "黄庭坚",
        "content": "荆渚楼中赋，南阳壠底吟。\n谁言小隠处，频屈故人临。\n经笥难窥底，词源幸汲深。\n思君眠竹屋，雪月冰寒衾。",
        "dynasty": "宋",
        "collection_info": null
    },
    {
        "uuid": "f57ed473e0117c5465ac473afb1a9462",
        "title": "次韵高子勉十首  其六",
        "author": "黄庭坚",
        "content": "惊人得佳句，或以傲王公。\n处世要清节，滑稽安足雄。\n深沈似康乐，简远到安丰。\n一点无俗气，相期林下同。",
        "dynasty": "宋",
        "collection_info": null
    },
    {
        "uuid": "a48e2d54d99950c1972eb82da28d8bb1",
        "title": "次韵高子勉十首  其七",
        "author": "黄庭坚",
        "content": "志士难推毂，将如高子何。\n心期诚不浅，余论或相多。\n欲向沧洲去，还能小艇么。\n鸬鷀西照处，相并晒渔蓑。",
        "dynasty": "宋",
        "collection_info": null
    },
    {
        "uuid": "930354954264dd139245035b7378a32b",
        "title": "次韵高子勉十首  其八",
        "author": "黄庭坚",
        "content": "凿开混沌窍，窥见伏羲心。\n有物先天地，含生尽陆沈。\n伐山成大厦，鼓橐铸祥金。\n三尺无絃木，期君发至音。",
        "dynasty": "宋",
        "collection_info": null
    },
    {
        "uuid": "35e8af0cef08b40362cc7a480662dea0",
        "title": "次韵高子勉十首  其九",
        "author": "黄庭坚",
        "content": "少年基一篑，长岁足三余。\n忽作飞黄去，顿超同队鱼。\n尊前八采句，窗下十年书。\n定作牛腰束，传抄听小胥。",
        "dynasty": "宋",
        "collection_info": null
    },
    {
        "uuid": "8d257460b156b5888c873c3c285556e1",
        "title": "次韵高子勉十首  其一○",
        "author": "黄庭坚",
        "content": "沙上步微暖，思君剩欲招。\n蒌蒿穿雪动，杨柳索春饶。\n枉驾时逢出，新诗若见撩。\n樽前远湖树，来饮莫辞遥。",
        "dynasty": "宋",
        "collection_info": null
    },
    {
        "uuid": "fa3e88d00252eaca2578cbe3b2a73042",
        "title": "赠高子勉四首  其一",
        "author": "黄庭坚",
        "content": "文章瑞世惊人，学行刳心润身。\n沅江求九肋鼈，荆州见一角麟。",
        "dynasty": "宋",
        "collection_info": null
    },
    {
        "uuid": "5d531f571e693ee184b3084c32dfdfaa",
        "title": "赠高子勉四首  其二",
        "author": "黄庭坚",
        "content": "张侯海内长句，晁子庙中雅歌。\n高郎少加笔力，我知三杰同科。",
        "dynasty": "宋",
        "collection_info": null
    },
    {
        "uuid": "1486e78f9cf3e30875ef14a1605c98c2",
        "title": "赠高子勉四首  其三",
        "author": "黄庭坚",
        "content": "妙在和光同尘，事须鈎深入神。\n听他下虎口着，我不为牛后人。",
        "dynasty": "宋",
        "collection_info": null
    },
    {
        "uuid": "2beada472dfcaf3421f2742d2c044041",
        "title": "赠高子勉四首  其四",
        "author": "黄庭坚",
        "content": "拾遗句中有眼，彭泽意在无絃。\n顾我今六十老，付公以二百年。",
        "dynasty": "宋",
        "collection_info": null
    },
    {
        "uuid": "bd1532b43f7161838536ce86697b3bbd",
        "title": "再用前韵赠子勉四首  其一",
        "author": "黄庭坚",
        "content": "胸中有度择人，事上无心活身。\n只么情亲鱼鸟，傥然图画麒麟。",
        "dynasty": "宋",
        "collection_info": null
    },
    {
        "uuid": "71e10b3fb61d25042cdcff9bbaa63112",
        "title": "再用前韵赠子勉四首  其二",
        "author": "黄庭坚",
        "content": "行要争光日月，诗须皆可絃歌。\n着鞭莫落人后，百年风转蓬科。",
        "dynasty": "宋",
        "collection_info": null
    },
    {
        "uuid": "08c05c8bdad6fa4d969e23007cbe71b6",
        "title": "再用前韵赠子勉四首  其三",
        "author": "黄庭坚",
        "content": "句法俊逸清新，词源广大精神。\n建安才六七子，开元数两三人。",
        "dynasty": "宋",
        "collection_info": null
    },
    {
        "uuid": "3118d679afe7a8f2c63ba51507ae7226",
        "title": "再用前韵赠子勉四首  其四",
        "author": "黄庭坚",
        "content": "醉乡閒处日月，鸟语花中管絃。\n有兴勤来把酒，与君端欲忘年。",
        "dynasty": "宋",
        "collection_info": null
    },
    {
        "uuid": "583f1997428a6a61d3acd00cc75e65ee",
        "title": "荆南签判向和卿用予六言见惠次韵奉酬四首  其一",
        "author": "黄庭坚",
        "content": "仕宦初不因人，富贵方来逼身。\n要是出羣拔萃，乃成威凤祥麟。",
        "dynasty": "宋",
        "collection_info": null
    },
    {
        "uuid": "010d38e36fa687fa8aa74d5c1b2461e7",
        "title": "荆南签判向和卿用予六言见惠次韵奉酬四首  其二",
        "author": "黄庭坚",
        "content": "向侯赋我菁莪，何敢当不类歌。\n顾我乃山林士，看君取将相科。",
        "dynasty": "宋",
        "collection_info": null
    },
    {
        "uuid": "b6319456cbc308776dea5334dcc018e5",
        "title": "荆南签判向和卿用予六言见惠次韵奉酬四首  其三",
        "author": "黄庭坚",
        "content": "覆却万方无准，安排一字有神。\n更能识诗家病，方是我眼中人。",
        "dynasty": "宋",
        "collection_info": null
    },
    {
        "uuid": "363cec941e83960c5fc7de8938e5ba64",
        "title": "荆南签判向和卿用予六言见惠次韵奉酬四首  其四",
        "author": "黄庭坚",
        "content": "觅句真成小技，知音定须绝絃。\n景公有马千驷，伯夷垂名万年。",
        "dynasty": "宋",
        "collection_info": null
    },
    {
        "uuid": "352f6828044fbffa8c55cb041b2645f7",
        "title": "蚁蝶图",
        "author": "黄庭坚",
        "content": "胡蝶双飞得意，偶然毕命网罗。\n羣蚁争收坠翼，策勋归去南柯。",
        "dynasty": "宋",
        "collection_info": null
    },
    {
        "uuid": "a75ee373e9eae832f4f5d1945d650a51",
        "title": "谢胡藏之送栗鼠尾画维摩二首  其一",
        "author": "黄庭坚",
        "content": "貂尾珍材可笔，虎头墨妙疑神。\n颇知君尘外物，真是我眼中人。",
        "dynasty": "宋",
        "collection_info": null
    },
    {
        "uuid": "3d2c5c0fb5f33404ef601528f35cf645",
        "title": "谢胡藏之送栗鼠尾画维摩二首  其二",
        "author": "黄庭坚",
        "content": "丹青貌金粟影，毛物宜管城公。\n只今为君落笔，他日听我谈空。",
        "dynasty": "宋",
        "collection_info": null
    },
    {
        "uuid": "d059efabb07dca14e3faa9c3de63d6a4",
        "title": "次韵向和卿行松滋县与邹天锡夜语南极亭二首  其一",
        "author": "黄庭坚",
        "content": "雪泥滑滑到山郭，提壶劝沽亦不恶。\n林中解道不如归，家人应念思归乐。",
        "dynasty": "宋",
        "collection_info": null
    },
    {
        "uuid": "609072e82978f3a12975cc4e5f295596",
        "title": "次韵向和卿行松滋县与邹天锡夜语南极亭二首  其二",
        "author": "黄庭坚",
        "content": "衝风衝雨走七县，唯有白鸥盟未寒。\n坐中更得江南客，开尽南窗借月看。",
        "dynasty": "宋",
        "collection_info": null
    },
    {
        "uuid": "fdb9c28fc503914e78e969e1cb1df052",
        "title": "戏答荆州王充道烹茶四首  其一",
        "author": "黄庭坚",
        "content": "三径虽锄客自稀，醉乡安稳更何之。\n老翁更把春风椀，灵府清寒要作诗。",
        "dynasty": "宋",
        "collection_info": null
    },
    {
        "uuid": "76928dc1095a722fc52bae20419dd8af",
        "title": "戏答荆州王充道烹茶四首  其二",
        "author": "黄庭坚",
        "content": "茗椀难加酒椀醇，暂时扶起藉糟人。\n何须忍垢不濯足，苦学梁州阴子春。",
        "dynasty": "宋",
        "collection_info": null
    },
    {
        "uuid": "f95f8a6abd3229519ff98e26683514eb",
        "title": "戏答荆州王充道烹茶四首  其三",
        "author": "黄庭坚",
        "content": "香从灵坚垄上发，味自白石源中生。\n为公唤觉荆州梦，可待南柯一梦成。",
        "dynasty": "宋",
        "collection_info": null
    },
    {
        "uuid": "88c444fb12ea7946566e47ccd3133391",
        "title": "戏答荆州王充道烹茶四首  其四",
        "author": "黄庭坚",
        "content": "龙焙东风鱼眼汤，箇中即是白云乡。\n更煎双井苍鹰爪，始耐落花春日长。",
        "dynasty": "宋",
        "collection_info": null
    },
    {
        "uuid": "e9cc83143ebfe1d027344efc08ebcbc7",
        "title": "雨中登岳阳楼望君山二首  其一",
        "author": "黄庭坚",
        "content": "投荒万死鬓毛斑，生出瞿塘滟滪关。\n未到江南先一笑，岳阳楼上对君山。",
        "dynasty": "宋",
        "collection_info": null
    },
    {
        "uuid": "9fb662ae34f7f8ca3f7c684e4200b54d",
        "title": "雨中登岳阳楼望君山二首  其二",
        "author": "黄庭坚",
        "content": "满川风雨独凭栏，绾结湘娥十二鬟。\n可惜不当湖水面，银山堆裏看青山。",
        "dynasty": "宋",
        "collection_info": null
    },
    {
        "uuid": "f7e0eefddcf4b4d199d46470561b4ab4",
        "title": "自巴陵略平江临湘入通城无日不雨至黄龙奉谒清禅师继而晚晴邂逅禅客戴道纯款语作长句呈道纯",
        "author": "黄庭坚",
        "content": "山行十日雨霑衣，幕阜峰前对落晖。\n野水自添田水满，晴鸠却唤雨鸠归。\n灵源大士人天眼，双塔老师诸佛机。\n白髮苍颜重到此，问君还是昔人非。",
        "dynasty": "宋",
        "collection_info": null
    },
    {
        "uuid": "7ab22611fcca9e7fd2d9711640461eff",
        "title": "题徐氏书院",
        "author": "黄庭坚",
        "content": "学书但学溪老鹅，读书可观樵父歌。\n紫髯将军不復见，空余岩桂绿婆娑。",
        "dynasty": "宋",
        "collection_info": null
    },
    {
        "uuid": "13c91f9e708e3900f636d2a211d9bf0e",
        "title": "赠石敏若",
        "author": "黄庭坚",
        "content": "才似谪仙惟欠酒，情如宋玉更逢秋。\n相看领会一谈胜，注目长江天际流。",
        "dynasty": "宋",
        "collection_info": null
    },
    {
        "uuid": "f4b264516d059e6681a9f6bf01c2406e",
        "title": "题胡逸老致虚庵",
        "author": "黄庭坚",
        "content": "藏书万卷可教子，遗金满籯常作灾。\n能与贫人共年谷，必有明月生蚌胎。\n山随宴坐图画出，水作夜窗风雨来。\n观水观山皆得妙，更将何物污灵台。",
        "dynasty": "宋",
        "collection_info": null
    },
    {
        "uuid": "eb7cf320c22751823179cec32d97e0b7",
        "title": "题莲华寺",
        "author": "黄庭坚",
        "content": "狂卒猝起金坑西，胁从数百马百蹄。\n所过州县不敢谁，肩舆掳载三十妻。\n伍生有胆无智略，谓河可冯虎可搏。\n身膏白刃浮屠前，此乡父老至今怜。",
        "dynasty": "宋",
        "collection_info": null
    },
    {
        "uuid": "e0f6648969a46d8fde86367634df139f",
        "title": "衝雨向万载道中得逍遥观託宿遂戏题",
        "author": "黄庭坚",
        "content": "逍遥近道边，憩息慰惫懑。\n晴晖时晦明，谑语谐谠论。\n草莱荒蒙茏，室屋壅尘坌。\n仆僮偪侧泌，泾渭清浊混。",
        "dynasty": "宋",
        "collection_info": null
    },
    {
        "uuid": "2b3f58d226d1c626f664d7bb2685eaa3",
        "title": "题竹尊者轩",
        "author": "黄庭坚",
        "content": "平生脊骨硬如铁，听风听雨随宜说。\n百尺竿头放步行，更向脚跟参一节。",
        "dynasty": "宋",
        "collection_info": null
    },
    {
        "uuid": "7a6c6910a62ae16b225f65097bfa6eb7",
        "title": "送密老住五峰",
        "author": "黄庭坚",
        "content": "我穿高安过萍乡，七十二渡遶羊肠。\n水边林下逢衲子，南北东西古道场。\n五峰秀出云雨上，中有宝坊如侧掌。\n去与青山作主人，不负法昌老禅将。\n栽松种竹是家风，莫嫌斗绝无来往。\n但得螺蛳吞大象，从来美酒无深巷。",
        "dynasty": "宋",
        "collection_info": null
    },
    {
        "uuid": "4115e842cae69b5987f742bbe4a879de",
        "title": "新喻道中寄元明用觞字韵",
        "author": "黄庭坚",
        "content": "中年畏病不举酒，孤负东来数百觞。\n唤客煎茶山店远，看人秧稻午风凉。\n但知家裏俱无恙，不用书来细作行。\n一百八盘携手上，至今犹梦遶羊肠。",
        "dynasty": "宋",
        "collection_info": null
    },
    {
        "uuid": "e50b5e99467f0be5383dd59e99796517",
        "title": "拜刘凝之画像",
        "author": "黄庭坚",
        "content": "弃官清颍尾，买田落星湾。\n身在菰蒲中，名满天地间。\n谁能四十年，保此清静退。\n往来涧谷中，神光射牛背。",
        "dynasty": "宋",
        "collection_info": null
    },
    {
        "uuid": "beadd1038948a7c6fd42733a09461797",
        "title": "追和东坡壶中九华",
        "author": "黄庭坚",
        "content": "有人夜半持山去，顿觉浮岚暖翠空。\n试问安排华屋处，何如零落乱云中。\n能回赵璧人安在，已入南柯梦不通。\n頼有霜钟难席卷，袖椎来听响玲珑。",
        "dynasty": "宋",
        "collection_info": null
    },
    {
        "uuid": "bd8794028b9085b52e5a7db7f7adb4a5",
        "title": "罢姑熟寄元明用觞字韵",
        "author": "黄庭坚",
        "content": "追随富贵劳牵尾，准拟田园略滥觞。\n本与江鸥成保社，聊随海燕度炎凉。\n未栽姑熟桃李径，却入江西鸿雁行。\n别后常同千里月，书来莫寄九回肠。",
        "dynasty": "宋",
        "collection_info": null
    },
    {
        "uuid": "bbadb3588b44ac282cd4e731eda9585e",
        "title": "次苏子瞻和李太白浔阳紫极宫感秋诗韵追怀太白子瞻",
        "author": "黄庭坚",
        "content": "不见两谪仙，长怀倚修竹。\n行遶紫极宫，明珠得盈掬。\n平生人欲杀，耿介受命独。\n往者如可作，抱被求同宿。\n砥柱阅颓波，不疑更何卜。\n但观草木秋，叶落根自復。\n我病二十年，大斗久不覆。\n因之酌苏李，蟹肥社醅熟。",
        "dynasty": "宋",
        "collection_info": null
    },
    {
        "uuid": "f6459a3c2d76433a482b21977a41f40b",
        "title": "琼芝轩",
        "author": "黄庭坚",
        "content": "卓僊在时养琼芝，深根固蒂活人命。\n憧憧来问此何草，但告渠是唐婆镜。",
        "dynasty": "宋",
        "collection_info": null
    },
    {
        "uuid": "1f68e3657870953ac3dee51459e7864e",
        "title": "龟殻轩",
        "author": "黄庭坚",
        "content": "紫极宫中三百楹，道人独藏一神屋。\n开轩纳息星月明，时有白云来伴宿。",
        "dynasty": "宋",
        "collection_info": null
    },
    {
        "uuid": "e61d7bd07fc0b5d7b0eedbec60753633",
        "title": "秋声轩",
        "author": "黄庭坚",
        "content": "谁居空閒扇橐籥，情与无情并时作。\n是声皆自根极来，更莫辛勤问南郭。",
        "dynasty": "宋",
        "collection_info": null
    },
    {
        "uuid": "aba864f68c96a963225c212376d163c0",
        "title": "戏效禅月作远公咏",
        "author": "黄庭坚",
        "content": "邀陶渊明把酒椀，过陆修静送虎溪。\n胸次九流清似镜，人间万事醉如泥。",
        "dynasty": "宋",
        "collection_info": null
    },
    {
        "uuid": "a5a27be07af16ab2b92da2a040f1c3b9",
        "title": "跋子瞻和陶诗",
        "author": "黄庭坚",
        "content": "子瞻谪岭南，时宰欲杀之。\n饱吃惠州饭，细和渊明诗。\n彭泽千载人，东坡百世士。\n出处虽不同，风味乃相似。",
        "dynasty": "宋",
        "collection_info": null
    },
    {
        "uuid": "425b39163aee4bcd79f38f3b9ea815a0",
        "title": "题李亮功戴嵩牛图",
        "author": "黄庭坚",
        "content": "韩生画肥马，立仗有辉光。\n戴老作瘦牛，平生千顷荒。\n觳觫告主人，实已尽筋力。\n乞我一牧童，林间听横笛。",
        "dynasty": "宋",
        "collection_info": null
    },
    {
        "uuid": "a923b818a30622e0f76f08e0a42dd236",
        "title": "追和东坡题李亮功归来图",
        "author": "黄庭坚",
        "content": "今人常恨古人少，今得见之谁谓无。\n欲学渊明归作赋，先烦摩诘画成图。\n小池已筑鱼千里，隙地仍栽芋百区。\n朝市山林俱有累，不居京洛不江湖。",
        "dynasty": "宋",
        "collection_info": null
    },
    {
        "uuid": "16207b68152453a6a4a752bff7b471b6",
        "title": "次韵徐仲车喜董元达访之作南郭篇四韵",
        "author": "黄庭坚",
        "content": "董侯从军来，意望名不朽。\n款门拜徐公，在德不在酒。\n徐公虽避俗，对客辄粲然。\n耳不闻世事，时诵陶令篇。",
        "dynasty": "宋",
        "collection_info": null
    },
    {
        "uuid": "30b1dcd14d7c0d7aaa6a4994053f0462",
        "title": "次韵仲车为元达置酒四韵",
        "author": "黄庭坚",
        "content": "射阳三万家，莫贵徐公门。\n谁能拜床前，况乃共酒尊。\n惟此酒中趣，难为醒者论。\n盗卧月皎皎，鸡鸣雨昏昏。",
        "dynasty": "宋",
        "collection_info": null
    },
    {
        "uuid": "38656b3a0834332d7699732d78a01739",
        "title": "次韵仲车因娄行父见寄之什",
        "author": "黄庭坚",
        "content": "前朝老诸生，大半正邱首。\n投荒万里归，烦公问健否。\n往时望江宰，今为夏津吏。\n他日可教之，玉音尚无弃。",
        "dynasty": "宋",
        "collection_info": null
    },
    {
        "uuid": "fc721ce72f881ca8090a075ada9c015e",
        "title": "武昌松风阁",
        "author": "黄庭坚",
        "content": "依山筑阁见平川，夜阑箕斗插屋椽。\n我来名之意适然。\n老松魁梧数百年，斧斤所赦今参天。\n风鸣娲皇五十絃，洗耳不须菩萨泉。\n嘉二三子甚好贤，力贫买酒醉此筵。\n夜雨鸣廊到晓悬，相看不归卧僧毡。\n泉枯石燥復潺湲，山川光辉为我妍。\n野僧早饥不能饘，晓见寒溪有炊烟。\n东坡道人已沈泉，张侯何时到眼前。\n钓台惊涛可昼眠，怡亭看篆蛟龙缠。\n安得此身脱拘挛，舟载诸友长周旋。",
        "dynasty": "宋",
        "collection_info": null
    },
    {
        "uuid": "764c9d33acc7f7a77ae075e8879395ee",
        "title": "次韵文潜",
        "author": "黄庭坚",
        "content": "武昌赤壁弔周郎，寒溪西山寻漫浪。\n忽闻天上故人来，呼船凌江不待饷。\n我瞻高明少吐气，君亦欢喜失微恙。\n年来鬼祟覆三豪，词林根柢颇摇荡。\n天生大材竟何用，只与千古拜图像。\n张侯文章殊不病，历险心胆原自壮。\n汀洲鸿雁未安集，风雪牖户当塞向。\n有人出手办兹事，正可隠几穷诸妄。\n经行东坡眠食地，拂拭宝墨生楚怆。\n水清石见君所知，此是吾家秘密藏。",
        "dynasty": "宋",
        "collection_info": null
    },
    {
        "uuid": "c4ab950fdd38059e6904308fae82d8f7",
        "title": "和文潜舟中所题",
        "author": "黄庭坚",
        "content": "云横疑有路，天远欲无门。\n信矣江山美，怀哉谴逐魂。\n长波空𣶂记，佳句洗眵昏。\n谁奈离愁得，村醪或可尊。",
        "dynasty": "宋",
        "collection_info": null
    },
    {
        "uuid": "9b429a483c5b5d977517c2d427349591",
        "title": "题君子泉",
        "author": "黄庭坚",
        "content": "云梦泽南君子泉，水无名字託人贤。\n两苏翰墨相为重，未刻他山世已传。",
        "dynasty": "宋",
        "collection_info": null
    },
    {
        "uuid": "9c2f47ae9306fab22f4b7d8ddb46883a",
        "title": "宿黄州观音院钟楼上",
        "author": "黄庭坚",
        "content": "钟鸣山川晓，露下星斗湿。\n老夫梳白头，潘何埙篪集。",
        "dynasty": "宋",
        "collection_info": null
    },
    {
        "uuid": "9d78d023925fa5e293fb57568a621d2f",
        "title": "谢何十三送蟹",
        "author": "黄庭坚",
        "content": "形模虽入妇女笑，风味可解壮士颜。\n寒蒲束缚十六辈，已觉酒兴生江山。",
        "dynasty": "宋",
        "collection_info": null
    },
    {
        "uuid": "339f292a154c330f243efbd5a0851628",
        "title": "又借答送蟹韵并戏小何",
        "author": "黄庭坚",
        "content": "草泥本自行郭索，玉人为开桃李颜。\n恐似曹瞒说鸡肋，不比东阿举肉山。",
        "dynasty": "宋",
        "collection_info": null
    },
    {
        "uuid": "4ff6476862f592c8f6627291c29068a7",
        "title": "代二螯解嘲",
        "author": "黄庭坚",
        "content": "仙儒昔日卷龟殻，蛤蜊自可洗愁颜。\n不比二螯风味好，那堪把酒对西山。",
        "dynasty": "宋",
        "collection_info": null
    },
    {
        "uuid": "1191b5c816111a91b5fa872fc4c92054",
        "title": "又借前韵见意",
        "author": "黄庭坚",
        "content": "招潮瘦恶无永味，海镜纤毫只强颜。\n想见霜脐当大嚼，梦回雪压摩围山。",
        "dynasty": "宋",
        "collection_info": null
    },
    {
        "uuid": "cd6e320a7c760e5f2af2d6268f1d7779",
        "title": "次韵文潜立春日三绝句  其一",
        "author": "黄庭坚",
        "content": "眇然今日望欧梅，已发黄州首更回。\n试问淮南风月主，新年桃李为谁开。",
        "dynasty": "宋",
        "collection_info": null
    },
    {
        "uuid": "3e28aec7bcc1156645cd9ca773a5e80f",
        "title": "次韵文潜立春日三绝句  其二",
        "author": "黄庭坚",
        "content": "谁怜旧日青钱选，不立春风玉笋班。\n传得黄州新句法，老夫端欲把降幡。",
        "dynasty": "宋",
        "collection_info": null
    },
    {
        "uuid": "abec94483a93a871fb076ab41d052b96",
        "title": "次韵文潜立春日三绝句  其三",
        "author": "黄庭坚",
        "content": "江山也似随春动，花柳真成触眼新。\n清浊尽须归瓮蚁，吉凶更莫问波臣。",
        "dynasty": "宋",
        "collection_info": null
    },
    {
        "uuid": "6588a937ab5fc18dda55b2e995c904d9",
        "title": "再次前韵  其一",
        "author": "黄庭坚",
        "content": "春工调物似盐梅，一一根中生意回。\n风日安排催岁换，丹青次第与花开。",
        "dynasty": "宋",
        "collection_info": null
    },
    {
        "uuid": "ac27d4e983c9e4de1732626b690ddc5b",
        "title": "再次前韵  其二",
        "author": "黄庭坚",
        "content": "久狎渔樵作往还，晓风宫殿梦催班。\n邻娃似与春争道，酥滴花枝綵剪幡。",
        "dynasty": "宋",
        "collection_info": null
    },
    {
        "uuid": "e91ae9524cc74368c9313da0b502efc4",
        "title": "再次前韵  其三",
        "author": "黄庭坚",
        "content": "酒有全功笔有神，可将心付白头新。\n春盘一任人争席，莫道前衔是近臣。",
        "dynasty": "宋",
        "collection_info": null
    },
    {
        "uuid": "f90aaa2aa29d6f8758fdf173a6c9a471",
        "title": "梦中和觞字韵",
        "author": "黄庭坚",
        "content": "天教兄弟各异方，不使新年对举觞。\n作云作雨手翻覆，得马失马心清凉。\n何处胡椒八百斛，谁家金钗十二行。\n一邱一壑可曳尾，三沐三舋取刳肠。",
        "dynasty": "宋",
        "collection_info": null
    },
    {
        "uuid": "3a33a4ce3a8dadbafbb0f4a72cb02a4a",
        "title": "次韵吴可权题余干县白云亭",
        "author": "黄庭坚",
        "content": "曩谁筑孤亭，胜日有感遇。\n永怀刘随州，因榜白云句。\n遗老不能谈，岁月忽成屡。\n绿阴斤斧尽，华屋风雨仆。\n吴侯七闽英，宰县有真趣。\n絃歌解民愠，根节去吏蠹。\n材收佛宫余，工有子来助。\n厦成燕雀贺，水满鳬雁翥。\n四海名士来，一笑佳客聚。\n云兴碧山留，云散清江去。\n斯须成苍狗，皆道不如故。\n至人观万物，谁有安立处。\n寄语吴令君，但遣糟床注。",
        "dynasty": "宋",
        "collection_info": null
    },
    {
        "uuid": "c6fb5ccf02869e659b9ccd9f092385e1",
        "title": "次韵廖明略同吴明府白云亭宴集",
        "author": "黄庭坚",
        "content": "江静明花竹，山空响管絃。\n风生学士麈，云绕令君筵。\n百越余生聚，三吴远接连。\n庖霜刀落鲙，执玉酒明船。\n叶县飞来舄，壶公谪处天。\n酌时多暴谑，舞短更成妍。\n唯我孤登览，观诗未究宣。\n空余五字赏，文似两京然。\n医是肱三折，官当岁九迁。\n老夫看镜罢，衰白敢争先。",
        "dynasty": "宋",
        "collection_info": null
    },
    {
        "uuid": "b94163fa6596a2e3ae0c24cdb196dd05",
        "title": "病来十日不举酒二首  其一",
        "author": "黄庭坚",
        "content": "病来十日不举酒，回施青春与后生。\n满袖东风惬人意，见君诗与字俱清。",
        "dynasty": "宋",
        "collection_info": null
    },
    {
        "uuid": "dd290289b7d1c367223adb8d3adba3d4",
        "title": "病来十日不举酒二首  其二",
        "author": "黄庭坚",
        "content": "病来十日不举酒，独卧南床春草生。\n承君折送袁家紫，令我兴发郎官清。",
        "dynasty": "宋",
        "collection_info": null
    },
    {
        "uuid": "fded408cfc6322733f1b273dc0196cba",
        "title": "题小景扇",
        "author": "黄庭坚",
        "content": "草色青青柳色黄，桃花零落杏花香。\n春风不解吹愁却，春日偏能惹恨长。",
        "dynasty": "宋",
        "collection_info": null
    },
    {
        "uuid": "296443ebd350747511d3552fc25f75b5",
        "title": "鄂州南楼书事四首  其一",
        "author": "黄庭坚",
        "content": "四顾山光接水光，凭栏十里芰荷香。\n清风明月无人管，併作南楼一味凉。",
        "dynasty": "宋",
        "collection_info": null
    },
    {
        "uuid": "743697bc2d6a0bc0e153c80d39392bcb",
        "title": "鄂州南楼书事四首  其二",
        "author": "黄庭坚",
        "content": "画阁传觞容十客，透风透月两明轩。\n南楼槃礴三百尺，天上云居不足言。",
        "dynasty": "宋",
        "collection_info": null
    },
    {
        "uuid": "999a14b7c8cbaaf324ae77a0ff32541a",
        "title": "鄂州南楼书事四首  其三",
        "author": "黄庭坚",
        "content": "势压湖南可长雄，胸吞云梦略从容。\n北船未尝睹巨丽，复阁重楼天际逢。",
        "dynasty": "宋",
        "collection_info": null
    },
    {
        "uuid": "f2465fad2fb613d17420d1201208579b",
        "title": "鄂州南楼书事四首  其四",
        "author": "黄庭坚",
        "content": "武昌参佐幕中画，我亦来追六月凉。\n老子平生殊不浅，诸君少住对胡床。",
        "dynasty": "宋",
        "collection_info": null
    },
    {
        "uuid": "c5e5f71a39edf2ac9f8d7cc1dee8d801",
        "title": "南楼画阁观方公悦二小诗戏次韵  其一",
        "author": "黄庭坚",
        "content": "十年华屋网蛛尘，大旆重来一日新。\n五凤楼前修造手，箇中余刃亦精神。",
        "dynasty": "宋",
        "collection_info": null
    },
    {
        "uuid": "c1f7b3c39d3e7be5c49b7d14df034d3d",
        "title": "南楼画阁观方公悦二小诗戏次韵  其二",
        "author": "黄庭坚",
        "content": "重山复水绕深幽，不见高贤独倚楼。\n手拂壁间留恨句，凌波微步有人愁。",
        "dynasty": "宋",
        "collection_info": null
    },
    {
        "uuid": "f203abe9b70c0a4de69fc7e066032f93",
        "title": "庭坚以去岁九月至鄂登南楼叹其制作之美成长句久欲寄远因循至今书呈公悦",
        "author": "黄庭坚",
        "content": "江东湖北行画图，鄂州南楼天下无。\n高明广深势抱合，表裏江山来画阁。\n雪筵披襟夏簟寒，胸吞云梦何足言。\n庾公风流冷似铁，谁其继之方公悦。",
        "dynasty": "宋",
        "collection_info": null
    },
    {
        "uuid": "dd2c52d6f9a53094256251d9120519f1",
        "title": "养斗鸡",
        "author": "黄庭坚",
        "content": "峥嵘已介季氏甲，更以黄金饰两戈。\n虽有英心甘斗死，其如纪渻木鸡何。",
        "dynasty": "宋",
        "collection_info": null
    },
    {
        "uuid": "879d623001ca1a146aeabe1da7f6bfaa",
        "title": "颜徒贫乐斋二首  其一",
        "author": "黄庭坚",
        "content": "衡门低首过，环堵容膝坐。\n四旁无给侍，百衲自缠裹。\n论事直如絃，观书曲肱卧。\n饥来或乞食，有道无不可。",
        "dynasty": "宋",
        "collection_info": null
    },
    {
        "uuid": "b3b092e2332c27e94a9cb2fb0cde648b",
        "title": "颜徒贫乐斋二首  其二",
        "author": "黄庭坚",
        "content": "小山作友朋，义重子舆桑。\n香草当姬妾，不须珠翠妆。\n鸟乌窥冻砚，星月入幽房。\n儿报无炊米，浩歌绕屋梁。",
        "dynasty": "宋",
        "collection_info": null
    },
    {
        "uuid": "8dee23670cb11c186b8d11f083c4962e",
        "title": "和凉轩二首  其一",
        "author": "黄庭坚",
        "content": "打荷看急雨，吞月任行云。\n夜半蚊雷起，西风为解纷。",
        "dynasty": "宋",
        "collection_info": null
    },
    {
        "uuid": "c523c00badfecb8f771963723042da01",
        "title": "和凉轩二首  其二",
        "author": "黄庭坚",
        "content": "茗椀梦中觉，荷花镜裏香。\n凉生只当处，暑退亦无方。",
        "dynasty": "宋",
        "collection_info": null
    },
    {
        "uuid": "6edebab869692c25596fd175c5a587f9",
        "title": "题默轩和遵老",
        "author": "黄庭坚",
        "content": "平生三业浄，在俗亦超然。\n佛事一盂饭，横眠不学禅。\n松风佳客共，茶梦小僧圆。\n漫续山家颂，非诗莫浪传。",
        "dynasty": "宋",
        "collection_info": null
    },
    {
        "uuid": "8e02d95095c50da92062f42551ac5da9",
        "title": "次韵文安国纪梦",
        "author": "黄庭坚",
        "content": "道人偶许俗人知，法喜非妻解养儿。\n夜久金茎添沆瀣，室虚璧月映琉璃。\n远来醉侠匆匆去，近出诗仙句句奇。\n独怪区区践绳墨，相逢未省角巾敧。",
        "dynasty": "宋",
        "collection_info": null
    },
    {
        "uuid": "ffcedfa3165a86a296d3cb1dba7c4340",
        "title": "寄贺方回",
        "author": "黄庭坚",
        "content": "少游醉卧古藤下，谁与愁眉唱一杯。\n解作江南断肠句，只今唯有贺方回。",
        "dynasty": "宋",
        "collection_info": null
    },
    {
        "uuid": "557953132f92070dd82316fdb57a0fac",
        "title": "文安国挽词二首  其一",
        "author": "黄庭坚",
        "content": "七闽家举子，百粤海还珠。\n往日推忠厚，穷年领转输。\n一床遗杖屦，万事委锱铢。\n岂有苍茫恨，归巢未拮据。",
        "dynasty": "宋",
        "collection_info": null
    },
    {
        "uuid": "c94a9018d5fb01aba5e59f8f6d97e25b",
        "title": "文安国挽词二首  其二",
        "author": "黄庭坚",
        "content": "平生翰墨学，空走使臣车。\n瞿令能苍史，归公好古书。\n秦山刊日月，周鼓颂畋渔。\n不见龙蛇笔，新干研滴蜍。",
        "dynasty": "宋",
        "collection_info": null
    },
    {
        "uuid": "70b8c210a5d3b5b7cdb881794fe20935",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 头陀寺",
        "author": "黄庭坚",
        "content": "头陀全盛时，宫殿梯空级。\n城中望金碧，云外僧𧥄𧥄。\n人亡经禅尽，屋破龙象泣。\n惟有简栖碑，文字岿然立。",
        "dynasty": "宋",
        "collection_info": null
    },
    {
        "uuid": "eafc08186d89e756bbf4a33e6fd7d32b",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 道中闻松声",
        "author": "黄庭坚",
        "content": "蟠空作风雨，发地鸣鼓吹。\n日晴四无人，声在高林际。\n伊优儿女语，蹇浅市井议。\n我欲抱七絃，写此以卒岁。",
        "dynasty": "宋",
        "collection_info": null
    },
    {
        "uuid": "a88ceaf85b5b360993578c0f637e2e94",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 中秋山行怀子兴节判",
        "author": "黄庭坚",
        "content": "俗物常偪塞，令人眼生白。\n永怀洛阳人，谈诗论画壁。\n青山吐秋月，阻作南楼客。\n但歌靡盬诗，赏此无瑕璧。",
        "dynasty": "宋",
        "collection_info": null
    },
    {
        "uuid": "ac1dda102cb150168e5fd875f1011307",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 再登莲落岭怀君泽知录",
        "author": "黄庭坚",
        "content": "邑下羹不和，幕中往调护。\n纷争非士则，各使捐细故。\n颇忆郗参军，能令公喜怒。\n应知鞅掌车，历尽崔嵬路。",
        "dynasty": "宋",
        "collection_info": null
    },
    {
        "uuid": "e96b9a507c97961da5170d7c85b7e3b9",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 崇阳道中",
        "author": "黄庭坚",
        "content": "张公少为令，愍俗有遗书。\n左贩洞庭橘，右担彭蠡鱼。\n歌奔中夜女，归抱十年雏。\n近岁多儒学，仁风似有初。",
        "dynasty": "宋",
        "collection_info": null
    },
    {
        "uuid": "508b438cc271fef17d3b0e334e9ae7b6",
        "title": "鄂州节推陈荣绪惠示沿檄崇阳道中六诗老懒不能追韵辄自取韵奉和 晚发咸宁行松径至芦子",
        "author": "黄庭坚",
        "content": "咸宁走芦子，终日乔木阴。\n太丘心洒落，古松韵清深。\n聊持不俗耳，静听无絃琴。\n非今胡部律，而独可人心。",
        "dynasty": "宋",
        "collection_info": null
    },
    {
        "uuid": "44556c84caa4da9e249b409cfcaf4c7a",
        "title": "陈荣绪惠示之字韵诗推奬过实非所敢当辄次高韵三首  其一",
        "author": "黄庭坚",
        "content": "纷纷不可耐，君子有忧之。\n鞅掌诚庄语，贤劳似怨诗。\n颓波阅砥柱，浊水得摩尼。\n知我无枝叶，刳心只有皮。",
        "dynasty": "宋",
        "collection_info": null
    },
    {
        "uuid": "23752aa8e67cc97b5c1727723ed0d93a",
        "title": "陈荣绪惠示之字韵诗推奬过实非所敢当辄次高韵三首  其二",
        "author": "黄庭坚",
        "content": "太丘胸量阔，一苇莫杭之。\n万事不挂眼，四愁犹有诗。\n状閒聊阘茸，心洁似毗尼。\n早晚同舟去，烟波学子皮。",
        "dynasty": "宋",
        "collection_info": null
    },
    {
        "uuid": "8d5fbce46a93c606fb9db223b58ee86f",
        "title": "陈荣绪惠示之字韵诗推奬过实非所敢当辄次高韵三首  其三",
        "author": "黄庭坚",
        "content": "十家有忠信，江夏可无之。\n政苦寄卖友，忽闻衡说诗。\n饥蒙青䭀饭，寒赠紫陀尼。\n酬报矜难巧，深惭陆与皮。",
        "dynasty": "宋",
        "collection_info": null
    },
    {
        "uuid": "e05d9f8dea8070623aa8b4dd8c42d421",
        "title": "德孺五丈和之字诗韵难而愈工辄復和成可发一笑",
        "author": "黄庭坚",
        "content": "且然聊尔耳，得也自知之。\n独笑真成梦，狂歌或似诗。\n照滩禽郭索，烧野得伊尼。\n早晚来同醉，僧窗卧虎皮。",
        "dynasty": "宋",
        "collection_info": null
    },
    {
        "uuid": "edc1d8659dd4459fbce99863c6ed490b",
        "title": "次韵德孺新居病起",
        "author": "黄庭坚",
        "content": "潭潭经略府，寂寂闭门居。\n京洛圣贤宅，江湖鱼鼈潴。\n官如一梦觉，话胜十年书。\n稍喜过从近，扶筇不驾车。",
        "dynasty": "宋",
        "collection_info": null
    },
    {
        "uuid": "b4d592e5010ff79f787d3a6ff854159c",
        "title": "次韵德孺感兴二首  其一",
        "author": "黄庭坚",
        "content": "于此吾忘我，从谁尺直寻。\n事来千万种，人有两三心。\n自守藩篱小，犹能井臼任。\n过时虽不采，吾与菊花斟。",
        "dynasty": "宋",
        "collection_info": null
    },
    {
        "uuid": "022512a77bb7cfdcf76f2f36ab3950ee",
        "title": "次韵德孺感兴二首  其二",
        "author": "黄庭坚",
        "content": "眼前尝废忘，事往更追寻。\n爱酒陶元亮，着书王仲任。\n寒蒲虽有节，枯木已无心。\n客至还须饮，逢欢起自斟。",
        "dynasty": "宋",
        "collection_info": null
    },
    {
        "uuid": "be45dc3225ad1f26947db08c9c44501b",
        "title": "次韵德孺惠贶秋字之句",
        "author": "黄庭坚",
        "content": "少日才华接贵游，老来忠义气横秋。\n未应白髮如霜草，不见丹砂似箭头。\n顾我今成丧家狗，期君早作济川舟。\n汉家宗庙英灵在，定是寒儒浪自愁。",
        "dynasty": "宋",
        "collection_info": null
    },
    {
        "uuid": "0211888c4e8c42582fd69aef0aad5f3a",
        "title": "求范子默染鸦青纸二首  其一",
        "author": "黄庭坚",
        "content": "学似贫家老破除，古今迷忘失三余。\n极知鹄白非新得，谩染鸦青袭旧书。",
        "dynasty": "宋",
        "collection_info": null
    },
    {
        "uuid": "6f709d20f7df5693fbf7fabf2e19abf2",
        "title": "求范子默染鸦青纸二首  其二",
        "author": "黄庭坚",
        "content": "深如女髮兰膏罢，明似山光夜月余。\n为染溪藤三百箇，待渠湔拂一床书。",
        "dynasty": "宋",
        "collection_info": null
    },
    {
        "uuid": "7ce74ed2fc9ffa171ba50813083754bd",
        "title": "谢荣绪惠贶鲜鲫",
        "author": "黄庭坚",
        "content": "偶思暖老庖玄鲫，公遣霜鳞贯柳来。\n虀臼方看金作屑，鲙盘已见雪成堆。",
        "dynasty": "宋",
        "collection_info": null
    },
    {
        "uuid": "dcde945b6cd59f5ea9ee4e00981481fa",
        "title": "谢荣绪割麞见贻二首  其一",
        "author": "黄庭坚",
        "content": "何处惊麏触祸机，烦君遣骑割鲜肥。\n秋来多病新开肉，粝饭寒葅得解围。",
        "dynasty": "宋",
        "collection_info": null
    },
    {
        "uuid": "bc302a65a1ffc66c6f59f71597fc436d",
        "title": "谢荣绪割麞见贻二首  其二",
        "author": "黄庭坚",
        "content": "二十余年枯淡过，病来筯下剧甘肥。\n果然口腹为灾怪，梦去呼鹰雪打围。",
        "dynasty": "宋",
        "collection_info": null
    },
    {
        "uuid": "c14d144c391d91adfb5debb8f00216f1",
        "title": "吴执中有两鹅为余烹之戏赠",
        "author": "黄庭坚",
        "content": "学书池上一双鹅，宛颈相追笔意多。\n皆为涪翁赴汤鼎，主人言汝不能歌。",
        "dynasty": "宋",
        "collection_info": null
    },
    {
        "uuid": "1975f21bd89d88d7012ff6f81090f597",
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其一",
        "author": "黄庭坚",
        "content": "怒目横行与虎争，寒沙奔火祸胎成。\n虽为天上三辰次，未免人间五鼎烹。",
        "dynasty": "宋",
        "collection_info": null
    },
    {
        "uuid": "336e71bba5568d261b81cc71064303d9",
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其二",
        "author": "黄庭坚",
        "content": "勃窣媻跚烝涉波，草泥出没尚横戈。\n也知觳觫元无罪，奈此尊前风味何。",
        "dynasty": "宋",
        "collection_info": null
    },
    {
        "uuid": "f3812bb368dd246792b8f3ef209b0fca",
        "title": "秋冬之间鄂渚绝市无蟹今日偶得数枚吐沫相濡乃可悯笑戏成小诗三首  其三",
        "author": "黄庭坚",
        "content": "解缚华堂一座倾，忍堪支解见姜橙。\n东归却为鲈鱼鲙，未敢知言许季鹰。",
        "dynasty": "宋",
        "collection_info": null
    },
    {
        "uuid": "41b8c983e8cedf785153557da6a23429",
        "title": "宁子与追和予岳阳楼诗復次韵二首  其一",
        "author": "黄庭坚",
        "content": "去年新霁独凭栏，山似樊姬拥髻鬟。\n箇裏宛然多事在，世间遥望但云山。",
        "dynasty": "宋",
        "collection_info": null
    },
    {
        "uuid": "63cd6ec4568f7a024ecff2e7db2cfdc7",
        "title": "宁子与追和予岳阳楼诗復次韵二首  其二",
        "author": "黄庭坚",
        "content": "轩皇乐罢拱朝班，天地为家不闭关。\n惟有金炉紫烟起，至今留作御前山。",
        "dynasty": "宋",
        "collection_info": null
    },
    {
        "uuid": "23e01102a5fdd9574d0cc25c86a05f6b",
        "title": "和宁子与白鹿寺",
        "author": "黄庭坚",
        "content": "谷朗岩开见佛灯，云遮雾掩碧层层。\n青山得意看流水，白鹿归来失旧僧。",
        "dynasty": "宋",
        "collection_info": null
    },
    {
        "uuid": "33b8a6f1cddcc03ac9efcc3cb3589b96",
        "title": "谢人惠猫头笋",
        "author": "黄庭坚",
        "content": "长沙一月煨鞭笋，鹦鹉洲前人未知。\n走送烦公助汤餠，猫头突兀想穿篱。",
        "dynasty": "宋",
        "collection_info": null
    },
    {
        "uuid": "25e5841a78170cf1d524db9e535fee63",
        "title": "短韵奉乞腊梅",
        "author": "黄庭坚",
        "content": "卧云庄上残花笑，香似早梅开不迟。\n浅色春衫弄风日，遣来当为作新诗。",
        "dynasty": "宋",
        "collection_info": null
    },
    {
        "uuid": "626f6064d4b0c487f87e45b9430a85df",
        "title": "以酒渴爱江清作五小诗寄廖明略学士兼简初和父主簿  其一",
        "author": "黄庭坚",
        "content": "将发沔鄂间，尽醉竹林酒。\n二三石友辈，未肯弃老朽。\n借问坐客谁，卢溪紫髯叟。\n此翁今惜醉，旧不论升斗。",
        "dynasty": "宋",
        "collection_info": null
    },
    {
        "uuid": "23d63af890f1288db3fadba331212a21",
        "title": "以酒渴爱江清作五小诗寄廖明略学士兼简初和父主簿  其二",
        "author": "黄庭坚",
        "content": "平生思故人，江汉不解渴。\n谁言放逐地，烧烛饮至跋。\n忧予先狗马，劝以爱肤髮。\n有罪当窜流，但惧不得活。",
        "dynasty": "宋",
        "collection_info": null
    },
    {
        "uuid": "ab52ec1e1150a5a33754863269d1104f",
        "title": "以酒渴爱江清作五小诗寄廖明略学士兼简初和父主簿  其三",
        "author": "黄庭坚",
        "content": "廖侯劝我酒，此亦雅所爱。\n中年刚制之，常惧作灾怪。\n连台盘拗倒，故人不相贷。\n谁能知许事，痛饮且一快。",
        "dynasty": "宋",
        "collection_info": null
    },
    {
        "uuid": "9a4cf72d1059388697f60d84a7fbba4b",
        "title": "以酒渴爱江清作五小诗寄廖明略学士兼简初和父主簿  其四",
        "author": "黄庭坚",
        "content": "竹林文章伯，国士无与双。\n比来少制作，非以弱故降。\n景阳机中锦，犹衣被丘江。\n时时能度曲，秀句入新腔。",
        "dynasty": "宋",
        "collection_info": null
    },
    {
        "uuid": "fe3bb1012b6ccb91ff9b5334f1060ca5",
        "title": "以酒渴爱江清作五小诗寄廖明略学士兼简初和父主簿  其五",
        "author": "黄庭坚",
        "content": "斯人绝少可，白眼视公卿。\n每与俗物逢，三沐取洁清。\n我亦漫浪者，君何许同盟。\n试问卢溪叟，犹得多可名。",
        "dynasty": "宋",
        "collection_info": null
    },
    {
        "uuid": "270ce880c507b12d61c95c043e7735d2",
        "title": "四休居士诗三首  其一",
        "author": "黄庭坚",
        "content": "富贵何时润髑髅，守钱奴与拘官囚。\n太医诊得人间病，安乐延年万事休。",
        "dynasty": "宋",
        "collection_info": null
    },
    {
        "uuid": "fd3abad73a95d3bbd2cd5b0843ed8296",
        "title": "四休居士诗三首  其二",
        "author": "黄庭坚",
        "content": "无求不着看人面，有酒可以留人嬉。\n欲知四休安乐法，听取山谷老人诗。",
        "dynasty": "宋",
        "collection_info": null
    },
    {
        "uuid": "c7b98ba3707de7a4be34d33c16a388d3",
        "title": "四休居士诗三首  其三",
        "author": "黄庭坚",
        "content": "一病能恼安乐性，四病长作一生愁。\n借问四休何所好，不令一点上眉头。",
        "dynasty": "宋",
        "collection_info": null
    },
    {
        "uuid": "b400aa1266bcbcfc9dddbb02e0d1ff3e",
        "title": "十二月十九日夜中发鄂渚晓泊汉阳亲旧携酒追送聊为短句",
        "author": "黄庭坚",
        "content": "接淅报官府，敢违王事程。\n宵征江夏县，睡起汉阳城。\n邻里烦追送，杯盘泻浊清。\n秪应瘴乡老，难答故人情。",
        "dynasty": "宋",
        "collection_info": null
    },
    {
        "uuid": "ee870bd785f00f0d505b2c1d3e70735e",
        "title": "次韵陈荣绪同倚钟楼晚望别后明日见寄之作",
        "author": "黄庭坚",
        "content": "天外僧伽塔，斜辉极照临。\n凭栏随处好，残雪向来深。\n青草无风浪，枯松半死心。\n衡阳有回雁，他日更传音。",
        "dynasty": "宋",
        "collection_info": null
    },
    {
        "uuid": "2f7acb9de2315e50d269d001bcec63cb",
        "title": "过洞庭青草湖",
        "author": "黄庭坚",
        "content": "乙丑越洞庭，丙寅渡青草。\n似为神所怜，雪上日杲杲。\n我虽贫至骨，犹胜杜陵老。\n忆昔上岳阳，一饭从人讨。\n行矣勿迟留，蕉林追獦獠。",
        "dynasty": "宋",
        "collection_info": null
    },
    {
        "uuid": "5df44f149880f7fad0230a378005b2a0",
        "title": "过土山寨",
        "author": "黄庭坚",
        "content": "南风日日纵篙撑，时喜北风将我行。\n汤餠一杯银线乱，蒌蒿数筯玉簪横。",
        "dynasty": "宋",
        "collection_info": null
    },
    {
        "uuid": "fd0960e48fdf416503f37291034f77a5",
        "title": "晚泊长沙示秦处度范元实用寄明略和父韵五首  其一",
        "author": "黄庭坚",
        "content": "昔在秦少游，许我同门友。\n掘狱无张雷，剑气在牛斗。\n今来见令子，文似前哲有。\n何用相浇泼，清江绿如酒。",
        "dynasty": "宋",
        "collection_info": null
    },
    {
        "uuid": "d7562586d1507aff78690264547d4de2",
        "title": "晚泊长沙示秦处度范元实用寄明略和父韵五首  其二",
        "author": "黄庭坚",
        "content": "范公太史僚，山立乃先达。\n发挥百代史，管以六经辖。\n投身转岭海，就木乃京洛。\n仲子见长沙，且用慰饥渴。",
        "dynasty": "宋",
        "collection_info": null
    },
    {
        "uuid": "33b48f27af4f5e1130cde7c131d2ebc8",
        "title": "晚泊长沙示秦处度范元实用寄明略和父韵五首  其三",
        "author": "黄庭坚",
        "content": "秦郎水江汉，范郎器鼎鼐。\n逝者不可寻，犹喜二子在。\n相逢唾珠玉，贫病问薪菜。\n豫愁帆风船，目极别所爱。",
        "dynasty": "宋",
        "collection_info": null
    },
    {
        "uuid": "6551e721e76a56663748ffd73f068618",
        "title": "晚泊长沙示秦处度范元实用寄明略和父韵五首  其四",
        "author": "黄庭坚",
        "content": "往时高交友，宰木已枞枞。\n今我二三子，事业在灯窗。\n秦范波澜阔，笑陆海潘江。\n愿兹秉经术，出仕荣家邦。",
        "dynasty": "宋",
        "collection_info": null
    },
    {
        "uuid": "f2104c68dad3dce0fd48e7f14c00d2aa",
        "title": "晚泊长沙示秦处度范元实用寄明略和父韵五首  其五",
        "author": "黄庭坚",
        "content": "少游五十策，其言明且清。\n笔墨深关键，开阖见日星。\n陈友评斯文，如钟磬鼓笙。\n谁能续凤鸣，洗耳听两甥。",
        "dynasty": "宋",
        "collection_info": null
    },
    {
        "uuid": "774bfdf818bceb020d8b356342296bdc",
        "title": "次韵元实病目",
        "author": "黄庭坚",
        "content": "道人尝恨未灰心，儒士苦爱读书眼。\n要须玄览照镜空，莫作白鱼钻蠹简。\n阅人朦胧似有味，看字昏涩尤宜懒。\n范侯年少百夫雄，言行一一无可柬。\n看君眸子当瞭然，乃称胸次常坦坦。\n如何有物食明月，泪睫陨珠衣袖满。\n金篦刮膜会有时，汤熨取快术诚短。\n君不见岳头懒瓒一生禅，鼻涕垂颐渠不管。",
        "dynasty": "宋",
        "collection_info": null
    },
    {
        "uuid": "3b3a11bc92cb6ed9f0160c144bf8948f",
        "title": "胜业寺悦亭",
        "author": "黄庭坚",
        "content": "苦雨已解严，诸峰来献状。\n不见白头禅，空倚紫藤杖。",
        "dynasty": "宋",
        "collection_info": null
    },
    {
        "uuid": "8c1dde1b6c66a9a394c7af3be216c719",
        "title": "离福严",
        "author": "黄庭坚",
        "content": "山下三日晴，山上三日雨。\n不见祝融峰，还泝潇湘去。",
        "dynasty": "宋",
        "collection_info": null
    },
    {
        "uuid": "4654a63bed3a3dc2ce1a0590a9ba5a49",
        "title": "花光仲仁出秦苏诗卷思二国士不可復见开卷绝叹因花光为我作梅数枝及画烟外远山追少游韵记卷末",
        "author": "黄庭坚",
        "content": "梦蝶真人貌黄槁，篱落逢花须醉倒。\n雅闻花光能画梅，更乞一枝洗烦恼。\n扶持爱梅说道理，自许牛头参已早。\n长眠橘洲风雨寒，今日梅开向谁好。\n何况东坡成古丘，不復龙蛇看挥扫。\n我向湖南更岭南，繫船来近花光老。\n叹息斯人不可见，喜我未学霜前草。\n写尽南枝与北枝，更作千峰倚晴昊。",
        "dynasty": "宋",
        "collection_info": null
    },
    {
        "uuid": "8b794f9b076aecf11ed6329349c63c09",
        "title": "题花光画",
        "author": "黄庭坚",
        "content": "湖北山无地，湖南水彻天。\n云沙真富贵，翰墨小神仙。",
        "dynasty": "宋",
        "collection_info": null
    },
    {
        "uuid": "6de54c8c80d7bc6d99a561d550a50350",
        "title": "题花光画山水",
        "author": "黄庭坚",
        "content": "花光寺下对云沙，欲把轻舟小钓车。\n更看道人烟雨笔，乱峰深处是吾家。",
        "dynasty": "宋",
        "collection_info": null
    },
    {
        "uuid": "2c46daac0158542941b04d2a50fa3345",
        "title": "所住堂",
        "author": "黄庭坚",
        "content": "此山花光佛所住，今日花光还放光。\n天女来修散花供，道人自有本来香。",
        "dynasty": "宋",
        "collection_info": null
    },
    {
        "uuid": "bf4a4520c6965856ea813ce70b416fda",
        "title": "戏咏高节亭边山矾花二首  其一",
        "author": "黄庭坚",
        "content": "北岭山矾取意开，轻风正用此时来。\n平生习气难料理，爱着幽香未拟迴。",
        "dynasty": "宋",
        "collection_info": null
    },
    {
        "uuid": "908d853c73f08fd538661dc9efa67b6b",
        "title": "戏咏高节亭边山矾花二首  其二",
        "author": "黄庭坚",
        "content": "高节亭边竹已空，山矾独自倚春风。\n二三名士开颜笑，把断花光水不通。",
        "dynasty": "宋",
        "collection_info": null
    },
    {
        "uuid": "3d4ec864ccb72c28fa8ba90bdc8749b3",
        "title": "赠惠洪",
        "author": "黄庭坚",
        "content": "数面欣羊胛，论诗喜雉膏。\n眼横湘水暮，云献楚天高。\n堕我玉麈尾，乞君宫锦袍。\n月清放舟舫，万里渺云涛。",
        "dynasty": "宋",
        "collection_info": null
    },
    {
        "uuid": "14a772698b811909d955b6562898f012",
        "title": "戏咏零陵李宗古居士家驯鹧鸪二首  其一",
        "author": "黄庭坚",
        "content": "山雌之弟竹鸡兄，乍入雕笼便不惊。\n此鸟为公行不得，报晴报雨总同声。",
        "dynasty": "宋",
        "collection_info": null
    },
    {
        "uuid": "862682a7e2968318234ea62eeb73eb50",
        "title": "戏咏零陵李宗古居士家驯鹧鸪二首  其二",
        "author": "黄庭坚",
        "content": "真人梦出大槐宫，万里苍梧一洗空。\n终日忧兄行不得，鹧鸪应是鼻亭公。",
        "dynasty": "宋",
        "collection_info": null
    },
    {
        "uuid": "ea183b7e2bffd3f06683bb421c181f27",
        "title": "李宗古出示谢李道人苕帚杖从蒋彦回乞葬地二颂作二诗奉呈  其一",
        "author": "黄庭坚",
        "content": "提携禅客扶衰杖，断当姻家葬骨山。\n因病废棋仍废酒，鹧鸪鹦鹉伴清閒。",
        "dynasty": "宋",
        "collection_info": null
    },
    {
        "uuid": "4abe17ca2ffea08ec8495d5acf700c33",
        "title": "李宗古出示谢李道人苕帚杖从蒋彦回乞葬地二颂作二诗奉呈  其二",
        "author": "黄庭坚",
        "content": "诗书传女似中郎，杞菊同盘有孟光。\n今日鹧鸪鸣蹇蹇，他年鹦鹉恨堂堂。",
        "dynasty": "宋",
        "collection_info": null
    },
    {
        "uuid": "5dd3dfce9b4fcf2247a70a29153dc8b9",
        "title": "书磨崖碑后",
        "author": "黄庭坚",
        "content": "春风吹船着浯溪，扶藜上读中兴碑。\n平生半世看墨本，摩挲石刻鬓成丝。\n明皇不作苞桑计，颠倒四海由禄儿。\n九庙不守乘舆西，万官已作乌择栖。\n抚军监国太子事，何乃趣取大物为。\n事有至难天幸尔，上皇跼蹐还京师。\n内间张后色可否，外閒李父颐指挥。\n南内凄凉几苟活，高将军去事尤危。\n臣结舂陵二三策，臣甫杜鹃再拜诗。\n安知忠臣痛至骨，世上但赏琼琚词。\n同来野僧六七辈，亦有文士相追随。\n断崖苍藓对立久，涷雨为洗前朝悲。",
        "dynasty": "宋",
        "collection_info": null
    },
    {
        "uuid": "af713e15f98593b4f4edb02be4be0cd8",
        "title": "浯溪图",
        "author": "黄庭坚",
        "content": "成子写浯溪，下笔便造极。\n空蒙得真趣，肤寸已千尺。\n只今中宫寺，在昔漫郎宅。\n更作老夫船，樯竿插苍石。",
        "dynasty": "宋",
        "collection_info": null
    },
    {
        "uuid": "fa07fd6fecd14b8527b0d8b9fcc79cc1",
        "title": "太平寺慈氏阁",
        "author": "黄庭坚",
        "content": "青玻瓈盆插千岑，湘江水清无古今。\n何处拭目穷表裏，太平飞阁暂登临。\n朝阳不闻皂盖下，愚溪但见古木阴。\n谁与洗涤怀古恨，坐有佳客非孤斟。",
        "dynasty": "宋",
        "collection_info": null
    },
    {
        "uuid": "0e0ddecad6be05706fd5e878c019965e",
        "title": "题淡山岩二首  其一",
        "author": "黄庭坚",
        "content": "去城二十五里近，天与隔尽俗子尘。\n春蛙秋蝇不到耳，夏凉冬暖总宜人。\n岩中清磬僧定起，洞口绿树仙家春。\n惜哉次山世未显，不得雄文镵翠珉。",
        "dynasty": "宋",
        "collection_info": null
    },
    {
        "uuid": "562aaefb7a96fb8d179f36fa906ac88d",
        "title": "题淡山岩二首  其二",
        "author": "黄庭坚",
        "content": "淡山淡姓人安在，征君避秦亦不归。\n石门竹径几时有，琼台瑶室至今疑。\n回中明洁坐十客，亦可呼乐醉舞衣。\n阆州城南果何似，永州淡岩天下稀。",
        "dynasty": "宋",
        "collection_info": null
    },
    {
        "uuid": "80f5abd42ff5138e53afb70c375b3260",
        "title": "明远庵",
        "author": "黄庭坚",
        "content": "远公引得陶潜住，美酒沽来饮无数。\n我醉欲眠卿且去，只有空瓶同此趣。\n谁知明远似远公，亦欲我行庵上路。\n多方挈取瓮头春，大白梨花十分注。\n与君深入逍遥游，了无一物当情素。\n道卿道卿归去来，明远主人今进步。",
        "dynasty": "宋",
        "collection_info": null
    },
    {
        "uuid": "72e3f1cc1a376100f81fd5bcfee539c7",
        "title": "玉芝园",
        "author": "黄庭坚",
        "content": "春生潇湘水，风鸣涧谷泉。\n过雨花漠漠，弄晴絮翩翩。\n名园上朱阁，观后復观前。\n借问昔居人，岑绝无炊烟。\n人生须富贵，河水清且涟。\n百年共如此，安用涕潺湲。\n蒋侯真好事，杖屦喜接连。\n车载溪中骨，推排若差肩。\n厌看孔壬面，丑石反成妍。\n感君劝我醉，吾亦无间然。\n乱我朱碧眼，空花坠便翾。\n行动须人扶，那能金石坚。\n爱君雷氏琴，汤汤发朱絃。\n但恨赏音人，大半随逝川。\n平生有诗罪，如痼不可痊。\n今当痛自改，三衅復三湔。",
        "dynasty": "宋",
        "collection_info": null
    },
    {
        "uuid": "d74eb544a90d80e6419385841a303679",
        "title": "游愚溪",
        "author": "黄庭坚",
        "content": "意行到愚溪，竹舆鸣担肩。\n冉溪昔居人，埋没不知年。\n偶託文字工，遂以愚溪传。\n柳侯不可见，古木荫溅溅。\n罗氏家潇东，潇西读书园。\n笋茁不避道，檀栾摇春烟。\n下入朝阳岩，次山有铭镌。\n藓石破篆文，不辨瞿李袁。\n嵌窦响笙磬，洞中出寒泉。\n同游三五客，拂石弄潺湲。\n俄顷生白云，似欲驾我仙。\n吾将从此逝，挽牵遂回船。",
        "dynasty": "宋",
        "collection_info": null
    },
    {
        "uuid": "54aedc97e91468912ad7b229469b8d49",
        "title": "代书寄翠岩新禅师",
        "author": "黄庭坚",
        "content": "山谷青石牛，自负万钧重。\n八风吹得行，处处是日用。\n又将十六口，去作宜州梦。\n苦忆新老人，是我法梁栋。\n信手斫方圆，规矩一一中。\n遥思灵源叟，分坐法席共。\n聊持楚狂句，往作天女供。\n岭上早梅春，参军惭独弄。",
        "dynasty": "宋",
        "collection_info": null
    },
    {
        "uuid": "a9bcdcfcb74036d56332009592ba3fbc",
        "title": "戏答欧阳诚发奉议谢余送茶歌",
        "author": "黄庭坚",
        "content": "欧阳子，出阳山。\n山奇水怪有异气，生此突兀熊豹颜。\n饮如江入洞庭野，诗成十手不供写。\n老来抱璞向涪翁，东坡原是知音者。\n苍龙璧，官焙香。\n涪翁投赠非世味，自许诗情合得尝。\n却思翰林来馈光禄酒，两家水鑑共寒光。\n予乃安敢比东坡，有如玉盘金叵罗。\n直相千万不啻过，爱公好诗又能多。\n老夫何有更横戈，奈此于思百战何。",
        "dynasty": "宋",
        "collection_info": null
    },
    {
        "uuid": "64cd2d472c2120cb53eddd462276dffd",
        "title": "到桂州",
        "author": "黄庭坚",
        "content": "桂岭环城如雁荡，平地苍玉忽嶒峨。\n李成不在郭熙死，奈此百嶂千峰何。",
        "dynasty": "宋",
        "collection_info": null
    },
    {
        "uuid": "60d66c89d0988ed7554cef1f2f75eb64",
        "title": "答许觉之惠桂花椰子茶盂二首  其一",
        "author": "黄庭坚",
        "content": "万事相寻荣与衰，故人别来鬓成丝。\n欲知岁晚在何许，唯说山中有桂枝。",
        "dynasty": "宋",
        "collection_info": null
    },
    {
        "uuid": "550b287b5857e5f41df6d304b26725ba",
        "title": "答许觉之惠桂花椰子茶盂二首  其二",
        "author": "黄庭坚",
        "content": "硕果不食寒林梢，剖而器之如悬匏。\n故人相见各贫病，且可烹茶当酒肴。",
        "dynasty": "宋",
        "collection_info": null
    },
    {
        "uuid": "28cb54545b3c061a5a9bc785d339fb18",
        "title": "以椰子茶瓶寄德孺二首  其一",
        "author": "黄庭坚",
        "content": "硕果霣林梢，可以代悬匏。\n携持二十年，煮茗当酒肴。\n我今御魑魅，学打衲僧包。\n聊持坚重器，遗我金石交。",
        "dynasty": "宋",
        "collection_info": null
    },
    {
        "uuid": "6f4d009f2048dc1f55761e9c3ec723fb",
        "title": "以椰子茶瓶寄德孺二首  其二",
        "author": "黄庭坚",
        "content": "炎丘椰木实，入用随茗椀。\n譬如楛矢砮，但贵从来远。\n往时万里物，今在篱落间。\n知公一拂拭，想我瘴雾颜。",
        "dynasty": "宋",
        "collection_info": null
    },
    {
        "uuid": "5f44b2c630c3b797edb446f539d99697",
        "title": "寄黄龙清老三首  其一",
        "author": "黄庭坚",
        "content": "万山不隔中秋月，一雁能传寄远书。\n深密伽陀枯战笔，真成相见问何如。",
        "dynasty": "宋",
        "collection_info": null
    },
    {
        "uuid": "8fbebfd2eefe9eb4f6e378f3c7c4c60e",
        "title": "寄黄龙清老三首  其二",
        "author": "黄庭坚",
        "content": "风前橄榄星宿落，日下桄榔羽扇开。\n昭默堂中有相忆，清秋忽遣化人来。",
        "dynasty": "宋",
        "collection_info": null
    },
    {
        "uuid": "bb91527c8374bd472587315865ac9184",
        "title": "寄黄龙清老三首  其三",
        "author": "黄庭坚",
        "content": "骑馿觅馿但可笑，非马喻马亦成痴。\n一天月色为谁好，二老风流只自知。",
        "dynasty": "宋",
        "collection_info": null
    },
    {
        "uuid": "a82648097bafeea293ce2e4eb6654c8b",
        "title": "宜阳别元明用觞字韵",
        "author": "黄庭坚",
        "content": "霜鬚八十期同老，酌我仙人九醖觞。\n明月湾头松老大，永思堂下草荒凉。\n千林风雨鶑求友，万里云天雁断行。\n别夜不眠听鼠啮，非关春茗搅枯肠。",
        "dynasty": "宋",
        "collection_info": null
    },
    {
        "uuid": "98fbc278ca1e44b22e7d6a19763683e5",
        "title": "和范信中寓居崇宁遇雨二首  其一",
        "author": "黄庭坚",
        "content": "范侯来寻八桂路，走避俗人如脱兔。\n衣囊夜雨寄禅家，行潦升阶漂两屦。\n遣闷闷不离眼前，避愁愁已知人处。\n庆公忧民苗未立，旻公忧木水推去。\n两禅有意开寿域，岁晚筑室当百堵。\n他时无屋可藏身，且作五里公超雾。",
        "dynasty": "宋",
        "collection_info": null
    },
    {
        "uuid": "0669c2092b648005cb93aa52a22478a3",
        "title": "和范信中寓居崇宁遇雨二首  其二",
        "author": "黄庭坚",
        "content": "当年游侠成都路，黄犬苍鹰伐狐兔。\n二十始肯为儒生，行寻丈人奉巾屦。\n千江渺然万山阻，抱衣一囊遍处处。\n或持剑挂宰上回，亦有酒罢壶中去。\n昨来禅榻寄曲肱，上雨傍风破环堵。\n何时鲲化北溟波，好在豹隠南山雾。",
        "dynasty": "宋",
        "collection_info": null
    },
    {
        "uuid": "e13a37bb61491c021fcd4c7569299378",
        "title": "乞钟乳于曾公衮",
        "author": "黄庭坚",
        "content": "寄语曾公子，金丹几时熟。\n愿持钟乳粉，实此罄悬腹。\n遥怜蟹眼汤，已化鹅管玉。\n刀圭勿妄传，此物非碌碌。",
        "dynasty": "宋",
        "collection_info": null
    },
    {
        "uuid": "888968571ef967b1af9d7e41195e0172",
        "title": "溪上吟",
        "author": "黄庭坚",
        "content": "短生无长期，聊暇日婆娑。\n出门望高丘，拱木漫春萝。\n试为省鬼录，不饮死者多。\n安能如南山，千岁保不磨。\n在世崇名节，飘如赴烛蛾。\n及汝知悔时，万事蓬一窠。\n青青陵陂麦，妍暖亦已花。\n长烟淡平川，轻风不为波。\n无人按律吕，好鸟自和歌。\n杖藜山中归，牛羊在坡陀。\n本自无廊庙，正尔乐涧阿。\n念昔扬子云，刻意师孟轲。\n狂夫移九鼎，深巷考四科。\n亦有好事人，时能载酒过。\n无疑举尔酒，定知我为何。",
        "dynasty": "宋",
        "collection_info": null
    },
    {
        "uuid": "baed2a39e026f0550476fe562912ec5f",
        "title": "清江引",
        "author": "黄庭坚",
        "content": "江鸥摇荡荻花秋，八十渔翁百不忧。\n清晓采莲来荡桨，夕阳收网更横舟。\n羣儿学渔亦不恶，老妻白头从此乐。\n全家醉着篷底眠，舟在寒沙夜潮落。",
        "dynasty": "宋",
        "collection_info": null
    },
    {
        "uuid": "4624c3c5c1ecc350ddf8fb50ce283af6",
        "title": "次韵叔父圣谟咏鶑迁谷",
        "author": "黄庭坚",
        "content": "鸦舅颇强聒，仆姑常勃溪。\n黄鸟怀好音，秋菊染春衣。\n嘤嘤求朋友，忧患同一枝。\n提壶要酤我，杜宇赋式微。\n黄鸟在幽谷，韬光养羽仪。\n晴风曜桃李，言语自知时。\n先生丘中隠，乔木见雄雌。\n引子迁绿阴，相戒防祸机。\n李杜死刀锯，陈张怨弃遗。\n不如听黄鸟，永昼客争棋。",
        "dynasty": "宋",
        "collection_info": null
    },
    {
        "uuid": "a3311b7b90d78bbcea875bec64885983",
        "title": "次韵十九叔父台源",
        "author": "黄庭坚",
        "content": "闻道台源境，锄荒三径通。\n人曾梦蚁穴，鹤亦怕鸡笼。\n万壑秋声别，千江月体同。\n须知有一路，不在白云中。",
        "dynasty": "宋",
        "collection_info": null
    },
    {
        "uuid": "c037a4e8b1458b442e845ebfc3897451",
        "title": "叔父钓亭",
        "author": "黄庭坚",
        "content": "槛外溪风拂面凉，四围春草自锄荒。\n陆沈霜髮为鈎直，柳贯锦鳞缘饵香。\n影落华亭千尺月，梦通岐下六州王。\n麒麟卧笑功名骨，不道山林日月长。",
        "dynasty": "宋",
        "collection_info": null
    },
    {
        "uuid": "83a3b7e7e2aa4d7ebc1bc5437b770a6b",
        "title": "岩下放言五首 钓台",
        "author": "黄庭坚",
        "content": "林居野处，而贯万事。\n花落鸟啼，而成四时。\n物有才德，水为官师。\n空明湛羣木之影，搏击下诸峰之巇。\n游鱼静而知机，君子乐而忘归。",
        "dynasty": "宋",
        "collection_info": null
    },
    {
        "uuid": "dd005063c87fce6d6c3bcffd9f3b676e",
        "title": "岩下放言五首 池亭",
        "author": "黄庭坚",
        "content": "水嬉者游鱼，林乐者啼鸟。\n志士仁人观其大，薪翁笱妇利其小。\n有美一人，独燕居万物之表。",
        "dynasty": "宋",
        "collection_info": null
    },
    {
        "uuid": "820268f698d4893936cb6c93f93f2b8a",
        "title": "岩下放言五首 冠鳌台",
        "author": "黄庭坚",
        "content": "石生涯于寒藤，藤耈造于崖树。\n鳌插翼而成鹏，隘六合而未翥。\n我来兮自东，攀桂枝兮容与。\n倚嵌岩兮顾同来，谓公等其皆去。",
        "dynasty": "宋",
        "collection_info": null
    },
    {
        "uuid": "38ece60dcaf636a4b5d4502f5a70d1a3",
        "title": "岩下放言五首 博山台",
        "author": "黄庭坚",
        "content": "石藴玙璠，山得其来之泽。\n木无牺象，天开不材之祥。\n屹金炉之突兀，其山海之来翔。\n然以明哲之火，熏以忠信之香。\n俯仰一时，非智所及。\n付与万世，其存者长。",
        "dynasty": "宋",
        "collection_info": null
    },
    {
        "uuid": "90ca5b1e66479e5fc266e476ffba7ed8",
        "title": "岩下放言五首 灵椿台",
        "author": "黄庭坚",
        "content": "苍苔古木，相依涧壑之滨。\n黄葛女萝，自致风云之上。\n人就阴而息迹，鸟投暮而来归。\n水影林光，常相助发。\n溪声斧响，直下称提。",
        "dynasty": "宋",
        "collection_info": null
    },
    {
        "uuid": "08df0c76d71dd3db7626a50ffb528970",
        "title": "寄傅君倚同年",
        "author": "黄庭坚",
        "content": "有情清江水，东下投豫章。\n故人江上居，不寄书一行。\n相思对明月，谈笑如清光。\n向风长叹息，孤雁起寒塘。\n倾写鬰结怀，因之东南翔。\n姑氏有淑质，幽林兰静芳。\n愿因奉箕帚，苹藻羞烝尝。\n念君方策名，要津迈腾骧。\n引车入里门，观者塞路旁。\n雝雝求匹好，羔雁委潘杨。\n顾惟蓬茅陋，岂能屈东床。\n眷言南鸣雁，七子伊在桑。\n幸缘一日雅，结好永不忘。",
        "dynasty": "宋",
        "collection_info": null
    },
    {
        "uuid": "cdbe83201f43f70fda8a9d1e06290fd0",
        "title": "答德甫弟",
        "author": "黄庭坚",
        "content": "鸟啼花发独愁思，怜子三章怨慕诗。\n鸿雁双飞弹射下，脊令同病急难时。\n功名所在犹争死，意气相须尚不移。\n何况极天无以报，林回投璧负婴儿。",
        "dynasty": "宋",
        "collection_info": null
    },
    {
        "uuid": "529ca96fa7655c4b6c96a5708bb91c79",
        "title": "赠元发弟放言",
        "author": "黄庭坚",
        "content": "亏功一篑，未成丘山。\n凿井九阶，不次水泽。\n行百里者半九十，小狐汔济濡其尾。\n故曰时乎，时不再来。\n终终始始，是谓君子。",
        "dynasty": "宋",
        "collection_info": null
    },
    {
        "uuid": "17e7ef0392cd88e2a1bdfe1dea8a815f",
        "title": "清明",
        "author": "黄庭坚",
        "content": "佳节清明桃李笑，野田荒壠只生愁。\n雷惊天地龙蛇蛰，雨足郊原草木柔。\n人乞祭余骄妾妇，士甘焚死不公侯。\n贤愚千载知谁是，满眼蓬蒿共一丘。",
        "dynasty": "宋",
        "collection_info": null
    },
    {
        "uuid": "9d7b65416bfe2d0d764a6adca57b10f8",
        "title": "何造诚作浩然堂陈义甚高然颇喜度世飞昇之说筑屋饭方士愿乘六气游天地间故作浩然词二章赠之  其一",
        "author": "黄庭坚",
        "content": "公欲轻身上紫霞，琼爢玉馔厌豪奢。\n百年世路同朝菌，九钥天关守夜叉。\n霜桧左纽空白鹿，金炉同契漫丹砂。\n要令心地閒如水，万物浮沈共我家。",
        "dynasty": "宋",
        "collection_info": null
    },
    {
        "uuid": "8462c7cc042baae3322099de60c31626",
        "title": "何造诚作浩然堂陈义甚高然颇喜度世飞昇之说筑屋饭方士愿乘六气游天地间故作浩然词二章赠之  其二",
        "author": "黄庭坚",
        "content": "万物浮沈共我家，清明心水徧河沙。\n无钩狂象听人语，露地白牛看月斜。\n小雨呼儿蓺桃李，疏帘帏客转琵琶。\n尘尘三昧开门户，不用丹田养素霞。",
        "dynasty": "宋",
        "collection_info": null
    },
    {
        "uuid": "690692df0441a3cadd6167d90e0b4dcb",
        "title": "徐孺子祠堂",
        "author": "黄庭坚",
        "content": "乔木幽人三亩宅，生刍一束向谁论。\n藤萝得意干云日，箫鼓何心进酒樽。\n白屋可能无孺子，黄堂不是欠陈蕃。\n古人冷淡今人笑，湖水年年到旧痕。",
        "dynasty": "宋",
        "collection_info": null
    },
    {
        "uuid": "506070e4b782d8731597e076a262ce27",
        "title": "思亲汝州作",
        "author": "黄庭坚",
        "content": "岁晚寒侵游子衣，拘留幕府报官移。\n五更归梦三百里，一日思亲十二时。\n车上吐茵元不逐，市中有虎竟成疑。\n秋毫得失关何事，总为平安书到迟。",
        "dynasty": "宋",
        "collection_info": null
    },
    {
        "uuid": "ac4f8b2ef61d0a4d7f61c4620d57de67",
        "title": "次韵戏答彦和",
        "author": "黄庭坚",
        "content": "本不因循老镜春，江湖归去作閒人。\n天于万物定贫我，智效一官全为亲。\n布袋形骸增碨磊，锦囊诗句媿清新。\n杜门绝俗无行迹，相忆犹当遣化身。",
        "dynasty": "宋",
        "collection_info": null
    },
    {
        "uuid": "1be8c42f1e3229dc31c53a80538b68c6",
        "title": "次韵裴仲谋同年",
        "author": "黄庭坚",
        "content": "交盖春风汝水边，客床相对卧僧毡。\n舞阳去叶纔百里，贱子与公皆少年。\n白髮齐生如有种，青山好去坐无钱。\n烟沙篁竹江南岸，输与鸬鷀取次眠。",
        "dynasty": "宋",
        "collection_info": null
    },
    {
        "uuid": "b104b3fd44844a431e079edd3ffc9a1b",
        "title": "流民叹",
        "author": "黄庭坚",
        "content": "朔方频年无好雨，五种不入虚春秋。\n迩来后土中夜震，有似巨鳌復戴三山游。\n倾墙摧栋压老弱，冤声未定随洪流。\n地文划劙水觱沸，十户八九生鱼头。\n稍闻澶渊渡河日数万，河北不知虚几州。\n纍纍襁负襄叶间，问舍无所耕无牛。\n初来犹自得旷土，嗟尔后至将何怙。\n刺史守令真分忧，明诏哀痛如父母。\n庙堂已用伊吕徒，何时眼前见安堵。\n疏远之谋未易陈，市上三言或成虎。\n祸灾流行固无时，尧汤水旱人不知。\n桓侯之疾初无证，扁鹊入秦始治病。\n投胶盈掬俟河清，一箪岂能续民命。\n虽然犹愿及此春，略讲周公十二政。\n风生羣口方出奇，老生常谈幸听之。",
        "dynasty": "宋",
        "collection_info": null
    },
    {
        "uuid": "aa125706a8a07404e9afcfe3c53054f1",
        "title": "次韵寄滑州舅氏",
        "author": "黄庭坚",
        "content": "舫斋闻有小溪山，便是壶公谪处天。\n想听琐窗深夜雨，似看叶水上江船。\n瞻相白马津亭路，寂寞双鳬古县前。\n舅氏知甥最疏懒，折腰尘土解哀怜。",
        "dynasty": "宋",
        "collection_info": null
    },
    {
        "uuid": "04d8fd71804aa566777df8c4916fe7e3",
        "title": "张仲谋家堂前酴醾委地",
        "author": "黄庭坚",
        "content": "沈水衣笼白玉苗，不蒙湔拂苦无聊。\n烦君斫取西庄柳，扶起春风十万条。",
        "dynasty": "宋",
        "collection_info": null
    },
    {
        "uuid": "92f4827af32b1d36215eb6c250716742",
        "title": "和答登封王晦之登楼见寄",
        "author": "黄庭坚",
        "content": "县楼三十六峰寒，王粲登临独倚阑。\n清坐一番春雨歇，相思千里夕阳残。\n诗来嗟我不同醉，别后喜君能自宽。\n举目尽妨人作乐，几时归得钓鲵桓。",
        "dynasty": "宋",
        "collection_info": null
    },
    {
        "uuid": "4fcbac2de603ce2e15370ecdb74b2965",
        "title": "和答孙不愚见赠",
        "author": "黄庭坚",
        "content": "诗比淮南似小山，酒名曲米出云安。\n且凭诗酒勤春事，莫爱儿郎作好官。\n簿领侵寻台相笔，风埃蓬勃使星鞍。\n小臣才力堪为掾，敢学前人便挂冠。",
        "dynasty": "宋",
        "collection_info": null
    },
    {
        "uuid": "d84a0c1037464604d6a0b1c9b380a367",
        "title": "睡起",
        "author": "黄庭坚",
        "content": "彷佛江南一梦中，虚堂尽日转温风。\n春深稍觉夹衣重，昼永不知樽酒空。",
        "dynasty": "宋",
        "collection_info": null
    },
    {
        "uuid": "9f708c41b0d2299103ae80ab36273b49",
        "title": "还家呈伯氏",
        "author": "黄庭坚",
        "content": "去日樱桃初破花，归来着子如红豆。\n四时驱迫少须臾，两鬓飘零成老丑。\n永怀往在江南日，原上急难风雨后。\n私田苦薄王税多，诸弟号寒诸妹瘦。\n扶将白髮渡江来，吾二人如左右手。\n苟从禄仕我邅回，且慰家贫兄孝友。\n强趋手板汝阳城，更责愆期被诃诟。\n法官毒螫草自摇，丞相霜威人避走。\n贱贫孤远盖如此，此事端于我何有。\n一囊粟麦七十钱，五人兄弟二十口。\n官如元亮且折腰，心似次山羞曲肘。\n北窗书册久不开，筐箧黄尘生锁钮。\n何当略得共讨论，况乃雍容把杯酒。\n意气敷腴贵壮年，不早计之且衰朽。\n安得短船万里随江风，养鱼去作陶朱公。\n斑衣奉亲伯与侬，四方上下相依从。\n用舍由人不由己，乃是伏辕驹犊耳。",
        "dynasty": "宋",
        "collection_info": null
    },
    {
        "uuid": "eb75ef48c17811e91aadf5413a674cd3",
        "title": "次韵时进叔二十六韵",
        "author": "黄庭坚",
        "content": "时子河上园，竹间开栋宇。\n大儿胜衣冠，小儿丰颊辅。\n嫁女与朱公，伏腊可称举。\n髮疏虽苍浪，齿嚼未龃龉。\n鸡栖牛羊下，各自有室处。\n四墙规摹小，易守若滕莒。\n舍前花木深，春物丽观睹。\n舍后曲池蛙，斋堂风月苦。\n此岂不足欤，叹岁不我与。\n客宦孤云耳，未知秦吴楚。\n向来千驷公，果媿一丘土。\n宁当损轩昂，聊欲效俯伛。\n时子听然笑，吾已悟仓鼠。\n少犹守章句，晚实爱农圃。\n鹊巢最知风，蚁穴识阴雨。\n世网事谙委，醉乡俗淳古。\n坐忘两家说，肉坚与肠腐。\n酒至即使倾，客来敢辞窭。\n时邀五柳陶，共过三径诩。\n往在少年场，豪气压颍汝。\n借令今尚尔，真復难共语。\n稍知怜曲糵，渐解等灉濋。\n朋友半山阿，光阴共行旅。\n人故义当亲，衣故义当补。\n飞鳬王令尹，期我向君所。\n君为拂眠床，淹留暮城阻。",
        "dynasty": "宋",
        "collection_info": null
    },
    {
        "uuid": "dedcd81c1ac02a476a3c58c467f42b34",
        "title": "寄黄从善",
        "author": "黄庭坚",
        "content": "故人千里隔谈经，想见牛刀刃发硎。\n渴雨芭蕉心不展，未春杨柳眼先青。\n鳬飞叶县郎官宰，虹贯江南处士星。\n天子文思求逆耳，吾宗一为试雷霆。",
        "dynasty": "宋",
        "collection_info": null
    },
    {
        "uuid": "0dabe29f23e62359bb6ce0aace2689cf",
        "title": "薛乐道自南阳来入都留宿会饮作诗饯行",
        "author": "黄庭坚",
        "content": "薛侯本贵胄，射策一矢中。\n金兰託平生，瓜葛比诸从。\n数面尚成亲，况乃居连栋。\n交游及父子，讲学连伯仲。\n奴人通使令，孩稚接戏弄。\n相怜负米勤，同力采兰供。\n每持君家书，平安觑款缝。\n秦人与吾炙，忧乐一体共。\n释之廷尉曹，微过成繫讼。\n从此张长公，不肯为时用。\n丘阿无梧桐，曲直不在凤。\n生涯谷口耕，世事邯郸梦。\n自君抱忧端，酒椀未忍齅。\n高秋自南归，意气稍宽纵。\n黄花尚满篱，白蚁方浮瓮。\n私言助燕喜，且莫戒辎重。\n霜风猎帷幕，银烛吐螮蝀。\n密坐幸颇欢，剧饮宁辞痛。\n疏钟鸣晓撞，小雨作寒霿。\n廐马萧萧鸣，征人稍稍动。\n九衢槐柳中，纵缓青丝鞚。\n朱楼豪士集，红袖清歌送。\n河鲤献鲙材，江橙解包贡。\n蟹擘鹅子黄，酒倾琥珀冻。\n举觞遥酌我，发嚏知见颂。\n行行鞭棰倦，短句烦屡讽。",
        "dynasty": "宋",
        "collection_info": null
    },
    {
        "uuid": "43e930c413adbae84ec39eebc11d57ed",
        "title": "戏咏江南土风",
        "author": "黄庭坚",
        "content": "十月江南未得霜，高林残水下寒塘。\n饭香猎户分熊白，酒熟渔家擘蟹黄。\n橘摘金苞随驿使，禾舂玉粒送官仓。\n踏歌夜结田神社，游女多随陌上郎。",
        "dynasty": "宋",
        "collection_info": null
    },
    {
        "uuid": "27756ab43833d5fa4fd3cbf082f0b11f",
        "title": "弈棋二首呈任公渐  其一",
        "author": "黄庭坚",
        "content": "偶无公事负朝暄，三百枯棋共一樽。\n坐隠不知岩穴乐，手谈胜与俗人言。\n簿书堆积尘生案，车马淹留客在门。\n战胜将骄疑必败，果然终取敌兵翻。",
        "dynasty": "宋",
        "collection_info": null
    },
    {
        "uuid": "99e7ba0a942f1c982590cb983d633e72",
        "title": "弈棋二首呈任公渐  其二",
        "author": "黄庭坚",
        "content": "偶无公事客休时，席上谈兵校两棋。\n心似蛛丝游碧落，身如蜩甲化枯枝。\n湘东一目诚甘死，天下中分尚可持。\n谁谓吾徒犹爱日，参横月落不曾知。",
        "dynasty": "宋",
        "collection_info": null
    },
    {
        "uuid": "e3bd3906ac68bdfbfb03487e71d51fdc",
        "title": "谢晓纯送衲袜",
        "author": "黄庭坚",
        "content": "刬草曾升马祖堂，暖窗接膝话还乡。\n赠行百衲兜罗袜，处处相随入道场。",
        "dynasty": "宋",
        "collection_info": null
    },
    {
        "uuid": "f38ce05696fbfd368ce38b56a3536d4e",
        "title": "衝雪宿新寨忽忽不乐",
        "author": "黄庭坚",
        "content": "县北县南何日了，又来新寨解征鞍。\n山衔斗柄三星没，雪共月明千里寒。\n小吏有时须束带，故人颇问不休官。\n江南长尽捎云竹，归及春风斩钓竿。",
        "dynasty": "宋",
        "collection_info": null
    },
    {
        "uuid": "627e7c40600a6c2bb867f036b2e3cec2",
        "title": "听崇德君鼓琴",
        "author": "黄庭坚",
        "content": "月明江静寂寥中，大家敛袂抚孤桐。\n古人已矣古乐在，彷佛雅颂之遗风。\n妙手不易得，善听良独难。\n犹如优昙华，时一出世间。\n两忘琴意与己意，乃似不着十指弹。\n禅心默默三渊静，幽谷清风淡相应。\n丝声谁道不如竹，我已忘言得真性。\n罢琴窗外月沈江，万籁俱空七絃定。",
        "dynasty": "宋",
        "collection_info": null
    },
    {
        "uuid": "9fb9628270f61aedc78927f4deb3cdef",
        "title": "郭明甫作西斋于颍尾请予赋诗二首  其一",
        "author": "黄庭坚",
        "content": "食贫自以官为业，闻说西斋意凛然。\n万卷藏书宜子弟，十年种木长风烟。\n未尝终日不思颍，想见先生多好贤。\n安得雍容一樽酒，女郎台下水如天。",
        "dynasty": "宋",
        "collection_info": null
    },
    {
        "uuid": "404c67dd5088c941598de02c3be05b84",
        "title": "郭明甫作西斋于颍尾请予赋诗二首  其二",
        "author": "黄庭坚",
        "content": "东京望重两并州，遂有汾阳整缀旒。\n翁伯入关倾意气，林宗异世想风流。\n君家旧事皆青史，今日高材未白头。\n莫倚西斋好风月，长随三径古人游。",
        "dynasty": "宋",
        "collection_info": null
    },
    {
        "uuid": "18926b468c2851fa32bfba050e956e36",
        "title": "劝交代张和父酒",
        "author": "黄庭坚",
        "content": "风流五日张京兆，今日诸孙困小官。\n作尹大都如广汉，画眉仍復近长安。\n三人成虎事多有，众口铄金君自宽。\n酒兴情亲俱不浅，贱生何取罄交欢。",
        "dynasty": "宋",
        "collection_info": null
    },
    {
        "uuid": "916795cd87cc36208f99437a37d77c94",
        "title": "过平舆怀李子先时在并州",
        "author": "黄庭坚",
        "content": "前日幽人佐吏曹，我行堤草认青袍。\n心随汝水春波动，兴与并门夜月高。\n世上岂无千里马，人中难得九方皋。\n酒船鱼网归来是，花落故溪深一篙。",
        "dynasty": "宋",
        "collection_info": null
    },
    {
        "uuid": "036cccd8146b160ae1d4e7b55e5e8414",
        "title": "以金沙酴醾送公寿",
        "author": "黄庭坚",
        "content": "天遣酴醾玉作花，紫绵揉色染金沙。\n凭君着意樽前看，便与春工立等差。",
        "dynasty": "宋",
        "collection_info": null
    },
    {
        "uuid": "916f3f5acb668952c157ca61e5e41850",
        "title": "寄怀公寿",
        "author": "黄庭坚",
        "content": "好赋梁王在日边，重帘复幕锁神仙。\n莫因酒病疏桃李，且把春愁付管絃。\n愚智相悬三十里，荣枯同有百余年。\n及身强健且行乐，一笑端须直万钱。",
        "dynasty": "宋",
        "collection_info": null
    },
    {
        "uuid": "d204f24c46a0fe7bf9213782a1316d51",
        "title": "武陵",
        "author": "黄庭坚",
        "content": "武陵樵客出桃源，自许重游不作难。\n却觅洞门烟锁断，归舟风月夜深寒。",
        "dynasty": "宋",
        "collection_info": null
    },
    {
        "uuid": "a76e8e69d23990509d02a4f6846c96b1",
        "title": "呻吟斋睡起五首呈世弼  其一",
        "author": "黄庭坚",
        "content": "棐几坐清昼，博山凝妙香。\n兰芽依客土，柳色过邻墙。\n巷僻过从少，官閒气味长。\n江南一枕梦，高卧听鸣桹。",
        "dynasty": "宋",
        "collection_info": null
    },
    {
        "uuid": "4fabdb3d142f257a15dfae0c50c792dc",
        "title": "呻吟斋睡起五首呈世弼  其二",
        "author": "黄庭坚",
        "content": "学省非簿领，卧痾常闭关。\n雨余楼阁静，风晚鸟乌还。\n赏逐四时改，心安一味閒。\n古人虽已往，不废仰高山。",
        "dynasty": "宋",
        "collection_info": null
    },
    {
        "uuid": "9713522a040e576226ec028da8dd68c0",
        "title": "呻吟斋睡起五首呈世弼  其三",
        "author": "黄庭坚",
        "content": "疏食吾犹饱，曲肱哦古今。\n酒倾因好事，絃绝为知音。\n妬蘗长春木，争巢喧暮禽。\n长怀阮校尉，北望首阳岑。",
        "dynasty": "宋",
        "collection_info": null
    },
    {
        "uuid": "de00eaf16c31ddb31a53e2ce8354bb60",
        "title": "呻吟斋睡起五首呈世弼  其四",
        "author": "黄庭坚",
        "content": "已把社公酒，春寒那得严。\n厌听鸿啄雪，喜有燕穿帘。\n璞玉深藏器，囊锥立见尖。\n儿时爱谈道，今日口如箝。",
        "dynasty": "宋",
        "collection_info": null
    },
    {
        "uuid": "f00dfb9790312ca75f1a679aec685112",
        "title": "呻吟斋睡起五首呈世弼  其五",
        "author": "黄庭坚",
        "content": "墙下蓬蒿地，儿童课翦除。\n蔓莴随分种，杞菊未须游。\n河水传烽火，交州报捷书。\n无能落閒处，惭媿饱春蔬。",
        "dynasty": "宋",
        "collection_info": null
    },
    {
        "uuid": "09f2d78bd3bb5e1090e1ce59413e8417",
        "title": "奉答子高见赠十韵",
        "author": "黄庭坚",
        "content": "柳径雨着绵，竹斋风陨箨。\n屏处人事少，晴余鸟声乐。\n诗卷堕我前，谓从天上落。\n君有古人风，诗如古人作。\n箪瓢谢膏粱，翰墨化糟粕。\n误蒙东海观，吾浅乃可酌。\n真成闻道百，自谓莫己若。\n谢生石韫玉，志尚本丘壑。\n虽无首阳粟，饮水亦不恶。\n跫然何时来，为我一发药。",
        "dynasty": "宋",
        "collection_info": null
    },
    {
        "uuid": "017195ce70b4fbf30aff740c9c16f730",
        "title": "招子高二十二韵兼简常甫世弼",
        "author": "黄庭坚",
        "content": "我行向厌次，夏扇日在摇。\n甘瓜未除垄，高柳尚鸣蜩。\n驾言聊摄归，飞霜晓封条。\n负薪泣裘褐，公子御狐貂。\n岁月坐晼晚，鬓颜飒然凋。\n道德千古事，斯文非一朝。\n往者我不及，后生多见超。\n吾党二三子，士林耸孤标。\n小谢抱周易，忘言独参寥。\n崔郎楚左史，二典考舜尧。\n王生风雅学，谈辩秋江潮。\n洒笔惊有司，小敌谓可骄。\n安知摴蒱局，临关败三枭。\n三生数步隔，屡赴茗碗邀。\n小谢殊未来，我觉百里遥。\n问之忧菽水，心虑极无聊。\n父怜母不诃，日以浊酒浇。\n此道如鼎实，念子羹未调。\n古来有亲养，回也乐一瓢。\n不田鹑生宎，在物乃为妖。\n吾言有师承，可信如斗杓。\n诗以解子忧，亦用当子招。",
        "dynasty": "宋",
        "collection_info": null
    },
    {
        "uuid": "6df35ab39f7e3869b03c80c722b131b1",
        "title": "次韵谢子高读渊明传",
        "author": "黄庭坚",
        "content": "枯木嵌空微暗淡，古器虽在无古絃。\n袖中正有南风手，谁为听之谁为传。\n风流岂落正始后，甲子不数义熙前。\n一轩黄菊平生事，无酒令人意缺然。",
        "dynasty": "宋",
        "collection_info": null
    },
    {
        "uuid": "688314827e31d3ad79086e9c3c9df82c",
        "title": "奉和王世弼寄上七兄先生用其韵",
        "author": "黄庭坚",
        "content": "宫槐弄黄黄，莲叶绿婉婉。\n时同二三友，竹轩凉夏晚。\n驾言都城南，以望征车返。\n何知苦淹回，及此秋景短。\n愁思令人瘦，举目道路远。\n西风脱一叶，荐士闻乡选。\n简书催渡河，宾客不得展。\n亲忧对萱丛，妇病废巾盥。\n言趋厌次城，鞭马倦长阪。\n枣林蔽天日，交阴不容伞。\n仰看实离离，忆见花纂纂。\n异乡怀节物，不共斟酒盏。\n举场下马入，深锁严籥管。\n诸生所程书，捃束若稭秆。\n蜜灯坐回环，丹砚精料柬。\n披榛拔芝兰，断石收琰琬。\n纷争一日事，声实溷端窾。\n天球或弃遗，斗筲尚何算。\n西归到官舍，尘土昏案版。\n寒窗穿碧疏，润础闹苍藓。\n诗书鹊巢翻，帷幔蛛丝罥。\n果知兄未来，光阴坐晼晚。\n昨蒙叔父报，亦叹音书简。\n薄言使事重，激切被天遣。\n逋流一方病，责任媲和扁。\n咨询怀靡及，不遑暇息偃。\n嚼冰进糜餐，衝雪踏层巘。\n严霜八月飞，貂狐无余暖。\n念嗟叔母刘，穷年寄甥馆。\n尚怜公初黠，诱掖到昭宛。\n庭坚薄才资，行又出町疃。\n浮云与世疏，短绠及道浅。\n匠伯首暂回，大樗终偃蹇。\n学宫尸廪入，奉养阙丰腆。\n学徒日新闻，孤陋犹旧典。\n小材渠困我，持斲问轮扁。\n大材我屈渠，越鸡当鹄卵。\n未能引分去，恋禄幸苟免。\n平生报一饱，从事极黾勉。\n岂如不见收，放身就閒散。\n思伯卧江南，无心趣轩冕。\n庞翁迹颇亲，黄蘗门屡款。\n斋余佛饭香，茶沸甘露满。\n逢人问进退，余事寄一莞。\n仲父挟高才，甘为沟中断。\n青黄可牺樽，荐庙配瑚琏。\n季父有逸兴，未尝入都辇。\n临流呼钓船，拂石弄琴阮。\n雍容从朋交，林下追游衍。\n田园虽足乐，及时思还返。\n阴寒木鸣条，望损倚门眼。\n南枝喜鸣鹊，尺素託黄犬。\n又以窀穸留，归期指姑洗。\n寄声问僧护，儿髮可以绾。\n妙言对宾客，称渠万金产。\n尔来弄笔砚，墨水恶翻建。\n大字如栖鸦，已不作肥软。\n鲁论未彻章，正苦诸叔懒。\n新诗开累纸，欲罢不能卷。\n远怀託孤高，别思盈缱绻。\n秋月明夜潮，柘浆冻金碗。\n疏杵韵寒砧，幽泉流翠笕。\n吟哦口垂涎，嚼味有余隽。\n传示同好人，我家东床坦。\n风烟意气生，挥毫写藤茧。\n猎山穷鹑鴽，罩海极虾蚬。\n银钩乱眼膜，嘉句濯肺脘。\n且言伯在野，朋友必推挽。\n五泰列清庙，圣绪今皇缵。\n真儒运斗枢，道化迪天显。\n朝论惜才难，逸民大蒐狝。\n岂闻任方物，包贡遗羽簳。\n招车必翘翘，前席思謇謇。\n王甥欲好怀，高意恐难转。\n长篇题远筒，封寄泪空潸。\n遥知云际开，灰飞黄钟管。",
        "dynasty": "宋",
        "collection_info": null
    },
    {
        "uuid": "5c7ee25817273edb340da43e84ffbf02",
        "title": "送吴彦归番阳",
        "author": "黄庭坚",
        "content": "学省困齑盐，人材任尊奬。\n倥侗祝螟蛉，小大器罂瓬。\n诸生厌晚成，躐学要侩驵。\n摹书说偏旁，破义析名象。\n九鼎奏箫韶，爰居端不飨。\n青衿少到门，庭除昼閒敞。\n竹风交槐阴，三见秋气爽。\n时頼解事人，载酒直心赏。\n吴郎楚国材，幽兰秀榛莽。\n彦国吐嘉言，子将喜标榜。\n平生钦豪俊，久客慕乡党。\n虚斋延洒扫，薄饭荐腒鮝。\n诗句唾成珠，笑嘲惬爬痒。\n春夏频谢除，曾未厌来往。\n归雁多喜声，寒蝉停哀响。\n黄花满篱落，白蚁闹瓮盎。\n留君待佳节，忽忽戒徂两。\n亲戚伤离居，交游念畴曩。\n棋局无对曹，摴蒱失朋长。\n问君去为何，云物愁莽苍。\n寿亲髮斑斑，千里劳梦想。\n家鸡藁头肥，寒鱼受罾网。\n甘旨蔌中厨，伊哑弄文襁。\n此行乐未央，安知川涂广。\n深秋上沧江，远水平如掌。\n人生要得意，壮士多旷荡。\n野鹤被笼樊，江鸥恋菰蒋。\n本来丘壑姿，不着刍豢养。\n寄声谢乡邻，为我具两桨。\n有路即归田，君其信非诳。",
        "dynasty": "宋",
        "collection_info": null
    },
    {
        "uuid": "3fa82236b25c78ac8424946d33a39508",
        "title": "二月丁卯喜雨吴体为北门留守文潞公作",
        "author": "黄庭坚",
        "content": "乘舆斋祭甘泉宫，遣使骏奔河岳中。\n谁与至尊分旰食，北门卧镇司徒公。\n微风不动天如醉，润物无声春有功。\n三十余年霖雨手，淹留河外作时丰。",
        "dynasty": "宋",
        "collection_info": null
    },
    {
        "uuid": "2f1823c2606cb33aa27e881f513d5625",
        "title": "李右司以诗送梅花至潞公予虽不接右司想见其人用老杜和元次山诗例次韵",
        "author": "黄庭坚",
        "content": "凡花俗草败人意，晚见琼蕤不恨迟。\n江左风流尚如此，春功终到岁寒枝。",
        "dynasty": "宋",
        "collection_info": null
    },
    {
        "uuid": "84cf68dc2ca6550da3fd067335fdc090",
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其一",
        "author": "黄庭坚",
        "content": "汉上思见庞德公，别来悲叹事无穷。\n声名藉甚漫前日，鬚鬓索然成老翁。\n家酿已随刻漏下，园花更开三四红。\n相逢不饮未为得，听取百鸟啼匆匆。",
        "dynasty": "宋",
        "collection_info": null
    },
    {
        "uuid": "610b346bd77179fc2a108368ecdb41c9",
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其二",
        "author": "黄庭坚",
        "content": "能来问疾好音传，蹇步昏花当日痊。\n烹鲤得书增目力，呼儿扶立候门前。\n游谈取重惭犀首，居物多赢昧计然。\n惟有交亲等金石，白头忘义復忘年。",
        "dynasty": "宋",
        "collection_info": null
    },
    {
        "uuid": "698f02465c5b81dc81a421da2d050dd4",
        "title": "次韵外舅喜王正仲三丈奉诏祷南岳回至襄阳舍驿马就舟见过三首  其三",
        "author": "黄庭坚",
        "content": "语言少味无阿堵，冰雪相看有此君。\n灯火诗书如梦寐，麒麟图画属浮云。\n平章息女能为妇，欢喜儿曹解缀文。\n忧乐同科惟石友，别离空復数朝曛。",
        "dynasty": "宋",
        "collection_info": null
    },
    {
        "uuid": "ace459892d4d7c5fa3d7956023187346",
        "title": "次韵正仲三丈自衡山返命舍驿过外舅师厚赠答",
        "author": "黄庭坚",
        "content": "昏昏市井气，呫呫儿女语。\n禽喧声百种，春作事万绪。\n人间鸡黍期，天上德星聚。\n乖离略十年，髮白齿龃龉。\n太史祷衡丘，佐王用貔虎。\n子云免大夫，草玄空自苦。\n人生只尔是，付与瓮头醑。",
        "dynasty": "宋",
        "collection_info": null
    },
    {
        "uuid": "0bac8b488bd8358744c43d631523dfcc",
        "title": "次韵子瞻春菜",
        "author": "黄庭坚",
        "content": "北方春蔬嚼冰雪，妍暖思采南山蕨。\n韭苗水餠姑置之，苦菜黄鸡羹糁滑。\n莼丝色紫菰首白，蒌蒿芽甜蔊头辣。\n生葅入汤翻手成，芼以姜橙夸缕抹。\n惊雷菌子出万钉，白鹅截掌鼈解甲。\n琅玕森深未飘箨，软炊香秔煨短茁。\n万钱自是宰相事，一饭且从吾党说。\n公如端为苦笋归，明日青衫诚可脱。",
        "dynasty": "宋",
        "collection_info": null
    },
    {
        "uuid": "a907bc0272c93e103a655ed7a8bd43b5",
        "title": "闰月访同年李夷伯子真于河上子真以诗谢次韵",
        "author": "黄庭坚",
        "content": "十年不见犹如此，未觉斯人叹滞留。\n白璧明珠多按剑，浊泾清渭要同流。\n日晴花色自深浅，风软鸟声相应酬。\n谈笑一樽非俗物，对公无地可言愁。",
        "dynasty": "宋",
        "collection_info": null
    },
    {
        "uuid": "82e3d7f69f04545e0b12f65856078238",
        "title": "戏答李子真河上见招来诗颇夸河上风物聊以当嘲云",
        "author": "黄庭坚",
        "content": "浑浑旧水无新意，漫漫黄尘涴白鸥。\n安得江湖忽当眼，卧听禽语信船流。",
        "dynasty": "宋",
        "collection_info": null
    },
    {
        "uuid": "e74cadf4636192301613e03f80afa157",
        "title": "和答李子真读陶庾诗",
        "author": "黄庭坚",
        "content": "乐易陶彭泽，忧思庾义城。\n风流扫地尽，诗句识余情。\n往者不再作，前贤畏后生。\n君言得意处，此意少人明。",
        "dynasty": "宋",
        "collection_info": null
    },
    {
        "uuid": "9293f7d244ea23ab2c08783cd94f358d",
        "title": "丙寅十四首效韦苏州  其一",
        "author": "黄庭坚",
        "content": "雪霁草木动，春融烟景和。\n嘉晨掩关坐，如此节物何。\n同游得二子，晤对不在多。",
        "dynasty": "宋",
        "collection_info": null
    },
    {
        "uuid": "296490b499b460c2c4d233a0337a878c",
        "title": "丙寅十四首效韦苏州  其二",
        "author": "黄庭坚",
        "content": "不知鞍马倦，想见洲渚春。\n清昼锁芳园，谁家停画轮。\n高柳极有思，向风招游人。",
        "dynasty": "宋",
        "collection_info": null
    },
    {
        "uuid": "bff594303a12da66a00b5a2c6e9ef19b",
        "title": "丙寅十四首效韦苏州  其三",
        "author": "黄庭坚",
        "content": "渐嘉楼外花，嘉赏亭边柳。\n作者归山丘，今春为谁有。\n千秋万岁后，还復来游否。",
        "dynasty": "宋",
        "collection_info": null
    },
    {
        "uuid": "b80b227e14e9aacf448ac0c686c825fb",
        "title": "丙寅十四首效韦苏州  其四",
        "author": "黄庭坚",
        "content": "城南有佳园，风物迎马首。\n但赏主人竹，不饮主人酒。\n红日媚紫苔，轻风泛春柳。",
        "dynasty": "宋",
        "collection_info": null
    },
    {
        "uuid": "c4d1f2b90264b2ab423ce2ac3ddb72ef",
        "title": "丙寅十四首效韦苏州  其五",
        "author": "黄庭坚",
        "content": "三公未白髮，十辈乘朱轮。\n只取人看好，何益百年身。\n但愿长今日，清樽对故人。",
        "dynasty": "宋",
        "collection_info": null
    },
    {
        "uuid": "c2e84ef9495c1266a119470ea4eb721e",
        "title": "丙寅十四首效韦苏州  其六",
        "author": "黄庭坚",
        "content": "江梅香冷淡，开徧未全疏。\n已有耐寒蜨，双飞上花鬚。\n今夜严城角，肯留花在无。",
        "dynasty": "宋",
        "collection_info": null
    },
    {
        "uuid": "f96637d1f28a4605c6e230a0b24580f2",
        "title": "丙寅十四首效韦苏州  其七",
        "author": "黄庭坚",
        "content": "我思五柳翁，解作一生事。\n得钱送酒家，便静寻山寺。\n念我还如此，翁应会人意。",
        "dynasty": "宋",
        "collection_info": null
    },
    {
        "uuid": "f4ab11bc409d8d1392be0e5411c97d44",
        "title": "丙寅十四首效韦苏州  其八",
        "author": "黄庭坚",
        "content": "庭空日色静，楼迥钟声迟。\n褐叟已争席，驯鸦更不疑。\n同来復同去，竟别我为谁。",
        "dynasty": "宋",
        "collection_info": null
    },
    {
        "uuid": "0fff35d453461062bc196474915825ce",
        "title": "丙寅十四首效韦苏州  其九",
        "author": "黄庭坚",
        "content": "谢甥有逸兴，李髯非不嘉。\n苦思梦春草，醉狂眠酒家。\n斯游无俗物，傲睨至昏鸦。",
        "dynasty": "宋",
        "collection_info": null
    },
    {
        "uuid": "6cc560a1fe61d7895be56010b58aeeff",
        "title": "丙寅十四首效韦苏州  其一○",
        "author": "黄庭坚",
        "content": "寺古老僧静，亭阴修竹多。\n莱公作州日，部曲屡经过。\n众推识公面，苍石眠绿莎。",
        "dynasty": "宋",
        "collection_info": null
    },
    {
        "uuid": "5cd1635abea08ef4aa31258fe98b3373",
        "title": "丙寅十四首效韦苏州  其一一",
        "author": "黄庭坚",
        "content": "盛时众吹嘘，谪去众毁辱。\n不为公存亡，幽兰春自绿。\n欲书名相传，安得南山竹。",
        "dynasty": "宋",
        "collection_info": null
    },
    {
        "uuid": "43c844536120c84d1a47a162e46a9007",
        "title": "丙寅十四首效韦苏州  其一二",
        "author": "黄庭坚",
        "content": "昔公调鼎实，指顾九庙尊。\n郡国富士马，于今开塞垣。\n谁能起公死，为国守北门。",
        "dynasty": "宋",
        "collection_info": null
    },
    {
        "uuid": "132e9d00a5b9cf454d72ea60d70868bc",
        "title": "丙寅十四首效韦苏州  其一三",
        "author": "黄庭坚",
        "content": "出身世丧道，解绶饥驱我。\n杯中得醉乡，去就不復果。\n岂为俗人言，达人傥余可。",
        "dynasty": "宋",
        "collection_info": null
    },
    {
        "uuid": "a6e361a4ec6957f6cd6a66a221db3a3a",
        "title": "丙寅十四首效韦苏州  其一四",
        "author": "黄庭坚",
        "content": "少小尚狷介，与人常不款。\n置身稍雍容，遇酒辄引满。\n自是鹤足长，难齐鳬胫短。",
        "dynasty": "宋",
        "collection_info": null
    },
    {
        "uuid": "cc47506737880bfa595f268b2bcb5608",
        "title": "催公静碾茶",
        "author": "黄庭坚",
        "content": "雪裏过门多恶客，春阴只恼有情人。\n睡魔正仰茶料理，急遣溪童碾玉尘。",
        "dynasty": "宋",
        "collection_info": null
    },
    {
        "uuid": "0c58af2423f374ebd0ff30db47544511",
        "title": "用前韵戏公静",
        "author": "黄庭坚",
        "content": "偶逢携酒便与饮，竟别我为何等人。\n兔月龙团不当惜，长卿消渴肺生尘。",
        "dynasty": "宋",
        "collection_info": null
    },
    {
        "uuid": "fc50c80636a9e2fbee304c14231dbc75",
        "title": "对酒歌答谢公静",
        "author": "黄庭坚",
        "content": "我为北海饮，君作东武吟。\n看君平生用意处，萧洒定自知人心。\n南阳城边雪三日，愁阴不能分皂白。\n摧轮踠蹄泥数尺，城门昼开眠贾客。\n移人僵尸在旦夕，谁能忍饥待食麦。\n身忧天下自有人，寒士何者愁填臆。\n民生正自不愿材，可乘以车可鞭策。\n君不见海南水沈紫栴檀，碎身百炼金博山。\n岂如不蒙斧斤赏，老大绝崖霜雪间。\n投身有用祸所集，何况四达之衢井先汲。\n昨日青童天上回，手捧玉帝除书来。\n一番通籍清都阙，百身书名赤城台。\n飞昇度世无虚日，怪我短褐趋尘埃。\n顾谓彼童子，此何预人事。\n但对清樽即眼开，一杯引人着胜地。\n传闻官酒亦自清，径须沽取续吾瓶。\n南山朝来似有意，今夜傥放春月明。",
        "dynasty": "宋",
        "collection_info": null
    },
    {
        "uuid": "2cfc7e91da828fa633a6d5b64785fd84",
        "title": "种决明",
        "author": "黄庭坚",
        "content": "后皇富嘉种，决明着方术。\n耘锄一席地，时至观茂密。\n缥叶资芼羹，缃花马蹄实。\n霜丛风雨余，簸簸场功毕。\n枕囊代曲肱，甘寝听芬苾。\n老眼愿力余，读书真成癖。",
        "dynasty": "宋",
        "collection_info": null
    },
    {
        "uuid": "46fba8452ba53d211affc15f8174bc7c",
        "title": "同世弼韵作寄伯氏在济南兼呈六舅祠部",
        "author": "黄庭坚",
        "content": "山光扫黛水挼蓝，闻说樽前惬笑谈。\n伯氏清修如舅氏，济南萧洒似江南。\n屡陪风月干吟笔，不解笙簧醉舞衫。\n只恐使君乘传去，拾遗今日是前衔。",
        "dynasty": "宋",
        "collection_info": null
    },
    {
        "uuid": "2dd3f16567557cc5b9a5616ad82c96b1",
        "title": "伯氏到济南寄诗颇言太守居有湖山之胜同韵和",
        "author": "黄庭坚",
        "content": "西来黄犬传佳句，知是陆机思陆云。\n历下楼台追把酒，舅家宾客厌论文。\n山椒欲雨好云气，湖面逆风生水纹。\n想得争棋飞鸟上，行人不见只听闻。",
        "dynasty": "宋",
        "collection_info": null
    },
    {
        "uuid": "3933e80a91955bbb61fba1ebbcd3f88a",
        "title": "次韵寄李六弟济南郡城桥亭之诗",
        "author": "黄庭坚",
        "content": "客心如头垢，日欲撩千篦。\n闻人说江南，喜气吐晴霓。\n伏枕梦归路，子规吟翠微。\n济南似江南，旧见今不疑。\n洗心欲成游，王事相夺移。\n驽马恋栈豆，岂能辞絷缧。\n本无封侯骨，见事又重迟。\n徒能多着酒，大腹如鸱夷。\n惟思一渔舟，载网横渺瀰。\n矫贡历下亭，朱阑转清溪。\n春风吹桃李，三月自成蹊。\n翠叶张日幄，红英铺地衣。\n此中有佳兴，不醉定自非。\n况当郡政成，野茧麦两岐。\n与民同观游，永夜不阖扉。\n女墙上金枢，天如青琉璃。\n想子果下归，马饱生刍嘶。",
        "dynasty": "宋",
        "collection_info": null
    },
    {
        "uuid": "c6f2be2f29e8473aa8e63498dc78269a",
        "title": "用明发不寐有怀二人为韵寄李秉彝德叟  其一",
        "author": "黄庭坚",
        "content": "竹贯四时清，月通云气明。\n外弟有佳质，妙年推老成。\n后凋对霜雪，不昧处阴晴。\n盛德当如此，古人畏后生。",
        "dynasty": "宋",
        "collection_info": null
    },
    {
        "uuid": "cbe229a1c2086ee9f8a1ede4c1d70a2d",
        "title": "用明发不寐有怀二人为韵寄李秉彝德叟  其二",
        "author": "黄庭坚",
        "content": "在昔授子书，髧彼垂两髮。\n乖离今十年，树立映先达。\n青灯哦妙句，如酌春酒滑。\n把书念携手，惆怅至明发。",
        "dynasty": "宋",
        "collection_info": null
    },
    {
        "uuid": "50a857dad30c563f03f20123eeb405c5",
        "title": "用明发不寐有怀二人为韵寄李秉彝德叟  其三",
        "author": "黄庭坚",
        "content": "人生不如意，十事恒八九。\n未见历下人，徒倾历城酒。\n从来亲骨肉，不免相可不。\n但愿崇事实，虚名等箕斗。",
        "dynasty": "宋",
        "collection_info": null
    },
    {
        "uuid": "c642ba3e9d46eb66043799719a3fcc9b",
        "title": "用明发不寐有怀二人为韵寄李秉彝德叟  其四",
        "author": "黄庭坚",
        "content": "蚤知鹊山亭，李杜发佳思。\n弥年听传夸，登览通梦寐。\n遥怜坐清旷，落笔富新制。\n尚因宾客集，沥酒使我醉。",
        "dynasty": "宋",
        "collection_info": null
    },
    {
        "uuid": "958e6631a33e44632bcb6892e702611e",
        "title": "用明发不寐有怀二人为韵寄李秉彝德叟  其五",
        "author": "黄庭坚",
        "content": "往在舅氏旁，获拚堂上帚。\n六经观圣人，明如夜占斗。\n索居废旧闻，独学无新有。\n羡子杞梓材，未曾离矫揉。",
        "dynasty": "宋",
        "collection_info": null
    },
    {
        "uuid": "3365f78b145d0e5912de378745611f32",
        "title": "用明发不寐有怀二人为韵寄李秉彝德叟  其六",
        "author": "黄庭坚",
        "content": "安诗无恙时，学行超辈侪。\n华屋落丘山，百忧满人怀。\n此士如不亡，仲子抱奇材。\n不独典刑在，神明还观来。",
        "dynasty": "宋",
        "collection_info": null
    },
    {
        "uuid": "b8399461439e510db772b6c66ce35730",
        "title": "用明发不寐有怀二人为韵寄李秉彝德叟  其七",
        "author": "黄庭坚",
        "content": "少时诵诗书，贯穿数万字。\n迩来窥陈编，记一忘三二。\n光阴如可玩，老境翻手至。\n良医曾折足，说病乃真意。",
        "dynasty": "宋",
        "collection_info": null
    },
    {
        "uuid": "911fc9b96e03449e9470391efb80047a",
        "title": "用明发不寐有怀二人为韵寄李秉彝德叟  其八",
        "author": "黄庭坚",
        "content": "桃李春成径，本自不期人。\n历下两寒士，箪瓢能悦亲。\n耻蒙伐国问，肯卧覆车尘。\n子既得此友，从之求日新。",
        "dynasty": "宋",
        "collection_info": null
    },
    {
        "uuid": "6358ff8e418562a1611d0d968f103693",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其一",
        "author": "黄庭坚",
        "content": "忆在昭陵日，倾心用老成。\n功归仁祖庙，正得一书生。",
        "dynasty": "宋",
        "collection_info": null
    },
    {
        "uuid": "716f62187919fc71a8b27fbc164a45c3",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其二",
        "author": "黄庭坚",
        "content": "羊生但着鞭，勿哭西州门。\n故有不亡者，南山相与存。",
        "dynasty": "宋",
        "collection_info": null
    },
    {
        "uuid": "77edae4bfc555294def24dd3fdd10016",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其三",
        "author": "黄庭坚",
        "content": "庆州自不恶，藉甚载声华。\n忠义可无憾，公今有世家。",
        "dynasty": "宋",
        "collection_info": null
    },
    {
        "uuid": "1ead7caa48ddcd6bc784127cacd24458",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其四",
        "author": "黄庭坚",
        "content": "公归未百年，鹳巢荒古屋。\n我吟殄瘁诗，悲风韵乔木。",
        "dynasty": "宋",
        "collection_info": null
    },
    {
        "uuid": "6a7c671630cdc6dd63342c8d96e6c671",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其五",
        "author": "黄庭坚",
        "content": "伤心祠下亭，在时公燕处。\n临水不相猜，江鸥会人语。",
        "dynasty": "宋",
        "collection_info": null
    },
    {
        "uuid": "c7e79f58d8e27c9c6d096e483d7b108c",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其六",
        "author": "黄庭坚",
        "content": "公有一杯酒，与人同醉醒。\n遗民能记忆，欲语涕飘零。",
        "dynasty": "宋",
        "collection_info": null
    },
    {
        "uuid": "c06177fddf7ffd007c4d4a9851d4365e",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其七",
        "author": "黄庭坚",
        "content": "委径问谣俗，高丘省佃作。\n昔游非苟然，今花几开落。",
        "dynasty": "宋",
        "collection_info": null
    },
    {
        "uuid": "e5f4c583a03e5ece75c49c3cd7643d1d",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其八",
        "author": "黄庭坚",
        "content": "在昔实方枘，成功见圆机。\n九原尚友心，白首要同归。",
        "dynasty": "宋",
        "collection_info": null
    },
    {
        "uuid": "e4521d877c80eea2af6d7a01766918a7",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其九",
        "author": "黄庭坚",
        "content": "人去洲渚在，春回花草斑。\n清谈值渊对，发兴如江山。",
        "dynasty": "宋",
        "collection_info": null
    },
    {
        "uuid": "c25b18ba31a3b1c447aa82c540873efd",
        "title": "陪师厚游百花洲槃礴范文正祠下道羊昙哭谢安石事因读生存华屋处零落归山丘为十诗  其一○",
        "author": "黄庭坚",
        "content": "落日衔城壁，祠东更一游。\n悲来惜酒少，安得董糟丘。",
        "dynasty": "宋",
        "collection_info": null
    },
    {
        "uuid": "cdec3cfa0932c7fa7d3f8b4de0a17da4",
        "title": "百花洲杂题",
        "author": "黄庭坚",
        "content": "范公种竹水边亭，漂泊来游一客星。\n神理不应从此尽，百年草树至今青。",
        "dynasty": "宋",
        "collection_info": null
    },
    {
        "uuid": "83c2d305587c45ba569e28e13eedef4a",
        "title": "竹下把酒",
        "author": "黄庭坚",
        "content": "竹下倾春酒，愁阴为我开。\n不知临水语，更得几回来。",
        "dynasty": "宋",
        "collection_info": null
    },
    {
        "uuid": "f6fe2c4fa53a7e0d236febd8b62c6f44",
        "title": "砌台晚思",
        "author": "黄庭坚",
        "content": "日极江南千里春，谁今洒笔可招魂。\n向人犹作故时面，翠竹苍烟一万根。",
        "dynasty": "宋",
        "collection_info": null
    },
    {
        "uuid": "30661519325292e9229f616f4f88f132",
        "title": "和师厚接花",
        "author": "黄庭坚",
        "content": "妙手从心得，接花如有神。\n根株穰下土，颜色洛阳春。\n雍也本犁子，仲由元鄙人。\n升堂与入室，只在一挥斤。",
        "dynasty": "宋",
        "collection_info": null
    },
    {
        "uuid": "ec013e53b6fdb2a9c3888ad14256166c",
        "title": "和师厚栽竹",
        "author": "黄庭坚",
        "content": "大隠在城市，此君真友生。\n根须辰日斸，笋要上番成。\n龙化葛陂去，凤吹阿阁鸣。\n草荒三径断，岁晚见交情。",
        "dynasty": "宋",
        "collection_info": null
    },
    {
        "uuid": "de734440b2894a50b13912f2c89b047a",
        "title": "次韵师厚雨中昼寝忆江南餠曲酒",
        "author": "黄庭坚",
        "content": "雨砌无车马，风帘洒静便。\n忽思江外酒，准拟醉时眠。\n隠几惟观化，开书屡绝编。\n遥知烟渚梦，遣骑唤渔船。",
        "dynasty": "宋",
        "collection_info": null
    },
    {
        "uuid": "ea3c3929321b9dc4cee0ff055fb37a62",
        "title": "次韵师厚萱草",
        "author": "黄庭坚",
        "content": "从来占北堂，雨露借恩光。\n与菊乱佳色，共葵倾太阳。\n人生真苦相，物理忌孤芳。\n不及空庭草，荣衰可两忘。",
        "dynasty": "宋",
        "collection_info": null
    },
    {
        "uuid": "ddc5e1bdd24f61564341fb16a43eb3a9",
        "title": "次韵谢外舅病不能拜復官夏雨眠起之什",
        "author": "黄庭坚",
        "content": "丈人养痾卧，此道取众弃。\n强饭尚可饱，力田苦常匮。\n欲从羣儿嬉，出语不妩媚。\n轩窗坐风凉，编简勘遗坠。\n自安井无禽，未叹旅焚次。\n夏暑极阳功，时霖作阴事。\n呼儿疏药畦，植杖按瓜地。\n南山云气佳，北极冕旒邃。\n自欣鬚髮白，得见衣裳治。\n山林收枯槁，草木洗憔悴。\n舐痔以车来，探珠遭龙睡。\n腹便时蒙嘲，身退得自恣。\n伊优无下僚，骯脏谢高位。\n谁能领斯会，好在漆园吏。",
        "dynasty": "宋",
        "collection_info": null
    },
    {
        "uuid": "1a65725a6caac05c2216d1f7368e8af8",
        "title": "次韵师厚病间十首  其一",
        "author": "黄庭坚",
        "content": "贝锦不足歌，请陈江汉诗。\n美人出江汉，窈窕世未窥。\n折兰不肯佩，告我以蚕饥。\n独归岂惮远，三危露如饴。",
        "dynasty": "宋",
        "collection_info": null
    },
    {
        "uuid": "3c1847e572ddd3ca53cacec62a47a1d7",
        "title": "次韵师厚病间十首  其二",
        "author": "黄庭坚",
        "content": "德人更疢疾，术智益洒落。\n反身见万古，道不在卜度。\n胸中有镆铘，老境要志弱。\n谢公赋达生，达生真可託。",
        "dynasty": "宋",
        "collection_info": null
    },
    {
        "uuid": "5d649d765a2609cb875afb7eb22c7862",
        "title": "次韵师厚病间十首  其三",
        "author": "黄庭坚",
        "content": "引镜照清骨，惊非曩时人。\n天地入喻指，芭蕉自观身。\n陈力则已病，征财又室贫。\n古来支离疏，粟帛王所仁。",
        "dynasty": "宋",
        "collection_info": null
    },
    {
        "uuid": "3b656ae01715f4849ff6fa1fcb68a9bf",
        "title": "次韵师厚病间十首  其四",
        "author": "黄庭坚",
        "content": "葅寒知园秋，饭白问米贱。\n妇孙劝甘旨，霜兔颇宜麵。\n黄花不举酒，佳句余嫪恋。\n经行宴坐堂，鼠迹书几砚。",
        "dynasty": "宋",
        "collection_info": null
    },
    {
        "uuid": "2f023f5ff45b5d83bf76e7d14e247605",
        "title": "次韵师厚病间十首  其五",
        "author": "黄庭坚",
        "content": "桃李一春期，松栢千岁永。\n经玄事寂寞，髮白官閒冷。\n草绿艾如张，波清蜮司影。\n东里与无趾，渠有幸不幸。",
        "dynasty": "宋",
        "collection_info": null
    },
    {
        "uuid": "fc02e09f9609916c7645ab8afda2d967",
        "title": "次韵师厚病间十首  其六",
        "author": "黄庭坚",
        "content": "病余儿废锄，门巷草芊眠。\n来者何所闻，披草足跫然。\n封侯谢骨相，使鬼无金钱。\n梦作白鸥去，江湖水黏天。",
        "dynasty": "宋",
        "collection_info": null
    },
    {
        "uuid": "e99a0a2e48d7428629ab87f07761dda0",
        "title": "次韵师厚病间十首  其七",
        "author": "黄庭坚",
        "content": "民生自煎熬，煮豆以萁爨。\n居然忘本根，光阴不供翫。\n藏山夜半失，乌合归星散。\n因病见不生，达人果大观。",
        "dynasty": "宋",
        "collection_info": null
    },
    {
        "uuid": "50a80f415dd24dfb40e0cecc42dd11d7",
        "title": "次韵师厚病间十首  其八",
        "author": "黄庭坚",
        "content": "开田种白玉，饱牛事耕犁。\n雨露非无泽，得秋常苦迟。\n猛虎擅文章，斑斑被诸儿。\n长松抱劲节，惟有岁寒知。",
        "dynasty": "宋",
        "collection_info": null
    },
    {
        "uuid": "b0711dd257cd0928bf2782b48b5c3993",
        "title": "次韵师厚病间十首  其九",
        "author": "黄庭坚",
        "content": "谢公莳兰苕，真意付此物。\n惠然风肯来，香为一披拂。\n遥知醉吟姿，黾勉向朱绂。\n搘筇橘柚黄，僧屋对像佛。",
        "dynasty": "宋",
        "collection_info": null
    },
    {
        "uuid": "fe664351f45b7ca2e89de769838aab62",
        "title": "次韵师厚病间十首  其一○",
        "author": "黄庭坚",
        "content": "身病心轻安，道肥体癯瘦。\n好怀当告谁，四墙枣红皱。\n负暄不可献，扪蝨坐清昼。\n端有真富贵，千秋万年后。",
        "dynasty": "宋",
        "collection_info": null
    },
    {
        "uuid": "c65ad0631df054fd0ed754cf9905dbe2",
        "title": "次韵奉送公定",
        "author": "黄庭坚",
        "content": "去年君渡河，枣下实离离。\n今年君渡河，剥枣咏豳诗。\n直缘恩义重，不惮鞍马疲。\n诗书半行李，道路费岁时。\n亲交叹存亡，学问访阙遗。\n我多后时悔，君亦见事迟。\n即此有真意，定非儿女知。\n虚名无用处，北斗与南箕。\n燕赵游侠子，长安轻薄儿。\n狂掉三寸舌，躐登九级墀。\n覆手云雨翻，立谈光阴移。\n歃血盟父子，指天出肝脾。\n从来国器重，见谓骨相奇。\n筑岩发梦寐，猎渭非熊螭。\n百工改绳墨，一世擅文词。\n全人脰肩肩，瓮盎妩且宜。\n大槐阴黄庭，女萝绵络之。\n昭阳两兄弟，还自妬蛾眉。\n工颦又宜笑，百辈来茹咨。\n班姬轻鸿毛，更合众口吹。\n引绳痛排拫，蒙蔽枉成帷。\n惟恐出己上，杀之如弈棋。\n尘埃百年琴，绝絃为钟期。\n落落虎豹文，义难管中窥。\n至今扬子云，不与俗谐嬉。\n岁晚草玄经，覃思写天维。\n脱身天禄阁，危于剑头炊。\n卧闻策董贤，闭门甘忍饥。\n五侯盛宾客，驺辔交横驰。\n时通问字人，得酒未曾辞。\n近者君家翁，天与脱馽鞿。\n已为冥冥鸿，矰缴尚安施。\n养兰寻僧圃，爱竹到水湄。\n北阙免朝请，西都分保釐。\n文章九鼎重，富贵一黍累。\n赵良请灌园，但为商君嗤。\n弃甲尚文过，兕多牛有皮。\n出仕书掣肘，归来菊荒篱。\n不为五斗折，自无三径资。\n胜箭洗蹀血，归鞍悬月支。\n斯人万户侯，造物付鑪锤。\n我观史臣篇，疏略记糟醨。\n譬如官池蛙，谁能问公私。\n君怀明月珠，簸弄沧海涯。\n深房佩芳兰，固是王所姬。\n南贡尚包橘，汉滨莫大随。\n每来促谈麈，风生庭竹枝。\n骯脏得家法，伊优不能为。\n但听呼摴蒱，便足解人颐。\n功成在漏刻，颖利处囊锥。\n失势落坑穽，寒窀如愁鸱。\n得马折足祸，亡羊多歧悲。\n屡敌因心计，伏兵几面欺。\n长戈仰关来，吐款受羁縻。\n万事只如此，毕竟谁成亏。\n爱君方寸间，醇朴乃器师。\n安得摆俗缠，东冈并鉏犁。\n由来在阴鹤，不必振羽仪。\n送行倾车盖，载酒满鸱夷。\n天高木叶下，潦退河流卑。\n屯云搴六幕，新月吐半规。\n人生会面难，取醉听狂痴。\n语穽发欺笑，诗锋犯嘲讥。\n悬知履霜来，少别为不怡。\n天津媚河汉，阙角挂秋霓。\n中有鬼与神，赤舌弄阴机。\n夜光但十袭，出怀即瑕疵。\n去去善逆旅，冻醪约重持。\n山药倒藤架，红梨带寒曦。\n坐须骑奴还，淹留岁恐期。\n无为出门念，牵衣婴孺啼。\n短韵愿成诵，时时寄相思。",
        "dynasty": "宋",
        "collection_info": null
    },
    {
        "uuid": "b8df7e35866088d15fc7565022cccbf9",
        "title": "和谢公定河朔漫成八首  其一",
        "author": "黄庭坚",
        "content": "急雨长风溢两河，欣然河伯顺风歌。\n行观东海方存少，不以黄流更自多。",
        "dynasty": "宋",
        "collection_info": null
    },
    {
        "uuid": "dcd86cf5981929b92f567eb3d44f741d",
        "title": "和谢公定河朔漫成八首  其二",
        "author": "黄庭坚",
        "content": "直渠杀势烦才吏，机器爬沙聚水兵。\n河面常从天上落，金堤千里护都城。",
        "dynasty": "宋",
        "collection_info": null
    },
    {
        "uuid": "09b977e75b7431b19a90fc35c7b8df1a",
        "title": "和谢公定河朔漫成八首  其三",
        "author": "黄庭坚",
        "content": "直令南粤还归帝，谁谓匈奴不敢王。\n愿见推财多卜式，未须算赋似桑羊。",
        "dynasty": "宋",
        "collection_info": null
    },
    {
        "uuid": "d89f3e56fd89b3f1dd08d0bac6f6f7a5",
        "title": "和谢公定河朔漫成八首  其四",
        "author": "黄庭坚",
        "content": "莱公庙略传耆旧，韩令风流在井疆。\n安用鸣鼛增汉垒，不妨罗拜下诸羌。",
        "dynasty": "宋",
        "collection_info": null
    },
    {
        "uuid": "ef175424b51cb685fc98dd3fe82d589a",
        "title": "和谢公定河朔漫成八首  其五",
        "author": "黄庭坚",
        "content": "汉时水占十万顷，官寺民居皆浊河。\n岂必九渠亡故道，直缘穿凿用功多。",
        "dynasty": "宋",
        "collection_info": null
    },
    {
        "uuid": "228dd9f9317a8a44950ef54b0d7e02b7",
        "title": "和谢公定河朔漫成八首  其六",
        "author": "黄庭坚",
        "content": "漠庭数遣林牙使，羌种来窥雁塞耕。\n壮士看天思上策，月边鸣笛为谁横。",
        "dynasty": "宋",
        "collection_info": null
    },
    {
        "uuid": "8670debe3c496f83b249668db07300cf",
        "title": "和谢公定河朔漫成八首  其七",
        "author": "黄庭坚",
        "content": "蛛蒙黄画屏初暗，尘涩金门锁不开。\n六十余年望琱辇，赭袍曾是映宫槐。",
        "dynasty": "宋",
        "collection_info": null
    },
    {
        "uuid": "2c4f06b2ca501a4c52c2d3a0c87fbfd0",
        "title": "和谢公定河朔漫成八首  其八",
        "author": "黄庭坚",
        "content": "百里弃疆王自直，万金捐费物皆春。\n须令牧马甘踰幕，更遣弯弓不射人。",
        "dynasty": "宋",
        "collection_info": null
    },
    {
        "uuid": "44d56694f3fc556f9f5a0cef59fb05cf",
        "title": "次韵谢公定王世弼赠答二绝句  其一",
        "author": "黄庭坚",
        "content": "何用苦吟肝肾愁，但知把酒更无忧。\n声名本不关人事，看取青门一故侯。",
        "dynasty": "宋",
        "collection_info": null
    },
    {
        "uuid": "a0ee28d0d926a105a46ea78b557a9d48",
        "title": "次韵谢公定王世弼赠答二绝句  其二",
        "author": "黄庭坚",
        "content": "酒因咀嚼还知味，诗就呻吟不要工。\n王谢风流看二妙，病夫直欲卧墙东。",
        "dynasty": "宋",
        "collection_info": null
    },
    {
        "uuid": "9a3110a87424f305182e7c6a8491c4d8",
        "title": "次韵公定世弼登北都东楼四首  其一",
        "author": "黄庭坚",
        "content": "日着阑干角，风吹濯澣衣。\n喜同王季哲，更得谢玄晖。\n清兴俱不浅，长吟无用归。\n月明南北道，犹见驿尘飞。",
        "dynasty": "宋",
        "collection_info": null
    },
    {
        "uuid": "acdba1b2b13b1d93247efae9ed9ebda0",
        "title": "次韵公定世弼登北都东楼四首  其二",
        "author": "黄庭坚",
        "content": "真皇多庙胜，仁祖用功深。\n卜宅迁九鼎，破胡藏万金。\n百年休战士，当日纵前禽。\n欲断匈奴臂，不如留此心。",
        "dynasty": "宋",
        "collection_info": null
    },
    {
        "uuid": "f5e4161d71547ceab576febf53fe057d",
        "title": "次韵公定世弼登北都东楼四首  其三",
        "author": "黄庭坚",
        "content": "都城碍飞鸟，军幕卧貔貅。\n紫葚知蚕老，黄云见麦秋。\n接天双阙起，伏地九河流。\n耆老深望幸，銮舆不好游。",
        "dynasty": "宋",
        "collection_info": null
    },
    {
        "uuid": "d916311cfe191d0ca8c04af2e94ff66e",
        "title": "次韵公定世弼登北都东楼四首  其四",
        "author": "黄庭坚",
        "content": "汉皇勤远略，晚节相千秋。\n不足中原地，犹思一战收。\n圣朝方北顾，斜日倚东楼。\n庙算知无敌，寒儒浪自愁。",
        "dynasty": "宋",
        "collection_info": null
    },
    {
        "uuid": "d0381c44efaf7afe040ddb5c946fcc7e",
        "title": "和谢公定征南谣",
        "author": "黄庭坚",
        "content": "传闻交州初陆梁，东连五溪西氐羌。\n军行不断蛮标盾，谋主皆收汉畔亡。\n合浦谯门腥血沸，晋兴城下白骨荒。\n谋臣异时坐致寇，守臣今日愧苞桑。\n已遣戈船下灕水，更分楼船浮豫章。\n颇闻师出三鸦路，尽是中屯六郡良。\n汉南食麦如食玉，湖南驱人如驱羊。\n营平请谷三百万，祁连引兵九千里。\n少府私钱不可知，大农计岁今余几。\n土兵番马貔虎同，蝮蛇毒草篁竹中。\n未论刍粟捐金费，直愁瘴疠连营空。\n我思荆州李太守，欲募蛮夷令自攻。\n至今民歌尹杀我，州郡择人诚见功。\n张乔祝良不难得，谁借前筯开天聪。\n诏书哀痛言语切，为民一洗横尸血。\n摧锋陷坚赏万户，堑山堙谷穷三穴。\n南平旧时颇臣顺，欲献封疆请旄节。\n庙谟犹计病中原，岂知一朝更屠灭。\n天道从来不争胜，功臣好为可喜说。\n交州鸡肋安足贪，汉开九郡劳臣监。\n吕嘉不肯佩银印，征侧持戈敌百男。\n君不见往年濒海未郡县，赵佗闭关罢朝献。\n老翁窃帝聊自娱，白头抱孙思事汉。\n孝文亲遗劳苦书，稽首请去黄屋车。\n得一亡十终不忍，太宗之仁千古无。",
        "dynasty": "宋",
        "collection_info": null
    },
    {
        "uuid": "db729aef0b55ed0b78adc5f84cf99815",
        "title": "和师厚秋半时復官分司西都",
        "author": "黄庭坚",
        "content": "遥知得谢分西洛，无復肯弹冠上尘。\n园地除瓜犹入市，水田收秫未全贫。\n杜陵白髮垂垂老，张翰黄花句句新。\n还与老农争坐席，青林同社赛田神。",
        "dynasty": "宋",
        "collection_info": null
    },
    {
        "uuid": "833407b16916a46e89334468dbcbf899",
        "title": "和师厚郊居示里中诸君",
        "author": "黄庭坚",
        "content": "篱边黄菊关心事，窗外青山不世情。\n江橘千头供岁计，秋蛙一部洗朝酲。\n归鸿往燕竞时节，宿草新坟多友生。\n身后功名空自重，眼前樽酒未宜轻。",
        "dynasty": "宋",
        "collection_info": null
    },
    {
        "uuid": "f715e614332b3e71dddaf75e1397830b",
        "title": "寄南阳谢外舅",
        "author": "黄庭坚",
        "content": "谢公遂偃蹇，南阳无旧庐。\n天与解缨绂，元非傲当涂。\n庖丁释牛刀，众手斫大軱。\n白云曲肱卧，青山满床书。\n妙质落川泽，果然天网疏。\n故知今人巧，未觉古人迂。\n筑场岁功休，夜泉鸣竹渠。\n胸怀鬰垒块，此物谅时须。\n儿能了翁事，安用府中趋。\n孙能诵翁诗，乃是千里驹。\n人生行乐耳，用舍要自如。\n我方神其拙，社栎官道樗。\n公犹忧斧斤，睥睨斲樽壶。\n万古身后前，芭蕉秋雨余。\n少年喜狡狯，叱化粒成珠。\n谟功可歌舞，学古则暖姝。\n所好果不同，未可一理驱。\n眇思忘言对，安得南飞鳬。\n鄙心生蔓草，萌芽望耘鉏。\n离筵如昨日，春柳见霜枯。\n未辱锦绣段，时蒙双鲤鱼。\n忆昔参几杖，雍容觑规模。\n引接开藻鉴，高明通事枢。\n门生五七辈，寂寞半白鬚。\n谈经落麈尾，行乐从篮舆。\n看竹辟彊宅，阅士黄公垆。\n雪屋煮茶药，晴檐张画图。\n幽寺促灯火，青毡置摴蒱。\n遶床叫一掷，十白九雉卢。\n蔡泽来分功，袁耽必上都。\n开旗纵七走，破竹殄羣胡。\n成枭烛为明，挟长朋佐呼。\n终饮见温克，所争匪锱铢。\n谁令运甓翁，见谓牧猪奴。\n事託丈人重，乃爱屋上乌。\n旧言如对面，形迹滞舟车。\n风帘想隠几，天籁鸣寒梧。\n尚喜读书否，还能把酒无。\n邺城渺尘沙，冠盖若秋蕖。\n相过问寒温，意气驰九衢。\n楚客虽工瑟，齐人本好竽。\n永怀溟海量，北斗不可斟。\n胜夜亲笔墨，因来明月珠。",
        "dynasty": "宋",
        "collection_info": null
    },
    {
        "uuid": "85de4fafc24fc6cb66e4b804bfb2f9a0",
        "title": "和外舅夙兴三首  其一",
        "author": "黄庭坚",
        "content": "瓜蔓已除垄，苔痕犹上墙。\n蓬蒿贪雨露，松竹见冰霜。\n卷幔天垂斗，披衣日在房。\n无诗叹不遇，千古一潜郎。",
        "dynasty": "宋",
        "collection_info": null
    },
    {
        "uuid": "d37146f9e7aa177d3f9624bded5a610d",
        "title": "和外舅夙兴三首  其二",
        "author": "黄庭坚",
        "content": "风烈僧鱼响，霜严郡角悲。\n短童疲洒扫，落叶故纷披。\n水冻食鲑少，瓮寒浮蚁迟。\n朝阳乌鸟乐，安稳託禅枝。",
        "dynasty": "宋",
        "collection_info": null
    },
    {
        "uuid": "b7cf2812c8458b5ab000a6aec585964f",
        "title": "和外舅夙兴三首  其三",
        "author": "黄庭坚",
        "content": "暑逐池莲尽，寒随塞雁来。\n衣裘虽得暖，狐貉正相哀。\n僧汲辘轳晓，车鸣关锁开。\n不因朝鼓起，来帙乱书堆。",
        "dynasty": "宋",
        "collection_info": null
    },
    {
        "uuid": "089367d500d719606d384ebd7c7b3353",
        "title": "和答师厚黄连桥坏大木亦为秋雹所碎",
        "author": "黄庭坚",
        "content": "溪桥乔木下，往岁记经过。\n居人指神社，不敢寻斧柯。\n青阴百尺蔽白日，乌鹊取意占作窠。\n黄泉浸根雨长叶，造物着意固已多。\n风摧电打扫地尽，竟莫知为何谴诃。\n独山冷落城东路，不见指名终不磨。",
        "dynasty": "宋",
        "collection_info": null
    },
    {
        "uuid": "b01f70b8509af5485c2d27dfbf9549b3",
        "title": "世弼惠诗求舜泉辄欲以长安酥共泛一杯次韵戏答",
        "author": "黄庭坚",
        "content": "寒齑薄饭留佳客，蠹简残编作近邻。\n避地梁鸿真好学，着书扬子未全贫。\n玉酥炼得三危露，石火烧成一片春。\n沙鼎探汤供卯饮，不忧问字绝无人。",
        "dynasty": "宋",
        "collection_info": null
    },
    {
        "uuid": "00b80d184c6aefefd10d9cce30c46ca6",
        "title": "送蛤蜊与李明叔诸公",
        "author": "黄庭坚",
        "content": "雪屋吹灯然豆萁，古来壮士亦长饥。\n广文不得载酒去，且咏太玄庖蛤蜊。",
        "dynasty": "宋",
        "collection_info": null
    },
    {
        "uuid": "cf1593de45ba00d1392b4af38883e673",
        "title": "戏赠世弼用前韵",
        "author": "黄庭坚",
        "content": "盗跖人肝常自饱，首阳薇蕨向来饥。\n谁能着意知许事，且为元长食蛤蜊。",
        "dynasty": "宋",
        "collection_info": null
    },
    {
        "uuid": "2aea7d4c2c3e994ab0126455c35fc9d3",
        "title": "世弼病方家不善论蛤蜊之功戏答",
        "author": "黄庭坚",
        "content": "伯乐无传骥空老，重华不见士长饥。\n从来万事乖名实，岂但药翁论蛤蜊。",
        "dynasty": "宋",
        "collection_info": null
    },
    {
        "uuid": "55d02fa160a5709c806bc901462f9aa6",
        "title": "次韵师厚食蟹",
        "author": "黄庭坚",
        "content": "海馔糖蟹肥，江醪白蚁醇。\n每恨腹未厌，夸说齿生津。\n三岁在河外，霜脐常食新。\n朝泥看郭索，暮鼎调酸辛。\n趋跄虽入笑，风味极可人。\n忆观淮南夜，火攻不及晨。\n横行葭苇中，不自贵其身。\n谁怜一网尽，大去河伯民。\n鼎司费万钱，玉食罗常珍。\n吾评扬州贡，此物真绝伦。",
        "dynasty": "宋",
        "collection_info": null
    },
    {
        "uuid": "9b717b8e7670a739538d7d516bb5236f",
        "title": "次韵谢外舅食馿肠",
        "author": "黄庭坚",
        "content": "垂头畏庖丁，趋死尚能鸣。\n说以雕俎乐，甘言果非诚。\n生无千金辔，死得五鼎烹。\n祸胎无肠胃，杀身和椒橙。\n春风都门道，贯鱼百十并。\n骑奴吹一吷，驵骏不敢争。\n物材苟当用，何必渥洼生。\n忽思麒麟楦，突兀使人惊。",
        "dynasty": "宋",
        "collection_info": null
    },
    {
        "uuid": "b1ff8b3958ce69439fc5b08f73afe98d",
        "title": "次韵师厚答马着作屡赠诗",
        "author": "黄庭坚",
        "content": "尝闻马南郡，少有拔俗韵。\n寒灰几见溺，铩翮常思奋。\n桐薪鸣竈间，剑气吐吴分。\n多言世益嗤，当律心自隠。\n家虽四立壁，仕要三无愠。\n会将渔父意，往就庄生问。",
        "dynasty": "宋",
        "collection_info": null
    },
    {
        "uuid": "9178457ea0d1eaa4b758b1f90540b597",
        "title": "次韵子瞻与舒尧文祷雪雾猪泉唱和",
        "author": "黄庭坚",
        "content": "老农年饥望人腹，想见四溟森雨足。\n林回投璧负婴儿，岂闻烹儿翁不哭。\n未论万户无炊烟，蛛丝蜗涎经杼轴。\n使君闵雪无肉味，煮餠青蒿下盐菽。\n岂云剪爪宜侵肌，霜不杀草仍故绿。\n幽灵奰赑西山雾，牲肥酒香神未渎。\n得微往从董父餐，宁当罪繫葛陂渊。\n卜择祠官齐博士，暴露致告苍崖颠。\n请天行泽不汲汲，尔亦枯鱼过河泣。\n生鹅斩颈血未干，风马云车坐相及。\n百里旌旗洒玉花，使君义动龙蛇蛰。\n老农欢喜有春事，呼儿饭牛理簑笠。\n博士勿嘆从公疲，明年麦饭滑流匙。",
        "dynasty": "宋",
        "collection_info": null
    },
    {
        "uuid": "d085cf8b6a188e0dc5e07e8890fb429d",
        "title": "薄薄酒二章  其一",
        "author": "黄庭坚",
        "content": "薄酒可与忘忧，丑妇可与白头。\n徐行不必驷马，称身不必狐裘。\n无祸不必受福，甘餐不必食肉。\n富贵于我如浮云，小者谴诃大戮辱。\n一身畏首復畏尾，门多宾客饱僮仆。\n美物必甚恶，厚味生五兵。\n匹夫怀璧死，百鬼瞰高明。\n丑妇千秋万岁同室，万金良药不如无疾。\n薄酒一谈一笑胜茶，万里封侯不如还家。",
        "dynasty": "宋",
        "collection_info": null
    },
    {
        "uuid": "668db8b72d55405e0a9fe5858ec31c5f",
        "title": "薄薄酒二章  其二",
        "author": "黄庭坚",
        "content": "薄酒终胜饮茶，丑妇不是无家。\n醇醪养牛等刀锯，深山大泽生龙蛇。\n秦时东陵千户食，何如青门五色瓜。\n传呼鼓吹拥部曲，何如春雨一池蛙。\n性刚太傅促和药，何如羊裘钓烟沙。\n绮席象床琱玉枕，重门夜鼓不停挝。\n何如一身无四壁，满船明月卧芦花。\n吾闻食人之肉，可随以鞭朴之戮。\n乘人之车，可加以鈇钺之诛。\n不如薄酒醉眠牛背上，丑妇自能搔背痒。",
        "dynasty": "宋",
        "collection_info": null
    },
    {
        "uuid": "370d7c24c972df53d74b0d3cb932300a",
        "title": "戏赠彦深",
        "author": "黄庭坚",
        "content": "李髯家徒立四壁，未尝一饭能留客。\n春寒茅屋交相风，倚墙扪虱读书策。\n老妻甘贫能养姑，宁剪髻鬟不典书。\n大儿得餐不索鱼，小儿得裈不索襦。\n庾郎鲑菜二十七，太常斋日三百余。\n上丁分膰一饱饭，藏神梦诉羊蹴蔬。\n世传寒士有食籍，一生当饭百瓮葅。\n冥冥主张审如此，附郭小圃宜勤锄。\n葱秧青青葵甲绿，早韭晚菘羹糁熟。\n充虚解战頼汤餠，芼以蓱虀与甘菊。\n几日怜槐已着花，一心咒笋莫成竹。\n羣儿笑髯穷百巧，我谓胜人饭重肉。\n羣儿笑髯不若人，我独爱髯无事贫。\n君不见猛虎即人厌麋鹿，人还寝皮食其肉。\n濡需终与豕俱焦，饫肥择甘果非福。\n虫蚁无知不足惊，横目之民万物灵。\n请食熊蹯楚千乘，立死山壁汉公卿。\n李髯作人有佳处，李髯作诗有佳句。\n虽无厚禄故人书，门外犹多长者车。\n我读扬雄逐贫赋，斯人用意未全疏。",
        "dynasty": "宋",
        "collection_info": null
    },
    {
        "uuid": "b84449de17b5a52800e21ab3ae4bfd74",
        "title": "竹轩咏雪呈外舅谢师厚并调李彦深",
        "author": "黄庭坚",
        "content": "破腊春未融，土膏寒不发。\n数声鸣条风，一夜洒窗雪。\n开轩万物晓，落势良未歇。\n铿铿青琅玕，阅此岁凛冽。\n摧埋头抢地，意气终自洁。\n君子谓此君，全身斯明哲。\n屋头维女贞，额色少泽悦。\n稍能窥藩篱，亦有固穷节。\n佳兴冉冉生，门外无车辙。\n写之朱丝絃，清坐待明月。",
        "dynasty": "宋",
        "collection_info": null
    },
    {
        "uuid": "824910cc8b0dcfbd6ba71d507ca7c799",
        "title": "赋未见君子忧心靡乐八韵寄李师载  其一",
        "author": "黄庭坚",
        "content": "同升吏部曹，往在纪丁未。\n别离感寒暑，岁星行十二。\n我惭鸡荩谷，子叹天且劓。\n空余山梁期，尚不昧初志。",
        "dynasty": "宋",
        "collection_info": null
    },
    {
        "uuid": "191a0dacdfc73265cae59f0fa3315143",
        "title": "赋未见君子忧心靡乐八韵寄李师载  其二",
        "author": "黄庭坚",
        "content": "会合良艰期，繫匏各异县。\n千里共明月，如披故人面。\n浮云蔽高秋，此岂心中愿。\n雾重豹成文，水清鱼自见。",
        "dynasty": "宋",
        "collection_info": null
    },
    {
        "uuid": "2ad2b18a22ae79b5181d83ecc82e8412",
        "title": "赋未见君子忧心靡乐八韵寄李师载  其三",
        "author": "黄庭坚",
        "content": "齐地谷翔贵，排门无爨饙。\n二仲有甘旨，奉亲亦良勤。\n原田水洸洸，何时稼如云。\n无民愿岁丰，正自不忘君。",
        "dynasty": "宋",
        "collection_info": null
    },
    {
        "uuid": "845bd8979bf154047a8e8c209d40888f",
        "title": "赋未见君子忧心靡乐八韵寄李师载  其四",
        "author": "黄庭坚",
        "content": "古人有成言，岁暮于吾子。\n斧挥郢人鼻，琴即钟期耳。\n新诗凌建安，高论到正始。\n徒言参隔辰，未负石投水。",
        "dynasty": "宋",
        "collection_info": null
    },
    {
        "uuid": "7ec0ad3979b66ace6acbe8f94a417cda",
        "title": "赋未见君子忧心靡乐八韵寄李师载  其五",
        "author": "黄庭坚",
        "content": "白雪非众听，夜光忌暗投。\n古来不识察，浪自生百忧。\n三月楚国泪，千年郢中楼。\n无因杭一苇，浊水拍天流。",
        "dynasty": "宋",
        "collection_info": null
    },
    {
        "uuid": "1c101e1e4520f0d4772710e2450b27b1",
        "title": "赋未见君子忧心靡乐八韵寄李师载  其六",
        "author": "黄庭坚",
        "content": "河南李茂彦，内藴迈俗心。\n浚冲有泾渭，一顾重千金。\n事亲知色难，胜己又勇沈。\n外物既难必，求之首阳岑。",
        "dynasty": "宋",
        "collection_info": null
    },
    {
        "uuid": "d7f9452a335ff484bf646fa7f640b541",
        "title": "赋未见君子忧心靡乐八韵寄李师载  其七",
        "author": "黄庭坚",
        "content": "飘风从东来，雨足尽西靡。\n万物逐波流，金石终自止。\n渭因泾使浊，菲以葑故毁。\n智所无奈何，谁能为樗里。",
        "dynasty": "宋",
        "collection_info": null
    },
    {
        "uuid": "b82c2b8690452e39126c148ce9cfef64",
        "title": "赋未见君子忧心靡乐八韵寄李师载  其八",
        "author": "黄庭坚",
        "content": "纷纷车马客，如集市人博。\n彼虽有求来，我但快一噱。\n忽逢媚学子，时亦撼关钥。\n何当携手期，濠上得鱼乐。",
        "dynasty": "宋",
        "collection_info": null
    },
    {
        "uuid": "c93f4db07d0a9b824a887d52f220923b",
        "title": "次韵张秘校喜雪三首  其一",
        "author": "黄庭坚",
        "content": "落月烟沙静渺然，好风吹雪下平田。\n琼瑶万里酒增价，桂玉一炊人少钱。\n学子已占秋食麦，广文何憾客无毡。\n睡余强起还诗债，腊裏春初未隔年。",
        "dynasty": "宋",
        "collection_info": null
    },
    {
        "uuid": "eb21ccde0c59b3a6e344351df49dc1f2",
        "title": "次韵张秘校喜雪三首  其二",
        "author": "黄庭坚",
        "content": "巷深朋友稀来往，日晏儿童不扫除。\n雪裏正当梅腊尽，民饥可待麦秋无。\n寒生短棹谁乘兴，光入疏櫺我读书。\n官冷无人供美酒，何时却得步兵厨。",
        "dynasty": "宋",
        "collection_info": null
    },
    {
        "uuid": "eb6b58c853fc3b334d48ff2221ffed84",
        "title": "次韵张秘校喜雪三首  其三",
        "author": "黄庭坚",
        "content": "满城楼观玉阑干，小雪晴时不共寒。\n润到竹根肥腊笋，暖开蔬甲助春盘。\n眼前多事观游少，胸次无忧酒量宽。\n闻说压沙梨已动，会须鞭马蹋泥看。",
        "dynasty": "宋",
        "collection_info": null
    },
    {
        "uuid": "76c4d8f2176be2a392b62bbe8be6b2f4",
        "title": "次韵寅庵四首  其一",
        "author": "黄庭坚",
        "content": "四时说尽庵前事，寄远如开水墨图。\n略有生涯如谷口，非无卜肆在成都。\n旁篱榛栗供宾客，满眼云山奉燕居。\n閒与老农歌帝力，年丰村落罢追胥。",
        "dynasty": "宋",
        "collection_info": null
    },
    {
        "uuid": "33ed05a9d4487218c588746c5bbe36f8",
        "title": "次韵寅庵四首  其二",
        "author": "黄庭坚",
        "content": "兄作新庵接旧居，一原风物萃庭隅。\n陆机招隠方传洛，张翰思归正在吴。\n五斗折腰惭仆妾，几年合眼梦乡闾。\n白云行处应垂泪，黄犬归时早寄书。",
        "dynasty": "宋",
        "collection_info": null
    },
    {
        "uuid": "78a0de208e88a70f84438562381ef64c",
        "title": "次韵寅庵四首  其三",
        "author": "黄庭坚",
        "content": "大若塘边擉网鱼，小桃源口带经锄。\n诗催孺子成鸡栅，茶约邻翁掘芋区。\n苦楝狂风寒彻骨，黄梅细雨润如酥。\n此时睡到日三丈，自起开关招酒徒。",
        "dynasty": "宋",
        "collection_info": null
    },
    {
        "uuid": "d70903bc536cbc33110292ee68644f12",
        "title": "次韵寅庵四首  其四",
        "author": "黄庭坚",
        "content": "未怪穷山寂寞居，此情常与世情疏。\n谁家生计无閒地，太半归来已白鬚。\n不用看云眠永日，会思临水寄双鱼。\n公私逋负田园薄，未至妨人作乐无。",
        "dynasty": "宋",
        "collection_info": null
    },
    {
        "uuid": "74e8431a0e2aee2d99cdfaf1be7fb466",
        "title": "以同心之言其臭如兰为韵寄李子先  其一",
        "author": "黄庭坚",
        "content": "往日三语掾，解道将无同。\n我观李校书，超迈有古风。\n谈道屡入微，闭门长蒿蓬。\n谁能赏远韵，太守似安丰。",
        "dynasty": "宋",
        "collection_info": null
    },
    {
        "uuid": "ec6096d9677de916589eeee5eb607dde",
        "title": "以同心之言其臭如兰为韵寄李子先  其二",
        "author": "黄庭坚",
        "content": "流水鸣无意，白云出无心。\n水得平淡处，渺渺不厌深。\n云行不能雨，还归碧山岑。\n斯人似云水，廊庙等山林。",
        "dynasty": "宋",
        "collection_info": null
    },
    {
        "uuid": "262ebf86d6be9ccfbf644a12fa549ff8",
        "title": "以同心之言其臭如兰为韵寄李子先  其三",
        "author": "黄庭坚",
        "content": "俗士得失重，舍龟观朵颐。\n六经成市道，驵侩以为师。\n吾学淡如水，载行欲安之。\n惟有无心子，白云相与期。",
        "dynasty": "宋",
        "collection_info": null
    },
    {
        "uuid": "c48a046907c745fa948449af46b96649",
        "title": "以同心之言其臭如兰为韵寄李子先  其四",
        "author": "黄庭坚",
        "content": "摧藏褫冠冕，寂寞归丘园。\n一瓢俱好学，伯仲吹篪埙。\n正以此易彼，高车择朱门。\n得失固有在，难为欲人言。",
        "dynasty": "宋",
        "collection_info": null
    },
    {
        "uuid": "140eceab0fe7e4d6ffe0cbf27fdcd290",
        "title": "以同心之言其臭如兰为韵寄李子先  其五",
        "author": "黄庭坚",
        "content": "携手力不足，七年坐乖离。\n愁思不能眠，起视夜何其。\n残月挂破镜，寒星满天垂。\n明明故人心，维斗终不移。",
        "dynasty": "宋",
        "collection_info": null
    },
    {
        "uuid": "a5506ca0c44f16228aec87212fc3a5fc",
        "title": "以同心之言其臭如兰为韵寄李子先  其六",
        "author": "黄庭坚",
        "content": "穷阎蒿蔓羶，富屋酒肉臭。\n酒肉令人肥，蒿蔓令人瘦。\n欲从钟鼎食，復恐忧患构。\n秦时千户侯，寂寞种瓜后。",
        "dynasty": "宋",
        "collection_info": null
    },
    {
        "uuid": "12f5cb87684dcb069a86f0e59948f10e",
        "title": "以同心之言其臭如兰为韵寄李子先  其七",
        "author": "黄庭坚",
        "content": "客从济南来，遗我故人书。\n墨淡字疏行，故人情有余。\n上言犹健否，次问意何如。\n只今意何有，思食故溪鱼。",
        "dynasty": "宋",
        "collection_info": null
    },
    {
        "uuid": "31ccd59b0563f1c197ee6ce91cdaee22",
        "title": "以同心之言其臭如兰为韵寄李子先  其八",
        "author": "黄庭坚",
        "content": "吾子有嘉德，譬如含熏兰。\n清风不来过，岁晚蒿艾间。\n古来百夫雄，白首在涧槃。\n非关自取重，直为知人难。",
        "dynasty": "宋",
        "collection_info": null
    },
    {
        "uuid": "977845b636d6b030f44cb8fe9952a0fc",
        "title": "见子瞻粲字韵诗和答三人四返不困而愈崛奇辄次韵寄彭门三首  其一",
        "author": "黄庭坚",
        "content": "公才如洪河，灌注天下半。\n风日未尝撄，昼夜圣所叹。\n名世二十年，穷无歌舞玩。\n入宫又见妬，徒友飞鸟散。\n一饱事难谐，五车书作伴。\n风雨暗楼台，鸡鸣自昏旦。\n虽非锦绣赠，欲报青玉案。\n文似离骚经，诗窥关雎乱。\n贱生恨学晚，曾未奉巾盥。\n昨蒙双鲤鱼，远託郑人缓。\n风义薄秋天，神明还旧贯。\n更磨荐祢墨，推挽起疲懦。\n忽忽未嗣音，微阳归候炭。\n仁风从东来，拭目望斋馆。\n鸟声日日春，柳色弄晴暖。\n漫有酒盈樽，何因见此粲。",
        "dynasty": "宋",
        "collection_info": null
    },
    {
        "uuid": "ba852df9b86535b1c5c98cc948661140",
        "title": "见子瞻粲字韵诗和答三人四返不困而愈崛奇辄次韵寄彭门三首  其二",
        "author": "黄庭坚",
        "content": "人生等尺捶，岂耐日取半。\n谁能如秋虫，长夜向壁叹。\n朝四与暮三，适为狙公玩。\n臭腐暂神奇，喑噫即飘散。\n我观万世中，独立无介伴。\n小黠而大痴，夜气不及旦。\n低首甘豢养，尻脽登俎案。\n所以终日饮，醉眠朱碧乱。\n无人明此心，忍垢待濯盥。\n仰看东飞云，只使衣带缓。\n先生古人学，百氏一以贯。\n见义勇必为，少作衰俗懦。\n忠言愿回天，不忍斆吞炭。\n还从股肱郡，待诏图书馆。\n投壶得赐金，侏儒余饱暖。\n宁令东方公，但索长安粲。",
        "dynasty": "宋",
        "collection_info": null
    },
    {
        "uuid": "4f07974025b2199ebdbddf002e67753a",
        "title": "见子瞻粲字韵诗和答三人四返不困而愈崛奇辄次韵寄彭门三首  其三",
        "author": "黄庭坚",
        "content": "元龙湖海士，毁誉略相半。\n下床卧许君，上床自永嘆。\n丈夫属有念，人物非所玩。\n坐令结欢客，化为烟雾散。\n武功有大略，亦復寡朋伴。\n咏歌思见之，长夜鸣曷旦。\n东南望彭门，官道平如案。\n简书束缚人，一水不能乱。\n斯文媲秬鬯，可用圭瓒盥。\n诚求活国医，何忍弃和缓。\n开疆日百里，都内钱朽贯。\n铭功甚俊伟，乃见儒生懦。\n且当置是事，勿使冰作炭。\n上帝羣玉府，道家蓬莱馆。\n曲肱夏簟寒，炙背冬屋暖。\n只令文字垂，万世星斗粲。",
        "dynasty": "宋",
        "collection_info": null
    },
    {
        "uuid": "53eed7d5a97d16b67af8932aa3fc8014",
        "title": "再和寄子瞻闻得湖州",
        "author": "黄庭坚",
        "content": "天下无相知，得一已当半。\n桃僵李为仆，芝焚蕙增叹。\n佳人在江湖，照影自娱玩。\n一朝入汉宫，扫除备冗散。\n何如终流落，长作朝云伴。\n相思欲面论，坐起鸡五旦。\n身惭尸廪禄，有罪未见案。\n公文雄万夫，皦皦不自乱。\n臧谷皆亡羊，要以道湔盥。\n传声向东南，王事不可缓。\n春波下数州，快若七札贯。\n椎鼓张风帆，相见激衰懦。\n空文不传心，千古付煨炭。\n安得垂天云，飞就吴兴馆。\n鱼餍柳絮肥，笋煮溪沙暖。\n解歌使君词，樽前有三粲。",
        "dynasty": "宋",
        "collection_info": null
    },
    {
        "uuid": "6dcbba27dfee7359c74b3e0242801554",
        "title": "次韵答尧民",
        "author": "黄庭坚",
        "content": "君闻苏公诗，疾读思过半。\n譬如闻韶耳，三月忘味叹。\n我诗岂其朋，组丽等俳玩。\n不闻南风絃，同调广陵散。\n鹤鸣九天上，肯作家鸡伴。\n晁子但爱我，品藻私月旦。\n官閒乐相从，梨栗供杯案。\n门静鸟雀嬉，花深蜂蝶乱。\n忽蒙加礼貌，斋戒事搢盥。\n问大心更小，意督词反缓。\n君材于用多，舞选弓矢贯。\n聪明回自照，胜己果非懦。\n我如相绘事，素质施朽炭。\n古来得道人，非独大庭馆。\n晁子已不疑，冬寒春自暖。\n繫表知药言，择友得荀粲。",
        "dynasty": "宋",
        "collection_info": null
    },
    {
        "uuid": "4b1f135211d6d9efad8f45253bc45749",
        "title": "春游",
        "author": "黄庭坚",
        "content": "终日桃李蹊，春风不相识。\n同我二三子，承我作意力。\n把酒忘味着，看花了香寂。\n晴云散长空，旷荡无限隔。\n身为胡蝶梦，本自不渔色。\n春虫劝人归，今我诚是客。\n归来翻故纸，书尾见麟获。\n文字非我名，聊取二三策。",
        "dynasty": "宋",
        "collection_info": null
    },
    {
        "uuid": "cd6ef70d74121321c6f6e6b9af937978",
        "title": "次韵感春五首  其一",
        "author": "黄庭坚",
        "content": "我与子桑友，既往雨弥旬。\n交情未曾改，天地忽趋新。\n东风无行迹，佳气满城闉。\n麦苗生陂陇，叹息不食陈。\n谁能裹饭来，定是寂寞人。\n一曲古流水，试拂絃上尘。\n古木少生意，轮囷卧河滨。\n惭愧桃与李，相随见阳春。",
        "dynasty": "宋",
        "collection_info": null
    },
    {
        "uuid": "fa31b01df92c920b5e576ca28abcb2da",
        "title": "次韵感春五首  其二",
        "author": "黄庭坚",
        "content": "张侯脱朝衣，儿褐多纯绿。\n闻道无米舂，煮朮学辟谷。\n官吏但索钱，诏书哀惸独。\n东方九尺长，不得侏儒禄。\n屋中声鹅雁，日暮搅心曲。\n穷巷无桃李，缊袍非春服。\n我吟白驹诗，知君在空谷。",
        "dynasty": "宋",
        "collection_info": null
    },
    {
        "uuid": "9d6c66eac0de72e9c603130c153eb119",
        "title": "次韵感春五首  其三",
        "author": "黄庭坚",
        "content": "祁寒不可怨，天道自平分。\n及尔春风来，四肢有余温。\n丈夫力如虎，为人行灌园。\n椒兰工壅蔽，未可怨芳荪。\n寒鱼守穷辙，蒙呴一沫恩。\n一朝被湔祓，吹毛见瘢痕。",
        "dynasty": "宋",
        "collection_info": null
    },
    {
        "uuid": "800b03a6f705f9f52b84a6686cebc990",
        "title": "次韵感春五首  其四",
        "author": "黄庭坚",
        "content": "鸟声春渐长，烟雨春薄暮。\n风光不长妍，如客暂时寓。\n芸芸物争时，天地有常度。\n我行睹大河，黄流日东骛。\n喟然欲乘桴，莽不见洲渚。\n张侯但饮酒，无用恨羁旅。\n十年富贵子，今作一丘土。",
        "dynasty": "宋",
        "collection_info": null
    },
    {
        "uuid": "8d73ab72474895570b705b111ad20fb9",
        "title": "次韵感春五首  其五",
        "author": "黄庭坚",
        "content": "茶如鹰爪拳，汤作蟹眼煎。\n时邀草玄客，晴明坐南轩。\n笑谈非世故，独立万物先。\n春风引车马，隠隠何阗阗。\n高盖相摩戛，骑奴争道喧。\n吾人抚荣观，燕处自超然。\n城中百年木，有鹊巢其颠。\n鸤鸠来相宅，日暮更谋迁。",
        "dynasty": "宋",
        "collection_info": null
    },
    {
        "uuid": "fc610eb0845600ad75f6f9c258adb601",
        "title": "圣柬将寓于卫行乞食于齐有可怜之色再次韵感春五首赠之  其一",
        "author": "黄庭坚",
        "content": "温气冰底归，忽忽六过旬。\n园林改柯叶，鸟声日日新。\n耕稼百年外，四郊无短闉。\n高丘试顾望，俯仰迹已陈。\n信陵松鬰鬰，不见曩时人。\n空怀负暄赏，莫望属车尘。\n腹中书万卷，阽死沟壑滨。\n投壶与射覆，一笑物皆春。",
        "dynasty": "宋",
        "collection_info": null
    },
    {
        "uuid": "f997a2ebf8912e3e28db5bb2de3032b0",
        "title": "圣柬将寓于卫行乞食于齐有可怜之色再次韵感春五首赠之  其二",
        "author": "黄庭坚",
        "content": "种萱欲遣忧，丛薄空自绿。\n洗心日三省，人亦不我谷。\n谁能书窗下，草玄抱幽独。\n白首官不迁，校书汉天禄。\n身当万户侯，鼓吹拥部曲。\n解佩着犀渠，张弓插雕服。\n何时李将军，射猎出上谷。",
        "dynasty": "宋",
        "collection_info": null
    },
    {
        "uuid": "6699e298b779f38afbab64f9e6314c89",
        "title": "圣柬将寓于卫行乞食于齐有可怜之色再次韵感春五首赠之  其三",
        "author": "黄庭坚",
        "content": "春风鸣布谷，天道似劝分。\n持饥望路人，谁能颜色温。\n笑忆枯鱼说，诙谐老漆园。\n湘纍不得禄，哀怨写荃荪。\n千年涧谷松，惭愧雨露恩。\n思为万乘器，顾掩斧凿痕。",
        "dynasty": "宋",
        "collection_info": null
    },
    {
        "uuid": "6decbe2ff17d196148dcf500b17165e8",
        "title": "圣柬将寓于卫行乞食于齐有可怜之色再次韵感春五首赠之  其四",
        "author": "黄庭坚",
        "content": "风雨桃李华，佳人来何暮。\n安齐果未安，寓卫岂所寓。\n张侯室县磬，得酒美无度。\n常忧腐肠死，须我嫁阿骛。\n双鱼传尺素，何处迷春渚。\n啼鸟劝不归，晓鞍逐行旅。\n遥知登楼兴，信美非吾土。",
        "dynasty": "宋",
        "collection_info": null
    },
    {
        "uuid": "b1bc09cd83e17d4937a4a58a86b72d99",
        "title": "圣柬将寓于卫行乞食于齐有可怜之色再次韵感春五首赠之  其五",
        "author": "黄庭坚",
        "content": "鲁公但食粥，百口常忧煎。\n金张席贵宠，奴隶乘朱轩。\n丈夫例寒饿，万世无后先。\n风霾天作恶，雷亦怒阗阗。\n俄顷花柳静，烟暖谷鸟喧。\n人事每如此，翻覆不常然。\n下流多谤议，高位又疾颠。\n空余壮士志，不逐四时迁。",
        "dynasty": "宋",
        "collection_info": null
    },
    {
        "uuid": "9aeb2601aa2f5749aff28bbeed7828ee",
        "title": "次韵盖郎中率郭郎中休官二首  其一",
        "author": "黄庭坚",
        "content": "仕路风波双白髮，閒曹笑傲两诗流。\n故人相见自青眼，新贵即今多黑头。\n桃叶柳花明晓市，荻芽蒲笋上春洲。\n定知闻健休官去，酒户家园得自由。",
        "dynasty": "宋",
        "collection_info": null
    },
    {
        "uuid": "3beb45b0af9ee0eaa7b71be82c2146d7",
        "title": "次韵盖郎中率郭郎中休官二首  其二",
        "author": "黄庭坚",
        "content": "世态已更千变尽，心源不受一尘侵。\n青春白日无公事，紫燕黄鹂俱好音。\n付与儿孙知伏腊，听教鱼鸟逐飞沈。\n黄公垆下曾知味，定是逃禅入少林。",
        "dynasty": "宋",
        "collection_info": null
    },
    {
        "uuid": "2694fcdb07806ecf3c0679c0dcc35dc5",
        "title": "次韵郭右曹",
        "author": "黄庭坚",
        "content": "阅世行将老斲轮，那能不朽见仍云。\n岁中日月又除尽，圣处工夫无半分。\n秋水寒沙鱼得计，南山浓雾豹成文。\n古心自有着鞭地，尺璧分阴未当勤。",
        "dynasty": "宋",
        "collection_info": null
    },
    {
        "uuid": "3a67bff48d03bbec61b2ed79d21a28e3",
        "title": "送杨瓘雁门省亲二首  其一",
        "author": "黄庭坚",
        "content": "执戟老翁年七十，人看生理亦无聊。\n草玄事业窥周易，作赋声名动汉朝。\n今见远孙勤翰墨，还持遗藁困箪瓢。\n三年乡校趋晨鼓，一日边城听夜刁。\n野饭盈盘厌葱韭，春风半道解狐貂。\n归时定倒迎门屣，问雁安能学度辽。",
        "dynasty": "宋",
        "collection_info": null
    },
    {
        "uuid": "23ba54f312a08f6797c03558b41ff26f",
        "title": "送杨瓘雁门省亲二首  其二",
        "author": "黄庭坚",
        "content": "蜀客出衰世，独升邹鲁堂。\n蚊虻观得失，虎豹擅文章。\n吾子已强学，草玄宜不忘。\n江河须畎浍，松柏要冰霜。\n马策路千里，雁门书数行。\n旨甘君有妇，尺璧爱分光。",
        "dynasty": "宋",
        "collection_info": null
    },
    {
        "uuid": "5d5e37b020675ac116aa7731e5ad46d4",
        "title": "次韵答张沙河",
        "author": "黄庭坚",
        "content": "张侯堂堂身八尺，老大无机如汉阴。\n猛摩虎牙取吞噬，自叹日月不照临。\n策名日已污轩冕，逃去未必焚山林。\n我评君才甚高妙，孤竹截管空桑琴。\n四十未曾成老翁，紫髯垂颐鬰森森。\n眉宇之间见风雅，蓝田烟雾生球琳。\n胸中垒块正须酒，东海可揽北斗斟。\n古人已悲铜雀上，不闻向时清吹音。\n百年毁誉付谁定，取醉自可结舌瘖。\n使公繫腰印如斗，驷马高盖驱骎骎。\n亲朋改观婢仆敬，成都男子宁异今。\n又言屋底甚悬磬，儿婚女嫁取千金。\n古来圣贤多不饱，谁能独无父母心。\n众雏堕地各有命，强为百草忧春霖。\n艾封人子暗目睫，与王同床悔沾襟。\n陇鸟入笼左右啄，终日思归碧山岑。\n一生能几开口笑，何忍更遣百虑侵。\n忽投雄篇写逸兴，仰占干文动奎参。\n自陈使酒尝駡坐，惜予不与朋盍簪。\n君材蜀锦三千丈，要在刀尺成衣衾。\n南朝例有风流癖，楚地俗多词赋淫。\n屈原离骚岂不好，只今漂骨沧江浔。\n正令夷甫开三窟，猎以我道皆成禽。\n温恭忠厚神所劳，于鱼得计岂厌深。\n丈夫身在要勉力，岂有吾子终陆沈。\n鄙人相士盖多矣，勿作蔡泽笑噤吟。",
        "dynasty": "宋",
        "collection_info": null
    },
    {
        "uuid": "7bafb412683ea3320e7ebf1c5e1d54dd",
        "title": "送张沙河游齐鲁诸邦",
        "author": "黄庭坚",
        "content": "张侯去沙河，三食邺下麦。\n笔力望晁董，颇遗俗眼白。\n平生学经纶，胸中负奇画。\n未论功活人，饱饭不常得。\n妻寒尚宾敬，儿饿犹笔墨。\n侧闻共伯城，鱼稻颇宜客。\n又持尘生甑，欲往立四壁。\n平生贷米家，十辈来簿责。\n囊无孔方兄，面有在陈色。\n守株伺投兔，岁晚将何获。\n广道无人行，春风转沙石。\n栖栖马如狗，去谒东侯伯。\n布衣未可量，苍髯身八尺。\n鱼干要斗水，士困易为德。\n譬之举大木，人借一臂力。\n诸公感意气，岂待故相识。\n吾穷乏祖饯，折柳当马策。",
        "dynasty": "宋",
        "collection_info": null
    },
    {
        "uuid": "b98144dad6673f2e9d807d7740a6858a",
        "title": "和张沙河招饮",
        "author": "黄庭坚",
        "content": "张侯耕稼不逢年，过午未炊儿女煎。\n腹裏虽盈五车读，囊中能有几钱穿。\n况闻缊素尚黄葛，可怕雪花铺白毡。\n谁料丹徒布衣得，今朝忽有酒如川。",
        "dynasty": "宋",
        "collection_info": null
    },
    {
        "uuid": "aed704b6532b0b6c08d865aa83b91b9f",
        "title": "同尧民游灵源庙廖献臣置酒用马陵二字赋诗二首  其一",
        "author": "黄庭坚",
        "content": "灵源庙前木，我昔见拱把。\n七年身屡到，鬰鬰荫檐瓦。\n春风响马衔，并辔客萧洒。\n更愿少尹贤，置酒意倾写。\n斋堂有佳处，花柳轻娅姹。\n莲塘想旧叶，稻畦识枯苴。\n开关抚洪河，黄流极天泻。\n忆昔武皇来，繫璧沈白马。\n从官亲土石，襁负至鳏寡。\n空余瓠子诗，哀怨逼骚雅。\n白圭自圣禹，今谁定真假。\n晁子发谠言，圣功谅难亚。\n排河着地中，势必千里下。\n移民就宽閒，何地不耕稼。\n此论似太高，吾亦茫取舍。\n有器可深川，吾未之学也。",
        "dynasty": "宋",
        "collection_info": null
    },
    {
        "uuid": "dfe7aa029a5d4bbaf6a83a94e84cefad",
        "title": "同尧民游灵源庙廖献臣置酒用马陵二字赋诗二首  其二",
        "author": "黄庭坚",
        "content": "洪河壮观游，太府佳友朋。\n春色挽我出，东风如引绳。\n昏昏版筑气，王事始繁兴。\n大堤如连山，小堤如冈陵。\n增卑更培薄，万杵何登登。\n忆昨河失道，平原鱼可罾。\n田莱人未復，疮大国方惩。\n忽念耒耜閒，为民保丘塍。\n百县伐鼛出，夜半废曲肱。\n吾侪愧禄廪，游衍事鞍乘。\n晁子汉公孙，新去司马丞。\n出干大农部，才术见嗟称。\n我坐广文舍，七年读书灯。\n结髮入场屋，肯谓河难凭。\n尔来触事短，痴甚霜前蝇。\n世味极淡薄，不了人爱憎。\n惟得一巵酒，尚能别淄渑。\n所以对樽俎，未曾闻斗升。\n酌我良已多，狂言恐侵陵。\n暮云吞落日，归鸟求其朋。\n冷官仆马瘦，及门鼓腾腾。",
        "dynasty": "宋",
        "collection_info": null
    },
    {
        "uuid": "736e1801b853ff3d53f98fe293a8ddbc",
        "title": "八音歌赠晁尧民",
        "author": "黄庭坚",
        "content": "金生寒沙中，见别会有时。\n石上千年柏，材高用苦迟。\n丝乱犹可理，心乱不可治。\n竹斋闻履声，乃是故人来。\n匏苦只多叶，水深难为涉。\n土床不安席，象床卧烨烨。\n革与井同功，守道非关怯。\n木直常先伐，樗栎万世叶。",
        "dynasty": "宋",
        "collection_info": null
    },
    {
        "uuid": "b0c9a309abd3b49eb1683ae53d6dd49f",
        "title": "八音歌赠晁尧民",
        "author": "黄庭坚",
        "content": "金荷酌美酒，夫子莫留残。\n石有补天材，虎豹守九关。\n丝窠将柳花，入户扑衣冠。\n竹风摇永日，思与子盘桓。\n匏瓜岂无匹，自古同心难。\n革急而韦缓，只在揉化间。\n木桃终报汝，药石理予颜。",
        "dynasty": "宋",
        "collection_info": null
    },
    {
        "uuid": "25d33cef09b3aa7362e94944df3b1b4e",
        "title": "次韵师厚五月十六日视田悼李彦深",
        "author": "黄庭坚",
        "content": "南雁传尺素，飞来卧龙城。\n颇知高卧久，忽作田野行。\n湛湛陂水满，欣欣原草荣。\n日华丽山川，秀色夺目精。\n对酒不满怀，揽物有余清。\n念昔读书客，远人遗世情。\n南亩道观饷，西郊留劝耕。\n共游如昨日，笑语绝平生。\n此士今已矣，宾筵无老成。\n犹倚谢安石，深心抚嫠惸。",
        "dynasty": "宋",
        "collection_info": null
    },
    {
        "uuid": "99d7f87b7e6327dd9abff51617056913",
        "title": "次韵晁补之廖正一赠答诗",
        "author": "黄庭坚",
        "content": "晁子抱材耕谷口，世有高贤践台斗。\n顷随计吏西入关，关夫数日传车还。\n封侯半属妄校尉，射虎猛将犹行间。\n无因自致青云上，浪说诸公见嗟赏。\n骥伏盐车不称情，轻裘肥马凤凰城。\n归来作诗谢同列，句与桃李争春荣。\n十年山林廖居士，今随诏书称举子。\n文章宏丽学西京，新有诗声似侯喜。\n君不见古来良为知音难，绝絃不为时人弹。\n已喜琼枝在我侧，更恨桂树无由攀。\n千里风期初不隔，独怜形迹滞河山。",
        "dynasty": "宋",
        "collection_info": null
    },
    {
        "uuid": "7b1bf6714b957efb9b34ec65ae2ac17e",
        "title": "再次韵呈廖明略",
        "author": "黄庭坚",
        "content": "吾观三江五湖口，汤汤谁能议升斗。\n物诚有之士则然，晚得廖子喜往还。\n学如云梦吞八九，文如壮士开黄间。\n十年呻吟江湖上，青枫白鸥付心赏。\n未减北郭汉先生，五府交书不到城。\n相者举肥骥空老，山中无人桂自荣。\n君既不能如钟世美，匦函上书动天子。\n且向华阴郡下作参军，要令公怒令公喜。\n君不见晁家乐府可管絃，惜无倾城为一弹。\n从军补掾百僚底，九关虎豹何由攀。\n男儿身健事未定，且莫着书藏名山。",
        "dynasty": "宋",
        "collection_info": null
    },
    {
        "uuid": "629adada70eb52c8cc612f68d3c25b0b",
        "title": "走答明略适尧民来相约奉谒故篇末及之",
        "author": "黄庭坚",
        "content": "君不见生不愿为牛后，宁为鸡口。\n吾闻向来得道人，终古不忒如维斗。\n希价咸阳诸少年，可推令往挽令还。\n俗学风波能自拔，我识廖侯眉宇间。\n省庭无人与争长，主司得之如受赏。\n东家一笑市尽倾，略无下蔡与阳城。\n生珠之水砂砾润，生玉之山草木荣。\n观君词章亦如此，谅知躬行有君子。\n更约探囊阅旧文，蛛丝灯花助我喜。\n贤乐堂前竹影斑，好鸟自语莫令弹。\n北邻着作相劳苦，整驾谒子邀同攀。\n应烦下榻煮茶药，坐待月轮衔屋山。",
        "dynasty": "宋",
        "collection_info": null
    },
    {
        "uuid": "84b4de67180c45f4dd951735ff5b0417",
        "title": "答明略并寄无咎",
        "author": "黄庭坚",
        "content": "可以忘忧惟有酒，清圣浊贤皆可口。\n前日过君饮不多，明日解酲无五斗。\n古木清阴丹井栏，夜来凉月屋头还。\n论文拨置形骸外，得意相忘樽俎间。\n冰壶不可与夏虫飨，秋月不可与俗士赏。\n已得樽前两友生，更思一士济阳城。\n虽无四至九卿之规画，犹有千秋万岁之真荣。\n空名未食太仓米，今作斑衣老莱子。\n卿家嗣宗望尔来，不独我闻足音喜。\n西风索寞叶初干，长铗归来亦罢弹。\n穷巷蓬蒿深一尺，朱门廉陛高难攀。\n吾侪相逢置是事，百世之下仰高山。",
        "dynasty": "宋",
        "collection_info": null
    },
    {
        "uuid": "e2284d7f4a2cec0a28ec9601d3c19066",
        "title": "再次韵呈明略并寄无咎",
        "author": "黄庭坚",
        "content": "夏云凉生土囊口，周鼎汤盘见科斗。\n清风古气满眼前，乃是户曹报章还。\n只今书生无此语，已在贞元元和间。\n一夫鄂鄂独无望，千夫唯唯皆论赏。\n野人泣血漫相明，和氏之璧无连城。\n参军拄笏看云气，此中安知枯与荣。\n我梦浮天波万里，扁舟去作鸱夷子。\n两士风流对酒樽，四无人声鸟语喜。\n梦回扰扰仍世间，心如伤弓怯虚弹。\n不堪市井逐干没，且愿朋旧相追攀。\n寄声小掾笃行李，落日东面空云山。",
        "dynasty": "宋",
        "collection_info": null
    },
    {
        "uuid": "d902d652bf6402e5edbb613d11c8c603",
        "title": "再答明略二首  其一",
        "author": "黄庭坚",
        "content": "挟策读书计糊口，故人南箕与北斗。\n江南江北万重山，千里寄书声不还。\n当时朱弦写心曲，果在高山深水间。\n枯桐满腹生蛛网，忍向时人觅清赏。\n廖侯文字得我惊，五岳纵横守严城。\n万夫之下不称屈，定知名满四海非真荣。\n富于春秋已如此，他日卜邻长儿子。\n一丘各自有林泉，扶将白头亲燕喜。\n秋风日暮衣裳单，深巷落叶已如弹。\n数来会面復能几，六龙去人不可攀。\n短歌溷公更一和，聊乞淮南作小山。",
        "dynasty": "宋",
        "collection_info": null
    },
    {
        "uuid": "8b9e5c34319ce2d9271a4badae6cbda0",
        "title": "再答明略二首  其二",
        "author": "黄庭坚",
        "content": "廖侯言如不出口，铨量古今胆如斗。\n度越崔张与二班，古风萧萧笔追还。\n前日辞家来射策，声名藉甚诸公间。\n华阴白云锁千嶂，胜日一谈谁能赏。\n君不见曩时子产识然明，知音鬰鬰闭佳城。\n勿以匣中之明月，计较粪上之朝荣。\n我去丘园十年矣，种桑可蚕犊生子。\n使年七十今中半，安能朝四暮三浪忧喜。\n据席谈经只强颜，不安时论取讥弹。\n爱君草木同臭味，颇似瓜葛相依攀。\n我有仙方煮白石，何时期君蓝田山。",
        "dynasty": "宋",
        "collection_info": null
    },
    {
        "uuid": "70638b859166f4536d1c1c1bb715980d",
        "title": "次韵无咎阎子常携琴八村",
        "author": "黄庭坚",
        "content": "士寒饿，古犹今，向来亦有子桑琴。\n倚楹啸歌非寓淫，伯牙山高水深深，万世丘垄一知音。\n阎君七絃抱幽独，晁子为之梁父吟。\n天寒络纬悲向壁，秋高风露声入林。\n冷丝枯木拂珠网，十指乃能写人心。\n村村击鼓如鸣鼍，豆田见角谷成螺。\n岁丰寒士亦把酒，满眼饤饾梨枣多。\n晁家公子屡经过，笑谈与世殊臼科。\n文章落落映晁董，诗句往往妙阴何。\n阎夫子，勿谓知人难，使琴抑怨久不和。\n明光昼开九门肃，不令高才牛下歌。",
        "dynasty": "宋",
        "collection_info": null
    },
    {
        "uuid": "527653169eeea035ad2b752c5bdc1e30",
        "title": "定交诗二首效鲍明远体呈晁无咎  其一",
        "author": "黄庭坚",
        "content": "建酉金为政，摇落草木衰。\n除瓜陇亩凈，邵平无米炊。\n满家色藜藿，诗书不赒饥。\n平生晁公子，正用此时来。\n定交无一物，秋月以为期。\n执持荆山璧，要我雕琢之。\n破斧不能柯，况乃玉无疵。\n危冠论百揆，备乐奏四时。\n成功彼有命，用舍君自知。\n收身渺江湖，岁晚白鸟嬉。\n开径蒲苇中，倚锄望君归。\n闭塞乃非道，不才当尔为。",
        "dynasty": "宋",
        "collection_info": null
    },
    {
        "uuid": "ab8b9234c08a362d4f5d63441a4b9960",
        "title": "定交诗二首效鲍明远体呈晁无咎  其二",
        "author": "黄庭坚",
        "content": "建鼓求亡子，原非入耳歌。\n除去绿绮尘，水深山峨峨。\n满堂悦秦声，君独用此何。\n平分感秋节，空阔湛金波。\n定夜百虫息，高论听悬河。\n执揽北斗柄，斟酌四时和。\n破屋仰见星，得子喜且多。\n危柱无安絃，野水自盈科。\n成道在礼乐，成山在丘阿。\n收此桑榆景，相从寄琢磨。\n开怀溟海阔，百怪出蛟鼍。\n闭藏愿自爱，惊人取谴诃。",
        "dynasty": "宋",
        "collection_info": null
    },
    {
        "uuid": "ca40ecbaf1d33f9156697530e5169f2b",
        "title": "赠无咎八音歌",
        "author": "黄庭坚",
        "content": "金马避世客，谈谐玩汉朝。\n石门抱关人，长往闭寂寥。\n丝虫日夜织，劳苦则以食。\n竹生罹斧斤，高林乃其贼。\n匏樽酌吾子，虽陋意不浅。\n土德贵重迟，水德贵深远。\n革能谈鲲鹏，晚乃得庄周。\n木雁两不居，相期无待游。",
        "dynasty": "宋",
        "collection_info": null
    },
    {
        "uuid": "89ed20d8b914cd8e2d5f91330cd70c40",
        "title": "二十八宿歌赠别无咎",
        "author": "黄庭坚",
        "content": "虎剥文章犀解角，食未下亢奇祸作。\n药材根氐罹斸掘，蜜虫夺房抱饥渴。\n有心无心材慧死，人言不如龟曳尾。\n卫平哆口无南箕，斗柄指日江使噫。\n狐腋牛衣同一燠，高丘无女甘独宿。\n虚名挽人受实祸，累棋既危安处我。\n室中凝尘散髮坐，四壁矗矗见天下。\n奎蹄曲隈取脂泽，娄猪艾豭彼何择。\n倾肠倒胃得相知，贯日食昴终不疑。\n古来毕命黄金台，佩君一言等觜觿。\n月没参横惜相违，秋风金井梧桐落。\n故人过半在鬼录，柳枝赠君当马策。\n岁晏星回观盛德，张弓射雉武且力。\n白鸥之翼没江波，抽絃去轸君谓何。",
        "dynasty": "宋",
        "collection_info": null
    },
    {
        "uuid": "4decfa7882842f357f087c3f86fbf0a2",
        "title": "林为之送笔戏赠",
        "author": "黄庭坚",
        "content": "阎生作三副，规摹宣城葛。\n外貌虽铣泽，毫心或麤粝。\n功将希栗尾，拙乃成枣核。\n李庆缚散卓，含墨能不洩。\n病在惜白毫，往往半巧拙。\n小字亦周旋，大字难曲折。\n时时一毛乱，乃似逆梳髮。\n张鼎徒有表，徐偃元无骨。\n橅画记姓名，亦可应仓卒。\n为之街南居，时通铃下谒。\n晴轩坐风凉，怪我把枯笔。\n开囊扑蠹鱼，遣奴送一束。\n洗砚磨松煤，挥洒至日没。\n蚤年学屠龙，适用固疏阔。\n广文困虀盐，烹茶对秋月。\n略无人问字，况有客投辖。\n文章寄呻吟，讲授费颊舌。\n閒无用心处，雌黄到笔墨。\n时不与人游，孔子尚爱日。\n作诗当鸣鼓，聊自攻短阙。",
        "dynasty": "宋",
        "collection_info": null
    },
    {
        "uuid": "01aa867c9d7de79e0771c67f25c7d99d",
        "title": "再和答为之",
        "author": "黄庭坚",
        "content": "君勿嘲广文，冱寒被絺葛。\n君勿嘲广文，穷年饭粢粝。\n常恐俎豆予，与世充肴核。\n凡木不愿材，大折小枝洩。\n栎依曲辕社，聊用神其拙。\n吾家本江南，一丘藏曲折。\n濒溪荫苍筤，萧洒可散髮。\n既无使鬼钱，又无封侯骨。\n薄禄庇閒曹，且免受逼卒。\n为此懒出门，徒弊怀中谒。\n直斋宾客退，风物供落笔。\n诗成着床头，不知今几束。\n君何向予勤，见诗叹埋没。\n嗣宗须酒浇，未信胸怀阔。\n自状一片心，碧潭浸寒月。\n令德感来教，为君赋车辖。\n君思扬雄咤，何似张仪舌。\n此意恐太狂，愿为引绳墨。\n正使此道非，改过从今日。\n报章望琼琚，勿使音尘阙。",
        "dynasty": "宋",
        "collection_info": null
    },
    {
        "uuid": "64e8ffd9a41c6db3d25295ed07e58f0b",
        "title": "再和答为之",
        "author": "黄庭坚",
        "content": "林君维闽英，数面成瓜葛。\n邻居接杖藜，过饭厌疏粝。\n读书饱工夫，论事极精核。\n奋身君子场，勇若怒未洩。\n穷年栖旅巢，由命非由拙。\n王良驱八骏，方驾度九折。\n学堂疏雨余，石砌长苔髮。\n弟子肥如瓠，先生瘦惟骨。\n北门一都会，尘埃人卒卒。\n高盖如秋荷，势利相奔谒。\n惟君尚寂寞，来观草玄笔。\n斯文未易陈，正当高阁束。\n金马事陆沈，市门逐干没。\n未须相贤愚，聊自嘲迂阔。\n忆昨戏赠诗，羣辱报明月。\n极知推挽意，我车君欲辖。\n屠龙真强言，奔马不及舌。\n赐书盈五车，直舍方二墨。\n意会便欣然，余事过窗日。\n尚恐素餐钱，诸生在城阙。",
        "dynasty": "宋",
        "collection_info": null
    },
    {
        "uuid": "76762c4cdb14e7c64395d62361875488",
        "title": "赠赵言",
        "author": "黄庭坚",
        "content": "饶阳赵方士，眼如九秋鹰。\n学书不成不学剑，心术妙解通神明。\n医如俯身拾地芥，相如仰面观天星。\n自言方术杂鬼怪，万种一贯皆天成。\n大梁卜肆倾宾客，二十余年声籍籍。\n得钱满屋不经营，散与世人还寄食。\n北门尘土满衣襟，广文直舍官槐阴。\n白云劝酒终日醉，红烛围棋清夜深。\n大车驷马不回首，强项老翁来见寻。\n向人忠信去表襮，可喜正在无机心。\n轻谈祸福邀重糈，所在多于竹苇林。\n翁言此辈无足听，见叶知根论才性。\n飞腾九天沈九渊，自种自收皆在行。\n先期出语骇传闻，事至十九中时病。\n轮囷离奇惜老大，成器本可千万乘。\n自叹轻霜白髮新，又去惊动都城人。\n都城达官老于事，嫌翁出言不妩媚。\n有手莫炙权门火，有口莫辩荆山玉。\n吴宫火起燕焚巢，当时卞和斮两足。\n千里辞家却入门，三春荣木会归根。\n我有江南黄篾舫，与翁长入白鸥羣。",
        "dynasty": "宋",
        "collection_info": null
    },
    {
        "uuid": "e9c09bf58f93e21eaefc72e09556226f",
        "title": "次韵题粹老客亭诗后",
        "author": "黄庭坚",
        "content": "客亭长短路南北，衮衮行人那得知。\n惟有相逢即相别，一杯成喜只成悲。",
        "dynasty": "宋",
        "collection_info": null
    },
    {
        "uuid": "391329239348079659d9b9131c516079",
        "title": "赠张仲谋",
        "author": "黄庭坚",
        "content": "车如鸡栖马如狗，闭门常多出门少。\n去天尺五张公子，官居城南池馆好。\n健儿快马紫游缰，迎我不知沙路长。\n高榆老柳媚寒日，枯荷小鸭冻野航。\n津人刺船起应客，遥知故人一水隔。\n下马索酒呼三迟，骑奴笑言客竟痴。\n向来情义比瓜葛，万事略不置町畦。\n追数存亡异忧乐，烛如白虹贯酒巵。\n开轩临水弄长笛，吹落残月风凄凄。\n城头漏下四十刻，破魔惊睡听新诗。\n君诗清壮悲节物，正与秋虫同一律。\n迩来更觉苦语工，思妇霜碪捣寒月。\n朱颜绿髮深误人，不似草木长青春。\n洁身好贤君自有，今日相看进于旧。\n以兹敢倾一杯酒，为太夫人千万寿。",
        "dynasty": "宋",
        "collection_info": null
    },
    {
        "uuid": "239a1df743572e933fea1ffa249658c5",
        "title": "乞猫",
        "author": "黄庭坚",
        "content": "秋来鼠辈欺猫死，窥瓮翻盘搅夜眠。\n闻道貍奴将数子，买鱼穿柳聘衔蝉。",
        "dynasty": "宋",
        "collection_info": null
    },
    {
        "uuid": "005c37bf2f1148bb9c08bb7d50a060b7",
        "title": "谢周文之送猫儿",
        "author": "黄庭坚",
        "content": "养得狸奴立战功，将军细柳有家风。\n一箪未厌鱼餐薄，四壁当令鼠穴空。",
        "dynasty": "宋",
        "collection_info": null
    },
    {
        "uuid": "45e8e3f77d922fc64a8ea70457d25d1e",
        "title": "谢张泰伯惠黄雀鲊",
        "author": "黄庭坚",
        "content": "去家十二年，黄雀悭下筯。\n笑开张侯盘，汤餠始有助。\n蜀王煎藙法，醢以羊彘兔。\n麦餠薄于纸，含浆和咸酢。\n秋霜落场谷，一一挟茧絮。\n飞飞蒿艾间，入网辄万数。\n烹煎宜老稚，罂缶烦爱护。\n南包解京师，至尊所珍御。\n玉盘登百十，睥睨轻桂蠹。\n五侯哕豢豹，见谓美无度。\n濒河饭食浆，瓜葅已佳茹。\n谁言风沙中，乡味入供具。\n坐令亲馔甘，更使客得与。\n蒲阴虽穷僻，勉作三年住。\n愿公且安乐，分寄尚能屡。",
        "dynasty": "宋",
        "collection_info": null
    },
    {
        "uuid": "528f75e1c1153834c75d3b60920f828d",
        "title": "赠答晁次膺",
        "author": "黄庭坚",
        "content": "次膺豪健如霜鹘，空拳误挂田犬牙。\n果输司空城旦作，付与步兵厨人家。\n野马横郊作凝水，牵牛引竹上寒花。\n无酒醉公不甚惜，诵公五字使人嗟。",
        "dynasty": "宋",
        "collection_info": null
    },
    {
        "uuid": "161bf8e3a2cc9f16dca40ddc184ad081",
        "title": "杨朴墓",
        "author": "黄庭坚",
        "content": "三尺孤坟一布衣，人言无復似当时。\n千秋万岁还来此，月笛烟莎世不知。",
        "dynasty": "宋",
        "collection_info": null
    },
    {
        "uuid": "7be963525a283aee85a40ac33362d239",
        "title": "次韵孔四着作早行",
        "author": "黄庭坚",
        "content": "弃置锄犁就车马，从来计出古人下。\n尘埃好在三尺桐，不疑万世期子野。\n明经使者着书郎，风雨乘驲忘夙夜。\n回车过门问无恙，何意深巷勤长者。\n圣师之后盖多贤，领略世故有余暇。\n白面长身虽不见，好古发愤尚类也。\n自然身如警露鹤，每先鸣鸡整初驾。\n北行河决所至郡，肃肃王命哀鳏寡。\n力排滹沱避城郭，深泽疲民且田舍。\n贾生三策藏胸中，羿矢百中不虚舍。\n行归定拜关内侯，但赐黄金恐非价。",
        "dynasty": "宋",
        "collection_info": null
    },
    {
        "uuid": "98e003aab7c6fb4faf265297ad504f3d",
        "title": "次韵孔四着作北行滹沱",
        "author": "黄庭坚",
        "content": "驼褐蒙风霜，鸡声眇墟里。\n青灯进豆粥，落月踏冰水。\n平生不龟药，纔可卫十指。\n持比千户封，谁能优劣此。",
        "dynasty": "宋",
        "collection_info": null
    },
    {
        "uuid": "14b86b1ac1e3612d48a00d0835e7cf1a",
        "title": "和陈君仪读太真外传五首  其一",
        "author": "黄庭坚",
        "content": "朝廷无事君臣乐，花柳多情殿阁春。\n不觉胡雏心暗动，绮罗翻作坠楼人。",
        "dynasty": "宋",
        "collection_info": null
    },
    {
        "uuid": "81abfd49e6e60952d722a63f9125f1fa",
        "title": "和陈君仪读太真外传五首  其二",
        "author": "黄庭坚",
        "content": "扶风乔木夏阴合，斜谷铃声秋夜深。\n人到愁来无处会，不关情处总伤心。",
        "dynasty": "宋",
        "collection_info": null
    },
    {
        "uuid": "cc36439e76408ef1e4ee5cce9c0388c8",
        "title": "和陈君仪读太真外传五首  其三",
        "author": "黄庭坚",
        "content": "梁州一曲当时事，记得曾拈玉笛吹。\n端正楼空春昼永，小桃犹学淡燕支。",
        "dynasty": "宋",
        "collection_info": null
    },
    {
        "uuid": "5b9872037720264877b71ee445d27b21",
        "title": "和陈君仪读太真外传五首  其四",
        "author": "黄庭坚",
        "content": "高丽条脱琱红玉，逻逤琵琶捻绿丝。\n蛛网屋煤昏故物，此生惟有梦来时。",
        "dynasty": "宋",
        "collection_info": null
    },
    {
        "uuid": "78f4f1821b56d6dfc4a0875266336b31",
        "title": "和陈君仪读太真外传五首  其五",
        "author": "黄庭坚",
        "content": "上皇曾御昭仪传，镜裏观形只眼前。\n养得禄儿倾四海，千秋更有一伶玄。",
        "dynasty": "宋",
        "collection_info": null
    },
    {
        "uuid": "c2dbfb4d2f448112d70c07bd172f08b8",
        "title": "读曹公传",
        "author": "黄庭坚",
        "content": "南征北伐报功频，刘氏亲为魏国宾。\n毕竟以丕成霸业，岂能于汉作纯臣。\n两都秋色皆乔木，二祖恩波在细民。\n驾驭英雄虽有术，力扶宗社可无人。",
        "dynasty": "宋",
        "collection_info": null
    },
    {
        "uuid": "622ac99e58790e208f5794d32d403549",
        "title": "杂诗",
        "author": "黄庭坚",
        "content": "古风萧索不言归，贫贱交情富贵非。\n世祖本无天下量，子陵何慕钓鱼矶。",
        "dynasty": "宋",
        "collection_info": null
    },
    {
        "uuid": "a56536bfaf62b99f048b811069392faa",
        "title": "卫南",
        "author": "黄庭坚",
        "content": "今年畚锸弃春耕，折苇枯荷绕坏城。\n白鸟自多人自少，污泥终浊水终清。\n沙场旗鼓千人集，渔户风烟一笛横。\n惟有鸣鸱古祠柏，对人犹是向时情。",
        "dynasty": "宋",
        "collection_info": null
    },
    {
        "uuid": "90a0ec39a27deb119187cca5d56c509d",
        "title": "酒",
        "author": "黄庭坚",
        "content": "江形圜似阮家盆，山势岑如北海樽。\n户有浮蛆春盎盎，双松一路醉乡门。",
        "dynasty": "宋",
        "collection_info": null
    },
    {
        "uuid": "099979b711211b9a897f6df9c2612bb7",
        "title": "次韵答柳通叟问舍求田之诗",
        "author": "黄庭坚",
        "content": "少日心期转谬悠，蛾眉见妒且障羞。\n但令有妇如康子，安用生儿似仲谋。\n横笛牛羊归晚径，卷帘瓜芋熟西畴。\n功名可致犹回首，何况功名不可求。",
        "dynasty": "宋",
        "collection_info": null
    },
    {
        "uuid": "80f1226265d66d983e7c990bbf1b4f04",
        "title": "书扇",
        "author": "黄庭坚",
        "content": "鲁公笔法屋漏雨，未减右军锥画沙。\n可惜团团新月面，故教零乱黑云遮。",
        "dynasty": "宋",
        "collection_info": null
    },
    {
        "uuid": "62bfbf92db345a95526b3fc213c4d13e",
        "title": "次韵答叔原会寂照房呈稚川",
        "author": "黄庭坚",
        "content": "客愁非一种，历乱如蜜房。\n食甘念慈母，衣绽怀孟光。\n我家犹北门，王子渺湖湘。\n寄书无雁来，衰草漫寒塘。\n故人哀王孙，交味耐久长。\n置酒相暖热，惬于冬饮汤。\n吾侪痴绝处，不减顾长康。\n得閒枯木坐，冷日下牛羊。\n坐有稻田衲，颇熏知见香。\n胜谈初亹亹，修绠汲银床。\n声名九鼎重，冠盖万夫望。\n老禅不挂眼，看蜗书屋梁。\n韵与境俱胜，意将言两忘。\n出门事衮衮，斗柄莫昂昂。\n月色丽双阙，雪云浮建章。\n苦寒无处避，惟欲酒中藏。",
        "dynasty": "宋",
        "collection_info": null
    },
    {
        "uuid": "8b16baf55689d4f1ca77e9a6746652bb",
        "title": "同王稚川晏叔原饭寂照房",
        "author": "黄庭坚",
        "content": "高人住宝坊，重客款斋房。\n市声犹在耳，静虚生白光。\n幽子遗淡墨，窗间见潇湘。\n蒹葭落鳬雁，秋色媚横塘。\n博山沈水烟，淡与人意长。\n自携鹰爪芽，来试鱼眼汤。\n寒浴得温湢，体浄意凯康。\n盘餐取近市，厌饫谢羶羊。\n裂餠羞豚脍，包鱼芰荷香。\n平生所怀人，忽言共榻床。\n常恐风雨散，千里鬰相望。\n斯游岂易得，渊对妙濠梁。\n雅雅王稚川，易亲復难忘。\n晏子与人交，风义盛激昂。\n两公盛才力，宫锦丽文章。\n鄙夫得秀句，成诵更怀藏。",
        "dynasty": "宋",
        "collection_info": null
    },
    {
        "uuid": "940dbc84c84210b0b5f4c167db588dac",
        "title": "次韵叔原会寂照房",
        "author": "黄庭坚",
        "content": "风雨思齐诗，草木怨楚调。\n本无心击排，胜日用歌啸。\n僧窗茶烟底，清绝对二妙。\n俱含万里情，雪梅开岭徼。\n我惭风味浅，砌莎慕松茑。\n中朝盛人物，谁与开颜笑。\n二公老谙事，似解寂寞钓。\n对之空叹嗟，楼阁重晚照。",
        "dynasty": "宋",
        "collection_info": null
    },
    {
        "uuid": "c1e5e5cad1a07c5b54f4d36672adee42",
        "title": "次韵稚川",
        "author": "黄庭坚",
        "content": "平生万里兴，敛退着寸尺。\n向来类窃鈇，少日已争席。\n曩过招提饭，惬当易为适。\n食鲑如举士，名下无遗索。\n谈余天雨花，茶罢风生腋。\n谁言尘土中，有此坐上客。\n言前倾许可，胸次开堛塞。\n同是蠹鱼痴，还归理编册。\n长安千门雪，蟹黄熊有白。\n更约载酒行，无为守岑寂。",
        "dynasty": "宋",
        "collection_info": null
    },
    {
        "uuid": "a181a211a8cc80ff2a73056f575c5175",
        "title": "都下喜见八叔父",
        "author": "黄庭坚",
        "content": "一别七冬夏，几书通置邮。\n冥鸿难借问，江鲤多沈浮。\n心因梦想去，迹为山川留。\n叔趋丹凤阙，身向卧龙洲。\n邂逅入关马，同时解辔秋。\n别后事万端，向来身百忧。\n咨嗟旧田园，恸哭新松楸。\n稍询耆旧间，太半归山丘。\n小儿携妇子，襁褓皆裹头。\n青灯照逆旅，呼酒濯乱愁。\n破啼为笑语，霜夜尽更筹。\n岁寒叔旧节，况又高春秋。\n老松心更槩，绿竹气和柔。\n言如不出口，体若不胜裘。\n德音润九里，政事无全牛。\n诗成戏笔墨，清甚韦苏州。\n篆籀有志气，当于古人求。\n自悲闻道晚，涉世如虚舟。\n虽无触物意，傥亦遭駡咻。\n稍窥性命学，未穷言行尤。\n息心待自信，渺如大河流。\n堤防小不密，一决败数州。\n安得心服礼，不见为疮疣。\n荆鸡变化材，鹄卵滞阴幽。\n愿因啄抱力，浩荡碧云游。",
        "dynasty": "宋",
        "collection_info": null
    },
    {
        "uuid": "241f7edbd4e95e872accfbbee8bc633b",
        "title": "次韵叔父夷仲送夏君玉赴零陵主簿",
        "author": "黄庭坚",
        "content": "田窦堂上酒，未醉已变态。\n何如东陵瓜，子母相鈎带。\n富贵席未暖，珠玉作灾怪。\n茅茨虽长贫，终有懿亲在。\n丈人困州县，短髮余会撮。\n居然枳棘栖，坐阅岁月代。\n青云已迷津，浊酒未割爱。\n簿领能无休，饤饾唤鱼菜。\n羁旅苦地偏，江湖见天大。\n万里一帆樯，长风可倚頼。\n因行访幽禅，头陀烟雨外。",
        "dynasty": "宋",
        "collection_info": null
    },
    {
        "uuid": "e5dc7611a0a763418c1b23c72a11aaa9",
        "title": "病起次韵和稚川进叔倡酬之什",
        "author": "黄庭坚",
        "content": "池塘夜雨听鸣蛙，老境侵寻每忆家。\n白髮生来惊客鬓，黄粱炊熟又春华。\n百年不负胶投漆，万事相依葛与瓜。\n胜日主人如有酒，犹堪扶病见鶑花。",
        "dynasty": "宋",
        "collection_info": null
    },
    {
        "uuid": "504c194c1006bd8ce71ef1b1cd283653",
        "title": "稚川约晚过进叔次前韵赠稚川并呈进叔",
        "author": "黄庭坚",
        "content": "人骑一马钝如蛙，行向城东小隠家。\n道上风埃迷皂白，堂前水竹湛清华。\n春归河曲定寒食，公到江南应削瓜。\n樽酒光阴俱可惜，端须连夜发园花。",
        "dynasty": "宋",
        "collection_info": null
    },
    {
        "uuid": "82841d363671846a77e75e2a71f05e8f",
        "title": "汴岸置酒赠黄十七",
        "author": "黄庭坚",
        "content": "吾宗端居丛百忧，长歌劝之肯出游。\n黄流不解涴明月，碧树为我生凉秋。\n初平羣羊置莫问，叔度千顷醉即休。\n谁倚柁楼吹玉笛，斗杓寒挂屋山头。",
        "dynasty": "宋",
        "collection_info": null
    },
    {
        "uuid": "416714978274565072d921d6fb4b3863",
        "title": "晓放汴舟",
        "author": "黄庭坚",
        "content": "秋声满山河，行李在梁宋。\n川涂事鸡鸣，身亦逐羣动。\n霜清鱼下流，橘柚入包贡。\n又持三十口，去作江南梦。",
        "dynasty": "宋",
        "collection_info": null
    },
    {
        "uuid": "c58ee7b68faf0db82943fe4f240b88ca",
        "title": "次盱眙同前韵",
        "author": "黄庭坚",
        "content": "去此二十年，持家西过宋。\n起予者白鸥，归兴岌飞动。\n宫殿明宝坊，山川开禹贡。\n破浪一帆风，更占梦中梦。",
        "dynasty": "宋",
        "collection_info": null
    },
    {
        "uuid": "0ada51f5db9173d90fcd1f706d1371f8",
        "title": "外舅孙莘老守苏州留诗斗野亭庚申十月庭坚和",
        "author": "黄庭坚",
        "content": "谢公所筑埭，未叹曲池平。\n苏州来赋诗，句与秋气清。\n僧构擅空阔，浮光飞栋甍。\n维斗天司南，其下百渎倾。\n贝宫产明月，含泽遍诸生。\n槃礴淮海间，风烟侵十城。\n籁箫吹木末，浪波沸庖烹。\n我来杪摇落，霜清见鱼行。\n白鸥远飞来，得我若眼明。\n佳人归何时，解衣绕厢荣。",
        "dynasty": "宋",
        "collection_info": null
    },
    {
        "uuid": "fff98b3764f9c58d404597dd53447c13",
        "title": "十月十三日泊舟白沙江口",
        "author": "黄庭坚",
        "content": "岸江倚帆樯，已专北风权。\n飞霜挟月下，百笮直如弦。\n绿水去清夜，黄芦摇白烟。\n篙人持更柝，相语闻并船。\n平生濯缨心，鸥鸟共忘年。\n风吹落尘网，岁星奔回旋。\n险艰自得力，细故可弃捐。\n至今梦汹汹，呼禹济广川。",
        "dynasty": "宋",
        "collection_info": null
    },
    {
        "uuid": "a073cb13e6185d966ebc440e55ac385b",
        "title": "发白沙口次长芦",
        "author": "黄庭坚",
        "content": "篙师救首尾，我为制中权。\n挂席满风力，如椎强弩絃。\n晓放白沙口，长芦见炊烟。\n一叶託秋雨，沧江百尺船。\n反观世风波，谁能保长年。\n念昔声利区，与世阙周旋。\n大道甚閒暇，百物不废捐。\n谁知目力浄，改观旧山川。",
        "dynasty": "宋",
        "collection_info": null
    },
    {
        "uuid": "f5e3b79d706a910334587ed3dd02c241",
        "title": "阻风入长芦寺",
        "author": "黄庭坚",
        "content": "福公开百室，不借邻国权。\n法筵森龙象，天乐下管絃。\n我来雨花地，依旧熏炉烟。\n金碧动江水，钟鱼到客船。\n茗椀洗昏着，经行数徂年。\n岁寒风落山，故乡喜言旋。\n林回负赤子，白璧乃可捐。\n侍亲如履冰，风雨淼暗川。",
        "dynasty": "宋",
        "collection_info": null
    },
    {
        "uuid": "cb46c257d157d416fcc709782c0c6b81",
        "title": "次韵伯氏长芦寺下",
        "author": "黄庭坚",
        "content": "风从落帆休，天与大江平。\n僧坊昼亦静，钟磬寒逾清。\n淹留属暇日，植杖数连甍。\n颇与幽子逢，煮茗当酒倾。\n携手霜木末，朱栏见潮生。\n樯移永正县，鸟度建康城。\n薪者得树鸡，羹盂味南烹。\n香秔炊白玉，饱饭愧閒行。\n丛祠思归乐，吟弄夕阳明。\n思归诚独乐，薇蕨渐春荣。",
        "dynasty": "宋",
        "collection_info": null
    },
    {
        "uuid": "318de333d25f8395a1a92fcf0fdaee90",
        "title": "金陵",
        "author": "黄庭坚",
        "content": "豪士阻江海，瓜分域中权。\n真人开关梁，曾不费一弦。\n六朝妙人物，蔓草萦寒烟。\n至今哀江南，咏歌在渔船。\n穷山虎豹穴，磨衲拥高年。\n青天行日月，坐看磨蚁旋。\n身将时共晚，道与世相捐。\n犹能揽壮观，巨浸朝百川。",
        "dynasty": "宋",
        "collection_info": null
    },
    {
        "uuid": "9e8d2983356508afce995e332512367f",
        "title": "赠别李端叔",
        "author": "黄庭坚",
        "content": "我观江南山，如目不受垢。\n忆食江南薇，子独于我厚。\n在北思江山，如怀冰雪颜。\n千峰上云雨，岑绝何由攀。\n当时喜文章，各有儿子气。\n尔来颔鬚白，有儿能拜起。\n读书浩湖海，解意开春冰。\n成山更崇崛，顾我丑丘陵。\n白玉着石中，与物本落落。\n泾渭相将流，世不名清浊。\n乞言既不易，赠言良独难。\n古来得道人，挂舌屋壁间。\n牧羊金华道，载酒太玄宅。\n支颐听晤语，愿君喙三尺。\n我行风雨夜，船窗闻远鸡。\n故人不可见，故人心可知。",
        "dynasty": "宋",
        "collection_info": null
    },
    {
        "uuid": "5b89e8a49ab0a7b9bf33ac2d216e5e08",
        "title": "阻风铜陵",
        "author": "黄庭坚",
        "content": "顿舟古铜官，昼夜风雨黑。\n洪波崩奔去，天地无限隔。\n船人谨维笮，何暇思挂席。\n凭江裂嵌空，中有暗水滴。\n洞视不敢前，潭潭蛟龙宅。\n网师登长鳣，贾我腥釜鬲。\n斑斑被文章，突兀喙三尺。\n言语竟不通，噞喁亦何益。\n魁梧类长者，卒以筌饵得。\n浮沉江湖中，波友永相失。\n有生甚苦相，细大更噉食。\n安得无垢称，对榻忘语默。",
        "dynasty": "宋",
        "collection_info": null
    },
    {
        "uuid": "028cf7c38436192a0d208b8b8a29fcdb",
        "title": "阻水泊舟竹山下",
        "author": "黄庭坚",
        "content": "竹山虫鸟朋友语，讨论阴晴怕风雨。\n丁宁相教防祸机，草动尘惊忽飞去。\n提壶归去意甚真，柳暗花浓亦半春。\n北风几日铜官县，欲过五松无主人。",
        "dynasty": "宋",
        "collection_info": null
    },
    {
        "uuid": "cd8d446957f72e9e42673f5a71ec004a",
        "title": "池口风雨留三日",
        "author": "黄庭坚",
        "content": "孤城三日风吹雨，小市人家只菜蔬。\n水远山长双属玉，身閒心苦一舂锄。\n翁从旁舍来收网，我适临渊不羡鱼。\n俛仰之间已陈迹，暮窗归了读残书。",
        "dynasty": "宋",
        "collection_info": null
    },
    {
        "uuid": "aca8f7e7c59af58ec21bd2fafb57ba9c",
        "title": "贵池",
        "author": "黄庭坚",
        "content": "横云初抹漆，烂漫南纪黑。\n不见九华峰，如与亲友隔。\n忆当秋景明，九老对几席。\n何曾闭篷窗，卧听寒雨滴。\n不食贵池鱼，喜寻昭明宅。\n笔砚鼠行尘，芝菌生铜鬲。\n思成佳句梦，贻我锦数尺。\n属者浪吞舟，风雹更附益。\n老翁哭妇儿，相将难再得。\n存亡如日月，薄蚀行道失。\n流俗暗本源，谓神吐其食。\n神理傥有私，丘祷久以默。",
        "dynasty": "宋",
        "collection_info": null
    },
    {
        "uuid": "54ba10ed32165826bc4263476b7551e8",
        "title": "大雷口阻风",
        "author": "黄庭坚",
        "content": "号艣下沧江，避风大雷口。\n天与水糢糊，不復知地厚。\n谁家上江船，狂追雪山走。\n孤村无十室，旅饭困三韭。\n黄芦麋鹿场，此地广千肘。\n得禽多文章，肯顾鱼贯柳。\n莽苍天物悲，雕弓故在手。\n鹿鸣犹念羣，雉媒竟卖友。\n商人万斛船，挂席上牛斗。\n横笛倚柁楼，波深苍龙吼。\n失水不能神，伐葭作城守。\n欲寄大雷书，往问长干妇。\n何当楫迎汝，秦淮绿如酒。",
        "dynasty": "宋",
        "collection_info": null
    },
    {
        "uuid": "e867e135a9f393e28fa126ce3a470ab0",
        "title": "庚寅乙未犹泊大雷口",
        "author": "黄庭坚",
        "content": "广原嘷终风，发怒土囊口。\n万艘萍无根，乃知积水厚。\n龙鳞火荧荧，鞭笞雷霆走。\n公私连樯休，森如束春韭。\n倚筇蒹葭湾，垂杨欲生肘。\n雄文酬江山，惜无韩与柳。\n五言呻吟内，惭愧陶谢手。\n送菜烦邻船，买鱼熟溪友。\n儿童报晦冥，正昼见箕斗。\n吾方废书眠，鼻鼾鞲囊吼。\n犹防盗窥家，严鼓申夜守。\n冶城谢公墩，牛渚荡子妇。\n何时快登临，篙师分牛酒。",
        "dynasty": "宋",
        "collection_info": null
    },
    {
        "uuid": "cfdc0776d26e68c8d40b3f9c1b3d1ddf",
        "title": "乙未移舟出口",
        "author": "黄庭坚",
        "content": "江湖吞天胸，蛟龙垂涎口。\n养躯无千金，特为亲故厚。\n本心非华轩，而与马争走。\n聘妇缉落毛，教儿耨葱韭。\n衣食端须几，将老犹掣肘。\n安能诡随人，曲折作杞柳。\n桓公瓮盎瘿，楚国不龟手。\n生涯但如此，那问託婚友。\n久阴快夜晴，天文若科斗。\n村南鬼火寒，村北风虎吼。\n野人驱鸡豚，缚落坚缠守。\n刘郎弓石八，猛气厌冯妇。\n一试金仆姑，归饮软臂酒。",
        "dynasty": "宋",
        "collection_info": null
    },
    {
        "uuid": "a3cf5e20f224cf6412968cc380f8bec9",
        "title": "丙申泊东流县",
        "author": "黄庭坚",
        "content": "前日发大雷，真成料虎头。\n今日伐鼓出，棹歌傲阳侯。\n沧江百折来，及此始东流。\n东流会宾客，建德椎羊牛。\n野语尚信然，小市黄芦洲。\n惟有采薪翁，经营往来舟。\n槠枥尽斤斧，山童烟雨愁。",
        "dynasty": "宋",
        "collection_info": null
    },
    {
        "uuid": "a8999c9cd2178d4f288c2d80d9a72af6",
        "title": "书石牛溪旁大石上",
        "author": "黄庭坚",
        "content": "鬰鬰窈窈天官宅，诸峰排霄帝不隔。\n六时谒天开关钥，我身金华牧羊客。\n羊眠野草我世閒，高真众灵思我还。\n石盆之中有甘露，青牛驾我山谷路。",
        "dynasty": "宋",
        "collection_info": null
    },
    {
        "uuid": "f2662be589b6d86e21be858df26a83f7",
        "title": "题山谷大石",
        "author": "黄庭坚",
        "content": "畏畏佳佳石谷水，冬冬隆隆山木风。\n炉香四百六十载，开山者谁梁宝公。",
        "dynasty": "宋",
        "collection_info": null
    },
    {
        "uuid": "f1317ed6a74214426eee62e57c829e7c",
        "title": "同苏子平李德叟登擢秀阁",
        "author": "黄庭坚",
        "content": "筑屋皖公城，木末置曲栏。\n岁晚对烟景，人家橘柚间。\n独秀司命峰，众口让高寒。\n松竹二乔宅，雪云三祖山。\n衰怀造胜境，转觉落笔难。\n苏李工五字，属联不当悭。",
        "dynasty": "宋",
        "collection_info": null
    },
    {
        "uuid": "d41634086ff087d1d65b684f912e8cde",
        "title": "灵龟泉上",
        "author": "黄庭坚",
        "content": "大灵寿日月，化石皖公陂。\n偶无斧斤寻，不作宰上碑。\n倾首若有谓，指泉来自西。\n泉甘崖木老，坐啸欲忘归。\n风流裴通直，商略从我嬉。\n莳梅盈百科，洗石出崛奇。\n更约聘石工，镵我灵龟诗。\n舅弟妙学古，亦復古鬚眉。\n卿家北海公，笔法可等夷。\n为我书斯文，要与斗牛垂。",
        "dynasty": "宋",
        "collection_info": null
    },
    {
        "uuid": "c12957d9b484ae2a4bae7c230db8c1b5",
        "title": "从丘十四借韩文二首  其一",
        "author": "黄庭坚",
        "content": "吏部文章万世，吾求善本编窥。\n散帙云窗棐几，同安得见丘迟。",
        "dynasty": "宋",
        "collection_info": null
    },
    {
        "uuid": "2444fa0e29a2ea0745f56be0ba3c4c40",
        "title": "从丘十四借韩文二首  其二",
        "author": "黄庭坚",
        "content": "中有先君手泽，丹铅点勘书诗。\n莫惜借行千里，他日还君一鸱。",
        "dynasty": "宋",
        "collection_info": null
    },
    {
        "uuid": "2e6924afb8ce37f0294f5f6fd60377f4",
        "title": "发舒州向皖口道中作寄李德叟",
        "author": "黄庭坚",
        "content": "黑云平屋檐，晨夜隔星月。\n晓装商旅前，冰底泥活活。\n野人攘畔耕，蹇马不能滑。\n驼裘惜蒙茸，俱落水塘缺。\n孤材小蜗舍，乞火干履袜。\n前登极峥嵘，他日飞鸟没。\n寒花委乱草，耐冻鸣风叶。\n江形篆平沙，分派回劲笔。\n髯弟不俱来，得句漫剞劂。\n却望同安城，惟有松鬰鬰。\n遥知浦口晴，诸峰见明雪。",
        "dynasty": "宋",
        "collection_info": null
    },
    {
        "uuid": "6cf359499c5801d4e686adafc9e250d8",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其一",
        "author": "黄庭坚",
        "content": "鹄白不以乌，兰香端为谁。\n外家秉明德，晚与世参差。\n乖离岁十二，会面卒卒期。\n何言灊丘底，玉稻同一炊。",
        "dynasty": "宋",
        "collection_info": null
    },
    {
        "uuid": "a2dfab76b769e574c57145814e4e4dc4",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其二",
        "author": "黄庭坚",
        "content": "沧江渺无津，同济共安危。\n四海非不广，舅甥自相知。\n孔鸾在榛梅，鹪鹩亦一枝。\n千里同明月，相期不磷缁。",
        "dynasty": "宋",
        "collection_info": null
    },
    {
        "uuid": "41278c097ec9043dd49be2dba0657023",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其三",
        "author": "黄庭坚",
        "content": "少小长母家，拊怜辈诸童。\n食贫走八方，略已一老翁。\n不能成宅相，颇似舅固穷。\n何以报嘉德，取琴作南风。",
        "dynasty": "宋",
        "collection_info": null
    },
    {
        "uuid": "7a582a1a049b57b0d389540f35eba553",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其四",
        "author": "黄庭坚",
        "content": "德人心寂寥，立朝实庄语。\n虎节坐山城，孤云犹能雨。\n文章被甥侄，孝友谐妇女。\n偃息一亩宫，植梅当歌舞。",
        "dynasty": "宋",
        "collection_info": null
    },
    {
        "uuid": "e3442343431f7fde7956127fac03a186",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其五",
        "author": "黄庭坚",
        "content": "江都克家才，万卷书插架。\n愿言渠出仕，从舅问耕稼。\n谁云濒老境，此子即长夜。\n归欤淼前期，莳橘锄甘蔗。",
        "dynasty": "宋",
        "collection_info": null
    },
    {
        "uuid": "843f1c319f0e53f0d593fd16982a38d6",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其六",
        "author": "黄庭坚",
        "content": "曩窥涉世方，白驹且场谷。\n平生漫岁晚，志尚向山木。\n返身观小丑，真成覆车犊。\n否臧太磊磊，从此更三復。",
        "dynasty": "宋",
        "collection_info": null
    },
    {
        "uuid": "be6cd6650c5ce8ce6e6f075f7a3c3063",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其七",
        "author": "黄庭坚",
        "content": "负薪反羊裘，爱表只伤裏。\n补纫虽云工，岁晏安可恃。\n洗心如秋天，六合无尘滓。\n浮云风去来，在彼不在此。",
        "dynasty": "宋",
        "collection_info": null
    },
    {
        "uuid": "2e8c1f61fc288589f4ef888a0a554553",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其八",
        "author": "黄庭坚",
        "content": "阿髯学升堂，干母思靡悔。\n文成艺桃李，不言行道兑。\n阿苏妙言语，机警欲无对。\n子姓何预人，兰玉要可佩。",
        "dynasty": "宋",
        "collection_info": null
    },
    {
        "uuid": "8324cee95ce5c43c8bb6fb42e527556a",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其九",
        "author": "黄庭坚",
        "content": "解衣卧相语，涛波夜掀床。\n十年身百忧，险阻心已降。\n涉旬风更雨，宿昔烛生光。\n衾帱无端冷，明月一船霜。",
        "dynasty": "宋",
        "collection_info": null
    },
    {
        "uuid": "f7614e7662ad8b96e60c9954cef95601",
        "title": "庭坚得邑太和六舅按节出同安邂逅于皖公溪口风雨阻留十日对榻夜语因咏谁知风雨夜復此对床眠别后觉斯言可念列置十字字为八句寄呈十首  其一○",
        "author": "黄庭坚",
        "content": "亲依为日浅，爱不舍我眠。\n教我如牧羊，更着后者鞭。\n得邑迩梅岭，开花向春妍。\n碌碌幸苟免，称觞大人前。",
        "dynasty": "宋",
        "collection_info": null
    },
    {
        "uuid": "5bebbcceb254c82c4f8c08026da49286",
        "title": "题马当山鲁望亭四首 元亮",
        "author": "黄庭坚",
        "content": "马当一曲孤烟，人物于今眇然。\n不见绕篱黄菊，谁收种秫圭田。",
        "dynasty": "宋",
        "collection_info": null
    },
    {
        "uuid": "20e318656b7532fb79ff73e85a64c66e",
        "title": "题马当山鲁望亭四首 狄梁公",
        "author": "黄庭坚",
        "content": "鲸波横流砥柱，虎口活国宗臣。\n小屈絃歌百里，不诬天下归仁。",
        "dynasty": "宋",
        "collection_info": null
    },
    {
        "uuid": "83f1610d0ceea4a20765a73b62cea8bd",
        "title": "题马当山鲁望亭四首 颜鲁公",
        "author": "黄庭坚",
        "content": "不见鲁公断石，谁家为础为杠。\n笔法锥沙屋漏，心期晓日秋霜。",
        "dynasty": "宋",
        "collection_info": null
    },
    {
        "uuid": "d33620f88a96fc4d5ebca3bfd735df7f",
        "title": "题马当山鲁望亭四首 陆鲁望",
        "author": "黄庭坚",
        "content": "笠泽道人高古，文章白髮萧条。\n欲问勒铭遗墨，应书水府鲛绡。",
        "dynasty": "宋",
        "collection_info": null
    },
    {
        "uuid": "e898f47686ec17cda8f55b64277e5462",
        "title": "泊大孤山作",
        "author": "黄庭坚",
        "content": "汇泽为彭蠡，其容化鵾鹏。\n中流擢寒山，正色且无朋。\n其下蛟龙卧，宫谯珠贝层。\n朝云与暮雨，何处会高陵。\n不见凌波袜，靓妆照澄凝。\n空余血食地，猿啸枯楠藤。\n高帆驾天来，落叶聚秋蝇。\n幽明异礼乐，忠信岂其凭。\n风波浩平陆，何况非履冰。\n安得旷达士，霜晴尝一登。",
        "dynasty": "宋",
        "collection_info": null
    },
    {
        "uuid": "c7595987d1e5971d3eacc91e0f2895d9",
        "title": "题落星寺四首  其一",
        "author": "黄庭坚",
        "content": "星官游空何时落，着地亦化为宝坊。\n诗人昼吟山入座，醉客夜愕江撼床。\n蜜房各自开牖户，蚁穴或梦封侯王。\n不知青云梯几级，更借瘦藤寻上方。",
        "dynasty": "宋",
        "collection_info": null
    },
    {
        "uuid": "3ed547edebe8ce9b13450d913ee7185d",
        "title": "题落星寺四首  其二",
        "author": "黄庭坚",
        "content": "岩岩匡俗先生庐，其下宫亭水所都。\n北辰九关隔云雨，南极一星在江湖。\n相黏蚝山作居室，窍凿混沌无完肤。\n万鼓舂撞夜涛涌，骊龙莫睡失明珠。",
        "dynasty": "宋",
        "collection_info": null
    },
    {
        "uuid": "ce42e7c1e52c13aa2a76a460dd427109",
        "title": "题落星寺四首  其三",
        "author": "黄庭坚",
        "content": "落星开士深结屋，龙阁老翁来赋诗。\n小雨藏山客坐久，长江接天帆到迟。\n燕寝清香与世隔，画图妙绝无人知。\n蜂房各自开户牖，处处煮茶藤一枝。",
        "dynasty": "宋",
        "collection_info": null
    },
    {
        "uuid": "5295f7603b0a6ea370ed57a23fd3c144",
        "title": "题落星寺四首  其四",
        "author": "黄庭坚",
        "content": "北风吹倒落星寺，吾与伯伦俱醉眠。\n螟蛉蜾蠃但痴坐，夜寒南北斗垂天。",
        "dynasty": "宋",
        "collection_info": null
    },
    {
        "uuid": "428d5866b5b48b309fa1c0221b97e2a2",
        "title": "玉京轩",
        "author": "黄庭坚",
        "content": "苍山其下白玉京，五城十二楼，鬰仪结邻常杲杲。\n紫云黄雾鏁玄关，雷驱不祥电挥扫。\n上有千年来归之白鹤，下有万世不凋之瑶草。\n野僧云卧对开轩，一钵安巢若飞鸟。\n北风卷沙过夜窗，枕底鲸波撼蓬岛。\n箇中即是地行仙，但使心閒自难老。",
        "dynasty": "宋",
        "collection_info": null
    },
    {
        "uuid": "3a2d05b146044890d39e8c0176ad1603",
        "title": "过致政屯田刘公隠庐",
        "author": "黄庭坚",
        "content": "儿时拜公床，眼碧眉紫烟。\n舍前架茅茨，炉香坐僧禅。\n女奴煮罂粟，石盆泻机泉。\n今来扫门巷，竹间翁蜕蝉。\n堂堂列五老，胜气失江山。\n石盆烂黄土，茅斋薪坏椽。\n女奴为民妻，又瘗蒿里园。\n当年笑语地，华屋转朱栏。\n课儿种松子，伞盖上参天。\n投策数去日，木行天再环。\n先生古人风，铁胆石肺肝。\n眼前不可意，壮日挂其冠。\n解衣庐君峰，洗耳瀑布源。\n雾豹藏文章，惊世时一斑。\n众人初易之，久远乃见难。\n忆昔子政在，为翁数解颜。\n五兵森武库，河汉落舌端。\n王阳已富贵，尘冠不肯弹。\n呻吟刊十史，凡例墨新干。\n宰木忽拱把，相望风隧寒。\n百楹书万卷，少子似翁贤。",
        "dynasty": "宋",
        "collection_info": null
    },
    {
        "uuid": "294e8d19457396f62d7f0e1383bc0525",
        "title": "寿圣观道士黄至明开小隠轩太守徐公为题曰快轩庭坚集句咏之",
        "author": "黄庭坚",
        "content": "金华牧羊儿，一粒粟中藏世界。\n使君从南来，清风明月不用一钱买。\n鸬鷀杓，鹦鹉杯，一杯一杯復一杯，玉山自倒非人推。\n庐山秀出南斗傍，登高送远形神开。\n银河倒挂三石梁，砅崖转石万壑雷。\n吟诗作赋北窗裏，安得青天化作一张纸。\n有长鲸白齿若雪山，我愿因之寄千里。",
        "dynasty": "宋",
        "collection_info": null
    },
    {
        "uuid": "6709935737f9dfa7233ebf048bf3ef10",
        "title": "驻舆遣人寻访后山陈德方家",
        "author": "黄庭坚",
        "content": "江雨蒙蒙作小寒，雪飘五老髮毛斑。\n城中咫尺云横栈，独立前山望后山。",
        "dynasty": "宋",
        "collection_info": null
    },
    {
        "uuid": "b5fbcc4da48b4ef88ac67785a98ad96e",
        "title": "题李夫人偃竹",
        "author": "黄庭坚",
        "content": "孤根偃蹇非傲世，劲节癯枝万壑风。\n闺中白髮翰墨手，落笔乃与天同功。",
        "dynasty": "宋",
        "collection_info": null
    },
    {
        "uuid": "b541b21aa22f88f937b3bc12336edde5",
        "title": "次韵章禹直开元寺观画壁兼简李德素",
        "author": "黄庭坚",
        "content": "丹青古藏壁，风雨饱侵食。\n拂尘开藻鉴，志士泪霑臆。\n灵山远飞来，不可以智测。\n龙神湛回向，拥卫立剑戟。\n依稀吴生手，旌旆略可识。\n鸿蒙插楼殿，毫髮数动植。\n广林瞻二圣，有众拱万亿。\n飞行凑六合，揽取着一席。\n人人开生面，绝妙推心得。\n李侯天机深，指点目所及。\n三生石上梦，天乐鸣我侧。\n幽寻前日事，晦明忽復易。\n章生南溟鹏，笼槛锁六翮。\n能同寂寞游，浊酒聊放适。\n西风叶萧萧，蟋蟀依墙壁。\n家无万金产，四邻碪声急。\n藜羹傲鼎食，蓝缕亦山立。\n并船有歌姝，粉白眉黛黑。\n期公开颜笑，醉语杂翰墨。\n不须谈俗事，秖令人气塞。",
        "dynasty": "宋",
        "collection_info": null
    },
    {
        "uuid": "70b4d1bc988ef4700251136374ae8dbd",
        "title": "丰城",
        "author": "黄庭坚",
        "content": "丰城邑岩岩，水种六万户。\n石堤眠长虹，辍棹日沈雾。\n令君政有声，新亭延客步。\n泪落世父碑，心倾文饶赋。\n忆昔两神兵，埋玉思武库。\n寒光射汉津，两贤纡一顾。\n张公拆中台，木拱孔章墓。\n不能从儿嬉，岁晚龙蛇去。\n空余寒泉泓，因雨长蛙鲋。\n铅刀藏宝室，万世同此度。",
        "dynasty": "宋",
        "collection_info": null
    },
    {
        "uuid": "c9653f412723d0bd4eb4157bd8c23998",
        "title": "上萧家峡",
        "author": "黄庭坚",
        "content": "玉笥峰前几百家，山明松雪水明沙。\n趁虚人集春蔬好，桑菌竹萌烟蕨芽。",
        "dynasty": "宋",
        "collection_info": null
    },
    {
        "uuid": "1c3cad8d208a89578423f371d0192883",
        "title": "何萧二族",
        "author": "黄庭坚",
        "content": "西汉功名相国多，南朝人物数诸何。\n向来富贵喧天地，亦有文章在涧阿。",
        "dynasty": "宋",
        "collection_info": null
    },
    {
        "uuid": "c96d1733e9fc74ad2ac7ff78d8fbd266",
        "title": "魏夫人坛",
        "author": "黄庭坚",
        "content": "独扫蛾眉作远山，春风瑶草照朱颜。\n我来欲问许玉斧，二十四峰如髻鬟。",
        "dynasty": "宋",
        "collection_info": null
    },
    {
        "uuid": "504bf671e2d84af0a63b0d9d73378c25",
        "title": "隠梅福处",
        "author": "黄庭坚",
        "content": "吴门不作南昌尉，上疏归来朝市空。\n笑拂岩花问尘世，故人子是国师公。",
        "dynasty": "宋",
        "collection_info": null
    },
    {
        "uuid": "a450e8826a3027d8de82f69e7095069f",
        "title": "避秦十人",
        "author": "黄庭坚",
        "content": "九真承诏上龙胡，尽是骊山所送徒。\n惟有邓公留不去，松根搘鼎煮菖蒲。",
        "dynasty": "宋",
        "collection_info": null
    },
    {
        "uuid": "121a09a0e82003118ea87f1430092231",
        "title": "黄雀",
        "author": "黄庭坚",
        "content": "牛大垂天且割烹，细微黄雀莫贪生。\n头颅虽復行万里，犹和盐梅傅说羹。",
        "dynasty": "宋",
        "collection_info": null
    },
    {
        "uuid": "3a0d256a551086e525c4646dc6d12c58",
        "title": "到官归志浩然二绝句  其一",
        "author": "黄庭坚",
        "content": "雨洗风吹桃李浄，松声聒尽鸟惊春。\n满船明月从此去，本是江湖寂寞人。",
        "dynasty": "宋",
        "collection_info": null
    },
    {
        "uuid": "b057067ace0458086e3687c007248d43",
        "title": "到官归志浩然二绝句  其二",
        "author": "黄庭坚",
        "content": "鸟乌未觉常先晓，笋蕨登盘始见春。\n敛手还他能者作，从来刀笔不如人。",
        "dynasty": "宋",
        "collection_info": null
    },
    {
        "uuid": "9f397148b44e084588665ef9e835e444",
        "title": "题吉州承天院清凉轩",
        "author": "黄庭坚",
        "content": "菩萨清凉月，游于毕竟空。\n我观诸境尽，心与古人同。\n僧髮侵眉白，桃花映竹红。\n傥来寻祖意，展手似家风。",
        "dynasty": "宋",
        "collection_info": null
    },
    {
        "uuid": "db6fa7c23831f950920928ae6394c4d9",
        "title": "次韵答杨子闻见赠",
        "author": "黄庭坚",
        "content": "金盘厌饫五侯鲭，玉壶浇泼郎官清。\n长安市上醉不起，左右明妆夺目精。\n结交贤豪多杜陵，桃李成蹊卧落英。\n黄绶今为白下令，苍颜只使故人惊。\n督邮小吏皆趋版，阳春白雪分吞声。\n杨君青云贵公子，叹嗟簿领困书生。\n赠我新诗甚高妙，泪斑枯笛月边横。\n文章不直一杯水，老矣忍与时人争。\n江城歌舞聊得醉，但愿数有美酒倾。\n莫要朱金缠缚我，陆沈世上贵无名。",
        "dynasty": "宋",
        "collection_info": null
    },
    {
        "uuid": "da9eef66db2f92aac1216208bb9eda3a",
        "title": "闻致政胡朝请多藏书以诗借书目",
        "author": "黄庭坚",
        "content": "万事不理问伯始，藉甚声名南郡胡。\n远孙白头坐郎省，乞身归来犹好书。\n手抄万卷未阁笔，心醉六经还荷鉏。\n愿公借我藏书目，时送一鸱开鏁鱼。",
        "dynasty": "宋",
        "collection_info": null
    },
    {
        "uuid": "fcc69ce053c1e2bac6d30454feea3df3",
        "title": "戏赠南安倅柳朝散",
        "author": "黄庭坚",
        "content": "柳侯风味晚相见，衣袂颇熏荀令香。\n桃李能言妙歌舞，樽前一曲断人肠。\n洞庭归客有佳句，庾岭梅花如小棠。\n乘兴高帆少相待，淮湖秋月要传觞。",
        "dynasty": "宋",
        "collection_info": null
    },
    {
        "uuid": "63deacd7e78cbe7128051e159d7f3763",
        "title": "题槐安阁",
        "author": "黄庭坚",
        "content": "曲阁深房古屋头，病僧枯几过春秋。\n垣衣蛛网蒙窗牖，万象纵横不繫留。\n白蚁战酣千里血，黄粱炊熟百年休。\n功成事遂人间世，欲梦槐安向此游。",
        "dynasty": "宋",
        "collection_info": null
    },
    {
        "uuid": "bfeaef02829547ad82b4bd189335c9f9",
        "title": "洪范以不合俗人题厅壁二绝句次韵和之  其一",
        "author": "黄庭坚",
        "content": "寂寥吾道付万世，忍向时人觅赏音。\n搔首金城西万里，樽前从此嘆人琴。",
        "dynasty": "宋",
        "collection_info": null
    },
    {
        "uuid": "7764ab4e6c3b1baebf08676b29fbee43",
        "title": "洪范以不合俗人题厅壁二绝句次韵和之  其二",
        "author": "黄庭坚",
        "content": "埋没高才筑钓间，风云未会要鲵桓。\n南康郡下参军耳，付与红尘白眼看。",
        "dynasty": "宋",
        "collection_info": null
    },
    {
        "uuid": "cc9abadd7966915d0addf595b6fbc595",
        "title": "发赣上寄余洪范",
        "author": "黄庭坚",
        "content": "二川来集南康郡，气味相似相和流。\n木落山明数归雁，鬰孤栏楯绕深秋。\n胸中淳于吞一石，尘下庖丁解十牛。\n他日欲言人不解，西风散髮棹扁舟。",
        "dynasty": "宋",
        "collection_info": null
    },
    {
        "uuid": "e272d2fc6bebc24835364ddfbd6db493",
        "title": "次元明韵寄子由",
        "author": "黄庭坚",
        "content": "半世交亲随逝水，几人图画入凌烟。\n春风春雨花经眼，江北江南水拍天。\n欲解铜章行问道，定知石友许忘年。\n脊令各有思归恨，日月相催雪满颠。",
        "dynasty": "宋",
        "collection_info": null
    },
    {
        "uuid": "4bafdb19498c5e7be1eef7baa34703ba",
        "title": "再次韵奉答子由",
        "author": "黄庭坚",
        "content": "虿尾银鈎写珠玉，剡藤蜀茧照松烟。\n似逢海若谈秋水，始觉酰鸡守瓮天。\n何日清扬能觌面，只今黄落又凋年。\n万钱买酒从公醉，一钵行歌听我颠。",
        "dynasty": "宋",
        "collection_info": null
    },
    {
        "uuid": "17a21cddd6a72348c0306024507ac8f4",
        "title": "再次韵寄子由",
        "author": "黄庭坚",
        "content": "想见苏耽携手僊，青山桑柘冒寒烟。\n骐驎堕地思千里，虎豹憎人上九天。\n风雨极知鸡自晓，雪霜宁与菌争年。\n何时确论倾樽酒，医得儒生自圣颠。",
        "dynasty": "宋",
        "collection_info": null
    },
    {
        "uuid": "7403cfb0e55f41ac30bede98c8f26dae",
        "title": "次韵寄上七兄",
        "author": "黄庭坚",
        "content": "学得屠龙长缩手，炼成五色化苍烟。\n谁言游刃有余地，自信无功可补天。\n啼鸟笑歌追暇日，饱牛耕凿望丰年。\n荷锄端欲相随去，邂逅青云恐疾颠。",
        "dynasty": "宋",
        "collection_info": null
    },
    {
        "uuid": "3887ee365ca3f78b45d1f32e8b7976f9",
        "title": "和七兄山蓣汤",
        "author": "黄庭坚",
        "content": "厨人清晓献琼糜，正是相如酒渴时。\n能解饥寒胜汤餠，略无风味笑蹲鸱。\n打窗急雨知然鼎，乱眼晴云看上匙。\n已觉尘生双井椀，浊醪从此不须持。",
        "dynasty": "宋",
        "collection_info": null
    },
    {
        "uuid": "c439579db2737c3fff6ae23416875695",
        "title": "同韵和元明兄知命弟九日相忆二首  其一",
        "author": "黄庭坚",
        "content": "革囊南渡传诗句，摹写相思意象真。\n九日黄花倾寿酒，几回青眼望归尘。\n蚤为学问文章误，晚作东西南北人。\n安得田园可温饱，长抛簪绂裹头巾。",
        "dynasty": "宋",
        "collection_info": null
    },
    {
        "uuid": "74ae4b9a62920bc574c08da29bc9c262",
        "title": "同韵和元明兄知命弟九日相忆二首  其二",
        "author": "黄庭坚",
        "content": "万水千山厌问津，芭蕉林裏自观身。\n邻田鸡黍留熊也，风雨关河走阿秦。\n鸿雁池边照双影，脊令原上忆三人。\n年年献寿须欢喜，白髮黄花映角巾。",
        "dynasty": "宋",
        "collection_info": null
    },
    {
        "uuid": "86b63e810ac76f86fe6387577bbefd63",
        "title": "代书",
        "author": "黄庭坚",
        "content": "阿熊去我时，秋暑削甘瓜。\n离别日月除，莲房倒箭靫。\n得书报平安，肥字如栖鸦。\n汝才跃鑪金，自必为镆铘。\n穷年抱新书，挽条咀春葩。\n弄笔不能休，屈宋欲作衙。\n屈指推日星，许身上云霞。\n安知九天关，虎豹守夜叉。\n祝田操豚蹄，持狭所欲奢。\n文章六经来，汗漫十牛车。\n譬如观沧海，细大极龙虾。\n古人以圣学，未肯废百家。\n旧山木十围，斋堂绿阴遮。\n红稻香盂饭，黄鸡厌食鲑。\n摩挲垂腴腹，颇復读书耶。\n念汝齿壮矣，无妇助烹茶。\n父兄亦怜汝，须儿牧犬豭。\n且伐千章木，赠行当马檛。\n赢粮果后时，定随八月槎。\n觉民在林中，丁丁闻兔罝。\n奉身甚和友，干父办咄嗟。\n台源吟松籁，先生岸巾纱。\n留客醉风月，盘筯供柔嘉。\n仍工朱丝絃，洗心拂奇邪。\n孤臣发楚调，倾国怨胡笳。\n把笔学周鼓，字形锥画沙。\n诗书乃宿好，不为蓬生麻。\n元明祖师禅，妙手发琵琶。\n已无富贵心，鼓吹一池蛙。\n天民服农圃，颇復秋敛赊。\n下田督未耘，入岭按新畬。\n悉力输王赋，至今困生涯。\n知命叔山徒，炉香严佛花。\n惟思苾刍园，脱冠着袈裟。\n起家望两季，佩金蹋朝鞾。\n嘉鱼在南国，宗庙荐鲿鲨。\n我为万夫长，朝论不齿牙。\n刺头簿领中，蚤虱废搔爬。\n世累已缠缚，官箴易疵瑕。\n何时烟雨裏，驱羊入金华。\n遣奴迫王事，不暇学惊蛇。",
        "dynasty": "宋",
        "collection_info": null
    },
    {
        "uuid": "62e0b590baeaf5caf74d83662ec78a2a",
        "title": "双涧寺二首  其一",
        "author": "黄庭坚",
        "content": "二水奔奔鸣屋除，松林落日吼乌菟。\n老僧更有百岁母，白髮身为反哺乌。",
        "dynasty": "宋",
        "collection_info": null
    },
    {
        "uuid": "7ce54429d810d771fec599691a17079a",
        "title": "双涧寺二首  其二",
        "author": "黄庭坚",
        "content": "山陿江深屋翠崖，夜钟声自瓮中来。\n长松偃蹇苍龙卧，六月涧泉轰怒雷。",
        "dynasty": "宋",
        "collection_info": null
    },
    {
        "uuid": "0c6edb764cc96c090c71d3e546b43a59",
        "title": "睡起",
        "author": "黄庭坚",
        "content": "柿叶铺庭红颗秋，熏炉沈水度衣篝。\n松风梦与故人遇，同驾飞鸿跨九州。",
        "dynasty": "宋",
        "collection_info": null
    },
    {
        "uuid": "462256690074c5cc27f06385ad549877",
        "title": "奉送周元翁锁吉州司法厅赴礼部试",
        "author": "黄庭坚",
        "content": "江南江北木叶黄，五湖归雁天雨霜。\n繫船湓城秣高马，客丁结束女缝裳。\n贡书登名彻未央，不比长卿薄游梁。\n南山雾豹出文章，去取公卿易驱羊。\n与君初无一日雅，倾盖许子如班扬。\n囚拘官曹少相见，忽忽岁晚稼涤场。\n一杯僚友喜多在，谢守不见空澄江。\n澄江如练明橘柚，万峰相倚摩青苍。\n暮堂醺醺客被酒，艷歌聒醉烛生光。\n椎鼓发船星斗白，明日各在天一方。\n寒鸦满枝二桥宅，樽前顾曲忆周郎。\n鲈鱼斫脍蔗为浆，恨君不留谁与尝。\n殿前春风君射策，汉庭诸公必动色。\n故人若问黄初平，将作金华牧羊客。",
        "dynasty": "宋",
        "collection_info": null
    },
    {
        "uuid": "3a8280be275ba72eb3bff26eb3ff2374",
        "title": "饮润父家",
        "author": "黄庭坚",
        "content": "斋閤寒麝熏，书帙映斜景。\n偶来樽俎同，延此笑言顷。\n宫线添尺余，朝来日未永。\n一醉解语花，万事画地餠。\n要似虎头痴，何须樗里瘿。",
        "dynasty": "宋",
        "collection_info": null
    },
    {
        "uuid": "5e7d16295ac5713d6ebd5f6cc7156394",
        "title": "次前韵寄润父",
        "author": "黄庭坚",
        "content": "昏昏迷簿领，勿勿贵晷景。\n尝尽身百忧，迄无田二顷。\n喜从吾宗游，九里河润永。\n呼儿跪酒樽，戒妇馔汤餠。\n老夫何取焉，君悦瓮盎瘿。",
        "dynasty": "宋",
        "collection_info": null
    },
    {
        "uuid": "dcc68889088671710adae3415b8ca700",
        "title": "送酒与周法曹用前韵",
        "author": "黄庭坚",
        "content": "遥知谢法曹，诗句多夏景。\n闻道学书勤，墨池方一顷。\n大字苦未遒，小字逼智永。\n我有何郎樽，清江醖玉餠。\n还书及斗数，与君酌楠瘿。",
        "dynasty": "宋",
        "collection_info": null
    },
    {
        "uuid": "1c84c22380dbeabd9d7ae1e411a7edaa",
        "title": "出迎使客质明放船自瓦窑归",
        "author": "黄庭坚",
        "content": "鼓吹喧江雨不开，丹枫落叶放船回。\n风行水上如云过，地近岭南无雁来。\n楼阁人家捲帘幕，菰蒲鸥鸟乐湾洄。\n惜无陶谢挥斤手，诗句纵横付酒杯。",
        "dynasty": "宋",
        "collection_info": null
    },
    {
        "uuid": "24ebe25a244f1c40ef3d78a64e82aca8",
        "title": "次韵和答孔毅甫",
        "author": "黄庭坚",
        "content": "鹏飞鲲化未即逍遥游，龙章凤姿终作广陵散。\n湓浦鑪边督数钱，故人陆沉心可见。\n气与神兵上斗牛，诗如晴雪濯江汉。\n把咏公诗阖且开，旁无知音面墙叹。\n我今废书迷簿领，鱼蠹笔锋蛛网砚。\n六年国子无寸功，犹得江南万家县。\n客来欲语谁与同，令人熟寐触屏风。\n窃食仰愧冥冥鸿，少年所期如梦中。\n江头酒贱樽屡空，南山有田岁不逢。\n相思夜半涕无从，千金公亦费屠龙。",
        "dynasty": "宋",
        "collection_info": null
    },
    {
        "uuid": "9d32488ed937f4c5a52960997257c2eb",
        "title": "再用旧韵寄孔毅甫",
        "author": "黄庭坚",
        "content": "鉴中之髮蒲柳望秋衰，眼中之人风雨俱星散。\n往者託体同青山，健者漂零不相见。\n庾公楼上有诗人，平生落笔泻河汉。\n置驿勤来索我诗，自说中郎识元叹。\n我方冻坐酒官曹，为公然薪炙冰砚。\n不解穷愁着一书，岂有文章名九县。\n奴星结柳送文穷，退倚北窗睡松风。\n太阿耿耿截归鸿，夜思龙泉号匣中。\n斗柄垂天霜雨空，独雁叫羣云万重。\n何时握手香炉峰，下看寒泉濯卧龙。",
        "dynasty": "宋",
        "collection_info": null
    },
    {
        "uuid": "223774fbb4e36358e857ba86937597ac",
        "title": "二月二日晓梦会于庐陵西斋作寄陈适用",
        "author": "黄庭坚",
        "content": "燕寝着炉香，愔愔閒窗闼。\n梦到郡城东，笑谈西斋月。\n行乐未渠央，苦遭晴鸠聒。\n江郡梅李白，士女嬉城阙。\n闻道潘河阳，满城花秀发。\n颇留载酒车，共醉生尘袜。\n想见舞余姿，风枝斜虿髮。\n鄙夫不举酒，春事亦可悦。\n雨足肥菌芝，沙暄饶笋蕨。\n海牛压风帘，野饭熏僧钵。\n饱食愧公家，曾无助毫末。\n劝盐推新令，王欲惸独活。\n此邦淡食伧，俭陋深次骨。\n公囷积丘山，贾竖但圭撮。\n县官恩乳哺，下吏用鞭挞。\n正恐利一源，未塞兔三窟。\n寄声贤令尹，何道补黥刖。\n从来无研桑，顾影愧簪笏。\n何颜课殿上，解绶行采葛。",
        "dynasty": "宋",
        "collection_info": null
    },
    {
        "uuid": "034f19325541eed746e1f45f23b0ed47",
        "title": "长句谢陈适用惠送吴南雄所赠纸",
        "author": "黄庭坚",
        "content": "庐陵政事无全牛，恐是汉时陈太丘。\n书记姓名不肯学，得纸无异夏得裘。\n琢诗包纸送赠我，自状明月非暗投。\n诗句纵横剪宫锦，惜无阿买书银钩。\n蛮溪切藤卷盈百，侧理羞滑茧羞白。\n想当鸣杵砧面平，桄榔叶风溪水碧。\n千里鹅毛意不轻，瘴衣腥腻北归客。\n君侯谦虚不自供，胡不赠世文章伯。\n一涔之水容牛蹄，识字有数我自知。\n小时双钩学楷法，至令儿子憎家鸡。\n虽然嘉惠敢虚辱，煮泥续尾成大轴。\n写心与君心莫传，平生落魄不问天。\n樽前花底幸好戏，为君绝笔谢风烟。\n已无商颂猗那手，请续南华内外篇。",
        "dynasty": "宋",
        "collection_info": null
    },
    {
        "uuid": "f7a30383441e440a41460556d3fa84bb",
        "title": "寄陈适用",
        "author": "黄庭坚",
        "content": "日月如惊鸿，归燕不及社。\n清明气妍暖，亹亹向朱夏。\n轻衣颇宜人，裘褐就椸架。\n已非红紫时，春事归桑柘。\n空余车马迹，颠倒桃李下。\n新晴百鸟语，各自有匹亚。\n林中仆姑归，苦遭拙妇駡。\n气候使之然，光阴促晨夜。\n解甲号清风，即有幽虫化。\n朱墨本非工，王事少閒暇。\n幸蒙余波及，治郡得黄霸。\n邑邻陈太丘，威德可资借。\n决事不迟疑，敏手擘太华。\n颇復集红衣，呼僚饮休暇。\n歌梁韵金石，舞地委兰麝。\n寄我五字诗，句法窥鲍谢。\n亦嘆簿领劳，行欲问田舍。\n相期黄公垆，不异秦人炙。\n我初无廊庙，身愿执耕稼。\n今将荷锄归，区芋畦甘蔗。\n观君气如虹，千辈可陵跨。\n自当出怀璧，往取连城价。\n赐地买歌僮，珠翠罗广厦。\n富贵不相忘，寄声相慰藉。",
        "dynasty": "宋",
        "collection_info": null
    },
    {
        "uuid": "dfc5d764ea28fdd7731c3d7a42f08fa2",
        "title": "寄怀元翁",
        "author": "黄庭坚",
        "content": "岁年丰稻秔，井邑盛烟火。\n北园曾未窥，王事方勤我。\n花枝互低昂，鸟语相许可。\n观物见归根，抚时终宴坐。\n搔首望四邻，诸贤皆最课。\n极工簿领书，甚办米盐颗。\n平生短朱墨，吏考仰丞佐。\n初无公侯心，骨相本寒饿。\n明窗怀玉友，清绝吟楚些。\n念君方坐曹，无因奉虚左。",
        "dynasty": "宋",
        "collection_info": null
    },
    {
        "uuid": "d9aae828827e0594f0d8ef495b660488",
        "title": "对酒次前韵寄怀元翁",
        "author": "黄庭坚",
        "content": "花光渐寒食，木燧催国火。\n沽酒鸟劝人，怀贤吾忘我。\n事往堕甑休，心知求田可。\n可人不在眼，樽俎思促坐。\n有生常倥偬，无暇天所课。\n不解闻健饮，俄成一蓬颗。\n泥钧埏万物，寒暑勤五佐。\n岂其怀爱憎，私使我穷饿。\n醉招魂不来，浪下巫阳些。\n梦成少年嬉，走马章台左。",
        "dynasty": "宋",
        "collection_info": null
    },
    {
        "uuid": "c4dc58ca4dabb06cf88f5e978e59642c",
        "title": "侯尉之吉水覆按未归三日泥雨戏成寄之",
        "author": "黄庭坚",
        "content": "嘆息侯嬴老，尉曹鞍马疲。\n山花迷部曲，江雨压旌旗。\n越鸟劝沽酒，竹鸡忧蹋泥。\n不知何处醉，遥寄解酲诗。",
        "dynasty": "宋",
        "collection_info": null
    },
    {
        "uuid": "600c19dd27b3cb9b4e7df0a7d4ee3e06",
        "title": "侯尉家听琵琶",
        "author": "黄庭坚",
        "content": "舫斋苍竹雨声中，一曲琵琶酒一钟。\n恰似浔阳江上听，只无明月与丹枫。",
        "dynasty": "宋",
        "collection_info": null
    },
    {
        "uuid": "5e570ff8f7683465cf313129708e1828",
        "title": "寄袁守廖献卿",
        "author": "黄庭坚",
        "content": "公移猥甚丛生笋，讼牒纷如蜜分窠。\n少得曲肱成梦蝶，不堪衙吏报鸣鼍。\n已荒里社田园了，可奈春风桃李何。\n想见宜春贤太守，无书来问病维摩。",
        "dynasty": "宋",
        "collection_info": null
    },
    {
        "uuid": "4552c7801210e8419a93a2ee87265e5e",
        "title": "廖袁州次韵见答并寄黄靖国再生传次韵寄之",
        "author": "黄庭坚",
        "content": "春去怀贤感物多，飞花高下罥丝窠。\n传闻治境无戾虎，更道丰年鸣白鼍。\n史笔纵横窥宝铉，诗才清壮近阴何。\n寄声千万相劳苦，如倚胡床得按摩。",
        "dynasty": "宋",
        "collection_info": null
    },
    {
        "uuid": "3f56fc0a02bfb4ec9b01c95b58f45331",
        "title": "袁州刘司法亦和予摩字诗因次韵寄之",
        "author": "黄庭坚",
        "content": "袁州司法多兼局，日暮归来印几窠。\n诗罢春风荣草木，书成快剑斩蛟鼍。\n遥知吏隠清如此，应问卿曹果是何。\n颇忆病余居士否，在家无意饮萝摩。",
        "dynasty": "宋",
        "collection_info": null
    },
    {
        "uuid": "93641a805e3309dc07dfbf695cdf8027",
        "title": "次韵奉答吉老并寄何君庸",
        "author": "黄庭坚",
        "content": "倾怀相见开城府，取意閒谈没臼窠。\n但取吏曹无狡兔，任呼舞女伐灵鼍。\n屡中瓮面酒几圣，苦忆尊前人姓何。\n愿得两公俱投报，不唯朱墨要渐摩。",
        "dynasty": "宋",
        "collection_info": null
    },
    {
        "uuid": "c478b98d8d494f93dcee854384c33b38",
        "title": "次韵奉答廖袁州怀旧隠之诗",
        "author": "黄庭坚",
        "content": "诗题怨鹤与惊猿，一幅溪藤照麝烟。\n闻道省郎方结绶，可容名士乞归田。\n严安召见天嗟晚，贾谊归来席更前。\n何况班家有超固，应封定远勒燕然。",
        "dynasty": "宋",
        "collection_info": null
    },
    {
        "uuid": "09d164d5d5a500eddae1c11bc22e26c8",
        "title": "上权郡孙承议",
        "author": "黄庭坚",
        "content": "公家簿领如鸡栖，私家田园无置锥。\n真成忍駡加餐饭，不如西江之水可乐饥。\n他人勤拙犹相补，身无功状堪上府。\n公诚遣骑束缚归，长随白鸥卧烟雨。",
        "dynasty": "宋",
        "collection_info": null
    },
    {
        "uuid": "b81b0933d330b7b2ce7cff1d22cc7299",
        "title": "奉和孙奉议谢送菜",
        "author": "黄庭坚",
        "content": "春蔬照映庾郎贫，遣骑持笼佐茹荤。\n却得斋厨厌滋味，白鹅存掌鼈留裙。",
        "dynasty": "宋",
        "collection_info": null
    },
    {
        "uuid": "251623fd60b8c895633d10ead4e3d57b",
        "title": "和孙公善李仲同金樱饵唱酬二首  其一",
        "author": "黄庭坚",
        "content": "人生欲长存，日月不肯迟。\n百年风吹过，忽成甘蔗滓。\n传闻上世士，烹饵草木滋。\n千秋垂绿髮，每恨不同时。\n李侯好方术，肘后探神奇。\n金樱出皇坟，刺橐览霜枝。\n寒窗司火候，古鼎冻胶饴。\n初尝不可口，醇酒和味宜。\n至今身七十，孺子色不衰。\n田中按耘鉏，孙息亲抱持。\n却笑邻舍公，未老须杖藜。",
        "dynasty": "宋",
        "collection_info": null
    },
    {
        "uuid": "cb73840cbd1253c0912ef77bfd9a0f3a",
        "title": "和孙公善李仲同金樱饵唱酬二首  其二",
        "author": "黄庭坚",
        "content": "假守富春公，秋毫听民词。\n夙夜临公厅，归卧酸体肢。\n李侯来馈药，期以十日知。\n深中护灵根，金鏁秘玉{氏}。\n不须许斧子，辛勤采玉芝。\n我方困健讼，挝翁争一锥。\n不能鸣絃坐，颇似巫马期。\n敢乞刀圭余，归和卯饮巵。\n傥令忧民病，从此得国医。",
        "dynasty": "宋",
        "collection_info": null
    },
    {
        "uuid": "8e6de2146fecb2d034403fbf99be771f",
        "title": "答余洪范二首  其一",
        "author": "黄庭坚",
        "content": "道在东西祖，诗如大小山。\n一家同雪月，万事废机关。\n天上麒麟阁，山中虎豹闲。\n何时得丘壑，明镜失朱颜。",
        "dynasty": "宋",
        "collection_info": null
    },
    {
        "uuid": "e50e558fb432e904b1ad5b257c0b64f0",
        "title": "答余洪范二首  其二",
        "author": "黄庭坚",
        "content": "悬磬斋厨数米炊，贫中气味更相思。\n可无昨日黄花酒，又是春风柳絮时。",
        "dynasty": "宋",
        "collection_info": null
    },
    {
        "uuid": "9f8536393fcd332a5c0d9f21d9ca482e",
        "title": "三月乙巳来赋盐万岁乡且蒐狝匿赋之家晏饭此舍遂留宿是日大风自采菊苗荐汤餠二首  其一",
        "author": "黄庭坚",
        "content": "飞廉决云开白日，顿撼天地万窍号。\n挼挱桃李欲浄尽，乞与游丝百尺高。",
        "dynasty": "宋",
        "collection_info": null
    },
    {
        "uuid": "642e2ba75e13f0719d56bd64a51ca443",
        "title": "三月乙巳来赋盐万岁乡且蒐狝匿赋之家晏饭此舍遂留宿是日大风自采菊苗荐汤餠二首  其二",
        "author": "黄庭坚",
        "content": "幽丛秀色可揽撷，煮餠菊苗深注汤。\n饮冰食蘗浪自古，摩挲满怀春草香。",
        "dynasty": "宋",
        "collection_info": null
    },
    {
        "uuid": "ae88049fb398a2d00ed4c5fca572e64a",
        "title": "题高君正适轩",
        "author": "黄庭坚",
        "content": "至静在平气，至神惟顺心。\n道非贵与贱，达者古犹今。\n功名属廊庙，閒暇归山林。\n畜鱼观羣嬉，笼鸟听好音。\n不如一邱壑，随愿得飞沉。\n开门纳日月，呼客解缨簪。\n诗书抚尘迹，歌舞送光阴。\n妖嫺倾国笑，丝竹感人深。\n豁然开胸次，风至独披襟。\n樊笼锁形质，物外有幽寻。",
        "dynasty": "宋",
        "collection_info": null
    },
    {
        "uuid": "ae058e0b9efd26d54a9e1ba310679a7d",
        "title": "寄李次翁",
        "author": "黄庭坚",
        "content": "雨断山川明，花深鸟乌乐。\n枯骨不霑名，古今同一壑。\n惟有在世时，聊厚不为薄。\n南箕与北斗，亲友多离索。\n斯文如旧欢，李侯极磊落。\n颇似元鲁山，用心抚疲弱。\n不以民为梯，俯仰无所怍。\n胸中种妙觉，岁晚期必穫。\n然膏夜读书，见圣宜有作。\n文字寄我来，官邮远飞橐。\n世缘心已死，傥得万金药。",
        "dynasty": "宋",
        "collection_info": null
    },
    {
        "uuid": "3a9e2e8869a0bcf56f86c18cff1690f9",
        "title": "四月戊申赋盐万岁山中仰怀外舅谢师厚",
        "author": "黄庭坚",
        "content": "只今汉庞公，白髮佐州郡。\n穷通视寒暑，仕已谁喜愠。\n长松卧涧底，桴溜多裂璺。\n未须论才难，世人无此韵。\n禅悦称性深，语端入理近。\n涣若开春冰，超然听年运。\n临民秉三尺，朱墨不可紊。\n传闻但言归，心许手自隠。\n欲知南陂稻，得几就收捃。\n胥疏江湖滨，不迩金玉训。\n濡需且肉食，觳觫恐钟衅。\n龙移山发洪，虎乳月生晕。\n竹声寒夏簟，辍寝中夜听。\n寄声向鹿门，傥赐劳苦问。",
        "dynasty": "宋",
        "collection_info": null
    },
    {
        "uuid": "673224a7e81d24a790515e4dfae121b4",
        "title": "癸丑宿早禾渡僧舍",
        "author": "黄庭坚",
        "content": "城头渡可涉，早禾渡可斟。\n试问安用舟，春水三丈余。\n是维一都会，驵侩权征输。\n鬰鬰多大姓，儒冠颇诗书。\n以武断乡曲，旧俗小未除。\n厌嚣谢近市，斩绝得僧区。\n此地美水竹，林明见浴鳬。\n相追啑菱藻，天乐非世娱。\n忆在田园日，放浪友禽鱼。\n今来长山邑，忍饥抚惸孤。\n出入部曲随，咳唾吏史趋。\n形骸束簪笏，可意一事无。\n谋生理未拙，仰愧拥肿樗。\n曲肱晴檐低，结网看蜘蛛。",
        "dynasty": "宋",
        "collection_info": null
    },
    {
        "uuid": "01753868e015b33a0f0520726ef8cd07",
        "title": "宿观山",
        "author": "黄庭坚",
        "content": "暮发白下地，暝投观山宿。\n横溪赤栏桥，一径入松竹。\n野僧如惊麏，避堂具灯烛。\n我眠兴视夜，部曲始炊熟。\n笕水烟际鸣，万籁入秋木。\n平生萧洒兴，本愿终涧谷。\n世累渐逼人，如垢不靧沐。\n已成老翁为，作吏长碌碌。",
        "dynasty": "宋",
        "collection_info": null
    },
    {
        "uuid": "275946fa0d23053ba316df55fe17a5ab",
        "title": "上大蒙笼",
        "author": "黄庭坚",
        "content": "黄雾冥冥小石门，苔衣草路无人迹。\n苦竹参天大石门，虎迒兔蹊聊倚息。\n阴风搜林山鬼啸，千丈寒藤绕崩石。\n清风源裏有人家，牛羊在山亦桑麻。\n向来陆梁嫚官府，试呼使前问其故。\n衣冠汉仪民父子，吏曹扰之至如此。\n穷乡有米无食盐，今日有田无米食。\n但愿官清不爱钱，长养儿孙听驱使。",
        "dynasty": "宋",
        "collection_info": null
    },
    {
        "uuid": "70cdc0260b61da1e93b35e28947006e0",
        "title": "劳坑入前城",
        "author": "黄庭坚",
        "content": "刀坑石如刀，劳坑人马劳。\n窈窕篁竹阴，是常主逋逃。\n白狐跳梁去，豪猪森怒嘷。\n云黄觉日瘦，木落知风饕。\n轻轩息源口，饭羹煮溪毛。\n山农惊长吏，出拜家骚骚。\n借问淡食民，祖孙甘餔糟。\n頼官得盐吃，正苦无钱刀。",
        "dynasty": "宋",
        "collection_info": null
    },
    {
        "uuid": "b12a707bffd49944b793e4ae5ef01ed9",
        "title": "乙卯宿清泉寺",
        "author": "黄庭坚",
        "content": "税舆陟高冈，却立倚天壁。\n就舆乱清溪，转石飞霹雳。\n十步一沮洳，五步一枳棘。\n上方未言返，豁见平土宅。\n田家鸡犬归，佛庙檀栾碧。\n莲荡落红衣，泉泓数白石。\n人如安巢鸟，稍就一枝息。\n钟鱼各知时，吾亦自得力。",
        "dynasty": "宋",
        "collection_info": null
    },
    {
        "uuid": "87c3ee79b1d12e8da5204dda150202c5",
        "title": "丙辰仍宿清泉寺",
        "author": "黄庭坚",
        "content": "山农居负山，呼集来苦迟。\n既来授政役，谣诼谓余欺。\n按省其家赀，可忍鞭抶之。\n恩言谕公家，疑阻久乃随。\n滕口终自愧，吾敢乏王师。\n官宁惮淹留，职在拊惸嫠。\n所将部曲多，溷汝父老为。\n西山失半壁，且復下囊辎。\n啼鸦散篇帙，休吏税巾衣。\n石泉鼓坎坎，竹风吹参差。\n书冷行熠耀，壁虫催杼机。\n昏釭夜未央，高枕梦登巘。",
        "dynasty": "宋",
        "collection_info": null
    },
    {
        "uuid": "46503bd4d670dad853d0719a2b3136ec",
        "title": "丁巳宿宝石寺",
        "author": "黄庭坚",
        "content": "钟磬秋山静，炉香沉水寒。\n晴风荡蒙雨，云物尚盘桓。\n瀹茗赤铜椀，笕泉苍烟竿。\n红榴罅玉房，幺橘委金丸。\n枕簟已思燠，饭羹可加餐。\n观己自得力，谈玄舌本干。\n理窟乃块然，世故浪万端。\n牛刀经肯綮，古人贵守官。\n摩挲发硎手，考此一丘槃。",
        "dynasty": "宋",
        "collection_info": null
    },
    {
        "uuid": "c61b5009e62ff2846d38db69ce18a899",
        "title": "己未过太湖僧寺得宗汝为书寄山蓣白酒长韵诗寄答",
        "author": "黄庭坚",
        "content": "从学晚闻道，谋官无见功。\n早衰观水鉴，内热愧邻邦。\n比邻有宗侯，治剧乃雍容。\n摩手抚鳏寡，藁碪磔强梁。\n桃李与荆棘，称物施露霜。\n政经甚缜密，私不蚍蜉通。\n吏舍无请赇，家有侯在堂。\n府符下盐策，县官劝和羹。\n作民敏风雨，令先诸邑行。\n我居万夫上，阘惰世无双。\n此邑宅岩岩，里中颇秦风。\n翁媪无恙时，出分如峰房。\n一钱气不直，白梃及父兄。\n簪笔怀三尺，揖我谓我臧。\n向来豪杰吏，治之以牛羊。\n我不忍敌民，教养如儿甥。\n荆鸡伏鹄卵，久望羽翼成。\n讼端汹汹来，谕去稍听从。\n尚余租庸调，岁岁稽法程。\n按图索家资，四壁达牖窗。\n揜目鞭扑之，桁杨相推掁。\n身欲免官去，驽马恋豆糠。\n所以积廪盐，未使户得烹。\n八月酾社酒，公私乐年登。\n遣徒与会稽，而悉走荻篁。\n吾惟不足遣，夙驾略我疆。\n邑西軱戾地，是尝婴吾锋。\n龈龁其强宗，彼乃可使令。\n夙夜于远郊，草露沾帷裳。\n入磴履虎尾，扪萝触虿芒。\n借问夕何宿，烟边数峰横。\n松竹不见天，蟠空作秋声。\n谷鸟与溪濑，合絃琵琶筝。\n税驾乱石间，岩寺鸣疏钟。\n山农颇来服，见其父孙翁。\n苦辞王赋迟，户户无积藏。\n民病我亦病，呻吟达五更。\n韵为诵书语，行歌类楚狂。\n举鞭问嘉禾，秣马可及城。\n惜哉忧城旦，不得对榻床。\n洒笔付飞鸟，北风吹报章。\n书回银钩壮，句与麝煤香。\n浮蛆拨官醅，倾壶嫩鹅黄。\n山气常蓊㔩，此物可屡觞。\n蓣药割紫藤，开笼喜手封。\n味温颇宜人，芼以石饴姜。\n举杯引药糜，咏诗对寒江。\n寄声甚劳苦，相思秋月明。\n我邑万户乡，其民资嚚凶。\n欲割以寿公，使之承化光。\n反以来寿我，中有吞舟鲸。\n铜墨俱王命，职思慰孤惸。\n何时赌一掷，烧烛呪明琼。",
        "dynasty": "宋",
        "collection_info": null
    },
    {
        "uuid": "f2b251b4b0ece34634817900da6ce72b",
        "title": "庚申宿观音院",
        "author": "黄庭坚",
        "content": "谷底一墟落，地形如盎盆。\n榱题相照耀，其民颇家温。\n土风甚于秦，不可借釜甗。\n僧屋无陶瓦，剪茅苍竹樊。\n借问僧安在，乞饭走诸门。\n人鬨鸟乌语，簟凉风水文。\n旁有蜂蜜庐，颇闻衙集喧。\n将雨蚁争丘，鏖兵復追奔。\n红英委凤翼，赤帻峨鸡冠。\n汲烹寒泉窟，伐竹古松根。\n相戒莫浪出，月黑虎夔藩。",
        "dynasty": "宋",
        "collection_info": null
    },
    {
        "uuid": "a678ebcdfbdd57671f4b2b79ac5173f9",
        "title": "辛酉憩刀坑口",
        "author": "黄庭坚",
        "content": "羣山黛新染，蒙气寒鬰鬰。\n扫除迎将家，下簟脱巾袜。\n南北舍小棠，况可清烦暍。\n鸟声废书眠，聊以休吏卒。\n竹鸡苦唤人，觉坐观法窟。\n无外同一家，惟己非万物。\n清波两鸳鸯，善游且能没。\n惊人相追飞，甚念失其匹。\n舂鉏貌閒暇，羡鱼情至骨。\n广道策坚良，熙熙集于菀。\n烂额始论功，傥能谋曲突。",
        "dynasty": "宋",
        "collection_info": null
    },
    {
        "uuid": "eab224da59c03311d29d186a5d5eba4d",
        "title": "金刀坑迎将家待追浆坑十余户山农不至因题其壁",
        "author": "黄庭坚",
        "content": "穷乡阻地险，篁竹啸夔魖。\n恶少擅三窟，不承吏追呼。\n老翁燕无凶，偃蹇坐里闾。\n后生习闻见，官不禁权舆。\n怀书斥长吏，持杖鏖公徒。\n遂令五百里，化为豺豕墟。\n古来沈牛羊，檄水臣鰐鱼。\n猛虎剥文章，矧而民髮肤。\n哀哉奉其身，曾不如鸟乌。\n破家县令手，南面天子除。\n要能伐强梁，然后活惸孤。\n属为民父母，未教忍先诛。\n山川甚秀拔，人物亦诗书。\n十室有忠信，此乡何独无。",
        "dynasty": "宋",
        "collection_info": null
    },
    {
        "uuid": "241507611e14a2821447e8a6708dcbe5",
        "title": "次韵汉公招七兄",
        "author": "黄庭坚",
        "content": "白髮霏霏雪点斑，朱樱忽忽鸟衔残。\n公庭休吏进汤餠，语燕无人窥井栏。\n诗句多传知有暇，道人相见不应难。\n老郎亲屈延处士，风味依稀如姓桓。",
        "dynasty": "宋",
        "collection_info": null
    },
    {
        "uuid": "8c4c253f3341c9d26007b43e67158f1e",
        "title": "寄题安福李令适轩",
        "author": "黄庭坚",
        "content": "琳宫接丛霄，渌水连翠微。\n幽花露林薄，好鸟娱清辉。\n道人勤洒扫，令尹每忘归。\n孝慈民父母，虎去蝗退飞。\n来思僚友同，歌舞醉红衣。\n定知与民乐，吏瘦吾民肥。",
        "dynasty": "宋",
        "collection_info": null
    },
    {
        "uuid": "f0ba7b3e4e24ef1472f2d62602697d1d",
        "title": "寄题安福李令先春阁",
        "author": "黄庭坚",
        "content": "宫殿绕风烟，江山壮城郭。\n令君蓺桃李，面春筑飞阁。\n春至最先知，雨露徧花药。\n是日劝农桑，冰销土膏作。\n絃歌出县斋，裴回问民瘼。\n鸡犬声相闻，婴此簿领缚。\n安得携手嬉，烹茶煨鸭脚。",
        "dynasty": "宋",
        "collection_info": null
    },
    {
        "uuid": "7055602fff0865b9fd8046d3758b7084",
        "title": "寄题安福李令爱竹堂",
        "author": "黄庭坚",
        "content": "渊明喜种菊，子猷喜种竹。\n託物虽自殊，心期俱不俗。\n千载得李侯，异世等风流。\n为官恐是陶彭泽，爱竹最知王子猷。\n寒窗对酒听雨雪，夏簟烹茶卧风月。\n小僧知令不凡材，自扫竹根培老节。\n富贵于我如浮云，安可一日无此君。\n人言爱竹有何好，此中难为俗人道。\n我于此物更不疏，一官窘束何由到。",
        "dynasty": "宋",
        "collection_info": null
    },
    {
        "uuid": "f5e5615b07faf19bc68c544eb1a3e70a",
        "title": "题安福李令朝华亭",
        "author": "黄庭坚",
        "content": "丹楹刻桷上峥嵘，表裏江山路眼平。\n晓日成霞张锦绮，青林多露缀珠缨。\n人如旋磨观羣蚁，田似围棋据一枰。\n对案昏昏迷簿领，暂来登览见高明。",
        "dynasty": "宋",
        "collection_info": null
    },
    {
        "uuid": "96285b79ba86a0114778fac32b7c50ce",
        "title": "登快阁",
        "author": "黄庭坚",
        "content": "痴儿了却公家事，快阁东西倚晚晴。\n落木千山天远大，澄江一道月分明。\n朱絃已为佳人绝，青眼聊因美酒横。\n万里归船弄长笛，此心吾与白鸥盟。",
        "dynasty": "宋",
        "collection_info": null
    },
    {
        "uuid": "c9c5f4de6c9ecf4f11a73c38c0f21c8b",
        "title": "和李才甫先辈快阁五首  其一",
        "author": "黄庭坚",
        "content": "山寒江冷丹枫落，争渡行人簇晚沙。\n菰叶苹花飞白鸟，一张红锦夕阳斜。",
        "dynasty": "宋",
        "collection_info": null
    },
    {
        "uuid": "9acb348120162d4e28752f3630831d68",
        "title": "和李才甫先辈快阁五首  其二",
        "author": "黄庭坚",
        "content": "赤栏终日倚西风，山色挼蓝小雨中。\n将老鬓毛秋着木，相思亲旧水连空。",
        "dynasty": "宋",
        "collection_info": null
    },
    {
        "uuid": "8f2f516e559d2c96dd31d5cf297eacc8",
        "title": "和李才甫先辈快阁五首  其三",
        "author": "黄庭坚",
        "content": "长江淡淡吞天去，甲子随波日日流。\n万事转头同堕甑，一身随世作虚舟。",
        "dynasty": "宋",
        "collection_info": null
    },
    {
        "uuid": "b2647bd35127d4a0ff5baa0093c40d99",
        "title": "和李才甫先辈快阁五首  其四",
        "author": "黄庭坚",
        "content": "云横章贡雨翻盆，寺下江深水到门。\n落日荷锄人着本，西风满地叶归根。",
        "dynasty": "宋",
        "collection_info": null
    },
    {
        "uuid": "9e16daed64a191b5a96ff8eacbb87429",
        "title": "和李才甫先辈快阁五首  其五",
        "author": "黄庭坚",
        "content": "西南佳气浮马祖，东北祥风绕静居。\n山邑丰年人少讼，身来访道得斋鱼。",
        "dynasty": "宋",
        "collection_info": null
    },
    {
        "uuid": "c5f2a103e8e40929cf0bb251b5e69f7f",
        "title": "八月十四日夜刀坑口对月奉寄王子难子闻适用",
        "author": "黄庭坚",
        "content": "去年对月庐陵郡，醉留歌舞蹋金沙。\n今年今夕千峰下，新磨古鉴动菱花。\n寒藤老木被光景，深山大泽皆龙蛇。\n西风为我奏万籁，落叶起舞惊栖鸦。\n遥怜城中二三友，风流惯醉玉钗斜。\n今夕传杯定何处，应无二十四琵琶。",
        "dynasty": "宋",
        "collection_info": null
    },
    {
        "uuid": "067d8dcfa1441917f88e3bef6713989f",
        "title": "雕陂",
        "author": "黄庭坚",
        "content": "雕陂之水清且泚，屈为印文三百里。\n呼船载过七十余，褰裳乱流初不记。\n竹舆岖𡹄山径凉，仆姑呼妇声相倚。\n篁中犹道泥滑滑，仆夫惨惨耕夫喜。\n穷山为吏如漫郎，安能为人作嚆矢。\n老僧迎谒喜我来，吾以王事笃行李。\n知民虚实应县官，我宁信目不信耳。\n僧言生长八十余，县令未曾身到此。",
        "dynasty": "宋",
        "collection_info": null
    },
    {
        "uuid": "229c30c8aa8bd88c00d5cb136bc05cac",
        "title": "几復寄槟榔且答诗劝予同种復次韵寄之",
        "author": "黄庭坚",
        "content": "少来不食蚁丘浆，老去得意漆园方。\n鑑中已失儿时面，忍能乞与兵作郎。",
        "dynasty": "宋",
        "collection_info": null
    },
    {
        "uuid": "e4e9820f0abe533a3d792076aed81ff5",
        "title": "黄几復自海上寄惠金液三十两且曰唯有德之士宜享将以排荡阴邪守卫真火幸不以凡物畜之戏答",
        "author": "黄庭坚",
        "content": "皱面黄鬚已一翁，樽前犹发少年红。\n金丹乞与烦真友，只恐无名帝籍中。",
        "dynasty": "宋",
        "collection_info": null
    },
    {
        "uuid": "b38356d2c42d5b1dd1942d4c13e2815c",
        "title": "几道復觅槟榔",
        "author": "黄庭坚",
        "content": "蛮烟雨裏红千树，逐水排痰肘后方。\n莫笑忍饥穷县令，烦君一斛寄槟榔。",
        "dynasty": "宋",
        "collection_info": null
    },
    {
        "uuid": "efae9814d32a9e6e0c1aed189ea6875a",
        "title": "次韵几復答予所赠三物三首 石灯檠",
        "author": "黄庭坚",
        "content": "谁怜湖海士，白髮夜窗檠。\n风雨鸡不已，诗书眼尚明。\n禅枝安宿鸟，僧粥吼华鲸。\n但满五车读，行看一座倾。",
        "dynasty": "宋",
        "collection_info": null
    },
    {
        "uuid": "e0af4387b34c9cc9bd4b1aaac3626d8d",
        "title": "次韵几復答予所赠三物三首 石博山",
        "author": "黄庭坚",
        "content": "绝域蔷薇露，他山菡萏炉。\n熏衣作家想，伏枕梦闺姝。\n游子官蚁穴，谪仙居瓠壶。\n当时有忧乐，回首亦成无。",
        "dynasty": "宋",
        "collection_info": null
    },
    {
        "uuid": "07304a8590286fdbbb54f53e9f8936da",
        "title": "次韵几復答予所赠三物三首 石刻",
        "author": "黄庭坚",
        "content": "九原谁復起，糟魄未传心。\n不取丁仪米，疑成校尉金。\n名从高位借，德有下僚沈。\n笔削多瑕点，犹希畏友箴。",
        "dynasty": "宋",
        "collection_info": null
    },
    {
        "uuid": "4e5dd1fda5257fa142a92b3b6a14dbbc",
        "title": "送酒与毕大夫",
        "author": "黄庭坚",
        "content": "浅色官醅昨夜篘，一樽聊付卯时投。\n瓮边吏部应欢喜，殊胜平原老督邮。",
        "dynasty": "宋",
        "collection_info": null
    },
    {
        "uuid": "adbbe620d3741d6be5a48efed54e56fd",
        "title": "喜太守毕朝散致政",
        "author": "黄庭坚",
        "content": "膏火煎熬无妄灾，就阴息迹信明哉。\n功名富贵两蜗角，险阻艰难一酒杯。\n百体观来身是幻，万夫争处首先回。\n胸中元有不病者，记得陶潜归去来。",
        "dynasty": "宋",
        "collection_info": null
    },
    {
        "uuid": "0301ade44221248c40b15b50b4666c7d",
        "title": "次韵道辅双岭见寄三迭  其一",
        "author": "黄庭坚",
        "content": "明如九井璜，美如三危露。\n贞观魏公孙，今来功名误。\n儿时汉南柳，摇落伤岁暮。\n时不与我谋，羲和促天步。",
        "dynasty": "宋",
        "collection_info": null
    },
    {
        "uuid": "50e6dbd49d27591d22946cba8dad1165",
        "title": "次韵道辅双岭见寄三迭  其二",
        "author": "黄庭坚",
        "content": "生涯鱼吹沫，文彩豹藏雾。\n人言壶公老，渠但未得趣。\n饮酒入壶中，茫然失巾屦。\n时不与我谋，今君向何处。",
        "dynasty": "宋",
        "collection_info": null
    },
    {
        "uuid": "cd3cdb3a661a5f631c8476fc239ac3d4",
        "title": "次韵道辅双岭见寄三迭  其三",
        "author": "黄庭坚",
        "content": "莲塘倒箭靫，桂影凉霜兔。\n平生知音地，地下无尺素。\n十夜九作梦，虏乘惊沙度。\n时不与我谋，征西枕戈去。",
        "dynasty": "宋",
        "collection_info": null
    },
    {
        "uuid": "88ac085af03a648e9ab8ba866a4d21b6",
        "title": "次韵章禹直魏道辅赠答之诗",
        "author": "黄庭坚",
        "content": "我老倦多故，心期马少游。\n愿为春眠蚕，吐丝自绸缪。\n翩翩魏公子，阅世无全牛。\n吹嘘鼓万物，领袖倾九流。\n昨来怀白璧，往撼西诸侯。\n中丞文武将，良非卫霍侔。\n誓开河源地，画作禹贡州。\n壮士捐躯死，鲸鲵尚吞舟。\n客心无一寸，草食随百忧。\n故人道旧语，末路非前筹。\n重来滕王阁，枫叶江上秋。\n章子饱径术，赋诗如曹刘。\n太学得虚名，权势殊未尤。\n祸机发无妄，对吏抵抢头。\n遇逢椎鼓赦，帝泽万邦休。\n章江三年拘，解装买莫愁。\n丽姬泣又悔，生故难豫谋。\n邂逅识面晚，困穷理相收。\n夜语倒樽酒，参旌偃风旒。\n两公但取醉，古今共高丘。",
        "dynasty": "宋",
        "collection_info": null
    },
    {
        "uuid": "473693761520d902d821ae7cf4233a5c",
        "title": "次韵道辅旅怀见寄",
        "author": "黄庭坚",
        "content": "岁华其将晚，霜叶不可风。\n生理鱼乞水，归心鸟飞空。\n风尘化衣黑，旅宿梦裙红。\n人言家无壁，自倚笔有锋。\n转蓬且半岁，交臂各衰翁。\n扁舟去日远，明月与君同。\n露晞百年驶，麟获万事穷。\n装怀酒澹淡，塞意雾空蒙。\n诸公尚无恙，不见陈元龙。",
        "dynasty": "宋",
        "collection_info": null
    },
    {
        "uuid": "6b59c97d20e76ace482f213ef37fa278",
        "title": "和答魏道辅寄怀十首  其一",
        "author": "黄庭坚",
        "content": "堂堂阳元公，人物妙晋东。\n魏侯多能事，彷佛见家风。\n长鱼无波涛，坐与虾蚬同。\n诸山摇落尽，旅食岁时穷。",
        "dynasty": "宋",
        "collection_info": null
    },
    {
        "uuid": "93453c8f7762a8d8f1faafb77806ae61",
        "title": "和答魏道辅寄怀十首  其二",
        "author": "黄庭坚",
        "content": "平生弄翰墨，客事半九州。\n天未逢故人，园蔬当肴羞。\n酒阑豪气在，尚欲椎肥牛。\n虞卿不穷愁，后世无春秋。",
        "dynasty": "宋",
        "collection_info": null
    },
    {
        "uuid": "0f22bdf20e45e39fc4f4c4852a366a71",
        "title": "和答魏道辅寄怀十首  其三",
        "author": "黄庭坚",
        "content": "雷行万物春，天震而地撼。\n闭塞成冬冰，楚越自肝胆。\n貂狐谅柔温，藜藿自羹糁。\n相思牛羊下，城鼓寒紞紞。",
        "dynasty": "宋",
        "collection_info": null
    },
    {
        "uuid": "84754fe56e3eebafcc14f303b91096c2",
        "title": "和答魏道辅寄怀十首  其四",
        "author": "黄庭坚",
        "content": "剑埋丰城狱，气与牛斗平。\n皇明烛九幽，湔祓用神兵。\n谁言黄沙碛，矢尽鼓不鸣。\n至今门下士，落涕为荆卿。",
        "dynasty": "宋",
        "collection_info": null
    },
    {
        "uuid": "469f19de7e78e1447d0cd4f6ecf8c435",
        "title": "和答魏道辅寄怀十首  其五",
        "author": "黄庭坚",
        "content": "别时燕辞屋，草黄秋半分。\n今来冬日至，稍添刺绣文。\n百年几会合，美酒不屡醺。\n犀牛可乞角，穷士难荐论。",
        "dynasty": "宋",
        "collection_info": null
    },
    {
        "uuid": "86a344be5ffd7000c746c90719a4d65f",
        "title": "和答魏道辅寄怀十首  其六",
        "author": "黄庭坚",
        "content": "排江鬼瞰室，贯朽粟红陈。\n君行谁为容，款门定生嗔。\n谅无绨袍故，尽是白头新。\n天涯阿介老，有鼻可挥斤。",
        "dynasty": "宋",
        "collection_info": null
    },
    {
        "uuid": "002ed2870d3fbc046d4a9d9f13028aac",
        "title": "和答魏道辅寄怀十首  其七",
        "author": "黄庭坚",
        "content": "赤豹负文章，岁晚智剞劂。\n渴饮南山雾，饥食西山蕨。\n封狐託脂泽，眉颊颇秀发。\n时时一樽酒，婆娑弄风月。",
        "dynasty": "宋",
        "collection_info": null
    },
    {
        "uuid": "cc02b62017993ac48dd3b38667056d45",
        "title": "和答魏道辅寄怀十首  其八",
        "author": "黄庭坚",
        "content": "猛虎倚山号，强梁不敢前。\n失身槛穽间，摇尾乞人怜。\n男子要身在，万金自保全。\n云黄雉兔伏，霜鹘莫空拳。",
        "dynasty": "宋",
        "collection_info": null
    },
    {
        "uuid": "051edd142f7a664a9068af12bf46989c",
        "title": "和答魏道辅寄怀十首  其九",
        "author": "黄庭坚",
        "content": "生涯共七十，去日良已半。\n短长相觖望，面尽酒可断。\n大道体甚宽，窘束非达观。\n莫问夜如何，醉从鸡号旦。",
        "dynasty": "宋",
        "collection_info": null
    },
    {
        "uuid": "dcee445f0892ddba6226ea645b71a23e",
        "title": "和答魏道辅寄怀十首  其一○",
        "author": "黄庭坚",
        "content": "明驼思千里，驽马怯负荷。\n小人蠹诗书，安乐北窗卧。\n瓢空且乞饭，儿寒教补破。\n机巧生五兵，百拙可用过。",
        "dynasty": "宋",
        "collection_info": null
    },
    {
        "uuid": "2da4dcac6d2a91a11aa27050661a4353",
        "title": "仓后酒正厅昔唐林夫谪官所作十一月己卯余纳秋租隔墙芙蓉盛开",
        "author": "黄庭坚",
        "content": "攀槛朱云头未白，不知流落向何州。\n空余前日学书地，小阁红蕖取意秋。",
        "dynasty": "宋",
        "collection_info": null
    },
    {
        "uuid": "dbd764d59f6daed5fd048aee68d594f9",
        "title": "吉老受秋租辄成长句",
        "author": "黄庭坚",
        "content": "黄花事了绿丛霜，蟋蟀催寒夜夜床。\n爱日捃收如盗至，失时鞭扑奈民疮。\n田夫田妇肩頳担，江北江南稼涤场。\n少忍飞糠瞇君眼，要令私廪上公仓。",
        "dynasty": "宋",
        "collection_info": null
    },
    {
        "uuid": "32d5fc1866a9bee77624b52879329b11",
        "title": "再次韵和吉老",
        "author": "黄庭坚",
        "content": "今日仆姑晴自语，愁阴前日雪铺床。\n三冬一雨禾头湿，百斛几痕牛领疮。\n民欲与翁归作腊，公方无事可开场。\n相勤冻坐真成恶，愧我偷閒饱太仓。",
        "dynasty": "宋",
        "collection_info": null
    },
    {
        "uuid": "c3213bfb85ac6245a58e1d0561cab5be",
        "title": "招吉老子范观梅花",
        "author": "黄庭坚",
        "content": "播糠瞇眼丞良苦，鸣鼓连村尉始归。\n及取江梅来一醉，明朝花作玉尘飞。",
        "dynasty": "宋",
        "collection_info": null
    },
    {
        "uuid": "1b2483ef31686cf3e851fe9f978f257a",
        "title": "子范徼巡诸乡捕逐羣盗几尽辄作长句劳苦行李",
        "author": "黄庭坚",
        "content": "白髮尉曹能挽弓，着鞭跨马欲生风。\n乃兄本是文章伯，此老真成矍铄翁。\n枹鼓诸村宵警报，牛羊几处暮牢空。\n得公万户开门卧，看取三年治最功。",
        "dynasty": "宋",
        "collection_info": null
    },
    {
        "uuid": "e41d14dc3814639622d28c654838cb55",
        "title": "送徐隠父宰余干二首  其一",
        "author": "黄庭坚",
        "content": "地方百里身南面，翻手冷霜覆手炎。\n赘婿得牛庭少讼，长官斋马吏争廉。\n邑中丞掾阴桃李，案上文书略米盐。\n治状要须闻岂弟，此行端为霁威严。",
        "dynasty": "宋",
        "collection_info": null
    },
    {
        "uuid": "0843e609a2873c84211237d276c316ea",
        "title": "送徐隠父宰余干二首  其二",
        "author": "黄庭坚",
        "content": "天上麒麟来下瑞，江南橘柚间生贤。\n玉台书在犹骚雅，孺子亭荒只草烟。\n半世功名初墨绶，同兄文字直青钱。\n割鸡不合庖丁手，家传风流更着鞭。",
        "dynasty": "宋",
        "collection_info": null
    },
    {
        "uuid": "1555716ce828ae227e47149e55dd855a",
        "title": "次韵君庸寓慈云寺待韶惠钱不至",
        "author": "黄庭坚",
        "content": "主簿看梅落雪中，闺人应赋首飞蓬。\n问安儿女音书少，破笑壶觞梦寐同。\n马祖峰前青未了，鬰孤台下水如空。\n江山信美思归去，听我劳歌亦欲东。",
        "dynasty": "宋",
        "collection_info": null
    },
    {
        "uuid": "e646901af79474bd3ee98a8c298248a8",
        "title": "次韵奉答存道主簿",
        "author": "黄庭坚",
        "content": "主簿朝衣如败荷，高怀千尺上松萝。\n旅人争席方归去，秋水黏天不自多。\n学到会时忘粲可，诗留别后见羊何。\n向来四海习凿齿，今日期君不啻过。",
        "dynasty": "宋",
        "collection_info": null
    },
    {
        "uuid": "1a00fb86ce7fc79c694c89d50699e024",
        "title": "从时中乞蒲团",
        "author": "黄庭坚",
        "content": "扑屋阴风雪作团，织蒲投我最宜寒。\n君当自致青云上，快取金狨覆马鞍。",
        "dynasty": "宋",
        "collection_info": null
    },
    {
        "uuid": "6ac2b2335925e81e4599a03e69a0e679",
        "title": "奉送时中摄东曹狱掾",
        "author": "黄庭坚",
        "content": "公退蒲团坐后亭，短日松风吟万籁。\n黄葵紫菊委榛丛，雪梅靓妆欲无对。\n遣骑相呼近酒樽，言君晓鼓前征旆。\n苍崖按辔虎豹号，野水呼船风雨晦。\n昨日归来有行色，未曾从容解冠带。\n府中夺我同官良，简书趣行将数辈。\n王事君今困马鞍，田园我亦思牛背。\n安得归舟载月明，鸬鷀白鸥为友生。\n一身不是百年物，五湖无边万里行。\n欲招蓑笠同云水，念君未可及吾盟。\n富于春秋貌突兀，睥睨满世收功名。\n参军虽卑狱司命，多由阴德至公卿。\n顉颐折额秦相国，不满三尺齐晏婴。\n丈夫身在形骸外，俗眼那能致重轻。",
        "dynasty": "宋",
        "collection_info": null
    },
    {
        "uuid": "26ca5427f2680e47571cdc988d1c8bc5",
        "title": "奉答茂衡惠纸长句",
        "author": "黄庭坚",
        "content": "阳山老藤截玉肪，乌田翠竹避寒光。\n罗侯包赠室生白，明于机上之流黄。\n愧无征南虿尾手，为写黄门急就章。\n罗侯相见无杂语，苦问沩山有无句。\n春草肥牛脱鼻绳，菰蒲野鸭还飞去。\n故将藤面乞伽陀，愿草惊蛇起风雨。\n长诗脱纸落秋河，要知溪工下手处。\n却将冰幅展似君，震旦花开第一祖。",
        "dynasty": "宋",
        "collection_info": null
    },
    {
        "uuid": "99fff4bd4a355cc607a68672c5bd8e58",
        "title": "杂言赠罗茂衡",
        "author": "黄庭坚",
        "content": "嗟来茂衡，学道如登。\n欲与天地为友，欲与日月并行。\n万物峥嵘，本由心生。\n去子之取舍与爱憎，惟人自缚非天黥。\n堕子筋骨，堂堂法窟。\n九邱四溟，同一眼精。\n不改五官之用，而透声色。\n常为万物之宰，而无死生。\n念子坐幽室，炉香思青冥。\n是谓蛰虫欲作，吾惊之以雷霆。",
        "dynasty": "宋",
        "collection_info": null
    },
    {
        "uuid": "f894f6072935a5a80a87f560e57c25e1",
        "title": "寄晁元忠十首  其一",
        "author": "黄庭坚",
        "content": "国工裁白璧，巧冶铸干将。\n成为万乘器，贯日吐寒光。\n其谁湔拂汝，岁月海生桑。\n蛛网连城玉，苔生百炼刚。",
        "dynasty": "宋",
        "collection_info": null
    },
    {
        "uuid": "ced41f57931636b63322a1a9b99b5a54",
        "title": "寄晁元忠十首  其二",
        "author": "黄庭坚",
        "content": "子云赋逐贫，退之文送穷。\n二作虽类俳，颇见壮士胸。\n晁子问行津，欲济无山穷。\n着书蓬蒿底，端有古人风。",
        "dynasty": "宋",
        "collection_info": null
    },
    {
        "uuid": "0b1669536693ce11a77ab5ec1f7296db",
        "title": "寄晁元忠十首  其三",
        "author": "黄庭坚",
        "content": "沙拥大江水，泥封函谷关。\n古来世上雄，宰木风雨寒。\n鲁儒守一经，亦有涧谷槃。\n何事穷愁极，江南庾子山。",
        "dynasty": "宋",
        "collection_info": null
    },
    {
        "uuid": "67c56edc8b9310541760f7311473c873",
        "title": "寄晁元忠十首  其四",
        "author": "黄庭坚",
        "content": "河清无人待，兰芳无人采。\n山空露团团，葛蔓石磊磊。\n世有倾国媒，一笑珠百琲。\n往时祢处士，颠倒孔北海。",
        "dynasty": "宋",
        "collection_info": null
    },
    {
        "uuid": "f928df2fe3016b4976130e387dfd159c",
        "title": "寄晁元忠十首  其五",
        "author": "黄庭坚",
        "content": "楚宫细腰死，长安眉半额。\n比来翰墨场，烂漫多此色。\n文章本心术，万古无辙迹。\n吾尝期斯人，隠若一敌国。",
        "dynasty": "宋",
        "collection_info": null
    },
    {
        "uuid": "182744d3868dc5ee06fa01ae9f0542ff",
        "title": "寄晁元忠十首  其六",
        "author": "黄庭坚",
        "content": "北书来无期，雁不到梅岭。\n欲遗双鲤鱼，枫叶江路永。\n平生中心愿，褊短不获骋。\n富贵安可为，吾亦有岑鼎。",
        "dynasty": "宋",
        "collection_info": null
    },
    {
        "uuid": "e49ae1c825bf7c09a25d64ae72b19a8a",
        "title": "寄晁元忠十首  其七",
        "author": "黄庭坚",
        "content": "济岱有佳人，肌肤若冰雪。\n我愿从之游，补我黥与刖。\n了不解人嗔，真成一痴绝。\n栎社定颓然，聊用神吾拙。",
        "dynasty": "宋",
        "collection_info": null
    },
    {
        "uuid": "1b29be56c23858f138e72a0a6e41e5cb",
        "title": "寄晁元忠十首  其八",
        "author": "黄庭坚",
        "content": "山公怀泾渭，浚冲遭鉴赏。\n代岂无若人，吹嘘青云上。\n念君如济水，抱清伏泉壤。\n行潦酌尊彝，吾犹恃源往。",
        "dynasty": "宋",
        "collection_info": null
    },
    {
        "uuid": "b0ce3a4a198b6f0b84598ec1410a278a",
        "title": "寄晁元忠十首  其九",
        "author": "黄庭坚",
        "content": "蛾眉在蒿莱，金玉千里音。\n遥思甑生尘，汗漫观古今。\n沉冥惊人句，摹写咏时禽。\n无为愁肝肾，君子要刳心。",
        "dynasty": "宋",
        "collection_info": null
    },
    {
        "uuid": "ef33ef46c0ab337f9e614d7d1ace154a",
        "title": "寄晁元忠十首  其一○",
        "author": "黄庭坚",
        "content": "临川往长怀，神交可心晤。\n文章不经世，风期南山雾。\n化虫哦四时，悲喜各有故。\n吾独无间然，子规劝归去。",
        "dynasty": "宋",
        "collection_info": null
    },
    {
        "uuid": "e4ee1fe6595b7dbc1b3cb70087e4b72d",
        "title": "次韵晁元忠西归十首  其一",
        "author": "黄庭坚",
        "content": "我田失耕耘，岁暮拾枯萁。\n枯萁不可食，日晏抱长饥。\n猛虎依山林，眼有百步威。\n一从梁鸯食，风月何时归。",
        "dynasty": "宋",
        "collection_info": null
    },
    {
        "uuid": "9e8954864519c84b5b8c5e51b822af3d",
        "title": "次韵晁元忠西归十首  其二",
        "author": "黄庭坚",
        "content": "圣莫如东家，长年困行路。\n公养为淹留，岂不以食故。\n林薄鸟迁巢，水寒鱼不聚。\n孤士似无家，转蓬何由住。",
        "dynasty": "宋",
        "collection_info": null
    },
    {
        "uuid": "7e2d3236876b9a64a8c26990a78a2cdf",
        "title": "次韵晁元忠西归十首  其三",
        "author": "黄庭坚",
        "content": "前有熊罴咆，后有虎豹号。\n已出涧谷底，更陟山阪高。\n五日一併食，十年一缊袍。\n未知归宿处，岂惮鞍马劳。",
        "dynasty": "宋",
        "collection_info": null
    },
    {
        "uuid": "01c64b56c4b9f9fb05055830806f548e",
        "title": "次韵晁元忠西归十首  其四",
        "author": "黄庭坚",
        "content": "丽姬封人子，弄影爱朝日。\n晋国始得之，泣涕甘首疾。\n忧危与安乐，一生谁能必。\n同床食刍豢，乃悔沾襟失。",
        "dynasty": "宋",
        "collection_info": null
    },
    {
        "uuid": "3777ce296a30fd7d3d4182d5e265f2d0",
        "title": "次韵晁元忠西归十首  其五",
        "author": "黄庭坚",
        "content": "怨句识之推，商歌知宁戚。\n我占晁氏贤，乃在赋行役。\n同游羿彀中，傥免非尔力。\n滔滔今如此，去邦将安适。",
        "dynasty": "宋",
        "collection_info": null
    },
    {
        "uuid": "3bac76288e29cef7282a0b1745047e66",
        "title": "次韵晁元忠西归十首  其六",
        "author": "黄庭坚",
        "content": "热避恶木阴，渴辞盗泉水。\n曾回胜母车，不落抱玉泪。\n晁氏猛虎行，皦皦壮士意。\n人生高唐观，有情何能已。",
        "dynasty": "宋",
        "collection_info": null
    },
    {
        "uuid": "a7998871f0ea989eb43460160e7e4b9f",
        "title": "次韵晁元忠西归十首  其七",
        "author": "黄庭坚",
        "content": "腰垂九井璜，耳着明月珰。\n兰荪结襟带，芰荷制衣裳。\n其人虽甚远，其室大道傍。\n当身不着意，千载永相望。",
        "dynasty": "宋",
        "collection_info": null
    },
    {
        "uuid": "4a59c302e03d49c8e3cc8f72be13f0b4",
        "title": "次韵晁元忠西归十首  其八",
        "author": "黄庭坚",
        "content": "风雨去家行，手龟面黧黑。\n屠龙非世资，学问求自得。\n我思脊令诗，同飞復同息。\n兄弟无相远，急难要羽翼。",
        "dynasty": "宋",
        "collection_info": null
    },
    {
        "uuid": "fa35205d094b22532c926bf3fb7dea67",
        "title": "次韵晁元忠西归十首  其九",
        "author": "黄庭坚",
        "content": "人言贫在家，殊胜富作客。\n鸡栖牛羊下，君子亦安息。\n千里求明师，赢粮从事役。\n学问非物外，室虚生纯白。",
        "dynasty": "宋",
        "collection_info": null
    },
    {
        "uuid": "9a2dab3556117608d85a8a44a6b383ef",
        "title": "次韵晁元忠西归十首  其一○",
        "author": "黄庭坚",
        "content": "开田望食麦，春陇无秀色。\n深耕不偿勤，牛耳徒湿湿。\n丰凶谁主张，坐令愁煎迫。\n河清会有时，得酒洒胸臆。",
        "dynasty": "宋",
        "collection_info": null
    },
    {
        "uuid": "773ca8c3429f0c9ac109222079eb108a",
        "title": "食笋十韵",
        "author": "黄庭坚",
        "content": "洛下斑竹笋，花时压鲑菜。\n一束酬千金，掉头不肯卖。\n我来白下聚，此族富庖宰。\n茧栗戴地翻，觳觫触墙坏。\n𧥄𧥄入中厨，如偿食竹债。\n甘葅和菌耳，辛膳胹姜芥。\n烹鹅杂股掌，炮鼈乱裙介。\n小儿哇不美，鼠壤有余嘬。\n可贵生于少，古来食共噫。\n尚想高将军，五溪无人采。",
        "dynasty": "宋",
        "collection_info": null
    },
    {
        "uuid": "7f8f7f01e2c2ad707d4d450bf0ed3329",
        "title": "萧巽葛敏修二学子和予食笋诗次韵答之二首  其一",
        "author": "黄庭坚",
        "content": "北馔厌羊酪，南庖丰笋菜。\n自北初落南，几为儿所卖。\n习知价廉平，百态事烹宰。\n盐晞枯腊瘦，蜜渍真味坏。\n就根煨茁美，岂念炮烙债。\n咀吞千亩余，胸次不虿芥。\n二妙各能诗，才名动江介。\n诗论多佳句，脍炙甘我嘬。\n因君思养竹，万籁听秋噫。\n从此缮藩篱，下令禁渔采。",
        "dynasty": "宋",
        "collection_info": null
    },
    {
        "uuid": "f171ba499fc1d568e128db55bc39378a",
        "title": "萧巽葛敏修二学子和予食笋诗次韵答之二首  其二",
        "author": "黄庭坚",
        "content": "韭黄照春盘，菰白媚秋菜。\n惟此苍竹苗，市上三时卖。\n江南家家竹，翦伐谁主宰。\n半以苦见疏，不言甘易坏。\n葛陂雕龙睡，未索儿孙债。\n獭胆能分杯，虎魄妙拾芥。\n此物于食殽，如客得傧介。\n思入帝鼎烹，忍遭饥涎嘬。\n懒林供翰墨，碪杵风号噫。\n每下叹枯株，焚如落樵采。",
        "dynasty": "宋",
        "collection_info": null
    },
    {
        "uuid": "2dc3a8778a470e45d119104998b7b6d6",
        "title": "胡朝请见和復次韵",
        "author": "黄庭坚",
        "content": "人笑庾郎贫，满胸饭寒菜。\n春盘食指动，笋茁入市卖。\n回首万钱厨，不羡廊庙宰。\n民生暂神奇，胞隽伐性坏。\n忍持芭蕉身，多负牛羊债。\n箨龙不称冤，易致等拾芥。\n萧萧烟雨姿，壮士持戈介。\n骈头沸鼎鼎，可口垂涎嘬。\n霜丛负后凋，玉食香余噫。\n续诗无全功，葑菲傥可采。",
        "dynasty": "宋",
        "collection_info": null
    },
    {
        "uuid": "b7b2e7ac4f3a88a74a7d2a06a2c8419e",
        "title": "立春",
        "author": "黄庭坚",
        "content": "韭苗香煮餠，野老不知春。\n看镜道如咫，倚楼梅照人。",
        "dynasty": "宋",
        "collection_info": null
    },
    {
        "uuid": "d03e6a6431d9cf490d331d9a7dd796ce",
        "title": "寄舒申之户曹",
        "author": "黄庭坚",
        "content": "吉州司户官虽小，曾屈诗人杜审言。\n今日宣城读书客，还趋手板傍辕门。\n江山依旧岁时改，桃李欲开烟雨昏。\n公退但呼红袖饮，剩传歌曲教新翻。",
        "dynasty": "宋",
        "collection_info": null
    },
    {
        "uuid": "c04020990a6e7297c3f64e7096633133",
        "title": "次韵杜仲观二绝  其一",
        "author": "黄庭坚",
        "content": "鸟啼花动却春寒，雨压青旗卷画干。\n多事今年废诗酒，烦君传语问平安。",
        "dynasty": "宋",
        "collection_info": null
    },
    {
        "uuid": "1dcff0a8491aeee96bed2fee5d286574",
        "title": "次韵杜仲观二绝  其二",
        "author": "黄庭坚",
        "content": "重帘复幕和风雨，无奈催沽鸟唤人。\n只是樽前欠狂客，舞娃冰雪酒磷磷。",
        "dynasty": "宋",
        "collection_info": null
    },
    {
        "uuid": "db67503217d95d5e7047917465fd9b66",
        "title": "再次韵  其一",
        "author": "黄庭坚",
        "content": "短舞朱裙惬醉看，惜公官守隔江干。\n遥怜得句无人赏，走马城东觅道安。",
        "dynasty": "宋",
        "collection_info": null
    },
    {
        "uuid": "955de567decf011af71b13276a8be7bc",
        "title": "再次韵  其二",
        "author": "黄庭坚",
        "content": "诗家二杜见仍云，佳句风流照映人。\n青眼向来同醉醒，白头相望不缁磷。",
        "dynasty": "宋",
        "collection_info": null
    },
    {
        "uuid": "ef29ef38fe6deead943d85e0cc8a33d8",
        "title": "社日奉寄君庸主簿",
        "author": "黄庭坚",
        "content": "花发社公雨，阴寒殊未开。\n初闻燕子语，似报玉人来。\n遮眼便书册，挑聋欺酒杯。\n传声习主簿，勤为拨春醅。",
        "dynasty": "宋",
        "collection_info": null
    },
    {
        "uuid": "9b47fbec5f65316826c81d66644a5a55",
        "title": "观王主簿家酴醾",
        "author": "黄庭坚",
        "content": "肌肤冰雪熏沉水，百草千花莫比芳。\n露湿何郎试汤餠，日烘荀令炷炉香。\n风流彻骨成春酒，梦寐宜人入枕囊。\n输与能诗王主簿，瑶台影裏据胡床。",
        "dynasty": "宋",
        "collection_info": null
    },
    {
        "uuid": "5b5ac12e5be68eedffa2be9f35a55bba",
        "title": "酴醾",
        "author": "黄庭坚",
        "content": "汉宫娇额半涂黄，入骨浓熏贾女香。\n日色渐迟风力细，倚栏偷舞白霓裳。",
        "dynasty": "宋",
        "collection_info": null
    },
    {
        "uuid": "302f58cf7a3764389dbcda5a0f9124f7",
        "title": "元翁坐中见次元寄到和孔四饮王夔玉家长韵因次韵率元翁同作寄湓城",
        "author": "黄庭坚",
        "content": "雨罢山泽明，日长花柳困。\n游丝上天衢，观物得无闷。\n时从顾曲人，笋馔酌春醖。\n季子未识面，想见眉目俊。\n新诗如鸣絃，快读开鄙吝。\n铜官鲁诸生，事道三无愠。\n比来工五字，句法妙何逊。\n枯棋覆吴图，青简玩秦烬。\n叶暗黄鸟时，风号报花信。\n遥仰吟思苦，江锦割向尽。\n应烦王公子，又破黄封印。",
        "dynasty": "宋",
        "collection_info": null
    },
    {
        "uuid": "607ea96f82977ad37141d560556fa338",
        "title": "再次孔四韵寄怀元翁兄弟并致问毅甫",
        "author": "黄庭坚",
        "content": "书帙蠹鱼干，炉香眠鸭困。\n佳人来无期，诗句且排闷。\n遥知乌衣游，棋局具肴醖。\n争道嘲不恭，鏖兵劳得俊。\n颇寻文献盟，不落市井吝。\n四月明朱夏，南风解人愠。\n风前怀二陆，家法窥抗逊。\n身有三尺桐，爨下得余烬。\n端可张洞庭，寥阔世未信。\n为我谢孔君，举酒取快尽。\n世故安足存，青天飞鸟印。",
        "dynasty": "宋",
        "collection_info": null
    },
    {
        "uuid": "98420b3a29f9a926198bfece417fb44f",
        "title": "次韵元翁从王夔玉借书",
        "author": "黄庭坚",
        "content": "为吏三年弄文墨，草莱心径失耕锄。\n常思天下无双祖，得读人间未见书。\n公子藏山真富有，小儒扪腹正空虚。\n何时管钥入吾手，为理籤题扑蠹鱼。",
        "dynasty": "宋",
        "collection_info": null
    },
    {
        "uuid": "149d992590fd5b37e289ce17711a27f5",
        "title": "学元翁作女儿浦口诗",
        "author": "黄庭坚",
        "content": "五老峰前万顷江，女儿浦口鸳鸯双。\n惊飞何处沙上宿，夜雨钓船灯照窗。",
        "dynasty": "宋",
        "collection_info": null
    },
    {
        "uuid": "55d5bca2ac8746ee2129eeed6ce5be1d",
        "title": "去岁和元翁重到双涧寺观余兄弟题诗之篇总忘收录病中记忆成此诗",
        "author": "黄庭坚",
        "content": "素琴声在时能听，白鸟盟寒久未寻。\n眼见野僧垂雪髮，养亲原不顾朱金。\n开泉浸稻双涧水，煨笋充盘春竹林。\n安得一廛吾欲老，君听庄舄病时吟。",
        "dynasty": "宋",
        "collection_info": null
    },
    {
        "uuid": "134195530246f061da731a8af015d6b7",
        "title": "次韵周法曹游青原山寺",
        "author": "黄庭坚",
        "content": "市声故在耳，一原谢尘埃。\n乳窦响钟磬，翠峰丽昭回。\n俯看行磨蚁，车马度城隈。\n水犹曹溪味，山自思公开。\n浮图涌金碧，广厦构坏材。\n蝉蜕三百年，至今猿鸟哀。\n祖印平如水，有句非险崖。\n心花照十方，初不落梯阶。\n我行暝託宿，夜雨滴华榱。\n残僧四五辈，法筵叹尘埋。\n石头麟一角，道价直九垓。\n庐陵米贵贱，传与后人猜。\n晓跻上方上，秋塍乱萁荄。\n寒藤上老木，龙蛇委筋骸。\n鲁公大字石，笔势欲崩摧。\n德人曩来游，颇有嘉客陪。\n忆当拥旌旗，千骑相排豗。\n且復歌舞随，丝竹写烦哇。\n事如飞鸿去，名与南斗偕。\n松竹吟高丘，何时更能来。\n回首翠微合，于役王事催。\n猿鹤一日雅，重来尚徘徊。",
        "dynasty": "宋",
        "collection_info": null
    },
    {
        "uuid": "6b8bb30a5fe3190e514cd8676b048341",
        "title": "次韵曾都曹喜雨",
        "author": "黄庭坚",
        "content": "水旱国代有，人神理本通。\n徧雩祠小大，敢指蜺雌雄。\n地厌焚惔极，天回顾盼中。\n蛟龙起乖卧，星斗晦澄空。\n云挟雷声走，江翻电脚红。\n宠光归稼穑，滴沥在梧桐。\n诐讼犹相及，时霖恐未丰。\n洁斋蕲得岁，同病託诸公。",
        "dynasty": "宋",
        "collection_info": null
    },
    {
        "uuid": "40a7d2ccceaaebf82305154d094efd72",
        "title": "戏题曾处善尉厅二首 超然台",
        "author": "黄庭坚",
        "content": "鸡埘啄雁如鴐鹅，万里天衢且一波。\n宫锦络衫弓石八，与人同状不同科。",
        "dynasty": "宋",
        "collection_info": null
    },
    {
        "uuid": "8da14ae5b316cd0f995fb744192df1b9",
        "title": "戏题曾处善尉厅二首 不动庵",
        "author": "黄庭坚",
        "content": "茅茨中安一床寂，天女原非世间色。\n道人今日八关斋，莫散花来染衣裓。",
        "dynasty": "宋",
        "collection_info": null
    },
    {
        "uuid": "f6a6297547b3045ef95e208ac9200a6a",
        "title": "寄上高李令怀道",
        "author": "黄庭坚",
        "content": "李侯湖海士，瓜葛附婚友。\n平生各转蓬，未曾接樽酒。\n寄声维劳勤，江路常永久。\n节物居然秋，蜕虫悲高柳。\n传闻闢学馆，鼓士荐豚韭。\n能使珥笔黔，稍知忠信有。\n骄虎缩爪距，诗礼开户牖。\n事胜感邦人，伐山谋不朽。\n武功笔如椽，文字烂琼玖。\n谓予有书癖，摹篆写科斗。\n不珍金石刻，要我一挥肘。\n安知乃儿戏，敢传万世后。\n摩拂幼妇篇，惭非换鹅手。\n公其勤劳来，嘉政民父母。\n不用琢苍崖，丰碑在人口。",
        "dynasty": "宋",
        "collection_info": null
    },
    {
        "uuid": "b460fa304d23199f84c0e6520a45b149",
        "title": "谢文灏元丰上文藁",
        "author": "黄庭坚",
        "content": "虎豹文章非一斑，乳雉五色蜃胎寒。\n天生材器各有用，相如名独重太山。\n风流小谢宣城后，少年如春胆如斗。\n裕陵书藁公不朽，持名铁石要长久。",
        "dynasty": "宋",
        "collection_info": null
    },
    {
        "uuid": "155c96da0e61ae4a10659678e18988af",
        "title": "读方言",
        "author": "黄庭坚",
        "content": "八月梨枣红，绕墙风自落。\n江南风雨余，未觉衣衾薄。\n壁虫忧寒来，催妇织衣着。\n荒畦杞菊花，犹用充羹臛。\n连日无酒饮，令人风味恶。\n颇似扬子云，家贫官落魄。\n忽闻輶轩书，涩读劳辅腭。\n虚堂漏刻间，九土可领略。\n愿多载酒人，喜我识字博。\n设心更自笑，欲过屠门嚼。\n往时抱经纶，待价一丘壑。\n卜师非熊罴，梦相解靡索。\n所欲吾未奢，傥使耕可穫。\n今年美牟麦，厨馔丰餠饦。\n摩挲腹中书，安知非糟粕。",
        "dynasty": "宋",
        "collection_info": null
    },
    {
        "uuid": "15de1389124c5a135f329d75639c3b52",
        "title": "次韵秋郊晚望",
        "author": "黄庭坚",
        "content": "道同一指马，心解废耳目。\n短生行衰谢，黄落看草木。\n无怀世不知，有酒客可速。\n谁能缚诗书，闭门抱羁独。\n披襟临江皋，万籁发空谷。\n风力斜雁行，山光森雨足。\n壁虫先知寒，机织日夜促。\n居人思行人，裘褐谁结束。\n行人喜归来，邂逅天从欲。\n可奈甑生尘，严霜冻杞菊。",
        "dynasty": "宋",
        "collection_info": null
    },
    {
        "uuid": "87dc2eed627ca3624632dc56230d9c8e",
        "title": "次韵周德夫经行不相见之诗",
        "author": "黄庭坚",
        "content": "春风倚樽俎，绿髮少年时。\n酒胆大如斗，当时淮海知。\n醉眼槩九州，何尝识忧悲。\n看云飞翰墨，秀句咏蛛丝。\n乐如同队鱼，游泳清水湄。\n波涛倏相失，岁月秣马驰。\n客事走京洛，乡贡趋礼闱。\n艰难思一臂，讲学抱羣疑。\n邂逅无因得，君居天南陲。\n谁言井裏坐，忽枉故人诗。\n清如秋露蝉，高柳噫衰迟。\n感叹各头白，民生竟自痴。\n过门不我见，宁復论前期。\n杯酒良难必，况望功名垂。\n吉守乡丈人，政成犬生牦。\n绿柳阴铃阁，红莲媚官池。\n开轩纳日月，高会无吏讥。\n琵琶二十四，明妆百骑随。\n为公置乐饮，纔可慰路岐。\n矧公妙顾曲，调笑才不羁。\n幕中佳少年，多欲从汝嬉。\n人事喜乖牾，会莫把一巵。\n朝云高唐观，客枕劳梦思。\n主翁悲琴瑟，生憎见蛾眉。\n君亦晚坎坷，有句怨弃遗。\n夜光暗投人，所向蒙诋嗤。\n相思秋日黄，西岭含半规。\n老矣失少味，尚能诗酒为。\n忽解扁舟下，何年復来兹。\n寄声缓行李，激箭无由追。",
        "dynasty": "宋",
        "collection_info": null
    },
    {
        "uuid": "c8d750d28b7f1cc6a9aba741866755c8",
        "title": "欧阳从道许寄金橘以诗督之",
        "author": "黄庭坚",
        "content": "禅客入秋无气息，想依红袖醉毰毸。\n霜枝摇落黄金弹，许送筠笼殊未来。",
        "dynasty": "宋",
        "collection_info": null
    },
    {
        "uuid": "e30f10a0aae5e2a4ca2ecabadd67c101",
        "title": "次韵吉老十小诗  其一",
        "author": "黄庭坚",
        "content": "什袭发硎刀，无名自贵高。\n秋衣犹葛制，午饭厌溪毛。",
        "dynasty": "宋",
        "collection_info": null
    },
    {
        "uuid": "83d0bf163bdb66df371739f8d12bda0c",
        "title": "次韵吉老十小诗  其二",
        "author": "黄庭坚",
        "content": "万木霜摇落，山呈斧凿痕。\n痴蝇思附尾，警鹤畏乘轩。",
        "dynasty": "宋",
        "collection_info": null
    },
    {
        "uuid": "3d72cd4c4d9b373db7616b5ffd637396",
        "title": "次韵吉老十小诗  其三",
        "author": "黄庭坚",
        "content": "日短循除庑，溪寒出臼科。\n官居图画裏，小鸭睡枯荷。",
        "dynasty": "宋",
        "collection_info": null
    },
    {
        "uuid": "5c40c6d6878a70d5cdd3372f387b470e",
        "title": "次韵吉老十小诗  其四",
        "author": "黄庭坚",
        "content": "眼看人换世，手种木成阴。\n藏拙无三窟，谈禅剧七禽。",
        "dynasty": "宋",
        "collection_info": null
    },
    {
        "uuid": "430fa4a677cf91f39490700326d2e9c8",
        "title": "次韵吉老十小诗  其五",
        "author": "黄庭坚",
        "content": "寒水几痕落，秋山万窍号。\n红梨啄乌鹊，残菊挂蟏蛸。",
        "dynasty": "宋",
        "collection_info": null
    },
    {
        "uuid": "4aacfa2e1440f589db1eee498c45e0df",
        "title": "次韵吉老十小诗  其六",
        "author": "黄庭坚",
        "content": "佳人斗南北，美酒玉东西。\n梦鹿分真鹿，无鸡应木鸡。",
        "dynasty": "宋",
        "collection_info": null
    },
    {
        "uuid": "632bd5e8df0c77df4d8bae837c6e0db9",
        "title": "次韵吉老十小诗  其七",
        "author": "黄庭坚",
        "content": "斲鼻昔常尔，绝絃知者稀。\n无人与争长，惟有钓鱼矶。",
        "dynasty": "宋",
        "collection_info": null
    },
    {
        "uuid": "861267f00f65eddc50af22d75c46b683",
        "title": "次韵吉老十小诗  其八",
        "author": "黄庭坚",
        "content": "茵席絮剪茧，枕囊收决明。\n南风入昼梦，起坐是松声。",
        "dynasty": "宋",
        "collection_info": null
    },
    {
        "uuid": "d3a08bbf46d3b914c51ccfa8a62fc9c2",
        "title": "次韵吉老十小诗  其九",
        "author": "黄庭坚",
        "content": "半菽一瓢饮，悬鹑百结衣。\n萧条鬼不瞰，聊可与同归。",
        "dynasty": "宋",
        "collection_info": null
    },
    {
        "uuid": "3476b98b79a285d2ea2d41c85001e624",
        "title": "次韵吉老十小诗  其一○",
        "author": "黄庭坚",
        "content": "学似斲轮扁，诗如饭颗山。\n室中余一剑，无气斗牛间。",
        "dynasty": "宋",
        "collection_info": null
    },
    {
        "uuid": "272fdbd78a7675e1907ddec35494b41e",
        "title": "次韵吉老寄君庸",
        "author": "黄庭坚",
        "content": "何郎生事四立壁，心地高明百不忧。\n白眼醉来思阮籍，碧云吟罢对汤休。\n诸公着力书交上，尺璧深藏价未酬。\n空使君如巢幕燕，将雏处处度春秋。",
        "dynasty": "宋",
        "collection_info": null
    },
    {
        "uuid": "2243f373dc8903f27b329c2264a73efe",
        "title": "闻吉老县丞按田在万安山中",
        "author": "黄庭坚",
        "content": "苦雨初闻唤妇鸠，红妆满院木蕖秋。\n樽前不记崔思立，应在诸山最上头。",
        "dynasty": "宋",
        "collection_info": null
    },
    {
        "uuid": "21711ecaa94a822f13859c0dbd30930e",
        "title": "次韵喜陈吉老还家二绝  其一",
        "author": "黄庭坚",
        "content": "公庭无事吏人休，垂箔寒厅对弈秋。\n催织青笼篘白酒，竹炉煨栗煮鸡头。",
        "dynasty": "宋",
        "collection_info": null
    },
    {
        "uuid": "1038951c33281d06fe2d50b7a93fda0a",
        "title": "次韵喜陈吉老还家二绝  其二",
        "author": "黄庭坚",
        "content": "夜寒客枕多归梦，归得黄柑紫蔗秋。\n小雨对谈挥麈尾，青灯分坐写蝇头。",
        "dynasty": "宋",
        "collection_info": null
    },
    {
        "uuid": "2a6ee054b2b9440c8e60a08ff7e23860",
        "title": "再次韵答吉老二首  其一",
        "author": "黄庭坚",
        "content": "水宿风餐甚劳苦，勉旃吾子富春秋。\n我愧疲民欲归去，麦田春雨把锄头。",
        "dynasty": "宋",
        "collection_info": null
    },
    {
        "uuid": "9c043730301afc066122dbb4b67e37be",
        "title": "再次韵答吉老二首  其二",
        "author": "黄庭坚",
        "content": "贤劳王事一归休，霜落园林失九秋。\n想得君家乌鹊喜，蛛丝萦绕玉搔头。",
        "dynasty": "宋",
        "collection_info": null
    },
    {
        "uuid": "c56929792893d30ad8c5f665d8c51522",
        "title": "太和奉呈吉老县丞",
        "author": "黄庭坚",
        "content": "山拥鸠民县，江横决事厅。\n土风尊健讼，吏道要繁刑。\n觟䚦今无种，蒲卢教未形。\n里多齐瞯氏，材谢宋庖丁。\n令尹三年课，斯人万物灵。\n吾方师岂弟，僚友助丹青。",
        "dynasty": "宋",
        "collection_info": null
    },
    {
        "uuid": "c16d77e7f241f6fc419894421af02423",
        "title": "次韵知命永和道中",
        "author": "黄庭坚",
        "content": "灵骨閟金鏁，梵宫超玉绳。\n道人住香火，独先开浄行。\n呼船久无人，月沉河汉倾。\n虚舟不受怒，故在蓼滩横。",
        "dynasty": "宋",
        "collection_info": null
    },
    {
        "uuid": "6ceb0b399d9735813f95dd2f63c3267f",
        "title": "次韵吉老知命同游青原二首  其一",
        "author": "黄庭坚",
        "content": "洗钵寻思去，论诗匡鼎来。\n鸦窥锡处井，鱼泳钓时台。\n垂足收亲子，存身亘劫灰。\n僧雏手金钥，一为道人开。",
        "dynasty": "宋",
        "collection_info": null
    },
    {
        "uuid": "da5e00a8e77f82a664fc068eb8636dd3",
        "title": "次韵吉老知命同游青原二首  其二",
        "author": "黄庭坚",
        "content": "至人来有会，吾道本无家。\n阅世鱼行水，遗书鸟印沙。\n斋盂香佛饭，法席雨天花。\n时有清谈胜，还同叹永嘉。",
        "dynasty": "宋",
        "collection_info": null
    },
    {
        "uuid": "079e8c6a5bd8727f2533d0795d9b885e",
        "title": "次韵知命入青原山口",
        "author": "黄庭坚",
        "content": "坑路羊肠绕，稻田棋局方。\n林间塔余寸，风外竹斜行。\n吠客犬反走，惊人鸟坌忙。\n山形与祖印，岑绝两相当。",
        "dynasty": "宋",
        "collection_info": null
    },
    {
        "uuid": "96168f1f48fa4877e640a83b49ed6363",
        "title": "次韵吉老游青原将归",
        "author": "黄庭坚",
        "content": "欣欣林皋乐，赏心天际翔。\n清樽鲙鲂鲤，朱果实圆方。\n醉罢听疏雨，衾寒梦国香。\n雨余山吐月，的皪满帘霜。\n展转復展转，钟鱼晓琅琅。\n思归笑迎门，儿女相扶将。",
        "dynasty": "宋",
        "collection_info": null
    },
    {
        "uuid": "7d766a746afb58bb052f583fe7d4c059",
        "title": "喜知命弟自青原归",
        "author": "黄庭坚",
        "content": "为吏困米盐，曲肱梦灵泉。\n谅非调鼎手，正觉荷锄便。\n在公虽勤苦，归喜叔山禅。\n去我忽数日，草虫傍床煎。\n屋角鸟乌乐，行舆响担肩。\n包解分柿栗，儿女闹樽前。\n白纻绕祖塔，香携青原烟。\n玄珠一百八，夜纫湘缕穿。\n高林风落子，老僧选霜坚。\n袖中出新诗，山水含碧鲜。\n五言吾老矣，佳句付惠连。",
        "dynasty": "宋",
        "collection_info": null
    },
    {
        "uuid": "bb7244beee77006bae67da8da1e65732",
        "title": "寄张宜父",
        "author": "黄庭坚",
        "content": "建德之国有佳人，明珠为佩玉为衣。\n去国三岁阻音徽，所种桃李民爱之。\n射阳城边春烂漫，柳暗学宫鸟相唤。\n追随裘马多少年，独忍长饥把书卷。\n读书万卷不直钱，逐贫不去与忘年。\n虎豹文章被禽缚，何如达生自娱乐。",
        "dynasty": "宋",
        "collection_info": null
    },
    {
        "uuid": "f509d9a8a4ba14129345f9fbe83b84af",
        "title": "送彦孚主簿",
        "author": "黄庭坚",
        "content": "斯文当两都，江夏世无双。\n叔度初不言，汉庭望风降。\n中间眇人物，潜伏老崆谾。\n本朝开典礼，棫朴作株桩。\n世父盛文藻，如陆海潘江。\n三战士皆北，韔弓锦韬杠。\n白衣受传诏，短命终萤窗。\n梦升卧南阳，耆旧无两庞。\n空镵欧阳铭，松风悲陇泷。\n四海羣从间，尔来颇琤淙。\n主簿吾宗秀，其能任为邦。\n躯干虽眇小，勇沉鼎可扛。\n择师别陈许，取友观羿逄。\n折腰佐髯令，邑讼销吠尨。\n时邀府中饮，下箔蜡烧釭。\n红裳笑千金，清夜酒百缸。\n同僚有恶少，嘲谑语乱哤。\n君但隠几笑，诸老嘆敦厖。\n况乃工朱墨，气和信甚矼。\n持此应时须，十年拥麾幢。\n相逢常鞅掌，衙鼓趋𪔔𪔔。\n簿书败清谈，汗颜吏枞枞。\n临分何以赠，要我赋兰茳。\n黄华虽众笑，白雪不同腔。\n野人甘芹味，敢馈厌羊羫。\n顾子百短拙，饱腹戆胮肛。\n惟思解官去，一丘事耕䎫。\n君当取富贵，钟鼓罗击撞。\n伏藏鼪鼯径，犹想足音跫。",
        "dynasty": "宋",
        "collection_info": null
    },
    {
        "uuid": "1f301a3eebeb5628084e1d9ce644b672",
        "title": "寄余干徐隠甫",
        "author": "黄庭坚",
        "content": "江行长邅回，风水忧索米。\n相逢解人颐，高士徐孺子。\n鸬鷀葭苇间，煮茗当酌醴。\n夜船饷蒸鹅，白髮厌甘旨。\n东江始分风，苔网馈百纸。\n遣兵夜赋诗，月冷石齿齿。\n别来星环天，再见艷桃李。\n寄声良劳勤，报我阙双鲤。\n但闻佳邑政，杻械生菌耳。\n颇闻延诸儒，破讼作诗礼。\n顾予白下邑，庭聚雨前蚁。\n珥笔诵汉章，锥刀争未已。\n初无得民具，名实正尔尔。\n愿闻庖丁方，江湖天到水。\n遥知解千牛，袖手笑血指。\n书来傥垂教，改事从此始。",
        "dynasty": "宋",
        "collection_info": null
    },
    {
        "uuid": "9ece2435470ab8f877cd06857c16936a",
        "title": "奉答李和甫代简二绝句  其一",
        "author": "黄庭坚",
        "content": "山色江声相与清，卷帘待得月华生。\n可怜一曲并船笛，说尽故人离别情。",
        "dynasty": "宋",
        "collection_info": null
    },
    {
        "uuid": "62f8ccdaa04f6d8999a87e1ba184ef31",
        "title": "奉答李和甫代简二绝句  其二",
        "author": "黄庭坚",
        "content": "梦中往事随心见，醉裏繁华乱眼生。\n长为风流恼人病，不如天性总无情。",
        "dynasty": "宋",
        "collection_info": null
    },
    {
        "uuid": "f812b9c4c9e84d3eeeb9497b04a9f7dc",
        "title": "赠王环中",
        "author": "黄庭坚",
        "content": "丹霞不蹋长安道，生涯萧条破席帽。\n囊中收得劫初铃，夜静月明狮子吼。\n那伽定后一炉香，牛没马回观六道。\n耆域归来日未西，一锄识尽婆娑草。",
        "dynasty": "宋",
        "collection_info": null
    },
    {
        "uuid": "16dbe5178e5955042c91314bad76a783",
        "title": "戏和于寺丞乞王醇老米",
        "author": "黄庭坚",
        "content": "君不见公车待诏老诙谐，几年索米长安街。\n君不见杜陵白头在同谷，夜提长镵掘黄独。\n文人古来例寒饿，安得野蚕成茧天雨粟。\n王家圭田登几斛，于家买桂炊白玉。",
        "dynasty": "宋",
        "collection_info": null
    },
    {
        "uuid": "bc15f686d3180372156791fa79992418",
        "title": "答永新宗令寄石耳",
        "author": "黄庭坚",
        "content": "饥欲食首山薇，渴欲饮颍川水。\n嘉禾令尹清如冰，寄我南山石上耳。\n筠笼动浮烟雨姿，瀹汤磨沙光陆离。\n竹萌粉饵相发挥，芥姜作辛和味宜。\n公庭退食饱下筯，杞菊避席遗萍虀。\n雁门天花不復忆，况乃桑鹅与楮鸡。\n小人藜羹亦易足，嘉蔬遣饷荷眷私。\n吾闻石耳之生常在苍崖之绝壁，苔衣石腴风日炙。\n扪萝挽葛采万仞，仄足委骨豺虎宅。\n佩刀买犊剑买牛，作民父母今得职。\n闵仲叔不以口腹累安邑，我其敢用鲑菜烦嘉禾。\n愿公不復甘此鼎，免使射利登嵯峨。",
        "dynasty": "宋",
        "collection_info": null
    },
    {
        "uuid": "f02ffef5727a1a6bea28b1cd83e9edc7",
        "title": "赠朱方李道人",
        "author": "黄庭坚",
        "content": "颧骨横穿寿门过，年比数珠剩三颗。\n横吹铁笛如怒雷，国初旧人惟有我。",
        "dynasty": "宋",
        "collection_info": null
    },
    {
        "uuid": "b585d8768f111644237dbaf7c3b6fa97",
        "title": "题前定录赠李伯牖二首  其一",
        "author": "黄庭坚",
        "content": "五贼追奔十二宫，白头寒士黑头公。\n明朝一饭先书籍，安用研桑作老翁。",
        "dynasty": "宋",
        "collection_info": null
    },
    {
        "uuid": "f9ce5bc99d5a21cd59981c907471acb2",
        "title": "题前定录赠李伯牖二首  其二",
        "author": "黄庭坚",
        "content": "万般尽被鬼神戏，看取人间傀儡棚。\n烦恼自无安脚处，从他鼓笛弄浮生。",
        "dynasty": "宋",
        "collection_info": null
    },
    {
        "uuid": "3d5a6c23ddb21fca52f5356bf819661c",
        "title": "静居寺上方南入一径有钓台气象甚古而俗传谬妄意尝有隠君子渔钓其上感之作诗",
        "author": "黄庭坚",
        "content": "避世一丘壑，似渔非世渔。\n独吟嘉橘颂，不遗子公书。\n笋蕨园林晚，丝缗岁月除。\n安知冶容子，红袖泣前鱼。",
        "dynasty": "宋",
        "collection_info": null
    },
    {
        "uuid": "2b2e04fbea46a92794eee30e885cbfcb",
        "title": "高至言筑亭于家圃以奉亲总其观览之富命曰溪亭乞余赋诗余先君之敝庐望高子所筑不过十牛鸣地耳故余未尝登临而得其胜处",
        "author": "黄庭坚",
        "content": "逸人生长在林泉，更筑亭皋名意在。\n明月清风共一家，全以山川为眼界。\n鸟度云行阅古今，溪滨木末听竽籁。\n老夫平生行乐处，只今许公分一派。",
        "dynasty": "宋",
        "collection_info": null
    },
    {
        "uuid": "d9851b14f6fbd260a8b8c1af79c1dbd7",
        "title": "题息轩",
        "author": "黄庭坚",
        "content": "僧开小槛笼沙界，鬰鬰参天翠竹丛。\n万籁参差写明月，一家寥落共清风。\n蒲团禅板无人付，茶鼎熏炉与客同。\n万水千山寻祖意，归来笑杀旧时翁。",
        "dynasty": "宋",
        "collection_info": null
    },
    {
        "uuid": "cebf5b83faa3778354b322a93a7ad686",
        "title": "题神移仁寿塔",
        "author": "黄庭坚",
        "content": "十二观音无正面，谁令塔户向东开。\n定知四梵神通力，曾借六丁风雨推。\n蝇说冰霜如梦寐，鷃闻钟鼓亦惊猜。\n从今不信维摩诘，断取三千世界来。",
        "dynasty": "宋",
        "collection_info": null
    },
    {
        "uuid": "ad2e0520d7a892d6ee71eb340d4103d3",
        "title": "题海首座壁",
        "author": "黄庭坚",
        "content": "骑虎度诸岭，入鸥同一波。\n香寒明鼻观，日永称头陀。",
        "dynasty": "宋",
        "collection_info": null
    },
    {
        "uuid": "085913e3a9a5d6dc153c680f4e759b30",
        "title": "题仁上座画松",
        "author": "黄庭坚",
        "content": "偃蹇松枝隔烟雨，知侬定是岁寒材。\n百年根节要老硬，将恐崩崖倒石来。",
        "dynasty": "宋",
        "collection_info": null
    },
    {
        "uuid": "b24ff54d1de0d031b074b42f657b1588",
        "title": "摩诘画",
        "author": "黄庭坚",
        "content": "丹青王右辖，诗句妙九州。\n物外常独往，人间无所求。\n袖手南山雨，辋川桑柘秋。\n胸中有佳处，泾渭看同流。",
        "dynasty": "宋",
        "collection_info": null
    },
    {
        "uuid": "df9fb2a4e7262b180c3661f37a590f91",
        "title": "追忆余泊舟西江事次韵",
        "author": "黄庭坚",
        "content": "老大无机如汉阴，白鸟不去相知深。\n往事刻舟求坠剑，怀人挥泪着亡簪。\n城南鼓罢吹画筒，城北归帆落晚风。\n人烟犬吠西山麓，鬼火狐鸣春竹丛。",
        "dynasty": "宋",
        "collection_info": null
    },
    {
        "uuid": "998a6f626feb1f997ac924e8e3b1e788",
        "title": "宫亭湖",
        "author": "黄庭坚",
        "content": "左手作圆右手方，世人机敏便可尔。\n一风分送南北舟，斟酌鬼神宜有此。\n江津留语同济僧，他日求我于宫亭。\n吁嗟人盖自有口，独为栾公不举酒。\n栾公千岁湖冥冥，白茅缩酒巫送迎。\n朱轓皂盖来託宿，不听灵君专此屋。\n雄鸭去随鸥鸟飞，老巫莫歌望翁归。\n贝阙珠宫开水府，雨栋风帘岂来处。\n平生来往湖上舟，一官四十已包羞。\n灵君如愿傥可乞，收此桑榆老故丘。",
        "dynasty": "宋",
        "collection_info": null
    },
    {
        "uuid": "28bbf60a612b0ba7f92307e5e360d177",
        "title": "元丰癸亥经行石潭寺见旧和栖蟾诗甚可笑因削柎灭藁别和一章",
        "author": "黄庭坚",
        "content": "千里追奔两蜗角，百年得意大槐宫。\n空余祗夜数行墨，不见伽梨一臂风。\n俗眼只如当日白，我颜非復向来红。\n浮生不作游丝上，即在尘沙逐转蓬。",
        "dynasty": "宋",
        "collection_info": null
    },
    {
        "uuid": "5be8e363c07738890fc8a7bed3b50a37",
        "title": "夜发分宁寄杜涧叟",
        "author": "黄庭坚",
        "content": "阳关一曲水东流，灯火旌阳一钓舟。\n我自只如常日醉，满川风月替人愁。",
        "dynasty": "宋",
        "collection_info": null
    },
    {
        "uuid": "67bd14db19b2d3a9ff0956ec1f92dc4d",
        "title": "题杜槃涧叟冥鸿亭",
        "author": "黄庭坚",
        "content": "少陵杜鸿渐，颇熏知见香。\n风流有诸孙，结屋庐山阳。\n藉交游侠窟，猎艷少年场。\n光怪惊邻里，收身反摧藏。\n江湖拍天流，罗网盖稻粱。\n安能衎衎饱，遂欲冥冥翔。\n畏影走万里，不如就阴凉。\n亭东亭西渺烟水，稻田衲子交行李。\n古灵庵下倚寒藤，莫向明窗钻故纸。",
        "dynasty": "宋",
        "collection_info": null
    },
    {
        "uuid": "4980271d175c898cc58c28034ad8f8a7",
        "title": "过家",
        "author": "黄庭坚",
        "content": "络纬声转急，田车寒不运。\n儿时手种柳，上与云雨近。\n舍傍旧佣保，少换老欲尽。\n宰木鬰苍苍，田园变畦畛。\n招延屈父党，劳问走婚亲。\n归来翻作客，顾影良自哂。\n一生萍託水，万事雪侵鬓。\n夜阑风陨霜，干叶落成阵。\n灯花何故喜，大是报书信。\n亲年当喜惧，儿齿欲毁龀。\n繫船三百里，去梦无一寸。",
        "dynasty": "宋",
        "collection_info": null
    },
    {
        "uuid": "93d422ac93f8ab72c45ecf4e9a00a66f",
        "title": "上冢",
        "author": "黄庭坚",
        "content": "自公返蓬荜，税驾上丘垄。\n霜露此日悲，松楸千年拱。\n养雏数毛羽，初不及承奉。\n康州断肠猿，风枝割永痛。\n少年不如人，登仕无前勇。\n髮疏齿牙摇，鲸波怒号汹。\n愿为保家子，敢议世轻重。\n称觞太夫人，鱼菜赡庖供。",
        "dynasty": "宋",
        "collection_info": null
    },
    {
        "uuid": "0fb0ccdf4b83ffd12a6266abf14b34a8",
        "title": "明叔知县和示过家上冢二篇復次韵  其一",
        "author": "黄庭坚",
        "content": "敝邑荷佳政，耕桑及时运。\n令君平生欢，远别喜亲近。\n吾友徐光禄，死战万事尽。\n不见东陵侯，惟见瓜连畛。\n且当置是事，椎牛会宾亲。\n百年共如此，破涕作嘲哂。\n枯荷野塘水，照影惊颜鬓。\n功名黄粱炊，成败白蚁阵。\n少时无老境，身到乃尽信。\n此来见抱子，别日多未龀。\n夜阑如梦寐，寒烛泣余寸。",
        "dynasty": "宋",
        "collection_info": null
    },
    {
        "uuid": "d9b129645cb8b2aa3da2ab21842a547b",
        "title": "明叔知县和示过家上冢二篇復次韵  其二",
        "author": "黄庭坚",
        "content": "女萝上杉松，野葛蔓畦壠。\n蛛丝网祠屋，芝菌生画拱。\n去国二十年，雪涕夙严奉。\n更历饱艰难，抑搔知痒痛。\n闻道下士笑，转物大人勇。\n平生随风波，归来梦犹汹。\n持此寸草心，负荷九鼎重。\n柔嘉无牛羊，保身以为供。",
        "dynasty": "宋",
        "collection_info": null
    },
    {
        "uuid": "14f9f18861ce937a6d3189c8aa32df77",
        "title": "次韵郭明叔长歌",
        "author": "黄庭坚",
        "content": "君不见悬车刘屯田，骑牛涧壑弄潺湲。\n八十唇红眼点漆，金钟举酒不留残。\n君不见征西徐尚书，为国捐躯矢石间。\n龙章凤姿委秋草，天马长辞十二闲。\n何如高阳郦生醉落魄，长揖辍洗惊龙颜。\n丈夫当年倾意气，安用蚓食而蝎跧。\n古人已作泉下土，风义可想犹班班。\n郭侯忠信如古人，荐书飞名上九关。\n诗书自可老斲轮，智略足以解连环。\n铜章屈宰山水县，友声相求不我顽。\n鹏翼垂天公直起，燕巢见社身思还。\n文思舜禹开言路，即看承诏着豸冠。\n尚趋手板事直指，少忍吏道之多艰。\n黄花零落一尊酒，别有天地非人寰。",
        "dynasty": "宋",
        "collection_info": null
    },
    {
        "uuid": "e3fd9bf5f8ea3b2e4197afd8ab633cf9",
        "title": "咏清水岩呈郭明叔",
        "author": "黄庭坚",
        "content": "尝闻清水岩，空洞极明好。\n虎狼迁部曲，钟鼓天击考。\n云生卧龙石，水入炼丹竈。\n有意携管絃，山祇应洒扫。",
        "dynasty": "宋",
        "collection_info": null
    },
    {
        "uuid": "f8f7c42da7e04cf9551b788f2d4d1c93",
        "title": "次韵清水岩",
        "author": "黄庭坚",
        "content": "西安封域中，清水岩泉好。\n金堂茂芝朮，仙吏书勋考。\n桃源人已往，千古遗井竈。\n双鳬能来游，俗子迹可扫。",
        "dynasty": "宋",
        "collection_info": null
    },
    {
        "uuid": "98d987509d1b01efc7b36fd05698b13b",
        "title": "题章和甫钓亭放言",
        "author": "黄庭坚",
        "content": "斩木开亭，却倚石壁。\n寒潭百雷，古木千尺。\n观鱼乐而相忘，听鸟啼而自得。\n去而之京洛之间数年，犹常梦崭岩之石。",
        "dynasty": "宋",
        "collection_info": null
    },
    {
        "uuid": "5e441aef8ae2b46a0c5516fa9772a648",
        "title": "铜官悬望五松山",
        "author": "黄庭坚",
        "content": "北风无时休，崩浪聒天响。\n蛟鼍好为祟，此物俱神王。\n我来五松下，白髮三千丈。\n松门闭青苔，惜哉不得往。\n今日天气嘉，清绝心有向。\n子云性嗜酒，况乃气清爽。\n此人已成灰，怀贤盈梦想。\n衣食当须几，吾得终疏放。\n弱女虽非男，出处同世网。\n搔背牧鸡豚，相见得无恙。",
        "dynasty": "宋",
        "collection_info": null
    },
    {
        "uuid": "bd9360840cad4bb6b808263822fa7ee2",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其一",
        "author": "黄庭坚",
        "content": "诗入鸡林市，书邀道士鹅。\n云间晏公子，风月兴如何。",
        "dynasty": "宋",
        "collection_info": null
    },
    {
        "uuid": "0fb319f99c811f9e0b02c0958386700c",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其二",
        "author": "黄庭坚",
        "content": "春风马上梦，樽酒故人持。\n犹作狂时语，邻家乞侍儿。",
        "dynasty": "宋",
        "collection_info": null
    },
    {
        "uuid": "fd03b285b038fc12ac6d2c72c40623ae",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其三",
        "author": "黄庭坚",
        "content": "忆同嵇阮辈，醉卧酒家床。\n今日垆边客，初无人姓黄。",
        "dynasty": "宋",
        "collection_info": null
    },
    {
        "uuid": "62ffb64cd7cd984ac5f6babace8f5061",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其四",
        "author": "黄庭坚",
        "content": "对酒诚独难，论诗良不易。\n人生如草木，臭味要相似。",
        "dynasty": "宋",
        "collection_info": null
    },
    {
        "uuid": "c88366b80e2ad284ced633a5c2ab63cf",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其五",
        "author": "黄庭坚",
        "content": "春色挟曙来，恼人似官酒。\n酬春无好语，怀我文章友。",
        "dynasty": "宋",
        "collection_info": null
    },
    {
        "uuid": "c583042b3dae5f28ddcd35bbbccf0f4f",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其六",
        "author": "黄庭坚",
        "content": "红梅定自开，有酒无人对。\n归时应好在，常恐风雨晦。",
        "dynasty": "宋",
        "collection_info": null
    },
    {
        "uuid": "a1ebd8e23ada532abca8cac5af8f2ba2",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其七",
        "author": "黄庭坚",
        "content": "东南万里江，绿浄一杯酒。\n王孙江南去，更得消息否。",
        "dynasty": "宋",
        "collection_info": null
    },
    {
        "uuid": "f425a70b5ed19fcfaf1b662a228e1f91",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其八",
        "author": "黄庭坚",
        "content": "献笑果不情，貌亲初不爱。\n谁言百年交，投分一倾盖。",
        "dynasty": "宋",
        "collection_info": null
    },
    {
        "uuid": "399d646e3220679ec11fa9fefef32639",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其九",
        "author": "黄庭坚",
        "content": "四十垂垂老，文章岂更新。\n鼻端如可斲，犹拟为挥斤。",
        "dynasty": "宋",
        "collection_info": null
    },
    {
        "uuid": "3440981a7653d4d091044db76619f350",
        "title": "自咸平至太康鞍马间得十小诗寄怀晏叔原并问王稚川行李鹅儿黄似酒对酒爱新鹅此他日醉时与叔原所咏因以为韵  其一○",
        "author": "黄庭坚",
        "content": "土气昏风日，人嚣极雁鹅。\n寻河着绳墨，诗思略无多。",
        "dynasty": "宋",
        "collection_info": null
    },
    {
        "uuid": "91fa74613f9159fae92274bf126239ad",
        "title": "寄家",
        "author": "黄庭坚",
        "content": "近别几日客愁生，固知远别难为情。\n梦回官烛不盈把，犹听娇儿索乳声。",
        "dynasty": "宋",
        "collection_info": null
    },
    {
        "uuid": "c2cd455c464991a92f514b31d68241c4",
        "title": "古风次韵答初和甫二首  其一",
        "author": "黄庭坚",
        "content": "饥思河鲤与河鲂，渴思蔗浆玉碗凉。\n冬愿纯绵对阴雪，夏愿绉絺度盛阳。\n万端作计身愁苦，一事不谐鬓苍浪。\n调笑天街吟海燕，藜羹脱粟非公狂。",
        "dynasty": "宋",
        "collection_info": null
    },
    {
        "uuid": "c4cfee3d8f134612a3142eb755962176",
        "title": "古风次韵答初和甫二首  其二",
        "author": "黄庭坚",
        "content": "君吟春风花草香，我爱春夜璧月凉。\n美人美人隔湘水，其雨其雨怨朝阳。\n兰荃盈怀报琼玖，冠缨自洁非沧浪。\n道人四十心如水，那得梦为胡蝶狂。",
        "dynasty": "宋",
        "collection_info": null
    },
    {
        "uuid": "bb33c38d2e73d71193bc09df3cb99f09",
        "title": "次韵答和甫卢泉水三首  其一",
        "author": "黄庭坚",
        "content": "初侯不能六尺长，少日结交皆老苍。\n势利不可更炎凉，解缨从我濯沧浪。\n与君论心松柏香，何为独忆卢泉之上多绿杨。\n卢泉如练照秋阳，泉上之人犹谤伤。\n此邦虽陋有佳士，勿厌风沙吹茫茫。\n愿君不负上池水，囊中探丸起人死。",
        "dynasty": "宋",
        "collection_info": null
    },
    {
        "uuid": "80edf6fa1381c7b97aac9c6ed36b0861",
        "title": "次韵答和甫卢泉水三首  其二",
        "author": "黄庭坚",
        "content": "卢泉之木百尺长，下荫泉色如木苍。\n苹风荷雨洒面凉，倒影摇荡天沧浪。\n网登锦鳞蒲荇香，何以贯之柳与杨。\n古来希价入咸阳，贪功害能相中伤。\n君今已出纷争外，但思烟波春渺茫。\n奉亲安乐一杯水，卢泉之滨可忘死。",
        "dynasty": "宋",
        "collection_info": null
    },
    {
        "uuid": "91592d968a4897caccda3262b126f5a9",
        "title": "次韵答和甫卢泉水三首  其三",
        "author": "黄庭坚",
        "content": "舍后钟梵炉烟长，舍前帘影竹苍苍。\n事亲暖席扇枕凉，中有一士鬓苍浪。\n同心之言兰麝香，与游者谁似姓杨。\n朝发枉渚夕辰阳，怀瑾握瑜秪自伤。\n东有浊河西清漳，胡为搔头卢泉思茫汒。\n清明在躬不在水，此曹狡狯可心死。",
        "dynasty": "宋",
        "collection_info": null
    },
    {
        "uuid": "e439f1597d6d2a2634dc0fd5c4dac1be",
        "title": "和甫得竹数本于周翰喜而作诗和之",
        "author": "黄庭坚",
        "content": "初侯一亩宫，风雨到卧席。\n前日筑短垣，昨日始封植。\n平生岁寒心，乐见岁寒色。\n翩翩佳公子，为致一窗碧。\n忆公来相居，筮吉龟墨食。\n人言陋如何，我自适其适。\n白眼对俗徒，醉帽坐敧侧。\n人知爱酒耳，不解心得得。\n阿堵绝往还，此君是宾客。\n清风吹月来，懽甚齿折屐。\n有节似见圣，无言谅知默。\n数回长者车，犹恨地未僻。\n阴雨打叶时，曲肱自宴息。\n心游万物初，何处寻辙迹。\n从来修竹林，乃是逸民国。",
        "dynasty": "宋",
        "collection_info": null
    },
    {
        "uuid": "6a1b0f26483fd080679512b434d1823e",
        "title": "寄耿令几父过新堂邑作乃几父旧治之地",
        "author": "黄庭坚",
        "content": "呼船凌大河，驱马踏平沙。\n道傍开新邑，千户有生涯。\n四衢平且直，绿槐阴县衙。\n问谁作此邑，耆旧对予嗟。\n前日耿令君，迁民出坳窊。\n始迁民怀土，异端极纷拏。\n既迁人气和，草木茂萌芽。\n桃李虽不言，春风满城花。\n陵陂青青麦，烟雨润桑麻。\n自非耿令君，大泽荒蒹葭。\n白头晏起饭，襁褓语呕哑。\n自非耿令君，漂转随鱼虾。\n岂弟民父母，不专司敛赊。\n令君两男儿，有德必世家。\n问令今安在，解官驾柴车。\n当时舞文吏，白璧强生瑕。\n令君袖手去，不忍试虎牙。\n人往惜事废，感深知政嘉。\n我闻耆旧语，叹息至昏鸦。\n定知循吏传，来者不能加。\n今为将军客，轩盖湛光华。\n幕府省文书，醉归接䍦斜。\n怀宝仁者病，偷安道之邪。\n勉哉思爱日，赠言同马檛。",
        "dynasty": "宋",
        "collection_info": null
    },
    {
        "uuid": "3ad173a5d345e6c5fcd4f760e40ef510",
        "title": "放言十首  其一",
        "author": "黄庭坚",
        "content": "废兴宜有命，得失但自知。\n踽踽众所忌，悠悠谁与归。\n吾义苟不存，岂更月攘鸡。\n风清闻鹤唳，想见南山栖。",
        "dynasty": "宋",
        "collection_info": null
    },
    {
        "uuid": "d6f605f7b8ba1cfd87e7a5c5c405359d",
        "title": "放言十首  其二",
        "author": "黄庭坚",
        "content": "匣中绿绮琴，欲抚已绝絃。\n问絃何时绝，钟期谢世年。\n正声不可闻，千载寂寞间。\n未有颜叔子，安知柳下贤。",
        "dynasty": "宋",
        "collection_info": null
    },
    {
        "uuid": "f225b648d5fbc174e9da33a50d033e1a",
        "title": "放言十首  其三",
        "author": "黄庭坚",
        "content": "轻肥马上郎，枯槁林下士。\n声名斲自然，势利焚和气。\n智人不骇俗，同朝皆用事。\n物外有华胥，时时梦中至。",
        "dynasty": "宋",
        "collection_info": null
    },
    {
        "uuid": "bceb82f299f8694e9dc7c675cc1e948f",
        "title": "放言十首  其四",
        "author": "黄庭坚",
        "content": "兰楫桂为舟，大江可远游。\n坚车无良马，出门败吾辀。\n一身交万物，用我未易周。\n安得柳下惠，穷年与之游。",
        "dynasty": "宋",
        "collection_info": null
    },
    {
        "uuid": "e5864a4724f3f4a28dbd00aa9841082e",
        "title": "放言十首  其五",
        "author": "黄庭坚",
        "content": "微云起肤寸，大荫弥九州。\n至仁虽爱物，用舍如春秋。\n晴空不成雨，远岫行归休。\n何疑陶渊明，一去如惊鸥。",
        "dynasty": "宋",
        "collection_info": null
    },
    {
        "uuid": "64f45e1403994c83b995fe88e9bcd142",
        "title": "放言十首  其六",
        "author": "黄庭坚",
        "content": "黄鹄送黄鹄，中道言别离。\n送君不惮远，愁见独归时。\n罗网翳稻粱，江湖水瀰瀰。\n行行不相见，勉哉冥冥飞。",
        "dynasty": "宋",
        "collection_info": null
    },
    {
        "uuid": "810072170e25ab2995396d3921e613dc",
        "title": "放言十首  其七",
        "author": "黄庭坚",
        "content": "蝉声已纾迟，秋日行晼晚。\n长年困道路，驱马方更远。\n从事常厌烦，归心自如卷。\n旨甘良未丰，安得怀息偃。",
        "dynasty": "宋",
        "collection_info": null
    },
    {
        "uuid": "806bd69bb52e8c3084e5413c9458915c",
        "title": "放言十首  其八",
        "author": "黄庭坚",
        "content": "月满不踰望，日中为之倾。\n天地尚乃尔，万物能久盈。\n明德忌晔晔，高才贵冥冥。\n忽解扁舟去，怀哉张季鹰。",
        "dynasty": "宋",
        "collection_info": null
    },
    {
        "uuid": "93dee4de5e0245e46b544a5350a83b5e",
        "title": "放言十首  其九",
        "author": "黄庭坚",
        "content": "榨床在东壁，病起绕壁行。\n新醅浮白蚁，渴见解朝酲。\n小槽垂玉筯，音响有余清。\n疾风春雨作，静夜山泉鸣。\n安得朱丝絃，为我写此声。\n想知舜南风，正尔可人情。",
        "dynasty": "宋",
        "collection_info": null
    },
    {
        "uuid": "9d5105721d0c801faab4d0e8fd2606c7",
        "title": "放言十首  其一○",
        "author": "黄庭坚",
        "content": "弄水清江曲，采薇南山隅。\n当吾无事时，此岂不我娱。\n乔木好鸟音，天风韵虚徐。\n遐心游四海，万里不须臾。\n回首古衣冠，荆樊老丘墟。\n欲付此中意，归翻虫蠹书。\n短生忧不足，此道乐有余。",
        "dynasty": "宋",
        "collection_info": null
    },
    {
        "uuid": "0946bfdd07ec73dd5e350d7d291c7a65",
        "title": "送伯氏入都",
        "author": "黄庭坚",
        "content": "贫贱难安处，别离更增悲。\n经营动北征，慈母待春衣。\n短棰驱瘦马，青草牧中嘶。\n送行不知远，可忍独归时。\n太华物华春，街柳啭黄鹂。\n九衢生紫烟，到家使人迷。\n知音者谁子，倦客无光辉。\n王侯不可谒，秣马兴言归。\n岂无他人游，不如我埙篪。\n陈书北窗下，此自有余师。",
        "dynasty": "宋",
        "collection_info": null
    },
    {
        "uuid": "1376419f6d8ab82386aec212bc340822",
        "title": "渡河",
        "author": "黄庭坚",
        "content": "客行岁晚非远游，河水无情日夜流。\n去年排堤注东郡，诏使夺河还此州。\n忆昔冬行河梁上，飞雪千里曾冰壮。\n人言河源冻彻天，冰底犹闻沸惊浪。",
        "dynasty": "宋",
        "collection_info": null
    },
    {
        "uuid": "ff5d29c97be29b64d53dd2d3775e4447",
        "title": "送吕知常赴太和丞",
        "author": "黄庭坚",
        "content": "我去太和欲朞矣，吕君初得太和官。\n邑中亦有文字乐，惜不同君涧谷槃。\n观山千尺夜泉落，快阁六月江风寒。\n往寻佳境不知处，扫壁觅我题诗看。",
        "dynasty": "宋",
        "collection_info": null
    },
    {
        "uuid": "6a067c822a3ab6d08b5861165e6289e2",
        "title": "别蒋颖叔",
        "author": "黄庭坚",
        "content": "金城千里要人豪，理君乱丝须孟劳。\n文星合在天东壁，清都紫微醉云璈。\n荆溪居士傲轩冕，胸吞云梦如秋毫。\n三品衣鱼人仰首，不见全牛可下刀。\n秦川渭水森长戟，方壶蓬莱冠巨鳌。\n万钉宝带琱狨席，献纳论思近赭袍。\n连营貔虎湛如水，开尽西河拥节旄。\n何时出入诸公间，淮湖阅船今二毛。\n凿渠决策与天合，支祈窘束缩怒涛。\n衣食京师看上计，陛下文武收英髦。\n春风淮月动清鉴，白拂羽扇随轻舠。\n下榻见贤倾礼数，后车载士回风骚。\n斲鼻于郢，观鱼于濠。\n小夫阅人盖多矣，几成季咸三见逃。",
        "dynasty": "宋",
        "collection_info": null
    },
    {
        "uuid": "345b9c64c643ce4ce94038b8b43490ba",
        "title": "平原宴坐二首  其一",
        "author": "黄庭坚",
        "content": "老作儒生不解事，江南有田归荷锄。\n北窗风来举书叶，犹似劝人勤读书。",
        "dynasty": "宋",
        "collection_info": null
    },
    {
        "uuid": "d0c42dfda107f20a5f3e960e071fb4e0",
        "title": "平原宴坐二首  其二",
        "author": "黄庭坚",
        "content": "黄落委庭观九州，虫声日夜戒衣裘。\n金钱满地无人费，一斛明珠薏苡秋。",
        "dynasty": "宋",
        "collection_info": null
    },
    {
        "uuid": "620e9d68825dbdb3d70349ad6ddf8da2",
        "title": "同刘景文游郭氏西园因留宿",
        "author": "黄庭坚",
        "content": "人居城市虚华馆，秋入园林着晚花。\n落日临池见蝌斗，必知清夜有鸣蛙。",
        "dynasty": "宋",
        "collection_info": null
    },
    {
        "uuid": "40c15f9e01e207c4fda6f3db34d82543",
        "title": "奉送刘君昆仲",
        "author": "黄庭坚",
        "content": "游子归心日夜流，南陔香草可晨羞。\n平原晓雨半槐夏，汾上午风初麦秋。\n鸿雁要须翔集早，脊令无憾急难求。\n欲因行李传家信，姑射山前是晋州。",
        "dynasty": "宋",
        "collection_info": null
    },
    {
        "uuid": "5042e252e2cfd8ceddbdc6d1dad1e307",
        "title": "和答莘老见赠",
        "author": "黄庭坚",
        "content": "往岁在辛丑，从师海濒州。\n外家有行役，拜公古邗沟。\n儿曹被鉴赏，许以综九流。\n仍许归息女，采苹助春秋。\n斯文开津梁，盛德见虚舟。\n离合略十年，每见仰清修。\n久次不进迁，天禄勤校雠。\n文武修衮职，谏垣始登收。\n身趋邺公城，逐臣既南浮。\n娈彼丞中馈，家庭供百羞。\n堂堂来问寝，忽为云雾休。\n遗玩犹在箧，汝水遶坟丘。\n南箕与北斗，日月行置邮。\n相逢辇毂下，存没可言愁。\n当年小儿女，生子欲胜裘。\n瓯越委琴瑟，江湖拱松楸。\n持节转七郡，治功无全牛。\n还朝蒙嗟识，明月岂暗投。\n抱被直延阁，疏帘近奎钩。\n三生石上梦，记是復疑不。\n隠几付天籁，阅人如海鸥。\n襟怀俯万物，颜鬓与百忧。\n长歌可当泣，短生等蜉蝣。\n悲欢令人老，万世略同流。\n轩冕来逼身，白苹晚沧洲。\n履拂知道肥，浄室见天游。\n小人乐蛙井，痴甚顾虎头。\n世缘真嚼蜡，骨相谢封侯。\n松根养茯苓，岁晏望华辀。",
        "dynasty": "宋",
        "collection_info": null
    },
    {
        "uuid": "be167e235d594985c1fef5e4012fe2a0",
        "title": "以潞公所惠拣芽送公择次旧韵",
        "author": "黄庭坚",
        "content": "庆云十六升龙样，国老元年密赐来。\n披拂龙纹射牛斗，外家英鉴似张雷。",
        "dynasty": "宋",
        "collection_info": null
    },
    {
        "uuid": "64b2ec4fd9b33bff94ab0b82807ed293",
        "title": "吏部苏尚书右选胡侍郎皆和鄙句次韵道谢",
        "author": "黄庭坚",
        "content": "不待烹茶唤睡回，天官两宰和诗来。\n清如接笕通春溜，快似挥刀斫怒雷。",
        "dynasty": "宋",
        "collection_info": null
    },
    {
        "uuid": "8687d7cc49669f770309834bf0e85dd8",
        "title": "奉同公择作拣芽咏",
        "author": "黄庭坚",
        "content": "赤囊岁上双龙璧，曾见前朝盛事来。\n想得天香随御所，延春阁道转轻雷。",
        "dynasty": "宋",
        "collection_info": null
    },
    {
        "uuid": "af15b17380de5be102fb2e57f756ca73",
        "title": "今岁官茶极妙而难为赏音者戏作两诗用前韵  其一",
        "author": "黄庭坚",
        "content": "鸡苏狗蝨难同味，怀取君恩归去来。\n青箬湖边寻顾陆，白莲社裏觅宗雷。",
        "dynasty": "宋",
        "collection_info": null
    },
    {
        "uuid": "761d8abb48f4d411ea9571331290dad5",
        "title": "今岁官茶极妙而难为赏音者戏作两诗用前韵  其二",
        "author": "黄庭坚",
        "content": "乳花翻椀正眉开，时苦渴羌衝热来。\n知味者谁心已许，维摩虽默语如雷。",
        "dynasty": "宋",
        "collection_info": null
    },
    {
        "uuid": "f2b4e377118e2cd4b8ea5afa10db16df",
        "title": "公择用前韵嘲戏双井",
        "author": "黄庭坚",
        "content": "万仞峰前双井坞，婆娑曾占早春来。\n如今摸索苍龙璧，沈井铜缾漫学雷。",
        "dynasty": "宋",
        "collection_info": null
    },
    {
        "uuid": "2c1c43b24c757adbc0249b83950152b6",
        "title": "又戏为双井解嘲",
        "author": "黄庭坚",
        "content": "山芽落硙风回雪，曾为尚书破睡来。\n勿以姬姜弃蕉萃，逢时瓦釜亦鸣雷。",
        "dynasty": "宋",
        "collection_info": null
    },
    {
        "uuid": "cea76f3ee71b8954ea56f128fa7fceb8",
        "title": "奉同六舅尚书咏茶碾煎烹三首  其一",
        "author": "黄庭坚",
        "content": "要及新香碾一杯，不应传宝到云来。\n碎身粉骨方余味，莫厌声喧万壑雷。",
        "dynasty": "宋",
        "collection_info": null
    },
    {
        "uuid": "1a2d908cac0ab18deb2e8c9c2cef6a14",
        "title": "奉同六舅尚书咏茶碾煎烹三首  其二",
        "author": "黄庭坚",
        "content": "风炉小鼎不须催，鱼眼长随蟹眼来。\n深注寒泉收第一，亦防枵腹爆干雷。",
        "dynasty": "宋",
        "collection_info": null
    },
    {
        "uuid": "707ca2e672f96fca9a11f96ac79ae5fe",
        "title": "奉同六舅尚书咏茶碾煎烹三首  其三",
        "author": "黄庭坚",
        "content": "乳粥琼糜雾脚回，色香味触映根来。\n睡魔有耳不及掩，直拂绳床过疾雷。",
        "dynasty": "宋",
        "collection_info": null
    },
    {
        "uuid": "091ab4bf0bcb7ade40d13e4f6c1925be",
        "title": "与李公择道中见两客布衣班荆而坐对戏弈秋因作一绝",
        "author": "黄庭坚",
        "content": "两客班荆覆局图，看人车马溷泥涂。\n文昌八座邻枢极，天上归来愧不如。",
        "dynasty": "宋",
        "collection_info": null
    },
    {
        "uuid": "b136aba528dbd77b14667aac275181c0",
        "title": "六舅以诗来觅铜犀用长句持送舅氏学古之余復味禅悦故篇末及之",
        "author": "黄庭坚",
        "content": "海牛压纸写银钩，阿雅守之索自收。\n长防玩物败儿性，得归老成散百忧。\n先生古心冶金铁，堂堂一角谁能折。\n儿言觳觫持赠谁，外家子云乃翁师。\n不着鼻绳袖两手，古犀牛儿好看取。",
        "dynasty": "宋",
        "collection_info": null
    },
    {
        "uuid": "fe679bebb0e954e0305e1ff8b1e36043",
        "title": "奉和公择舅氏送吕道人研长韵",
        "author": "黄庭坚",
        "content": "奉身玉壶冰，立朝朱丝絃。\n妙质寄郢匠，素心乃林泉。\n力耕不罪岁，嘉谷有逢年。\n校书天禄阁，蓺竹老风烟。\n携提寒泉泓，松煤厌磨研。\n藉甚在台省，六经勤传笺。\n谏草蠹穿穴，江湖渺归船。\n春官酌典礼，日月丽秋天。\n少也长母家，学海颇寻沿。\n诸公许似舅，贱子岂能贤。\n辕驹蒙推挽，官次奉丹铅。\n新诗先旧物，包送比青毡。\n缪传黄梅钵，未印少林禅。\n汲井涤败墨，苍珪谢磨镌。\n玉蟾泻明滴，要须笔如椽。\n眷求尽耆德，舅氏且进迁。\n山龙用补衮，舟楫功济川。\n当身任百世，旧学不虚捐。\n私持杀青简，缉缀报餐钱。\n屡书愿无愧，傥继麟趾篇。",
        "dynasty": "宋",
        "collection_info": null
    },
    {
        "uuid": "02234b2b615d81f56791bf34c61d3358",
        "title": "再和公择舅氏杂言",
        "author": "黄庭坚",
        "content": "外家有金玉，我躬之道术。\n有衣食我家之德心，使我蝉蜕俗学之市，乌哺仁人之林。\n养生事亲汔师古，炊玉爨桂能至今。\n岁暮三十裘，食口三百指。\n寒不缉江南之落毛，饥不拾狙公之橡子。\n平生荆鸡化黄鹄，今日江鸥作樊雉。\n人言无忌似牢之，挽入书林觑文字。\n更蒙着鞭翰墨场，赠研水苍珪玉方。\n蓬门繫马晚色浄，茅檐垂虹秋气凉。\n湔拂垢面生寒光，汉隶书吕规其阳。\n吕翁之冶与天通，不但澄埿烧铅黄。\n初疑蛮溪水中骨，不见鸜鹆目突兀。\n但见受墨无声松花发，颇似龙尾琢紫烟。\n不见罗縠纹粼粼，但见含墨不泄如寒渊。\n往在海濒时，晨夕亲几杖。\n恪居有官次，遣吏问无恙。\n抚摩宝泓置道山，鬰鬰秀气似舅眉宇间。\n其重可以回进躁之首，其温可以解横逆之颜。\n乌虖端是万乘器，红丝潭石之际知才难。",
        "dynasty": "宋",
        "collection_info": null
    },
    {
        "uuid": "d943742d65bca157b23c414adc157331",
        "title": "次韵答王四",
        "author": "黄庭坚",
        "content": "病懒百事废，不惟书问疏。\n新诗苦招唤，是日锁直庐。\n潢污深一尺，大道覆行车。\n晴夜遥相似，秋堂对望舒。",
        "dynasty": "宋",
        "collection_info": null
    },
    {
        "uuid": "860ab3b5016fd3148d8429505d98e932",
        "title": "戏答仇梦得承制",
        "author": "黄庭坚",
        "content": "仇侯能骑矍铄马，席上亦赋竞病诗。\n玄冬未雷苍蛇卧，玉山无年天马饥。\n三年荷戈对摇落，十倍乞弟亦可缚。\n何如万骑出河西，捕取弄兵黄口儿。",
        "dynasty": "宋",
        "collection_info": null
    },
    {
        "uuid": "137c77b1082908a92024fbc87557672e",
        "title": "戏答仇梦得承制二首  其一",
        "author": "黄庭坚",
        "content": "结髮从征听鼓鼙，未曾一展胸中奇。\n弯弓如月落霜雁，谁道将军能赋诗。",
        "dynasty": "宋",
        "collection_info": null
    },
    {
        "uuid": "4077bb1a0073690fd3b14eee6091f0c4",
        "title": "戏答仇梦得承制二首  其二",
        "author": "黄庭坚",
        "content": "横槊不为万骑先，传杯把笔过年年。\n怀中黄石闲三略，道上青旗漫百篇。",
        "dynasty": "宋",
        "collection_info": null
    },
    {
        "uuid": "00df20fab7db27ed9e863d8d51d2c891",
        "title": "和任夫人悟道",
        "author": "黄庭坚",
        "content": "夫亡子幼如月魄，摧尽蛾眉作诗客。\n二十余年刮地寒，见儿成人乃禅寂。\n万事新新不留故，瘦藤六尺持门户。\n烦恼林中即是禅，更向何门觅重悟。",
        "dynasty": "宋",
        "collection_info": null
    },
    {
        "uuid": "a4dbc0f9c3d64834078a65ae5ad1b4b7",
        "title": "暮到张氏园和壁间旧题",
        "author": "黄庭坚",
        "content": "邵平不见见园瓜，三径还寻二仲家。\n莫道暂来无所得，未秋先已碧莲华。",
        "dynasty": "宋",
        "collection_info": null
    },
    {
        "uuid": "6c098f3ddbacef46a9f326964cdd6e6e",
        "title": "从人求花",
        "author": "黄庭坚",
        "content": "舍南舍北勃姑啼，体中不佳阴雨垂。\n欲向黄梅问消息，背阴合有两三枝。",
        "dynasty": "宋",
        "collection_info": null
    },
    {
        "uuid": "1bbd30b1d78159e7463aaa1b074e9346",
        "title": "赠陈师道",
        "author": "黄庭坚",
        "content": "陈侯学诗如学道，又似秋虫噫寒草。\n日晏肠鸣不俛眉，得意古人便忘老。\n君不见向来河伯负两河，观海乃知身一蠡。\n旅床争席方归去，秋水黏天不自多。\n春风吹园动花鸟，霜月入户寒皎皎。\n十度欲言九度休，万人丛中一人晓。\n贫无置锥人所怜，穷到无锥不属天。\n呻吟成声可管絃，能与不能安足言。",
        "dynasty": "宋",
        "collection_info": null
    },
    {
        "uuid": "0ea8bb439fba0b0862e33ff5bafb9b95",
        "title": "送六十五弟贲南归",
        "author": "黄庭坚",
        "content": "风惊鸿雁行，吹落秋江上。\n为扫碧岩边，问叔今无恙。",
        "dynasty": "宋",
        "collection_info": null
    },
    {
        "uuid": "8b279a2a940ed1eecde0b5f3fead02f9",
        "title": "赠吴道士",
        "author": "黄庭坚",
        "content": "吴山十二棋，一击玄关应。\n探人怀中事，如月入清镜。",
        "dynasty": "宋",
        "collection_info": null
    },
    {
        "uuid": "55b08f541ee46c82dee6e110996f06e5",
        "title": "同谢公定携书浴室院汶师置饭作此",
        "author": "黄庭坚",
        "content": "竹林风与日俱斜，细草犹开一两花。\n天上归来对书客，愧勤僧饭更煎茶。",
        "dynasty": "宋",
        "collection_info": null
    },
    {
        "uuid": "17ee3a05d195bbb6bf001410e55a4cc2",
        "title": "谢人惠茶",
        "author": "黄庭坚",
        "content": "一规苍玉琢蜿蜒，藉有佳人锦段鲜。\n莫笑持归淮海去，为君重试大明泉。",
        "dynasty": "宋",
        "collection_info": null
    },
    {
        "uuid": "0bcd65a478388fd2bc1d9b4d930124a5",
        "title": "懋宗奉议有佳句咏冷庭叟野居庭坚于庭叟有十八年之旧故次韵赠之",
        "author": "黄庭坚",
        "content": "城西冷叟半忙閒，人道王阳得早还。\n四望楼台皆我有，一原花竹住中间。\n初无狗盗窥篱落，底事蛾眉失锁关。\n每为朝天三十里，时时惊枕梦催班。",
        "dynasty": "宋",
        "collection_info": null
    },
    {
        "uuid": "9d99269e010d92d2e0274442091bf3bf",
        "title": "古意赠郑彦能八音歌",
        "author": "黄庭坚",
        "content": "金欲百炼刚，不欲绕指柔。\n石羊卧荒草，一世如蜉蝣。\n丝成蚕自缚，智成龟自囚。\n竹箭天与美，岂愿作嚆矢。\n匏枯中笙竽，不用繫墙隅。\n土偶与木偶，未用相贤愚。\n革辙要合道，覆车还不好。\n木讷赤子心，百巧令人老。",
        "dynasty": "宋",
        "collection_info": null
    },
    {
        "uuid": "414d80bfe5de6dad167a5ab6f0c6491a",
        "title": "子瞻题狄引进雪林石屏要同作",
        "author": "黄庭坚",
        "content": "翠屏临研滴，明窗翫寸阴。\n意境可千里，摇落江上林。\n百醉歌舞罢，四郊风雪深。\n将军貂狐暖，士卒多苦心。",
        "dynasty": "宋",
        "collection_info": null
    },
    {
        "uuid": "f796ba342a3abb389f4734f2cf428b36",
        "title": "送张材翁赴秦佥",
        "author": "黄庭坚",
        "content": "金沙酴醾春纵横，提壶栗留催酒行。\n公家诸父酌我醉，横笛送晚延月明。\n此诗诸儿皆秀发，酒间乞书藤纸滑。\n北门相见后十年，醉语十不省七八。\n吏事衮衮谈赵张，乃是樽前绿髮郎。\n风悲松丘忽三岁，更觉绿竹能风霜。\n去作将军幕下士，犹闻防秋屯虎兕。\n只今陛下思保民，所要边头不生事。\n短长不登四万日，愚智相去三十里。\n百分举酒更若为，千户封侯傥来尔。",
        "dynasty": "宋",
        "collection_info": null
    },
    {
        "uuid": "e896a41fe65760f57dfba20183e4f4be",
        "title": "题阳关图二首  其一",
        "author": "黄庭坚",
        "content": "断肠声裏无形影，画出无声亦断肠。\n想得阳关更西路，北风低草见牛羊。",
        "dynasty": "宋",
        "collection_info": null
    },
    {
        "uuid": "5686ddcf49c65a508e9749cc3dde9a73",
        "title": "题阳关图二首  其二",
        "author": "黄庭坚",
        "content": "人事好乖当语离，龙眠貌出断肠诗。\n渭城柳色关何事，自是离人作许悲。",
        "dynasty": "宋",
        "collection_info": null
    },
    {
        "uuid": "feed8bfb36ca6ee328f53c0b1577225d",
        "title": "题归去来图二首  其一",
        "author": "黄庭坚",
        "content": "日日言归真得归，迎门儿女笑牵衣。\n宅边犹有旧时柳，漫向世人言昨非。",
        "dynasty": "宋",
        "collection_info": null
    },
    {
        "uuid": "945d09580529269af0e2540de1ec9c1e",
        "title": "题归去来图二首  其二",
        "author": "黄庭坚",
        "content": "人间处处犹崔子，岂忍更令三径荒。\n谁与老翁同避世，桃花源裏捕鱼郎。",
        "dynasty": "宋",
        "collection_info": null
    },
    {
        "uuid": "9a1c09968ca4d746c09e9e8bfd857e87",
        "title": "题画鹅雁二首  其一",
        "author": "黄庭坚",
        "content": "鴐鹅引颈回，似我胸中字。\n右军数能来，不为口腹事。",
        "dynasty": "宋",
        "collection_info": null
    },
    {
        "uuid": "c776184ee2dbf59c5147e3f18a7bdbbd",
        "title": "题画鹅雁二首  其二",
        "author": "黄庭坚",
        "content": "水国鸿雁秋，烟沙风日丽。\n莫遣角弓鸣，惊飞不成字。",
        "dynasty": "宋",
        "collection_info": null
    },
    {
        "uuid": "2ff14462671449f056862db96c2514da",
        "title": "题老鹤万里心",
        "author": "黄庭坚",
        "content": "仙人驾飞骑，朝会白云衢。\n老骥不伏乘，清唳彻九虚。\n野田篁竹底，毰毸伴鸡鳬。\n时因长风起，犹欲试南图。",
        "dynasty": "宋",
        "collection_info": null
    },
    {
        "uuid": "b5e643ec155bf19070cb09c71619e27e",
        "title": "题韦偃马",
        "author": "黄庭坚",
        "content": "韦侯常喜作羣马，杜陵诗中如见画。\n忽开短卷六马图，想见诗老醉骑馿。\n龙眠作马晚更妙，至今似觉韦偃少。\n一洗万古凡马空，句法如此今谁工。",
        "dynasty": "宋",
        "collection_info": null
    },
    {
        "uuid": "06f35cab1655965b8acf5ddfad6245d7",
        "title": "答王道济寺丞观许道宁山水图",
        "author": "黄庭坚",
        "content": "往逢醉许在长安，蛮溪大砚磨松烟。\n忽呼绢素翻砚水，久不下笔或经年。\n异时踏门闯白首，巾冠敧斜更索酒。\n举杯意气欲翻盆，倒卧虚樽将八九。\n醉拈枯笔墨淋浪，势若山崩不停手。\n数尺江山万里遥，满堂风物冷萧萧。\n山僧归寺童子后，渔伯欲渡行人招。\n先君笑指溪上宅，鸬鷀白鹭如相识。\n许生再拜谢不能，原是天机非笔力。\n自言年少眼明时，手挥八幅锦江丝。\n赠行卷送张京兆，心知李成是我师。\n张公身逐铭旌去，流落不知今主谁。\n大梁画肆阅水墨，我君槃礴忘揖客。\n蛛丝煤尾意昏昏，几年风动人家壁。\n雨雪涔涔满寺庭，四图冷落让丹青。\n笑酬肆翁十万钱，卷付骑奴市尽倾。\n王丞来观皆失席，指点如见初画日。\n四时风物入句图，信知君家有摩诘。\n我持此图二十年，眼前绿髮皆华颠。\n许生缩手入黄泉，众史弄笔摩青天。\n君家枯松出老翟，风烟枯枝倚崩石。\n蠹穿风物皆爱惜，不诬方将有人识。",
        "dynasty": "宋",
        "collection_info": null
    },
    {
        "uuid": "0610b70b29a52d1e21966de19870cb21",
        "title": "和刘景文",
        "author": "黄庭坚",
        "content": "追随城西园，残暑欲退席。\n夜凉雨新休，城谯挂苍璧。\n佳人携手嬉，调笑忘日夕。\n刘侯本将家，今为读书客。\n诗名二十年，风雅自推激。\n牛铎调黄钟，薪余合琴瑟。\n食无千户封，句有万人敌。\n颇类邺侯家，连墙架书册。\n残编汲县冢，半隶鸿都壁。\n渠成亦秦利，愿公多购获。\n竟须卜比邻，劳苦相饮食。\n身有小丑女，已自喜翰墨。\n要传未见书，遮眼差有益。\n人生但安乐，券外岂吾力。\n分鹿谁觉梦，亡羊路南北。\n公今百寮底，雪髮不胜帻。\n爱公欲湔拂，顾我已头白。",
        "dynasty": "宋",
        "collection_info": null
    },
    {
        "uuid": "fec7b8999040b6ea262a57cc9366342d",
        "title": "奉谢刘景文送团茶",
        "author": "黄庭坚",
        "content": "刘侯惠我大玄璧，上有雌雄双凤迹。\n鹅溪水练落春雪，粟面一杯增目力。\n刘侯惠我小玄璧，自裁半璧煮琼爢。\n收藏残月惜未碾，直待阿衡来说诗。\n绛囊团团余几璧，因来送我公莫惜。\n箇中渴羌饱汤餠，鸡苏胡麻煮同吃。",
        "dynasty": "宋",
        "collection_info": null
    },
    {
        "uuid": "abbc5240da0e0abfe6678a5a7266e50a",
        "title": "谢景文惠浩然所作廷珪墨",
        "author": "黄庭坚",
        "content": "廷珪贋墨出苏家，麝煤漆泽纹乌鞾。\n柳枝瘦龙印香字，十袭一日三摩挲。\n刘侯爱我如桃李，挥赠要我书万纸。\n不意神禹治水圭，忽然入我怀袖里。\n吾不能手抄五车书，亦不能写论付官奴。\n便当闭门学水墨，洒作江南骤雨图。",
        "dynasty": "宋",
        "collection_info": null
    },
    {
        "uuid": "1557fed5adf83ef05cb58d859760b3a5",
        "title": "同景文丈咏莲塘",
        "author": "黄庭坚",
        "content": "塘上鈎帘对晚香，半斜红日已侵床。\n江妃羞出凌波袜，长在高荷扇影凉。",
        "dynasty": "宋",
        "collection_info": null
    },
    {
        "uuid": "40e38187f92c7b207140028d1f3c3f22",
        "title": "送刘道纯",
        "author": "黄庭坚",
        "content": "五松山下古铜官，邑居褊小水府宽。\n民安蒲鱼少嚚讼，簿领未减一丘槃。\n胸中峥嵘书万卷，簸弄日月江湖间。\n稠人广众自神王，按剑之眼白相看。\n老身风波谙世味，如食橘柚知甘酸。\n麒麟图画偶然耳，半枕百年梦邯郸。\n平生樽俎宫亭上，涉世忘味皆朱颜。\n此时阿翁尚无恙，追琢秀句酬江山。\n堂堂今为蜕蝉去，五老偃蹇无往还。\n大梁城中笏拄颊，颔髭今成雪点斑。\n青云何必出公右，亨衢在天无由攀。\n椎鼓转船如病已，梦想楼台落星湾。\n子政诸儿喜文史，阿秤亦闻有笔端。\n丹徒布衣未可量，诗书且对藜藿盘。\n穴中生涯识阴雨，木末牖户知风寒。\n我今四壁恋微禄，知公未能长挂冠。",
        "dynasty": "宋",
        "collection_info": null
    },
    {
        "uuid": "974b234253f32e3848cef642e970693c",
        "title": "送薛乐道知郧乡",
        "author": "黄庭坚",
        "content": "黄山叶县连墙居，谢公席上对摴蒱。\n双鬟女弟如桃李，早许归我舍中雏。\n平生同忧共安乐，岁晚相看青云衢。\n去年樽酒辇毂下，各喜身为反哺乌。\n城头归乌尾毕逋，春寒啄雪送行车。\n解佩我无明月珠，折柳不对千里驹。\n念君胸中极了了，作吏办事犹诗书。\n浊酒挽人作年少，关防心地亦时须。\n郧乡县古民少讼，但问自己不关渠。\n登临一笑双白髮，宜城冻笋供行厨。\n人生此乐他事无，行李道出汉南都。\n寄声诸谢今何如，谢公书堂迷竹坞。\n手种竹今青青否，我思谢公泪成雨，属公去洒穰下土。",
        "dynasty": "宋",
        "collection_info": null
    },
    {
        "uuid": "9e9c0f0fc41076616cf49db8f58db987",
        "title": "寄朱乐仲",
        "author": "黄庭坚",
        "content": "故人昔在国北门，邻舍杖藜对樽酒。\n十五年余乃一逢，黄尘急流语马首。\n懒书愧见南飞鸿，君居三十六峰东。\n我心想见古人面，晓雨垂虹到望崧。",
        "dynasty": "宋",
        "collection_info": null
    },
    {
        "uuid": "fd25ea672fe515c17cd08232d54a5430",
        "title": "赠陈元舆祠部",
        "author": "黄庭坚",
        "content": "武成园木锁中秋，久得汀州刺史游。\n招唤丁宁方邂逅，谁言天网漏吞舟。",
        "dynasty": "宋",
        "collection_info": null
    },
    {
        "uuid": "f749e3fec8858c705866d9a4410e2668",
        "title": "松下渊明",
        "author": "黄庭坚",
        "content": "南渡诚草草，长沙济艰难。\n夜半舟移岸，今无晋衣冠。\n松风自度曲，我絃不须弹。\n慧远香火社，遗民文字禅。\n虽非老翁事，幽尚亦可欢。\n客来欲开说，觞至不得言。",
        "dynasty": "宋",
        "collection_info": null
    },
    {
        "uuid": "d251028cee6806df46fa6b503ecebd00",
        "title": "老杜浣花溪图引",
        "author": "黄庭坚",
        "content": "拾遗流落锦官城，故人作尹眼为青。\n碧鸡坊西结茅屋，百花潭水濯冠缨。\n故衣未补新衣绽，空蟠胸中书万卷。\n探道欲度羲皇前，论诗未觉国风远。\n干戈峥嵘暗宇县，杜陵韦曲无鸡犬。\n老妻稚子且眼前，弟妹飘零不相见。\n此公乐易真可人，园翁溪友肯卜邻。\n邻家有酒邀皆去，得意鱼鸟来相亲。\n浣花酒船散车骑，野墙无主看桃李。\n宗文守家宗武扶，落日蹇馿驮醉起。\n愿闻解鞍脱兜鍪，老儒不用千户侯。\n中原未得平安报，醉裏眉攒万国愁。\n生绡铺墙粉墨落，平生忠义今寂寞。\n儿呼不苏馿失脚，犹恐醒来有新作。\n常使诗人拜画图，煎胶续弦千古无。",
        "dynasty": "宋",
        "collection_info": null
    },
    {
        "uuid": "f9511a854276a8380dba4a6ea9990fad",
        "title": "戏和舍弟船场探春二首  其一",
        "author": "黄庭坚",
        "content": "雨余禽语催天晓，月上梨花放夜阑。\n莫听游人待妍暖，十分倾酒对春寒。",
        "dynasty": "宋",
        "collection_info": null
    },
    {
        "uuid": "f231a381e22dd642b7c9a48cca315b0e",
        "title": "戏和舍弟船场探春二首  其二",
        "author": "黄庭坚",
        "content": "百舌解啼泥滑滑，忽成风雨落花天。\n城南一段春如锦，唤取诗人到酒边。",
        "dynasty": "宋",
        "collection_info": null
    },
    {
        "uuid": "f268c3f54572475738b1e7b4c4513783",
        "title": "次韵舍弟题牛氏园二首  其一",
        "author": "黄庭坚",
        "content": "春与园林共晚，人将蜂蝶俱来。\n樽前鸟歌花舞，归路星翻汉回。",
        "dynasty": "宋",
        "collection_info": null
    },
    {
        "uuid": "e8eae9059ef7e07f05c96a82a1c3538b",
        "title": "次韵舍弟题牛氏园二首  其二",
        "author": "黄庭坚",
        "content": "春事欲了鶑催，主人虽贫燕来。\n玉烛传杯未厌，金吾静夜惊回。",
        "dynasty": "宋",
        "collection_info": null
    },
    {
        "uuid": "77ca4188c490fbd93453c5c69a67d889",
        "title": "急雪寄王立之问梅花",
        "author": "黄庭坚",
        "content": "红梅雪裏与蓑衣，莫遣寒侵鹤膝枝。\n老子此中殊不浅，尚堪何逊作同时。",
        "dynasty": "宋",
        "collection_info": null
    },
    {
        "uuid": "f6edad57b67301ede0a6b6476c73e22d",
        "title": "又寄王立之",
        "author": "黄庭坚",
        "content": "南人羁旅不成归，梦绕南枝与北枝。\n安得孤根连夜发，要当雪月羣明时。",
        "dynasty": "宋",
        "collection_info": null
    },
    {
        "uuid": "cd51088f9bf0f96a7dab5f8ffc06c319",
        "title": "王立之以小诗送并蒂牡丹戏答二首  其一",
        "author": "黄庭坚",
        "content": "分送香红惜折残，春阴醉起薄罗寒。\n不如王谢堂前燕，曾见新妆并倚栏。",
        "dynasty": "宋",
        "collection_info": null
    },
    {
        "uuid": "5808cc98248d8d970048506b954ba160",
        "title": "王立之以小诗送并蒂牡丹戏答二首  其二",
        "author": "黄庭坚",
        "content": "露晞风晚别春丛，拂掠残妆可意红。\n多病废诗仍止酒，可怜虽在与谁同。",
        "dynasty": "宋",
        "collection_info": null
    },
    {
        "uuid": "e324eacd887193fc1d8216926b9f5667",
        "title": "从王都尉觅千叶梅云已落尽戏作嘲吹笛侍儿",
        "author": "黄庭坚",
        "content": "若为可耐昭华得，脱帽看髮已微霜。\n催尽落梅春已半，更吹三弄乞风光。",
        "dynasty": "宋",
        "collection_info": null
    },
    {
        "uuid": "a610e400a35699fce1868ebb3f60af6e",
        "title": "次韵李士雄子飞独游西园折牡丹忆弟子奇二首  其一",
        "author": "黄庭坚",
        "content": "西园春色才桃李，蜂已成围蝶作团。\n更欲开花比京洛，放教姚魏接山丹。",
        "dynasty": "宋",
        "collection_info": null
    },
    {
        "uuid": "1f9f95cd67d4f39cd9656b940b5705f7",
        "title": "次韵李士雄子飞独游西园折牡丹忆弟子奇二首  其二",
        "author": "黄庭坚",
        "content": "桃李阴中五兄弟，扶将白髮共传杯。\n风吹一雁忽南去，空得平安书信回。",
        "dynasty": "宋",
        "collection_info": null
    },
    {
        "uuid": "25c879ac67449688424f1b3e7220a2a8",
        "title": "和曹子方杂言",
        "author": "黄庭坚",
        "content": "正月尾，垂云如覆盂，雁作斜行书。\n三十六陂浸烟水，想对西江彭蠡湖。\n人言春色浓如酒，不见插秧吴女手。\n冷卿小坞颇藏春，张侯官居柳对门。\n当风横笛留三弄，烧烛围棋覆九军。\n尽是向来行乐事，每见琵琶忆朝云。\n只今不举蛾眉酒，红牙捍拨网蛛尘。\n曹侯束书丞太仆，试说相马犹可人。\n照夜白，真乘黄。\n万马同秣随低昂，一矢射落皂鵰双。\n张侯犹思在戎行，横山虎北开汉疆。\n冷卿智多髮苍浪，牛刀发硎思一邦。\n政成十缀舞红妆，两侯不如曹子方。\n朵颐论诗猬毛张，龟藏六用中有光。\n何时端能俱过我，扫除北寺读书堂。\n菊苗煮餠深注汤，更碾盘龙不入香。",
        "dynasty": "宋",
        "collection_info": null
    },
    {
        "uuid": "83a8781e7aae06e2430a2ab6c67aa2d1",
        "title": "谢曹子方惠二物二首 博山炉",
        "author": "黄庭坚",
        "content": "飞来海上峰，琢出华阴碧。\n炷香上褭褭，映我鼻端白。\n听公谈昨梦，沙暗雨矢石。\n今此非梦耶，烟寒已无迹。",
        "dynasty": "宋",
        "collection_info": null
    },
    {
        "uuid": "bb7251f3133115bed30df686774277cc",
        "title": "谢曹子方惠二物二首 煎茶缾",
        "author": "黄庭坚",
        "content": "短喙可候煎，枵腹不停尘。\n蟹眼时探穴，龙文已碎身。\n茗椀有何好，煮缾被宠珍。\n石交谅如此，湔祓长日新。",
        "dynasty": "宋",
        "collection_info": null
    },
    {
        "uuid": "44b4b7c3d72bbb837587f77de79d1779",
        "title": "送高士敦赴成都钤辖二首  其一",
        "author": "黄庭坚",
        "content": "玉钤金印临参井，控蜀通秦四十州。\n日下书来望鸿雁，江头花发醉貔貅。\n巴滇有马驹空老，林箐无人叶自秋。\n能为将军歌此曲，鸣机割锦与缠头。",
        "dynasty": "宋",
        "collection_info": null
    },
    {
        "uuid": "ac5247ac029a7d34a45e729aea0941c3",
        "title": "送高士敦赴成都钤辖二首  其二",
        "author": "黄庭坚",
        "content": "捧日高宣事，东京四姓侯。\n军中闻俎豆，庙胜脱兜鍪。\n烧烛海棠夜，香衣药市秋。\n君平识行李，河汉接天流。",
        "dynasty": "宋",
        "collection_info": null
    },
    {
        "uuid": "2aa50ff46db61aae96d5df3258f99993",
        "title": "次韵子瞻送穆父二绝  其一",
        "author": "黄庭坚",
        "content": "渺然今日望人材，每见紫芝眉宇开。\n又触惠文江海去，快帆谁与挽令回。",
        "dynasty": "宋",
        "collection_info": null
    },
    {
        "uuid": "6940b62d706ce2e60337e20f31c7139c",
        "title": "次韵子瞻送穆父二绝  其二",
        "author": "黄庭坚",
        "content": "谪官犹得住蓬莱，抱牍人稀书卷开。\n张敞怃眉应急召，董宣强项莫低回。",
        "dynasty": "宋",
        "collection_info": null
    },
    {
        "uuid": "88c799ade3e218bb37ea301cb9b1543b",
        "title": "和子瞻内翰题公择舅中丞山房",
        "author": "黄庭坚",
        "content": "幽人八座復中台，想见书堂山杏开。\n四十余年僧屈指，时因秋雁寄声来。",
        "dynasty": "宋",
        "collection_info": null
    },
    {
        "uuid": "79e00a6584e2b30b52994dfb8a34e69a",
        "title": "题子瞻书诗后",
        "author": "黄庭坚",
        "content": "诗就金声玉振，书成虿尾银钩。\n已作青云直上，何时散髮沧洲。",
        "dynasty": "宋",
        "collection_info": null
    },
    {
        "uuid": "da86cb636e75b0f607f9df72959f42fe",
        "title": "戏赠高述六言",
        "author": "黄庭坚",
        "content": "江湖心计不浅，翰墨风流有余。\n相期乃千载事，要须读五车书。",
        "dynasty": "宋",
        "collection_info": null
    },
    {
        "uuid": "3bf66a3502b2d3a9fb410776288db894",
        "title": "戏题大年防御芦雁",
        "author": "黄庭坚",
        "content": "挥毫不作小池塘，芦荻江村落雁行。\n虽有珠帘藏翡翠，不忘烟雨罩鸳鸯。",
        "dynasty": "宋",
        "collection_info": null
    },
    {
        "uuid": "6b800c6ca1d1900ba83d5d7456a25ea2",
        "title": "避暑李氏园二首  其一",
        "author": "黄庭坚",
        "content": "李侯别馆锁春阴，花径吹香可细寻。\n迸笋侵阶藤倒架，主人重为费千金。",
        "dynasty": "宋",
        "collection_info": null
    },
    {
        "uuid": "499d4dcf993fe35bbb33b1681f27953e",
        "title": "避暑李氏园二首  其二",
        "author": "黄庭坚",
        "content": "荷气竹风宜永日，冰壶凉簟不能回。\n题诗未有惊人句，会唤谪仙苏二来。",
        "dynasty": "宋",
        "collection_info": null
    },
    {
        "uuid": "e75db2bbefaeef75b00cc6cbf2c71325",
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其一",
        "author": "黄庭坚",
        "content": "看除日月坐中铨，一岁应无官九迁。\n葱韭盈盘市门食，诗书满枕客床毡。\n留连节物孤朋酒，恼乱邻翁谒子钱。\n谁料丹徒布衣得，困穷且忍试新年。",
        "dynasty": "宋",
        "collection_info": null
    },
    {
        "uuid": "272a4d92c958da710d6e26b39d6fdf77",
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其二",
        "author": "黄庭坚",
        "content": "丁未同升乡里贤，别离寒暑未推迁。\n萧条羁旅深穷巷，蚤晚声名上细毡。\n碧嶂清江原有宅，白鱼黄雀不论钱。\n槟榔一斛何须得，李氏弟兄佳少年。",
        "dynasty": "宋",
        "collection_info": null
    },
    {
        "uuid": "2814ad4e09181d5381a4a702cd683f10",
        "title": "次韵胡彦明同年羁旅京师寄李子飞三章一章道其困穷二章劝之归三章言我亦欲归耳胡李相甥也故有槟榔之句  其三",
        "author": "黄庭坚",
        "content": "畏人重禄难堪忍，阅世浮云易变迁。\n徐步当车饥当肉，锄头为枕草为毡。\n原无马上封侯骨，安用人间使鬼钱。\n不是朱门争底事，清溪白石可忘年。",
        "dynasty": "宋",
        "collection_info": null
    },
    {
        "uuid": "3e92eef9c79d2403870a721e9053ab82",
        "title": "与胡彦明处道饮融师竹轩",
        "author": "黄庭坚",
        "content": "井寒茶鼎甘，竹密午阴好。\n瓜尝邵平种，酒为何侯倒。\n倦须槃礴臝，归可倒着帽。\n欲去更少留，道人谈药草。",
        "dynasty": "宋",
        "collection_info": null
    },
    {
        "uuid": "f9ded01b826f6e9315f4c55045a7f9a7",
        "title": "谢送宣城笔",
        "author": "黄庭坚",
        "content": "宣城变样蹲鸡距，诸葛名家捋鼠鬚。\n一束喜从公处得，千金求买市中无。\n漫投墨客摹科斗，胜与朱门饱蠹鱼。\n愧我初非草玄手，不将閒写吏文书。",
        "dynasty": "宋",
        "collection_info": null
    },
    {
        "uuid": "ac4a21c5ead03168d693d7f6e7fdfecb",
        "title": "王彦祖惠其祖黄州制草书其后",
        "author": "黄庭坚",
        "content": "脱略看时辈，诸君等发蒙。\n董狐常直笔，汲黯少居中。\n鵩入迁臣舍，乌号厌世弓。\n平生有嘉树，犹起九原风。",
        "dynasty": "宋",
        "collection_info": null
    },
    {
        "uuid": "44b24fd5bcc1f56c38bef41b0ea46835",
        "title": "送徐景道尉武宁二首  其一",
        "author": "黄庭坚",
        "content": "李苦少人摘，酒醇无巷深。\n当官莫避事，为吏要清心。\n葛藟松千尺，寒泉绠百寻。\n公朝有汲引，吾子茂徽音。",
        "dynasty": "宋",
        "collection_info": null
    },
    {
        "uuid": "ad0a670c9069160c3e9764296940aeb1",
        "title": "送徐景道尉武宁二首  其二",
        "author": "黄庭坚",
        "content": "黄绶补一尉，还依水竹居。\n身随南渡马，书寄北来鱼。\n风俗谙邻并，艰难试事初。\n官閒莫歌舞，教子诵诗书。",
        "dynasty": "宋",
        "collection_info": null
    },
    {
        "uuid": "af3863727be3e7d5afd84e09224e5646",
        "title": "杜似吟院二首  其一",
        "author": "黄庭坚",
        "content": "日长吟院无公事，燕入花开必有诗。\n莫道南风吹雁去，春来亦有北风时。",
        "dynasty": "宋",
        "collection_info": null
    },
    {
        "uuid": "53907ad37ccf93775b95f4ad3541f54a",
        "title": "杜似吟院二首  其二",
        "author": "黄庭坚",
        "content": "吟院虚明如画舫，想成槛外是长江。\n杜郎忽作扬州梦，雨带风沙打夜窗。",
        "dynasty": "宋",
        "collection_info": null
    },
    {
        "uuid": "2edc93071ddd067063e38021bf6a5ce8",
        "title": "岁寒知松柏",
        "author": "黄庭坚",
        "content": "松柏天生独，青青贯四时。\n心藏后凋节，岁有大寒知。\n惨淡冰霜晚，轮囷涧壑姿。\n或容蝼蚁穴，未见斧斤迟。\n摇落千秋静，婆娑万籁悲。\n郑公扶贞观，已不见封彝。",
        "dynasty": "宋",
        "collection_info": null
    },
    {
        "uuid": "80e5db6050a8ac20bb9bc824ba26f36d",
        "title": "效进士作观成都石经",
        "author": "黄庭坚",
        "content": "成都九经石，岁久麝煤寒。\n字画参工拙，文章可鉴观。\n危邦犹劝讲，相国校雕刊。\n羣盗烟尘后，诸生竹帛残。\n王春尊孔氏，乙夜诏甘盘。\n愿比求诸野，成书上学官。",
        "dynasty": "宋",
        "collection_info": null
    },
    {
        "uuid": "ae307f5b2207f75f0ce479abeb846c9a",
        "title": "送曹子方福建路运判兼简运使张仲谋",
        "author": "黄庭坚",
        "content": "曹侯黄鬚便弓马，从军赋诗横槊间。\n阿瞒文武如兕虎，远孙风气犹斑斑。\n昨解弓刀丞太仆，坐看收驹十二闲。\n远方不异辇毂下，诏遣中使哀恫鳏。\n吾闻斯民病盐策，天有雨露东南干。\n谢君论河秉禹贡，诘难蠭起安如山。\n老郎不作患失计，凛然宜着侍臣冠。\n愿公不落谢君后，江湖以南尚少宽。\n百城阅人如阅马，泛驾亦要知才难。\n盐车之下有绝足，败羣勿纵为民残。\n官焙荐璧天解颜，瀹汤试春聊加餐。\n子鱼通印蚝破山，不但蕉黄荔子丹。\n道逢使者汉郎官，清溪弭节问平安。\n天子命我参卿事，奋然相对亦可欢。\n迴波一醉嘲栲栳，山驿官梅破小寒。",
        "dynasty": "宋",
        "collection_info": null
    },
    {
        "uuid": "03f4ff6eafa0e3ab3d7b5eb0792fc014",
        "title": "戏赠曹子方家凤儿",
        "author": "黄庭坚",
        "content": "拣芽入汤狮子吼，荔子新剥女儿颊。\n凤郎但喜风土乐，不解生愁山迭迭。\n目如点漆射清扬，归时定自能文章。\n莫随闽岭三年语，转却中原万籁簧。",
        "dynasty": "宋",
        "collection_info": null
    },
    {
        "uuid": "220db8abdba01e4382be8de22e58d1f7",
        "title": "次韵子瞻书黄庭经尾付蹇道士",
        "author": "黄庭坚",
        "content": "琅函绛简蕊珠篇，寸田尺宅可蕲仙。\n高真接手玉宸前，女丁来谒粲六妍。\n金籥闭欲形完坚，万物荡尽正秋天。\n使形如是何尘缘，苏李笔墨妙自然。\n万灵拱手书已传，传非其人恐飞鶱。\n当付骊龙藏九渊，蹇侯奉告请周旋，纬萧探手我不眠。",
        "dynasty": "宋",
        "collection_info": null
    },
    {
        "uuid": "da72a7848e98615c855176d36bb3037f",
        "title": "何氏悦亭咏柏",
        "author": "黄庭坚",
        "content": "涧底长松风雨寒，冈头老柏颜色悦。\n天生草木臭味同，同盛同衰见冰雪。\n君莫爱清江百尺船，刀锯来谋岁寒节。\n千林无叶草根黄，苍髯龙吟送日月。",
        "dynasty": "宋",
        "collection_info": null
    },
    {
        "uuid": "a0a877bcc5f22a8137a8d0173f29e780",
        "title": "次韵答少章闻雁听鸡二首  其一",
        "author": "黄庭坚",
        "content": "平生绝少分甘处，身要从师万事忘。\n霜雁叫羣倾半枕，梦回兄弟綵衣行。",
        "dynasty": "宋",
        "collection_info": null
    },
    {
        "uuid": "365165353209ca5027844892515be91d",
        "title": "次韵答少章闻雁听鸡二首  其二",
        "author": "黄庭坚",
        "content": "朝士闻鸡常半途，朱门拥被不关渠。\n秦郎五起听三唱，残烛贪传未见书。",
        "dynasty": "宋",
        "collection_info": null
    },
    {
        "uuid": "ef5054bcda2fd80e9f33aa1be40edd67",
        "title": "伯父祖善耆老好学于所居紫阳溪后小马鞍山为放隠斋远寄诗句意欲庭坚和之幸师友同赋率尔上呈",
        "author": "黄庭坚",
        "content": "樵入千岩静，松含万籁寒。\n儿童给行李，藜莜对衣冠。\n小槛聊防虎，时来即解鞍。\n阿翁吹笛罢，怀昔泪相看。",
        "dynasty": "宋",
        "collection_info": null
    },
    {
        "uuid": "96c03074b0392c36c3a56e39c5df0bd2",
        "title": "题李十八知常轩",
        "author": "黄庭坚",
        "content": "身心如一是知常，事不惊人味久长。\n盖世功名棋一局，藏山文字纸千张。\n无心海燕窥金屋，有意江鸥傍草堂。\n惊破南柯少时梦，新晴鼓角报斜阳。",
        "dynasty": "宋",
        "collection_info": null
    }
]