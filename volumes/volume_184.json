[
    {
        "uuid": "e747c0b46edeaa862b374adfc9acf699",
        "title": "游山七绝 訾家洲",
        "author": "张釜",
        "content": "訾洲风物柳州文，开□□□□梦魂。\n老去一尊酬望眼，淡烟衰草莽连村。",
        "dynasty": "宋",
        "collection_info": null
    },
    {
        "uuid": "6c3329d214d9b2fa2708bf4d0e28dabd",
        "title": "游山七绝 水月洞 其一",
        "author": "张釜",
        "content": "水际空明月正圆，人行月裏水如天。\n道旁听得人争指，半是当年折桂仙。",
        "dynasty": "宋",
        "collection_info": null
    },
    {
        "uuid": "cf7a66d5da82ee946c5ba5787df19e43",
        "title": "游山七绝 水月洞 其二",
        "author": "张釜",
        "content": "千年佛阁与云齐，足力穷时目力移。\n堪笑痴儿夸壮丽，那知芥子纳须弥。",
        "dynasty": "宋",
        "collection_info": null
    },
    {
        "uuid": "8454ef1276b5d92650a8eeac359eb941",
        "title": "游山七绝 千山观",
        "author": "张釜",
        "content": "小立东风紫翠颠，画屏展尽一山川。\n非关眼界因高别，自是人心逐物迁。",
        "dynasty": "宋",
        "collection_info": null
    },
    {
        "uuid": "abd48b2c607da38335bf604760f9b4e6",
        "title": "句  其一",
        "author": "张釜",
        "content": "细评清绝处。",
        "dynasty": "宋",
        "collection_info": null
    },
    {
        "uuid": "38fc9055adab061b47a114f0b49dbf36",
        "title": "句  其二",
        "author": "张釜",
        "content": "欲辨已忘言。",
        "dynasty": "宋",
        "collection_info": null
    },
    {
        "uuid": "4e827170462fed99e2f0f48b5df6c61b",
        "title": "句  其三",
        "author": "张釜",
        "content": "有山供杰句。",
        "dynasty": "宋",
        "collection_info": null
    },
    {
        "uuid": "73e429dd9ac6d12e779de1d88a51aa19",
        "title": "句  其四",
        "author": "张釜",
        "content": "聊以记飘零。",
        "dynasty": "宋",
        "collection_info": null
    },
    {
        "uuid": "54a8f86a113ae9f823c6af555e6b3112",
        "title": "句  其五",
        "author": "张釜",
        "content": "风缓帆舒卷。",
        "dynasty": "宋",
        "collection_info": null
    },
    {
        "uuid": "05bce392c6aea7c429e7823529e6d532",
        "title": "句  其六",
        "author": "张釜",
        "content": "杉栽处处青。",
        "dynasty": "宋",
        "collection_info": null
    },
    {
        "uuid": "bec6b61d95d84fa71fd000245a9e83d6",
        "title": "句  其七",
        "author": "张釜",
        "content": "回首重阳嗟。",
        "dynasty": "宋",
        "collection_info": null
    },
    {
        "uuid": "646530c3d15a5a14d377f8bd28f6edca",
        "title": "句  其八",
        "author": "张釜",
        "content": "鸟度水中天。",
        "dynasty": "宋",
        "collection_info": null
    },
    {
        "uuid": "5d9ca7dfabd083512c7d3a5d03904300",
        "title": "句  其九",
        "author": "张釜",
        "content": "西湖天下胜。",
        "dynasty": "宋",
        "collection_info": null
    },
    {
        "uuid": "d951762b5d5cb5e5487d27ea29cb05b5",
        "title": "句  其一○",
        "author": "张釜",
        "content": "机心吾岂有。",
        "dynasty": "宋",
        "collection_info": null
    },
    {
        "uuid": "b0cc22fa4468f23b04959757f04e170b",
        "title": "句  其一一",
        "author": "张釜",
        "content": "出郭西湖近。",
        "dynasty": "宋",
        "collection_info": null
    },
    {
        "uuid": "7f95c42bf64bfd8dbe6477e320160bc1",
        "title": "句  其一二",
        "author": "张釜",
        "content": "山意入诗清。",
        "dynasty": "宋",
        "collection_info": null
    },
    {
        "uuid": "eae46a3baba0e7945ec7e4c79abe7c72",
        "title": "句  其一三",
        "author": "张釜",
        "content": "湖声正寂然。",
        "dynasty": "宋",
        "collection_info": null
    },
    {
        "uuid": "487958f46931d09d0ab55e7af5386332",
        "title": "句  其一四",
        "author": "张釜",
        "content": "即事偶成篇。",
        "dynasty": "宋",
        "collection_info": null
    },
    {
        "uuid": "8a1c4b85b63b226a2d308fab167d7e2b",
        "title": "句  其一五",
        "author": "张釜",
        "content": "冥搜无好语。",
        "dynasty": "宋",
        "collection_info": null
    },
    {
        "uuid": "6ef5d75438823be7656b069729a10367",
        "title": "句  其一六",
        "author": "张釜",
        "content": "登临思渺然。",
        "dynasty": "宋",
        "collection_info": null
    },
    {
        "uuid": "31bd0507c432ed93302715bc3f944364",
        "title": "句  其一七",
        "author": "张釜",
        "content": "溪流镜样清。",
        "dynasty": "宋",
        "collection_info": null
    },
    {
        "uuid": "568c31fc65431571cac29fa53a6c3e89",
        "title": "句  其一八",
        "author": "张釜",
        "content": "休把行藏问化工。",
        "dynasty": "宋",
        "collection_info": null
    },
    {
        "uuid": "1ed4af1643bc81395101c3bd59949cd6",
        "title": "句  其一九",
        "author": "张釜",
        "content": "平生忧患谙偿徧。",
        "dynasty": "宋",
        "collection_info": null
    },
    {
        "uuid": "d0f660e96aad6c34f55288c7ea2dc7b1",
        "title": "句  其二○",
        "author": "张釜",
        "content": "三杯软饱千林暝。",
        "dynasty": "宋",
        "collection_info": null
    },
    {
        "uuid": "7e0b0199480e9661d51b89f6edd96282",
        "title": "句  其二一",
        "author": "张釜",
        "content": "已许沧浪伴钓翁。",
        "dynasty": "宋",
        "collection_info": null
    },
    {
        "uuid": "93ec13ad490a91937611bfe782a9df26",
        "title": "句  其二二",
        "author": "张釜",
        "content": "得句不妨时策勋。",
        "dynasty": "宋",
        "collection_info": null
    },
    {
        "uuid": "ce7da45b5c6056d0f4fded79662c9b9c",
        "title": "句  其二三",
        "author": "张釜",
        "content": "盘礴幽窗觅诗句。",
        "dynasty": "宋",
        "collection_info": null
    },
    {
        "uuid": "a29001587e7e1b6a4c02918aabfbf566",
        "title": "句  其二四",
        "author": "张釜",
        "content": "其如衰病只伤神。",
        "dynasty": "宋",
        "collection_info": null
    },
    {
        "uuid": "3c2a0ec63c82fd0c8c40f7034e1bdc18",
        "title": "句  其二五",
        "author": "张釜",
        "content": "愁来只有贤从事。",
        "dynasty": "宋",
        "collection_info": null
    },
    {
        "uuid": "2d107c6f066e85d00c80f5c9874e8de0",
        "title": "句  其二六",
        "author": "张釜",
        "content": "飞花满眼句纵横。",
        "dynasty": "宋",
        "collection_info": null
    },
    {
        "uuid": "5986b3ed96daa2efabe5a0a8ccd4ba33",
        "title": "句  其二七",
        "author": "张釜",
        "content": "五峰遥拱千岩秀。",
        "dynasty": "宋",
        "collection_info": null
    },
    {
        "uuid": "35220010a157921523c07c394d641358",
        "title": "句  其二八",
        "author": "张釜",
        "content": "四水萦纡十里程。",
        "dynasty": "宋",
        "collection_info": null
    },
    {
        "uuid": "57b201f70eaed245daa9ccba7f805bf3",
        "title": "句  其二九",
        "author": "张釜",
        "content": "人去人来恨转新。",
        "dynasty": "宋",
        "collection_info": null
    },
    {
        "uuid": "8bda85c5ec842a3fcd4527c6ea76f201",
        "title": "句  其三○",
        "author": "张釜",
        "content": "遐想星轺思惘然。",
        "dynasty": "宋",
        "collection_info": null
    },
    {
        "uuid": "7e93d63abcf270f5691ba0a88eec0d52",
        "title": "句  其三一",
        "author": "张釜",
        "content": "知渠已富江山句。",
        "dynasty": "宋",
        "collection_info": null
    },
    {
        "uuid": "d87a3e05851b5ca370cd65650ffa1b88",
        "title": "句  其三二",
        "author": "张釜",
        "content": "我今客气浑消尽。",
        "dynasty": "宋",
        "collection_info": null
    },
    {
        "uuid": "e40e61f09d8a8183f50bf8eada5e80ed",
        "title": "句  其三三",
        "author": "张釜",
        "content": "鬓毛宁与化工争。",
        "dynasty": "宋",
        "collection_info": null
    },
    {
        "uuid": "a20b021fee35591cc0c496f83a00438e",
        "title": "句  其三四",
        "author": "张釜",
        "content": "烟锁西山暝色赊。",
        "dynasty": "宋",
        "collection_info": null
    },
    {
        "uuid": "60adad3958576a9dcc24c87877297bcb",
        "title": "句  其三五",
        "author": "张釜",
        "content": "要趁新诗挽物华。",
        "dynasty": "宋",
        "collection_info": null
    },
    {
        "uuid": "da87e900e758d6ead75a383cadcb7993",
        "title": "句  其三六",
        "author": "张釜",
        "content": "白苇黄茅路四通。",
        "dynasty": "宋",
        "collection_info": null
    },
    {
        "uuid": "b33e48f124a60a20f0806117fae08197",
        "title": "句  其三七",
        "author": "张釜",
        "content": "霜翮摩霄万里情。",
        "dynasty": "宋",
        "collection_info": null
    },
    {
        "uuid": "316bdb12e37d4e54cadc93193ba3d541",
        "title": "句  其三八",
        "author": "张釜",
        "content": "剩把文章鸣圣代。",
        "dynasty": "宋",
        "collection_info": null
    },
    {
        "uuid": "035289cc481e6349a417b5a1644ef58e",
        "title": "句  其三九",
        "author": "张釜",
        "content": "环堵翛然表裏清。",
        "dynasty": "宋",
        "collection_info": null
    },
    {
        "uuid": "2fcafd9c286bf00dcaa25ecd7e262aa7",
        "title": "句  其四○",
        "author": "张釜",
        "content": "幻成一岛画图閒。",
        "dynasty": "宋",
        "collection_info": null
    },
    {
        "uuid": "ac828aed3232814d2d21b02297081b17",
        "title": "句  其四一",
        "author": "张釜",
        "content": "轩窗小憩俗尘清。",
        "dynasty": "宋",
        "collection_info": null
    },
    {
        "uuid": "2d03952a1c4ff0f8c422f734678cbd51",
        "title": "句  其四二",
        "author": "张釜",
        "content": "画屏展尽一山川。",
        "dynasty": "宋",
        "collection_info": null
    },
    {
        "uuid": "1aa9a72d15708fb7e301ae08ad43d231",
        "title": "句  其四三",
        "author": "张釜",
        "content": "新诗满眼费平章。",
        "dynasty": "宋",
        "collection_info": null
    },
    {
        "uuid": "da31bee932818b8cfe97f393ce0d3192",
        "title": "句  其四四",
        "author": "张釜",
        "content": "水际空明月正圆。",
        "dynasty": "宋",
        "collection_info": null
    },
    {
        "uuid": "dceb8760b31ad0d51475f2dfdcae589d",
        "title": "句  其四五",
        "author": "张釜",
        "content": "要知不被梅花笑。",
        "dynasty": "宋",
        "collection_info": null
    },
    {
        "uuid": "a7b514c7548ee5f067a1c35116ad1f38",
        "title": "句  其四六",
        "author": "张釜",
        "content": "慇懃为注铜瓶水。",
        "dynasty": "宋",
        "collection_info": null
    },
    {
        "uuid": "d1e5111cf08c1aea8ff0ff6f640df275",
        "title": "句  其四七",
        "author": "张釜",
        "content": "为语邻舟莫吹笛。",
        "dynasty": "宋",
        "collection_info": null
    },
    {
        "uuid": "12a3dd2703ba0ffada33a1df757ec14e",
        "title": "句  其四八",
        "author": "张釜",
        "content": "试问梅花可忍不。",
        "dynasty": "宋",
        "collection_info": null
    },
    {
        "uuid": "c0845e76b4261ea6c37371c06c0cbb86",
        "title": "句  其四九",
        "author": "张釜",
        "content": "傲雪凌风太瘦生。",
        "dynasty": "宋",
        "collection_info": null
    },
    {
        "uuid": "83e5da424b4ffd435a6d14d1cb754f67",
        "title": "句  其五○",
        "author": "张釜",
        "content": "诗材虽乏三千首。",
        "dynasty": "宋",
        "collection_info": null
    },
    {
        "uuid": "ea6a09ed081b175a5f70b05d7e377865",
        "title": "句  其五一",
        "author": "张釜",
        "content": "木落霜空眼底宽。",
        "dynasty": "宋",
        "collection_info": null
    },
    {
        "uuid": "32f82b567a54dee06336df5b7c50608f",
        "title": "句  其五二",
        "author": "张釜",
        "content": "诗材眼界知多少。",
        "dynasty": "宋",
        "collection_info": null
    },
    {
        "uuid": "6a7483413ce67727d773a2c5fa0341fb",
        "title": "句  其五三",
        "author": "张釜",
        "content": "妙龄联辔战文场。",
        "dynasty": "宋",
        "collection_info": null
    },
    {
        "uuid": "5e298c03d579ce6587fcefd6fb9e7163",
        "title": "句  其五四",
        "author": "张釜",
        "content": "一窗风月生涯足。",
        "dynasty": "宋",
        "collection_info": null
    },
    {
        "uuid": "4a434152707aa7e90b71b2829a65d59f",
        "title": "句  其五五",
        "author": "张釜",
        "content": "应有清名动九关。",
        "dynasty": "宋",
        "collection_info": null
    },
    {
        "uuid": "2672e080ef0704e2278cc3b69e56ce86",
        "title": "句  其五六",
        "author": "张釜",
        "content": "家传活国有良方。",
        "dynasty": "宋",
        "collection_info": null
    },
    {
        "uuid": "7beb1367038e29d9814dab19646641a6",
        "title": "句  其五七",
        "author": "张釜",
        "content": "为语邦人休眷恋。",
        "dynasty": "宋",
        "collection_info": null
    },
    {
        "uuid": "508a774ef63681483225a3c12790f51e",
        "title": "句  其五八",
        "author": "张釜",
        "content": "细草疏花自在春。",
        "dynasty": "宋",
        "collection_info": null
    },
    {
        "uuid": "f8c7e040503f9c08749ead0c3f49bc70",
        "title": "句  其五九",
        "author": "张釜",
        "content": "頼有好山供客眼。",
        "dynasty": "宋",
        "collection_info": null
    },
    {
        "uuid": "987d946e4033e500a96904a89ccdc75f",
        "title": "句  其六○",
        "author": "张釜",
        "content": "此生吾亦未蹉跎。",
        "dynasty": "宋",
        "collection_info": null
    },
    {
        "uuid": "4f4a693a3b5254df01640ad70fded0c9",
        "title": "非雪",
        "author": "何坦",
        "content": "邹子当年吹玉律，解令寒谷暖生春。\n岂知此有冯夷宅，六月飞花冷扑人。",
        "dynasty": "宋",
        "collection_info": null
    },
    {
        "uuid": "8868681ce2beebebc1e9837c07655eaf",
        "title": "蜂儿榧  其一",
        "author": "何坦",
        "content": "味甘宣郡蜂雏蜜，韵胜雍城骆乳酥。\n一点生春流齿颊，十年飞梦遶江湖。",
        "dynasty": "宋",
        "collection_info": null
    },
    {
        "uuid": "840c022102ed2b8e9e7234b59e431e4b",
        "title": "蜂儿榧  其二",
        "author": "何坦",
        "content": "银甲弹开香粉坠，金盘堆起乳花圆。\n乞君东阁长生供，寿我北堂难老仙。",
        "dynasty": "宋",
        "collection_info": null
    },
    {
        "uuid": "76406cda6c257a77b4fb7079a9423aed",
        "title": "次张友使吴令君游石洞韵",
        "author": "何坦",
        "content": "二隽行阡得胜游，清诗传播气横秋。\n定知余子漫千首，竟使老夫低一头。\n山是玉壶天裏到，水从银汉罅中流。\n被渠吟作惊人句，压倒干坤日夜浮。",
        "dynasty": "宋",
        "collection_info": null
    },
    {
        "uuid": "d85e4e545a4943a2086787e0579cc73e",
        "title": "乞酿于郭伯瞻",
        "author": "何坦",
        "content": "洗醆试邀从事醵，卧罍忽报步兵厨。\n良辰不与清樽共，今夜傥羞明日无。\n未论一缸分雪乳，已拚千日醉云腴。\n宜黄漫尉今狂甚，听我酣歌入五湖。",
        "dynasty": "宋",
        "collection_info": null
    },
    {
        "uuid": "afd0d3b96b16eda29f220fa5432aeb70",
        "title": "集君山",
        "author": "吴竽",
        "content": "生平豪气老难降，南北中分叹此江。\n多病能消山屐几，清游幸尾使旌双。\n天连远水碧千里，云护夕阳红半窗。\n缱绻主人留客意，船头昏鼓又逢逢。",
        "dynasty": "宋",
        "collection_info": null
    },
    {
        "uuid": "496d559478c4a70d0711bd1674beb6fc",
        "title": "挽通议叔祖吕硕人",
        "author": "熊以宁",
        "content": "旅殡胡尘裏，凄凉七十春。\n望云长在念，对食几伤神。\n乌哺追思切，鰲峯卜□□。\n西风悲楚些，谁不泪沾巾。",
        "dynasty": "宋",
        "collection_info": null
    },
    {
        "uuid": "d7271bb5e1d1f259c844b85cb3289f75",
        "title": "挽伯父二首  其一",
        "author": "熊以宁",
        "content": "白髮儿随母，苍颜弟对兄。\n四休元亦足，一笑更何营。\n论事丝弦直，存心镜面平。\n德人今已矣，唯与嗣乡评。",
        "dynasty": "宋",
        "collection_info": null
    },
    {
        "uuid": "36b4c83870a87b3defe03a39fb7d1f57",
        "title": "挽伯父二首  其二",
        "author": "熊以宁",
        "content": "忆昨行边别，相期到鹤州。\n秋风惊过眼，落日懒回头。\n华屋空遗憾，佳城足远谋。\n无从扶柩哭，挥泪寄江流。",
        "dynasty": "宋",
        "collection_info": null
    },
    {
        "uuid": "2128ceed8286a63ad3f2a880eca720cb",
        "title": "挽叔父二首  其一",
        "author": "熊以宁",
        "content": "道义时推重，功名志泊如。\n肯荒元亮径，坚卧孔明庐。\n乐事千钟酒，生涯万卷书。\n骑箕天上去，斜月照塞墟。",
        "dynasty": "宋",
        "collection_info": null
    },
    {
        "uuid": "1232e315911c917ca6cfda90c1065354",
        "title": "挽叔父二首  其二",
        "author": "熊以宁",
        "content": "耄岁颜偏好，清谈眼倍明。\n一经虽取效，五鼎未终荣。\n柏陇承先志，兰陔惨故情。\n西风吹泪眼，愁听薤歌声。",
        "dynasty": "宋",
        "collection_info": null
    },
    {
        "uuid": "a5752c66b42fa8bad7c00d687830191a",
        "title": "题朱晦庵先生古樟书院壁",
        "author": "熊以宁",
        "content": "杨柳阴阴一径苔，先生曾是手亲栽。\n几年杖屦追随乐，今日翻成梦裏来。",
        "dynasty": "宋",
        "collection_info": null
    },
    {
        "uuid": "fb6610fa39f716cce8e191fb2c6bb4ef",
        "title": "寿史沧洲",
        "author": "熊以宁",
        "content": "梯旻一何高，其势如龙蟠。\n下直湖万顷，襟抱沧洲湾。\n潭居占其胜，缥缈云涛间。\n海邦形势地，秀伟此为尊。\n诸湖如附庸，有水俱来环。\n元气昔孕此，停蓄固有存。\n挺生贤哲人，象服仍貂冠。\n道大久乃见，景好人亦闲。\n堂堂八座贵，袖手乐其天。\n龙飞御宸极，廊庙须公还。\n湖山虽尔佳，政恐思谢安。\n下客有侯喜，素仰斗与山。\n抠衣荷延纳，不弃蒯与菅。\n怜我尘土姿，欲使饵金丹。\n祗愧坐斤骨，蜕形良独难。\n恭惟我公贤，崔嵬不可攀。\n兹遇垂弧旦，竞赋崧高篇。\n南极正耿耿，三台辉紫垣。\n趣起对钧秉，永辅基图绵。",
        "dynasty": "宋",
        "collection_info": null
    },
    {
        "uuid": "c0f296097f8afa3496a03538a8d4a69b",
        "title": "送陈伯宏归天台",
        "author": "安丙",
        "content": "平生江湖兴，欲住元无由。\n一朝忽復来，飘然泛扁舟。\n相将东南去，子独从之游。\n倾盖荷相与，琖斝频劝酬。\n危坐每长叹，经营出奇谋。\n浩然天地间，愤气衝斗牛。\n追陪文字饮，酣歌大开喉。\n与君结深交，交朋情欲周。\n会合元有时，妄意追陶刘。\n每恨不久住，共此敝马裘。\n西风雕梧桐，忽忽春復秋。\n嗟余客中都，中夜怀百忧。\n区区为贫仕，坐此徒穷愁。\n我恨各南北，公乃遂所求。\n天台亘雁荡，今为故乡游。\n忽焉又分襟，凉风已飕飕。\n可怜烟水阔，坐见群山幽。\n音书有可寄，还解顾我不。",
        "dynasty": "宋",
        "collection_info": null
    },
    {
        "uuid": "8b467ad343d83a9d5adc5ae5393279cd",
        "title": "游石门",
        "author": "安丙",
        "content": "凌晨走马过花后，先玩玉盆次石门。\n细想张良烧断处，岩间伫立欲销魂。",
        "dynasty": "宋",
        "collection_info": null
    },
    {
        "uuid": "1d484056d032e46138179fc10c4629b2",
        "title": "炼丹台",
        "author": "吴通",
        "content": "我寻陶隠居，山中多古蹟。\n青障抚清泉，白云抱苍壁。\n入经碎玉桥，便是幽人宅。\n仙人昔炼丹，嶙嶒一卷石。\n俯视直千寻，凌空高百尺。\n两水落沧洲，滔滔渺无极。\n拂石坐片时，万籁俱寥寂。\n但听松风声，耳边生淅淅。\n长啸白云飞，山雨催诗亟。\n诗成寄阿谁，赏识惟贞白。",
        "dynasty": "宋",
        "collection_info": null
    },
    {
        "uuid": "8d1eb7f2621bd823b2ba62a20716f91c",
        "title": "听松楼落成",
        "author": "吴礼",
        "content": "仙人自昔好楼居，黄鹤而今成故墟。\n高架数椽悬碧落，歘听万树响空除。\n白云伴向松窗宿，翠虬摩将石壁书。\n长日怡然还自得，却疑有梦到华胥。",
        "dynasty": "宋",
        "collection_info": null
    },
    {
        "uuid": "0049b74e4071d5b7808e277ae745ac0b",
        "title": "华盖仙山院",
        "author": "徐自明",
        "content": "万当不如一，十发却休九。\n乃知多言累，宁谨三缄口。\n寂中洊雷震，悟处狮子吼。\n百物自四时，六凿通九有。\n风松静度曲，山花相与友。\n心远境更幽，先生室无垢。\n茶鼎苍蝇鸣，香几黄金纽。\n澄神天籁息，见性籓篱剖。\n对语彼上人，一笑开户牖。\n自愧逐喧尘，成佛灵运后。",
        "dynasty": "宋",
        "collection_info": null
    },
    {
        "uuid": "45eb3f627e6e090b5ebb231e7342fccd",
        "title": "游浯溪",
        "author": "徐自明",
        "content": "□□□□□□奇，金石辉辉万古垂。\n论定固知名贵正，时危更识礼从宜。\n溪山不老刊长在，天地重开继者谁。\n多少舣舟咸有纪，况予毕戍可无诗。",
        "dynasty": "宋",
        "collection_info": null
    },
    {
        "uuid": "b1e0c3b5413c67d9ec24922d86d16d04",
        "title": "题节庵",
        "author": "李寅仲",
        "content": "花木新栽一径长，小庵如款赞公房。\n心清要省铃斋讼，公退空凝燕寝香。\n已约芳菲供几案，不妨真率釂壶觞。\n年丰顿觉民和乐，老子从渠两鬓苍。",
        "dynasty": "宋",
        "collection_info": null
    },
    {
        "uuid": "e789aa9878257a35f12fa6b802e3148a",
        "title": "游先神童读书岩",
        "author": "李寅仲",
        "content": "古洞闳深势崛盘，云连十丈地平宽。\n水帘纷若排珠琲，石阙依然耸翠峦。\n绿树成阴期勿剪，清溪当暑不胜寒。\n数椽傥遂谐幽隠，应有高人咏钓盘。",
        "dynasty": "宋",
        "collection_info": null
    },
    {
        "uuid": "94bb0c53cac206e8ea27ae64279fa39b",
        "title": "鹅翎山",
        "author": "甘同叔",
        "content": "俗谓鹅翎未必然，娥英恐是古时传。\n溪声流尽苍梧泪，斑竹林中闻杜鹃。",
        "dynasty": "宋",
        "collection_info": null
    },
    {
        "uuid": "45552e16bff886afb4701fbfd2b2ca5d",
        "title": "题昌山圣姥庙",
        "author": "甘同叔",
        "content": "分宜古县环清溪，重冈复岭如奔驰。\n行逢山断水流处，阅城庙枕山之西。\n我来落日在前岭，摩挲一读卢肇碑。\n嗟唐去今亦巳久，尚余文字光陆离。\n云昔秦人有天下，鏖战六国愚黔黎。\n砀山云气望不见，神物乃降江之嫠。\n雷轰电合助光怪，蜿蜒堕地偕羣儿。\n赤鳣王鲔奉鼎俎，追逐甘旨怜姥慈。\n姥先仙去环佩冷，安能蟠蛰从儿嬉。\n刘累不出浮俗隘，况肯委质嬴与斯。\n珠宫贝阙世所希，铜环十二白玉扉。\n纫兰作佩香披披，招摇手掉芙蓉旗。\n哀弹清瑟和宓妃，大川击鼓劳冯夷。\n巨鱼踊跃鼋鼍随，虾蟹琐细不得追。\n庙门开阖风飔飔，千年万载龙居之。\n野巫侦伺荐酒巵，箫鼓坎坎来宫祠。\n五彩不辨虺与螭，聊以幻化惊羣迷。\n嗟我四海久望霓，无復空抱明月辉。\n好施膏泽雨六合，岂止但慰袁人思。\n历阶酌水致此辞，退以遗谊传于诗。\n才悭语颣论甚卑，龙兮谨勿相诃讥。",
        "dynasty": "宋",
        "collection_info": null
    },
    {
        "uuid": "27507dd2e396e48aedddfec0f686ec28",
        "title": "盛氏衔翠轩",
        "author": "叶三锡",
        "content": "平生丘壑心，漫浪不覊束。\n青山亦解意，四时共追逐。\n朝翠空蒙时，北窗梦清熟。\n昼寂庭户凉，坐课黄卷读。\n此心与山违，对面若掩目。\n孱颜俨如故，心境两不触。\n宴坐收万象，剖璞出苍玉。\n木末流夕晖，窗户影摇绿。\n相对两青眼，悠然一笑足。\n此意陶潜知，不然问玉局。",
        "dynasty": "宋",
        "collection_info": null
    },
    {
        "uuid": "2c8702355b5b83da4763516b7294b83c",
        "title": "云安龙脊滩",
        "author": "杨济",
        "content": "洞庭老龙时出没，万斛舟航皆辟易。\n此龙脊背已铁石，肯逐时好作人日。\n我呼邦人来踏碛，恍然如见河图出。\n大巫鸡卜占云吉，小巫竹枝歌转激。\n飘石扬沙障江色，尘埃何处不相袭。\n摩挲石刻聊偃息，恐有老人来横笛。",
        "dynasty": "宋",
        "collection_info": null
    },
    {
        "uuid": "c57bf9b8b6c7199acd1924b88dd3a3d6",
        "title": "多景楼",
        "author": "赵汝伋",
        "content": "壮观东南二百州，景于多处更多愁。\n江流千古英雄泪，山掩诸公富贵羞。\n北府如今惟有酒，中原在望忍登楼。\n西风战舰今何在，且办年年使客舟。",
        "dynasty": "宋",
        "collection_info": null
    },
    {
        "uuid": "0b89639715b869a1cbdf4cccdea1194e",
        "title": "中秋月",
        "author": "赵汝鏏",
        "content": "坐待银盘出海波，光华此夕看还多。\n娟娟丰骨清如洗，皓皓冰姿玉就磨。\n庾老登楼饶逸兴，李仙把盏发狂歌。\n醉来欲舞尊前影，飞上寒宫伴素娥。",
        "dynasty": "宋",
        "collection_info": null
    },
    {
        "uuid": "e778425970fe2400b7124aa5c43070f1",
        "title": "句",
        "author": "黄樵仲",
        "content": "俸薄俭亦足，官卑清自尊。",
        "dynasty": "宋",
        "collection_info": null
    },
    {
        "uuid": "8ee6ae93bf10871cc88081bbcea21477",
        "title": "岑公洞",
        "author": "范仲黼",
        "content": "石壁虚涵云气深，水帘簌簌堕璆琳。\n客来但爱幽栖好，谁识岑公万古心。",
        "dynasty": "宋",
        "collection_info": null
    },
    {
        "uuid": "c73a907380765fe09d4aa0006a9e7e16",
        "title": "渔父",
        "author": "吕炎",
        "content": "万顷江天一叶舟，桃花春水蓼花秋。\n翛然白鸟苍烟外，只有渔翁得自由。",
        "dynasty": "宋",
        "collection_info": null
    },
    {
        "uuid": "75d6fd0c17770c922f2ce8e16074c6a9",
        "title": "田园词",
        "author": "吕炎",
        "content": "阴阴径底忽抽叶，莫莫篱边豆结花。\n唳鹤清愁牵犬恨，料应不到菜园家。",
        "dynasty": "宋",
        "collection_info": null
    },
    {
        "uuid": "91502eae55222cac262f8f9ae97025cb",
        "title": "甘园",
        "author": "吕炎",
        "content": "曾入当年富贵家，东风几度换年华。\n满园桃李不知主，独自开花自落花。",
        "dynasty": "宋",
        "collection_info": null
    },
    {
        "uuid": "5c7da4bc9f77952c0a2cb7a261ec5075",
        "title": "闺思",
        "author": "吕炎",
        "content": "夜久香销翡翠奁，十分春恨上眉尖。\n荼䕷谢了樱桃过，人影参差月半帘。",
        "dynasty": "宋",
        "collection_info": null
    },
    {
        "uuid": "b68410ac40bf90e24a984adbd41c03b7",
        "title": "经略焕章先生宠赐千叶梅佳制似笑疏花太孤瘦故教密叶拥千层昔人所未经道真绝唱也褒不揆辄拾余意申呈仰丐规削",
        "author": "刘褒",
        "content": "干叶惊飞蹀躞轻，疎枝绰妁斗酥凝。\n正怜驿使来衝雪，却费诗翁巧斲冰。\n天女手高饶剪刻，玉环肌满见棱层。\n何人醉作罗浮梦，花杪横参撼未应。",
        "dynasty": "宋",
        "collection_info": null
    },
    {
        "uuid": "d090ff5c30388820e7ad79deb282451a",
        "title": "题小桨",
        "author": "刘褒",
        "content": "去日春蚕吐素丝，归时秋菊剥金衣。\n沙鸥不入鸳鸿侣，依旧沧浪遶钓矶。",
        "dynasty": "宋",
        "collection_info": null
    },
    {
        "uuid": "a8802c8bc745b0623706051cdb090aab",
        "title": "句  其一",
        "author": "刘褒",
        "content": "客路雨连日。",
        "dynasty": "宋",
        "collection_info": null
    },
    {
        "uuid": "a634f889342e193a78ab38663e20a537",
        "title": "句  其二",
        "author": "刘褒",
        "content": "谁向云端着此亭。",
        "dynasty": "宋",
        "collection_info": null
    },
    {
        "uuid": "6e08017d746d0cfdefd0c8c596be828d",
        "title": "句  其三",
        "author": "刘褒",
        "content": "凭栏一笑斜阳裏。",
        "dynasty": "宋",
        "collection_info": null
    },
    {
        "uuid": "f1d9e9c364bb71a1e7bf443d7bbcf787",
        "title": "句  其四",
        "author": "刘褒",
        "content": "苏堤一带柳阴长。",
        "dynasty": "宋",
        "collection_info": null
    },
    {
        "uuid": "0a5d5bacd52de5d271935b97e177d777",
        "title": "句  其五",
        "author": "刘褒",
        "content": "泉石膏肓鍼不得，半岩明月夜猿啼。",
        "dynasty": "宋",
        "collection_info": null
    },
    {
        "uuid": "e233f4690c2f20f3fa8a819a7ea85c16",
        "title": "喷玉矶",
        "author": "陈武",
        "content": "朝借仙岩游，暮借仙岩宿。\n一洐流不穷，长年看不足。",
        "dynasty": "宋",
        "collection_info": null
    },
    {
        "uuid": "69189c7be001b64eefc20c42cf7c874a",
        "title": "罗隠题诗石",
        "author": "陈宋辅",
        "content": "诗名鼎鼎号三罗，藜杖经从石上过。\n铁画银鈎难辨认，雨霖日炙莫镌磨。\n幽泉添砚潺湲响，明月生波感慨多。\n小立西风吹鬓髮，碧罗深处听渔歌。",
        "dynasty": "宋",
        "collection_info": null
    },
    {
        "uuid": "948793b1e1edfffb96ae54b14e025c70",
        "title": "游王母冈",
        "author": "曾跃鳞",
        "content": "冈空云散浄如银，石磴层层接九宸。\n翠竹影摇湘浦夜，碧桃香蔼武陵春。\n但看此日烧丹竈，不见当年驾鹤人。\n游徧瑶池归去晚，一声长啸月华新。",
        "dynasty": "宋",
        "collection_info": null
    },
    {
        "uuid": "75bb2865835f1dcf00b5b762c8f88caf",
        "title": "闻西浦渔歌作",
        "author": "曾跃鳞",
        "content": "西浦鸣榔下钓矶，歌声欵乃送斜晖。\n扣舷互答惊鸥梦，拍手欢呼看鹭飞。\n山接素琴仙子过，洲连青草使君归。\n海天空阔家长在，一任芦花雪点衣。",
        "dynasty": "宋",
        "collection_info": null
    },
    {
        "uuid": "696f6315d69b7add69801c0d520ce161",
        "title": "句",
        "author": "郑瓒",
        "content": "一水玻璃似苕霅，群山俎豆胜方壶。",
        "dynasty": "宋",
        "collection_info": null
    },
    {
        "uuid": "854e5dbfcfd9b4c21afae8c6ee06dec7",
        "title": "嘉泰癸亥夏陪县尹双湖唐仲谋饮寒亭",
        "author": "李大光",
        "content": "栈阁横空杳霭间，登临酒罢怯凭阑。\n露零万瓦交光渥，月挂千峯倒影寒。\n谷煦如春居亦易，亭凉宜夏到乎难。\n垂檐星斗方争席，好向天门刷羽翰。",
        "dynasty": "宋",
        "collection_info": null
    },
    {
        "uuid": "a4691afa8a665feffb0c4364c56c40e4",
        "title": "新晴可喜同吴斗南登塔院",
        "author": "滕继远",
        "content": "一雨浃辰外，乍晴如酒醒。\n临溪照浄绿，陟巘到高青。\n翠霭俯深樾，黄云迷远垧。\n超然信尘表，风袂袭泠泠。",
        "dynasty": "宋",
        "collection_info": null
    },
    {
        "uuid": "f6c56c6a1cf1944d434d4b8de1be65c6",
        "title": "句",
        "author": "释正一",
        "content": "一望和烟碧，悠悠去不回。",
        "dynasty": "宋",
        "collection_info": null
    },
    {
        "uuid": "40ec5150eb44ca4c94ebc5f2b58c3994",
        "title": "秋园咏物  其一",
        "author": "薛循祖",
        "content": "怪尔知时节，逢时辄自鸣。\n空阶一夜响，短榻几人惊。\n唧唧催寒色，萧萧助叶声。\n无人悲物意，徒语不堪情。",
        "dynasty": "宋",
        "collection_info": null
    },
    {
        "uuid": "bc4d6d7c586a6d884af4be83bc27c798",
        "title": "秋园咏物  其二",
        "author": "薛循祖",
        "content": "风急翅纷纷，遥空自作羣。\n到来秋塞月，鸣入暮江云。\n乱起千行字，俱飞一片文。\n高楼有思妇，嘹呖岂堪闻。",
        "dynasty": "宋",
        "collection_info": null
    },
    {
        "uuid": "9f499780bbce100bee2cf5380af4ac15",
        "title": "题采药图",
        "author": "薛循祖",
        "content": "江山奇峯雨后多，千层飞瀑洒青萝。\n扶筇亦觉溪桥滑，尚有幽人采药过。",
        "dynasty": "宋",
        "collection_info": null
    },
    {
        "uuid": "d2fba0890654d0a80cc6215a79ce43c6",
        "title": "赠曹延",
        "author": "陈文叔",
        "content": "混然天性本天成，何必拘泥守意城。\n识破鸢飞鱼跃事，自知万物不离诚。",
        "dynasty": "宋",
        "collection_info": null
    },
    {
        "uuid": "ab31df96d6d747eded0e78459dd9fc05",
        "title": "龙岩山",
        "author": "周明仲",
        "content": "灵河直欲贯苍崖，神力摩挲石岛开。\n冰玉满怀云满袂，分明天上泛槎来。",
        "dynasty": "宋",
        "collection_info": null
    },
    {
        "uuid": "dbd86475e15d426d3f4b8c9742a8ae50",
        "title": "白莲花",
        "author": "释善月",
        "content": "天开地闢讵云赊，异草灵苗特一家。\n不有冈头三女粲，争敷处子六郎花。\n英雄有种凛生气，白玉微根不受瑕。\n他时若补芬陀传，端与优昙定等差。",
        "dynasty": "宋",
        "collection_info": null
    },
    {
        "uuid": "ddeb7bdcce7809d54e815832e093ee80",
        "title": "感秋诗  其一",
        "author": "许琮",
        "content": "风动苹起，云光在水。\n荇藻有心，清我眸子。\n白露在衣，秋心易微。\n冠兮佩兮，君子当饥。",
        "dynasty": "宋",
        "collection_info": null
    },
    {
        "uuid": "c5496312c6f2b8d963c8b15997f79da2",
        "title": "感秋诗  其二",
        "author": "许琮",
        "content": "小草在砌，颜色常好。\n岂无严霜，先彼长栲。\n寄言青松，斧斤自从。\n子不在山，真节安庸。",
        "dynasty": "宋",
        "collection_info": null
    },
    {
        "uuid": "7d5087a6baade7217f22ecf6ecabbe60",
        "title": "感秋诗  其三",
        "author": "许琮",
        "content": "风起木非，菀焉者歇。\n故乡在念，何以视月。\n众念思归，鸟情望碧。\n嗷嗷鸣雁，集彼中泽。\n我独伊何，罗此网罗。\n父兮母兮，生我实多。",
        "dynasty": "宋",
        "collection_info": null
    },
    {
        "uuid": "a41973cdab9637885984dd1bf1bbfbd8",
        "title": "渌水词",
        "author": "许琮",
        "content": "绿草迴波漾青草，鹧鸪声紧连枝老。\n苔阴欲上帘影低，鸟语催人天未晓。\n晓起轻寒奈薄罗，风前缕带不胜波。\n练裙香动竹叶小，玉燕斜簪雾色多。\n雾色花光镜裏过，年年歌吹復如何。\n妾身不及桃花叶，犹逐轻风渡隔河。",
        "dynasty": "宋",
        "collection_info": null
    },
    {
        "uuid": "f0b10795a961d5d09a84760b95a24cc6",
        "title": "忆远曲",
        "author": "许琮",
        "content": "露下花寒香不起，单罗轻薄如秋水。\n梧桐声定金铺关，长看对月青天闲。\n泪眼看春不知处，杨花化作浮萍去。\n可怜环佩参差光，采莲独自艷南塘。\n菖薄如剑南塘曲，乱割波文碎空绿。\n今夜音书欲寄君，莫教疑杀鲤鱼羣。",
        "dynasty": "宋",
        "collection_info": null
    },
    {
        "uuid": "93a2d95e32e040bce9e95f22b7d77a33",
        "title": "山中怀故人",
        "author": "许琮",
        "content": "欢多清景略，会数别离轻。\n病骨无人问，空山正月明。\n落花怀旧韵，鸣鸟感新晴。\n再看思君处，流泉石上平。",
        "dynasty": "宋",
        "collection_info": null
    },
    {
        "uuid": "f3392e2c8690e20b08ba93c9808f73a3",
        "title": "连雨有感  其一",
        "author": "许琮",
        "content": "酒醒雨声至，新欢不可寻。\n美人惟草色，故国听歌声。\n日月何处尽，荆榛连夜深。\n开门谢天末，从此罢登临。",
        "dynasty": "宋",
        "collection_info": null
    },
    {
        "uuid": "0a34220d81546f1dc711436dc965fee4",
        "title": "连雨有感  其二",
        "author": "许琮",
        "content": "草长城南地，愁人看自深。\n白云偏向泪，青鬓独惊心。\n久病畏阴湿，家中厌苦吟。\n今宵酒不尽，应有杜鹃声。",
        "dynasty": "宋",
        "collection_info": null
    },
    {
        "uuid": "0b99416aecd6332ccdc2d8f0c98863d0",
        "title": "江上对月",
        "author": "许琮",
        "content": "今夜江边月，光辉分外明。\n一轮悬碧汉，百里见山城。\n岸岸花添白，层层浪转青。\n遥怜闺阁裏，相对重离情。",
        "dynasty": "宋",
        "collection_info": null
    },
    {
        "uuid": "45e70578abb3d93bb7b7c88a989a1728",
        "title": "夜宿祥符寺晓钟有感",
        "author": "许琮",
        "content": "一枕松风入夜寒，晓窗残月隔帘看。\n梦回竹榻闻钟后，怅绝浮生出世难。\n还念将军能舍宅，何妨陶令未之官。\n此身合向山中住，丘壑由来号易安。",
        "dynasty": "宋",
        "collection_info": null
    },
    {
        "uuid": "8be9b4e001b1352f60b69e0455fba323",
        "title": "阻风渡头见杨柳",
        "author": "许琮",
        "content": "古渡疎杨数树青，孤村细草冻还醒。\n风光直欲催头白，樽酒何人肯放停。\n小院腰肢今寂寂，天涯魂梦几冥冥。\n闺中莫道长相忆，客路悲风彻夜听。",
        "dynasty": "宋",
        "collection_info": null
    },
    {
        "uuid": "99238e956febc32397449c8ee90026c7",
        "title": "云山阁",
        "author": "许琮",
        "content": "云山依旧接清秋，高阁荒榛怅旧游。\n二十四桥何处所，西风吹尽白苹洲。",
        "dynasty": "宋",
        "collection_info": null
    },
    {
        "uuid": "2dd35452c56f900249f5c2fc9629ad1b",
        "title": "隋堤用罗昭谏韵",
        "author": "许琮",
        "content": "万树青青入望遥，行人犹自说隋朝。\n啼鶑不管繁华歇，还带春风上柳条。",
        "dynasty": "宋",
        "collection_info": null
    },
    {
        "uuid": "74efdcbe980c658244fea8b7e22df144",
        "title": "感旧  其一",
        "author": "许琮",
        "content": "捲帘新月在帘鈎，花气同风过小楼。\n为忆昨宵灯下事，不将红烛照梳头。",
        "dynasty": "宋",
        "collection_info": null
    },
    {
        "uuid": "bab2a81b89f7a2ac48c58acf47f63ca1",
        "title": "感旧  其二",
        "author": "许琮",
        "content": "闲窗落叶挂虫丝，坐久还疑是旧时。\n记得栏桿垂手处，梅花明月第三枝。",
        "dynasty": "宋",
        "collection_info": null
    },
    {
        "uuid": "916afcc2227d73b5a157dd20fabcf49b",
        "title": "栖霞寺",
        "author": "赵伯晟",
        "content": "栖霞境界何清壮，岳立五峰如列障。\n三征不復见高人，千刻尚能瞻宝相。\n摩空老木韵秋声，云屋天岩满意行。\n夜阑风定月将午，门外呦呦闻鹿鸣。",
        "dynasty": "宋",
        "collection_info": null
    },
    {
        "uuid": "9afd1f1c8518bac4199718733eb72b4d",
        "title": "和陈正言谠题尊贤堂二首  其一",
        "author": "谭景先",
        "content": "孰识东坡第一仙，谪来儋耳久悠然。\n潜心学易忘忧患，筑屋闲居度岁年。\n兴遣不为哀屈事，情高尝见和陶篇。\n拜公遗像浑如在，曾与乡人恭敬贤。",
        "dynasty": "宋",
        "collection_info": null
    },
    {
        "uuid": "562b0b4d381a43d3e4209d692a7c94b1",
        "title": "和陈正言谠题尊贤堂二首  其二",
        "author": "谭景先",
        "content": "公已归为玉局仙，茂林乔木自苍然。\n乡时寓客共千载，今日新堂恰百年。\n铁画银鈎三大字，金章玉局一佳篇。\n远烦几似真双美，后世应知两并贤。",
        "dynasty": "宋",
        "collection_info": null
    },
    {
        "uuid": "6d058a9f60b080cc9d571640a2578f49",
        "title": "白马井",
        "author": "谭景先",
        "content": "玉踠神跑井，崇祠汉伏波。\n海涛如许近，地脉不同科。\n德泽甘泉美，人资惠利多。\n灵踪传万古，苍石有谁磨。",
        "dynasty": "宋",
        "collection_info": null
    },
    {
        "uuid": "92c4e8c386cc59e2e810b0530097f3b8",
        "title": "汀州",
        "author": "陈晔",
        "content": "尝闻元丰间，元舆守兹土。\n别乘果为谁，青山郭功甫。\n二公德望尊，声名播今古。",
        "dynasty": "宋",
        "collection_info": null
    },
    {
        "uuid": "963a5ed992c96a4ab5d5d3072f282a49",
        "title": "我爱淳安好  其一",
        "author": "陈晔",
        "content": "我爱淳安好，于民两尽诚。\n明伦喜知劝，有社敬皆生。\n开学群材进，翻经众说平。\n嗟予不如昔，徒尔景恢宏。",
        "dynasty": "宋",
        "collection_info": null
    },
    {
        "uuid": "c00d2998988b0342c55ed940b9e4d739",
        "title": "我爱淳安好  其二",
        "author": "陈晔",
        "content": "我爱淳安好，群心息险姦。\n封郊广申画，车辙略周环。\n漏刻辰无爽，亭崇诏肃颁。\n恭思民易虐，退食敢言闲。",
        "dynasty": "宋",
        "collection_info": null
    },
    {
        "uuid": "c6fc8ba9fc9c512aa83e8e7b3774e7d5",
        "title": "我爱淳安好  其三",
        "author": "陈晔",
        "content": "我爱淳安好，溪山壮县居。\n锦文光璀璨，雉羽泄轻徐。\n比屋兴弦诵，多田力耨锄。\n廓然无一事，林下自诗书。",
        "dynasty": "宋",
        "collection_info": null
    },
    {
        "uuid": "db5d5ceac1e70bc0604db35e9c720bfb",
        "title": "我爱淳安好  其四",
        "author": "陈晔",
        "content": "我爱淳安好，精能乐众工。\n群羊亡饮豫，大武护功隆。\n推此心俱善，貤生石可砻。\n浮游博六子，裒手亦从风。",
        "dynasty": "宋",
        "collection_info": null
    },
    {
        "uuid": "b598856814630ec807ecab69bdb8e317",
        "title": "我爱淳安好  其五",
        "author": "陈晔",
        "content": "我爱淳安好，忧民缺致盈。\n渠通庐避湿，滩凿浪难生。\n利涉津梁固，安行道路平。\n夙宵虽黾勉，终愧汉公卿。",
        "dynasty": "宋",
        "collection_info": null
    },
    {
        "uuid": "0a4c697e177bb52083779874b1a5a2f0",
        "title": "我爱淳安好  其六",
        "author": "陈晔",
        "content": "我爱淳安好，能知义命方。\n育遗存后裔，刳腹奉高堂。\n隠节推承诏，儒官教有庠。\n胡为得祠奉，退省更徊徨。",
        "dynasty": "宋",
        "collection_info": null
    },
    {
        "uuid": "02a5f071115b8a96f3c989c8669564b6",
        "title": "我爱淳安好  其七",
        "author": "陈晔",
        "content": "我爱淳安好，先庚矢伏房。\n春秋武常阅，钟皷今惟详。\n在在空三穴，家家保万箱。\n欢呼徧田里，既醉乐时康。",
        "dynasty": "宋",
        "collection_info": null
    },
    {
        "uuid": "332a2a8823fc51c04182003436d63893",
        "title": "我爱淳安好  其八",
        "author": "陈晔",
        "content": "我爱淳安好，流芳踵昔人。\n兴贤多上第，安老切怜贫。\n更荷雨旸若，再还风俗淳。\n燕毛过百岁，锡类奉君亲。",
        "dynasty": "宋",
        "collection_info": null
    },
    {
        "uuid": "0579422015e5af27a812cdc97f3fb1d7",
        "title": "我爱淳安好  其九",
        "author": "陈晔",
        "content": "我爱淳安好，熏陶圣治馨。\n执呼民听命，期纵草生囹。\n栏栅虚长庑，桁杨卧一庭。\n国家仁泽厚，今日可无刑。",
        "dynasty": "宋",
        "collection_info": null
    },
    {
        "uuid": "9973eea449d5c8d1935c1c90000dd3a2",
        "title": "我爱淳安好  其一○",
        "author": "陈晔",
        "content": "我爱淳安好，百方民力宽。\n役胥遵大义，讼牒上狂澜。\n公赋争先入，穷阎可奠安。\n从今滋向化，为政不因难。",
        "dynasty": "宋",
        "collection_info": null
    },
    {
        "uuid": "af36cd67607bc341bd14b44358964eb9",
        "title": "我爱淳安好  其一一",
        "author": "陈晔",
        "content": "我爱淳安好，都捐文墨拘。\n幽禽纵林薮，露匶掩荒芜。\n每积空餐媿，曾求实惠无。\n安车幸虞侍，南极近星弧。",
        "dynasty": "宋",
        "collection_info": null
    },
    {
        "uuid": "5e9d5ba27257fd06bed36e0453b72f32",
        "title": "句  其一",
        "author": "陈晔",
        "content": "朝看碧溪初腾日，暮对青山淡抹云。",
        "dynasty": "宋",
        "collection_info": null
    },
    {
        "uuid": "61c386cadee79d7705e7fe958b78e71d",
        "title": "句  其二",
        "author": "陈晔",
        "content": "古驿森慈竹，莲城挺义松。",
        "dynasty": "宋",
        "collection_info": null
    },
    {
        "uuid": "9ae5ec74facf13fb44670fac5430807b",
        "title": "三井潭报雨",
        "author": "唐仲温",
        "content": "夜宿精蓝百虑清，晨移祠下勺涵亭。\n须臾水府收温刺，始信神龙果有灵。",
        "dynasty": "宋",
        "collection_info": null
    },
    {
        "uuid": "56d23027a79b5f363765fa737bf85cf7",
        "title": "水月洞绝句",
        "author": "张埏",
        "content": "明月出天山，月明秋水寒。\n观心同水月，镊白坐相看。",
        "dynasty": "宋",
        "collection_info": null
    },
    {
        "uuid": "ccdd1b237d76f5fd0ef0fd28a247a369",
        "title": "龙隠洞",
        "author": "张埏",
        "content": "几年鳞甲蛰清渊，一旦飞腾石自穿。\n遗迹谩存离旧隠，定应衔雨去朝天。",
        "dynasty": "宋",
        "collection_info": null
    },
    {
        "uuid": "555ff4a68164cf0b048fa21c3ebf46cf",
        "title": "龙隠岩",
        "author": "张埏",
        "content": "洞口岩高着数椽，湫灵听法护金仙。\n腾身一跃天池后，云雾于今尚滃然。",
        "dynasty": "宋",
        "collection_info": null
    },
    {
        "uuid": "c363fc50235c8d482dcc965b0a701d6a",
        "title": "白帝庙",
        "author": "杨安诚",
        "content": "蜀江万壑俱东奔，瞿唐喧豗争一门。\n惊涛骇浪建瓴下，颠崖仆谷相吐吞。\n朋妖窟宅恃幽阻，正昼喷薄阴霾昏。\n灵宫奕奕镇地险，众渎禀令川祇尊。\n赤甲后耸黄熊跃，滟滪前峙青猿蹲。\n舳舻衔尾下吴楚，约束蛟鰐如鸡豚。\n旧传鼓角致雨雹，裹篙不触撑舟痕。\n综理脉络尽西徼，帝假之柄攸司存。\n子阳祚国十年近，此地未省东其辕。\n联江列炬铁锁断，戎满奔北无留屯。\n江关回首尽汉帜，遗黎何自知公孙。\n血食汉代定不尔，但有故垒山之樊。\n子美误信齐东语，感慨勇略招英魂。\n山川之灵载望秩，僭僞讵可同时论。\n向来名实久淆溷，荐祼无乃渎俎膰。\n请从郦元为考证，神理昭昭斯可原。",
        "dynasty": "宋",
        "collection_info": null
    },
    {
        "uuid": "2dd9fe420f921d136d718028b80826af",
        "title": "句",
        "author": "杨安诚",
        "content": "扶摇天一握，培塿蜀千山。",
        "dynasty": "宋",
        "collection_info": null
    },
    {
        "uuid": "18c72f5420efe69fb1b95ba4dc916bd6",
        "title": "清风亭",
        "author": "米恁",
        "content": "断碑残画字昏朦，应是山高气似虹。\n我自笔头如许涩，恨无好句傍清风。",
        "dynasty": "宋",
        "collection_info": null
    },
    {
        "uuid": "d1729f086f926831d05d58e9c8c3a771",
        "title": "古柟歌用严郑公韵",
        "author": "赵善期",
        "content": "秀挹奇峰佳客对，凌空下视孤鸿背。\n夜□云□起山根，老蛟飞出崖裂痕。\n高高不放行云度，鸟语去来分晓暮。\n直疑种是万年枝，定应叶渍三危露。\n班输腰斧频□头，婆娑岩壑□□愁。\n□看世事了如梦，静听江声知几秋。\n巴南刺史儒林文，怜汝抱材开鉴赏。\n赓载长谣□更清，琼鈎珠佩相联响。",
        "dynasty": "宋",
        "collection_info": null
    },
    {
        "uuid": "d4e5238920d942bee2914ff68da22c38",
        "title": "句",
        "author": "倪翼",
        "content": "三尺有关人命重，一官虽去我身轻。",
        "dynasty": "宋",
        "collection_info": null
    },
    {
        "uuid": "463c45e2694af12c9e9d85312fcfa369",
        "title": "太湖山",
        "author": "黄圭",
        "content": "一带迴环底处山，势如飞楫下平川。\n须知欲到菩提岸，好是常悬般若船。\n缆向龙湖宏利济，撑从苦海度人天。\n当年普照如乘此，无復鬚巾撒向前。",
        "dynasty": "宋",
        "collection_info": null
    },
    {
        "uuid": "bc335e4236308e18c45fa76561f0e1e1",
        "title": "宿仪林寺",
        "author": "黄圭",
        "content": "探幽适兴访仪林，休听春蛙说雨深。\n翠竹黄花新般若，青山绿水旧知音。\n禅盟苏晋情相契，酒恋渊明醉且斟。\n此去雪峰应不远，肯容杖履谩相寻。",
        "dynasty": "宋",
        "collection_info": null
    },
    {
        "uuid": "ec09a24881398bfb7f7db1cf1b44ea35",
        "title": "瑞香花",
        "author": "苏大璋",
        "content": "芳蕤何蒨绚，尤物真旖旎。\n五叶映雕阑，三桠骈粉蕊。\n妍分春月魂，香彻肌骨髓。",
        "dynasty": "宋",
        "collection_info": null
    },
    {
        "uuid": "5ed08f6bda53382ccf7350b4d8d96fc3",
        "title": "蘼芜",
        "author": "苏大璋",
        "content": "叶叶秋声中，霏霏蚤英蔌。\n分持有如松，繁华匪惭菊。\n勃蔚袭轩墀，熏沾满衣服。\n情人擢纤指，拾蕊动盈掬。\n蘼芜见离骚，苓藿入语录。",
        "dynasty": "宋",
        "collection_info": null
    },
    {
        "uuid": "9bedeaa9d154a793573cfe2333e3ac71",
        "title": "凤翀峰",
        "author": "苏大璋",
        "content": "早起联镳上翠微，瞰虚历级步嵚𡼭。\n昔闻华顶莲生藕，今见南山菊满篱。\n纵眼横看天地阔，壮怀唯有鬼神知。\n安期引我丹霄路，十里云烟特地披。",
        "dynasty": "宋",
        "collection_info": null
    },
    {
        "uuid": "9f7ac78e77ae18d1349dd46eac20f8ea",
        "title": "同顾状元玉文登瑞岩",
        "author": "张天翼",
        "content": "迢迢何处觅仙关，翠竹苍崖夕照间。\n倦鸟依依穿石磴，落花历历点苔斑。\n春残几负屑霄约，首白宁辞绝壁攀。\n乘兴相携遥蹑屐，一樽聊与赋青山。",
        "dynasty": "宋",
        "collection_info": null
    },
    {
        "uuid": "af3db34bd9e2b37c7702b55867c9afb2",
        "title": "水帘洞",
        "author": "留筠",
        "content": "九天飞坠水晶垂，不着人间一点埃。\n六月惊蜚霜色皎，四时长作雨声来。\n春晴野燕飞难入，月冷山风吹不开。\n我欲倚藤看空翠，凭谁挂向白云堆。",
        "dynasty": "宋",
        "collection_info": null
    },
    {
        "uuid": "1c1f7bb8949d7bb3d88cc61631e27474",
        "title": "冲虚观",
        "author": "留筠",
        "content": "金阙寥阳护九重，洞云呼吸九霄通。\n小臣近有祠官诏，欲问君王乞此宫。",
        "dynasty": "宋",
        "collection_info": null
    },
    {
        "uuid": "a56884924273feebac75fe704ab21b67",
        "title": "题澹山岩",
        "author": "留筠",
        "content": "起仰高山积有年，忽看岩窬锁云烟。\n一尘不到非凡地，六月当知不暑天。\n昔有秦人尝穴处，世从山谷始名传。\n品题自古因人重，我谩邀僧煮石泉。",
        "dynasty": "宋",
        "collection_info": null
    },
    {
        "uuid": "99efff44627d3664daa56f9758d5f243",
        "title": "题浯溪",
        "author": "留筠",
        "content": "天生一代老文词，留得高名日月垂。\n山□犹余元氏族，溪痕几□鲁公碑。\n未论再造中兴业，却羡三吾高卧时。\n崖石虽磨千古在，渡香桥下木空悲。",
        "dynasty": "宋",
        "collection_info": null
    },
    {
        "uuid": "b1310830865d7e8138add452e0db0e6c",
        "title": "舟还浯溪再留二绝  其一",
        "author": "留筠",
        "content": "为爱浯溪风景幽，重临钓石繫归舟。\n不妨细读丰碑下，墨本空看几白头。",
        "dynasty": "宋",
        "collection_info": null
    },
    {
        "uuid": "1a63dd9778243525df6db7a01b4cbead",
        "title": "舟还浯溪再留二绝  其二",
        "author": "留筠",
        "content": "自笑尘埃赋□忙，佳山招我莫徜徉。\n何当了却痴儿事，来伴高人枕碧湘。",
        "dynasty": "宋",
        "collection_info": null
    },
    {
        "uuid": "6ebd332129090d596f3e50c166ebf32a",
        "title": "题清晖楼二首  其一",
        "author": "留硕",
        "content": "万古龙涛山水窟，何人携向岭边州。\n朝来蜃气连城白，幻作恩平第一楼。",
        "dynasty": "宋",
        "collection_info": null
    },
    {
        "uuid": "659325b847343f2ea93252e04ea0d26d",
        "title": "题清晖楼二首  其二",
        "author": "留硕",
        "content": "元龙高卧翠微中，碌碌诸人总下风。\n眼底朴陈无尽藏，八窗还我自玲珑。",
        "dynasty": "宋",
        "collection_info": null
    },
    {
        "uuid": "e6ecba6bdefd318f1dd3fe8e503ec33f",
        "title": "劝农三首  其一",
        "author": "留硕",
        "content": "春风勾引出郊行，小队迢迢草路平。\n自笑田芜不归去，三千里外劝人耕。",
        "dynasty": "宋",
        "collection_info": null
    },
    {
        "uuid": "caecc888cdaff2ca60d5472153246354",
        "title": "劝农三首  其二",
        "author": "留硕",
        "content": "何处园林今有花，十分春事只桑麻。\n不须惆怅穷途目，一饱生涯无叹嗟。",
        "dynasty": "宋",
        "collection_info": null
    },
    {
        "uuid": "cbbbbeea01c7fe105b4037bc5e341be0",
        "title": "劝农三首  其三",
        "author": "留硕",
        "content": "长年城上望溪山，今日纔能一往还。\n特地晓风吹雨断，可应天意更予悭。",
        "dynasty": "宋",
        "collection_info": null
    },
    {
        "uuid": "4d575e0e48bb918bf458bb65af3cdf3b",
        "title": "寄高善胜",
        "author": "赵某",
        "content": "雨窗思昔日，不见半年余。\n别后几回梦，中间三寄书。\n兵戈吾幸免，踪迹尔何如。\n世事难如意，同心却异居。",
        "dynasty": "宋",
        "collection_info": null
    },
    {
        "uuid": "271427d3360fdc89ae013836497904e2",
        "title": "清发轩",
        "author": "赵某",
        "content": "许多清意思，都在此乡间。\n有石半枕水，无窗不面山。\n侵衣青霭润，拥钓白云閒。\n未许嫌幽寂，古人曾闭关。",
        "dynasty": "宋",
        "collection_info": null
    },
    {
        "uuid": "3d554a5dd0f4d13546b3256a5e9256b8",
        "title": "眉峰水陆寺",
        "author": "赵某",
        "content": "贪观眉妩翠，舣棹碧云间。\n萧寺前临水，丁家旧住山。\n苔深僧迹静，松冷鹤巢鳏。\n拜手先祠下，奔驰觉汗颜。",
        "dynasty": "宋",
        "collection_info": null
    },
    {
        "uuid": "01720e1efe86d16f4e2f7d879d0a470b",
        "title": "述怀",
        "author": "赵某",
        "content": "得鹿归来一梦中，半生事业总成空。\n饭牛岂意干西伯，寻马何须访北翁。\n赵既有辞难夺璧，楚将无事嘆忘弓。\n南熏正解吾民愠，且弄朱絃奏晚风。",
        "dynasty": "宋",
        "collection_info": null
    },
    {
        "uuid": "45cf9a0644490026cfc1b8d1f5d9e11d",
        "title": "杏村闻其友谢昌元及二赵一家俱入翰苑",
        "author": "赵某",
        "content": "归来白鹿岩边屋，清得门庭冷似冰。\n公事中原双短鬓，帝乡孤梦一青灯。\n带烟鉏菊閒教仆，和月折梅时寄僧。\n见说道山应咫尺，同时俊彦尽先登。",
        "dynasty": "宋",
        "collection_info": null
    },
    {
        "uuid": "1654beb782c8118729e0460026171744",
        "title": "休官",
        "author": "赵某",
        "content": "欲知赵子休官了，贫似扶风马少游。\n借得琴樽留待月，从教帘幕不胜秋。\n自携仆出閒寻药，因载书多却买舟。\n昨日老农来告我，万千乐事在西畴。",
        "dynasty": "宋",
        "collection_info": null
    },
    {
        "uuid": "b90a6673ebacd1bd4f7b75ef8e3cc17b",
        "title": "冯公岭",
        "author": "叶适",
        "content": "冯公此山民，昔开此山居。\n屈盘五十里，陟降皆林庐。\n公今去不存，耕凿自有余。\n风篁生谷隧，雨旆来岩虚。\n人随乱云入，咫尺声相呼。\n四时草木香，异类果蔌腴。\n棌薪得崖花，结缀成襟裾。\n此亦佳窟宅，可对幽人娱。\n何必种桃源，始入仙者图。\n瓯闽两邦士，汹汹日夜趋。\n辛勤起芒屩，邂逅乘轮车。\n山人老白首，名氏不见书。\n我独何为者，拊身念居诸。",
        "dynasty": "宋",
        "collection_info": null
    },
    {
        "uuid": "b108b1e456a618460ffe015eaa7868e4",
        "title": "吴江华严塔院赠了洪讲师",
        "author": "叶适",
        "content": "具区以为潴，吴江以为裨。\n自专一方浸，尽纳海所遗。\n逝川无发叹，丽泽可求师。\n昔人会心地，今为鱼鸟资。\n飞者自无极，游者自无涯。\n造物不谆谆，亦莫分何谁。\n此时余与子，相遇相谐嬉。\n曾观烟雨外，未满苍茫思。\n復来秋风后，重有骚屑悲。\n不及日月入，烂焉堕轮规。\n尚见波涛惊，纍然拥丘坻。\n况彼琐细者，蒲菼争纷披。\n当年吴季子，德合无醇疵。\n范蠡之所矜，视之眇毫厘。\n末路张季鹰，适意亦见推。\n人才非一端，事近苦易移。\n常恐后生辈，风流日凌迟。\n县忧公家迫，俗陋栋宇卑。\n子将跨大阁，对此连天瀰。\n英雄久销歇，枯槁乃光辉。\n寘余一榻处，析理定兴衰。",
        "dynasty": "宋",
        "collection_info": null
    },
    {
        "uuid": "39cec5e1d3a24d1367935441003f1aab",
        "title": "送赵景明知江陵县",
        "author": "叶适",
        "content": "吾友赵景明，材绝世不近。\n疏通无流连，豪俊有细谨。\n尤精人间事，照见肝膈隠。\n忽然奋鬚髯，万事供指准。\n汉士兴伐胡，唐军业诛镇。\n久已受褒封，谁能困嘲摈。\n四十七年前，时节忧患尽。\n去作江陵公，风雨结愁愠。\n昔称长官贵，今叹服劳窘。\n夜光傥无因，早晦行自引。\n田园多遯夫，未必抱奇藴。\n勉发千钧机，一射强虏殒。",
        "dynasty": "宋",
        "collection_info": null
    },
    {
        "uuid": "a62af04b8c0786254dba9fa3568c9696",
        "title": "送郑景元",
        "author": "叶适",
        "content": "兄弟同升难，高材自摧角。\n官多復不记，四载礼南岳。\n一朝尽室去，菲食遭岁恶。\n丈夫轩豁意，快紧出鹰鹗。\n忍事得无惭，信有古人学。\n建安虽闽壤，桂树美可乐。\n合抱更连理，丛生荫州郭。\n岁月历悠长，根株见龈腭。\n终当作大厦，积功在云壑。\n尚友如此君，苍天未为薄。",
        "dynasty": "宋",
        "collection_info": null
    },
    {
        "uuid": "f6efa22a7cbdd99d7f4d132dcf2f4df8",
        "title": "题贾俨不忘室",
        "author": "叶适",
        "content": "贾子好修士，躬耕鹿岩阿。\n茂木俯青泉，幽处堪逶迤。\n有室凈棐几，图史参前罗。\n独能取我语，标榜相巍峩。\n我语不必记，子意故足多。\n物之徇外者，迅若横流波。\n当其一念觉，胼胝驻崩涡。\n神丸起痿瘵，厚纩还暄和。\n伦类苟通明，轨辙宁舛讹。\n但忧所见弱，缭如附松萝。\n舆薪岂不睹，奈此斤斧何。\n勿令学高山，所至纔献坡。\n如于众稊稗，收拾同颖禾。\n虽云善端在，坐悼良时过。\n子先发曹掾，仁义躬濯磨。\n活人不知数，一善禳众瘥。\n每识饭牛下，有作宁戚歌。\n至今乡里敬，墓柏垂霜柯。\n子质復粹美，藻火兼佩珂。\n中夜再三叹，警策自诋诃。\n未合者参辰，已逝者江河。\n所愿天爵尊，非必贵决科。",
        "dynasty": "宋",
        "collection_info": null
    },
    {
        "uuid": "97479b157c6be943fe064eeba3b2f3dc",
        "title": "陈同甫抱膝斋二首  其一",
        "author": "叶适",
        "content": "昔人但抱膝，将军拥和銮。\n徒知许国易，未信藏身难。\n功虽愆岁晚，誉已塞世间。\n今人但抱膝，流俗忌长叹。\n儒书所不传，群士欲焚删。\n讥诃致囚棰，一饭不得安。\n珠玉无先容，松柏有后艰。\n内窥深深息，仰视冥冥翰。\n勿要两脾消，且令四体胖。\n徘徊重徘徊，夜雪埋前山。",
        "dynasty": "宋",
        "collection_info": null
    },
    {
        "uuid": "69062fa7a3377bb722a01c713682f74a",
        "title": "陈同甫抱膝斋二首  其二",
        "author": "叶适",
        "content": "音骇则难听，问骇则难答。\n我欲终言之，復恐来蹲沓。\n培风鹏未高，弱水海不纳。\n匹夫负独志，经史考离合。\n手捩二千年，柔条起衰飒。\n念烈傥天回，意大须事匝。\n偶然不施用，甘尽斋中榻。\n宁为楚人弓，亡矢任挽踏。\n莫作隋侯珠，弹射坠埃壒。",
        "dynasty": "宋",
        "collection_info": null
    },
    {
        "uuid": "ef520c79d7771a58730be41b87d39d36",
        "title": "超然堂",
        "author": "叶适",
        "content": "晨兴诣曹参使驲，传呼趋庭头颈屈。\n退归阖户胥吏玩，过门掉臂不入室。\n宅舍空荒转颓漏，驺仆蓝缕常寒乞。\n此堂岂可更超然，乍可鞅掌中怫鬰。\n每怜庄周齐物论，遣词旷荡违经律。\n独称松柏受正命，舜何人哉尽伦匹。\n萍实浮沉江汉远，剑气腾掷牛斗出。\n招徕凤麟已悠缓，琢磨圭璧强坚密。\n檐擎自贵竭人力，起倒相因废天质。\n古今问学满天下，分寸毫厘难细诘。\n以兹凛凛观万事，口不敢言心自失。\n今朝幸续省仓米，且以糜煎饱时日。",
        "dynasty": "宋",
        "collection_info": null
    },
    {
        "uuid": "90fb2145de6ad43abc10c17618d79a8c",
        "title": "再过吴江赠僧了洪",
        "author": "叶适",
        "content": "回飈掩夹浦，势与黑楼颃。\n连袂上长桥，身弱屡见扛。\n苟无倾覆忧，恣横未易当。\n坐定互惊愕，师云乃其常。\n有时气力雄，驾浪拍此邦。\n熟风无失舟，小艇来茫茫。\n始悟寡所谙，论改色据张。\n衒小以为大，空令事难量。\n玩变不覩微，亦乖智之方。\n已矣勿復云，闻钟过石塘。",
        "dynasty": "宋",
        "collection_info": null
    },
    {
        "uuid": "5af1a6a969840b191a7ae07091c2fb17",
        "title": "灵岩",
        "author": "叶适",
        "content": "穹窿右俛眉，天平左垂鬓。\n吴人宅沮洳，兹山抑其镇。\n陡起为表着，突兀数寻仞。\n樛松颇坚瘦，立石乃荣润。\n兼有千里陂，杳霭来远韵。\n宜乎登椒丘，摆落思奋迅。\n亡王未亡时，绝色馆孤峻。\n歌声妙欵乃，俎品穷蛤蜃。\n援琴固停咎，解甲仍转瞬。\n终归寂寞人，破釜煮枯堇。\n陈迹不足吊，新缔何劳问。\n三年姑苏驿，空望此塔近。\n适当熟食节，暖气无已吝。\n豪风增春愁，异雪损花信。\n聊以壮游衍，归受儿女冁。",
        "dynasty": "宋",
        "collection_info": null
    },
    {
        "uuid": "a3dd6b8dbb4b1f4d8c1a164d0049f55e",
        "title": "葑门",
        "author": "叶适",
        "content": "遗墨固藏神，希圣非立我。\n断后辄无前，实右即虚左。\n品定赋纤洪，义明分勇懦。\n端木语卫文，洙泗皆卿佐。\n孔子叙夷齐，后进尚嵬琐。\n从来一大事，几作鸿毛荷。\n知非言所及，结网鱼受课。\n谁持空空质，放纵无不可。\n兹门小精庐，荒寂众万过。\n欣余二三子，拙力守饥卧。\n杨花安得揽，飞去天隅唾。\n唯有露垂垂，满畦红药堕。",
        "dynasty": "宋",
        "collection_info": null
    },
    {
        "uuid": "5a1d4ded893bed586af4c7a85e6e1a60",
        "title": "还华贤良九经说贤良进卷语林等",
        "author": "叶适",
        "content": "华君官五世，人物朴而重。\n穷经不辞难，着论何其勇。\n编排过百帙，装庋高一冢。\n见闻颇惊讪，吟玩自欣悚。\n余本空疎人，盛刺勤远捧。\n津般俾之读，涉岸沧溟汹。\n惟知畏浩博，敢復议烦冗。\n芄兰恨柔蔓，栎社嫌拥肿。\n谁令独管吹，而为众竽恐。\n杨墨岐路迷，服郑丘林拱。\n西邻黄策子，简要获天宠。\n君兮幸持归，卧看云生壠。",
        "dynasty": "宋",
        "collection_info": null
    },
    {
        "uuid": "8470bc90887a7d73c0aeb8c417536275",
        "title": "齐云楼",
        "author": "叶适",
        "content": "天下雄诸侯，苏州数一二。\n都会自昔称，陪京今也贵。\n奕奕撰重楼，岧岧立平地。\n虚景混空苍，嚣声收远肆。\n闉阇虽散阔，栏槛皆堪记。\n向非土木力，焉能快高视。\n湖山西南维，江海东北塈。\n舒缓未为愚，疏达终多智。\n穷民一宵灯，细巧杂纹织。\n豪士三春卉，妖丽乱名字。\n侈甚见精诚，富余轾讲肄。\n先朝丰豫日，应奉稽古义。\n花纲飞入汴，石林鬼浮泗。\n天然造生活，始者行赈施。\n王公占上腴，邸观角奇致。\n是邦聚璀璨，四顾尽憔悴。\n狂胡误濡足，遗爇等交臂。\n艰难屡省方，薄遽亏顿置。\n因循堕和好，俛仰销年岁。\n翻怜井邑盛，又使编氓匮。\n颇云鱼虾微，亦已困征税。\n人生贱苟免，所尚刚强气。\n呼鹰饱何待，暴虎怒斯易。\n吁嗟久悒悒，胡为长惴惴。\n夜闻踏歌喧，激烈动哀思。\n吴俗固捷疾，吴兵信蠭利。\n项梁起雠秦，子弟奋投袂。\n功成须力到，岂必资黠慧。\n宁羡鹊居巢，盍如蛉有类。\n未发忌先闻，因诗良自喟。",
        "dynasty": "宋",
        "collection_info": null
    },
    {
        "uuid": "b13e38f6f9408f83ed454fbce845e2af",
        "title": "虎丘",
        "author": "叶适",
        "content": "虎丘之名岁二千，虎丘之丘何渺然。\n众山争高隠日月，笑此拳石埋平田。\n虽然培塿疑异物，划开阴崖十丈悬。\n冢中有恨索遗剑，亭上无语传枯禅。\n偏是吴人爱山急，逐面分方夸凭立。\n屋承隋唐良稳称，墨题熙丰尚新湿。\n松梢莫遣风雨横，石盘自添苔藓涩。\n春来春去吴人游，足茧层巅踣应泣。",
        "dynasty": "宋",
        "collection_info": null
    },
    {
        "uuid": "321159424f471fe0acf3fc822f51a8c9",
        "title": "北斋  其一",
        "author": "叶适",
        "content": "频年寄全吴，廨宇杂营保。\n前厅久倾压，后舍岌欹倒。\n常因霖雨后，壁坏不容扫。\n跳蛙浴漏潴，野谷媚穿杲。\n以兹违色养，先还媿亲老。\n低头谩商歌，瞪视豁愁抱。\n当身良易足，遗后非长道。\n幸今修整毕，楹桷正完好。\n晴窗闲昼永，夜榻初凉早。\n友朋坐雍雍，燕雀鸣草草。\n居室君子后，荜门固为宝。\n矧伊泽国士，败栋威涂潦。\n缪充使者属，职思振枯槁。\n人之所歆羡，未必天能造。\n卷藏姑罢归，蠹简说刚浩。",
        "dynasty": "宋",
        "collection_info": null
    },
    {
        "uuid": "06195ac11cd98d4e315b0182d35f5ada",
        "title": "北斋  其二",
        "author": "叶适",
        "content": "人情无终极，匪陋则求佳。\n寝处既少安，游燕岂不怀。\n惟思旧酒务，糟酵茺榛埋。\n破瓶聚隆垤，新甃连长阶。\n种竹夹超然，移花遶北斋。\n及尔风露清，忽感意象谐。\n幽深容浪蕊，润泽长芳荄。\n亭亭两高梧，买自娄门街。\n俟以岁屡寒，窅若万仞崖。\n吾留能几日，龊龊强安排。\n方嫌树影瘦，復虑地势𠇗。\n世间香味悦，每与腥羶偕。\n雅故使郑淆，法语仍进徘。\n俯同侏儒笑，但恐好恶乖。\n莫穷有限物，徇此未腐骸。",
        "dynasty": "宋",
        "collection_info": null
    },
    {
        "uuid": "c512eb80cc451bafb934d75106435f36",
        "title": "题椿桂堂",
        "author": "叶适",
        "content": "九官八士古之良，灵椿丹桂后腾芳。\n冯公诗意虽短陋，闾里传诵终难忘。\n君家同生五兄弟，短檠伴夜东方启。\n黄旗两记张庆闱，纻袍三号趋文陛。\n辞华标角人力能，科名均齐天所兴。\n作堂不须栋梁好，但种此木高千层。\n透日垂阴香未歇，满庭车骑同时列。\n更将磊砢替团团，留与北风观壮节。",
        "dynasty": "宋",
        "collection_info": null
    },
    {
        "uuid": "4d140e8b874b68a877600a11e6ce59a2",
        "title": "赠讷相",
        "author": "叶适",
        "content": "柯山讷相丑形模，以相获妍如子都。\n每将气色较官簿，初若搏影终探符。\n刘公实，升提刑。\n丘宗卿，加龙图。\n就中两说最称验，余耳所逮非人诬。\n泛言心事依劝戒，多假名器烦邀呼。\n君门九重远万里，求者争道分荣枯。\n一身暂寄百骸聚，楦彼朱紫谁头颅。\n子其惜术无浪许，恐负西山之饥夫。",
        "dynasty": "宋",
        "collection_info": null
    },
    {
        "uuid": "35fde44124ade519476a7aec71c736c9",
        "title": "送郑虞任赴京西检法官",
        "author": "叶适",
        "content": "春风逝无涯，夏潦生未已。\n思君遡江汉，行锐业难止。\n事繁丝唾乱，神静鱼鳞理。\n前年浙东幕，借助获专美。\n边头值闲暇，人物盛储歭。\n荒村鱼米场，孤戍花药市。\n雅知足禅味，翫世失忧喜。\n但疑柳上白，时杂髯间紫。\n岂非久不遇，感叹妨隠几。\n回首旧隆中，畦壠长薿薿。",
        "dynasty": "宋",
        "collection_info": null
    },
    {
        "uuid": "b2542093828f366c93a9457d181014f3",
        "title": "张氏东园送王恭父得殿字",
        "author": "叶适",
        "content": "燕鸿不相须，进趣自求便。\n余来君其馆，乃復当我饯。\n一春三月雨，亭树鬰雾淀。\n絮重厄飞杨，花蔫堆紫茜。\n纵有百壶清，何能一笑遣。\n为郎昔同甲，四海初会面。\n凛然抱英特，霜宇抟温霰。\n雄辞推落笔，一语不可选。\n重来更纯粹，玉琢金就炼。\n汉家阐道术，四达诏群彦。\n谈经石渠观，会议白虎殿。\n通方要归宿，立异岂夸衒。\n子行若微罪，天意委深眷。\n以其今固辞，可信非始恋。\n楚热宜绉絺，峡涨难短牵。\n回舟泊书林，及此未掩卷。",
        "dynasty": "宋",
        "collection_info": null
    },
    {
        "uuid": "563998e276ac2e86c159ba84751fb545",
        "title": "奉赋德修西充大夫成都新园咏归堂二首  其一",
        "author": "叶适",
        "content": "浣花炫春澨，濯锦绚晴浦。\n成都信繁会，此水工媚妩。\n岂无濠上亭，蹙步难仰俯。\n誓言违市朝，卜宅近幽阻。\n沃沃葵苋畦，焰焰棠杏坞。\n朝曦湿浅濑，暮色生远渚。\n循涯咏未厌，引流络其圃。\n苹荇依篱樊，凫鴈宿庭户。\n长松百里外，物象争渺莽。\n时平乏隠沦，簑笠自歌舞。\n岷江志东向，激射走吴楚。\n胡为滞淫之，习坎圣所许。",
        "dynasty": "宋",
        "collection_info": null
    },
    {
        "uuid": "87e09b5ba73e11b73bd46a8e4b15f872",
        "title": "奉赋德修西充大夫成都新园咏归堂二首  其二",
        "author": "叶适",
        "content": "我生海旁州，古言江来铺。\n力浮万顷尽，坐识一溜初。\n之子酌彼源，绀洁玉斗𣂏。\n雅韵舒烦忧，逸驾陵趦趄。\n咏归有何意，岂亦歌风乎。\n湛湛游无梁，滔滔济无桴。\n纵横洄伏中，暮齿将焉需。\n三间始开闢，十亩终耘锄。\n东西两庄舍，兄弟相譍呼。\n缅哉趋前规，更作却后图。\n顾思曲肱乐，一身匪求余。\n我独无家归，羡子镌自迂。",
        "dynasty": "宋",
        "collection_info": null
    },
    {
        "uuid": "3935038270ca85c09f0e5ea6ff2c57de",
        "title": "送冯传之",
        "author": "叶适",
        "content": "我乞来荆州，足未曾出门。\n明明楚汉迹，莽莽风尘昏。\n兹復罢着书，梵译专讨论。\n颓然对白法，诸有不得存。\n传之京口别，岁暮始穷源。\n帆张飞动势，缆繫栖泊痕。\n相顾举杯酒，醉极沮漳翻。\n儒生慕杰气，赤手诛鲸鲲。\n将军建实垒，寸甓宜自攒。\n于时雪五尺，遣卒问江干。\n答言屈大夫，横肆羣鱼吞。\n岂如卫宁蘧，舒卷常温温。\n闻此重嗟嘆，恐堕祸福观。\n荣禳用国宝，谁能免沉燔。\n要令德性修，仍挽江海浑。\n我今材力尽，拙计东南坤。\n尚余春秋志，欲执左袵奔。\n念子独奈何，葺屋补墙藩。\n梅花一两坼，春意到草根。\n倘见南枝荣，折寄随惊湍。",
        "dynasty": "宋",
        "collection_info": null
    },
    {
        "uuid": "9b1a73402a82338e7ce14a233fb5d0e0",
        "title": "送李郛",
        "author": "叶适",
        "content": "盖代才难看独手，众参闻见其来久。\n流风莫盛元佑时，崛起谁当绍兴后。\n嗟君探讨穷一生，心通文字难力争。\n雀啄雪篱阁笔坐，虫吟露草翻书行。\n已轻富贵须臾尔，万一姓名传野史。\n只愁垂老绝知音，自送青编满朝市。\n余之视君尚少年，题玉为珉何所贤。\n期君更尽未死日，举世不信方知天。",
        "dynasty": "宋",
        "collection_info": null
    },
    {
        "uuid": "6b5900aaaf0afa29c398a82b49f73cb6",
        "title": "送喻太丞知处州",
        "author": "叶适",
        "content": "喻公策名自先朝，奉常冬官始见招。\n何因敛退为泉石，可惜垂欲排云霄。\n处州不城山作堵，百嶂千峰自翔舞。\n孤高上头天一柱，中有秀句须公取。",
        "dynasty": "宋",
        "collection_info": null
    },
    {
        "uuid": "ec286b2dd9b5efeb4abd16929df0e37a",
        "title": "送刘德修",
        "author": "叶适",
        "content": "羣航弭安流，未脱孤帆厄。\n独板乱横溃，始负众舟责。\n蛰雷正须时，春雨宜满泽。\n勇夫攻坚退，智士倒戈获。\n去年北关路，永叹出处隔。\n俄掀凤仪雅，缓彼枭搏磔。\n发覆洗涂糊，召和开褊迫。\n一日期万年，倏眒展长策。\n居然西州道，千仞敛归翮。\n鬓髮何用青，肝胆元自白。\n古圣岂不劳，筑此英俊宅。\n谁令闭榛莽，回曲用蛮貊。\n天门昳荡荡，瑶实连蔓摘。\n种玉如有方，从今空椟索。",
        "dynasty": "宋",
        "collection_info": null
    },
    {
        "uuid": "de5909818520e5db2dd550956156af9a",
        "title": "题李君亮义槩堂",
        "author": "叶适",
        "content": "分飧人所能，多至踰万亿。\n一朝可趣具，寒暑三十易。\n古之轑釜者，其始盖未惜。\n怀哉西方士，义重见寡特。\n招呼几州氓，岁岁青黄食。\n雷声匕筯动，云涌床座窄。\n昔我手行粥，今也愆膂力。\n忆汝身自孩，又抱儿子吃。\n岂有不足叹，幸无嗟来色。\n天为产厥孙，文射最高策。\n劳君太史令，乞彼峨眉伯。\n出处善知时，教训陶美泽。\n筑堂事遗像，雅颂镌众墨。\n我歌则后矣，猗欤缀周什。",
        "dynasty": "宋",
        "collection_info": null
    },
    {
        "uuid": "add61cab55c20d17d8c06d355ca3da75",
        "title": "医工叹重赠柳山人",
        "author": "叶适",
        "content": "柳生洲居濠北边，繇辞质野谁所传。\n不曾入城行卖卜，有问灾福须呼船。\n叹我奇疾何频年，其初过清肌凛然，已忽腹拒遭拘挛。\n一身尽异形质变，恍若土木徒人言。\n蚤知定性不生灭，今安得尔庸非天。\n医工刃人死无律，妄谈标本从何出。\n补劳护弱转凝聚，排寒荡湿加淫鬰。\n挟风上行关膈失，迸肉糜皮併为一，犹云无伤乃余疾。\n生虽怜我谬时命，岂悟颠倒缘此物。\n彼苍应有司杀者，授柄于工无乃悖。\n我劳万事明当休，自古零落归山丘。\n但疑未死復不活，熟视重为诸医羞。\n余聪残明不可留，治命已乖妻子谋，执讯空贻友朋忧。\n柳生听罢掉颈笑，既有主对非吾尤。\n山歌静夜声宛转，更着此曲歌中流。",
        "dynasty": "宋",
        "collection_info": null
    },
    {
        "uuid": "155efb9b75a3de6654684b2e44706a74",
        "title": "宿石门",
        "author": "叶适",
        "content": "好溪泻百壑，南北倾万峰。\n山凡堆阜俗，映岸羞为容。\n石门忽秀出，老干荫渟洪。\n舍舟从口入，便已离尘中。\n众芳拱窟宅，环冈献奇秾。\n藤萝异态度，尺寸疑施功。\n锦茵翠织成，照耀无春冬。\n水行千丈高，喷薄不可穷。\n更有洗头盆，云深雾常封。\n昔年谢康乐，筑居待其终。\n继作者丘裴，语言亦称雄。\n邈然百世后，未忝骚人风。\n栖栖三羽衣，日晏斋厨空。\n云子歇过桨，蹔洗氛埃胸。\n自叹苦淹留，寂寞不易供。\n嗟我老无用，佞山久成翁。\n结庐会昌侧，势落鱼虾丛。\n种竹似束苇，栽松如断蓬。\n小儿饾盆盂，何时至周公。\n会当同此住，代输助之舂。",
        "dynasty": "宋",
        "collection_info": null
    },
    {
        "uuid": "3db64558192b3b47b54abef266ab7e20",
        "title": "月谷",
        "author": "叶适",
        "content": "昔从东莱吕太史，秋夜共住明招山。\n正见谷中孤月出，倒影挼碎长林间。\n凭师记此无尽意，满扫一方相并闲。",
        "dynasty": "宋",
        "collection_info": null
    },
    {
        "uuid": "16fd1c28490a7eda41b55bfaa64726ff",
        "title": "祷雨题张王庙",
        "author": "叶适",
        "content": "夏至老秧含寸荑，平田回回不敢犁。\n羣农无计相聚泣，欲将泪点和干泥。\n祠山今古同一敬，籤卦分明指休证。\n传言杯珓三日期，注绠翻车连晓暝。\n龙神波后何惨怆，昔睡今醒喜萧爽。\n人云天上行水曹，取此化权如反掌。\n浙河以东尽淮壖，哀哉震泽几为原。\n愿王顿首玉帝前，请赐此雨周无偏。",
        "dynasty": "宋",
        "collection_info": null
    },
    {
        "uuid": "d7395a3898e5bd291e1b2147f4c1f1a9",
        "title": "寄黄文叔谢送真日铸",
        "author": "叶适",
        "content": "建溪疑雪白，日铸胜兰芳。\n谁知真苦涩，黯淡发幽光。\n骑省可正论，农卿今则亡。\n怀人坐太息，泉竭鼎无汤。",
        "dynasty": "宋",
        "collection_info": null
    },
    {
        "uuid": "cc7edc6c9f544486a616fc1eaaf9376c",
        "title": "送黄竑",
        "author": "叶适",
        "content": "有客家住宝剑窟，将身自比夜明帘。\n见我立谈尽肝膈，骇视世俗徒沾沾。\n千年豪杰供指使，笑挞胡虏如奴钳。\n嗟予病衰绝少韵，只欲炙背依茅檐。\n劝子持难復居易，吕梁之舟先历试。\n焦桐邂逅爨下薪，良玉磋磨庙中器。\n谁言怒海鲲鲸恶，别有晴川鸥鸟戏。\n心亨习坎行自孚，安流傥寄相思字。",
        "dynasty": "宋",
        "collection_info": null
    },
    {
        "uuid": "3e204162dad087d5fc3bfe45505b865b",
        "title": "浄光松风阁",
        "author": "叶适",
        "content": "城中云日如火催，凈光行食声转雷。\n不知何处白苹起，便有满坐清风来。\n莫言作楼非急务，翁当运斤儿执锯。\n待得三间着此风，病叟扶携上楼去。",
        "dynasty": "宋",
        "collection_info": null
    },
    {
        "uuid": "d8156d46ae8c584d41f2d743b9eb7b4b",
        "title": "送蔡梦得",
        "author": "叶适",
        "content": "寸步旱黏楫，千里脂染轮。\n四国严诸侯，江沙渺无津。\n翁令去何之，绿树羞鬓银。\n惟应苦吟彻龙室，报以颔珠光比日。",
        "dynasty": "宋",
        "collection_info": null
    },
    {
        "uuid": "17d3b7eb161ca9fbdd6566e80453100d",
        "title": "和答钱广文兰松有刚折之叹",
        "author": "叶适",
        "content": "兰居地之阴，蔼蔼含华滋。\n此本不以刚，而为刚者师。\n松无栋梁具，何用稼冰雪。\n终风挠长林，常恐浪摧折。\n愿子比令德，一熏容众蒿。\n笑我非实材，千载空独高。",
        "dynasty": "宋",
        "collection_info": null
    },
    {
        "uuid": "3e94c6471d2e6adf7992b7fa6b8f39bc",
        "title": "赵振文传借琉璃灯铺写山水人物一烛发明百巧呈露画师精妙者不能过也",
        "author": "叶适",
        "content": "古称浄琉璃，物现我常寂。\n胡为自争妍，照耀出痕迹。\n坐有求心客，骇目不忍看。\n愿息终岁劳，留作袖手安。",
        "dynasty": "宋",
        "collection_info": null
    },
    {
        "uuid": "a76bb4db864f466d95623d7ac6bc76cb",
        "title": "和答徐斯远兼简赵昌甫韩仲正",
        "author": "叶适",
        "content": "江东文士称数人，宝冠霞佩朝灵君。\n卢敖善游指天去，吕望应招离海滨。\n有书不止问无恙，平生怀抱陈案上。\n会看作意鸣朝阳，阴狐夜短空惆怅。",
        "dynasty": "宋",
        "collection_info": null
    },
    {
        "uuid": "6aacd1b4b7c86f3597017a35b9897312",
        "title": "徐仁父先大夫诗卷指其改补锅八句曰愿有请因疏下方",
        "author": "叶适",
        "content": "江南隠君子，琢语冰段清。\n彼美补锅篇，义远有劝惩。\n烹饪一饷止，操持千载成。\n未须夸染指，岁晏期曲肱。",
        "dynasty": "宋",
        "collection_info": null
    },
    {
        "uuid": "0f7de6d2159ef069068a7ff9b3725f82",
        "title": "题孙季蕃诗",
        "author": "叶适",
        "content": "子美太白常住世，佳人栩栩梦魂通。\n泻落天河浇汝舌，移来不周荡汝胸。\n千家锦机一手织，万古战场两峰直。\n孰南孰雅唤莫前，虚箫浪管吹寒烟。",
        "dynasty": "宋",
        "collection_info": null
    },
    {
        "uuid": "2bcfa1436e11708420dfca2a60c05633",
        "title": "石经春秋一代奇宝王氏为熙丰学废不用瑞安沈彬老蜡而有之后世孙体仁阁以庋焉余为名曰深明",
        "author": "叶适",
        "content": "喟昔洛门初上石，未久翻遭禁书厄。\n沈公秘藏百载余，高阁突兀共堆积。\n万物散聚常横陈，汀花岸草从纷纭。\n海云化雨龙正起，想象向来悲获麟。",
        "dynasty": "宋",
        "collection_info": null
    },
    {
        "uuid": "32a32b1efd51cd50473dc2e4a6e48d20",
        "title": "赠二葛友",
        "author": "叶适",
        "content": "飞飞下荒村，渺渺集芜城。\n振衣出虹蜺，覆篑超丘陵。\n鲁卫百世腴，夷齐万年清。\n翻然舍我去，东风初涣冰。",
        "dynasty": "宋",
        "collection_info": null
    },
    {
        "uuid": "80aac1c70960a3b3ff2701e034741eec",
        "title": "吕子阳辞兰谷家园却就石泉精舍",
        "author": "叶适",
        "content": "子阳意高希古人，文如行空无定云。\n清明未容诗酒污，放旷自许渔樵亲。\n故园好木日夜长，友逝兄沦不同赏。\n改绿移红自若何，蹑磴扪萝心独往。\n我昔迷津经上吕，斗出飞亭压行路。\n石影参差研匣寒，花阴回薄书奁暮。\n离家十里山转深，琅玕满地芝成林。\n竹鷄睡去月当午，闲听孙登长啸音。",
        "dynasty": "宋",
        "collection_info": null
    },
    {
        "uuid": "56fa27bf241a3bf361d4dcf495de6edd",
        "title": "永嘉端午行",
        "author": "叶适",
        "content": "行春桥东峙岩北，大舫移家住无隙。\n立瓶叵罗银价踊，冰衫雪袴胭脂勒。\n使君劝客亲付标，两朋予夺悬分毫。\n起身齐看船势侧，桡安不动涛头高。\n古来峥水斗胜负，湖边常赢岂其数。\n岸腾波沸相随流，回庙长歌谢神助。\n只今索莫何能为，败鼓搅壕观者稀。\n千年风土去不返，醉裏冤雠空展转。",
        "dynasty": "宋",
        "collection_info": null
    },
    {
        "uuid": "7112d4a00bee87d87b29e8ed176b9d68",
        "title": "题扫心图",
        "author": "叶适",
        "content": "大心觉也无亏成，小心沤也随灭生。\n道人常与箒柄行，遇其欻起须扫清。\n世间亦有无根树，又言朗月当空住。\n劫尘颠倒不自由，只笑本来无扫处。",
        "dynasty": "宋",
        "collection_info": null
    },
    {
        "uuid": "15d60c11855a5a99d9759917ee390866",
        "title": "后端午行",
        "author": "叶适",
        "content": "一村一船遍一邦，处处旗脚争飞扬。\n祈年赛愿从其俗，禁断无益反为酷。\n喜公与民还旧观，楼前一笑沧波远。\n日昏停棹各自归，黄瓜苦菜夸甘肥。",
        "dynasty": "宋",
        "collection_info": null
    },
    {
        "uuid": "945f088591701c219d61d6ebcd26d66a",
        "title": "赠朱承务",
        "author": "叶适",
        "content": "颠倒八八卦，流转三百六。\n前民此何神，占险空屡渎。\n以病既当止，以年自当休。\n春泥不补裂，莫谩任虚舟。",
        "dynasty": "宋",
        "collection_info": null
    },
    {
        "uuid": "41dcf4c3e8adb8c3bebed40393fbcc2c",
        "title": "尼童何了诜从道一长老六年一忽舍去莫知所之或云在天目山也诜甚喜将薙落从之可少助乎",
        "author": "叶适",
        "content": "一师今何去，天目万丈云。\n着我粗袈裟，对住大茅君。",
        "dynasty": "宋",
        "collection_info": null
    },
    {
        "uuid": "6b9393955b8281681d77a552a956de9b",
        "title": "着存亭",
        "author": "叶适",
        "content": "驯乌得食常好鸣，灵茅无种还自生。\n魂浮魄散莽何极，耿若有见悲难平。\n山脉迢迢绣峰住，墓气腾腾缕云去。\n鲛人抱宝夜出游，指点今来着亭处。",
        "dynasty": "宋",
        "collection_info": null
    },
    {
        "uuid": "f934bb115663fb1c81f3062f468c8a5a",
        "title": "寄题运使方公祠堂",
        "author": "叶适",
        "content": "投村宿店破鞍鞯，乞盐放酒心拳拳。\n南荒走遍得痟渴，玉井无藕何由痊。\n令子名高压苏武，蹔来重靓经行处。\n追思往事空泫然，榜墨尚新墙壁护。\n佛幢五丈留衣冠，大书刻记词辛酸。\n神来正值荔枝熟，神去还愁桂子寒。\n吁嗟岭民未知礼，因君始拜令颡泚。\n从今箫鼓祭春秋，福我如生首长稽。",
        "dynasty": "宋",
        "collection_info": null
    },
    {
        "uuid": "9810dde8c5c61cbfde98fba65de85e93",
        "title": "鄱阳董季兴往游怀玉山捐田入寺为民祷雨君既道其本末又示山中五章请余赋之然比来霖潦淹月种烂乃未秧也方幸数日晴霁尔",
        "author": "叶适",
        "content": "怀玉湫龙懒心性，六月困眠祈未醒。\n广文偶来亦同病，买田施食慇懃请。\n谁知领县春风边，嗔蛟怒鰐腥熏天。\n须君一念晴雨若，遮莫雇僧输俸钱。",
        "dynasty": "宋",
        "collection_info": null
    },
    {
        "uuid": "9de8c5cf003e160975435cd683b3e353",
        "title": "改东门出二首  其一",
        "author": "叶适",
        "content": "百步凿新径，千年开旧池。\n值此盈月雨，川流漭溟瀰。\n芜深草色碧，杂卉华众枝。\n鲂潜警夜跃，鹭起衝晨飞。\n我老皮骨销，扶行叹逶迟。\n安得有远志，毕愿藏郊扉。",
        "dynasty": "宋",
        "collection_info": null
    },
    {
        "uuid": "86358a31e1dc76da0eb75953a44ee0f0",
        "title": "改东门出二首  其二",
        "author": "叶适",
        "content": "左方拥崇冈，昔也重嶙峋。\n自我护樵牧，林光稍敷纷。\n与菊明疎秋，堕桃照秾春。\n本求平野立，八荒辨燕秦。\n终限分寸珠，僧磬通比隣。\n面墙虽养蒙，意生岂名身。",
        "dynasty": "宋",
        "collection_info": null
    },
    {
        "uuid": "79c7bb1518271cc02372a77224b9dfec",
        "title": "中塘梅林天下之盛也聊伸鄙述启好游者",
        "author": "叶适",
        "content": "幽花表穷臈，病叟行村墟。\n所欣一蕊吐，安得百万株。\n上下三塘间，萦带十里余。\n荒茨各尊贵，野径争扶疎。\n愁云忽返旆，急霰仍回车。\n苍然岁将晚，陡觉大象舒。\n羣帝胥命游，众仙俨相趋。\n龙鸾变化异，笙笛音制殊。\n物有据其会，感召惊堪舆。\n妙看撤真境，态色疑虚无。\n问谁始种此，岂自开闢初。\n至今阙胜赏，浩劫随荣枯。\n儿童候黄堕，捧拾纷筐盂。\n熏蒸杂烟煤，缚卖倾江湖。\n臙脂蘸罗縠，绛艷生裙襦。\n和羹事则已，甘老山中臞。\n以兹媚妇女，又可为嗟吁。\n夜阑烛烬短，月淡意踌躇。\n林逋与何逊，赋咏徒区区。",
        "dynasty": "宋",
        "collection_info": null
    },
    {
        "uuid": "3436a22f46f0839c928ed08525f7926b",
        "title": "王氏读书吟堂",
        "author": "叶适",
        "content": "谁能采桑谈，谁能带经锄。\n古人读书地，妙理出穷闾。\n矧今治华室，山翠涌前除。\n风烟聚景趣，花竹成画图。\n主人乌纱帢，子弟绣罗襦。\n新装茧纸印，上记开闢初。\n展卷忽有得，欣如奏齐竽。\n勉哉造其微，勿逐皮毛粗。",
        "dynasty": "宋",
        "collection_info": null
    },
    {
        "uuid": "0ecd0be49b8187e74753e532705ed074",
        "title": "王简卿侍郎以诗赠王孟同王成叟之侄也辄亦继作",
        "author": "叶适",
        "content": "季父昔从我，寒灯听微更。\n强扶瘖聋和，误策蹇跛行。\n坐令两销落，无復一峥嵘。\n宜汝逝不留，出门访咸英。\n大溪逢侍郎，拆洗心胸清。\n新诗发妙意，说尽文字情。\n侍郎盖代豪，平蛮蚤垂名。\n览书五行下，援笔千人惊。\n点化谢琱刻，涵濡透晶荧。\n林黄橘柚重，渚白蒹葭轻。\n褰裳念数往，岁晏霜雪零。",
        "dynasty": "宋",
        "collection_info": null
    },
    {
        "uuid": "73b8e7b69b780b8d0b61fbb4766e7f3f",
        "title": "余顷为中塘梅林诗他日来游復作",
        "author": "叶适",
        "content": "侧闻中塘好，曾赋劝游篇。\n凌江入枉浦，聊復信所传。\n化工何作强，耿耿不自怜。\n山山高相映，坞坞曲相穿。\n林光百道合，花气十村连。\n风迎乱駊騀，日送交婵媛。\n天回徂阴后，地转升阳前。\n初如别逃秦，疏附耻独贤。\n又疑未兴周，掩拥欣俱全。\n惜哉见之晚，重寻畏雕年。\n一省三嘆息，十步九折旋。\n诗家诧梅事，槁干陋肥鲜。\n常于寒角晓，爱彼明冰悬。\n疎枝涩冷艷，小窗露孤妍。\n吟悲炙留嗛，句喜珠离渊。\n忽兹过众甫，欲彀羞断弦。\n无以寄美人，千室炊暮烟。\n明朝指行处，雾雨空迷田。",
        "dynasty": "宋",
        "collection_info": null
    },
    {
        "uuid": "e7b8f761f140604e0debb7caa861694a",
        "title": "送葛元城",
        "author": "叶适",
        "content": "数年之留能浩浩，一日之别还草草。\n念子身名两未遂，令我衰病无一好。\n古人探道从妙年，今人重耳轻目前。\n不愁好龙龙不下，只愁爱玉酬石价。",
        "dynasty": "宋",
        "collection_info": null
    },
    {
        "uuid": "7facea54a5a7b8e504d1e50fa46115ad",
        "title": "送白酆还蜀",
        "author": "叶适",
        "content": "翻翻文若秋江生，幽幽诗如寒涧鸣。\n前岁淹徊下巴峡，今年憔悴出京城。\n凭问天边五色羽，何事飞来復飞去。\n昔人但苦樊笼悲，岂知此日笼无处。",
        "dynasty": "宋",
        "collection_info": null
    },
    {
        "uuid": "baf1af3b1a6a078def99336382e93fe6",
        "title": "朱娘曲",
        "author": "叶适",
        "content": "忆昔剪茅长桥滨，朱娘酒店相为邻。\n自言三世充拍户，官抛万斛嗟长贫。\n母年七十儿亦老，有孙更与当垆否。\n后街新买双白泥，准拟设媒传归好。\n由来世事随空花，成家不了翻破家。\n城中酒徒犹夜出，惊叹落月西南斜。\n桥水东流终到海，百年糟丘一朝改。\n无復欢歌撩汝翁，回首尚疑帘影在。",
        "dynasty": "宋",
        "collection_info": null
    },
    {
        "uuid": "5fdab8150da5e0444e52bb97d9c3d467",
        "title": "翁诚之挽词",
        "author": "叶适",
        "content": "西方之人美无度，眷此南邑朝阳鸣。\n如锥出囊拟砭国，似璞有价空连城。\n三仕郎官老将及，一去郴州唤不譍。\n朔风吹潮没復涌，渡口野梅飞碎琼。",
        "dynasty": "宋",
        "collection_info": null
    },
    {
        "uuid": "5cb848b9a5678eb141872536abe03ac2",
        "title": "送曹器远",
        "author": "叶适",
        "content": "曹子苦心怀百忧，古人远矣思同流。\n平生未得雄豪力，今日便肯卑微休。\n麻源洞裏琼叶雨，南草市上芦花秋。\n十年老语为谁了，西望沧江空白头。",
        "dynasty": "宋",
        "collection_info": null
    },
    {
        "uuid": "e3dacb305bbe781a7e35d49655b9fb57",
        "title": "送丁子植",
        "author": "叶适",
        "content": "婉娈好少年，忆昨十五余。\n割慈避父母，逊志亲师儒。\n已上破荒第，犹勤未见书。\n平生烟雨外，秋浦荷菼初。\n属官号高士，议政关惨舒。\n吟情且勿放，民隠谅少摅。",
        "dynasty": "宋",
        "collection_info": null
    },
    {
        "uuid": "b7f870cd62ba470aab84b56bdbf09afc",
        "title": "送方书记兼简府主",
        "author": "叶适",
        "content": "我昔防江之下流，独许蔡子专军谋。\n未能奏效累丝髮，已復负谤丛山丘。\n小范兵精思虑远，片言坐折群疑满。\n幕僚无过只论功，登秩荐贤来衮衮。\n上流蜀接更吴通，桑麻满里炊烟同。\n鹦鹉洲前长笛晚，黄哀蕲怨何时终。",
        "dynasty": "宋",
        "collection_info": null
    },
    {
        "uuid": "4a9c7fdc7ea99d8d627a7909d20e65a3",
        "title": "伟叔蔡兄来永嘉屡辱投赠于其归也辄奉俚歌为谢兼叙离索",
        "author": "叶适",
        "content": "庆历故家忠惠后，性酷喜文疎嗜酒。\n飘风聚雨蛙蚓寂，草玄献颂龙蛇走。\n古人道大何不容，回空赐殖同升堂。\n若遇韩门亲指画，岂有不在籍湜行。\n水心可怜地如掌，读罢君诗一惆怅。\n文星今直正莆中，去觅掀天无底浪。",
        "dynasty": "宋",
        "collection_info": null
    },
    {
        "uuid": "cd8d330b0b7d692ee0c0c2f1f39ace92",
        "title": "送戴料院",
        "author": "叶适",
        "content": "质如金石坚，文比锦绣新。\n利锥亦颖透，大朴终还淳。\n忆昨慨其离，早合仪朝绅。\n于今悄復去，奈何犹选人。\n西风管摇落，黄菊别有春。\n茫茫九衢内，白汗沾红尘。\n谁抛连城富，却买径寸珍。\n世路岂云极，念子行李频。",
        "dynasty": "宋",
        "collection_info": null
    },
    {
        "uuid": "df59da82aa67c2e4f30dc3ea77d331b3",
        "title": "幽赏",
        "author": "叶适",
        "content": "禅房裹花窠，静与水石会。\n春禽更语默，夏日递明晦。\n纷然众窍殊，趺坐凛无对。",
        "dynasty": "宋",
        "collection_info": null
    },
    {
        "uuid": "b8d61b1ca34149bdb9945ffca1172a80",
        "title": "梁父吟",
        "author": "叶适",
        "content": "依大麓之遗址兮，储后土之神灵。\n乐天地之休嘉兮，皇涓洁而荐诚。\n集后土之雍容兮，刺百圣之礼文。\n却大辂而御蒲秸兮，惟俭德之是崇。\n端一心而燔燎兮，卜仁义乎永年。\n刻玉检而请命兮，何事秘而弗传。\n嘉梁父之草木兮，被赫然之宠荣。\n咨梁父之遗老兮，悲忽不睹乎穆清。\n维千乘万骑之杂沓婐婉兮，犹彷徨其行声。\n夫天运之适合兮，虽圣其犹莫知。\n彼河之洋洋兮，虽美而不济。\n泰山之椒既风雨又艰险兮，乃登封以类告。\n岂其不可一兮，伊所遇之独异也。\n虽伊周之辅世兮，曾何足以自喜。\n喟余生之孔棘兮，邈不及夫七十二君。\n日月幽而不明兮，遭玄夜之方长。\n竞鈇钺而日弊兮，逐亡鹿而裂其脾肩。\n汉氏之为的兮，而不遗其余民。\n余既朴陋而不能谋兮，又怯耎而畏兵。\n搢珽琄于盗贼兮，何不朽之可几。\n曾死亡之几何兮，苟乱世以自免。\n幸此土之平乐兮，依镇南之不远。\n余耕兮隆中，地沃衍兮宜稑种。\n相原隰而下上兮，町厥壤之百亩。\n彼二代之民乐兮，岂不爱其皆有此。\n偷予腹之独饱兮，视岁行其在酉。\n天既溉之以雨露兮，余又滋之以浍畎。\n禾穰穰而同颖兮，或一稃而二米。\n霜露下此秷总兮，余与牧之竖柀之。\n雀鼠败其秉穗兮，余与邻之父刈之。\n贡龠合于许下兮，尚玉食之万一。\n俾君父之启魏兮，相祀事而勿失。\n昔文王之盛德兮，奔走商之暴虐。\n蔑君臣而自恣兮，吾何用乎此粟。\n黻冕兮茅蒲，衮衣兮袯襫。\n余力耕而胼胝兮，藉丰草而一息。\n扣牸角而长歌兮，声中云门之律。\n历山已芜兮，鸟下啄其鳬茈。\n有莘之臣日以远兮，野老锄其故泥。\n计其食此兮，月不能一钟。\n耻一夫之释耒兮，故为无所用于耕。\n嗟圣贤之心兮，余或识甚微隠。\n余诚遗望不可逮兮，復嗣岁之将兴。",
        "dynasty": "宋",
        "collection_info": null
    },
    {
        "uuid": "8fc9625082f68b83d00483889ecb2fd3",
        "title": "剡溪舟中",
        "author": "叶适",
        "content": "浙江大浪如履空，镜湖挟天雨復风。\n我行独到勾践国，寒溪一溜蜿蜓通。\n蛰龙已卧潭谷底，湿萤不照蒲苇丛。\n山林卑陋无栝柏，霸气埋没惟蒿蓬。\n是时初冬未凝冱，天地苍莽日常暮。\n涉江芙蓉不復采，缘道野菊谁能顾。\n饥乌远鴈长追随，夜闻悲鸣朝见飞。\n前村鷄犬护篱落，此復何苦号其栖。\n自伤憔悴少筋骨，半生逆旅长太息。\n王家少年未省事，扁舟往来何所自。\n百年有意存礼乐，一饱未足谋通塞。\n且能对酒长酣歌，圣贤有命可若何。",
        "dynasty": "宋",
        "collection_info": null
    },
    {
        "uuid": "567d62a93467907be266506fc85de0c1",
        "title": "新移瑞香旧曾作文忘之因今追忆云",
        "author": "叶适",
        "content": "一株当三春，名花不易得。\n百年等寻丈，不博千乘国。\n野人三十本，强卖青铜百。\n应怜跗蘤具，苦为薪米迫。\n移栽向明阳，妃媛俨行列。\n土膏合根性，功用成宿昔。\n除香出浅紫，泣露轻脉脉。\n含愁欲谁诉，折去情更惜。\n方求蔽芾阴，未受搔擢厄。\n嗟余自羁旅，何以慰新客。\n慇勤深夜来，少待山月白。",
        "dynasty": "宋",
        "collection_info": null
    },
    {
        "uuid": "f58f3dd897a29d0cb2b819232f7e6997",
        "title": "送薛子长",
        "author": "叶适",
        "content": "藏冰待炎威，织裘御冬霰。\n彼此互有适，用舍空屡变。\n兰菊倚户出，松柏参天见。\n美质不必同，伟干非世便。\n薛生静而敏，器宇绝幼愿。\n能文乃天姿，脱颖酬始愿。\n众技逐高卑，杂学徒贯穿。\n趋圣由一途，任重工自劝。\n古人文已立，后世皎难衒。\n媿余莫负荷，期子幸无倦。",
        "dynasty": "宋",
        "collection_info": null
    },
    {
        "uuid": "790567d120cb15bea7a701e7377ac528",
        "title": "送陈彦羣",
        "author": "叶适",
        "content": "雨洗蝗蝻余，凉生疠疟后。\n今朝江上峰，浄失棼雾垢。\n举觞忻有属，饯我同年友。\n平居多契阔，远别方嗟咎。\n大郡得师儒，高文兴孝秀。\n雍容入儒雅，磨错见琼玖。\n众儒治六学，厥志存不朽。\n量空计寻丈，汲海论升斗。\n因之入簪组，併欲垂篆籀。\n公才赋超卓，杰立气愈厚。\n火宿无余烟，果实甘众口。\n书来幸细评，副此频矫首。",
        "dynasty": "宋",
        "collection_info": null
    },
    {
        "uuid": "6b559ed9dce03b24b4815093bd8b5d05",
        "title": "题人扇",
        "author": "叶适",
        "content": "外德欲晦，面目自蔽。\n内德欲耀，肝胆毕照。\n二法相除，我则有余。\n穆如清风，用之不穷。",
        "dynasty": "宋",
        "collection_info": null
    },
    {
        "uuid": "ea59fa155a5762d39141f5bb3d7d71f0",
        "title": "与英上人游紫霄观戏述短歌",
        "author": "叶适",
        "content": "野水随路曲，东风得木鸣。\n景物已和柔，川原倍敷荣。\n茂桑高既条，细草亦丛生。\n眷言云外士，及此尘中行。\n南临大陂出，波面与心平。\n道旁古精庐，黄茅间荆榛。\n会集倾远村，裳衣自鲜明。\n银钗插山丹，歌笑喧嘤咛。\n何以劳比邻，粔籹杂餦饧。\n去年谷不饱，白骨今纵横。\n等为造化役，未究悲忻情。\n归来日已夕，旧径成沟坑。\n大车者谁子，不寐方宵行。\n死魂未满眉，擿埴将安程。\n感此良自哂，抱谷非鹂鹒。",
        "dynasty": "宋",
        "collection_info": null
    },
    {
        "uuid": "0f8e8012107bfdb70bf7fd1fce4d881b",
        "title": "白纻词",
        "author": "叶适",
        "content": "有美一人兮表独处，陟彼南山兮伐寒纻。\n挑灯细缉抽苦心，冰花织成雪为缕。\n不忧绝技无人学，只愁不堪嫁时着。\n郑侨吴札今悠悠，争看买笑锦缠头。",
        "dynasty": "宋",
        "collection_info": null
    },
    {
        "uuid": "6cc775b43d1f1a835517d5c102f59b34",
        "title": "王木叔秘监挽词",
        "author": "叶适",
        "content": "美人昔来芙蓉傍，山为发灵水吐芒。\n美人今归在何处，箫哀鼓悲葬前冈。\n我欲从之似云出，友风子雨游四方。\n梦魂无凭不可挽，坐揽衰涕终摧藏。",
        "dynasty": "宋",
        "collection_info": null
    },
    {
        "uuid": "0c90b3fed8ee572a9855ea5ed0fd58cc",
        "title": "月波楼",
        "author": "叶适",
        "content": "下林百果春自花，屋藏汀阴泉着沙。\n光风腻雪谁汝惜，繁红蜜翠空欹斜。\n爱君楼高出江上，百里江山开四向。\n峻屏森耸远更寒，纹练萦回静犹浪。\n孤潮夜卷西头来，海门推出冰崔嵬。\n岂知星河遭映夺，只使鹳雀常惊猜。\n此村风俗淳且鲁，接树移花今復古。\n劝君种学化儿孙，不须贮妓呈歌舞。",
        "dynasty": "宋",
        "collection_info": null
    },
    {
        "uuid": "cec4b666d63ba96cc317fe416b52de26",
        "title": "送陈子云通判  其一",
        "author": "叶适",
        "content": "周子也復可怜人，忧民忧世语转新。\n每妬吾州何巨福，通判乃得陈子云。",
        "dynasty": "宋",
        "collection_info": null
    },
    {
        "uuid": "de508a14109380782f451f0ad8c09e7b",
        "title": "送陈子云通判  其二",
        "author": "叶适",
        "content": "临餐吐食嗟无余，幽情惨鬰时一舒。\n感君善意过于令，周子之语良非虚。",
        "dynasty": "宋",
        "collection_info": null
    },
    {
        "uuid": "a0471171d4488d938769eed3f780c057",
        "title": "送陈子云通判  其三",
        "author": "叶适",
        "content": "三月召龙频鼓锣，喜作小雨恨不多。\n移苗未了君已去，更借后福书归禾。",
        "dynasty": "宋",
        "collection_info": null
    },
    {
        "uuid": "c32a7be89aa69cdb1732fcb12d606c8d",
        "title": "赋董季兴玩书岩",
        "author": "叶适",
        "content": "玩书岩裏刻成真，水帘花鬘春復春。\n一朝敛策去何所，来者对之如古人。\n美哉骨清神亦爽，西瞻匡庐东雁荡。\n满车图画常载行，到处名山留塑像。",
        "dynasty": "宋",
        "collection_info": null
    },
    {
        "uuid": "0de9c51aff829debf471edc98c0385d0",
        "title": "送林孔英",
        "author": "叶适",
        "content": "东堂质疑匙启钥，西厢坐讲水赴壑。\n本朝合选经博士，万里那投郡文学。\n东风吹散石门冰，吴人送去蜀人迎。\n雪山峩峩大江满，柁楼过之清又清。",
        "dynasty": "宋",
        "collection_info": null
    },
    {
        "uuid": "d0cb6b9c14c490035bee270caacff57c",
        "title": "赠岩电隠士",
        "author": "叶适",
        "content": "近时术人多莽荡，要把虚名随妄想。\n神王虽去形不拘，尺直须防寻有枉。\n从来钟鼎无山林，老去岂復少年心。\n若言部位许亏阙，已早腾踏非埋沉。",
        "dynasty": "宋",
        "collection_info": null
    },
    {
        "uuid": "aff3add26f8bedce9ab10b54843dd8bf",
        "title": "送谢学宾",
        "author": "叶适",
        "content": "衰年懒看客，十卧适一起。\n谢子何许来，我屐屡折齿。\n貌闲神又肃，论事静而理。\n纷然嘲哳际，莞尔谐宫征。\n麟获无怒角，凤去愁遯尾。\n正应晚闻道，不受血气使。\n山头蕨芽老未鎌，庭中桂枝春已添。\n巢由亦有藏身地，小厌声名傍屋檐。",
        "dynasty": "宋",
        "collection_info": null
    },
    {
        "uuid": "1dfb6aac56ca01d75cca4f6cd54537dc",
        "title": "何伦秀才亲丧不能举冀其亲戚故人有知之者",
        "author": "叶适",
        "content": "两母久未葬，魂冷常夜嘶。\n病妇槌心号，血尽身为泥。\n我死不息惜，少忍赋有甓。\n何当深九仞，更与崇四尺。",
        "dynasty": "宋",
        "collection_info": null
    },
    {
        "uuid": "4189d049222a4dd2ccc8bb93a6d2d1df",
        "title": "蜂儿榧歌",
        "author": "叶适",
        "content": "平林常榧啖俚蛮，玉山之产升金盘。\n其中一树断崖立，石乳荫根多岁寒。\n形嫌蜂儿尚粗率，味嫌蜂儿少标律。\n昔人取急欲高比，今我细论翻下匹。\n世间异物难并兼，百年不许赢栽添。\n余甘何为满地涩，荔子正復漫天甜。\n浮云变化嗟俯仰，灵芝醴泉成独往。\n后来空向玉山求，坐对蜂儿还想象。",
        "dynasty": "宋",
        "collection_info": null
    },
    {
        "uuid": "2750619079bb7888c179cca354b9c0f2",
        "title": "赵子容任温州司法终日看册子而事自理又新廪储粮功利可传也为赋读书行率诸友同作",
        "author": "叶适",
        "content": "法曹冗散人不管，闻道自要纷华损。\n常平筑敖米山积，读书岂知米尘满。\n归来依旧茅盖亭，焉得舍学干时卿。\n不然天上读书去，蓬岛瀛洲无限清。",
        "dynasty": "宋",
        "collection_info": null
    },
    {
        "uuid": "eaddba81e2cf9a735c4d0b20e3cf9c3c",
        "title": "登北务后江亭赠郭希吕",
        "author": "叶适",
        "content": "壁上陋室铭，门外剪茅亭。\n小市鱼虾散寂寂，大江风浪来冥冥。\n郭翁虽老犹貌泽，腹贮今古心和平。\n只应独将笏拄颊，清坐都不挂毫髮。\n何必随逐栏头奴，日招税钱三万亿。\n前灵运，后延年，桑麻旧国常宛然。\n城颓路阙总令好，不知于人安稳否。",
        "dynasty": "宋",
        "collection_info": null
    },
    {
        "uuid": "5b7e155f6ce2cdd62491aab7c9be2e2d",
        "title": "送程传叟",
        "author": "叶适",
        "content": "茂苑台高春日明，君颜如花杨柳青。\n萧条别离风雨外，杨柳自青君貌改。\n谁知仰天愬天公，三辰五星在心中。\n老作海头新主簿，蜃气错杂迷西东。\n去年无禾虽种菽，乞命只指今年熟。\n家人未可便喜欢，少待上司催结局。",
        "dynasty": "宋",
        "collection_info": null
    },
    {
        "uuid": "103c1004b5c2de1165948202e8e703c7",
        "title": "送徐景大",
        "author": "叶适",
        "content": "桃湖避秦之远孙，绕湖桃叶遮桃根。\n父子声名动场屋，绿衫手板桃花村。\n相随入南访灵迹，九日山重海深碧。\n韩公文高大册印，秦系诗清小砖刻。\n我已衰残书不成，有语安能为重轻。\n子今自出琼瑰句，南伯南侯倒屐迎。",
        "dynasty": "宋",
        "collection_info": null
    },
    {
        "uuid": "6b94049a2cdcf000517edaa52c49473c",
        "title": "题五畏斋",
        "author": "叶适",
        "content": "曹滕亦据南面权，坐衙吏贴羣趋先。\n敢云威福自我出，下有赤子高苍天。\n圣人迭兴建皇极，付祝长官尤恻恻。\n前碑特立示铭诚，后榜七条垂训释。\n冰清王令来调琴，四事未畏先畏心。\n常将方寸勤管摄，不与外物相亏侵。\n情防骄粗意防满，万事须还畏为本。\n君不见匹夫胆大气如山，风浪只在须臾间。",
        "dynasty": "宋",
        "collection_info": null
    },
    {
        "uuid": "5e40f4dd9dc469c6537446b3d6c2d340",
        "title": "怀远堂",
        "author": "叶适",
        "content": "祖后昔尊御，忠邪初混茫。\n诐行扬于庭，直词招自旁。\n尽鉏新法秽，还拯疲民康。\n白头失路者，冠服辉以煌。\n尤工抑外家，减官卑轮箱。\n纍然两孤侄，赋禄上团防。\n赐书课熟读，敛衽常敬庄。\n盘筵化蒲苋，歌舞讳姬姜。\n堂开瞰远野，惟见条山苍。\n不知天何意，反掌异存亡。\n何人致颠覆，使我同披猖。\n胡云半点黑，汴水千里黄。\n飘萧离宫殿，零落趁伧荒。\n三吴通苇岸，中禁隔龙光。\n曾孙更寂寞，泥裏弄耕桑。\n风掀炊馌竈，雨烂晒禾场。\n稍復卓墟墅，渐能满囷仓。\n旧居重回首，欲诣川无梁。\n哀哉血腥涴，狐兔久埋藏。\n想其屡易主，指说故侯王。\n时运从代谢，形神终惨伤。\n翁今垂八十，健悍嗔扶将。\n句中青玉案，壁上乌丝行。\n细抄四檐动，绕看三伏凉。\n渚清莲叶晓，露浄菊枝芳。\n鹤笼翅羽阔，渔艓波浪长。\n凛怀南狩日，骇溃非一方。\n当由后请命，所以再隆昌。\n吁俊虽草莽，象贤本虞唐。\n不应女尧舜，早已坠簪裳。\n劝翁善眠食，神道分否臧。\n会须诏飞下，洗沐朝建章。",
        "dynasty": "宋",
        "collection_info": null
    },
    {
        "uuid": "c3f57e25566121331baae2a457321cd2",
        "title": "报德庵",
        "author": "叶适",
        "content": "王孙生长安仁宅，亲见宣仁靖家国。\n艰难身后苕水头，举目湖山非旧识。\n孩儿负土成新阡，手种拱把皆参天。\n皇天报德无穷年，蟠根翳叶藏云烟。",
        "dynasty": "宋",
        "collection_info": null
    },
    {
        "uuid": "78f2a9893e3256234e37170293a15a2c",
        "title": "露星亭",
        "author": "叶适",
        "content": "斗杓点翠为此城，四郊环拱来遥青。\n知君欲览众山小，取砖磨就天上亭。\n身心合于高处着，万象不语森凑泊。\n古今月色递浅深，志士可惜虚光阴。",
        "dynasty": "宋",
        "collection_info": null
    },
    {
        "uuid": "607bdbd3f4cc97f9942e9cc136d2d5a1",
        "title": "送高仲发",
        "author": "叶适",
        "content": "细君吁久寂，季弟犹长贫。\n弃我涉远道，策策伤心神。\n舍西三亩畬，作急老自耘。\n稻熟曾未割，归趁秋风新。",
        "dynasty": "宋",
        "collection_info": null
    },
    {
        "uuid": "8b65e95d6c3d4a83ef049964e374c52d",
        "title": "明觉寺",
        "author": "叶适",
        "content": "云山尖头海潮涌，九月天雪山叶重。\n道人高绝但危坐，山魈野虎皆趋拱。\n住山三载两遭荒，侍者饿损扶参堂。\n沿村索米未为耻，莫令木鱼化龙钟透水。",
        "dynasty": "宋",
        "collection_info": null
    },
    {
        "uuid": "ce26354a0c1a3860ff0911764051a5f1",
        "title": "送蒋少韩",
        "author": "叶适",
        "content": "昔子岳阳去，我病不能吟。\n久抛风烟句，永结江湖心。\n子今岳阳归，惠我过始觌。\n日月无蔽亏，空水互摧激。\n濯足洞庭浦，晞髮君山颠。\n谁惊瘦到骨，所要清为天。\n蔀家丰屋永新县，象床金簟春风转。\n提壶未许劝人留，求言待上茅茨殿。",
        "dynasty": "宋",
        "collection_info": null
    },
    {
        "uuid": "de8fa94615900af93ad2eabb04d4f235",
        "title": "寄题钟秀才咏归堂",
        "author": "叶适",
        "content": "钟君文武随所求，马上檄草兼词头。\n五兵铸就杀气动，却写三赋祥光流。\n左踰阴山右绝漠，汉地自厌胡沙恶。\n圣门历历宫墙深，风乎不知咏归乐。\n作常虽窄海浪宽，沂水何止八九吞。\n当年曾点见真趣，推琴难挽由求论。\n课儿读易夜参五，香烬销沉灯莽卤。\n东家梦熟几时知，还有渔人叹良苦。",
        "dynasty": "宋",
        "collection_info": null
    },
    {
        "uuid": "afec0cc12489f5f6d43c48524c2316a5",
        "title": "鹿鸣宴诗",
        "author": "叶适",
        "content": "鹿鸣着周雅，取士各惟时。\n永嘉近千载，文物盛于斯。\n贤侯奉明指，荐棘锁秋扉。\n希宝难聚识，独鉴防群嗤。\n诚云得之慰，重为失者悲。\n鄙夫素寡学，已老谩将知。\n仰欣多材聚，俯愧隻影踦。\n晴霜万里肃，威凤正高飞。\n朝阳羽翙翙，春梧绿蕤蕤。\n新荣忌轻觅，苦节誓终期。",
        "dynasty": "宋",
        "collection_info": null
    },
    {
        "uuid": "b8b44a3762f6f75802b3a109bf2545d9",
        "title": "潘广度",
        "author": "叶适",
        "content": "秦声鸣呜何处村，楚些行欹愁断魂。\n光风自泛灵草碧，朗月岂受顽云吞。\n坐具平铺佛叉手，空劫以前人总有。\n一文全舍绝乘除，得福便过昆崙渠。",
        "dynasty": "宋",
        "collection_info": null
    },
    {
        "uuid": "e8365c0d65a0a44d41ad64576c455d28",
        "title": "送杨通判",
        "author": "叶适",
        "content": "花稀让林稠，苗疎与田远。\n共欣永日宽，更笑余寒褊。\n穷阎多乐事，粲粲翠幄展。\n惜君盍少假，忽泛江流缅。\n三年纲纪地，一意圭玉琬。\n臞儒道义深，傲吏威棱浅。\n山鞋蜡已就，画笔枯未吮。\n不上鴈荡峰，何由寄高蹇。",
        "dynasty": "宋",
        "collection_info": null
    },
    {
        "uuid": "e1e7f505685c521e6dd8eadd8f514613",
        "title": "哀巩仲至",
        "author": "叶适",
        "content": "老衰哭无泪，行叹復坐嗟。\n荒凉鹤呜村，尚友初萌芽。\n当时各年少，涉世迷骊騧。\n中天悬明月，争欲伸手拏。\n朝语日再昃，夜谈更五檛。\n君文蚤贵重，蜀锦载胡车。\n离离三千首，雅正排淫哇。\n石碑富规制，玉策垂芬葩。\n简牍尤妙美，一字不可加。\n笑我自山野，悲君混泥沙。\n古称骚人穷，留与后代夸。\n昨谁寄音信，已受南台衙。\n俄然被弹射，翻燎北坞畬。\n季也守大玉，千里畦稻麻。\n请登小芙蓉，万仞凌烟霞。\n兹游隠者事，亦乃期屡差。\n书来病良慰，誓言指春华。\n秉我乌臼烛，瀹以蒋富茶。\n那知是绝笔，杨柳空白花。\n颇疑魂气升，彷佛天之涯。\n多生註周易，遥认草玄家。",
        "dynasty": "宋",
        "collection_info": null
    },
    {
        "uuid": "eb801d252763937c8ac62c36ffe8f531",
        "title": "送王通判",
        "author": "叶适",
        "content": "左原冢孙产巴东，山灵地秀兼长雄。\n自小赤心天与通，可惜五十方治中。\n北风吹沙暗中渡，不合吹君落南去。\n水有子鱼山荔枝，借我箸食前筹之。",
        "dynasty": "宋",
        "collection_info": null
    },
    {
        "uuid": "75925e6232e3ec743e627b8fa17ded35",
        "title": "赠林秀才",
        "author": "叶适",
        "content": "乃翁掩亲醵州里，自云先世曾如此。\n汝今谋葬无置锥，况有满族丧纍纍。\n春风未回万山赤，秋霜忽至凋寸碧。\n鸱鸢利觜魄凛然，闻者应垂最后怜。",
        "dynasty": "宋",
        "collection_info": null
    },
    {
        "uuid": "fef9e82e07e7bb30cb17886fc9667ad3",
        "title": "送徐洞清秀才入道",
        "author": "叶适",
        "content": "方老昔为儒，仁义自愁煎。\n决策从道士，摆落科场缘。\n神仙事茫昧，良得日高眠。\n徐生嗣其风，永谢负郭田。\n白襕已回施，黄氅犹索钱。\n书籍弃尘案，笙磬来钧天。\n看镜胡独难，超俗谅非少。\n异花改林秀，孤翮移汉矫。\n月华满庭芜，阒沉霜宇峭。\n亲交生离绝，空叹真游杳。",
        "dynasty": "宋",
        "collection_info": null
    },
    {
        "uuid": "1b1ee89f431ac9ebb7a480247abd12e5",
        "title": "自罗浮行田宿华严寺",
        "author": "叶适",
        "content": "浮山昔飞至，与罗合其巅。\n严冬树色改，青松耀红鹃。\n不种自生植，屡伐常苍然。\n我病不暇耕，行復观我田。\n呼扶偃蹇后，倩护龙钟先。\n僮客四面集，畦畽相勾连。\n敢云岁晏休，翻犁趁晴暄。\n民政今古殊，忧乐岂异源。\n收身卧荒剎，朗月前夜圆。\n鹊懒附枝静，鼯饥嗅床穿。\n为农悔不早，时发棹歌旋。",
        "dynasty": "宋",
        "collection_info": null
    },
    {
        "uuid": "bfffa5b6fcf2093f92c132f7d94cc1b6",
        "title": "送巩仲同",
        "author": "叶适",
        "content": "花溪初逢日苦短，橘洲重寻意更长。\n天催鹡鸰玉楼去，潄流不并龙洲旁。\n春风忽高行旆起，酒尽何如添野水。\n古来交契看老时，与公安得轻别离。",
        "dynasty": "宋",
        "collection_info": null
    },
    {
        "uuid": "df8abc81597b4134cdcd0c6929b58138",
        "title": "送林退思四川分司茶马干官",
        "author": "叶适",
        "content": "弃繻诋关吏，广殿射高名。\n方从媚子引，岂料谗夫倾。\n京师恩暮降，蜀道险朝升。\n执手郭西门，恻怆难为情。\n有山擎空雪，有谷匝底冰。\n乌乐谩后噪，猿孤定先鸣。\n汉中王霸地，从古锋镝争。\n崩摧韩信坛，阙落张鲁营。\n感子奋衣去，客猛意自轻。\n笑我老何怯，万里今横行。",
        "dynasty": "宋",
        "collection_info": null
    },
    {
        "uuid": "15d205f0c6a444d4f8db2ecfa7a15be2",
        "title": "送周明叔王成叟併上昌甫仲止二兄",
        "author": "叶适",
        "content": "成叟自成身，明叔志明时。\n二士湗村下，饮醇弃糟醨。\n湗村去绵邈，二士天所遗。\n琢琱而佩环，染夏为裳衣。\n高冈无长松，结根空兔丝。\n渚行枉又直，帆挂昂復低。\n饭彼章泉菽，羹以南涧葵。\n沐浴明月珠，簸弄芙蓉旗。\n两邦意气合，一唯万论微。\n羌余抱兹独，安得往从之。",
        "dynasty": "宋",
        "collection_info": null
    },
    {
        "uuid": "cfb3c8fbd2e2872824a994138165e63e",
        "title": "陈伯明建读书堂于仙都岩盖缙云最胜特处市书名田役大费巨当用众力一家不能专也余为作仙都行以坚其成",
        "author": "叶适",
        "content": "东莱龙川师道起，一时话言犹在耳。\n我辈勤苦常刳心，后生懒惰自迷己。\n闻君相取黄帝乡，石简中间稳上梁。\n搜翘索楚寻旧学，关雎师挚声洋洋。\n书惟见多参互解，食要良田宜广买。\n俚翁有语人未知，醤裏投盐事终在。\n君不见衡庐岳麓天与灵，达士必垂千载名。\n山高海深产奇物，他年古文屋壁出。",
        "dynasty": "宋",
        "collection_info": null
    },
    {
        "uuid": "d1cd0b4fd705f3c982015d103ca08304",
        "title": "送龚叔虎",
        "author": "叶适",
        "content": "寺暗莓苔深，岁潦雷雹粗。\n问胡旅穷舍，钻燧煮莱芜。\n答云自孩童，蚤识竈下梧。\n逡巡四十载，翻着火上炉。\n今昔岂异能，闻见终殊途。\n德衰嗟教薄，笔退怜词枯。\n何以充我求，往众归装孤。\n子文如绣鞶，子行如冰壶。\n世惟春华翫，尔用秋实餔。\n去从孔鸾翔，勿受斥鷃呼。",
        "dynasty": "宋",
        "collection_info": null
    },
    {
        "uuid": "c500773059872b46be52b1083f458abc",
        "title": "赠赵季清县丞",
        "author": "叶适",
        "content": "多生有奇姿，名已在仙籍。\n朝游风后馆，暮返旌阳宅。\n五月凉如秋，照夜干将白。\n养之锋铓余，参鲁柴亦愚。",
        "dynasty": "宋",
        "collection_info": null
    },
    {
        "uuid": "63ae5c25879d036724b64d3ca8fe2ce1",
        "title": "赵成父筑亭上饶即用东里旧圃榜曰鱼计",
        "author": "叶适",
        "content": "秦侨洛寓随南公，新条復欲无开封。\n亭名若有土断法，郑圃岂在章泉中。\n旧鱼遥应化龙去，今鱼且復波间住。\n人为鱼计鱼未知，今乐莫忘昔日悲。",
        "dynasty": "宋",
        "collection_info": null
    },
    {
        "uuid": "95666edb7737f666af03fa12e00cff04",
        "title": "孔復君架楼贮书疏池累石花药环列",
        "author": "叶适",
        "content": "老夫一编未得妙，颇以书多为世笑。\n旧友从余不復疑，楼藏万卷犹嫌少。\n书中之理甚周徧，可惜有眼何时见。\n管葛褊陋空碍塞，周孔深微常运转。\n楼东兼水更兼山，四时红翠交飞翻。\n付与儿孙好门户，光芒应射斗牛间。",
        "dynasty": "宋",
        "collection_info": null
    },
    {
        "uuid": "ed46d9e75c42e891eb8972307f715740",
        "title": "送蔡子重",
        "author": "叶适",
        "content": "怜子昔参江上僚，前功如日鬓萧萧。\n莫轻小县深谷裏，续丝运轸琴方调。\n薄冰未随野梅结，和风已催山杏发。\n廋文露巧众术同，一心之纯天与通。",
        "dynasty": "宋",
        "collection_info": null
    },
    {
        "uuid": "f8434becaab68c5fa8d697a40d398d30",
        "title": "许敬之用余言作松山草堂然游山之意犹未已也申以为箴",
        "author": "叶适",
        "content": "许子家住松山边，门开路闢登山巅。\n千年茂树不改叶，百尺甘井常流泉。\n堂中悄然人境绝，时有剥啄延臞仙。\n天下之山皆若此，舍而外求徒丧己。\n卑能藴高而为谦，高能生明是为贲。\n芒鞋价长今安之，撰屦欠伸吾老矣。",
        "dynasty": "宋",
        "collection_info": null
    },
    {
        "uuid": "4d91f4cb0fb01a7a37b34af72055abc4",
        "title": "送蔡子寿",
        "author": "叶适",
        "content": "彼羙蔡氏子，任也堪将相。\n唯俦亦异材，朗立万人上。\n吾尝扣其微，事诣理亦畅。\n雨露待坚成，风波岂凋丧。\n酰鷄发浅覆，盐虎背新样。\n侵寻堕老丑，闟茸屡监当。\n繁霜生野色，行李正悽怆。\n恐子復未平，因书寄无恙。",
        "dynasty": "宋",
        "collection_info": null
    },
    {
        "uuid": "7e881648a91921ba236d48f6d260f9cf",
        "title": "寄柳秘校",
        "author": "叶适",
        "content": "颇聋早谢葛亮辟，少吃善着杨雄书。\n篱风索索苦瓠晚，山雨重重甘菊疎。\n今人相轻多匿笑，古人自许堪同调。\n咀芹嚼藻泮有宫，先生手提终化龙。",
        "dynasty": "宋",
        "collection_info": null
    },
    {
        "uuid": "4d0e4db1e9601e84138bad9e43363c08",
        "title": "魏华甫鹤山书院",
        "author": "叶适",
        "content": "苍崖有顶我为庐，日君月妃崖下趋。\n梳风洗雨耳目醒，玉帝诏许瞻宸居。\n周公仲尼在左右，勘点六籍开凡愚。\n曾经秦祸多散阙，郑笺毛传悲纷如。\n精神感通若亲授，损益殷夏还其初。\n忆君低回校天禄，高论自遣陈言锄。\n况今卓绝离人境，妙悟岂可常情拘。\n飘零每疑梦魂到，戃慌忽堕西南书。\n韩吕之相以类聚，程张之师以道俱。\n业调甘酸嗜秦炙，肯逐象罔迷玄珠。\n分明愤发贯篇首，端的镂写传吾徒。\n乃知山中新所得，慢简闲编皆弃余。\n修林远岭秋映蔽，浓花近院春扶疎。\n雕胡已馈豆笾静，黄独未斸筐篮孤。\n垂竿桐江笑短弱，负鼎莘野嫌豪粗。\n岷峨崔嵬留后拒，滟滪突兀催前驱。\n莫嗔猿鹤不解事，与民由之诚丈夫。",
        "dynasty": "宋",
        "collection_info": null
    },
    {
        "uuid": "4c40b73ec2b63f993244426b4e60a3bd",
        "title": "寄李季章参政",
        "author": "叶适",
        "content": "衮衮入蜀者，借公兄弟名。\n每求归载满，预屏去橐倾。\n鷃飞虽地控，龙卧常天升。\n借哉坐时运，久鬰时士情。\n文章何崛奇，冬雷夏增冰。\n德业又宏济，雉登应牛鸣。\n已着鼎饪利，不共水火争。\n我穷未得死，破釜斗粟营。\n误蒙兼金重，自视一羽轻。\n唯当刮老眼，云雨看施行。",
        "dynasty": "宋",
        "collection_info": null
    },
    {
        "uuid": "15533c17240d68269e0af504e1056402",
        "title": "送陈寿老",
        "author": "叶适",
        "content": "天台鴈荡车接轸，青田又促半潮近。\n冠岩带壑无俗情，秋干春荑竞时尽。\n老穷望绝华轩过，其谁幽寻穿薜萝。\n更抽奇笔向云射，破的迭中千鴐鹅。\n古今文人不多出，元佑惟四建安七。\n性与天道亦得闻，伊洛寻源未为失。\n阆风招手游太玄，麻头制尾中兴年。\n黄金铸印肯轻佩，定把尧舜陈王前。\n我家罄悬仰见斗，簸君红旗魑魅走。\n密房焰短夜苦长，雪高冰深去无乡。",
        "dynasty": "宋",
        "collection_info": null
    },
    {
        "uuid": "1bd340cb163cd69401a6bf8c5e328406",
        "title": "题郑大惠诗卷",
        "author": "叶适",
        "content": "忆从草庐赴邻炊，涩雪搅筵糟涌糜。\n要当醺酣活肤腠，不许雕刻妨肝脾。\n何年儿孙锦䙀裂，金涂门扉玉为切。\n吟中得眼万象通，浪吹狂歌总休歇。\n两家至今住连墙，读书闻鷄夜相将。\n经明先入韦平室，句好还升李杜堂。",
        "dynasty": "宋",
        "collection_info": null
    },
    {
        "uuid": "c122821f338f6c6371e96593431d91cf",
        "title": "送孙伟夫",
        "author": "叶适",
        "content": "我友睎颜人，造道最勇决。\n智校一驿敏，书赢万籤阅。\n吐词春岳丽，景行寒泉洁。\n良工制瑚簋，本为郊庙设。\n便留刊字正，稍上裨衮阙。\n远寻丰城剑，虚负历山月。\n发嫌梅柳催，到恨桃杏歇。\n亲年过八袠，舆致经九折。\n纸迷版簿内，税役半缘绝。\n云此新进士，铨限凛难越。\n厅荒茅压项，馔恶芹缩舌。\n哿矣无情游，自伤垂老别。",
        "dynasty": "宋",
        "collection_info": null
    },
    {
        "uuid": "fd1a3287f84331e18cf287135ae0a269",
        "title": "端午思远楼小集",
        "author": "叶适",
        "content": "凭高难为观，楼居势尽倾。\n思远地不远，空復生遐情。\n上惟山遶围，下惟溪环萦。\n此实擅清境，岂以旷朗名。\n土俗喜操檝，五月飞骇鲸。\n鼓声沉沉来，起走如狂酲。\n不知逐臣悲，但恃勇气盈。\n衰翁茧帐卧，南风吹作棱。",
        "dynasty": "宋",
        "collection_info": null
    },
    {
        "uuid": "f0be893240779ce874e46806f27d0c80",
        "title": "孔炼士话龙虎山之胜于其行因以送之",
        "author": "叶适",
        "content": "羣嶂倚天傍四环，中峰受拱低伏蹲。\n云锦交流紫团外，却注彭蠡如倾奔。\n道陵已去丹竈冷，今代符行妖鬼静。\n孔师何事亦逃儒，为爱冰林雪蒙顶。\n我居无山冬不雪，只受虚空满轮月。\n子能作意肯重来，更待墙东笋堪掘。",
        "dynasty": "宋",
        "collection_info": null
    },
    {
        "uuid": "1ed5093e8cc71dbe9cd3db58b2e72799",
        "title": "会昌观小集呈坐上诸文友",
        "author": "叶适",
        "content": "兹邦异气侯，十月阳屡暴。\n清霜云几何，累日困袢燠。\n病羸谙冷暖，衣屦迷单复。\n上印自悬车，来谂蒙击毂。\n东池属草创，斤斧声未缩。\n野蔓翳前庭，中函数株菊。\n呼锄不受柄，善恶忧两覆。\n宾筵煨苦蓣，怜我岁不熟。\n诸豪蔼时彦，灵美竞龟玉。\n学山留一尘，到海空百渎。\n惭无歌舞伴，漫有鍼石勖。\n意阑各东西，微月耿疎木。",
        "dynasty": "宋",
        "collection_info": null
    },
    {
        "uuid": "f5a92e2f822f2e7d47fad74ef5e09cb5",
        "title": "送胡衍道",
        "author": "叶适",
        "content": "庭松雪外青，槛梅冰裏白。\n正堪频把玩，何忍骤离拆。\n我老如蜕蝉，随叶飘重泉。\n欣君整佩出，直上穹穹天。\n卓茂冠天下，王祥歌海沂。\n奉璋承大糦，吁俊迪深知。\n情胡万难齐，理或一未贯。\n中道不及伸，偏质徒受乱。\n同人当同羣，不止同其门。\n众金鑪鞴合，一匠杗桶分。\n惜民当惜农，不止惜其佣。\n客主两无怨，政刑会时雍。\n三年心所亲，临别语甚的。\n已去宁再逢，怀哉展其力。",
        "dynasty": "宋",
        "collection_info": null
    },
    {
        "uuid": "3fab8c77b85a0a8b2353bae981b19b18",
        "title": "送吕子阳自永康携所解老子访余留未久其家报以细民艰食急归发廪账之",
        "author": "叶适",
        "content": "收缨古蜜浦，抱袂生姜门。\n九九书自註，邀余缀篇端。\n久衰余学废，弥隠子道尊。\n时维冬雷数，云雪常昼昏。\n火把起夜色，丁鞋明齿痕。\n小邦肥羜阙，虾蛤滥充盘。\n椒橙失滋味，糁絮劳倾吞。\n诘朝报家问，剪书征阿孙。\n苦陈乡人饥，采蕨啖其根。\n仓封井花满，淘米安得浑。\n觅翁如觅父，愿假东飞翰。\n念之不遑处，喟焉整归鞍。\n我老澹百虑，身世两莫存。\n欲私一壠润，岂救大地干。\n西城柳遥遥，北寺江漫漫。\n勿令嗟来死，以慰行路难。",
        "dynasty": "宋",
        "collection_info": null
    },
    {
        "uuid": "b637e689acf4b64cc14f97ee76a5c2a4",
        "title": "送叶任道教授之官静江",
        "author": "叶适",
        "content": "太学奏文夸第一，国子先生裏行立。\n岭南梅花太枯涩，花岂唤人人底急。\n炉亭雪深叫孤鸿，传书为愬明光宫。\n云翻雨覆古来有，不如堂堂金石守。",
        "dynasty": "宋",
        "collection_info": null
    },
    {
        "uuid": "c50fb5e42d06bae1531eaa9df39694f5",
        "title": "送赵季清兼谢所惠诗",
        "author": "叶适",
        "content": "纍珠贯冰丝，耿光发沉渊。\n二千八百字，字字合管絃。\n想攒风前眉，应耸雪后肩。\n又言谪匡山，五老烟霞鲜。\n着书满破箧，官冗盐未煎。\n少迟了上信，别用綵绳联。",
        "dynasty": "宋",
        "collection_info": null
    },
    {
        "uuid": "007caf41566af84e2c3f378e39cfebd7",
        "title": "送陈漫翁",
        "author": "叶适",
        "content": "笠泽老龟蒙，蛹卧丝自裹。\n君从莲叶畔，亲领末后语。\n怜我未得闻，独茧授长绪。\n因兹服英悟，鬰鬰副奇许。\n士于沦胥中，搏手架栏柱。\n一瓦不漂零，百世保风雨。\n转圜信无难，灭木犹有惧。\n高翔要深泳，厚积堪重负。\n狂波浸三伏，回壑万流阻。\n旅情方夷犹，霁色待舒吐。\n樵峰浓黑散，蓼岸微红聚。\n进舟石门滩，小泊看佳处。",
        "dynasty": "宋",
        "collection_info": null
    },
    {
        "uuid": "16277b195bfefde772c2e55afc772d21",
        "title": "送戴汉老",
        "author": "叶适",
        "content": "隠侯之郡成公宅，辞流屈注回理窟。\n前辈渊骞晚凋谢，后进由求蚤超绝。\n圣朝论士皆公卿，千乘何足留高名。\n春风无痕万情化，尽付双溪舞雩下。",
        "dynasty": "宋",
        "collection_info": null
    },
    {
        "uuid": "dfcc27ea5ee8d88b46f0613fd27c49c7",
        "title": "孙祖佑解元世友堂",
        "author": "叶适",
        "content": "雀寻屋角穿，燕绕帘栊窥。\n共贺新宇就，生物欣有依。\n含德厚乃祖，义完嗟利隳。\n最怜常熟令，椟韫不尽施。\n温恭化羣从，逊悌流深规。\n一丝必同袍，粒黍无异炊。\n感零天上露，润浃园中葵。\n鱼蟹虽芳鲜，不如此菜肥。\n凉风送佳音，桂林自生枝。\n借子赤霄羽，登君文石墀。\n朴斲吁已勤，砻密审所宜。\n谅为前峰近，长映客星垂。",
        "dynasty": "宋",
        "collection_info": null
    },
    {
        "uuid": "28f6015a8ebdf2822c2914a092930c3f",
        "title": "丁氏东屿书房",
        "author": "叶适",
        "content": "朝纳櫺上光，千帙乱抽翻。\n夜挑窗下明，一字究本源。\n旧师蚤传习，新友晚闻见。\n隣里疎聚头，江海勤会面。\n勿爱好鸟羽，勿玩芳树林。\n书亦且置之，独自观此心。\n茫茫未生前，寂寂已死后。\n万变随云浮，朗月住中彀。\n何物粲陈列，所从定何时。\n孔颜虽去远，闻道命如丝。\n白屋无怨难，朱门不骄易。\n每留先人朴，不忝素士志。\n鴈荡袅长麓，南北峙两门。\n委和被多稼，永祚延余昆。\n红绿修岸容，冰雪浄空界。\n蕙转兰亦回，谁赋书房外。",
        "dynasty": "宋",
        "collection_info": null
    },
    {
        "uuid": "35b1cb46aca7a91c31bd2958753ebf9e",
        "title": "端午行",
        "author": "叶适",
        "content": "仙门诸水会，流下瓦窑沟。\n中有吊湘客，西城南北楼。\n旗翻稻花风，棹涩梅子雨。\n夜逻无骚音，绛纱蒙首去。",
        "dynasty": "宋",
        "collection_info": null
    },
    {
        "uuid": "38d56d779497efaab2ca93eb2a648856",
        "title": "虎长老修双峰",
        "author": "叶适",
        "content": "九州大麓标山经，早与天地同垂名。\n鴈荡初传晚唐世，掩抑众岳夸神灵。\n岂非龙伯所播迁，海水枯竭久乃成。\n穷锼石怪呈万巧，宛取物似罗千形。\n阴湫阳岭何恍惚，紫光碧焰长磨萦。\n夜随王乔玉箫发，晓答矩那金磬清。\n闻者未到意已倾，往往梦想驱风霆。\n胡僧犹嫌憇寂寞，便房曲槛频招迎。\n强扶坠阁接云汉，却补坏壁回丹青。\n来车去马谩孔总，亭主自住谁为情。",
        "dynasty": "宋",
        "collection_info": null
    },
    {
        "uuid": "9bb2e5f36b684e616d53741bd4d48286",
        "title": "毛希元隠居庐山卧龙瀑",
        "author": "叶适",
        "content": "毛子駡吴曦，蜀山眇孤坟。\n五老急招聘，延留如大宾。\n龙分自眠地，蕙帐饶珠蠙。\n岩花开恨晚，谷鸟鸣先春。\n吊古一沉思，千载多逸民。\n登高一长望，万里皆积云。\n子勇书印历，忧愤着弥纶。\n曷不草露布，从容静风尘。\n低头汲涧曲，煮豆萁为薪。\n沮溺上之耻，昔贤终贱贫。",
        "dynasty": "宋",
        "collection_info": null
    },
    {
        "uuid": "5e2e808bbfd08802e06f33fd872942c3",
        "title": "赵振文在城北厢两月无日不游马塍作歌美之请知振文者同赋",
        "author": "叶适",
        "content": "马塍东西花百里，锦云绣雾参差起。\n长安大车喧广陌，问以马塍云未识。\n酴醿缚篱金沙墙，薜荔楼阁山茶房。\n高花何啻千金直，着价不到宜深藏。\n青鞋翩翩乌鹤袖，严劳引首金蒋后。\n随园摘蕊煎冻酥，小分移床献春酒。\n陈通苗傅昔弄兵，此地寂寞狐狸行。\n圣人有道贲草木，我辈裁花乐太平。\n知君已于苕水住，尽日艣声摇上渚。\n无际沧波蓼自分，有情碧落鸥偏聚。\n追逐风光天漫许，抛掷身世人应怒。\n君不见南宫载宝回，何如赵子穿花去。",
        "dynasty": "宋",
        "collection_info": null
    },
    {
        "uuid": "1c3e0fc5f843640ffad302d5fc56b00b",
        "title": "周纯臣子去病淑慧而短折赋以哀之",
        "author": "叶适",
        "content": "周子百未遇，有儿慰眼前。\n敢夸材调别，自喜禀赋全。\n其守过老苍，其行通变权。\n共看成蚤岁，何意夭初年。\n汝昔透胞络，衝风着筋挛。\n和丹和乳嚥，煨附加盐煎。\n所投烈药尽，始获奇痾痊。\n隋和绝代宝，气命百分怜。\n问汝今何之，幻影来无缘。\n不许爷执捉，坏灭同埃烟。\n此悲信无益，此爱倍难捐。\n不见赵几道，泣泪迸幽泉。\n不见孟良甫，叫吻聒穹天。\n汝爷自为铭，志欲金石传。\n兼求我诗去，刻在墓门边。",
        "dynasty": "宋",
        "collection_info": null
    },
    {
        "uuid": "de2d20caff2c6b6bd0ae56792035a49e",
        "title": "送卢简夫",
        "author": "叶适",
        "content": "子昔苇间从我游，未曾一语相报酬。\n文杏将非庙廊具，涧苹况是王公羞。\n子今欻往西湖上，灵雨綵云供笔仗。\n深思直道佐明君，蛰雷震空天下闻。",
        "dynasty": "宋",
        "collection_info": null
    },
    {
        "uuid": "57cba22f6bde6bb6e541c7da0cb1f7aa",
        "title": "赠祈雨妙阇黎",
        "author": "叶适",
        "content": "雨悭水涩从季秋，倏忽春半河断流。\n有僧了妙能祷祈，直云天閟非人求。\n朝诵呪，夜安禅，十阴九暗来纤纤。\n呪光禅寂转相发，润泽徐乃通幽潜。\n我老拜请良独难，香烟鬰薄重霄间。\n旁搜潭洞搅龙蛰，鞭雷走电开天关。\n天意岂令一犁缓，人心正待百渠满。\n补天不及人未知，禅心况寂嗟尔为。",
        "dynasty": "宋",
        "collection_info": null
    },
    {
        "uuid": "58ef2612c9f6056a94c0915664be777f",
        "title": "寄题朝宗新楼",
        "author": "叶适",
        "content": "昔时师友尚草创，忆子诸父勤磨砻。\n春台自令车马绝，桂树未厌铃旗重。\n侵云切月绛一炬，拥坐排檐青几峰。\n莫云空洞岂无物，读徧五车江水东。",
        "dynasty": "宋",
        "collection_info": null
    },
    {
        "uuid": "a98ec7e4a086c3b8de584eea25e420e4",
        "title": "和汪提刑祈雨",
        "author": "叶适",
        "content": "感格谁知汪仲举，步虚未了龙来语。\n会稽秦望都洗清，越人唤作提刑雨。\n我惭老惰无精勤，累月唤龙龙不闻。\n水南早禾贪结实，一夕烂死为泥尘。",
        "dynasty": "宋",
        "collection_info": null
    },
    {
        "uuid": "f511846d1d82957f7e5f1691a53a7c15",
        "title": "蔡尚书挽词二首  其一",
        "author": "叶适",
        "content": "总角都鳌头，老生甘伏膺。\n白首参豹尾，后出夸先登。\n东流看到海，北风忽成冰。\n茫茫落檐花，穷巷犹短檠。",
        "dynasty": "宋",
        "collection_info": null
    },
    {
        "uuid": "e59d51279a0ed930c9e39126ef8fc77c",
        "title": "蔡尚书挽词二首  其二",
        "author": "叶适",
        "content": "拨沙得黄金，百炼写光影。\n飞行日月上，莹彻肝胆醒。\n空山惨马鬣，何意重为矿。\n余哀不浪施，留寄长夜炯。",
        "dynasty": "宋",
        "collection_info": null
    },
    {
        "uuid": "3b6c9b9f2ca72ddda4ae0bc37f9818ca",
        "title": "题处州翔峰阁",
        "author": "叶适",
        "content": "九盘在州中，万山来四远。\n纳于床笫近，寻丈未为褊。\n日光既熙丽，风气亦清展。\n悠然不离席，所得甚宏阐。\n隠峰招伏岫，腾跃俱赴眼。\n下视田中禾，藁粒犹可见。\n临观要亲切，亦復贵眇缅。\n峡山丝线窄，岳极瀛海眩。\n君看齐云上，往往无际限。\n何当蹑蓬莱，一泛五湖浅。",
        "dynasty": "宋",
        "collection_info": null
    },
    {
        "uuid": "0d8091ea05792be0c19e89fb7d41b969",
        "title": "读王德甫文卷因送省试",
        "author": "叶适",
        "content": "瞢头文之病，敖脚最所患。\n轩其奋勇果，榻復堕衰懦。\n伊人殆天力，卓地挺修干。\n欻入岩云幽，倏出星极烂。\n俨如姑射女，娣姒俱整粲。\n皎如珊瑚树，尘垢拭杯案。\n昔夸新龙首，伏吕较蚤晏。\n又推旧菑川，耄老终佐汉。\n况今未六十，急用岂为晚。\n行当奏苦疏，朗压诸儒冠。",
        "dynasty": "宋",
        "collection_info": null
    },
    {
        "uuid": "cc13c690e1c566d3450c1f6eedfefc55",
        "title": "王宗卿答春堂",
        "author": "叶适",
        "content": "春以喻母慈，慈深春不如。\n儿欲答母恩，恩重答无余。\n华堂顿有云岭隔，梦裏分明与亲剧。\n阿连进奉新批敕，翠裘黄简缘兄得。\n朝腾巽章乞祠官，愿身暮归怡母颜。\n老农邀君勿轻去，万红千紫扶春住。\n雨田自种晴田收，好是天留答春处。",
        "dynasty": "宋",
        "collection_info": null
    },
    {
        "uuid": "b62e1a8d50a3c020e58cdd3a29e323be",
        "title": "送叶路分",
        "author": "叶适",
        "content": "猺啾獠唧闻鸣琴，十指如玉无哀音。\n应怜听者未洗耳，衡山高兮湘水深。\n君今幅巾鹓鹭行，切勿着带貔虎傍。\n软荷刺少离棹短，柝桐花多班露长。",
        "dynasty": "宋",
        "collection_info": null
    },
    {
        "uuid": "338156a8a7a5c37d80f09eb84ed2eca9",
        "title": "答李制置",
        "author": "叶适",
        "content": "鼓槌恨不投淮流，復传侯挚能校谋。\n西州卧龙出长算，朝泛清洛暮营丘。\n禹迹芒芒草莱远，实边正在耕耘满。\n中庭雅歌自有节，岂效夷声催煞衮。\n北平渐车淖不通，白檀可越时未同。\n待公刻就燕然颂，我亦严驾期无终。",
        "dynasty": "宋",
        "collection_info": null
    },
    {
        "uuid": "351680aa86218a8fbed81c2db776a9f5",
        "title": "林叔和见访道旧感叹因以为赠",
        "author": "叶适",
        "content": "与子异州壤，取友四十年。\n狂心蚤探索，出语干道前。\n向来朱建安，拊手笑渊源。\n小心承父昆，刻意睎回骞。\n不求壠断登，有路直如絃。\n计其所不为，敌富逾百千。\n众骏跨险远，独鹄超眇绵。\n谓当共骖服，可以争联翩。\n谁知竟大谬，寸影孤云边。\n南省无姓名，俛眉自愁煎。\n家蔬仅掩豆，野蝗来蔽天。\n过我城西偶，相视各华颠。\n寒菊已收花，枯井未回泉。\n人生寓地上，蚁垤交折旋。\n中间较得失，区区等浮烟。\n喜君佳儿侄，放笔追奔川。\n许身若卧龙，斩蛟透重渊。\n所虞气力豪，未受规矩镌。\n过翁非止肖，奕世始称贤。\n从今掩蓬荜，同赋归来篇。",
        "dynasty": "宋",
        "collection_info": null
    },
    {
        "uuid": "1663d15202b95b4dca41e13d7db094b4",
        "title": "上滩",
        "author": "叶适",
        "content": "篙师上滩时，面作石皤样。\n及其进尺寸，乃在一偃仰。\n神禹不到地，狂流终播荡。\n逆顺本天力，人谋不相让。\n苦战排三军，势压票姚将。\n身在乱石中，倾覆堪指掌。\n谁云荷天衢，鼠径断还往。",
        "dynasty": "宋",
        "collection_info": null
    },
    {
        "uuid": "c7c464f5362f3920c9caae17fac948e2",
        "title": "高宗皇帝挽词二首  其一",
        "author": "叶适",
        "content": "何止超前代，功隆道更尊。\n几同造区夏，还復外干坤。\n黄屋尧年度，青山禹穴昏。\n遗民犹望幸，泪血洒中原。",
        "dynasty": "宋",
        "collection_info": null
    },
    {
        "uuid": "cabf4cd690a92eb18ddf88a851b29d24",
        "title": "高宗皇帝挽词二首  其二",
        "author": "叶适",
        "content": "河济初开府，江淮晚视师。\n缵戎由子圣，永命独天知。\n鹤唳空虚警，云生仗自移。\n上哀何以称，卒代继周时。",
        "dynasty": "宋",
        "collection_info": null
    },
    {
        "uuid": "4613e4e7128299b45a3d75dc2480c63b",
        "title": "孝宗皇帝挽词二首  其一",
        "author": "叶适",
        "content": "俭德加文景，雄才自武宣。\n道终遗万乘，丧制尽三年。\n暂乞狂胡命，常持復汉权。\n全将一孝字，高谥百王前。",
        "dynasty": "宋",
        "collection_info": null
    },
    {
        "uuid": "ddf2773ce15917884cac9df3c1998efb",
        "title": "孝宗皇帝挽词二首  其二",
        "author": "叶适",
        "content": "昔年叨上殿，叹息动宸襟。\n岂不人思奋，其如天意深。\n帝王犹遇合，南北限升沉。\n尚有登遐日，诸军特赐金。",
        "dynasty": "宋",
        "collection_info": null
    },
    {
        "uuid": "f1b19c4924d20c953ff884d1579821e3",
        "title": "吉州刺史蔡直之挽词二首  其一",
        "author": "叶适",
        "content": "领閤号亲贵，光宗始用儒。\n谅惟医国手，果验活人书。\n负郭可税驾，行田宜蹇馿。\n相看满川月，无计遣长鬚。",
        "dynasty": "宋",
        "collection_info": null
    },
    {
        "uuid": "d8b8b336f5cb017dadb61bb19af5e61c",
        "title": "吉州刺史蔡直之挽词二首  其二",
        "author": "叶适",
        "content": "能事实伟甚，谦终犹罕闻。\n忘身宾出日，敛手避浮云。\n天欲消胡运，人谁靖楚氛。\n未刊千字诔，长掩一丘坟。",
        "dynasty": "宋",
        "collection_info": null
    },
    {
        "uuid": "fa75f0d55b7314bbcf7e3bbc60f8b241",
        "title": "阳復",
        "author": "叶适",
        "content": "阳復冰潜动，云衰日界明。\n近传新诏綍，重起旧簪缨。\n斗极回东指，军容直北营。\n龙蛇多变化，旋日看超昇。",
        "dynasty": "宋",
        "collection_info": null
    },
    {
        "uuid": "60ade2b15bbbfcdaa2488b5af0c519f4",
        "title": "送郑丈赴建宁五首  其一",
        "author": "叶适",
        "content": "过家乡里敬，将母士夫荣。\n得失从人论，行藏独自明。\n百年中古少，一笑万金轻。\n廉士吾何敢，新茶可撷英。",
        "dynasty": "宋",
        "collection_info": null
    },
    {
        "uuid": "15cedd90f9eaf03685b9eed004c6c1cb",
        "title": "送郑丈赴建宁五首  其二",
        "author": "叶适",
        "content": "有志虽身健，开心在岁寒。\n一时诸老尽，多见大名难。\n湖海方连旱，瓯闽适少宽。\n为州人不乏，千万强加餐。",
        "dynasty": "宋",
        "collection_info": null
    },
    {
        "uuid": "4ee243dd0bd9b49985f0cacb09313c4a",
        "title": "送郑丈赴建宁五首  其三",
        "author": "叶适",
        "content": "清庙图书宝，熙朝雅颂音。\n频繁三节召，荏苒二毛侵。\n衣饮家纔足，丘园意亦深。\n卧听床下士，时作武侯吟。",
        "dynasty": "宋",
        "collection_info": null
    },
    {
        "uuid": "9d84c5c30c000679110763ffe2e00c95",
        "title": "送郑丈赴建宁五首  其四",
        "author": "叶适",
        "content": "海内言华萼，功名动搢绅。\n十年长隠吏，一语必惊人。\n酒量新来减，交情老更亲。\n公余如促膝，剩把古书陈。",
        "dynasty": "宋",
        "collection_info": null
    },
    {
        "uuid": "2ae8b020729752a7758233692ec48bcc",
        "title": "送郑丈赴建宁五首  其五",
        "author": "叶适",
        "content": "屏弃诚愚分，牢愁更索居。\n若逢知已问，犹解课儿书。\n地僻门长闭，年饥菜自锄。\n相望无一事，不是故情疎。",
        "dynasty": "宋",
        "collection_info": null
    },
    {
        "uuid": "b8c6e1825aac6b0018b1c4cfb0834ccb",
        "title": "哭郑丈四首  其一",
        "author": "叶适",
        "content": "道义秦城重，声名冀马空。\n河汾谈圣制，邹鲁振儒风。\n有学堪经世，无官可效忠。\n浮云公岂计，吾道自怜穷。",
        "dynasty": "宋",
        "collection_info": null
    },
    {
        "uuid": "ab45657c5c3db05869ea10d9b2bf9a18",
        "title": "哭郑丈四首  其二",
        "author": "叶适",
        "content": "谁谓居今世，无由见古人。\n事新曾闵上，游世葛怀民。\n德盛天为侣，慈熏物与春。\n清风如尚想，犹足洗嚣尘。",
        "dynasty": "宋",
        "collection_info": null
    },
    {
        "uuid": "c2d5cbb3df6fb8c93b22b846bccd7d8a",
        "title": "哭郑丈四首  其三",
        "author": "叶适",
        "content": "插架轴三万，撑肠卷五千。\n京都通百郡，溟渤汇群川。\n深浅人随汲，东西意各便。\n后生无復见，媚学谩跹跹。",
        "dynasty": "宋",
        "collection_info": null
    },
    {
        "uuid": "446e1fcd194d83d978a98ecad9b22381",
        "title": "哭郑丈四首  其四",
        "author": "叶适",
        "content": "忆在诸生列，曾窥太史书。\n泉蒙烦浚达，槁质费吹嘘。\n外宅宁成相，生刍早吊闾。\n临风两行泪，愁绝向輀车。",
        "dynasty": "宋",
        "collection_info": null
    },
    {
        "uuid": "3222e8668c4936c40d98c2e7912a8b65",
        "title": "何参政挽歌  其一",
        "author": "叶适",
        "content": "退食勤稽古，当朝动引经。\n人心喜偏侧，国脉要匀亭。\n二府早闻政，三孤晚告灵。\n羔裘惜光彩，不肯到头厅。",
        "dynasty": "宋",
        "collection_info": null
    },
    {
        "uuid": "17115aef80108c59ca7f2fbc79e3aed6",
        "title": "何参政挽歌  其二",
        "author": "叶适",
        "content": "晞髮沧浪上，滩声近广骚。\n绿围齐长柳，红糁半含桃。\n欲寡堪增寿，闲多更养高。\n佳哉凤凰壠，悲甚付乌号。",
        "dynasty": "宋",
        "collection_info": null
    },
    {
        "uuid": "2d71735d0ba6149cffdff6f24d2fa9f1",
        "title": "何参政挽歌  其三",
        "author": "叶适",
        "content": "宿昔叨殊眷，寻常款直庐。\n听鷄催谒驾，立马待紬书。\n零落谁存者，追寻昨梦余。\n何曾嗔石介，韩愈自狂疎。",
        "dynasty": "宋",
        "collection_info": null
    },
    {
        "uuid": "3ca0d8d7c6d9869de55dce24ea191b91",
        "title": "送陈粮料",
        "author": "叶适",
        "content": "万里渥洼出，行天绝比伦。\n能参大关键，莫用小精神。\n钟鼎身虽贵，箪瓢道未贫。\n梅情兼雪意，留住恰芳春。",
        "dynasty": "宋",
        "collection_info": null
    },
    {
        "uuid": "eb26ea0bbf074114521229ceeab862b7",
        "title": "题费肃校书遗事",
        "author": "叶适",
        "content": "欲识隠居者，当年费懿恭。\n却辞金马直，归卧锡山峰。\n两诏终不起，一瓢长自从。\n儿孙尽登第，勿剪旧栽松。",
        "dynasty": "宋",
        "collection_info": null
    },
    {
        "uuid": "5108f3028d27ff1982dd5f0ac87e2006",
        "title": "送邓谏从制干",
        "author": "叶适",
        "content": "援引亦未力，声名空復传。\n终携太平策，还上蜀江船。\n帆色挂晓月，艣音穿夕烟。\n沧波不尽兴，收拾浣花边。",
        "dynasty": "宋",
        "collection_info": null
    },
    {
        "uuid": "9898a6a18e36eba303731f48622712b8",
        "title": "题柳山人壁二首  其一",
        "author": "叶适",
        "content": "水北柳六一，家传掷卦灵。\n秋清演渔曲，春近着牛经。\n掩肆花竹秀，排门柑橘馨。\n应怜喜功者，虚要岘山铭。",
        "dynasty": "宋",
        "collection_info": null
    },
    {
        "uuid": "d8d8cd62db6486722a4013cd56a43b15",
        "title": "题柳山人壁二首  其二",
        "author": "叶适",
        "content": "我病屡穆卜，山人不面谩。\n常言千日厄，未许一朝安。\n地上庸医满，天边恶曜攒。\n归根与復命，自笑此何难。",
        "dynasty": "宋",
        "collection_info": null
    },
    {
        "uuid": "88dff89d28173952374e933eb3290d7c",
        "title": "致政通直钱公挽歌词",
        "author": "叶适",
        "content": "萧瑟梅花壠，豪华不復还。\n好儿须万石，广厦剩千间。\n尽与诗书癖，勿令纨绮攀。\n传家自翁始，留笔纪池山。",
        "dynasty": "宋",
        "collection_info": null
    },
    {
        "uuid": "f3d98abc5c16ae30c41c968be2f8da9c",
        "title": "亡友项子谦兄挽歌词",
        "author": "叶适",
        "content": "畴昔省君病，小车随酒壶。\n心惺赏文句，语謇困喑呜。\n念子堪垂泣，纍然失壮图。\n唯应看幼子，空手缚于菟。",
        "dynasty": "宋",
        "collection_info": null
    },
    {
        "uuid": "89d61d974446a855f1d79f1f5842db23",
        "title": "待制中书舍人陈公之亡以山宅须利既迁殡而未葬也后五月乃克葬焉二首  其一",
        "author": "叶适",
        "content": "可怕阴阳恶，还惊日月遒。\n终成埋璧去，不作坐禅留。\n雨洗一箪浄，风翻千橘愁。\n门前繫船橛，宿鸟漫啁啾。",
        "dynasty": "宋",
        "collection_info": null
    },
    {
        "uuid": "f1301b12adf2f47036fd11aaa1a3bb30",
        "title": "待制中书舍人陈公之亡以山宅须利既迁殡而未葬也后五月乃克葬焉二首  其二",
        "author": "叶适",
        "content": "嗟我与公同澹泊，一生一死又凄凉。\n经纶传世止于此，老病着身行自当。\n挂壁断弦从别调，拂天野水渡新航。\n暮春未有风雩伴，且閤遗编住冢傍。",
        "dynasty": "宋",
        "collection_info": null
    },
    {
        "uuid": "942b3a7f4e363f62559f374bef8aaa0c",
        "title": "西山",
        "author": "叶适",
        "content": "对面吴桥港，西山第一家。\n有林皆橘树，无水不荷花。\n竹下晴垂钓，松间雨试茶。\n更瞻东挂綵，空翠杂朝霞。",
        "dynasty": "宋",
        "collection_info": null
    },
    {
        "uuid": "b3a4ff38218c0a6529c79f2d4edf4d63",
        "title": "看柑",
        "author": "叶适",
        "content": "窈窕随塘曲，酸甜在橘中。\n所欣黄一半，相逐树无穷。\n习啖成真性，悲歌记土风。\n惭非美人赠，采摘恣村童。",
        "dynasty": "宋",
        "collection_info": null
    },
    {
        "uuid": "31fa5d996eb14ae58ae44c6b20b9016e",
        "title": "赠杜幼高",
        "author": "叶适",
        "content": "杜子五兄弟，词林俱上头。\n规模古乐府，接续后春秋。\n奇崛令谁赏，羁栖浪自愁。\n故园如镜水，日日抱村流。",
        "dynasty": "宋",
        "collection_info": null
    },
    {
        "uuid": "bf4878f2d9b58baba617c1af61d52225",
        "title": "待制汤公挽词",
        "author": "叶适",
        "content": "缫藉知良玉，虀盐是大儒。\n单传合上相，小却但尚书。\n蠹简同归处，遗簪任翳如。\n西风好溪雨，涨泪湿涂刍。",
        "dynasty": "宋",
        "collection_info": null
    },
    {
        "uuid": "57fc115917c7d42d1450f39c1b7c6046",
        "title": "吴参议挽歌词",
        "author": "叶适",
        "content": "冉冉试百巧，栖栖终一丘。\n死期甘恸哭，时事不胜忧。\n贫只藏书在，恩将别业酬。\n看君用意绝，身后令名留。",
        "dynasty": "宋",
        "collection_info": null
    },
    {
        "uuid": "3c3ca47c4160d689cdb83b75b87e5f42",
        "title": "冲佑大夫鲍公挽词",
        "author": "叶适",
        "content": "幽人眇何在，高阁锁重关。\n梅冷桥边月，菊残篱外山。\n可怜清绝地，长忆笑谈间。\n寂寞私盐港，渔樵自往还。",
        "dynasty": "宋",
        "collection_info": null
    },
    {
        "uuid": "1403a1f9c88d053abb54d2b65bd2dc5e",
        "title": "雪后思远楼晓望",
        "author": "叶适",
        "content": "腊尽冻初合，风花江欲平。\n急从高处赏，已向岁前晴。\n莫与鬓争白，试将身比清。\n楼头接远岫，历历正分明。",
        "dynasty": "宋",
        "collection_info": null
    },
    {
        "uuid": "62419e66e5bac9dc8c03f23496c847d3",
        "title": "宿觉庵",
        "author": "叶适",
        "content": "宿觉名未谢，残山今尚存。\n暂开云外宅，不闭雨中门。\n麦熟僧常饿，茶枯客谩吞。\n荒凉自有趣，衰病遣谁言。",
        "dynasty": "宋",
        "collection_info": null
    },
    {
        "uuid": "2d3dfeef573f83e35bf49d7b304352d1",
        "title": "赠胜上人",
        "author": "叶适",
        "content": "近日能吟者，黄岩说胜师。\n语生兼老笔，体重带幽姿。\n遣腊冰千筯，勾春柳一丝。\n方山最高顶，不拟到茅茨。",
        "dynasty": "宋",
        "collection_info": null
    },
    {
        "uuid": "ec06a7dd543e91cfdc9ce52df3d47f33",
        "title": "朱文昭母杨氏挽词",
        "author": "叶适",
        "content": "文昭有贤母，白首教篇章。\n义并三迁峻，书成百卷长。\n古今归石室，笔削纪萱堂。\n鹿扰乌驯处，森森宰树苍。",
        "dynasty": "宋",
        "collection_info": null
    },
    {
        "uuid": "b4999d01bf7afadb32307943289038fa",
        "title": "冲佑安抚郎中张公挽词",
        "author": "叶适",
        "content": "谁怜张太守，思职更忧边。\n濠水中间月，光山尽处天。\n人应迷往事，我独采遗编。\n莽莽干坤裏，冥知想慨然。",
        "dynasty": "宋",
        "collection_info": null
    },
    {
        "uuid": "1ef2324d9f9d950dbe03b5fc1648d4f9",
        "title": "县尉林公挽词",
        "author": "叶适",
        "content": "恨取一官晚，公人未展衙。\n空传读书苦，留与后生夸。\n有子联三俊，成名王两家。\n会须酬贵骨，野燎报宣麻。",
        "dynasty": "宋",
        "collection_info": null
    },
    {
        "uuid": "206f9fde335ebabf414ba8d4084f9e61",
        "title": "陈侍郎挽词",
        "author": "叶适",
        "content": "生死悲欢地，长嗟付短吟。\n北门晨鹊趁，西甸晚鸦寻。\n三品官名重，千年墓色深。\n广东正思忆，泪激海潮音。",
        "dynasty": "宋",
        "collection_info": null
    },
    {
        "uuid": "36a012fa48168a84fea1148542141867",
        "title": "太令人胡氏挽词",
        "author": "叶适",
        "content": "已刻溪西志，潸然泪满袪。\n轲丧嫌后侈，参养要前余。\n甫里送锦缆，馆头迎布车。\n为题枫叶往，虫籀不成书。",
        "dynasty": "宋",
        "collection_info": null
    },
    {
        "uuid": "d65cd9724b7d295a465ea35a6a889ea0",
        "title": "题张提举园",
        "author": "叶适",
        "content": "竹外万云合，荷心一雁来。\n若无歌舞闹，应有鬼神猜。\n野岸锄难遍，幽根暖易栽。\n前山未放入，好阁更南开。",
        "dynasty": "宋",
        "collection_info": null
    },
    {
        "uuid": "7684b47b33b1f319c2989c496311d9bc",
        "title": "送谢希孟",
        "author": "叶适",
        "content": "白头趋幕府，早已负平生。\n未放鹏舒翼，应烦骥敛程。\n驿梅催冻蕊，柁雨送春声。\n为语常平使，开怀待子荆。",
        "dynasty": "宋",
        "collection_info": null
    },
    {
        "uuid": "f16b1871ff21924760a6f2e599cd5d14",
        "title": "送周子静",
        "author": "叶适",
        "content": "地深湘渚浪，天远桂阳城。\n故里楸花别，诸生柳絮迎。\n一夔开迹后，六舞待时行。\n子自调新律，吾衰閟旧声。",
        "dynasty": "宋",
        "collection_info": null
    },
    {
        "uuid": "fe44f0e9b465e798ac2c4a60aa7cd171",
        "title": "林处士挽词",
        "author": "叶适",
        "content": "尚平接马弟，髣髴记前身。\n海阔元随浪，山高别领春。\n难招古渡外，空老夕阳滨。\n顺性无生灭，君应了正因。",
        "dynasty": "宋",
        "collection_info": null
    },
    {
        "uuid": "037554416741b6655ba74edd9de6cca0",
        "title": "钱知县挽词",
        "author": "叶适",
        "content": "送子三为邑，十年嗟往来。\n谁言债难了，不与命同回。\n卓鲁终留爱，龚黄岂蔽材。\n云愁旦暮雪，雪打又添哀。",
        "dynasty": "宋",
        "collection_info": null
    },
    {
        "uuid": "b8a55fd2b0c8291714ac0020f231314e",
        "title": "送潘景参",
        "author": "叶适",
        "content": "久自知潘令，经曾荐祢衡。\n居惭薄气力，何以助声名。\n松柏非无岁，盐梅会有羹。\n又从沙际别，把酒候潮生。",
        "dynasty": "宋",
        "collection_info": null
    },
    {
        "uuid": "882688a3736c498ad6c5e3f86e807808",
        "title": "赠徐灵渊",
        "author": "叶适",
        "content": "欧虞兼褚薛，事远迹为尘。\n今日观来翰，如亲见古人。\n尽归严号令，富有活精神。\n碑板荒唐久，遄看走四邻。",
        "dynasty": "宋",
        "collection_info": null
    },
    {
        "uuid": "522ada93f14773de357abd100f54cb35",
        "title": "戴肖望挽词  其一",
        "author": "叶适",
        "content": "岩岩萧太傅，謇謇郑尚书。\n可惜流光晚，翻无急诏除。\n交情梅蕊尽，哀意柳芽疎。\n只有安江满，长涵夜月虚。",
        "dynasty": "宋",
        "collection_info": null
    },
    {
        "uuid": "480bd3747671e5744056c89501fdadc7",
        "title": "戴肖望挽词  其二",
        "author": "叶适",
        "content": "老失平生友，悲寻路转迷。\n水肥应返钓，田瘦合归犁。\n草与地萧瑟，云垂天惨凄。\n无因再商略，短日送寒鷄。",
        "dynasty": "宋",
        "collection_info": null
    },
    {
        "uuid": "779bfcc55fd98a75a7e6ff07f9bd6a7b",
        "title": "徐灵渊挽词",
        "author": "叶适",
        "content": "自卜西南宅，始闻幽赏多。\n山供映门树，水献捲帘荷。\n近局棋频赌，邻篘酒屡歌。\n谁云秘此乐，抛掷与流梭。",
        "dynasty": "宋",
        "collection_info": null
    },
    {
        "uuid": "6ec09e9950c28dbf01c971a026194c27",
        "title": "包颙叟挽词二首  其一",
        "author": "叶适",
        "content": "风沙江上宅，斥卤望中村。\n密竹元遮径，崇兰早映门。\n笑谈看磊落，材力可腾掀。\n谁復知心事，沧波雾雨昏。",
        "dynasty": "宋",
        "collection_info": null
    },
    {
        "uuid": "b4d61a3a58407c0d7fa7ada19d018ba6",
        "title": "包颙叟挽词二首  其二",
        "author": "叶适",
        "content": "养志诸郎事，专经永夜残。\n虽云绿衫易，更觉綵衣难。\n客散棋奁闭，庭虚酒盎干。\n无言慰孤苦，持此问漫漫。",
        "dynasty": "宋",
        "collection_info": null
    },
    {
        "uuid": "bc238b3c016c186dfa92a41d3a6ce6bc",
        "title": "林敬之挽词",
        "author": "叶适",
        "content": "杂沓新河市，酸寒处士庐。\n甘辞鲁穆馈，独着孟轲书。\n篱坏从儿补，禾荒付客锄。\n永嘉新有志，莫遣姓名疎。",
        "dynasty": "宋",
        "collection_info": null
    },
    {
        "uuid": "5c3fa1bad01fb297c1e1cc743dc57db5",
        "title": "王运使挽词",
        "author": "叶适",
        "content": "种虏昔逾塞，三边各受师。\n共传君善守，能护国西陲。\n卿秩恩虽早，郎班诏已迟。\n须将未尽赏，酬折在丰碑。",
        "dynasty": "宋",
        "collection_info": null
    },
    {
        "uuid": "13fae50eeca56fda3997eddcecc834ad",
        "title": "薛子舒罢官久无所授端明得谢始换承务郎",
        "author": "叶适",
        "content": "男子行藏地，自求难问天。\n空多贾谊学，突过马周年。\n愿改京官后，常趋黼扆前。\n太平如致了，别造会昌船。",
        "dynasty": "宋",
        "collection_info": null
    },
    {
        "uuid": "3321a636191a1b7d3cc70fb68df00737",
        "title": "赠吕县丞",
        "author": "叶适",
        "content": "自得长官后，邑人诗转工。\n批书月屡满，觅荐岁常空。\n柳已如蓝碧，桃元胜锦红。\n终归剡溪上，举棹谢东风。",
        "dynasty": "宋",
        "collection_info": null
    },
    {
        "uuid": "ed2c8b64060339bbcb7f158adcf686de",
        "title": "詹鲁山解元以寿母求诗",
        "author": "叶适",
        "content": "九十人稀有，追欢尽橐金。\n犹嫌儿舞拙，不怕酒行深。\n寄鲊未垂训，设鷄先赏音。\n维舟橘花晚，雾雨噀前林。",
        "dynasty": "宋",
        "collection_info": null
    },
    {
        "uuid": "0d6ccf5effb8a595600f103f10a2a87f",
        "title": "赠蔡茂材贯之子与",
        "author": "叶适",
        "content": "蔡家五千卷，藏向石庵中。\n讲诵今几日，飘零随陨风。\n隔垣孤响度，别井暗泉通。\n安得无爻象，与将吾道东。",
        "dynasty": "宋",
        "collection_info": null
    },
    {
        "uuid": "7e48c038160d9ace1d979ae43d670c92",
        "title": "余知府挽诗二首  其一",
        "author": "叶适",
        "content": "寿者福之首，中兼典郡来。\n圣知天上事，磨尽世间材。\n此傺灵龟往，何方化鹤回。\n所亲都不恨，有识自兴哀。",
        "dynasty": "宋",
        "collection_info": null
    },
    {
        "uuid": "1c17581abf289f41df0836bc8e086a02",
        "title": "余知府挽诗二首  其二",
        "author": "叶适",
        "content": "怜我抱空意，鬓间饶白丝。\n已从真率集，那復少年时。\n柳糁春前叶，松锼雪后枝。\n建炎无故老，难话省方悲。",
        "dynasty": "宋",
        "collection_info": null
    },
    {
        "uuid": "755b937ad76a0fae28fb809add6946f4",
        "title": "赵知县挽词",
        "author": "叶适",
        "content": "僧馆经年学，书籤尽日抽。\n空闻割鷄笑，不见化鳬留。\n瘴月晓还落，蛮云冷未收。\n西华夜来雨，浄洗一生愁。",
        "dynasty": "宋",
        "collection_info": null
    },
    {
        "uuid": "1d38aa70ec25320e6d0cde57a6ea47a8",
        "title": "赵清叔挽词",
        "author": "叶适",
        "content": "昔我共笔砚，知君贤弟昆。\n门邀百客醉，囊讳一金存。\n忽与钟声尽，长悲磬色昏。\n多年赵家府，销减惠王孙。",
        "dynasty": "宋",
        "collection_info": null
    },
    {
        "uuid": "5bae9c01b1e3d1213988b568a17c191a",
        "title": "赠听声欧阳承务",
        "author": "叶适",
        "content": "无心立臧否，有术验荣衰。\n举世声中动，浮生骨带来。\n弹轻知福地，欬小应灵台。\n笑我老何及，是身惟死灰。",
        "dynasty": "宋",
        "collection_info": null
    },
    {
        "uuid": "fd2b4a736a56026ff2d99ef1caaf5c5d",
        "title": "送包通判兼寄滕季度",
        "author": "叶适",
        "content": "风雨逍遥地，衙排印簏新。\n钿车分路阔，宝瑟听歌频。\n灯市晓侵月，花田晚占春。\n却过张翰宅，方信有闲人。",
        "dynasty": "宋",
        "collection_info": null
    },
    {
        "uuid": "26990d10d6d7c47e15a89dd86001275b",
        "title": "赵尚书挽诗  其一",
        "author": "叶适",
        "content": "材业将时偶，声名斗宠新。\n文昌留不住，大尹政通神。\n力说和戎好，从撩相国嗔。\n春花插秋鬓，还得自由身。",
        "dynasty": "宋",
        "collection_info": null
    },
    {
        "uuid": "4ce600df67cda1cff444359bf2076b53",
        "title": "赵尚书挽诗  其二",
        "author": "叶适",
        "content": "江北江南曲，吟高许和同。\n相迎黄篾浪，失笑白苹风。\n老病犹贪活，漂零各陨空。\n长怀洞庭橘，买宅傍墙东。",
        "dynasty": "宋",
        "collection_info": null
    },
    {
        "uuid": "c39e562586b00e03169899d5ce07dc16",
        "title": "周宗夷东山堂",
        "author": "叶适",
        "content": "城嶂标辰极，谁家特有山。\n偏怜东崦好，只对北堂闲。\n动石低檐住，流鶑拂槛还。\n仙关锁琼海，幽梦或时攀。",
        "dynasty": "宋",
        "collection_info": null
    },
    {
        "uuid": "2e181c68098e5d6077170790efa0950e",
        "title": "丘安人挽诗",
        "author": "叶适",
        "content": "左司遗事远，介妇古风存。\n业广添新宅，儒多起旧门。\n真亭留寿影，云物护山原。\n我欲攀车别，衰残阻故园。",
        "dynasty": "宋",
        "collection_info": null
    },
    {
        "uuid": "21636e60e692c847b33b78db93679578",
        "title": "题郭希吕刘咏道游鴈荡诗后",
        "author": "叶适",
        "content": "隠刘甘隠沦，老郭亦离羣。\n自锁鱼亭月，同穿雁荡云。\n排峰造龙质，悬水迸帘纹。\n百种聚奇怪，从君句裏分。",
        "dynasty": "宋",
        "collection_info": null
    },
    {
        "uuid": "3f59800211ebebb64e8802b5d9b18174",
        "title": "送戴宣子",
        "author": "叶适",
        "content": "为爱千竿玉，垂阴似古城。\n弟兄俱挺立，文献各标名。\n握粟亲年晚，浮家越浪轻。\n相期早得意，还伴此君清。",
        "dynasty": "宋",
        "collection_info": null
    },
    {
        "uuid": "ffb8ea27d8f74b73baf5480028338466",
        "title": "题仰孝廉事实后",
        "author": "叶适",
        "content": "孝子久传名，诚通物表灵。\n当年虎失猛，此日竹还青。\n墓垦无留菽，庭荒枕旧厅。\n惟存古题志，宝惜胜如经。",
        "dynasty": "宋",
        "collection_info": null
    },
    {
        "uuid": "bfe8456dbde90a83021d77939b98689b",
        "title": "赠卢次夔",
        "author": "叶适",
        "content": "家住东郊深，能诗人共寻。\n冰梭间道锦，玉轸断文琴。\n城漏宵添滴，窗花昼减阴。\n新凉白头句，清甚费悲吟。",
        "dynasty": "宋",
        "collection_info": null
    },
    {
        "uuid": "eb852fefd5912422f4a50d3459842a3b",
        "title": "送赵几道邵武司户",
        "author": "叶适",
        "content": "无滩秋水平，有句官曹清。\n杨柳欲落尽，菊花愁晚生。\n书多前益智，文古后垂名。\n功到阔深处，天教勤苦成。",
        "dynasty": "宋",
        "collection_info": null
    },
    {
        "uuid": "50881ea177e4130428a6550753719a53",
        "title": "常德郎中林公挽词",
        "author": "叶适",
        "content": "结佩声名远，怀沙兴託深。\n惜无长绠繫，终使夕阳沉。\n兰省空频召，桃源不再寻。\n虽伤有北毁，难减是南金。",
        "dynasty": "宋",
        "collection_info": null
    },
    {
        "uuid": "bde6371721756bf03af04d7245243748",
        "title": "赠郑秀才",
        "author": "叶适",
        "content": "文苦意尤切，色低声转微。\n三生住浅土，一竁阻深归。\n艺圃笔锋扫，侯门麈柄挥。\n何惭素车集，回绕绛旌飞。",
        "dynasty": "宋",
        "collection_info": null
    },
    {
        "uuid": "63bde0d97c48e15df1bfaf4561b31041",
        "title": "赠李秀才顺之",
        "author": "叶适",
        "content": "怒涨争茅竹，安流节斗门。\n行苗存水则，缩板护河源。\n士李昔陈义，守奚能听言。\n便当生庙食，禾熟赛鷄豚。",
        "dynasty": "宋",
        "collection_info": null
    },
    {
        "uuid": "7399a57a5ae99f68a5cfe0c95ff6e54e",
        "title": "送侯居父",
        "author": "叶适",
        "content": "宅古竹阴晚，书残灯焰稀。\n深知静者趣，转益宦情微。\n别殿行催甲，休工坐掩扉。\n御前清切地，重得荐皇闱。",
        "dynasty": "宋",
        "collection_info": null
    },
    {
        "uuid": "036f39257730d1586f5d9b24f2d4114d",
        "title": "赠高竹有外侄",
        "author": "叶适",
        "content": "娶女已为客，参翁又别行。\n相随小书卷，开读短灯檠。\n野影晨迷树，天文夜照城。\n须将远游什，题寄老夫评。",
        "dynasty": "宋",
        "collection_info": null
    },
    {
        "uuid": "c52c141df39adc325e5910d76f2c46ab",
        "title": "赠夏肯甫",
        "author": "叶适",
        "content": "自识贤尊熟，常将远到期。\n忽传千古信，虚抱一生疑。\n恨菊来何久，愁梅去转迟。\n应留起春蛰，词落未堪悲。",
        "dynasty": "宋",
        "collection_info": null
    },
    {
        "uuid": "9fd25c6b5123d23befb4d74c3f9b9cc7",
        "title": "赵知府母齐安郡太夫人挽诗",
        "author": "叶适",
        "content": "生死已无憾，杭人休泪倾。\n惟留不尽德，常动故乡情。\n霜浄水方落，风高山转清。\n闲思与令子，幕府再同盟。",
        "dynasty": "宋",
        "collection_info": null
    },
    {
        "uuid": "d76d4a63ab1a9a815bfeb04376d3179a",
        "title": "沈氏书堂",
        "author": "叶适",
        "content": "应与石渠并，又疑金匮存。\n晒书天象切，浴砚海光翻。\n我老行罢读，君材重细论。\n犹言无一字，大道始归根。",
        "dynasty": "宋",
        "collection_info": null
    },
    {
        "uuid": "b31bc7b581095a00fb26e28eca3a1fea",
        "title": "薛子舒墓",
        "author": "叶适",
        "content": "悒悒西门路，樵歌占晚云。\n燐迷王弼宅，蒿长孟郊坟。\n少病怜医错，题书与父分。\n又言重把笔，兼欲使余闻。",
        "dynasty": "宋",
        "collection_info": null
    },
    {
        "uuid": "39646fb9b5b3ed1b6b8db9631aeebcd7",
        "title": "项君先有幽兴堂其子木即以名庵",
        "author": "叶适",
        "content": "平生意外事，身后有谁知。\n魄静云稀出，神游月共移。\n春茶翠旗展，霜荔锦檐垂。\n更欲添幽兴，惟消桂几枝。",
        "dynasty": "宋",
        "collection_info": null
    },
    {
        "uuid": "57d66be03e7cb724a684bb5f3df0e0c7",
        "title": "施翔父掌教长沙",
        "author": "叶适",
        "content": "蓍蔡羲前识，箫韶舜后音。\n追回贾谊贬，唤起屈原沉。\n湘水汀烟阔，梅花署雪深。\n余行陈迹久，因子一微吟。",
        "dynasty": "宋",
        "collection_info": null
    },
    {
        "uuid": "7918854ec1288d5bb343eee7060c54ba",
        "title": "送刘几道惠安尉",
        "author": "叶适",
        "content": "少年尝苦节，从我北城隈。\n丽日明文苑，繁星让斗魁。\n垂垂绿绶晚，冉冉白丝催。\n更菲游仙去，鲸波奏凯回。",
        "dynasty": "宋",
        "collection_info": null
    },
    {
        "uuid": "876d0fa550c077c284251bec6aaa659a",
        "title": "送陈约甫知永丰",
        "author": "叶适",
        "content": "四十未朝蹟，三经绾县章。\n嫁频知子熟，医老悟身尝。\n菊趁行时色，梅催到日香。\n还欣肺气减，中熟变为凉。",
        "dynasty": "宋",
        "collection_info": null
    },
    {
        "uuid": "b9b7d7536ff8745664314de80c98e215",
        "title": "王秘监令人挽诗",
        "author": "叶适",
        "content": "颇忆朝除禫，俄惊夜彻帷。\n自堪从子住，何用与夫归。\n起隧新藤茁，重轝宿菵排。\n通家只今尽，老泪逐风挥。",
        "dynasty": "宋",
        "collection_info": null
    },
    {
        "uuid": "9e69ad24adb689ba38514a86bc4ce754",
        "title": "奉送周知录木叔秘监其舅也",
        "author": "叶适",
        "content": "谢傅怅何远，羊甥良自嘉。\n帝乡沉迹显，囹户众缧夸。\n钓冷客星雪，林疎处士花。\n衰年怕分手，闲发岸头沙。",
        "dynasty": "宋",
        "collection_info": null
    },
    {
        "uuid": "b375d0c8427cb444e903d1ad27d58d40",
        "title": "叶路分居思堂  其一",
        "author": "叶适",
        "content": "叶媪开新学，同人饭野蔬。\n明经传一相，考古付三余。\n苔色迷青简，虫文蚀素书。\n君能葺遗址，堂宇胜于初。",
        "dynasty": "宋",
        "collection_info": null
    },
    {
        "uuid": "569d857a47657b75baef4bb03f35e5c5",
        "title": "叶路分居思堂  其二",
        "author": "叶适",
        "content": "苦说诸梁后，簪缨富远孙。\n白袍虽屡捷，黄榜未霑恩。\n淡沱磨冰砚，萧条倚帐门。\n嗟余忝宗末，老病不堪论。",
        "dynasty": "宋",
        "collection_info": null
    },
    {
        "uuid": "4d016ca7d3198e8412fef8971b0e2f7b",
        "title": "王通判挽词",
        "author": "叶适",
        "content": "祖德风规近，诗流句法超。\n已多山邑政，恰少省郎招。\n旅馆身俱寂，传家道未消。\n长令汉杨震，名逐左原标。",
        "dynasty": "宋",
        "collection_info": null
    },
    {
        "uuid": "1f3124e0b4530275860865f9e51d75b2",
        "title": "林签判挽诗",
        "author": "叶适",
        "content": "作邑有何好，利民翻害身。\n怕回湘水月，惊失象台春。\n暮草已多碧，园花空復新。\n更嫌鶑自语，幽愤不胜陈。",
        "dynasty": "宋",
        "collection_info": null
    },
    {
        "uuid": "28c0903684c59f7d01317045f867a53b",
        "title": "送张知录",
        "author": "叶适",
        "content": "门阀飞龙后，家声入馆前。\n身饶太常第，客欠广文毡。\n流落无先誉，遭逢有宿缘。\n炎洲路多少，谩数去鸿边。",
        "dynasty": "宋",
        "collection_info": null
    },
    {
        "uuid": "88ce46ef84d6b506c5b70007457ff7fe",
        "title": "送郑景望二首  其一",
        "author": "叶适",
        "content": "两地旌旗一闰中，十年监牧九卿崇。\n安舆遍就东南养，遗俗将陶雅颂功。\n爱护元身如宝玉，节宣时序戒螟螽。\n遥知独上千山路，处处梅花逐暖风。",
        "dynasty": "宋",
        "collection_info": null
    },
    {
        "uuid": "49979ec5bd270cdbc0afaa39f6e0c197",
        "title": "送郑景望二首  其二",
        "author": "叶适",
        "content": "江左诸贤尽凋落，迩来名字未深知。\n愿公年德加前辈，救世勋庸莫后时。\n国重四维人建立，天还一统道藩篱。\n弥纶康济何曾极，自古忠臣不远期。",
        "dynasty": "宋",
        "collection_info": null
    },
    {
        "uuid": "0cb9a13d1a082d09da454e1b89f3491c",
        "title": "曾晦之挽词",
        "author": "叶适",
        "content": "交游盛处失騑骖，笔砚穷时绾碧蓝。\n骥老尚能舒骏逸，龟潜终不慕芳甘。\n寿过捌拾人人羡，恩在乡闾事事谈。\n埋没平生无限意，夜深樵唱起溪南。",
        "dynasty": "宋",
        "collection_info": null
    },
    {
        "uuid": "ff17cdbe2814dcba70745596797f34b1",
        "title": "次韵喻叔奇九日",
        "author": "叶适",
        "content": "遶湖秋色去茫茫，塔立峰端表自强。\n因上岧峣览吴越，逆从开闢数羲皇。\n暖风驻帽严公会，早闰勾花绊客觞。\n闲却陶潜玩幽独，可怜车马共谁忙。",
        "dynasty": "宋",
        "collection_info": null
    },
    {
        "uuid": "065911c11b53b1e55ff7aff715d4d9c7",
        "title": "中洲处士折梅花并新语为赠率易鄙句为谢",
        "author": "叶适",
        "content": "中洲之中十树梅，蟠枝着地照蒿莱。\n即非无主凭谁伴，自不衝寒要早开。\n午蝶只随游子意，暮笳难写遯夫哀。\n幽怀寂寂天应笑，插向归帆雪满桅。",
        "dynasty": "宋",
        "collection_info": null
    },
    {
        "uuid": "f82aca73f07466ee3336ccf0a67a3301",
        "title": "送刘德修时在京口",
        "author": "叶适",
        "content": "日日秋风江倒回，江边执手重悠哉。\n两山只欲当中住，一舸还应却下来。\n说与蛟龙息豪怒，亦令鸥鹭少嫌猜。\n吴头楚尾何时极，黏就前诗併展开。",
        "dynasty": "宋",
        "collection_info": null
    },
    {
        "uuid": "7d81f1248c4e689772635d8701eb72ab",
        "title": "送范文叔知彭州",
        "author": "叶适",
        "content": "君今结束归何勇，我独栖迟去不能。\n江水入冬犹浩荡，风帆逼岁合骞腾。\n相逢论事信徒尔，清坐矢心嗟未曾。\n想得彭州退公后，夜窗重整照书灯。",
        "dynasty": "宋",
        "collection_info": null
    },
    {
        "uuid": "cc903b5089ec8a82e663115d95d35f1d",
        "title": "送潘德久",
        "author": "叶适",
        "content": "每携瘦竹身长隠，忽引文藤令颇严。\n闻道将军如郄縠，不妨幕府有陶潜。\n江当阔处水新涨，春到极头花倍添。\n未有羽书吟自好，全提白下入诗奁。",
        "dynasty": "宋",
        "collection_info": null
    },
    {
        "uuid": "b7b4dfa27109154ba1eb824205147c00",
        "title": "楼参政挽词",
        "author": "叶适",
        "content": "外补何多只近州，却于中禁剩淹留。\n晚参国论非无乐，苦说时难更有愁。\n天下知心古来少，人间此梦觉应休。\n自嗟不识鄞江路，清泪因公寄海流。",
        "dynasty": "宋",
        "collection_info": null
    },
    {
        "uuid": "d7fce3f629cc22dd7aa8fa9ad1146bd8",
        "title": "无相寺道中",
        "author": "叶适",
        "content": "傍水人家柳十余，靠山亭子菊千株。\n竹鷄露啄堪幽伴，芦菔风干待岁除。\n与仆抱樵趋绝涧，随僧寻磬礼精庐。\n不知身外谁为主，更觉求名计转疎。",
        "dynasty": "宋",
        "collection_info": null
    },
    {
        "uuid": "eb2d1714f6842d951062fbddd5c23b32",
        "title": "赵路分挽词",
        "author": "叶适",
        "content": "平生王孙忘太康，承家孝友更温良。\n鸿冥鹄举须言命，桂死兰摧不断香。\n古有失时堪恨惜，从今亏处取酬偿。\n佳城况遇朱公子，大旆高牙属令郎。",
        "dynasty": "宋",
        "collection_info": null
    },
    {
        "uuid": "40eb9e06ef5692c1cdea037399083f6e",
        "title": "陈益谦挽词",
        "author": "叶适",
        "content": "舍南巷北水同流，稻菽参差各自谋。\n不料多材能转物，更怜无地与伸头。\n蛛丝委架诗书愠，鹭羽空陂菡萏愁。\n好在夜深明月满，人间地下两悠悠。",
        "dynasty": "宋",
        "collection_info": null
    },
    {
        "uuid": "c26feb913eaa3a2396789f66c5a4b5f8",
        "title": "寄吕巽伯换酒亭",
        "author": "叶适",
        "content": "琅琊初址未完牢，犹倚虚名用我曹。\n自可全将醒前了，何因偏向醉中逃。\n艰危未肯当时共，诞逸空传后代高。\n还有远孙留墓侧，绕亭寒叶夜骚骚。",
        "dynasty": "宋",
        "collection_info": null
    },
    {
        "uuid": "92c921281232911417e3eff41f496614",
        "title": "併工",
        "author": "叶适",
        "content": "併工催作趁春前，又值春归一莞然。\n新笋顿能长数尺，晚花宽与待明年。\n回廊寂寂为苔地，后塔阴阴造雨天。\n坐睡不惊还自觉，鬓鬚将老到衰边。",
        "dynasty": "宋",
        "collection_info": null
    },
    {
        "uuid": "c75b60a94e06caf99664ac6fe16f2d1b",
        "title": "菊花开送徐灵渊",
        "author": "叶适",
        "content": "白头几度逢重九，方是今年种菊花。\n衰病自怜何处看，馨香聊向小园夸。\n讨论摇落生光怪，暖热风霜与丽华。\n正好行吟君已去，别移秋色付谁家。",
        "dynasty": "宋",
        "collection_info": null
    },
    {
        "uuid": "cdd18b1b5ca288702799e9c0c79d6294",
        "title": "次韵韩仲止",
        "author": "叶适",
        "content": "塞户低眠畏北风，诗来唤起自江东。\n林迷久已随牲鹿，盘止何曾有渐鸿。\n常日锥刀希楚富，千年铅椠讳丘穷。\n莫将新意翻棋局，一等成亏付国工。",
        "dynasty": "宋",
        "collection_info": null
    },
    {
        "uuid": "efe96404d550cfa84ec2dc4acf8f4d57",
        "title": "齐国太夫人挽词",
        "author": "叶适",
        "content": "风树秋悲乞暂闲，寿星宵陨几时还。\n子同房杜经纶地，夫在荀陈伯仲间。\n恩重七封开表海，行高三美勒名山。\n犹言未足平生养，看即元台恨莫攀。",
        "dynasty": "宋",
        "collection_info": null
    },
    {
        "uuid": "81862758a97d81d8b90dcca929ab6f54",
        "title": "安抚待制侍郎徐公挽词二首  其一",
        "author": "叶适",
        "content": "玉质金章映海滨，养成天德异凡伦。\n曾颜窈渺关前圣，管葛粗疎付后人。\n惆怅穷途三讫癸，吁嗟厄岁再逢寅。\n送公何物堪将去，留在埋铭石色新。",
        "dynasty": "宋",
        "collection_info": null
    },
    {
        "uuid": "f5ab136a294d00c862db6ba2bfb6cd02",
        "title": "安抚待制侍郎徐公挽词二首  其二",
        "author": "叶适",
        "content": "饮冰那得不醒然，北看成南丑又妍。\n建策须为万世虑，孤忠亦有一身全。\n星文忍向生前坠，梦事方从死日传。\n莫指鸣山归路熟，青林黄叶度年年。",
        "dynasty": "宋",
        "collection_info": null
    },
    {
        "uuid": "067dda69c0d8ad63bb67d8568c18c7c3",
        "title": "许相公挽词二首  其一",
        "author": "叶适",
        "content": "容成堂上光华别，谢客岩前意象闲。\n身到三台良未满，年添九老定谁悭。\n高期落落尘嚣外，苦论喧喧醉梦间。\n我欲为公深着语，桂林芝树不同删。",
        "dynasty": "宋",
        "collection_info": null
    },
    {
        "uuid": "b67dce005288a4c47d99062fc3373221",
        "title": "许相公挽词二首  其二",
        "author": "叶适",
        "content": "行露空多晓色催，夜香烧断作飞埃。\n松江鲙好凭谁忆，金谷花浓只自开。\n玉女云中应尽去，仙人雾裏更重来。\n千年一判禁销得，涕掩寒塘错莫回。",
        "dynasty": "宋",
        "collection_info": null
    },
    {
        "uuid": "01116dcffb3ad8603acd0bab6694e8a3",
        "title": "送丁子齐主簿",
        "author": "叶适",
        "content": "明经六十未收科，自取南官计若何。\n来岁须将一战霸，浮家今厌百程过。\n预愁菊蕊行中破，还喜梅花到后多。\n从古功名致身早，误随陶令晚蹉跎。",
        "dynasty": "宋",
        "collection_info": null
    },
    {
        "uuid": "b17be651ca68db988d62b3d47255899f",
        "title": "丁少明挽诗",
        "author": "叶适",
        "content": "枕冷秋山不记年，时时逸想醉看天。\n吟成绝妙惊人句，散尽粗浮使鬼钱。\n万卉有情风暖后，一筇无伴月明边。\n新来王子碑能说，笔意堪将此共传。",
        "dynasty": "宋",
        "collection_info": null
    },
    {
        "uuid": "d130a963eade09afd4a2feee57a6855d",
        "title": "宋仲方游吴袖文索诗为别",
        "author": "叶适",
        "content": "九曲絃歌满巷传，儒林声价有谁先。\n昔怜少学随翁久，今喜新文信汝贤。\n删后画前元未圣，南花北叶定谁妍。\n终期猛进一篙力，透过龙门急水船。",
        "dynasty": "宋",
        "collection_info": null
    },
    {
        "uuid": "066aa861553098a12fcecce495b7f273",
        "title": "毛崈夫挽词",
        "author": "叶适",
        "content": "我昔髫年侍此翁，自甘穷僻古人同。\n道修白业曾先悟，官近青云却未通。\n庭长嫩蝌新戏雨，径存衰柳旧摇风。\n世间荣落私情尽，留得清名是至公。",
        "dynasty": "宋",
        "collection_info": null
    },
    {
        "uuid": "994e4da3feaade0cbe7242b20d988553",
        "title": "直院中书莫公殂往哀痛不能成文辄留小诗灵几并致鲈鱼金柑为奠",
        "author": "叶适",
        "content": "阁老今无地上身，黄麻紫诰两沉沦。\n虚悬东岭来时月，难挽西山去后春。\n试割冰鲈犹脆薄，重餐野橘尚甘辛。\n最怜赵子同心事，相看题封泪染茵。",
        "dynasty": "宋",
        "collection_info": null
    },
    {
        "uuid": "7969c7401319f3ff206c3c9143e381e6",
        "title": "薛君季常挽词",
        "author": "叶适",
        "content": "汨罗谩陨离骚经，伊洛源流今更清。\n自别三年无信息，忽惊一日有铭旌。\n干坤未放虚空坏，蛮触犹须事业成。\n桂树团圆半丘土，春风还许为君荣。",
        "dynasty": "宋",
        "collection_info": null
    },
    {
        "uuid": "ad261fc31e9348bff15ca2d1afe77402",
        "title": "题彭泽县尉厅林壑之胜",
        "author": "叶适",
        "content": "彭泽西山天秘惜，渊明未敢发幽缄。\n始从石尉兼王尉，洗出前岩到后岩。\n也只暂时供步履，可能终老卸朝衫。\n应须却诵归来句，重把家园草自芟。",
        "dynasty": "宋",
        "collection_info": null
    },
    {
        "uuid": "fb834e86cac6abc56e884d5f32502488",
        "title": "送赵提干",
        "author": "叶适",
        "content": "与君中外情偏厚，嗟我龙钟志已摧。\n岂有寻常堕泥滓，不教宛转助风雷。\n花枝买笑前村趁，柳带牵情别浦催。\n细雨酒亭东望处，应将新语寄潮回。",
        "dynasty": "宋",
        "collection_info": null
    },
    {
        "uuid": "2409bdf70965d9c9730d277ad29a66c2",
        "title": "贺县尉",
        "author": "叶适",
        "content": "端庞还有北人风，大雅元非楚士同。\n此日深探应彻底，他时直上定摩空。\n离家杳杳百滩外，过我昏昏三伏中。\n篱破屋荒无路入，荷花招手席门东。",
        "dynasty": "宋",
        "collection_info": null
    },
    {
        "uuid": "d3b79078a0d9009eec181fd27d0d4436",
        "title": "送曹潜夫",
        "author": "叶适",
        "content": "东南作阙叹年徂，远远参司到蜀都。\n元帅幕中须受辟，生羌界上也分符。\n闲吟杜甫诗千字，时载杨雄酒一壶。\n只我衰残望君切，杜鹃声裏认归涂。",
        "dynasty": "宋",
        "collection_info": null
    },
    {
        "uuid": "a52fb48ed03aa9368c4d50bcf44248e9",
        "title": "谢李参政因送曹泸州寄简",
        "author": "叶适",
        "content": "大厦元须独木枝，李公补处属良时。\n千年立国唐虞上，一念勤民禹稷思。\n恨昔寡闻空自误，况今消尽有谁知。\n双鳬双鴈萧萧影，孤屿亭边正着黐。",
        "dynasty": "宋",
        "collection_info": null
    },
    {
        "uuid": "fa5b9d950837cd3cd7f8f8ed4c96b517",
        "title": "赠李秀才肖舒",
        "author": "叶适",
        "content": "帆来帆去海中山，自笑臞仙岁月闲。\n忽值巡游防豕突，也叨扈从识龙颜。\n寺传弓剑烟岚外，门掩诗书浪泊间。\n待得诸孙上金榜，九重高拱报尧班。",
        "dynasty": "宋",
        "collection_info": null
    },
    {
        "uuid": "25e166d36acb7ed2347042285e78a068",
        "title": "郭伯山挽词",
        "author": "叶适",
        "content": "兄弟穷经各一时，百年义塾尚留炊。\n讲灯常照鹤窥坐，坛杏半红猿拣枝。\n未奏边功明主惜，将成京秩故人悲。\n挽君已老应先尽，安得埋铭更后垂。",
        "dynasty": "宋",
        "collection_info": null
    },
    {
        "uuid": "c5d0517b10b462f2161951089cbd7f88",
        "title": "题王叔范自耕园",
        "author": "叶适",
        "content": "自耕不要从人得，知在卢南第几街。\n吴地于今说佳丽，浙人自昔巧安排。\n包容花竹春留巷，谢遣蒲荷雪满涯。\n必想新园名字出，故时台馆半沉埋。",
        "dynasty": "宋",
        "collection_info": null
    },
    {
        "uuid": "7c15e27a8c21bc5fd39fe7ff206a2cd2",
        "title": "福国太夫人陈氏挽诗",
        "author": "叶适",
        "content": "曾经天语赞华簪，应是忠多报独深。\n寂寂孤鸾羞鑑影，辉辉双凤失梧阴。\n冲心自与家规竞，空性都无世网侵。\n闻说埋铭亲付祝，照碑斜日下寒林。",
        "dynasty": "宋",
        "collection_info": null
    },
    {
        "uuid": "434c9ed7c5f02bdfc0993db6b2abc33a",
        "title": "送郭黄中",
        "author": "叶适",
        "content": "鴈山削玉上青云，仙侣常游遣俗纷。\n飞舄可无能少驻，洞箫何幸復亲闻。\n看承下户恩尤重，宾礼高贤意自欣。\n忽忆门西贫士宅，蛰雷绕甑黍初饙。",
        "dynasty": "宋",
        "collection_info": null
    },
    {
        "uuid": "02b60ed8ebff1f0d0dc8a1d698fc785d",
        "title": "刘孺人挽诗",
        "author": "叶适",
        "content": "嗃嗃当年女手缝，一家从此更雍雍。\n性安于善行无迹，儿自为铭笔有踪。\n闻说湖清见龙首，还疑墓长羃云峰。\n哀情变化何终极，留泽凌霄绛遶松。",
        "dynasty": "宋",
        "collection_info": null
    },
    {
        "uuid": "af654fb64cfb5a91f18067942df1999e",
        "title": "张提举挽词",
        "author": "叶适",
        "content": "令祖亲扶日驭升，孙今喜復似翁清。\n恩波再入淮流满，信节初传岭外名。\n夏木千重添野趣，秋风三迭寄幽情。\n长年惯唱渔家曲，难听兹晨薤露声。",
        "dynasty": "宋",
        "collection_info": null
    },
    {
        "uuid": "d4feee5af556ff3b17fb804277497e68",
        "title": "薛端明挽诗二首  其一",
        "author": "叶适",
        "content": "可但补阙名官日，不逢引裾强谏时。\n上朝有疏天常纳，下殿无行谁独疑。\n论道何如出纶晚，督军颇嘆封侯迟。\n凌烟画手今寂寞，豆蔻林高荔子垂。",
        "dynasty": "宋",
        "collection_info": null
    },
    {
        "uuid": "e16786261296147187cbab8acf1215a6",
        "title": "薛端明挽诗二首  其二",
        "author": "叶适",
        "content": "冰稼初融阙月沉，英豪四坐地炉深。\n争看麈尾频挥处，难了朱絃未尽音。\n怪我轻谈当世事，知公默会古人心。\n空山稳对梅花宿，错向林逋墓裏寻。",
        "dynasty": "宋",
        "collection_info": null
    },
    {
        "uuid": "12a827d54390c1f1198da1e788ef7122",
        "title": "送林子高",
        "author": "叶适",
        "content": "老我追随亦剩人，研轩标格久成尘。\n意先远水常趋海，节与修篁自作筠。\n谏苑旧知欣有信，漆坊新隠嘆无邻。\n梅花应待行时发，野岸山房探得春。",
        "dynasty": "宋",
        "collection_info": null
    },
    {
        "uuid": "175846b42306cfe7a952f34df51033b2",
        "title": "塔头林君挽诗",
        "author": "叶适",
        "content": "之河绕浦各纡萦，结束楼台稳更清。\n全与好人修实地，任教流俗趁虚名。\n儿应自了书林债，泪苦还滋墓柏荣。\n今岁田荒望周急，乡村忆着倍关情。",
        "dynasty": "宋",
        "collection_info": null
    },
    {
        "uuid": "dd784484ffea8b0f2210eb01e6c34c44",
        "title": "题刘潜夫诗什併以将行",
        "author": "叶适",
        "content": "寄来南岳第三藁，穿尽遗珠簇尽花。\n几度惊教祝融泣，一齐传与尉佗夸。\n龙鸣自满空中韵，凤咮都无巧后哇。\n庾信不留何逊往，评君应得当行家。",
        "dynasty": "宋",
        "collection_info": null
    },
    {
        "uuid": "6f7762769226405729c154ae407de683",
        "title": "送宋知录",
        "author": "叶适",
        "content": "与子比邻计未疎，河梁新驾月明初。\n老人轻作三年别，强记难忘一览余。\n节相喜材添局务，寺丞引类借朝裾。\n只愁恋着衙楼好，回厌家山道不如。",
        "dynasty": "宋",
        "collection_info": null
    },
    {
        "uuid": "9ca32d066bab19296d4eff115333915e",
        "title": "和王宗卿白兔诗",
        "author": "叶适",
        "content": "鸦带初阳照广津，兔随斜月满亏轮。\n瑞登韩笔名尤重，喜动欧吟事转神。\n不道奇毛妬霜雪，应知雅意合松椿。\n龟年鹤岁犹嫌少，献与尊堂别纪春。",
        "dynasty": "宋",
        "collection_info": null
    },
    {
        "uuid": "a2c56340cbf7bd643cb940bac86c7d85",
        "title": "李处士挽诗",
        "author": "叶适",
        "content": "忆吟诗句与君儿，曾说高宗涕自挥。\n两地兵休重富乐，百年家活共轻肥。\n多留萤火明书案，闲看鱼蓑傍钓矶。\n身内已无尘土僻，霜阡雪坞送将归。",
        "dynasty": "宋",
        "collection_info": null
    },
    {
        "uuid": "86965845cc922ae53832c0b80894eccb",
        "title": "衢州杂兴二首  其一",
        "author": "叶适",
        "content": "玉研朱弓不可寻，暖风催绿麦成阴。\n越山行尽见平野，江上水流无逝音。\n地跨京师都邑壮，俗兼吴楚智谋深。\n诏书宽大邦人诵，知有贤侯缓辔临。",
        "dynasty": "宋",
        "collection_info": null
    },
    {
        "uuid": "7e7cc99cc3f1f6b7ebbfb31cb60a2c8b",
        "title": "衢州杂兴二首  其二",
        "author": "叶适",
        "content": "樊梅野雪扫成泥，桃李纷纷照旧蹊。\n行子束书轻驷马，主人炊蓐候鸣鷄。\n百年囹圄荒蓬藋，万里耕桑接町畦。\n堪笑腐儒何用此，只今飘转楚江西。",
        "dynasty": "宋",
        "collection_info": null
    },
    {
        "uuid": "8be81eda98b4da5c76d18e835efebafe",
        "title": "送刘晋卿",
        "author": "叶适",
        "content": "草黄木脱何所适，使我感叹生百疾。\n天骥屡为驽骀笑，良玉空遭碔砆黜。\n少年壮志思绝尘，只今作计常后人。\n明堂巨栋吾何有，护竹养花甘隠沦。",
        "dynasty": "宋",
        "collection_info": null
    },
    {
        "uuid": "d9f2c1bd83869d4433c310f7c1eb9cbf",
        "title": "题阎才元喜雪堂  其一",
        "author": "叶适",
        "content": "东来十月黄尘满，霰点霜花总未堪。\n恰是使君诚意足，带将腊雪赴荆南。",
        "dynasty": "宋",
        "collection_info": null
    },
    {
        "uuid": "80b3d2b937db9977046e8c52f79d9425",
        "title": "题阎才元喜雪堂  其二",
        "author": "叶适",
        "content": "平压龙山五尺危，堕鸢何处避阴威。\n渐令融罢春泥软，麦浪黏天燕子飞。",
        "dynasty": "宋",
        "collection_info": null
    },
    {
        "uuid": "84b26ffb6992cc9725621db078c247a8",
        "title": "题阎才元喜雪堂  其三",
        "author": "叶适",
        "content": "檐角低隈小凭栏，霏霏只合对高寒。\n他年认得名堂意，不作销金暖帐看。",
        "dynasty": "宋",
        "collection_info": null
    },
    {
        "uuid": "ec6f2d5ec6807152421c3a64113d01bb",
        "title": "除夜元日连登烟霏楼  其一",
        "author": "叶适",
        "content": "岩蛮宽去灵虬寺，水竹低横处士园。\n此是蕲州无比好，亦如淛下好山川。",
        "dynasty": "宋",
        "collection_info": null
    },
    {
        "uuid": "fa14d88ee87d85b819136e7648276fcf",
        "title": "除夜元日连登烟霏楼  其二",
        "author": "叶适",
        "content": "摧荷秃柳不胜春，脉脉荒堤数过人。\n我若有材能速化，应将地巧答天真。",
        "dynasty": "宋",
        "collection_info": null
    },
    {
        "uuid": "2c1ab6cffe94555344dcd4f4248ba80a",
        "title": "元夕立春喜晴于是郡人久不出矣  其一",
        "author": "叶适",
        "content": "膏火无光已累年，欢娱少味是穷边。\n强吹箫鼓迎乌帽，勾引游人近酒前。",
        "dynasty": "宋",
        "collection_info": null
    },
    {
        "uuid": "eb595fee5e8802fc82d7bcef2fa8a645",
        "title": "元夕立春喜晴于是郡人久不出矣  其二",
        "author": "叶适",
        "content": "十夜茅檐宿冻云，商量送腊又迎春。\n併将束苇熏天焰，回得阳和捧日轮。",
        "dynasty": "宋",
        "collection_info": null
    },
    {
        "uuid": "900939dadea50d055a98f24d93d9ab1e",
        "title": "元夕立春喜晴于是郡人久不出矣  其三",
        "author": "叶适",
        "content": "艾褐家紬阔阔裁，抱孙携子看灯来。\n余甘暂弃从教觅，莫斗机心漫自猜。",
        "dynasty": "宋",
        "collection_info": null
    },
    {
        "uuid": "eebb19b1953f6d72762da257d837ec0a",
        "title": "岷江愁二首挽陈持中知府郎中嫂恭人  其一",
        "author": "叶适",
        "content": "岷江诸峰如献酬，岷江潭头绀碧流。\n不愁水生劝人去，只愁人死送山休。",
        "dynasty": "宋",
        "collection_info": null
    },
    {
        "uuid": "8da228e519940e1904490d11e01181fb",
        "title": "岷江愁二首挽陈持中知府郎中嫂恭人  其二",
        "author": "叶适",
        "content": "谁家双旐扬春波，黑头中郎宰相科。\n有儿有女后应好，同穴同时今奈何。",
        "dynasty": "宋",
        "collection_info": null
    },
    {
        "uuid": "38560df421ddbbc8bcd28488ad73eb51",
        "title": "刘高士自画琴横膝前对云起求诗",
        "author": "叶适",
        "content": "试向遮岩拥壑时，弄絃调轸按前徽。\n未须写就多情曲，饶与闲云自在飞。",
        "dynasty": "宋",
        "collection_info": null
    },
    {
        "uuid": "9bd823216f269aa0e6424be00d8f6225",
        "title": "水心即事六首兼谢吴民表宣义  其一",
        "author": "叶适",
        "content": "生姜门外山如染，山水娱人岁月长。\n浄社倾城同禊饮，法明阖郭共烧香。",
        "dynasty": "宋",
        "collection_info": null
    },
    {
        "uuid": "f6b26403ac06bcad7674081374fef7c8",
        "title": "水心即事六首兼谢吴民表宣义  其二",
        "author": "叶适",
        "content": "我久无家今谩归，卖田买宅事交违。\n填高帮阔为深费，柱小檐低可厚非。",
        "dynasty": "宋",
        "collection_info": null
    },
    {
        "uuid": "a23cf32ff2a3e1f910e6c873117870b6",
        "title": "水心即事六首兼谢吴民表宣义  其三",
        "author": "叶适",
        "content": "虽有莲荷浸屋东，暑烦睡过一陂红。\n秋来人意稍苏醒，似惜霜前零乱风。",
        "dynasty": "宋",
        "collection_info": null
    },
    {
        "uuid": "b8833ebd94b3e02049555a252eb43bbc",
        "title": "水心即事六首兼谢吴民表宣义  其四",
        "author": "叶适",
        "content": "拒霜旋插花疎疎，甘菊新移日晒枯。\n花草只今如此在，几时写作会昌图。",
        "dynasty": "宋",
        "collection_info": null
    },
    {
        "uuid": "b5c7ced5b9d22d7e29ba01aa108ad032",
        "title": "水心即事六首兼谢吴民表宣义  其五",
        "author": "叶适",
        "content": "听唱三更啰裏论，白旁单桨水心村。\n潮回再入家家浦，月上还当处处门。",
        "dynasty": "宋",
        "collection_info": null
    },
    {
        "uuid": "993565618f9d98eb194a264b3e9b4bbd",
        "title": "水心即事六首兼谢吴民表宣义  其六",
        "author": "叶适",
        "content": "吴翁肥遯逾七十，朮老芝荒手自锄。\n惠我篇章成锦字，西邻得伴亦堪书。",
        "dynasty": "宋",
        "collection_info": null
    },
    {
        "uuid": "d11dafe005b33577dfc9f6f60bd624e8",
        "title": "诗悼路钤舍人德久潘公  其一",
        "author": "叶适",
        "content": "诗人冥漠去何许，花鸟相宽不作愁。\n耆旧只今新语少，九原唤起韦苏州。",
        "dynasty": "宋",
        "collection_info": null
    },
    {
        "uuid": "d298a4ca54836e248547aca3a4acaf23",
        "title": "诗悼路钤舍人德久潘公  其二",
        "author": "叶适",
        "content": "风骚阃域自难亲，随世声名未必真。\n更远更疎应不在，山谣水语记精神。",
        "dynasty": "宋",
        "collection_info": null
    },
    {
        "uuid": "2702cca30a1b8c0746bbb8d1aeef97ae",
        "title": "诗悼路钤舍人德久潘公  其三",
        "author": "叶适",
        "content": "忆昔论诗不自镌，上规雅颂復谁先。\n此絃合为何人绝，重抚遗编一慨然。",
        "dynasty": "宋",
        "collection_info": null
    },
    {
        "uuid": "7ada624ac8b90ab6c9bad6a13bfcc724",
        "title": "柯君振相别三十余年为言亲丧不能举请赋此诗庶几有哀之者",
        "author": "叶适",
        "content": "土浅难藏梦裏身，春花秋草几悲辛。\n无人为买南山麓，月户风櫺作好隣。",
        "dynasty": "宋",
        "collection_info": null
    },
    {
        "uuid": "374ad4dcf3f7716e9411cf3178e25f4e",
        "title": "橘枝词三首记永嘉风土  其一",
        "author": "叶适",
        "content": "蜜满房中金作皮，人家短日挂疎篱。\n判霜剪露装船去，不唱杨枝唱橘枝。",
        "dynasty": "宋",
        "collection_info": null
    },
    {
        "uuid": "1782ec019b6fa1dd426a00b563062b2f",
        "title": "橘枝词三首记永嘉风土  其二",
        "author": "叶适",
        "content": "琥珀银红未是醇，私酤官卖各生春。\n只消一盏能和气，切莫多杯自害身。",
        "dynasty": "宋",
        "collection_info": null
    },
    {
        "uuid": "c6488b033809293497648bced7bc4aa1",
        "title": "橘枝词三首记永嘉风土  其三",
        "author": "叶适",
        "content": "鹤袖貂鞋巾闪鸦，吹箫打鼓趁年华。\n行春以东峥水北，不妨欢乐早还家。",
        "dynasty": "宋",
        "collection_info": null
    },
    {
        "uuid": "e0d2ce5a06e716abc380abfdac6bed6c",
        "title": "赠□道人",
        "author": "叶适",
        "content": "赤脚蓬头古观旁，沉迷人海意茫茫。\n公卿见了无奇特，更说长生别有方。",
        "dynasty": "宋",
        "collection_info": null
    },
    {
        "uuid": "80a80dda450bad48868a280dc0b93b93",
        "title": "过叶威仲不值",
        "author": "叶适",
        "content": "菊苗新擢马兰丛，柳老吹花拂掠空。\n闻说先生过山去，钓丝无主繫东风。",
        "dynasty": "宋",
        "collection_info": null
    },
    {
        "uuid": "82fdb99fc8446e7989c61e2145b04c44",
        "title": "余泛舟不能具舫创为隆蓬加牖户焉",
        "author": "叶适",
        "content": "虽然一桨匆匆去，也要身宽对好山。\n新拗蓬窗高似屋，诸峰献状住中间。",
        "dynasty": "宋",
        "collection_info": null
    },
    {
        "uuid": "17af9dd9338acfa2211a9e5b7bbdc051",
        "title": "锄荒",
        "author": "叶适",
        "content": "锄荒培薄寺东隈，一种风光百样栽。\n谁妬眼中无俗物，前花开徧后花开。",
        "dynasty": "宋",
        "collection_info": null
    },
    {
        "uuid": "671f9571acd4d8aa6336b52b8661cedb",
        "title": "送朱相士朱文昭族孙云得刘碧云相法",
        "author": "叶适",
        "content": "南荡书林长砌萝，碧云鞋底晒庭莎。\n从今湖海须行徧，眼法虽亲要看多。",
        "dynasty": "宋",
        "collection_info": null
    },
    {
        "uuid": "63c7d3cf2dac42539348d71c25b6210d",
        "title": "潜经阁",
        "author": "叶适",
        "content": "当日先生住一轩，手抄六籍自忘言。\n至今遗墨如新写，付与楼居四世孙。",
        "dynasty": "宋",
        "collection_info": null
    },
    {
        "uuid": "af295a78a5d1cc32a2e11c2f4301bbbb",
        "title": "题施纸被蔡宣义所藏孙太守褒谕帖",
        "author": "叶适",
        "content": "乞子齁齁暖冻躯，押衙得得奉亲书。\n孙公已去蔡公死，近日乡人嘆不如。",
        "dynasty": "宋",
        "collection_info": null
    },
    {
        "uuid": "0c60844ac35f10ba66bc6a3d1fdd3795",
        "title": "刘氏女自誓为尼怜其操者幸助成之",
        "author": "叶适",
        "content": "汉上洪波不可亲，夔州华髮自嫌贫。\n世间浮想如枯蜡，还向虚空嫁此身。",
        "dynasty": "宋",
        "collection_info": null
    },
    {
        "uuid": "e3c926b7c6daad529b65f441c6851bd8",
        "title": "送蔡学正",
        "author": "叶适",
        "content": "炼尽刚成与物和，峥嵘夜气合清磨。\n好溪新涨连天绿，近晚无风亦不波。",
        "dynasty": "宋",
        "collection_info": null
    },
    {
        "uuid": "ca4346b9958d65d3c2c4489b20a4047c",
        "title": "奉酬般若长老",
        "author": "叶适",
        "content": "简师诗语特惊人，六反掀腾不动身。\n说与东家小儿女，涂红染绿未禁春。",
        "dynasty": "宋",
        "collection_info": null
    },
    {
        "uuid": "6419c7129088fca6c0224d27890293cd",
        "title": "营师常秉烛为人说气色戏成此绝",
        "author": "叶适",
        "content": "曙色熹微已出门，擘浮热眼相旁人。\n不如睡足朦胧起，留得沉光看本身。",
        "dynasty": "宋",
        "collection_info": null
    },
    {
        "uuid": "07feedf88102cf992ae2bf6e65985a8b",
        "title": "众议留李师炼丹既而不果",
        "author": "叶适",
        "content": "火养经年汞未收，病身还向急时求。\n道人别觅安炉地，今夜潮平下馆头。",
        "dynasty": "宋",
        "collection_info": null
    },
    {
        "uuid": "b9546f5df4c5611802c8aecd4c5f3643",
        "title": "下仙看梅  其一",
        "author": "叶适",
        "content": "背人远住奚师坞，何意追寻特特来。\n更要明年此时节，溪翁相唤不相猜。",
        "dynasty": "宋",
        "collection_info": null
    },
    {
        "uuid": "811ec258004b2a2a06d8135e0a2ab100",
        "title": "下仙看梅  其二",
        "author": "叶适",
        "content": "随山的的五千树，惭愧识花人姓施。\n说似龙形都不肯，昨朝新见水沉枝。",
        "dynasty": "宋",
        "collection_info": null
    },
    {
        "uuid": "93fc808a1ae8915246218443e7036fd2",
        "title": "对读文选杜诗成四绝句  其一",
        "author": "叶适",
        "content": "一从屈原离骚赋，便至杜甫短长吟。\n千载中间多作者，谁于海岳算高深。",
        "dynasty": "宋",
        "collection_info": null
    },
    {
        "uuid": "db142c47e729473377f01246ae273d73",
        "title": "对读文选杜诗成四绝句  其二",
        "author": "叶适",
        "content": "绝疑此老性坦率，无那评文兼世情。\n若比乃翁增上慢，诸贤何得更垂名。",
        "dynasty": "宋",
        "collection_info": null
    },
    {
        "uuid": "ea2bcd04bbf00e1677b96300eaefee47",
        "title": "对读文选杜诗成四绝句  其三",
        "author": "叶适",
        "content": "江淹杂体意不浅，合彩和音列众珍。\n拣出陶潜许前辈，添来庾信是新人。",
        "dynasty": "宋",
        "collection_info": null
    },
    {
        "uuid": "c3a46b9551adfae595ba4fae960e937b",
        "title": "对读文选杜诗成四绝句  其四",
        "author": "叶适",
        "content": "草堂四松看摩空，瀼西千果交青红。\n似须隠约住蜀道，可惜奔波离峡中。",
        "dynasty": "宋",
        "collection_info": null
    },
    {
        "uuid": "6eb8cf8f53234d0a7d538c91dec9c8a4",
        "title": "题学海楼",
        "author": "叶适",
        "content": "夜诵都忘浪枕喧，尔家江月旧楼存。\n新来转使朝宗近，目送风帆到海门。",
        "dynasty": "宋",
        "collection_info": null
    },
    {
        "uuid": "c0a7de5d7c02c65da946a08b1305e3ed",
        "title": "张总干挽诗",
        "author": "叶适",
        "content": "长年官食旅边州，当路知音不自由。\n荐墨虽圆人已寂，半轮斜月返新丘。",
        "dynasty": "宋",
        "collection_info": null
    },
    {
        "uuid": "d197bea2c7cd698d523abfe0c1951f6d",
        "title": "翁常之挽词  其一",
        "author": "叶适",
        "content": "晋画唐吟老愈奇，堪嗟动转是风机。\n幸能栩栩形中去，何不蘧蘧梦裏归。",
        "dynasty": "宋",
        "collection_info": null
    },
    {
        "uuid": "96b248809da5111535420dc1fbe44ce6",
        "title": "翁常之挽词  其二",
        "author": "叶适",
        "content": "秀峰插天下回溪，曾送郴州路久迷。\n更欲扶衰为公往，葛陂龙化的卢嘶。",
        "dynasty": "宋",
        "collection_info": null
    },
    {
        "uuid": "f727df2240f743add3d70aca8312d4b9",
        "title": "陈待制挽诗  其一",
        "author": "叶适",
        "content": "唤作成亏总雪消，等闲好恶任风飘。\n齐侯自要乘千驷，颜子何妨饮一瓢。",
        "dynasty": "宋",
        "collection_info": null
    },
    {
        "uuid": "c523ccfb55c490184b0a9d0e71b96b67",
        "title": "陈待制挽诗  其二",
        "author": "叶适",
        "content": "已报西川落那边，倒杯索赌计茫茫。\n也知汉北糇粮聚，能使江东保障全。",
        "dynasty": "宋",
        "collection_info": null
    },
    {
        "uuid": "9d8bbb6bab2a3973599a5a26a7d8c961",
        "title": "陈待制挽诗  其三",
        "author": "叶适",
        "content": "昔年行住偶相同，舍策追羊径未通。\n只么空归在何处，一竿红日海门东。",
        "dynasty": "宋",
        "collection_info": null
    },
    {
        "uuid": "9329cebfadb0a2f27983747b22b7fa2f",
        "title": "陈待制挽诗  其四",
        "author": "叶适",
        "content": "世事从来半局棋，夜眠还有不应时。\n峙岩桥畔船辞柁，冷水观边花发枝。",
        "dynasty": "宋",
        "collection_info": null
    },
    {
        "uuid": "bdcc99b43b6652bf8225b62b9ed44b2b",
        "title": "送鲍宾甫",
        "author": "叶适",
        "content": "近年诗友东西去，赠子骊驹媿不多。\n古柳渡头音调别，沧浪闻处夜深歌。",
        "dynasty": "宋",
        "collection_info": null
    },
    {
        "uuid": "4011a52b12996f50712ee104c4127170",
        "title": "请推耿住水陆院",
        "author": "叶适",
        "content": "宰官不管僧闲事，北秀南能总未亲。\n说似随缘耿长老，这回住院且由身。",
        "dynasty": "宋",
        "collection_info": null
    },
    {
        "uuid": "9d71cae6ed7c4eb1eb4d8f9c1da832de",
        "title": "读叶子元诗题其后",
        "author": "叶适",
        "content": "心闲误比游丝转，境胜空疑浊焰流。\n我亦输君闻早觉，醉吟都与句中收。",
        "dynasty": "宋",
        "collection_info": null
    },
    {
        "uuid": "c3d19da762ffd23161f57025d59eec49",
        "title": "送别李毅高宣教",
        "author": "叶适",
        "content": "堪嘆娲皇六叶孙，直将豪武盖诸昆。\n黄金散尽身如寄，闲管春风白下门。",
        "dynasty": "宋",
        "collection_info": null
    },
    {
        "uuid": "f01bf321b2a8f2d9bad1c7ddf1fd35f5",
        "title": "送黄岩二陈秀才",
        "author": "叶适",
        "content": "一双璞玉禀天和，远向东州就琢磨。\n待得永无痕锓相，莫言功用不须多。",
        "dynasty": "宋",
        "collection_info": null
    },
    {
        "uuid": "964d4122e8466fe3f43321ea10eb9741",
        "title": "建会昌桥",
        "author": "叶适",
        "content": "十里沧浪绝岸遥，幽人行处有谁招。\n幸无车马妨来往，买断寒蔬取意挑。",
        "dynasty": "宋",
        "collection_info": null
    },
    {
        "uuid": "ceb9b44505de2800e4b86759953b9552",
        "title": "蔡良甫观颐堂",
        "author": "叶适",
        "content": "不多花卉春长在，粗有田园岁自丰。\n为问灵龟千岁诀，此中风味许谁同。",
        "dynasty": "宋",
        "collection_info": null
    },
    {
        "uuid": "c6ec2704eb4a563e6b6b41c0cd4c51a2",
        "title": "章仙姑",
        "author": "叶适",
        "content": "柏水为粮自疗饥，春江千里正逶迤。\n应知偃鼠归休地，不在神龙起蛰时。",
        "dynasty": "宋",
        "collection_info": null
    },
    {
        "uuid": "848323c64eb45f0ae6f2b1fe5391a163",
        "title": "小句送陈粹甫知录",
        "author": "叶适",
        "content": "荡裏舟轻指外沙，夹溪薝卜正催花。\n南风借与迎亲便，未离家时已到家。",
        "dynasty": "宋",
        "collection_info": null
    },
    {
        "uuid": "e23fe01479cb7488c15bfc5ddcead800",
        "title": "送孙子渊潭州司理",
        "author": "叶适",
        "content": "我住潇湘狱自清，囚衫虫蠹雨飘零。\n如今三院更幽寂，闭户勘书花满厅。",
        "dynasty": "宋",
        "collection_info": null
    },
    {
        "uuid": "85a4ee319519f4e73ed6184d0bf811c7",
        "title": "郭宰为郑全真殁买田以赡其后",
        "author": "叶适",
        "content": "郑生在日常无食，身后恓惶又可知。\n郭象有缘天付与，新租满碓不言饥。",
        "dynasty": "宋",
        "collection_info": null
    },
    {
        "uuid": "8c36cbb86afd809ec138653496d3dec1",
        "title": "赠通川诗僧肇书记",
        "author": "叶适",
        "content": "海阔淮深万里通，吟情浩荡逐春风。\n却寻斗水龙湫住，裁剪云烟字字工。",
        "dynasty": "宋",
        "collection_info": null
    },
    {
        "uuid": "7e3b27a4a822cfac42b6d40a3020cae8",
        "title": "赠瑞鹿莹老化缘铸钟",
        "author": "叶适",
        "content": "寺寺薝花院院钟，谁人肯顾此山中。\n待看窈窕廊阴裏，拢袖疎槌答远风。",
        "dynasty": "宋",
        "collection_info": null
    },
    {
        "uuid": "3834579e72e5aa86de7104791098516d",
        "title": "寄题叶路分与君楼如今若肯从征召总把三峰乞与君太宗赐陈希夷诗也  其一",
        "author": "叶适",
        "content": "封侯无例乞名山，只许幽人独占闲。\n若会当时与君意，林泉合在市朝间。",
        "dynasty": "宋",
        "collection_info": null
    },
    {
        "uuid": "ea8c4ca72c87294a1921b769bc44a4c1",
        "title": "寄题叶路分与君楼如今若肯从征召总把三峰乞与君太宗赐陈希夷诗也  其二",
        "author": "叶适",
        "content": "直南正竦三奇峰，更着东西紫翠中。\n面面栏干太亲切，要看烟雨澹空蒙。",
        "dynasty": "宋",
        "collection_info": null
    },
    {
        "uuid": "19bacad2b67cb1e7f928c4b129db398f",
        "title": "寄题骆子高解元蜗室",
        "author": "叶适",
        "content": "须知两角怒蛙升，即是千寻綵凤鸣。\n沧海定知伸缩处，君看黄潦漫亏盈。",
        "dynasty": "宋",
        "collection_info": null
    },
    {
        "uuid": "efd672b7962fde0c7f9cd459184fa4b8",
        "title": "薛严州挽词",
        "author": "叶适",
        "content": "瘴雨蛮烟尽扫清，钓台方轨浄无藤。\n堪怜独立沧江上，不许朱轓更一登。",
        "dynasty": "宋",
        "collection_info": null
    },
    {
        "uuid": "8c9c9586ac869e235bc78e28a98fac43",
        "title": "送胡彦思",
        "author": "叶适",
        "content": "秋旱兼春处处祈，微茫欲雨又还非。\n汝行恰值此时别，不到为霖不肯归。",
        "dynasty": "宋",
        "collection_info": null
    },
    {
        "uuid": "b0518cd96ab241c64d9c441793ce9128",
        "title": "赠蒋知县  其一",
        "author": "叶适",
        "content": "稳绊芒鞋尽室行，何曾遣吏向前迎。\n存斋尽问深深意，只此能存不用名。",
        "dynasty": "宋",
        "collection_info": null
    },
    {
        "uuid": "d3591f0c22e194706f971eeaaaa389c3",
        "title": "赠蒋知县  其二",
        "author": "叶适",
        "content": "纸贵应夸作赋奇，无牛也復咏周诗。\n长官况自清如水，说与邦人共展眉。",
        "dynasty": "宋",
        "collection_info": null
    },
    {
        "uuid": "69aac11d7b04ef97d28c6da898cace5f",
        "title": "赠孙十五道人",
        "author": "叶适",
        "content": "将军桥畔女仙家，年与钟馗宴与花。\n欲度世人无妙诀，睡长留日住檐牙。",
        "dynasty": "宋",
        "collection_info": null
    },
    {
        "uuid": "edbe1c9b3cb323e0816469ad61f78728",
        "title": "送王宗卿  其一",
        "author": "叶适",
        "content": "米多糠少贺丰登，莲吐双花麦五茎。\n别有到家呈瑞处，绕篱黄菊向人明。",
        "dynasty": "宋",
        "collection_info": null
    },
    {
        "uuid": "f4666076e05dabf96b29ac3780bed136",
        "title": "送王宗卿  其二",
        "author": "叶适",
        "content": "久违曾闵膝前劳，翻得龚黄意外褒。\n但使亲年多过百，人间一品未为高。",
        "dynasty": "宋",
        "collection_info": null
    },
    {
        "uuid": "66698e9b4672963e300a3d07976c4981",
        "title": "题方武成诗卷  其一",
        "author": "叶适",
        "content": "闻说莆中方左钺，年登二十便长吟。\n鬼神送与天成句，不道思多呕出心。",
        "dynasty": "宋",
        "collection_info": null
    },
    {
        "uuid": "c6d6cd6259c1764c3cb2740a91c300b5",
        "title": "题方武成诗卷  其二",
        "author": "叶适",
        "content": "自古诗人高远处，看君涉步迈前峰。\n谩呼贾岛为同社，莫遣陶潜是别宗。",
        "dynasty": "宋",
        "collection_info": null
    },
    {
        "uuid": "07f785a6b9cd00b7a5a92653e192c5a3",
        "title": "送惠县丞归阳羡  其一",
        "author": "叶适",
        "content": "三岭描成翠骨堆，一川罨画绣徘徊。\n三年尘土无人识，山水虚闲与唤回。",
        "dynasty": "宋",
        "collection_info": null
    },
    {
        "uuid": "a83221312eb0cfd27740f5b76c974904",
        "title": "送惠县丞归阳羡  其二",
        "author": "叶适",
        "content": "我在水心南岸村，寻常风景不堪论。\n等于天壤中间住，草醉花迷共记存。",
        "dynasty": "宋",
        "collection_info": null
    },
    {
        "uuid": "98d3500d2a94cbd9d8be819c3c5830ae",
        "title": "送吕子阳二绝  其一",
        "author": "叶适",
        "content": "七峰斜转斗光寒，千仞飞来雁影宽。\n生怕被君题写尽，更留风景后来看。",
        "dynasty": "宋",
        "collection_info": null
    },
    {
        "uuid": "5dd466bb54dff90b64eba3a6f23a8723",
        "title": "送吕子阳二绝  其二",
        "author": "叶适",
        "content": "好花移买自嫌贫，浪蕊空多未许春。\n放出江边无数橘，半黄半绿恼骚人。",
        "dynasty": "宋",
        "collection_info": null
    },
    {
        "uuid": "1856e55aa85717eac6608e1e137074a7",
        "title": "徐师垕广行家集定价三百",
        "author": "叶适",
        "content": "徐照名齐贾浪仙，未多诗卷少人看。\n惜钱嫌贵不催买，忽到鸡林要倍难。",
        "dynasty": "宋",
        "collection_info": null
    },
    {
        "uuid": "fd469686b65d104b1fc7aaacf7434516",
        "title": "薛景石兄弟问诗于徐道晖请使行质以子钱畀之",
        "author": "叶适",
        "content": "弹九旧是吟边物，珠走钱流义自通。\n认得徐家生活句，新来栏典讳诗穷。",
        "dynasty": "宋",
        "collection_info": null
    },
    {
        "uuid": "d38b1b906580e6d77370a402b6f18d9c",
        "title": "渡浙江",
        "author": "叶适",
        "content": "晚霞销尽月明鈎，万顷无风一水浮。\n长怕舟师深击楫，自令洄洑起中流。",
        "dynasty": "宋",
        "collection_info": null
    },
    {
        "uuid": "de6a6bdd6e275bb9ee5a31d79942ddc2",
        "title": "游衢州府园",
        "author": "叶适",
        "content": "破疑庵裏押衙石，尘外堂中急就章。\n犹有春风为披拂，看人歌舞过残阳。",
        "dynasty": "宋",
        "collection_info": null
    },
    {
        "uuid": "523fec522b9c3154013c081e1854ea10",
        "title": "再过云庵",
        "author": "叶适",
        "content": "寥寥夜角难禁夜，滑滑山鷄只记昏。\n风景不随人老大，苍松无语对修筠。",
        "dynasty": "宋",
        "collection_info": null
    },
    {
        "uuid": "1892b498c5fa8508c8973b7561bfd373",
        "title": "次王道夫舟中韵三首  其一",
        "author": "叶适",
        "content": "鸜鹆收声避鷅鹠，田家蚕麦已知秋。\n西湖风物无人共，时有跳鱼入过舟。",
        "dynasty": "宋",
        "collection_info": null
    },
    {
        "uuid": "1c279c98ea97357432be22ddf273c03e",
        "title": "次王道夫舟中韵三首  其二",
        "author": "叶适",
        "content": "櫜弓听乐心肝尽，拔剑论功目眦豪。\n鸣鸟不闻千仞远，抟风鹰隼顿能高。",
        "dynasty": "宋",
        "collection_info": null
    },
    {
        "uuid": "86382a1483f82937f60c9e8b2d6a1132",
        "title": "次王道夫舟中韵三首  其三",
        "author": "叶适",
        "content": "旧读恺歌追小雅，近看羽檄过西京。\n中兴文字须公等，容我春山带犊耕。",
        "dynasty": "宋",
        "collection_info": null
    },
    {
        "uuid": "5ebc19ddc21e1a8a2759cc3eee3c2278",
        "title": "因在秀州寄王道夫诗三首  其一",
        "author": "叶适",
        "content": "衮衮红尘五月留，来时落木不胜秋。\n只今春事浓如许，万里沧浪又一舟。",
        "dynasty": "宋",
        "collection_info": null
    },
    {
        "uuid": "898afd1ecb0f3c2937b22ee42d2857bc",
        "title": "因在秀州寄王道夫诗三首  其二",
        "author": "叶适",
        "content": "鱼龙远避水光浮，草木怒长山意豪。\n独立和风清宿酒，晚云收尽月痕高。",
        "dynasty": "宋",
        "collection_info": null
    },
    {
        "uuid": "95ee73ae7c8e3a210b50ef8f0900f8d4",
        "title": "因在秀州寄王道夫诗三首  其三",
        "author": "叶适",
        "content": "潘君狂甚诗能古，叶子文高世莫惊。\n何处有田求二顷，向来三月决归耕。",
        "dynasty": "宋",
        "collection_info": null
    },
    {
        "uuid": "d583a1213ff35ff2c90476ea0e7241b9",
        "title": "送赵紫芝游天台",
        "author": "叶适",
        "content": "寒退糊碑阁，春留种药城。\n幽居自可乐，暂出岂无名。\n综水援蓝聚，裙山翦绣迎。\n文殊扣野衲，痴语为谁清。",
        "dynasty": "宋",
        "collection_info": null
    },
    {
        "uuid": "88c2c408f4c75ba124607c41b94fe579",
        "title": "石洞书院",
        "author": "叶适",
        "content": "好泉好石入君庐，雾锁云封未敢居。\n若挹风光当豪馔，岂同经史作寒菹。\n庭中蓍老易无过，畹内兰滋诗有余。\n只此尽知贤圣乐，世閒青紫亦空虚。",
        "dynasty": "宋",
        "collection_info": null
    },
    {
        "uuid": "1fd021b27bc3a43500b86fa3f4056ad4",
        "title": "前日入寺观牡丹不觉已谢惜其秾艳故以诗悼之敢冀见和",
        "author": "叶适",
        "content": "牡丹乘春芳，风雨苦相妒。\n朝来小庭中，零落已无数。\n魂销梓泽园，肠断马嵬路。\n尽日向栏干，踟蹰不能去。",
        "dynasty": "宋",
        "collection_info": null
    },
    {
        "uuid": "6fb1b28c85006818c3de1bcf11c2227a",
        "title": "仙坛",
        "author": "叶适",
        "content": "堂堂人物地行仙，勾漏丹砂信有缘。\n弹压松篁知暂尔，未应谢屐久林泉。",
        "dynasty": "宋",
        "collection_info": null
    },
    {
        "uuid": "7e134c1e06158aeabd14f155d37624b4",
        "title": "句  其一",
        "author": "叶适",
        "content": "花传春色枝枝到，雨递秋声点点分。",
        "dynasty": "宋",
        "collection_info": null
    },
    {
        "uuid": "593fa32f656f32a928f2419e017666ec",
        "title": "句  其二",
        "author": "叶适",
        "content": "不待归来霜后熟，蒸来便作洞庭香。",
        "dynasty": "宋",
        "collection_info": null
    },
    {
        "uuid": "aa210a4ac1b80a49da06567c7890508b",
        "title": "句  其三",
        "author": "叶适",
        "content": "初分大道非常道，纔有先天未后天。",
        "dynasty": "宋",
        "collection_info": null
    },
    {
        "uuid": "8add3fbe828c87f6e373e60874c87036",
        "title": "句  其四",
        "author": "叶适",
        "content": "独立孔门无一事，惟传颜氏得心斋。",
        "dynasty": "宋",
        "collection_info": null
    },
    {
        "uuid": "ccced6f6393c8a8f6553fbf4c27d055d",
        "title": "题絜斋书院",
        "author": "姚颖",
        "content": "鹅湖鹿洞两优游，吾道南来谁与俦。\n鄮地传心化已洽，堇山遗教泽长留。\n空阶向日春风度，栋宇凌云化雨周。\n声誉已垂百世后，长江虹水不空流。",
        "dynasty": "宋",
        "collection_info": null
    },
    {
        "uuid": "5c7193bc5b7ceb987316b2eec59f6fbc",
        "title": "句",
        "author": "姚颖",
        "content": "六典未新周礼乐，三河正想汉官仪。\n平生作计非温饱，可但区区诧郄枝。",
        "dynasty": "宋",
        "collection_info": null
    },
    {
        "uuid": "05739d7261390ad59faa221219264fde",
        "title": "喜雨望巴罗二山",
        "author": "罗点",
        "content": "叔元不冠椎两髽，萦青绾绿如堆鸦。\n䰐鬖远望毛髮古，日日惟闻餐暮霞。\n吾家公远更清绝，带眼不穿衣不结。\n好风吹袂任飘飖，夜夜惟闻弄明月。\n餐霞弄月固不恶，不道农田布龟灼。\n令君盛服道民苦，偃然袒裼犹不怍。\n敬持此意款浮丘，浮丘乃与令同忧。\n急呼风马驾云车，二仙方觉裸裎羞。\n旋加冠巾更束带，一见浮丘望尘拜。\n便将凶岁变丰年，谈笑之间作霶霈。\n油云虽出南北峰，开端实自浮丘翁。\n浮丘诗家老仙伯，故知忧国愿年丰。\n邦人一饱谁所赐，父应诏子兄诏弟。\n若还此雨后五日，将见索汝枯鱼肆。",
        "dynasty": "宋",
        "collection_info": null
    },
    {
        "uuid": "dba6e85a258518c542ec85d9cfb04340",
        "title": "龙岩寺",
        "author": "罗点",
        "content": "直上龙岩第一层，参回斗转夜纵横。\n试将拄杖敲岩石，唤觉蟠龙速起行。",
        "dynasty": "宋",
        "collection_info": null
    },
    {
        "uuid": "7edb754879b0ce21081ccd0f897382c6",
        "title": "褒禅山有于湖所题宝塔二字",
        "author": "罗点",
        "content": "古剎浮屠映碧山，状元题墨最为嫺。\n游人倦憇尘心寂，云自青天水自闲。",
        "dynasty": "宋",
        "collection_info": null
    },
    {
        "uuid": "07699571d5619850aed669efbc3790e8",
        "title": "过洞庭",
        "author": "来廷绍",
        "content": "日落君山暮，秋风过洞庭。\n一官身外物，千里客中情。\n北望乡关远，南来旅雁鸣。\n孤帆无限恨，斜指岳阳城。",
        "dynasty": "宋",
        "collection_info": null
    },
    {
        "uuid": "691fdbd49f982e8cc48ac4e184311a3a",
        "title": "洞庭夜泊",
        "author": "来廷绍",
        "content": "两岸树苍苍，孤舟湘水旁。\n猿声啼不住，明月照篷窗。",
        "dynasty": "宋",
        "collection_info": null
    },
    {
        "uuid": "cce3bf69cade18f6464f5323315886a7",
        "title": "正命诗",
        "author": "来廷绍",
        "content": "病卧僧房两月多，英雄壮志渐消磨。\n昨宵饮药疑尝胆，今日披衣似挽戈。\n分付家人扶旅榇，莫教释子念弥陀。\n此心不死谁如我，临了连声三渡河。",
        "dynasty": "宋",
        "collection_info": null
    },
    {
        "uuid": "9d09600a3f103ea442e9cfc624b05f2c",
        "title": "泽卿兰亭考用工深矣携攻媿大参诗见访次韵併呈放翁待制",
        "author": "黄由",
        "content": "字入昭陵不可摹，后来仅及晋之余。\n识真盍向龟堂问，敢谓牵联亦得书。",
        "dynasty": "宋",
        "collection_info": null
    },
    {
        "uuid": "f96860bf16b86311d66ab74b416e92da",
        "title": "盘墅 共乐堂",
        "author": "黄由",
        "content": "纔到松陵即是家，满堂佳客满园花。\n看花揖客须清赏，休向人间俗子夸。",
        "dynasty": "宋",
        "collection_info": null
    },
    {
        "uuid": "c460e8a72d97049a158141e792210e07",
        "title": "盘墅 联德堂",
        "author": "黄由",
        "content": "纔到松陵即是家，便须洗盏泛流霞。\n软红尘裏风波恶，不似江舻与海槎。",
        "dynasty": "宋",
        "collection_info": null
    },
    {
        "uuid": "7bc0855b76ebc5fda41a66504492550b",
        "title": "盘墅 茅堂观弈",
        "author": "黄由",
        "content": "纔到松陵即是家，茅堂万竹绿交加。\n午窗睡起无他想，坐看围棋到日斜。",
        "dynasty": "宋",
        "collection_info": null
    },
    {
        "uuid": "d2347c86350b1b281077f53d013f3843",
        "title": "盘墅 登明月台 其一",
        "author": "黄由",
        "content": "纔到松陵即是家，擎空皎月莹无瑕。\n自须台上分明看，拟欲呼仙泛海槎。",
        "dynasty": "宋",
        "collection_info": null
    },
    {
        "uuid": "9c7e0dadf743a4ad18baca439dad8909",
        "title": "盘墅 登明月台 其二",
        "author": "黄由",
        "content": "纔到松陵即是家，楼高不管绿杨遮。\n有书万卷时翻弄，千古兴亡几叹嗟。",
        "dynasty": "宋",
        "collection_info": null
    },
    {
        "uuid": "74eda68e56658745d7a7b59d44af28a4",
        "title": "盘墅 道院独步",
        "author": "黄由",
        "content": "纔到松陵即是家，参天桧柏古槎牙。\n杖藜终日频来往，不羡堤边路筑沙。",
        "dynasty": "宋",
        "collection_info": null
    },
    {
        "uuid": "0f0614542e8baf5c28f9f5f6e32397ae",
        "title": "盘墅 登三清阁",
        "author": "黄由",
        "content": "纔到松陵即是家，三清阁下寂无譁。\n小臣愧乏丝毫报，深炷炉香静点茶。",
        "dynasty": "宋",
        "collection_info": null
    },
    {
        "uuid": "86d0e5193153b857ec27ebc6a4a0ae86",
        "title": "盘墅 入园",
        "author": "黄由",
        "content": "纔到松陵即是家，故园喜听雀喳喳。\n上人只为贪风月，蛮触交争笑尔蜗。",
        "dynasty": "宋",
        "collection_info": null
    },
    {
        "uuid": "9838e2ad945506ab360dc9164b8b619a",
        "title": "盘墅 睦邻",
        "author": "黄由",
        "content": "纔到松陵即是家，民间何处不桑麻。\n欣欣老稚迎门笑，斗酒相欢亦孔嘉。",
        "dynasty": "宋",
        "collection_info": null
    },
    {
        "uuid": "30ac70976f73197e36c965427739d0b0",
        "title": "盘墅 无题",
        "author": "黄由",
        "content": "纔到松陵即是家，休论恬淡与荣华。\n古来颜跖俱尘土，自有时贤定等差。",
        "dynasty": "宋",
        "collection_info": null
    },
    {
        "uuid": "11a56e235ba08a4fa01ebd6752d76711",
        "title": "盘墅 思亲",
        "author": "黄由",
        "content": "纔到松陵即是家，仙翁诗句发天葩。\n钝才不及赓余韵，留取时时罩碧纱。",
        "dynasty": "宋",
        "collection_info": null
    },
    {
        "uuid": "d459e84487ff580eae9a038297057c6b",
        "title": "还吴江",
        "author": "黄由",
        "content": "归来三阅月，无事一关心。\n刈草寻花径，开池漾柳阴。\n江边问明月，天际数归禽。\n幸有高宾至，相逢似竹林。",
        "dynasty": "宋",
        "collection_info": null
    },
    {
        "uuid": "807f0d4d8073faf50649c5af12c36ed8",
        "title": "题桃源",
        "author": "黄{田}",
        "content": "本自深村老圃来，偶分符竹到天台。\n漫山幸可容桃李，莫待刘郎去后栽。",
        "dynasty": "宋",
        "collection_info": null
    },
    {
        "uuid": "27f06036350e87df983da80a50a0eed2",
        "title": "游石桥  其一",
        "author": "黄{田}",
        "content": "横石圆峰岂偶然，上悬双瀑下澄渊。\n我来不为桥难过，待了区中未尽缘。",
        "dynasty": "宋",
        "collection_info": null
    },
    {
        "uuid": "e61bc379ccc47a3e6a43ba0472518446",
        "title": "游石桥  其二",
        "author": "黄{田}",
        "content": "人道灵瓜有护持，蜿蜒果见着青枝。\n一时耳目穷何尽，万事由来不可知。",
        "dynasty": "宋",
        "collection_info": null
    },
    {
        "uuid": "024e9a46bf2d0ebfde4c5424ebc2e13f",
        "title": "无絃琴",
        "author": "饶延年",
        "content": "月作金徽风作絃，清音不在指端传。\n有时弹罢无生曲，露滴松梢鹤未眠。",
        "dynasty": "宋",
        "collection_info": null
    },
    {
        "uuid": "c08f541ebafd3919bce1d691c7f0a765",
        "title": "题光华亭",
        "author": "叶簵",
        "content": "画栋朱帘势翼然，鼎新气象冠山川。\n鹅黄杨柳浮春晚，鸭绿烟波送客船。\n轮奂不妨农事日，风光好近麦秋天。\n佐君治简有余暇，杯酒从教尽日传。",
        "dynasty": "宋",
        "collection_info": null
    },
    {
        "uuid": "a1368f4606c7257689b5b137ec99cda0",
        "title": "初至郡讲禊饮于江上夜归赋此",
        "author": "冯伯规",
        "content": "身坠千峰不自知，尚修故事水之麋。\n真居峻岭崇山下，又过绿阴青子时。\n幻出流觞共顷刻，款留归棹展娱嬉。\n史君澹泊随民乐，先赋丰年一首诗。",
        "dynasty": "宋",
        "collection_info": null
    },
    {
        "uuid": "6f5159848af70e058e821db72d20316a",
        "title": "继而稍旱祷而復雨喜而作诗",
        "author": "冯伯规",
        "content": "连夕滂沱类建瓴，送将凉意满郊垧。\n江边草木太半绿，天外一峰无限青。\n却信神龙元解事，岂容旱魃更争灵。\n从今怀抱如冰释，闭阁烧香伴六经。",
        "dynasty": "宋",
        "collection_info": null
    },
    {
        "uuid": "0ab0a14048ba519b571579c55b19e280",
        "title": "次韵谢史提干见知",
        "author": "冯伯规",
        "content": "呼得蜿蜒入小瓴，便能飞雨挟林垧。\n油云顿失千山赤，丹篆尝腾一纸青。\n汉节可眠知免旷，仙祠屡扣信通灵。\n欲同此乐君西去，历想三峨旧所经。",
        "dynasty": "宋",
        "collection_info": null
    },
    {
        "uuid": "ae0dd8159e31671ed79ad2a14f425769",
        "title": "次韵酬李通江",
        "author": "冯伯规",
        "content": "长官祷雨信精诚，便觉丰年徧远垧。\n缫茧齐头丝卷白，插秧随手稻翻青。\n行篘秫酒酣天禄，益长香芽发地灵。\n守令爱民须表裏，君其为纬我为经。",
        "dynasty": "宋",
        "collection_info": null
    },
    {
        "uuid": "aaa22323db442382b8f8bab22a99f068",
        "title": "次韵中秉教授喜雨之作",
        "author": "冯伯规",
        "content": "入春绝无一声雷，赤日又将近夏末。\n阴霾蔽天动经月，草木叶上积寸埃。\n朝朝群望俱徧走，一毫及民更无有。\n雨师远逃龙亦睡，江涩鱼跳鼍空吼。\n初虽一雨慰望霓，明晨骄阳射到西。\n田如石坚耕不得，栏卧牛犊壁倚犁。\n诉天搏手嗟亡策，上山默扣真人宅。\n忽然斗暗云墨黑，尽化焚焦作膏泽。\n稽首谢天拜低头，郡寄且许臣分忧。\n击瓯楼上望四野，只愿保此三年秋。\n吾侪风萍偶接际，剩醖新秫储年计。\n稻苗便秧粟已芽，稳藉清尊度今岁。\n五更復闻檐溜声，欹枕不眠隔窗听。\n公余一榻安禅处，姑借民谣当诗句。",
        "dynasty": "宋",
        "collection_info": null
    },
    {
        "uuid": "d899cb5c2e9765a93c8952c6f5f7a21e",
        "title": "季春下澣游南龛",
        "author": "冯伯规",
        "content": "四山如猬毛，中有线路萦。\n谁人导我来，得此掌许平。\n雨后天宇空，夏气和且清。\n休日一无事，驾言南山行。\n南山有何好，翠壁列峥嵘。\n巨木老已仆，頼有红石撑。\n自从严大夫，废兴今几更。\n穉干亦合抱，知几阅晦明。\n幽壑架危亭，无风凉自生。\n少间上绝顶，四望围长城。\n涨江笼篆纹，小市分棋枰。\n俛仰忘身世，独慨呼酒倾。\n何知玉堂客，分杂巴叟耕。\n下山喜同步，元自脚力轻。",
        "dynasty": "宋",
        "collection_info": null
    },
    {
        "uuid": "df00b4d9250fdb819461f9abe6081b98",
        "title": "观涨",
        "author": "冯伯规",
        "content": "孤城如深村，过客绝轮鞅。\n江流卷初霁，晚风纳微爽。\n我来适幽怀，新涨逸远响。\n汀没鸥鹭翔，牧罢牛羊上。\n郡古安陋朴，事简谢鞅掌。\n小酌便陶然，倚栏送轻桨。",
        "dynasty": "宋",
        "collection_info": null
    },
    {
        "uuid": "5482a09a2c32ee95e6bbdb26d59ce223",
        "title": "次韵泛舟仲秉有诗",
        "author": "冯伯规",
        "content": "且喜山城未傍边，漫从锦水学游舡。\n何时官裏真无事，是处壶中别有天。\n岂復江湖增远兴，强凭丝竹写中年。\n接䍦虽醉无劳着，恰要临流揖望僊。",
        "dynasty": "宋",
        "collection_info": null
    },
    {
        "uuid": "f78688210cdfe31deadf653c9b4d7a15",
        "title": "次日游西龛再用韵",
        "author": "冯伯规",
        "content": "倚阑一览兴无边，好举尊前药玉舡。\n一水云昏失罗带，万松风偃舞钧天。\n早评月旦参群彦，老上霜鬓近十年。\n解后登临都乐事，酣余争恐史君僊。",
        "dynasty": "宋",
        "collection_info": null
    },
    {
        "uuid": "8567b71395ddfe6811561250f7b35ddc",
        "title": "端午前三日观坡诗首夏官舍即事因次其韵",
        "author": "冯伯规",
        "content": "帘阴不捲漏乌迟，数朶庭萱也自菲。\n公退万缘俱谢绝，心空一气自知归。\n但期菽粟令民足，未觉诗书与愿违。\n闻旱问龙求一雨，乘凉约客扣岩扉。",
        "dynasty": "宋",
        "collection_info": null
    },
    {
        "uuid": "21d6968a538559b1593dc2b9ae8939e8",
        "title": "登云间阁",
        "author": "冯伯规",
        "content": "昔年严大夫，偶来怨迁谪。\n我本麋鹿姿，得此已自适。\n乘闲陟上方，徧寻唐人石。\n岂期当三伏，一天云四幕。\n快哉风时来，万籁相呼吸。\n雨余禾麻润，是山皆喜色。\n一杯倾晚饮，绿瓜间朱实。\n是非不到耳，休厌山城寂。\n树影抹横烟，角声暗落日。\n长江去不返，况此百年客。\n企首老玉僊，白髮何由摘。",
        "dynasty": "宋",
        "collection_info": null
    },
    {
        "uuid": "9fc1e9006dcf3711580501bf1c05c0f4",
        "title": "浄凉夜坐",
        "author": "冯伯规",
        "content": "水光滟滟竹阴□，何□□香露泛襟。\n更欲□阑看身转，一鈎弦月过□心。",
        "dynasty": "宋",
        "collection_info": null
    },
    {
        "uuid": "a58083ba85096ba3afcbee943b743383",
        "title": "偶得新粳□送仲秉",
        "author": "冯伯规",
        "content": "东来五月见新秔，舂出□圆颗粒明。\n端羡□堂有母遗，数匙晚炊助尝羹。",
        "dynasty": "宋",
        "collection_info": null
    },
    {
        "uuid": "c0ddb161a20caf9bda61655f76237e47",
        "title": "雨后观涨",
        "author": "冯伯规",
        "content": "闻得江头汹涌声，不知何处雨盆倾。\n两涯牛马那容辨，一夕蛟龙怒不平。\n浪尽横汀孤树在，微开顽翳夕阳明。\n尽饶河伯乘秋旺，潦涸霜寒水自清。",
        "dynasty": "宋",
        "collection_info": null
    },
    {
        "uuid": "37cf35af7c1ebfd1df57ae70d45ba153",
        "title": "祷晴获应喜而赋诗",
        "author": "冯伯规",
        "content": "才通香火上高穹，雨脚随收不见踪。\n岂但五民保狼戾，也缘造物相龙钟。\n连山柿栗难胜摘，入市禾麻乍出舂。\n一饱可期秋酿熟，青山绿水即过从。",
        "dynasty": "宋",
        "collection_info": null
    },
    {
        "uuid": "d473e70e63e82b93d264b2929caab696",
        "title": "先期登高观菊岩新榜",
        "author": "冯伯规",
        "content": "先得重阳五日来，清江晚日与人谐。\n共搜磊磊落落句，要敌奇奇怪怪崖。\n乌帽几容罗此影，黄花每喜近吾侪。\n山城酒熟浑无客，一笑临风寄老怀。",
        "dynasty": "宋",
        "collection_info": null
    },
    {
        "uuid": "77ebda45e99b9d985dce9db9111017f3",
        "title": "次韵忠甫初见菊开",
        "author": "冯伯规",
        "content": "积雨晓放霁，红日照我帷。\n起来步幽蹊，金蕊灿朱扉。\n芳姿自妩媚，微香袭人衣。\n令节无多日，更宜拥培之。\n三径岂不富，最喜先开枝。\n此意谁领解，惟有渊明知。\n子诗正芳润，白露与俱滋。\n未□泛杯酌，且要涤甘肥。\n落英行可餐，乐哉遂忘饥。",
        "dynasty": "宋",
        "collection_info": null
    },
    {
        "uuid": "342ef3a14ec0f45583514837c7b304ea",
        "title": "击瓯楼夜饮  其一",
        "author": "冯伯规",
        "content": "不上江亭数日间，雨余山色带清寒。\n西风峭湛休围却，要放秋光入画阑。",
        "dynasty": "宋",
        "collection_info": null
    },
    {
        "uuid": "69ca93921a0afad694620aa95e4f6b23",
        "title": "击瓯楼夜饮  其二",
        "author": "冯伯规",
        "content": "去□□月莫回头，又见清商醖凛秋。\n怅望一双鸿鹄下，径衝烟雨占沧洲。",
        "dynasty": "宋",
        "collection_info": null
    },
    {
        "uuid": "b397f3a03193db6944c118f2adc7d980",
        "title": "次韵仲秉木犀",
        "author": "冯伯规",
        "content": "金借颜色月借光，作团秾绿缀深黄。\n合令范晔添成传，曾向维摩饭此香。\n尚忆□□披御赐，颇疑妙舞簇霓裳。\n当陪玉树栽天上，肯学夭桃露短墙。",
        "dynasty": "宋",
        "collection_info": null
    },
    {
        "uuid": "9c5fbfdf7fa20bef42e187eb1850dab8",
        "title": "游北岩",
        "author": "冯伯规",
        "content": "遥指蒙茸云木堆，入门小剎傍岩偎。\n放怀邱壑兴未尽，隔岸角声招我回。",
        "dynasty": "宋",
        "collection_info": null
    },
    {
        "uuid": "835940245a76b45af19441d3a0ffee67",
        "title": "约同僚游佳阴  其一",
        "author": "冯伯规",
        "content": "老木垂垂绿覆栏，栏前髣髴见山□。\n尽教富贵饶公等，未许林泉□数廉。",
        "dynasty": "宋",
        "collection_info": null
    },
    {
        "uuid": "87af591bad62e8a309518957021c65b9",
        "title": "约同僚游佳阴  其二",
        "author": "冯伯规",
        "content": "晚霁青山无处逃，秋来乘兴便登高。\n□君欲暮休催去，小驿依然□嫩醪。",
        "dynasty": "宋",
        "collection_info": null
    },
    {
        "uuid": "71e41eaba8ac25f560829e3f54d38247",
        "title": "约同僚游佳阴  其三",
        "author": "冯伯规",
        "content": "□□时山漏夕阳，下山草木响□□。\n□来望到山尽处，一片明冰□□光。",
        "dynasty": "宋",
        "collection_info": null
    },
    {
        "uuid": "e9a0f59e81e5f43b9ebb1ae1ba0d7fec",
        "title": "□后圃成三绝句  其一",
        "author": "冯伯规",
        "content": "重阳过后菊方开，引得幽人日日来。\n从□□开到花落，每来倾饮两三杯。",
        "dynasty": "宋",
        "collection_info": null
    },
    {
        "uuid": "6023b1ac762a560bb99d69025662513a",
        "title": "□后圃成三绝句  其二",
        "author": "冯伯规",
        "content": "摇落枝头□半空，纷纷群崔啅寒丛。\n四山□合如封锁，霜角凭晴声更雄。",
        "dynasty": "宋",
        "collection_info": null
    },
    {
        "uuid": "af84f7a4e5e7c46bfdd8e9d9dbc29336",
        "title": "□后圃成三绝句  其三",
        "author": "冯伯规",
        "content": "家山稍远梦难到，郡事渐希诗作魔。\n句就欲烦相催和，夜窗无奈透霜何。",
        "dynasty": "宋",
        "collection_info": null
    },
    {
        "uuid": "7d10aa97f4c29f1cc565f99f01ccea0c",
        "title": "岁晚倚栏",
        "author": "冯伯规",
        "content": "倏忽秋又尽，明朝恰立冬。\n细倾碧潋滟，喜对白芙蓉。\n问信迟宾雁，催寒有响蛩。\n暝烟都不见，闻得望□钟。",
        "dynasty": "宋",
        "collection_info": null
    },
    {
        "uuid": "296047862da68466756cc721126d5d81",
        "title": "登赋诗楼",
        "author": "冯伯规",
        "content": "高楼无一尘，适此半日闲。\n请以老杜句，赋诗榜其颜。\n井邑各参差，峰峦共回环。\n岁月行且换，星斗如可攀。\n不堪霜风劲，未许酒胆悭。\n祇缘期会急，勿怪题咏艰。\n所喜谈圣贤，大胜醉髦蛮。\n倚栏遥夜寂，一笑喧千山。",
        "dynasty": "宋",
        "collection_info": null
    },
    {
        "uuid": "b8e08107c73107e6c1e12c770a9894f3",
        "title": "次韵刘阆州谢送菊岩春",
        "author": "冯伯规",
        "content": "山中有佳菊，足以配古岩。\n饮酒对此菊，何用荐芳甘。\n不妨玉山颓，对卧千载楠。\n清赏不可共，妙句传巴南。",
        "dynasty": "宋",
        "collection_info": null
    },
    {
        "uuid": "11464976fcca27810a469edb736a79f2",
        "title": "无题",
        "author": "冯伯规",
        "content": "暇时结客小舂容，路直重岩紫翠峰。\n云阁翚飞翼鸾凤，石楠盘屈老虬龙。\n林扉雨过便秋菊，山寺风清度晚钟。\n快展眉头须剧饮，天开霁色不妨农。",
        "dynasty": "宋",
        "collection_info": null
    },
    {
        "uuid": "b7053141a0a54c3b32be019650545c64",
        "title": "碧沼寺  其一",
        "author": "刘大纲",
        "content": "夜色清无滓，虚凉月满亭。\n萤飞时度竹，鱼跃乍翻萍。\n冉冉云归尽，霏霏露欲零。\n剧谈浑得趣，相对两忘形。",
        "dynasty": "宋",
        "collection_info": null
    },
    {
        "uuid": "8c1afa58b7b08b109aaa39399fc8cdbd",
        "title": "碧沼寺  其二",
        "author": "刘大纲",
        "content": "地僻人稀到，唐贤句尚存。\n观鱼寻曲沼，弔古入名园。\n山翠沾夜袂，苔纹印屐痕。\n暂陪尊俎乐，箫鼓出丘樊。",
        "dynasty": "宋",
        "collection_info": null
    },
    {
        "uuid": "196638f81c015decd9715270b4d1cf15",
        "title": "鑑轩",
        "author": "刘大纲",
        "content": "一泓清澈底，明可烛鬚眉。\n漾月摇金影，涵风皱绿漪。\n台高悬宝鑑，水定照摩尼。\n宴坐宜临赋，难忘此段奇。",
        "dynasty": "宋",
        "collection_info": null
    },
    {
        "uuid": "d54a90f99a8aae37ffb497f1db9aaddf",
        "title": "寄萍乡密老",
        "author": "赵鸣铎",
        "content": "匹马飘然似转蓬，一年两度过湘东。\n襟间润带黄梅雨，枕上凉生苦楝风。\n亟亟穷途将底用，区区苟禄有何功。\n输他燕坐长厅老，默对浓香丈室中。",
        "dynasty": "宋",
        "collection_info": null
    },
    {
        "uuid": "7cba19dc64ec39f249ff8d416b1c37c2",
        "title": "礲岩",
        "author": "林岊",
        "content": "尝闻仙人渡海术，授以尺杖如飞龙。\n凭虚闭目不敢瞬，波涛汹涌喧天风。\n兹岩山窟飞海岸，直扫一涧声何雄。\n瞑行千步水入耳，明探万壑云生胸。\n嵚崖滴乳芝玉脆，剜穴喷水莲腮红。\n神仙缥缈在何许，心平意定天为通。\n此行况復匪游戏，出门借问春耕农。",
        "dynasty": "宋",
        "collection_info": null
    },
    {
        "uuid": "83760e0089e67150d6f279deb9c27528",
        "title": "波斯岩",
        "author": "林岊",
        "content": "何物波斯有此岩，岩前岩后着深潭。\n双猊顾母鱼鳞脊，峙阙迎宾玉笋簪。\n立塑崩崖天入牖，垂缨宝盖佛留龛。\n使君劝课亲来此，谩与邦人父老谈。",
        "dynasty": "宋",
        "collection_info": null
    },
    {
        "uuid": "9bafc4b3d8466f2f4110c7961f8a7515",
        "title": "青田岩",
        "author": "林岊",
        "content": "老鹤回翔去几年，至今岩壑此名传。\n跻攀分寸疑无路，飞入方壶却有天。\n白象绿狮呈怪石，神泉深洞隠真仙。\n细看滴乳流脂处，不是青田是玉田。",
        "dynasty": "宋",
        "collection_info": null
    },
    {
        "uuid": "16d931ef544c4f109837a1cc6c1f8920",
        "title": "盘石",
        "author": "林岊",
        "content": "捲烟阁西官道长，一水东注襟沧浪。\n山连踞虎岩如屋，栈接飞鸾石作梁。\n田野四时歌乐土，关河千里隔蛮乡。\n我来九载叨民牧，亿万斯年说太康。",
        "dynasty": "宋",
        "collection_info": null
    },
    {
        "uuid": "2d32f9d63eba0e5e910f08c814f39b14",
        "title": "句",
        "author": "林岊",
        "content": "山中有寺寺有阁，阁外之山横翠来。",
        "dynasty": "宋",
        "collection_info": null
    },
    {
        "uuid": "740a628a66267019cd0251036648d46f",
        "title": "题钓台",
        "author": "俞成",
        "content": "千古英风想子陵，钓台缘此几人登。\n谁知避讳更严氏，滩与州名总误称。",
        "dynasty": "宋",
        "collection_info": null
    },
    {
        "uuid": "50bf9b34501cdaf920ac51237bbe2b09",
        "title": "句",
        "author": "黄元夫",
        "content": "苇村风下鸦千点，麦陇天垂月一梳。",
        "dynasty": "宋",
        "collection_info": null
    },
    {
        "uuid": "341b72f131cfe3a423e4a47eb89530ee",
        "title": "南剑州",
        "author": "黄卓",
        "content": "化成丹碧出鰲头，独占闽川最上游。\n两剑合来灵一境，双溪分处带三州。",
        "dynasty": "宋",
        "collection_info": null
    },
    {
        "uuid": "8238fa8240f989d4dd9a82253877eaea",
        "title": "句  其一",
        "author": "黄卓",
        "content": "延平商阁瞰双溪，神剑光芒衝斗极。",
        "dynasty": "宋",
        "collection_info": null
    },
    {
        "uuid": "0fef294c30bdca52d84a3b9865b23dc9",
        "title": "句  其二",
        "author": "黄卓",
        "content": "浪捲双溪神物化，烟横三岸电光飞。",
        "dynasty": "宋",
        "collection_info": null
    },
    {
        "uuid": "c88e44046117c899f169ed5de973c419",
        "title": "题睢阳五老图",
        "author": "欧阳谦之",
        "content": "厚德良多积善根，贤才他日在儿孙。\n当知相里非凡壻，岂有陈平久席门。\n五老绘图千载誉，群公诗礼百年存。\n凭君挟取传家学，青史贤良有后昆。",
        "dynasty": "宋",
        "collection_info": null
    },
    {
        "uuid": "c04fd1ac9577c58c06598dbf3b8a3e78",
        "title": "送考亭朱夫子赴天台",
        "author": "陈邦钥",
        "content": "羸马踏残月，荷策登泮宫。\n入门见先生，先生何从容。\n循循善诱能启下，青蒿因得附长松。\n短檠相对三百六十夜，高谈雄辨磊落沃胸中。\n吾王求士苦匆匆，未许先生久卧龙。\n乘骢直上天台路，祗缘此去何由从。\n呜唏吁，小斋从此冷如水，虀盐朝暮怏怏尔。\n空留绛怅照孤灯，窗外西风寒起苇。",
        "dynasty": "宋",
        "collection_info": null
    },
    {
        "uuid": "e935d3681381da9a0bce73999a2a2d7e",
        "title": "和刘叔通",
        "author": "游开",
        "content": "昨夜刘郎叩角歌，朔云寒雪满山阿。\n文章无用乃如此，富贵不来争奈何。\n邴郑向尝依北海，晁张今復事东坡。\n吹嘘合有飞腾便，未用溪头买钓蓑。",
        "dynasty": "宋",
        "collection_info": null
    },
    {
        "uuid": "082afc6c7c0d7757c53e5b14b18aba0e",
        "title": "绝句",
        "author": "游开",
        "content": "黄陵庙前湘水春，春烟愁杀渡湘人。\n人随归雁去无迹，水远山长歌又新。",
        "dynasty": "宋",
        "collection_info": null
    },
    {
        "uuid": "17684eef291721780dc66064f4c7bd31",
        "title": "王刚仲惠诗醉笔聊和",
        "author": "刘琰",
        "content": "君不见山泽之癯蒙野服，为彼隰桑还自沃。\n又不见侯门公子贵且娇，饱豢膏粱犹未足。\n人生贵贱不难分，唯有圣贤无等伦。\n朝为涂人暮为禹，穷崖断壑看回春。\n君方妙龄截不住，万里飞黄又腾世。\n王良造父不得施，耳侧风声未为遽。\n我思古人爱其宇，青苹堂兮杜若庑。\n芰荷可裳菊可餐，肯逐纤埃与尘土。\n是中非声亦非色，安得与君一冯轼。\n鵾鹏变化不可量，要指天池为一息。\n悠悠此道谁能将，从知可玩不可忘。\n慎勿随风学飘絮，春光骀荡成飞扬。",
        "dynasty": "宋",
        "collection_info": null
    },
    {
        "uuid": "7933e7d6c775b717ed24b5f84e49cf70",
        "title": "诘猫",
        "author": "刘琰",
        "content": "古人养客乏车鱼，今汝何功客不如。\n饭有溪鱼眠有毯，忍教鼠啮案头书。",
        "dynasty": "宋",
        "collection_info": null
    },
    {
        "uuid": "32e132cdd93fb7d93183d410d289833b",
        "title": "句",
        "author": "刘琰",
        "content": "呜呼诸将官日穹，岂知万鬼号阴风。",
        "dynasty": "宋",
        "collection_info": null
    },
    {
        "uuid": "d18d808f9e6db7adc38a7ff1b0e0f7d0",
        "title": "诗一首",
        "author": "王过",
        "content": "荔子雨晴红点点，葡萄江涨绿流流。\n梦魂不啻三千里，倦翮难胜九万风。",
        "dynasty": "宋",
        "collection_info": null
    },
    {
        "uuid": "14fb3b5827b041e2668e5cfe6706c584",
        "title": "句  其一",
        "author": "王过",
        "content": "心存北阙驰魂梦，身渐东归出鬼关。",
        "dynasty": "宋",
        "collection_info": null
    },
    {
        "uuid": "70973dcfb9c2d6b2b3b47dd425ebd1e2",
        "title": "句  其二",
        "author": "王过",
        "content": "危亭北据水南流，槛外频来海上舟。",
        "dynasty": "宋",
        "collection_info": null
    },
    {
        "uuid": "95805e7a03503ca8a5d42c2403863240",
        "title": "句  其三",
        "author": "王过",
        "content": "寄语往来荆广客，鬼门关在鬰林西。",
        "dynasty": "宋",
        "collection_info": null
    },
    {
        "uuid": "83caba33d94774e49c0baf90120a3516",
        "title": "送僧还日本",
        "author": "钟唐杰",
        "content": "上人海东秀，才华众推优。\n学道慕中国，于焉一来游。\n武林忽相遇，鍼芥意颇投。\n儒道虽云异，诗酒喜共酬。\n况兹古名郡，佳丽罕与俦。\n湖山快吟览，胜迹恒追求。\n合并惜未久，又理东归舟。\n扬帆渡鲸浪，帖帖如安流。\n慇懃不忍别，缱绻难为留。\n临风极遐睇，目断扶桑陬。\n他时託芳字，还能寄余不。",
        "dynasty": "宋",
        "collection_info": null
    },
    {
        "uuid": "ac33e5e73f142ab75a025e24cc103072",
        "title": "呈朱晦翁",
        "author": "余大雅",
        "content": "三见先生道愈尊，言提切切始能安。\n如今抉破本根说，不作从前料想看。\n有物有常须自尽，中伦中虑觉犹难。\n愿言克己功夫熟，便得周旋事仰钻。",
        "dynasty": "宋",
        "collection_info": null
    },
    {
        "uuid": "c82e1bc85c5d7db7d18cde31f8cc37c4",
        "title": "题武夷  其一",
        "author": "吕天泽",
        "content": "书林追慕紫阳翁，出入尝沾教雨中。\n缅仰高山难企及，大开茅塞径能通。",
        "dynasty": "宋",
        "collection_info": null
    },
    {
        "uuid": "98fd5f39fc8eafe603a79ff4624571e9",
        "title": "题武夷  其二",
        "author": "吕天泽",
        "content": "乘兴来寻杜使君，乱山矗矗白云深。\n武夷仙子能知己，谩写新诗诉此心。",
        "dynasty": "宋",
        "collection_info": null
    },
    {
        "uuid": "31a7e86fc8de3f219f48574e90d5a87d",
        "title": "题武夷  其三",
        "author": "吕天泽",
        "content": "南北相看一岭分，长怀欲谒武夷君。\n箇中果隠神仙客，握手交谈迥不群。",
        "dynasty": "宋",
        "collection_info": null
    },
    {
        "uuid": "e719eee2d44002e67dc5112f0ffa7be8",
        "title": "次朱文公廓然亭韵",
        "author": "李倜",
        "content": "清晨出西郊，危径甃滑石。\n徐登九日山，眼观天地窄。\n沧溟渺无涯，云林森削壁。\n徙倚极遐观，感今怀往昔。\n而我遂幽寻，尘事忽如失。\n颀然隠君子，未审果何得。\n磨崖古题名，半含苍藓碧。\n日夕促归鞍，青山云乱白。",
        "dynasty": "宋",
        "collection_info": null
    },
    {
        "uuid": "4c3d8fda3ea45ac5e67ab87c97fbe95a",
        "title": "读庄子",
        "author": "陈藻",
        "content": "尧无是处桀无非，此语堪惊与道违。\n造物恩私多嵬琐，始知庄子得真机。",
        "dynasty": "宋",
        "collection_info": null
    },
    {
        "uuid": "24e51e7111f99dc038ac6640b5992d3a",
        "title": "偶游白渡怀刘九",
        "author": "陈藻",
        "content": "心随飞鸟过寒沙，两岸沿江曲又斜。\n便有隻船乘月渡，都无五里到君家。",
        "dynasty": "宋",
        "collection_info": null
    },
    {
        "uuid": "90364e99de10f2f8a890c01181c6ecf5",
        "title": "寄刘九",
        "author": "陈藻",
        "content": "一生闭门不结交，彙缘遇我如同胞。\n年年客裏故人多，饮水逢君朱颜酡。\n鹊去鸠来有空屋，牝乳雏飞无啄粟。\n香火飘零甘死休，无辜怜我兄遭戮。\n暗中魑魅籍姓名，我有朋俦等不足。\n十事上心九事忘，一日回首千日长。\n谁登百丈岭，我到钟山傍。\n登堂拜丘嫂，携手戏诸郎。\n诸郎挽衣幼女亲，汝母磊落如吾人。\n哀我若见韩氏孤，敬我宁知苏子贫。\n吁嗟尺布谣，空道天属真。",
        "dynasty": "宋",
        "collection_info": null
    },
    {
        "uuid": "72e30e61c0f81ce4568f0e430595f23b",
        "title": "寄刘八",
        "author": "陈藻",
        "content": "六度封书向小孤，一度逢人寄书无。\n刘郎嗔我无短吟，素书百纸难论心。\n我爱刘郎可无诗，刘郎爱客还笞儿。\n我为父执倍其年，见我呼兄挟渠贤。\n拨弃勿復陈，对君吟此身。\n忆昔在桂堂，疟鬼罹我殃。\n世情疎客病，移我君家床。\n儿女不辞劳，仆妾何惮忙。\n秋风黄叶飞，明灯药炉傍。\n我身何日殒，此念何时忘。\n丘嫂晚岁归，敬我如小郎。\n他年山下结吾庐，朝暮往来摩白鬚。\n我抱子，君抱孙，却使相叙为弟昆。",
        "dynasty": "宋",
        "collection_info": null
    },
    {
        "uuid": "1635907f673cbc8f2a505a6844ad0bd7",
        "title": "黄石还渔溪寄刘九四首  其一",
        "author": "陈藻",
        "content": "孤青湖外几时归，想极吟孤落月知。\n身似南飞乌与鹊，归来何处不相思。",
        "dynasty": "宋",
        "collection_info": null
    },
    {
        "uuid": "7656647fa9c0925989c56eae138702e1",
        "title": "黄石还渔溪寄刘九四首  其二",
        "author": "陈藻",
        "content": "多少人家好弟兄，不堪闺妇似吹笙。\n十年再拜如丘嫂，更尽刘郎故旧情。",
        "dynasty": "宋",
        "collection_info": null
    },
    {
        "uuid": "73f71160b0ec267a34b10ee8035a5a23",
        "title": "黄石还渔溪寄刘九四首  其三",
        "author": "陈藻",
        "content": "老去今秋迹转孤，怜君幼女似童乌。\n穷通何事关渠甚，便问明朝有试无。",
        "dynasty": "宋",
        "collection_info": null
    },
    {
        "uuid": "d3898aa55dde1037d56fe6e480e8553e",
        "title": "黄石还渔溪寄刘九四首  其四",
        "author": "陈藻",
        "content": "南北东西语别频，白头何计作比隣。\n便留久客如前度，无暇长年作主人。",
        "dynasty": "宋",
        "collection_info": null
    },
    {
        "uuid": "1a102ebd4726e067f9ebc51b738bc582",
        "title": "久不得刘九书因题寄之",
        "author": "陈藻",
        "content": "刘郎踪迹若为疎，蟹井山前似里闾。\n少小麻风今半愈，长成项疾喜全除。\n丰年谁与尝新稻，吉日因知仄旧庐。\n何事别君纔百里，可堪终岁断来书。",
        "dynasty": "宋",
        "collection_info": null
    },
    {
        "uuid": "52f48b5be29ec1619b0a0893d2542b23",
        "title": "重山论易赠吴叔达",
        "author": "陈藻",
        "content": "似汝论三易，何人阅五车。\n白头长作侣，黄石即为家。",
        "dynasty": "宋",
        "collection_info": null
    },
    {
        "uuid": "de06259fab1637de2b9177017ff8dfc7",
        "title": "丹井怀叔达",
        "author": "陈藻",
        "content": "喜称吾子赋，羞道少年时。\n别去休论易，愁来欲寄诗。\n夕阳书不到，残月梦相随。\n晚岁伤心事，松峬独语谁。",
        "dynasty": "宋",
        "collection_info": null
    },
    {
        "uuid": "ea8b6c3043d3a78a3991e22051e63f43",
        "title": "凭栏",
        "author": "陈藻",
        "content": "少壮营营正苦心，凭栏况味不如今。\n如今饭散凭栏立，一本寒枯木在林。",
        "dynasty": "宋",
        "collection_info": null
    },
    {
        "uuid": "551e5e923de720d2bf4f686ab9d4bd2e",
        "title": "桂堂秋夜",
        "author": "陈藻",
        "content": "荧荧灯火临书卷，续续蛙声入桂林。\n背后曲肱眠小子，床头酌酒服玄参。",
        "dynasty": "宋",
        "collection_info": null
    },
    {
        "uuid": "0cba502948a9f8436002fede0de7e292",
        "title": "题刘氏翠微亭",
        "author": "陈藻",
        "content": "旧屋红蕖外，新亭绿树傍。\n江晴孤棹见，雨近众山藏。\n学圃未成趣，催诗何太忙。\n他年多橘柚，此地一潇湘。",
        "dynasty": "宋",
        "collection_info": null
    },
    {
        "uuid": "0a8c151eb0a26325c0afe68d2201f99f",
        "title": "诵少陵诗集",
        "author": "陈藻",
        "content": "麻鞋奔走杜陵翁，卧尽风帆雨驿中。\n天也不愁穷饿杀，年年催促要诗工。",
        "dynasty": "宋",
        "collection_info": null
    },
    {
        "uuid": "b21c4f9fc400ff76adaf3e6b33907e46",
        "title": "福州城北吴氏新楼之作",
        "author": "陈藻",
        "content": "千山匼匝绕三山，尽属危楼一觑间。\n云汉星辰谁道远，邻家花木不容悭。\n凭栏要取西湖尽，落叶尤宜朔吹寒。\n况是先生庄列辈，眼高人境几层看。",
        "dynasty": "宋",
        "collection_info": null
    },
    {
        "uuid": "c70ba0be93c7d3a2db04910b81025b3e",
        "title": "过黄州访东坡雪堂遗迹拟作",
        "author": "陈藻",
        "content": "谪来谁作久长居，便拟明朝归旧庐。\n诵遍离骚情不已，读残鵩赋恨如初。\n斯翁直是忧黎庶，到处仍看似里闾。\n父老无人堪问讯，黄昏立马转踌躇。",
        "dynasty": "宋",
        "collection_info": null
    },
    {
        "uuid": "1e07aaaccb4d03dcd6f340e170ee8ce7",
        "title": "寓居",
        "author": "陈藻",
        "content": "到处情亲即寓居，从他相狎又相疎。\n年衰骨肉多埋土，身贱交朋少寄书。\n万象去来无了日，一元开阖不关渠。\n逢人问我今何在，寥落空山诵子虚。",
        "dynasty": "宋",
        "collection_info": null
    },
    {
        "uuid": "6dbf973c7177baff5102552bd496fbc5",
        "title": "述怀",
        "author": "陈藻",
        "content": "病身四十未妻孥，墟墓那堪两世孤。",
        "dynasty": "宋",
        "collection_info": null
    },
    {
        "uuid": "8f78dd485ad9311d583fb859890fcb6f",
        "title": "蟹井",
        "author": "陈藻",
        "content": "此山鳌不动，此井蟹如何。\n小阜为拳石，晴田看尽波。\n俯知云障下，却放日轮过。\n一上一回首，层层眼界多。",
        "dynasty": "宋",
        "collection_info": null
    },
    {
        "uuid": "38995a21110c2ebf2dbbb28a5f82a754",
        "title": "虎丘",
        "author": "陈藻",
        "content": "竹瘦门逾静，楼高山太低。\n白烟青树走，细雨大江迷。\n野水东西渡，园蔬上下畦。\n僧无城市去，岩有鬼神栖。",
        "dynasty": "宋",
        "collection_info": null
    },
    {
        "uuid": "8dc8f4062668b26c424b603e5770e0b1",
        "title": "山中有感",
        "author": "陈藻",
        "content": "每看风月非人世，错认江山是画图。\n谁解吟诗追李杜，何须涉海访蓬壶。",
        "dynasty": "宋",
        "collection_info": null
    },
    {
        "uuid": "e9d34c1f275ab8422aa96fd034a14f57",
        "title": "城山偶题",
        "author": "陈藻",
        "content": "四天围一地，浊少判清多。\n人气翻相敌，无如俗物何。",
        "dynasty": "宋",
        "collection_info": null
    },
    {
        "uuid": "6ff8b48b1229540e1612bc2235cd741f",
        "title": "渔溪西轩",
        "author": "陈藻",
        "content": "千寻好景羣峰起，一抹寒烟半壁留。\n日影渐高鱼网晒，雨声长响桔槔休。\n种麻卖布皆贫妇，伐蔗炊糖无末游。\n狂客寂寥贪看月，初旬已看月如鈎。",
        "dynasty": "宋",
        "collection_info": null
    },
    {
        "uuid": "38b614a845ca4f83a4e405f5ff42b507",
        "title": "紫瑞香三首  其一",
        "author": "陈藻",
        "content": "中开素粉笑浓霜，外带凝脂妬夕阳。\n纵有寒梅祇一色，暗香不似扑人香。",
        "dynasty": "宋",
        "collection_info": null
    },
    {
        "uuid": "0bc0b77108ae8fce0b646e623c6f35c4",
        "title": "紫瑞香三首  其二",
        "author": "陈藻",
        "content": "无数枝头簇簇葩，大枝直上细枝斜。\n商量开尽商量落，全要前花见后花。",
        "dynasty": "宋",
        "collection_info": null
    },
    {
        "uuid": "c55292a3e095362c052da6aa6887b055",
        "title": "紫瑞香三首  其三",
        "author": "陈藻",
        "content": "放蕊争先见菊雕，逐花旋拆到桃夭。\n若为耐久还柔脆，莫折仙枝本易摇。",
        "dynasty": "宋",
        "collection_info": null
    },
    {
        "uuid": "e52efcb266bac30ed22c4d6b67b85ae5",
        "title": "丘叔乔七十生朝二首  其一",
        "author": "陈藻",
        "content": "人生七十为稀有，强健如公有几人。\n况是上元灯火夜，儿孙楚楚贺生辰。",
        "dynasty": "宋",
        "collection_info": null
    },
    {
        "uuid": "bf1f40e6696864146b93c71848302877",
        "title": "丘叔乔七十生朝二首  其二",
        "author": "陈藻",
        "content": "大儿别有论文眼，朴实无他是次丁。\n长女嫁夫能俭约，小娘駡婿见财轻。",
        "dynasty": "宋",
        "collection_info": null
    },
    {
        "uuid": "c393f3a6d8fb29b2e846c927bc549900",
        "title": "与宗上人同饮",
        "author": "陈藻",
        "content": "同年同月又同时，邂逅僧房把酒巵。\n五十年来未相识，邻州两舍贺生儿。",
        "dynasty": "宋",
        "collection_info": null
    },
    {
        "uuid": "5dabe3ae003d84fa2aed55fc1a6f21f7",
        "title": "试后自题因送从弟敬之赴省",
        "author": "陈藻",
        "content": "银袍二万纵人多，笔误无如鬼魅何。\n祇恐有司长莽卤，那知昏病自蹉蛇。\n交游解散文因怪，门户谁兴鬓欲皤。\n頼有阿连才思逸，乘槎好好上天河。",
        "dynasty": "宋",
        "collection_info": null
    },
    {
        "uuid": "02f47ed69c9e832521971ce392bd8b62",
        "title": "贫妇行",
        "author": "陈藻",
        "content": "故人身死妻贫病，买药无钱留性命。\n半箪赤饭一盂蔬，对不能餐双泪迸。\n阿官卖田妾未归，税在夫家田卖谁。\n乡胥改割全隠匿，妾典衣裳空被追。\n零落生涯种片园，朝朝夜夜盗开门。\n邻翁苦妾妾租客，客也无输叫妾论。\n那更双棺四缶灰，伐山博米图葬埋。\n呜呼豪强欺妾夺山去，不许盐丁燃妾柴。\n十岁孤儿出县庭，空手携状投杳冥，黄堂走罢走使軿。\n文书送县已三月，依旧含冤说我听。",
        "dynasty": "宋",
        "collection_info": null
    },
    {
        "uuid": "39335aaf2987ca699c505da20790a913",
        "title": "问太虚",
        "author": "陈藻",
        "content": "生前百事无如意，死后浮名总是空。\n刚把穷愁作题目，哦诗不要晚年工。",
        "dynasty": "宋",
        "collection_info": null
    },
    {
        "uuid": "3aee9d7a0e433e6a222a4b487d910766",
        "title": "西窗晚眺",
        "author": "陈藻",
        "content": "两年无事坐窗间，数尽西边不老山。\n薄暮忽迷云与树，惊来乍见别峰峦。",
        "dynasty": "宋",
        "collection_info": null
    },
    {
        "uuid": "2e5d8777ed4dc624e813704e24f28ecf",
        "title": "海口吟",
        "author": "陈藻",
        "content": "按图自古无人到，二百年来户口添。\n架屋上山成市井，张官近海课鱼盐。\n估客趁潮撑米入，没人忍冻采蚝粘。\n仲尼有庙尘谁扫，寺观峥嵘香火严。",
        "dynasty": "宋",
        "collection_info": null
    },
    {
        "uuid": "0c9e214e90a6b684e52bc4c0acf7536b",
        "title": "和林子望二绝  其一",
        "author": "陈藻",
        "content": "劝君莫要嘆无官，门荫何如自致难。\n谁肯宦途为第二，玉阶好好唱名还。",
        "dynasty": "宋",
        "collection_info": null
    },
    {
        "uuid": "5212eefc321581ef591784a05f57d18e",
        "title": "和林子望二绝  其二",
        "author": "陈藻",
        "content": "劝君莫要嘆无官，幸有田园在故山。\n满室清风满林月，人生何事胜于閒。",
        "dynasty": "宋",
        "collection_info": null
    },
    {
        "uuid": "924e18d2c34d5544f5e2022d5888e32a",
        "title": "刘五十丈生日",
        "author": "陈藻",
        "content": "与君他语自差殊，独爱交财是丈夫。\n愿见年年生日会，老来活计尚关渠。",
        "dynasty": "宋",
        "collection_info": null
    },
    {
        "uuid": "22cb58c786734a2862855c513497e801",
        "title": "云庵觅诗",
        "author": "陈藻",
        "content": "百级危阶上翠峦，四边山色自低环。\n海乡无限萧条景，收到楼前是美观。",
        "dynasty": "宋",
        "collection_info": null
    },
    {
        "uuid": "4ea50bc9c550c5039d422f6c2da2049f",
        "title": "一古一律贺懒翁宏仲七十  其一",
        "author": "陈藻",
        "content": "醵饮高堂庆古希，名存寔是节常仪。\n百篇自号懒翁诗，一句谁吟持侑巵。\n我见前程多险巇，朝闻夕可宁不怡。\n健如此叟更待时，黄金散尽呼来归。",
        "dynasty": "宋",
        "collection_info": null
    },
    {
        "uuid": "69e4ec531ca361385ee9b54a52651ab3",
        "title": "一古一律贺懒翁宏仲七十  其二",
        "author": "陈藻",
        "content": "当年嗽卧丈人家，鼓笛村村改岁华。\n选肉必多储胃肾，忌鲜缘不啖鱼虾。\n闺房德义谈虽切，事业身穷报自赊。\n肺疾晚侵谁是主，看君七十更寒些。",
        "dynasty": "宋",
        "collection_info": null
    },
    {
        "uuid": "24c8bf6528316d67f76f2e152a893fee",
        "title": "次子望肯堂之什",
        "author": "陈藻",
        "content": "酒樽开处是阳春，有屋休论旧与新。\n才子绿袍能赋咏，乃翁青冢亦精神。\n人心多向醒时僞，情话无如醉后真。\n莫要孟光同遯去，急须荣禄奉偏亲。",
        "dynasty": "宋",
        "collection_info": null
    },
    {
        "uuid": "a42be0dbc6f7d6f64e74cc8e191bae85",
        "title": "陈叔盥两惠诗以一首谢",
        "author": "陈藻",
        "content": "休要逢人诵六经，红泉往事已凋零。\n向来未坏恭王壁，到处閒摇普化铃。\n几岁寒窗头也白，两篇新什眼空青。\n还乡旧识多农贾，那得柴门自掩扃。",
        "dynasty": "宋",
        "collection_info": null
    },
    {
        "uuid": "b07b9a141cd75f9f5eff3dbe41525503",
        "title": "谷城山下作",
        "author": "陈藻",
        "content": "远来便见两山睽，一大隆高一小低。\n及到近看如合璧，壶公祗与谷城齐。",
        "dynasty": "宋",
        "collection_info": null
    },
    {
        "uuid": "d1dfc4cd9cf282980729c6e00a926de2",
        "title": "城山读书",
        "author": "陈藻",
        "content": "雨响泉流乐不如，月明松柏胜旌旟。\n谁能五十犹勤苦，祗向山间受用书。",
        "dynasty": "宋",
        "collection_info": null
    },
    {
        "uuid": "6535042fec9b95ddd171f22555a8d258",
        "title": "送年",
        "author": "陈藻",
        "content": "一味清贫好送年，堪嗟柴炭买无钱。\n生涯幸与干戈远，不管天明听雨眠。",
        "dynasty": "宋",
        "collection_info": null
    },
    {
        "uuid": "a6836d65a49d25d3b8d88d6f0d5ffaae",
        "title": "秋雨",
        "author": "陈藻",
        "content": "早禾收罢晚禾青，再插秧开满眼成。\n谁道秋风专肃杀，依然四月雨中行。",
        "dynasty": "宋",
        "collection_info": null
    },
    {
        "uuid": "f76f377e45e75019bfbe014df9848d62",
        "title": "林若愚七十",
        "author": "陈藻",
        "content": "思我从网山，问道红泉市。\n託翁自渔溪，饷我百余里。\n数穷初值变，巢穴夜焚毁。\n我恰还君家，晓霜失行李。\n君家一物无，宦学吾请已。\n艰难全信义，勉强图终始。\n三载客招提，馈遗无废弛。\n薄莫闻叩门，奔走劳仆使。\n先生顾之笑，以我匹子美。\n他时誓作铭，自送此老死。\n新春方七十，行步追鹿豕。\n犀斜宿草多，惆怅余一纪。\n幸有活头颅，见君松竹比。\n屈伸随变化，贫富休悲喜。\n人生饱谙历，熟识兴衰理。\n身佚心镇愚，千岁焉用彼。",
        "dynasty": "宋",
        "collection_info": null
    },
    {
        "uuid": "8dd92f4b5ad93085df654691af01e65e",
        "title": "网山先生讳日寄绮伯",
        "author": "陈藻",
        "content": "先生一去三十年，苹藻聊修讳日虔。\n雌剑忽寻雄剑逝，恰恰岁暮吾无钱。\n乃知毫髮有造化，此礼终与吾毋缘。\n人生损益固常理，韩门仍被流俗牵。\n凤毛辞采非不美，再拜焚香符水前。\n驱邪院中诸将吏，或书或画纵横县。\n网山有灵应大笑，安得师友尚流传。",
        "dynasty": "宋",
        "collection_info": null
    },
    {
        "uuid": "cfd06db1911dead68d98a8687b079b86",
        "title": "三教",
        "author": "陈藻",
        "content": "枉费工夫是学仙，圣门妙处与僧传。\n百年合死千年赘，一物都无万物全。",
        "dynasty": "宋",
        "collection_info": null
    },
    {
        "uuid": "89f3902bde61fa8778e48df72996f725",
        "title": "赠叔嘉叔平刘丈",
        "author": "陈藻",
        "content": "木槽压油三石余，半为灯火半煮蔬。\n上山伐柴五十束，九分卖钱一烧肉。\n等闲八月举场归，早禾囷毕晚禾稀。\n道行愿见国人肥，高才久屈当奋飞。\n万一主司仍见遗，课奴种麦家相宜。\n老夫借屋蓄妻儿，寂寥惯便亦何悲。",
        "dynasty": "宋",
        "collection_info": null
    },
    {
        "uuid": "69545c926f097c525f0b431d37d8cb03",
        "title": "丘德基七十",
        "author": "陈藻",
        "content": "斯翁千岁也何愁，七十真堪贺礼修。\n多少人间贫病客，不贪天地久相留。",
        "dynasty": "宋",
        "collection_info": null
    },
    {
        "uuid": "7d6b64dee533f4fad2bead05d781c65f",
        "title": "贺丘子从迁居",
        "author": "陈藻",
        "content": "老夫昨者亦迁居，只是他人借屋庐。\n道义交亲无罣碍，妻孥虑远自嗟吁。\n乃翁能殖千金去，令子均分甲第余。\n醉卧市心年月久，南桥依旧赋归欤。",
        "dynasty": "宋",
        "collection_info": null
    },
    {
        "uuid": "7ef60f1f365cf83055552cdd48452025",
        "title": "贺子永为令郎醮妇",
        "author": "陈藻",
        "content": "咿呀喝担礼筵开，无物聊堪表下怀。\n天遣腐儒人事省，三冬不放一钱来。",
        "dynasty": "宋",
        "collection_info": null
    },
    {
        "uuid": "d4927f55ec63b0aaface88207ff1735c",
        "title": "将有远行走笔效江西体赠叔嘉",
        "author": "陈藻",
        "content": "我非无伴侣，少壮皆黄泉。\n独我成小巫，何人呼大禅。\n有时欲览月，谁与为飞仙。\n萌芽一二辈，世俗辄变迁。\n之子略可语，犹之火未燃。\n淮浙有同调，已办青鞋钱。",
        "dynasty": "宋",
        "collection_info": null
    },
    {
        "uuid": "477bc0e80de0a21461ac2bc43599b19d",
        "title": "适武林入延平界作",
        "author": "陈藻",
        "content": "人烟随山窟，家家自生理。\n木杪插秧青，泉流仙杵起。\n开边忆汉皇，航海通南鄙。\n黄昏更不愁，客舍连甍美。",
        "dynasty": "宋",
        "collection_info": null
    },
    {
        "uuid": "02c80672d81c9e24df60abfc6958f97e",
        "title": "建剑风土",
        "author": "陈藻",
        "content": "瞰水比连阁，开山上下庐。\n四时篁有笋，两岸鳝多鱼。\n白苎男抽剥，新丝女捲舒。\n吾曹嗟跋涉，不合早看书。",
        "dynasty": "宋",
        "collection_info": null
    },
    {
        "uuid": "6a0d2e1a93e1bd64cce9cb6df9d1946f",
        "title": "除夜过延平书所见",
        "author": "陈藻",
        "content": "东家儿妇试新衣，西家残织方下机。\n东家宰牲嫌不肥，西家呼儿去采薇。\n欲掩不掩留半扉，等彼良人心依依。\n小儿出门看落晖，平章去时霜未晞。\n须臾忽见扁舟飞，双桨掝破清涟漪。\n抖擞裙儿牵儿上钓矶，手掩蓬鬓渐觉面生辉。\n遽呼良人何来迟，税苗更管中限违，且买豚肩连夜归。",
        "dynasty": "宋",
        "collection_info": null
    },
    {
        "uuid": "bfc3e1b7e20b3757c74dcac5ebcd97b6",
        "title": "过盖竹祠",
        "author": "陈藻",
        "content": "人心有想自然灵，梦寐之间兆眹成。\n盖竹山前英惠庙，暗中赢得四方名。",
        "dynasty": "宋",
        "collection_info": null
    },
    {
        "uuid": "2ddcfac3564223f689b95b4e0552b7ca",
        "title": "至浦城界闻武林失火而还",
        "author": "陈藻",
        "content": "几年要入武林游，今日中涂却罢休。\n剩得纪行诗数首，前途有便是良谋。",
        "dynasty": "宋",
        "collection_info": null
    },
    {
        "uuid": "d8302cae1c0e9e46b8f1364b000b53e9",
        "title": "新村阻水",
        "author": "陈藻",
        "content": "前途闻火整装回，又向新村值水灾。\n纵道人生为客好，这般风味稍关怀。",
        "dynasty": "宋",
        "collection_info": null
    },
    {
        "uuid": "e86a392377eef2760f6f9380b3c0fcf0",
        "title": "看船",
        "author": "陈藻",
        "content": "迅步如何却放迟，贪看船子下滩奇。\n身贫也守垂堂戒，自觉年高命未知。",
        "dynasty": "宋",
        "collection_info": null
    },
    {
        "uuid": "033bb3ca38d4ef59fbfb9f8206d6f21b",
        "title": "由建阳抵浦城界遂归崇下",
        "author": "陈藻",
        "content": "临溪行尽却穿山，山尽依然出水间。\n崇下不贪归去近，最怜山水要环看。",
        "dynasty": "宋",
        "collection_info": null
    },
    {
        "uuid": "1afa4978018d83d7f61ab97623f6e9a2",
        "title": "浙漕不成还勉诸同行",
        "author": "陈藻",
        "content": "此去相期泰茹连，归来乡举赛登天。\n秋风少壮犹堪想，人闹何由识老颠。",
        "dynasty": "宋",
        "collection_info": null
    },
    {
        "uuid": "b0126351721097db6b3580359979776e",
        "title": "拟别为浙江之行",
        "author": "陈藻",
        "content": "两浙彙缘未，聊穷福建回。\n雪盐晞黑土，朱李细黄梅。\n男子皆强斗，村姑亦懒腮。\n在家无活计，此路欠芒鞋。",
        "dynasty": "宋",
        "collection_info": null
    },
    {
        "uuid": "d2448cbe660564a4656b8fe993ee505d",
        "title": "归入古田界作",
        "author": "陈藻",
        "content": "步步溪山胜，桥亭建剑风。\n土宜辞荔子，村坞尽油桐。\n南店炊初滑，西舟石渐穷。\n岂知旬日外，便访去时踪。",
        "dynasty": "宋",
        "collection_info": null
    },
    {
        "uuid": "dcf58f4b3b0f2978a0b11618ae1c228e",
        "title": "同行归急困倦不能诗",
        "author": "陈藻",
        "content": "行李放迟迟，周遭好拾诗。\n归程催我急，脚力与神疲。\n来往成虚费，科名未有期。\n流传堪脍炙，造物不相亏。",
        "dynasty": "宋",
        "collection_info": null
    },
    {
        "uuid": "6bc4385ef56a00f7f74a07cb8b8cc166",
        "title": "观渔船水碓有感",
        "author": "陈藻",
        "content": "水淋槽满舂应响，人降槎登网自沉。\n万事低昂惟两势，干坤阖闢箇中寻。",
        "dynasty": "宋",
        "collection_info": null
    },
    {
        "uuid": "531bfa746ce7fa777317eb16b6d822d2",
        "title": "建剑板桥之什",
        "author": "陈藻",
        "content": "数里一板桥，亭栏各清楚。\n长亭且百间，频憇忘羁旅。\n人道贲干坤，溪山失其阻。\n庄生达未充，无梁思太古。\n行行降復登，川广湍流聚。\n急下看飞船，髣髴闻端午。",
        "dynasty": "宋",
        "collection_info": null
    },
    {
        "uuid": "bdd2aee407a020596048a4d539ba84e9",
        "title": "适武林途中作",
        "author": "陈藻",
        "content": "道途奔走固然非，閒坐真空度岁时。\n谁解胸中无窒碍，两随造化不相讥。",
        "dynasty": "宋",
        "collection_info": null
    },
    {
        "uuid": "e36553bfb0f3d74e340daffc1499fbc6",
        "title": "道中酒垆",
        "author": "陈藻",
        "content": "千村亭榭酒旗扬，收尽山光与水光。\n风物到来城郭闹，杖头随处去休忙。",
        "dynasty": "宋",
        "collection_info": null
    },
    {
        "uuid": "45581ff52f87fcc1003a16b9241d6266",
        "title": "夜宿溪馆偶成",
        "author": "陈藻",
        "content": "世间多福是行人，到处风光属此身。\n戏效尧夫吟数首，芒鞋楮盖不知贫。",
        "dynasty": "宋",
        "collection_info": null
    },
    {
        "uuid": "57cad73a72132d6602e63797038f9155",
        "title": "夜宿延平水东二首  其一",
        "author": "陈藻",
        "content": "晚向溪西岸上行，溪东一带水为城。\n两山相距能多少，听尽傍边叫卖声。",
        "dynasty": "宋",
        "collection_info": null
    },
    {
        "uuid": "c0a0780383ed952b84cb33bafb859ae1",
        "title": "夜宿延平水东二首  其二",
        "author": "陈藻",
        "content": "浮桥暂拆阻狂澜，懒问津船趁往还。\n双剑庙前酤酒吃，水西灯火水东看。",
        "dynasty": "宋",
        "collection_info": null
    },
    {
        "uuid": "527f7c179480fdc60030940c1f8a7fd1",
        "title": "山泉",
        "author": "陈藻",
        "content": "山山迸出细泉流，更泻高峰瀑布幽。\n尽入大溪滩石裏，古今翻覆几人舟。",
        "dynasty": "宋",
        "collection_info": null
    },
    {
        "uuid": "1a8f4b4b4bda41f81f57635285d28e6a",
        "title": "建剑途中即事",
        "author": "陈藻",
        "content": "山化千般障，田敷百级阶。\n林杉森似戟，滩水叫如雷。\n蔬笋常供膳，鸡鱼间有杯。\n吾乡多食物，女慕白粳来。",
        "dynasty": "宋",
        "collection_info": null
    },
    {
        "uuid": "1eb2fec451f1dc7b1ea977763cb79f8f",
        "title": "田家妇",
        "author": "陈藻",
        "content": "莳秧郎婿晚归来，白面匀粧是乃妻。\n笑说福唐风俗恶，一田夫妇两身泥。",
        "dynasty": "宋",
        "collection_info": null
    },
    {
        "uuid": "6f1b18a8d871bc610a54dfc841ebac5a",
        "title": "过建剑书所闻见",
        "author": "陈藻",
        "content": "日夜滩声急，相忘不闹人。\n儿孙犹弃水，农圃各文身。\n眼出平洋豁，眉逢大雨颦。\n溪藏山胁裏，遶水每逡巡。",
        "dynasty": "宋",
        "collection_info": null
    },
    {
        "uuid": "1f0ad30214647669bce47afd67810251",
        "title": "过建剑饮食",
        "author": "陈藻",
        "content": "卖食鲜虽少，开酤贱却醇。\n不知天地裏，何处享全珍。",
        "dynasty": "宋",
        "collection_info": null
    },
    {
        "uuid": "fe4b49354d8ef41543ab9b72fa76ff11",
        "title": "早下蓬岭",
        "author": "陈藻",
        "content": "烟云深裏日攀跻，岭上宵眠雨电低。\n清晓携筇遵下路，高峰对面与胸齐。",
        "dynasty": "宋",
        "collection_info": null
    },
    {
        "uuid": "1c4e47c4aad5e083f6ab43463b91566b",
        "title": "过江山作",
        "author": "陈藻",
        "content": "迭迭青山相送迎，遶溪幽树万蜩呜。\n我来场屋无声字，也在神仙洞裏行。",
        "dynasty": "宋",
        "collection_info": null
    },
    {
        "uuid": "b170771e0ed541c15757ceb4427033bb",
        "title": "自哂",
        "author": "陈藻",
        "content": "自小何曾识帝乡，姓名却挂武林厢。\n祝融今岁为灾甚，亦费赀粮奔走忙。",
        "dynasty": "宋",
        "collection_info": null
    },
    {
        "uuid": "a80bf59b9c37c531685555cbcfe8e65a",
        "title": "看潮",
        "author": "陈藻",
        "content": "何处飞来白鹭多，潮头已减数分□。\n西旋衝却东流散，阵阵将军引战过。",
        "dynasty": "宋",
        "collection_info": null
    },
    {
        "uuid": "89f18b6928259483acc55a414c184c61",
        "title": "重阳临安舟中作",
        "author": "陈藻",
        "content": "小船独坐看平洋，历历登高旧事长。\n戏把此身观变化，今年无酒过重阳。",
        "dynasty": "宋",
        "collection_info": null
    },
    {
        "uuid": "3436df4f81ee7f26e98c3d35a3c193c1",
        "title": "到平江遇雨次日见元鼎扬丈",
        "author": "陈藻",
        "content": "此来便拟见扬雄，席帽那堪走雨中。\n漫刺修成还自袖，高门许入不能通。\n姓名多谢曾相问，粮屦从今未解穷。\n孟子休须嗔乐克，无车只等日轮东。",
        "dynasty": "宋",
        "collection_info": null
    },
    {
        "uuid": "4840fbb9332884962b6fa453c65df3d2",
        "title": "赠扬元鼎",
        "author": "陈藻",
        "content": "老泉早别闽中去，君在姑苏台下生。\n每见乡闾新到客，便寻香火旧来情。\n百年念祖心田孝，一种论文眼力明。\n岁晚已无场屋累，古书真味胜浮名。",
        "dynasty": "宋",
        "collection_info": null
    },
    {
        "uuid": "57972fc5462b4bb84006676c2006a2a0",
        "title": "平江清明书所闻见",
        "author": "陈藻",
        "content": "早插绿杨檐外去，晚携黄胖杖头归。\n富者几家贫者众，年年渐见赏人稀。",
        "dynasty": "宋",
        "collection_info": null
    },
    {
        "uuid": "130ce77ce40cd3f56780c98d3d538842",
        "title": "平江课赋待试混补萧中立见之有相怜色因成四韵",
        "author": "陈藻",
        "content": "吾乡犹自哂吾徒，易道东来话得无。\n幸有蔡邕过爨下，独怜贾岛作原夫。\n昌黎俗笔何曾短，永叔文衡不到输。\n多少科名成底事，聊安飘泊老江湖。",
        "dynasty": "宋",
        "collection_info": null
    },
    {
        "uuid": "1b2e35da83c1948b4b56f729521c31c3",
        "title": "郑簿约饮不赴以诗谢之",
        "author": "陈藻",
        "content": "浪游人到北，佳节日穹南。\n多谢栖鸾意，相期泛蚁酣。\n桃源迷去路，玉麈失清谈。\n寄语郑庄驿，难逃负约惭。",
        "dynasty": "宋",
        "collection_info": null
    },
    {
        "uuid": "cfab89a0e4ee6aad91a57b4f4218b246",
        "title": "寄叔嘉叔平",
        "author": "陈藻",
        "content": "秋暮家书到武林，平江腊尽未闻音。\n儿添一巽还三艮，诗赋双鱼抵万金。\n故国桃花应烂漫，北天梅蕊尚沉吟。\n桥门待补行新令，早趣行装慰老心。",
        "dynasty": "宋",
        "collection_info": null
    },
    {
        "uuid": "92bfd919a34c624912a204cf23486012",
        "title": "读李翰林诗",
        "author": "陈藻",
        "content": "杜陵尊酒罕相逢，举世谁堪入此公。\n莫怪篇篇吟妇女，别无人物与形容。",
        "dynasty": "宋",
        "collection_info": null
    },
    {
        "uuid": "70ad583c08f281e70f787bcbbe8cd93c",
        "title": "郑主簿宅看雪访梅听僧抚琴偶成四韵倩萧中立书之",
        "author": "陈藻",
        "content": "鹅毛散乱三朝雪，乌帽沾濡六出花。\n梅吐万枝香满室，桐听几曲兴乘槎。\n蓬莱借问仙仇览，人世何妨醉释迦。\n骚客平生挥字拙，萧郎为我走龙蛇。",
        "dynasty": "宋",
        "collection_info": null
    },
    {
        "uuid": "f2326d71f834138b04377221b29516f5",
        "title": "呼卢",
        "author": "陈藻",
        "content": "年少相看百虑无，纔过旅邸便呼卢。\n热中更不知行李，却把黄粱付老夫。",
        "dynasty": "宋",
        "collection_info": null
    },
    {
        "uuid": "daa7370fe0bc9bba8524d5f560736d9e",
        "title": "赋京口苏园",
        "author": "陈藻",
        "content": "扬子江边犬吠村，苏公宅畔蝶游园。\n沧波对景标层塔，野市逃喧植外樊。\n亭榭高低随卉木，门庭光彩属儿孙。\n本朝名相青毡在，傍筑书斋细讨论。",
        "dynasty": "宋",
        "collection_info": null
    },
    {
        "uuid": "42b0f029683e0629e2dc293ea30e6be0",
        "title": "十月一日毗陵作",
        "author": "陈藻",
        "content": "听得常州多菜色，到来市井亦安然。\n今朝正值焦糟节，车马翩翩上墓田。",
        "dynasty": "宋",
        "collection_info": null
    },
    {
        "uuid": "42cc709ad5ebf2ac0ff64cf38e2afceb",
        "title": "题东湖林氏所居",
        "author": "陈藻",
        "content": "远来东望见门墙，到后西看不见洋。\n四面近山围遶密，卜居如此合绵长。",
        "dynasty": "宋",
        "collection_info": null
    },
    {
        "uuid": "1f73c8af1edf9d5aac9b87ca53432fd6",
        "title": "平江送连亨叟赴省",
        "author": "陈藻",
        "content": "吾庐元在亮功坊，祖母东街家姓张。\n舅翁官小先富强，有子破荡开书堂。\n我随表伯学文章，忽然好怪不好常。\n走师月鱼舍莆阳，三山士子厌我狂。\n避我谈吐如簸糠，北郭先君吴讳骧。\n姨弟余入京朝行，惟此二人见科场。\n期我前列每参商，面嗔考官识未长。\n我因随老客他乡，一钱亦欠真空囊。\n君出凤池游上庠，长洲适值日同房。\n我忆东街往事详，得君情话胜琼浆。\n百杯饮我何以偿，欲饯一醉难赊尝。\n虽然旅困颜无光，狂言欲发藉激昂。\n自矜到此亦可伤，末篇听我送行装。\n临轩策试亮阴妨，首擢南宫丹桂芳。\n奉常格法经先扬，亚魁谁赋非君当。\n占牌前引归骑忙，蓝袍色映萱草苍。\n美人二八宫样粧，阀阅贵盛金多藏。\n爱君坦腹羲之床，红紬扇鼓迎新郎。\n我还尽粜箪食粮，赛君痛饮寻歌娼。\n莫学浅夫唾肥羊，傲岸贺客峻门墙。",
        "dynasty": "宋",
        "collection_info": null
    },
    {
        "uuid": "289f078252f3ad358770cc8c95f97b6f",
        "title": "冬至寄行甫腾叔",
        "author": "陈藻",
        "content": "江浙羁栖怕雪霜，早年听得晚年尝。\n生涯败意多谙历，节序随缘少感伤。\n鸭肉馄饨看土俗，糯丸麻汁阻家乡。\n二千里外寻君话，今日那堪各一方。",
        "dynasty": "宋",
        "collection_info": null
    },
    {
        "uuid": "a48032206bedc1701b601a92eb08bbd7",
        "title": "赠王叔平",
        "author": "陈藻",
        "content": "龟山与我说于潜，忽向平江问酒帘。\n何日龟山山下坐，共谈江浙擘蚝粘。",
        "dynasty": "宋",
        "collection_info": null
    },
    {
        "uuid": "fb48c19f611f283756fde6db096a6021",
        "title": "赠萧中立",
        "author": "陈藻",
        "content": "相逢知己向非无，木未逢春一样枯。\n双眼如君今有力，困穷那得到狂夫。",
        "dynasty": "宋",
        "collection_info": null
    },
    {
        "uuid": "4165a6bd13a71e5384ea01212fab7945",
        "title": "平江腊月廿五夜作",
        "author": "陈藻",
        "content": "昨日宰猪家祭竈，今宵洗豆俗为糜。\n燔柴夹水明如昼，截竹当阶爆御魑。\n故国赛还新岁愿，老翁回忆幼年时。\n才高命薄天相戏，我亦刚肠不肯悲。",
        "dynasty": "宋",
        "collection_info": null
    },
    {
        "uuid": "32660919ea3159a3be3b36c2b87e3690",
        "title": "除夜寄妻叔刘丈",
        "author": "陈藻",
        "content": "一自邻居十二年，几番为客更从前。\n入同饮酒柴炉畔，出看呼卢竹爆边。\n鼓吹儿童随处闹，庖厨烟火几家眠。\n今宵莫恨轻离别，此地蹉跎岂偶然。",
        "dynasty": "宋",
        "collection_info": null
    },
    {
        "uuid": "abed28240198e9657f8f51d3da67befd",
        "title": "元日平江作",
        "author": "陈藻",
        "content": "草粿京糰要贺年，玉融风俗不同天。\n元正卯醉长洲市，又忆浮家厌海鲜。",
        "dynasty": "宋",
        "collection_info": null
    },
    {
        "uuid": "72f690bb40400b6963b074a8e1e63013",
        "title": "寄叔广",
        "author": "陈藻",
        "content": "君在于潜未语归，姑苏我到事多违。\n母衰妹弱那能干，妇拙儿顽孰可依。\n海近一天风漠漠，朔寒两地雪霏霏。\n行装稍办还家急，年少应须慕虎闱。",
        "dynasty": "宋",
        "collection_info": null
    },
    {
        "uuid": "13f7cb42efef72d3cc4809b1196ca5f5",
        "title": "平江送王腾叔",
        "author": "陈藻",
        "content": "交情早已有何蕃，为我扬声梁楚间。\n秋暮姑苏身自到，春来行李处犹难。\n十年为客思亲切，一第从人奏凯还。\n莫笑衰翁频镊鬓，雕虫更拟入贤关。",
        "dynasty": "宋",
        "collection_info": null
    },
    {
        "uuid": "b275076fbd49b8fc10002cbbe3bdd33a",
        "title": "别平江扬元鼎二首  其一",
        "author": "陈藻",
        "content": "染指鼀羹有子云，乃能留客话皇坟。\n不知造化何悭甚，遣出平江要别君。",
        "dynasty": "宋",
        "collection_info": null
    },
    {
        "uuid": "e5589a7386bd733176a9843fd3a420c6",
        "title": "别平江扬元鼎二首  其二",
        "author": "陈藻",
        "content": "黄菊来时正遶篱，真柑续到蟹偏肥。\n尝罢河豚归楫动，消梅初熟柳花飞。",
        "dynasty": "宋",
        "collection_info": null
    },
    {
        "uuid": "43c6af48ce692a734b5831c255d6ddc4",
        "title": "壬戌重午于潜李氏作",
        "author": "陈藻",
        "content": "我来于潜县，知有老聃族。\n王气歇唐家，孙支散幽谷。\n居然多仕版，壁列登科录。\n生儿皆可爱，大小芝兰馥。\n大者初试归，两眼如明烛。\n小者纔读书，应对机锋速。\n他乡客重午，菖蒲随饮俗。\n老去卧家山，如梦开诗牍。",
        "dynasty": "宋",
        "collection_info": null
    },
    {
        "uuid": "ba5facf92097370066cbb7e15ae268ef",
        "title": "土风",
        "author": "陈藻",
        "content": "钱塘直出过长洲，质直都无俗太浮。\n路入余杭昌化境，土风淳朴似闽瓯。",
        "dynasty": "宋",
        "collection_info": null
    },
    {
        "uuid": "d5492ead300472c1da1926b778e1189d",
        "title": "道中戏嘲朱叔纬",
        "author": "陈藻",
        "content": "畏日在征途，心凉不知苦。\n青山千百态，相契无相忤。\n芒鞋有至贵，道眼开方睹。\n行行遂吾性，万物与同祖。\n杀鸡固不忍，从众那得阻。\n嫩菜送香粳，颇觉清肺腑。\n同游自疎懒，共饭何嗔怒。",
        "dynasty": "宋",
        "collection_info": null
    },
    {
        "uuid": "031bfdc6c884e45dc45c4e9cd93e8a78",
        "title": "咏快活三首  其一",
        "author": "陈藻",
        "content": "客舍寒窗月色明，纸衾展罢睡纵横。\n傍人正是无聊景，怪我狂呼快活声。",
        "dynasty": "宋",
        "collection_info": null
    },
    {
        "uuid": "f913990d14d8817d9fde81d4df9bcf5e",
        "title": "咏快活三首  其二",
        "author": "陈藻",
        "content": "小船密坐颈难伸，尽是饥寒不遇身。\n快活几声天地裏，相看疑我是颠人。",
        "dynasty": "宋",
        "collection_info": null
    },
    {
        "uuid": "55d86c453cb4dd8d7d4d5d1e9859bb72",
        "title": "咏快活三首  其三",
        "author": "陈藻",
        "content": "武林试罢过仙霞，行路崎岖各忆家。\n怪问老夫何所喜，飘摇飞舞似杨花。",
        "dynasty": "宋",
        "collection_info": null
    },
    {
        "uuid": "8163a3f61699c64d69cd1e0bc1da4313",
        "title": "归入福建界作",
        "author": "陈藻",
        "content": "行旅名虽恶，游山兴亦深。\n酒无官榷价，松有道傍阴。\n鹅鸭溪溪浴，蜩蝉树树吟。\n逍遥俦侣怪，駡我失常心。",
        "dynasty": "宋",
        "collection_info": null
    },
    {
        "uuid": "079b3ee75df80a18a798671f394ef5c6",
        "title": "甲子应举",
        "author": "陈藻",
        "content": "场屋悠悠四十年，这回弄镜已华颠。\n也知枯木春稀到，却想寒灰火復燃。\n高尚难攀生有累，往来莫厌喜随缘。\n伤心自是离乡客，几度因归上墓田。",
        "dynasty": "宋",
        "collection_info": null
    },
    {
        "uuid": "b06c4db6f148e3513f1ad6f6d89dcc4a",
        "title": "子从生儿席上作",
        "author": "陈藻",
        "content": "我身如浮云，出入无程期。\n别君夫与妇，戏约归来时。\n夫问妇何娠，我卜生男儿。\n出房拜阿姑，我得酣酒巵。\n游脱城山屐，香闻渔市炊。\n虽无童仆遣，若有音信知。\n回思一纪先，君吟弄瓦诗。\n亦开满月筵，我行适值之。\n亲交信有缘，饮啄主者谁。\n前言成谶兆，笑讶因陈词。\n诗法久无辞，请继关雎为。\n十九成数终，阴偶配阳奇。\n晋文在外还，霸业一朝基。\n伉俪今几秋，倒指恰如兹。\n造化安排生，必也非凡儿。",
        "dynasty": "宋",
        "collection_info": null
    },
    {
        "uuid": "597f608158df72388da2da8adf6f73fa",
        "title": "与景晦",
        "author": "陈藻",
        "content": "乡闾好事喜人传，闻说当初赋断弦。\n得暇灌花花造化，有方种药药神仙。\n忽看脚下相随处，又是人间别样天。\n数亩南园谁更管，任他荒草欲平肩。",
        "dynasty": "宋",
        "collection_info": null
    },
    {
        "uuid": "5ab764dced6f398ce5993eb377b9b7c0",
        "title": "丘叔乔八十",
        "author": "陈藻",
        "content": "乐欲永千年，愁难禁一夕。\n大家于此且贪生，八十孩儿题向额。\n今朝门下庆相符，坐有绣衣为上客。\n况乎二弟古稀余，左酬右劝皆精力。\n阿婆纔小三五秋，卜婚日者神无敌。\n灯火鰲山弧矢晨，姓名往往登仙籍。\n借问人间见几多，答云造化悭斯席。",
        "dynasty": "宋",
        "collection_info": null
    },
    {
        "uuid": "8d2d57b024a08ac5812495b271c86f02",
        "title": "丘子中生日",
        "author": "陈藻",
        "content": "名卿先达陈君举，年将三十登州补。\n袖中有启谢主文，为缘场屋新推许。\n斯翁自小学雕虫，性情朴直浮谁语。\n旗铃绝不到门庭，却有儿郎能战取。\n高名前日挂县庠，引此寿觞来献父。\n莫嫌小胜未当论，知是叙封初步武。",
        "dynasty": "宋",
        "collection_info": null
    },
    {
        "uuid": "13637edaa12190e3be597601f7be81bd",
        "title": "中元连宿竹园刘叔嘉宅",
        "author": "陈藻",
        "content": "朝朝风雨过中元，已熟之禾未易存。\n正是忙时人却暇，且偷佳节倒芳尊。",
        "dynasty": "宋",
        "collection_info": null
    },
    {
        "uuid": "075a090bb08a821d70169706d7db6488",
        "title": "仲秋过卢北山子俞尝新醖作",
        "author": "陈藻",
        "content": "白秫新收酿得红，洗锅吹火煮油葱。\n莫嫌倾出清和浊，胜是尝来辣且浓。",
        "dynasty": "宋",
        "collection_info": null
    },
    {
        "uuid": "829f1bf03439db5edb7de5110f1cfd82",
        "title": "过卢北山",
        "author": "陈藻",
        "content": "西成课罢赴羣居，中路谁家倦憇予。\n恰见主人方早起，檐前观我所为书。",
        "dynasty": "宋",
        "collection_info": null
    },
    {
        "uuid": "9ce8697d7223a142c42187bdddd120bb",
        "title": "卢子俞幼孙晬日",
        "author": "陈藻",
        "content": "我与良翁似有缘，命名与述战龙天。\n事忙不记垂弧旦，恰到渠家遇晬筵。",
        "dynasty": "宋",
        "collection_info": null
    },
    {
        "uuid": "84274b37b11ef2b22a4307f2608fb0a7",
        "title": "小除过卢子俞作",
        "author": "陈藻",
        "content": "今夜人间是小除，归途迂曲访君居。\n村深事简携杯外，閒把诗篇细卷舒。",
        "dynasty": "宋",
        "collection_info": null
    },
    {
        "uuid": "2055f3406489e2f26603fb097a9740ee",
        "title": "贺刘叔猷为用甫纳妇",
        "author": "陈藻",
        "content": "生平小我一全干，十五字问扬雄难。\n纳币孟冬犹丱角，记得迎长方祀冠。\n倒指新春五十七，先春女嫁男婚毕。\n采真园裏东风回，主公无事花添色。\n少贫嗟我老更贫，尘累何时是了人。\n况且郎君赋语神，使我见儿祗欲嗔。",
        "dynasty": "宋",
        "collection_info": null
    },
    {
        "uuid": "b3e352507b995c213ad2b86ed0f68497",
        "title": "百丈书怀寄丘子深",
        "author": "陈藻",
        "content": "离骚休唱逐臣愁，此曲思君可寄不。\n百岁都来如过客，一生大半似幽囚。\n那堪泣玉空怀宝，刚道雕虫胜饭牛。\n山馆无聊春睡美，日高丈五正蒙头。",
        "dynasty": "宋",
        "collection_info": null
    },
    {
        "uuid": "421cf48204674e6afcb02d850a19c233",
        "title": "红泉明日还福清作",
        "author": "陈藻",
        "content": "独坐无聊日已西，忽经蒜岭过渔溪。\n一枝何处空归去，却整行装羡鸟栖。",
        "dynasty": "宋",
        "collection_info": null
    },
    {
        "uuid": "0da80de269b8f08b2a3f0c8f9b20bf0d",
        "title": "诵中庸",
        "author": "陈藻",
        "content": "端把中庸诵一篇，眼前神物顿森然。\n尘埃扫尽无他虑，尽管高楼自在眠。",
        "dynasty": "宋",
        "collection_info": null
    },
    {
        "uuid": "dc1a4a435612c583be8adb47a596ad94",
        "title": "梅",
        "author": "陈藻",
        "content": "野水桥边几树梅，岁寒款款向人开。\n精神别带阳春到，造化匀分腊月来。\n满眼松筠皆臭味，一天霜雪是胚胎。\n看花远地身还老，买屋何年手自栽。",
        "dynasty": "宋",
        "collection_info": null
    },
    {
        "uuid": "04cc0b5bd685b752add748777386f92b",
        "title": "城山",
        "author": "陈藻",
        "content": "云雾成佳景，天明又几回。\n忽携诗句入，别放画图开。\n远树沉如立，行歌去似来。\n小舡衝雨过，高柳接湖栽。\n月自孤青月，台呼怪石台。\n故园无梦想，近拟筑岩隈。",
        "dynasty": "宋",
        "collection_info": null
    },
    {
        "uuid": "9b6cb415f06e00b3aa48c2dbe2f29fd7",
        "title": "壶山二首  其一",
        "author": "陈藻",
        "content": "万古凌空孤拄轩，百年那得此身存。\n醉醒欲扫云开眼，兴逸谁归月掩门。\n走遍莆阳随处有，游观天下见人论。\n细瞻五岳神来舍，旁耸诸山势更尊。",
        "dynasty": "宋",
        "collection_info": null
    },
    {
        "uuid": "ea0026ca9ad17654296fe1783e25457e",
        "title": "壶山二首  其二",
        "author": "陈藻",
        "content": "远看颠狂近转迷，有才老死便幽栖。\n咄嗟万里云弥合，昏黑孤城日正西。\n北极河通千涧近，中央天接两傍低。\n顿令病眼还苏醒，谁向他山更品题。",
        "dynasty": "宋",
        "collection_info": null
    },
    {
        "uuid": "07dbe79662a3cb849324c41f35a784c3",
        "title": "虎溪",
        "author": "陈藻",
        "content": "四围山木合，百磴屋檐重。\n古穴成幽井，疎林散晓峰。\n响泉那更月，啼鸟此无冬。\n台上朝朝看，天边处处供。",
        "dynasty": "宋",
        "collection_info": null
    },
    {
        "uuid": "6217cd26daa62d7362e922e41c5e93fb",
        "title": "过延平书怀",
        "author": "陈藻",
        "content": "几程便要买归舟，身在延平已倦游。\n但有菜羹供祭礼，人生何必到融州。",
        "dynasty": "宋",
        "collection_info": null
    },
    {
        "uuid": "19d45a4b59eed2458a56cfb23b6614d3",
        "title": "纪梦",
        "author": "陈藻",
        "content": "自从弱冠为游子，玉融丹井壶山市。\n哦诗不用着工夫，已谪牂牁四千里。\n柳侯未五十，罗池作刺史。\n翰苑失词华，蛟龙怨泥滓。\n我今四十贫无官，六合飘零到融水。\n来时三宿柳城村，再拜前贤我如此。\n才卑何怨嗟，且述西征始。\n奔走岂吾心，跬步思桑梓。\n江右湖湘抵桂林，青山争献双眸美。\n青山纵好兴不生，万斛羁愁怀抱裏。\n夜长正好梦，征夫何早起。\n合眼见故乡，开眼知行李。\n交朋无恨别，亲戚常孔迩。\n天明同登途，薄暮共栖止。\n一更春酒熟，街头逢伯氏。\n二更桑麻园，仲氏谈生理。\n三更四更，平时往还人，见我早归呼我喜。\n五更茅店寒，邻鷄振吾耳。\n忽惊身在竹床眠，天外七闽何处是，隻泪汪汪沾布被。",
        "dynasty": "宋",
        "collection_info": null
    },
    {
        "uuid": "5e5b4c81791b5b46d14c28c1239cab17",
        "title": "过临川怀刘氏弟兄",
        "author": "陈藻",
        "content": "临川几日到长沙，闻道黔南路更赊。\n行见一村篱落好，谁家此住忆君家。",
        "dynasty": "宋",
        "collection_info": null
    },
    {
        "uuid": "e6ab303f2156ace78f1b3786a647dd41",
        "title": "过新喻",
        "author": "陈藻",
        "content": "四顾茫茫水接天，远山如卧白云边。\n马头忽看孤峰起，错喜乡关是目前。",
        "dynasty": "宋",
        "collection_info": null
    },
    {
        "uuid": "b7db339455302fea18455b1122b4b0e7",
        "title": "宿衡阳",
        "author": "陈藻",
        "content": "一见行人一下车，行人都说异乡居。\n别来闽岭三千里，夜宿衡阳梦寄书。",
        "dynasty": "宋",
        "collection_info": null
    },
    {
        "uuid": "de1721b23a0db6bd3dc77a597e05f2df",
        "title": "自哂",
        "author": "陈藻",
        "content": "且安愚分住天涯，休问明朝买马回。\n濠上有人留此老，去年不到异乡来。",
        "dynasty": "宋",
        "collection_info": null
    },
    {
        "uuid": "369438dcf9a7e3d1c5e24e7c413d25f8",
        "title": "题清晖楼",
        "author": "陈藻",
        "content": "兹楼名郡郭，何处别林泉。\n一水遥通蜀，千崖利插天。\n鸬鷀晴舞雪，桑柘月生烟。\n欲醉囊羞涩，愁看度两年。",
        "dynasty": "宋",
        "collection_info": null
    },
    {
        "uuid": "7a2ff6d91d55849299ca60abb177302a",
        "title": "融州西楼望山",
        "author": "陈藻",
        "content": "西楼门外数峰青，合看芙蓉展看屏。\n回首东郊晴日出，千人跃马上天庭。",
        "dynasty": "宋",
        "collection_info": null
    },
    {
        "uuid": "1e012236c03abd0a434e6e0ecaf74440",
        "title": "融州除夜寄福清刘九兄",
        "author": "陈藻",
        "content": "腊月牂牁三十日，相思觅句上谯楼。\n遥知今夜柴炉会，说我无家更远游。",
        "dynasty": "宋",
        "collection_info": null
    },
    {
        "uuid": "51edfde48b5638a02de13d07afef176d",
        "title": "题融州城楼",
        "author": "陈藻",
        "content": "除却谯楼环廨舍，萧条市井客怀悲。\n高高下下山无数，浅浅深深江有时。\n大布红裙猺女着，半规白扇野人持。\n城中昨夜亡羊豕，闻得谁家虎入篱。",
        "dynasty": "宋",
        "collection_info": null
    },
    {
        "uuid": "6a663f0e4db16def6840002e01b6d366",
        "title": "融州望乡",
        "author": "陈藻",
        "content": "故国来来八十程，登楼迷却桂州城。\n望乡不分千山隔，上趁金乌日裏行。",
        "dynasty": "宋",
        "collection_info": null
    },
    {
        "uuid": "3faf88a7cc610fd9f0d0213fa650ff18",
        "title": "东楼夜望",
        "author": "陈藻",
        "content": "愁来无酒话无人，明月楼中万里身。\n说与长江流水去，汝今穿海入吾闽。",
        "dynasty": "宋",
        "collection_info": null
    },
    {
        "uuid": "6a0a9c5b306120b23f58d4adf2fa106c",
        "title": "客中书事",
        "author": "陈藻",
        "content": "千载蛮风尚有存，此来闻见不堪论。\n猪膏泽髮湘南妇，牛勃涂门岭右村。\n行客下床调瘴药，吏人抱瓮灌蔬园。\n岂无佳丽堪娱目，别有凄凉只断魂。",
        "dynasty": "宋",
        "collection_info": null
    },
    {
        "uuid": "dbb28b865f95aa381745ed28efe744c4",
        "title": "秋雨",
        "author": "陈藻",
        "content": "梅花五鼓城头角，吹向愁人枕前落。\n一声心胆碎无余，三声两声那更作。\n天明起坐壁为邻，檐外垂垂秋雨脚。\n雨脚强，鬓毛弱，若为一滴白几茎，纵使赤松犹老却。",
        "dynasty": "宋",
        "collection_info": null
    },
    {
        "uuid": "6cd0a9a4472265560882ae6b64a89ecd",
        "title": "冬日",
        "author": "陈藻",
        "content": "冬日何曾短，寒更有许长。\n红炉那作伴，白髮早还乡。\n旧酒谁赊饮，新诗自写藏。\n故人思不见，独遶野梅香。",
        "dynasty": "宋",
        "collection_info": null
    },
    {
        "uuid": "31eff7d7031c8c19ea1eeff991936aa2",
        "title": "冬日融州绝句",
        "author": "陈藻",
        "content": "四隻渔船叩板木，几家茅屋长儿孙。\n天寒水浅江成路，地僻人稀郭赛村。",
        "dynasty": "宋",
        "collection_info": null
    },
    {
        "uuid": "2bbb7a59b90e3105ab818dc1836b4142",
        "title": "东宁初夏得叔达书自都下来言去秋与乡荐寻闻下第想就试上庠赋诗寄之",
        "author": "陈藻",
        "content": "天涯无伴只思渠，知在杭州有故庐。\n闽岭秋空翔一鹗，融江夏日煮双鱼。\n合看髫龁登科去，却有髭鬚落第初。\n大学好还元佑体，松峬莫便赋归欤。",
        "dynasty": "宋",
        "collection_info": null
    },
    {
        "uuid": "2a3175c6037b236e5c68cde9ad78b795",
        "title": "余融州生日",
        "author": "陈藻",
        "content": "牂牁相遇说长年，一在公堂一洞天。\n清远使君黄石老，西周柱史混元仙。",
        "dynasty": "宋",
        "collection_info": null
    },
    {
        "uuid": "04688713f222643d2a127b035d313262",
        "title": "春日",
        "author": "陈藻",
        "content": "独上谯楼日一迴，春风桃李满城开。\n狂夫欲语无人听，呼取闲云共酒杯。",
        "dynasty": "宋",
        "collection_info": null
    },
    {
        "uuid": "f8930aea056c90c690243509cf719e27",
        "title": "融州东楼",
        "author": "陈藻",
        "content": "灯火无蛮市，江山遶暗城。\n渔舟关柝响，野烧日头生。\n雨阔千村暝，天高一月行。\n夜楼多好景，都不碍阴晴。",
        "dynasty": "宋",
        "collection_info": null
    },
    {
        "uuid": "d19a651c01048ce505b7f5a4d597b05a",
        "title": "别融州",
        "author": "陈藻",
        "content": "两年为客忆乡关，樽酒何时别此间。\n今日移舟出城市，多情却恋眼中山。",
        "dynasty": "宋",
        "collection_info": null
    },
    {
        "uuid": "3e4521f584e2c6ca0bebbb9a90cd43d0",
        "title": "谒罗池庙",
        "author": "陈藻",
        "content": "平生不作罗池梦，今日还来谒柳祠。\n忽忆故人曾得句，鬼神先我七年知。",
        "dynasty": "宋",
        "collection_info": null
    },
    {
        "uuid": "1635bdc146f8b334ab2881acd1fc8bf6",
        "title": "真仙洞",
        "author": "陈藻",
        "content": "洞裏清溪可泛舟，入观洞府出高丘。\n老聃尸解今还在，黄帝生前有此不。\n滴乳解添无数巧，携灯何用不曾幽。\n干坤自大人身小，拳石空中作胜游。",
        "dynasty": "宋",
        "collection_info": null
    },
    {
        "uuid": "5cb2c74fe65892cd44c472c31f3667ae",
        "title": "寄吴提干",
        "author": "陈藻",
        "content": "不见河南二十年，若为再拜画堂前。\n来寻八桂瓜期满，归访苍梧莲幕迁。\n幸对夫人如母在，喜看令子似公贤。\n府僚共约黄花去，业已还乡种薄田。",
        "dynasty": "宋",
        "collection_info": null
    },
    {
        "uuid": "492617d97a4953333fb5115fa9586c3c",
        "title": "别王司法",
        "author": "陈藻",
        "content": "维舟江岸偶相邻，还与吾翁是故人。\n颜貌不知今日改，姓名方记旧时亲。\n少年壮笔生应贵，白髮青衫今尚贫。\n一笑羊城聊适意，明朝话别两酸辛。",
        "dynasty": "宋",
        "collection_info": null
    },
    {
        "uuid": "36344bbc66a5a5a0e78e4ecd3620e2de",
        "title": "题静江",
        "author": "陈藻",
        "content": "桂林多洞府，疑是馆群仙。\n四野皆平地，千峰直上天。",
        "dynasty": "宋",
        "collection_info": null
    },
    {
        "uuid": "177d773ecf681bb5a5752048629a0b31",
        "title": "舟行",
        "author": "陈藻",
        "content": "众流江渐阔，百怪石如生。\n错听人声闹，空岩答桨鸣。",
        "dynasty": "宋",
        "collection_info": null
    },
    {
        "uuid": "02e2d4dc9335e3e590ef51c5eea83193",
        "title": "过桂平",
        "author": "陈藻",
        "content": "岭南太半尚鸿荒，城壁空坚草莽长。\n忽到浔州江上饮，喜他风物近吾乡。",
        "dynasty": "宋",
        "collection_info": null
    },
    {
        "uuid": "034e57a2cf4e47eeb0d1a201a10e6f54",
        "title": "过象州",
        "author": "陈藻",
        "content": "都无一物作生涯，坊巷萧条有几家。\n料得寒梅应怅恨，满城开作寂寥花。",
        "dynasty": "宋",
        "collection_info": null
    },
    {
        "uuid": "ca154b4befcadd76d85c847028b7dc23",
        "title": "过海丰",
        "author": "陈藻",
        "content": "梅花结子已红青，归路犹愁一月程。\n忽听儿音乡语熟，不知方到海丰城。",
        "dynasty": "宋",
        "collection_info": null
    },
    {
        "uuid": "e16a5fc69f95b278cc3a75d31eab6d58",
        "title": "除夜忆福清塘东诸友",
        "author": "陈藻",
        "content": "去年除夜作吟思，除夜今年久别离。\n幸喜此身贫却健，柴炉更隔一年期。",
        "dynasty": "宋",
        "collection_info": null
    },
    {
        "uuid": "ffdbd14e488c522402eed0f1c7db12db",
        "title": "喜次漳浦",
        "author": "陈藻",
        "content": "江滩已过瘴烟收，野象逢人自缩头。\n官路十程如砥去，举杯先贺到漳州。",
        "dynasty": "宋",
        "collection_info": null
    },
    {
        "uuid": "fce74c44eb53d0cce78e960153bd109d",
        "title": "次韵林子衡恶梦之什",
        "author": "陈藻",
        "content": "昔人赓诗不赓韵，韵恐不与事相关。\n后人未得诗中趣，赓得韵来夸甚难。\n相逢索我一梦吟，我欲可以呈孔颜。\n若要夜间无恶梦，朝朝心镜好频看。",
        "dynasty": "宋",
        "collection_info": null
    },
    {
        "uuid": "2888bdb39765eb82c52c58f63e0e062c",
        "title": "憎吏行",
        "author": "陈藻",
        "content": "人逢胥吏面，唾欲捣其胸。\n伤哉彼何罪，造化生蛇虫。\n田宅世无有，妻孥腹屡空。\n人家词讼起，踊跃时命通。\n天性本怀恶，煎熬仍怕穷。\n得钱即欢喜，道理那能公。\n州府珍宝馈，县官筵席供。\n吏赃黥且死，州县多宽容。\n三尺既虚设，民冤诉高穹。\n高穹不垂耳，官吏屋俱丰。",
        "dynasty": "宋",
        "collection_info": null
    },
    {
        "uuid": "ab982b00b08cdc612ca3617604f6366e",
        "title": "讼田行",
        "author": "陈藻",
        "content": "乐轩世俗文不工，场屋此生难遭逢。\n百年饿死真可惜，人命只在田亩中。\n远行直到西融州，客装收拾来归休。\n江滩象窟百无忧，却陷人心危险头。\n海上曾琚本亭户，日在公门骋词诉。\n下乡老妪何大娘，小郎遗业孤女当。\n主婚老妪贪聘资，将女嫁与曾琚儿。\n女将三十年及格，依法卖田何所疑。\n乐轩信己因信人，岂识两家俱不仁。\n曾琚文约只要钱，钱被何偷反讼田。\n牙绯县宰坐县亭，官是堂除岂不精。\n老胥代判为纵横，知县依书那得平。\n却监媒人宋五九，备钱还我钱何有。\n提点八州刑狱使，重念八州冤曲事。\n许人越诉榜通衢，有状不禁拦轺车。\n轺车晓出平旦归，千人百人周四围。\n车中呼入使者笑，观感人多涕沾衣。\n笑者笑何意，吾不聪明渠不至。\n感者泣何为，赴愬容易殊曩时。\n文书山积难稽考，胥吏依前颜色好。\n乐轩辞说如直弦，外台判下不改前。\n州府监钱何妪还，吏人掌客生艰难。\n因循六十日，公事无了毕。\n胥徒去復来，索酒需财食。\n乐轩一片杞菊怀，遂令奔走生尘埃。\n春雨吹散春风回，奇花异奔相迎开。\n百千阿堵何足道，呜呼何媪岂人哉。\n叱散胥徒吾不取，抱琴横膝眠空斋。",
        "dynasty": "宋",
        "collection_info": null
    },
    {
        "uuid": "64b31f5969bc666736838479b4c51977",
        "title": "阿凡初冠觅诗",
        "author": "陈藻",
        "content": "后人犹识前贤子，祇是乃翁文字行。\n为报阿凡今既冠，莫教只託网山名。",
        "dynasty": "宋",
        "collection_info": null
    },
    {
        "uuid": "0638a858211a4b81cf403c5abbe74cc1",
        "title": "愁梦",
        "author": "陈藻",
        "content": "天作閒愁催我老，夜长犹自怕天明。\n日中料想先成梦，白上髭鬚数十茎。",
        "dynasty": "宋",
        "collection_info": null
    },
    {
        "uuid": "37666a1b3065df051b8272a7d59c42c4",
        "title": "戏题宏仲饮亭酒肆",
        "author": "陈藻",
        "content": "老去虽贫有酒垆，秫田自种暂时沽。\n闺中不解为悭妇，犹问刘郎燕客无。",
        "dynasty": "宋",
        "collection_info": null
    },
    {
        "uuid": "f8101e19f0abe63531bc643ed62ed57c",
        "title": "黄檗香炉峰",
        "author": "陈藻",
        "content": "黄檗寺前犹突兀，祖师塔外别安排。\n香炉好是中央小，无数峰峦拱揖来。",
        "dynasty": "宋",
        "collection_info": null
    },
    {
        "uuid": "ba51b6abf4f3feebd9e75864f020df5c",
        "title": "叔达及第书走笔答之",
        "author": "陈藻",
        "content": "君在临安落第时，我从融水寄君诗。\n君归莆阳为荐首，我到渔溪饯君酒。\n龙飞唱第才俊多，健笔如君非甲科。\n终然学问有知己，姓名不记今卑矣。\n人灵世上如豺虎，我行厄运遭其侮。\n白头胶膝变须臾，一面那知深肺腑。\n书报青山七月还，开书已觉开愁颜。\n何时七月听君话，话我年来路转囏。",
        "dynasty": "宋",
        "collection_info": null
    },
    {
        "uuid": "440d15792b4248291c967656243ad20a",
        "title": "拟卜居",
        "author": "陈藻",
        "content": "向来为客爱塘村，几度天边入梦魂。\n恰到塘村心已懒，不知何处立柴门。",
        "dynasty": "宋",
        "collection_info": null
    },
    {
        "uuid": "37cad5b6e116d8e77094808f2215aa6a",
        "title": "冬日南谷读书",
        "author": "陈藻",
        "content": "列岫开平野，修墙隠密林。\n暗泉闻雨响，寒日觉冬深。\n眼底孤村近，云边小树侵。\n何须钱买屋，空寺足闲吟。",
        "dynasty": "宋",
        "collection_info": null
    },
    {
        "uuid": "df1a0f6d1493f677ae15219ff667eca9",
        "title": "夜行偶成",
        "author": "陈藻",
        "content": "脚踏横塘外氏村，忽瞻北极动归魂。\n贫姑生理凋零尽，八十无儿住此门。",
        "dynasty": "宋",
        "collection_info": null
    },
    {
        "uuid": "712df2ec251aa68012a40c7ef9260968",
        "title": "汝永寓大湖以岁歉还舍邂逅喜能为具赋诗赠之",
        "author": "陈藻",
        "content": "不到蓬窗恰一年，空村作客遇饥还。\n相逢喜有三餐色，况是烹鱼送酒船。",
        "dynasty": "宋",
        "collection_info": null
    },
    {
        "uuid": "2c701b208a98e7a5a27757b75d3eb470",
        "title": "次韵吴推官见赠经理达翁家事之什",
        "author": "陈藻",
        "content": "红泉风俗如邹鲁，易合西华数载盟。\n莫把肝肠随世变，常分儋石作人情。\n哦诗岂诧文章好，立教先须义利明。\n戏问苦庐余子畏，论交何重与何轻。",
        "dynasty": "宋",
        "collection_info": null
    },
    {
        "uuid": "7517457e1909f5dca9d09346d53e7fb6",
        "title": "别舅氏",
        "author": "陈藻",
        "content": "表裏真容拜跪妨，老夫拱揖谩焚香。\n凋尽双亲一辈行，两世能留独渭阳。\n劣甥今年七十五，花甲戊辰先戊午。\n若非相见皆贫苦，多少垆边好歌舞。",
        "dynasty": "宋",
        "collection_info": null
    },
    {
        "uuid": "77c9a0e5ef5429e0fc75ceda794dcdbb",
        "title": "赠故乡人",
        "author": "陈藻",
        "content": "我家已破出他乡，如连如卓方阜昌。\n岂料囊金随后散，一齐开铺鬻文章。\n我今滨死祗如许，二友犹堪望轩翥。\n从头借问向来谁，十室九人非旧主。",
        "dynasty": "宋",
        "collection_info": null
    },
    {
        "uuid": "1a2c800d92c9d5ab371fb079b03eccf6",
        "title": "忆母",
        "author": "陈藻",
        "content": "萧小八娘弃我去，我生方始十三年。\n如今七十零单五，生死途分竟杳然。",
        "dynasty": "宋",
        "collection_info": null
    },
    {
        "uuid": "937b7d47b497b60055883fa9fdd2e8f7",
        "title": "客中夏夜即事",
        "author": "陈藻",
        "content": "上缀珠玑为屋盖，旁堆翡翠作屏风。\n醉翁不见身贫贱，卧向凉飈清露中。",
        "dynasty": "宋",
        "collection_info": null
    },
    {
        "uuid": "9d1b0f0a8f8c87355f0a560dc35a2cd4",
        "title": "久为尘事关怀因成一绝",
        "author": "陈藻",
        "content": "读书得趣是神仙，未若神仙断火烟。\n解把老夫埋俗窟，多时不放上青天。",
        "dynasty": "宋",
        "collection_info": null
    },
    {
        "uuid": "fd5f70afcaae1b7e6e5359be8655bd62",
        "title": "戏简宏仲刘九丈",
        "author": "陈藻",
        "content": "明月无长好，晴空有晦时。\n君家那与我，头白似新知。",
        "dynasty": "宋",
        "collection_info": null
    },
    {
        "uuid": "9158e6643df7c67ceba0b498dca1ea11",
        "title": "丙子秋作",
        "author": "陈藻",
        "content": "今年时雨即时旸，用向田园每恰当。\n刈者不愁耕者喜，似曾真宰与商量。",
        "dynasty": "宋",
        "collection_info": null
    },
    {
        "uuid": "7cee4448a3529932cced3bfea493d25e",
        "title": "戏赠叔嘉",
        "author": "陈藻",
        "content": "七夕刘郎开小筵，细君重九病方痊。\n如何依旧烦纤手，伏枕呻吟到冬首。\n乃知贵骨真柔弱，老夫此语非谐谑。\n刘郎他日有公厨，节序无忧恣行乐。",
        "dynasty": "宋",
        "collection_info": null
    },
    {
        "uuid": "2ed21c6ad602a504530bba738b4647ea",
        "title": "悯刘家竹",
        "author": "陈藻",
        "content": "陈生将五十，无地堪栽竹。\n丈人门径深，两面千竿绿。\n营营不好事，终日眉峰蹙。\n二气岂相宜，此君觉尘俗。\n琅玕诉失所，愿作陶家菊。\n頼有徐卿儿，往往知忘肉。",
        "dynasty": "宋",
        "collection_info": null
    },
    {
        "uuid": "178519840831557a88f7e5d520620b42",
        "title": "别蔡伯畛",
        "author": "陈藻",
        "content": "我本三山城下居，谁人共读艾轩书。\n固无田宅堪归老，纵有文章适见疎。\n黄石出门多俊逸，白头似子去乡闾。\n六经正说终茫昧，不遣吾侪意气舒。",
        "dynasty": "宋",
        "collection_info": null
    },
    {
        "uuid": "f89bd5ff87e4d926fa8efebe580f3239",
        "title": "客中怀刘九",
        "author": "陈藻",
        "content": "丘嫂贫中出駡言，途穷非负昔时恩。\n柴炉夜雨思君处，归共柴垆笑语喧。",
        "dynasty": "宋",
        "collection_info": null
    },
    {
        "uuid": "4ffdf3c40c49431b1ba24005db3db781",
        "title": "赠蒙中",
        "author": "陈藻",
        "content": "田园尚少隠居难，场屋劳劳未得官。\n有酒羡君无一事，余粮犹足散孤寒。",
        "dynasty": "宋",
        "collection_info": null
    },
    {
        "uuid": "c0621e5578507f33ad0f3312f8ae09dc",
        "title": "读史偶作二首  其一",
        "author": "陈藻",
        "content": "千夫合作一贤人，合数贤人是圣神。\n莫道眼前无孔子，一身散作万千身。",
        "dynasty": "宋",
        "collection_info": null
    },
    {
        "uuid": "ff755800aa4fa4c652aaf29f3df070cd",
        "title": "读史偶作二首  其二",
        "author": "陈藻",
        "content": "由来识后技无他，江左人材气象豪。\n道理明时身自俯，见闻溢处趾空高。",
        "dynasty": "宋",
        "collection_info": null
    },
    {
        "uuid": "c253e6f864125fc3cf4e3fc4b670e377",
        "title": "病眼寄子中",
        "author": "陈藻",
        "content": "连朝黑雨暂晴时，山抹浮云似画眉。\n贪看须臾成底相，不堪病眼怕风吹。",
        "dynasty": "宋",
        "collection_info": null
    },
    {
        "uuid": "b98b3409fbf7f8f329adf9876cb10ca0",
        "title": "绝交赠伯已二首  其一",
        "author": "陈藻",
        "content": "忙忙终日暂谈玄，便听闺房恶駡传。\n郎壻已灰题柱志，亲闱曾教断机贤。",
        "dynasty": "宋",
        "collection_info": null
    },
    {
        "uuid": "01ae3d46b1ecdb15341a0c611f1eef5b",
        "title": "绝交赠伯已二首  其二",
        "author": "陈藻",
        "content": "我读人间饥死书，君归市肆有锱铢。\n未闻良妇嗔嘉客，分遣由来造化殊。",
        "dynasty": "宋",
        "collection_info": null
    },
    {
        "uuid": "604840eec0534ca0924f190c7bccca25",
        "title": "独宿赠伯已",
        "author": "陈藻",
        "content": "独宿空斋夜雨流，对床无味不如休。\n论文似汝相逢少，又被尘埃铺席囚。",
        "dynasty": "宋",
        "collection_info": null
    },
    {
        "uuid": "5f36689c75e2dc7e433ed145e8e90441",
        "title": "值事有感怀渔溪丘德基",
        "author": "陈藻",
        "content": "纷纷场屋士，闻见是空虚。\n此老何曾学，高怀却有书。\n对人惟静默，有饭即安居。\n说到荣华事，生平不计渠。",
        "dynasty": "宋",
        "collection_info": null
    },
    {
        "uuid": "8bcb3a556738a294fb3cb0d8d4f98d1b",
        "title": "姚晋卿溪阁行",
        "author": "陈藻",
        "content": "南院观溪心已清，萦纡更上阁中行。\n西窗车马市桥横，东窗远山云雾生。\n日斜沙石浅可数，半夜轰雷驱猛雨。\n农圃嘈嘈春水高，谁得身閒延客歌。\n醉后下阶齐拍手，长株矮树排花柳。\n主人更要双眸宽，去年拄杖寻长安。\n一行一处狂呼去，日日芳园大如许。\n买地此多直几金，千屏万障为墙堵。\n西湖览毕归兴忙，川无大小人相羊。\n清风明月淛江有，酒廉鱼贱输吾乡。",
        "dynasty": "宋",
        "collection_info": null
    },
    {
        "uuid": "fb799ee1fded5a480611a8ed82b2b218",
        "title": "丘景运生孙叔南生子戏赠以诗二首  其一",
        "author": "陈藻",
        "content": "齿序逢君我在前，小儿学语舌初便。\n如君未是生孙早，若比他人晚数年。",
        "dynasty": "宋",
        "collection_info": null
    },
    {
        "uuid": "50f064fa383c217434bc0d89f58e8889",
        "title": "丘景运生孙叔南生子戏赠以诗二首  其二",
        "author": "陈藻",
        "content": "两人乡曲是同年，行坐相推日月先。\n莫道丘公孙是女，林郎初画洗儿钱。",
        "dynasty": "宋",
        "collection_info": null
    },
    {
        "uuid": "6bd549529b89107b8ed1df3f4bacab72",
        "title": "北风",
        "author": "陈藻",
        "content": "田园移主只丘坟，他邑浮家每断魂。\n又向隣州为客久，北风终夜梦柴门。",
        "dynasty": "宋",
        "collection_info": null
    },
    {
        "uuid": "24072ba062df6f0cafb49424b982f047",
        "title": "悼网山",
        "author": "陈藻",
        "content": "福清一半海为田，创邑今垂五百年。\n伧蛮世革儒风起，西塘生在网山前。\n介夫凛凛松筠操，月鱼识解文章到。\n黄檗休夸十二峰，乌窠白屿空餐过。",
        "dynasty": "宋",
        "collection_info": null
    },
    {
        "uuid": "815532ceec25191be45f9a9e74925032",
        "title": "早梅开后寒日暗天各穿百孔于杖头欲放一时之野眼戏题绝句跋其后",
        "author": "陈藻",
        "content": "梦中只是醒时魂，到老无他学着言。\n好句特然生梦裏，醒时却费斧斤痕。",
        "dynasty": "宋",
        "collection_info": null
    },
    {
        "uuid": "bf94a14a9df774261ac5d6cb88fafec0",
        "title": "试黜寄余景仁",
        "author": "陈藻",
        "content": "六经不合穷稍深，入场下笔无知音。\n吐辞从实理从是，谁肯暮途生悔心。\n临漳推官韪我笔，累举悞疑当第一。\n夜光暗掷那有知，羣儿久处谁相识。",
        "dynasty": "宋",
        "collection_info": null
    },
    {
        "uuid": "62d7b14c1450cc742237af8b741f9545",
        "title": "冬日赠宏仲",
        "author": "陈藻",
        "content": "爱君方始卜邻居，君又移家二里余。\n日裏苦无时刻到，人情便觉往来疎。\n风霜今岁携杯几，淮淛明年解缆初。\n兄嫂恩多因怨我，语言虽恶敢嗔渠。",
        "dynasty": "宋",
        "collection_info": null
    },
    {
        "uuid": "74469c32b007027808e057a248bae216",
        "title": "题黄子正昜轩",
        "author": "陈藻",
        "content": "买屋移居已历年，北偏破漏更新椽。\n忽于瓦下得昜字，铸在小刀殊骇然。\n主人懽喜检玉篇，昜也音扬飞也笺。\n儒生例作飞扬想，符瑞壮之心益坚。\n中间整顿安书案，此物携来呈我看。\n神扶顷刻聪明开，便解卜君门户换。\n文形上下分两刀，刀字成三意如何。\n昔人曾解三刀梦，果把一麾时命遭。\n正形五画为五马，马字依稀昜字写。\n屋成一百六十秋，来历无从询铁冶。\n渔溪市中多学者，举业弃之如土苴。\n吟诗白日费工夫，劝君自此知趋舍。\n山水仙乡出人物，课书虽少多簪绂。\n黄生双眼自超奇，莫逊此刀持待儿。\n大书阔榜为昜轩，我更分毫细讨论。\n名场变易须容易，不到艰难过禹门。",
        "dynasty": "宋",
        "collection_info": null
    },
    {
        "uuid": "b31f6cb47e9a8faf489c7f430e136579",
        "title": "和琴熏阁",
        "author": "陈藻",
        "content": "阁倚琴熏诵子虚，果然少壮入乡书。\n未游唐殿哦诗句，且把牙弦卧海隅。\n有据论文须博浩，无根话性合驱除。\n擢犀拔象尘埃裏，把出重看是捷途。",
        "dynasty": "宋",
        "collection_info": null
    },
    {
        "uuid": "c44ebe85ada7672f7b5f92c99716a2ad",
        "title": "贺仲雨斗门",
        "author": "陈藻",
        "content": "濯锦江边唱绝强，孤青和者亦夔襄。\n历年虽久地相远，在寝岂止升渠堂。\n纵能帖石防颓岸，随寓幽居供赏翫。\n何如是处斗门雄，莆壤万农生赞叹。\n庄周笑我机械深，夏王见我须赏音。\n莫道白头犹未遇，等劳一片活人心。",
        "dynasty": "宋",
        "collection_info": null
    },
    {
        "uuid": "62e3e30d373a2ae2d9c364a617bc632c",
        "title": "东林春晚作",
        "author": "陈藻",
        "content": "团栾四面山，我住一山裏。\n相距能几何，开方祗百里。\n日月出东西，星辰运终始。\n云霞千万状，烟雨无穷美。\n谁云天体大，仰看全于此。\n穷儒治生计，富盛谁与拟。\n新晴麻麦秀，拥戴峰峦起。\n牡丹芍药歇，春意浓未已。\n野花悉力开，白者真珠比。\n蔷薇及宝相，争斗何绮靡。\n藩篱成障幕，村墟化城市。\n世上岂寂寥，俯仰昧斯旨。\n芙蕖开欲来，黄菊日可指。\n寒梅即艮卦，为魁向年底。\n循环无了日，物物从头理。\n康宁不相放，卧病尔为尔。",
        "dynasty": "宋",
        "collection_info": null
    },
    {
        "uuid": "13d065c2b9cd830f71690cc6684c64f8",
        "title": "平步楼",
        "author": "陈藻",
        "content": "主翁面貌不堪夸，却是书中意味华。\n因地成楼平似陟，开林见树直仍斜。\n竟日清幽来佛寺，有时问答觉人家。\n厌随权势贪情话，算杀肥鸡愧满车。",
        "dynasty": "宋",
        "collection_info": null
    },
    {
        "uuid": "bb228679cc379e865e7739729e8cf9a8",
        "title": "刘骍子初冠勉以诗",
        "author": "陈藻",
        "content": "汝爷十五初裹头，桂堂读书从我游。\n汝今裹头恰十五，两载东林就规矩。\n我身只是前时命，汝家岁久无衰盛。\n族人快活羡汝爷，汝又胜爷好情性。\n莹彻温柔好性情，更须奋笔趋前程。\n苦思入神方得句，才如诸舅岂无甥。",
        "dynasty": "宋",
        "collection_info": null
    },
    {
        "uuid": "42da36bf4451283045fa0381f24eac28",
        "title": "叔嘉叔平既斩衰祝之以诗",
        "author": "陈藻",
        "content": "大儿年十四，三五不知八。\n源流于其母，造化保太察。\n小儿十岁周，松竹不知对。\n吾休置奴婢，天遣供井碓。\n我昔训童多，虚受人家怨。\n愚智暗中分，何以偿渠愿。\n怪我自生儿，寒窗仍未睹。\n亲朋责我苛，诲之非莽卤。\n易教委虚谈，过庭祗取笑。\n谁将蝴蜨飞，勒作秋蝉叫。\n乃舅久从游，村巫语又听。\n身死欲葬埋，发掘安可凭。\n两世太平山，此墓何人主。\n有房既分派，无息堪应举。\n农商攀不及，矧乃君子儒。\n生前聊尔尔，没后真卑污。\n他日主我丧，通经得两郎。\n试之以巨创，整整到大祥。\n愿汝且康健，送我归山岗。",
        "dynasty": "宋",
        "collection_info": null
    },
    {
        "uuid": "64d08b0e29df03e2454e5800dd7059a6",
        "title": "贫病",
        "author": "陈藻",
        "content": "正图奔走救寒饥，喘嗽那堪力已疲。\n意是无钱休买药，情知有命不求医。\n旧恩莫报空怀念，新识相逢淡更宜。\n多少贫交书畀我，触来又得一篇诗。",
        "dynasty": "宋",
        "collection_info": null
    },
    {
        "uuid": "c8c242608bddd7d841c8a9fb9da53db1",
        "title": "李氏园",
        "author": "陈藻",
        "content": "开方数亩地，委曲多门墙。\n咫尺阛阓间，萦带溪山傍。\n入巷见颜子，箪瓢想凄凉。\n变化若梦中，忽成摩诘庄。\n主人华副实，好游心不荒。\n引水灌花木，筑墙收稻粱。\n六月无暑气，池台足徜徉。\n日斜留客浴，清浄如宝坊。\n迥迥过天象，艷艷流坤光。\n暂来吟未到，留归作者囊。",
        "dynasty": "宋",
        "collection_info": null
    },
    {
        "uuid": "bb98ea4082079e7b65ebf8f469261852",
        "title": "试黜题卢子俞所居",
        "author": "陈藻",
        "content": "门外冬青八九株，去去株间各丈余。\n晚禾翦穗上囷储，黄藁堆兼绿叶居。\n老夫晨出观道腴，摧筇逦迤来东庐。\n世界在前君悟欤，饥寒火宅饱华胥。\n主人慰我下乡书，谢之养生祗业儒。\n虽然邻酒欠钱沽，粥饭可以供朝晡。\n四壁虽然一物无，半年聚秆为薪刍。\n但愁赋税吏追呼，鞭挞白丁省限踰。",
        "dynasty": "宋",
        "collection_info": null
    },
    {
        "uuid": "abddcce577d18a11bfaf14fa4fdaf73d",
        "title": "敛石堂头有老夫善排遣之语因答以诗",
        "author": "陈藻",
        "content": "本来无闷可消除，生死穷通一任渠。\n若到于今更排遣，读书何处是工夫。",
        "dynasty": "宋",
        "collection_info": null
    },
    {
        "uuid": "00c7e0016e798fed7bbdecc08f0610ac",
        "title": "伯温索诗贺令姊夫生朝",
        "author": "陈藻",
        "content": "一生开读度残年，纠者劳劳与办钱。\n恰似丛林充化士，历多世态得真禅。\n忽教衰老亲题疏，也且低垂敢自贤。\n随顺却遭开眼白，屈伸谁识草经玄。\n官催租赋鞭笞急，家乏憔苏色语煎。\n节序酒殽虽可废，妻孥沟壑恐将填。\n不成底事空归去，别问良媒解倒悬。\n乐内太深颜氏子，生朝索贺郭郎篇。",
        "dynasty": "宋",
        "collection_info": null
    },
    {
        "uuid": "50f30fdf10cbc34f2bdaa2b038efd862",
        "title": "谢丘伯已送酒芋",
        "author": "陈藻",
        "content": "二刘兄弟虽可语，其如斛面已尖量。\n天差一妇各监系，跬步不容越堤防。\n羡余置产晨夕忙，老夫押花亦归疆。\n缙绅意态生堂堂，苞苴来往堪嗟伤。\n仆夫方遣邸音到，疾足追回他送将。\n跏趺禅伯坐高堂，棒喝惊人宗旨扬。\n东家小儿迪功郎，羞茶馈乳分名香。\n先生方寸古书藏，有时夜半开晶光。\n温故知新滋味长，欲传对面无承当。\n蹲鸱三十新酒芳，忽然饷我非世常。\n何以报之愧空囊，百尺竿头与翱翔。\n男牵女挽细君狂，不放逍遥随老庄。",
        "dynasty": "宋",
        "collection_info": null
    },
    {
        "uuid": "9620a36e436ff4f236d84308402544f5",
        "title": "听雨",
        "author": "陈藻",
        "content": "逋负关心籴谷偿，麦苗准拟贴春粮。\n连宵不寝听微雨，错喜檐花滴数行。",
        "dynasty": "宋",
        "collection_info": null
    },
    {
        "uuid": "77a858dd79c7197fa28808462b1bba17",
        "title": "元夕同社众携灯上山谒神祠",
        "author": "陈藻",
        "content": "城中箫鼓闹鰲山，灯火千村别一般。\n今夕崔嵬行乐处，向时模仿仰头看。",
        "dynasty": "宋",
        "collection_info": null
    },
    {
        "uuid": "51826e33dd9b5e04507826aa4d39519e",
        "title": "闻雷",
        "author": "陈藻",
        "content": "先春三日已闻雷，驱得长空一雨来。\n莫问阴阳今失序，硗园且喜趁犁开。",
        "dynasty": "宋",
        "collection_info": null
    },
    {
        "uuid": "043b2691f3fc5f24511f32468146430d",
        "title": "寿山种柑命名学圃",
        "author": "陈藻",
        "content": "数亩崎岖带寺傍，水颓沙石古来荒。\n住山有道神通现，学圃成蹊鬼魅藏。\n每隔岁华留硕果，早从春事媚幽香。\n黄橙绿橘真堪咏，胜是长年引兴长。",
        "dynasty": "宋",
        "collection_info": null
    },
    {
        "uuid": "a5735d6141fc55efe2d0216a1fd90bfb",
        "title": "题林仲雨皦日庵",
        "author": "陈藻",
        "content": "诗仙庵未作，与我话庵名。\n素髮来为客，朱甍始落成。\n变风情性语，皦日死生盟。\n君老身犹健，雌埋一剑横。",
        "dynasty": "宋",
        "collection_info": null
    },
    {
        "uuid": "b705efb2e4845a9c14beaf54cd2e3225",
        "title": "用余子畏韵其诗有警句云若知瓦砾真成道便觉珠玑不属君",
        "author": "陈藻",
        "content": "少长城闉老一村，平生好语不曾闻。\n百年马鬣空埋我，三载鳌头更祝君。\n幸有邻僧分隙地，岂无座主识雄文。\n须臾忍死携筇立，更看峥嵘足蹑云。",
        "dynasty": "宋",
        "collection_info": null
    },
    {
        "uuid": "10a59b7bd8d5bef3ecb995a46d28f035",
        "title": "听吴毕闻讲杜诗今夕行因效释子偈体成一绝",
        "author": "陈藻",
        "content": "春秋皆贬事无褒，庄子思之意若何。\n下笔便为齐物论，大家命酒且高歌。",
        "dynasty": "宋",
        "collection_info": null
    },
    {
        "uuid": "be658b47ebbd3074b875e0305d015230",
        "title": "幽景",
        "author": "陈藻",
        "content": "山海吾乡备，移供不厌餐。\n恰如行建剑，幽景享多般。",
        "dynasty": "宋",
        "collection_info": null
    },
    {
        "uuid": "2e639b4619e96700a259995df4d98b36",
        "title": "次韵回叔经",
        "author": "陈藻",
        "content": "从来剽窃为场屋，直是无繇识古书。\n屈指罕能官显达，到头剩得腹空虚。\n君今身计非谋禄，地有人耕免荷锄。\n高适学诗年更晚，才名何患不相如。",
        "dynasty": "宋",
        "collection_info": null
    },
    {
        "uuid": "9bd00b4891993cdcacdcc0693fe65ab4",
        "title": "喜雨",
        "author": "陈藻",
        "content": "年登犹藉米船通，去岁那堪一大凶。\n人死多因饥后疫，秧焦争值北来风。\n晴空又似骄阳起，罄室谁支此患重。\n甘雨连朝虽未洽，莳田渐喜泽边农。",
        "dynasty": "宋",
        "collection_info": null
    },
    {
        "uuid": "da458e901e29cd5cd252bc7c6d151450",
        "title": "咏陈和伯母坟嘉禾芝草甘露之祥",
        "author": "陈藻",
        "content": "慕亲五十叹姚虞，况是行年六十余。\n方执母丧啼若孺，虽居禫制饭犹蔬。\n天存屋漏人纯孝，晓到坟头暮倚庐。\n芝草嘉禾甘露应，少为嫠妇解生雏。",
        "dynasty": "宋",
        "collection_info": null
    },
    {
        "uuid": "b675ec739a7af37454a5289405c4fbdf",
        "title": "除夕",
        "author": "陈藻",
        "content": "岁晚民贫百物廉，无钱堪买亦何嫌。\n聊将送酒呼邻客，浅饮三杯不用添。",
        "dynasty": "宋",
        "collection_info": null
    },
    {
        "uuid": "5143467c80f5c837147b2d9e77d7fb88",
        "title": "卢北山元夕",
        "author": "陈藻",
        "content": "社屋相忘鼓笛鸣，空村步月兴堪乘。\n何须更要鰲山立，野烧天边胜看灯。",
        "dynasty": "宋",
        "collection_info": null
    },
    {
        "uuid": "09758b60a82bddad1991e4b38a9a2c0e",
        "title": "遇事有感",
        "author": "陈藻",
        "content": "命薄世仍贫，如何避苦辛。\n姓名闻有我，忠信话无人。\n哭死堪多旧，论交笑一新。\n圣经谁可爱，场屋散天真。",
        "dynasty": "宋",
        "collection_info": null
    },
    {
        "uuid": "38f60ba988de8411ed1af382c025c8bc",
        "title": "横江亭",
        "author": "陈藻",
        "content": "东注流求日本波，西吞金翅玉融河。\n好开亭馆延三益，横截江潮看万艘。\n此是人烟生巨海，莫辞鲜食送新醪。\n网山胜处名贤迹，隔水相迎立两坡。",
        "dynasty": "宋",
        "collection_info": null
    },
    {
        "uuid": "4625a800a89ae3747abf4ef3ed1ff1d6",
        "title": "剪春罗",
        "author": "陈藻",
        "content": "随时宫女逐流波，尚有精魂在处多。\n待到百花零落尽，从头子细剪春罗。",
        "dynasty": "宋",
        "collection_info": null
    },
    {
        "uuid": "83f4a440c7db40cac236e581e79cc059",
        "title": "送郭定夫",
        "author": "陈藻",
        "content": "相看无可分，远适无可饯。\n但向主人家，杯酒时同燕。\n交缘何太浅，春风方识面。\n子行归有期，我老魂将变。\n后会信难思，虽在殊州县。\n史迁南北游，值我乡邦彦。\n话间及死生，亦足知深眷。\n石城伴梅福，共祝天和练。",
        "dynasty": "宋",
        "collection_info": null
    },
    {
        "uuid": "634e38cefdd105669a9ecfbdd05060d5",
        "title": "送张谦父往潭州",
        "author": "陈藻",
        "content": "八卦重来梦一周，人生更得几年浮。\n看君矍铄犹堪展，似我龙钟只合休。\n淮广早供词峡兴，湖湘留与鬓霜游。\n还乡试问同庚客，剩有头颅话旧否。",
        "dynasty": "宋",
        "collection_info": null
    },
    {
        "uuid": "b4ef1f7857e9e4d8727d36395ca7b6e4",
        "title": "书怀奉简张谦父",
        "author": "陈藻",
        "content": "浮家官道傍，日夕逢佳客。\n无钱可用丹，有眼非开白。\n今春宁远遁，往岁多惭色。\n一饭不能酬，饥来祗乞食。\n才华张八老，老昧幽居僻。\n邂逅出新醅，慇懃如旧识。\n烧笋美鲜尝，买羊甘贵直。\n畦蔬遶舍生，园果亦堪摘。\n看君虽贫士，与我同庚袠。\n夫何造物偏，格我强其力。",
        "dynasty": "宋",
        "collection_info": null
    },
    {
        "uuid": "fb515cbe513887e2dbf5bf31f481aa5d",
        "title": "赠余子畏",
        "author": "陈藻",
        "content": "相识红泉旧日多，年年地上渐消磨。\n眼青好我今无几，头白逢君喜若何。\n纵道索居无伴侣，却能默悟自雄豪。\n细君扫去床书怒，笑答为儒合诋诃。",
        "dynasty": "宋",
        "collection_info": null
    },
    {
        "uuid": "b0da56a3584c4c39fa366b9612e819cf",
        "title": "子畏惠诗用韵酬之",
        "author": "陈藻",
        "content": "老慵祗合在鸡羣，变化那能慕海鵾。\n壮岁亲朋多死别，穷途造化与生存。\n欲寻衣食愁无路，却被妻孥怨少恩。\n健笔期君今落第，相赒未得剩空论。",
        "dynasty": "宋",
        "collection_info": null
    },
    {
        "uuid": "d19610c0a7140251c2558296899c6dcd",
        "title": "送蔡伯畛往潮州四首  其一",
        "author": "陈藻",
        "content": "迎侍虽然胜左迁，恋乡毕竟怕离筵。\n读书不合能讥佛，罚向潮州住几年。",
        "dynasty": "宋",
        "collection_info": null
    },
    {
        "uuid": "3d76b87696c82d5ec7a5cd40a7a6dc90",
        "title": "送蔡伯畛往潮州四首  其二",
        "author": "陈藻",
        "content": "听说漳南象窟间，如今行路不愁难。\n黄茅青草无人处，多有轩亭好卸鞍。",
        "dynasty": "宋",
        "collection_info": null
    },
    {
        "uuid": "1c9e763df7c97e04d583df056f511468",
        "title": "送蔡伯畛往潮州四首  其三",
        "author": "陈藻",
        "content": "似我生男父合贫，腰斤岭上解求薪。\n君今有子为官去，何惮携家踏路尘。",
        "dynasty": "宋",
        "collection_info": null
    },
    {
        "uuid": "027f284df80c3cb56a935dd38253117a",
        "title": "送蔡伯畛往潮州四首  其四",
        "author": "陈藻",
        "content": "向来一梦兆孤青，还记伶俜过驿亭。\n今日此行非昨日，他时归骑相掀腾。",
        "dynasty": "宋",
        "collection_info": null
    },
    {
        "uuid": "fc7f5384dba3ca3671250b2c86b03a90",
        "title": "问吴叔经病",
        "author": "陈藻",
        "content": "向来风月已伤多，谁料中身更被魔。\n萱草别非资灌溉，桐音何事不纯和。\n人伦自古无娼妓，世态凭渠暂笑歌。\n若是此身能解脱，扫除药饵病消磨。",
        "dynasty": "宋",
        "collection_info": null
    },
    {
        "uuid": "cdab031caf13a4e901b2c1f33ca518bd",
        "title": "赠高待聘",
        "author": "陈藻",
        "content": "待聘先生二十六，弟子满堂修几束。\n下床一麵月几千，有客市廛钱别录。\n为儿不诵杞菊篇，举筯欠鱼须要肉。\n老夫弱冠奇一秋，飘零来问君平卜。\n先生称我有隽才，满县青矜皆拭目。\n一日仅能赴三饭，折简叩扉知几幅。\n今夜酒移明夜醉，凌晨乞展黄昏速。\n四边延我入师席，席则有余身不足。\n高子行年已若干，更度四期心从欲。\n月钱祗直晓点心，薪蔬尽此携儿畜。\n抱书谁肯访吾门，看君有是犹霑禄。\n井泉比旧百倍深，汲人绠短无麻续。\n时去技精分愈穷，时来浅学难逃福。\n贩商射利偶赢余，便诧巧谋能润屋。\n莫待黄金当散时，舟车到处遭颠覆。",
        "dynasty": "宋",
        "collection_info": null
    },
    {
        "uuid": "8e83758a229978d8ed52babb28b932e8",
        "title": "龙屿偶作",
        "author": "陈藻",
        "content": "年少弯弓中鹄心，到头衰暮也沉沉。\n有机悟道书篇懒，无事关怀睡思深。\n跋扈笑非当日态，低回静向此山吟。\n拨来自有洪纤韵，牙是天工我是琴。",
        "dynasty": "宋",
        "collection_info": null
    },
    {
        "uuid": "8aca6deda3b52a20854c64e9bd593dd5",
        "title": "梦故人",
        "author": "陈藻",
        "content": "死生休道隔幽明，梦裹相看话旧情。\n幻出他谁真面目，莫教总是自心成。",
        "dynasty": "宋",
        "collection_info": null
    },
    {
        "uuid": "dbfe454b83995674053331e50223936c",
        "title": "黄景咏七十",
        "author": "陈藻",
        "content": "我纔弱冠出乡闾，日渐回头旧迹疎。\n惟有乡闾才德士，记在心胸如记书。\n老来乍作龙门客，臭味讶君多似渠。\n讲论前辈三数公，果然少壮皆羣居。\n因话隆兴干道事，恍惚此身栖故庐。\n乃知场屋非巨网，却放鲲鲸为逸鱼。\n不得浮名须得寿，人爵何如天爵有。\n谈禅会意一二言，遣兴成诗千百首。\n气清形瘦力不羸，缓步登临快如走。\n夕阳晓鸡神愈健，端坐纵谈谁解纠。\n今春七十休计年，此是神仙人识否。\n生平但看神仙手，何曾把钱弄升斗。",
        "dynasty": "宋",
        "collection_info": null
    },
    {
        "uuid": "59f02ebdba9baa8fd2f6d5af0220805d",
        "title": "黄景咏夫妇七十",
        "author": "陈藻",
        "content": "身形清且瘦，干坤一竿竹。\n欺雪可千年，必寿先五福。\n易道古难全，阳九配阴六。\n先后期月间，唱随来相逐。\n夫天君职閒，妇地臣劳服。\n觞咏恣优游，生理闺房熟。\n今春古稀会，元夜增和淑。\n二老出劝酬，笑谈相往復。\n织女戏牛郎，辍耕归辟谷。\n仙翁答王母，蟠桃真胜肉。",
        "dynasty": "宋",
        "collection_info": null
    },
    {
        "uuid": "5ac6e66efd45cc30db1daf1d6abc8f66",
        "title": "芗峦",
        "author": "陈藻",
        "content": "香山白乐天，香草荆屈平。\n释氏定而慧，道家直且清。\n儒臣司燮理，至治熏神明。\n不然岩谷间，亦作兰茝馨。\n郁郁若沉水，茫茫夷岛生。\n人从韩寿徒，去就焉知轻。\n讵如贤达门，气类全精诚。\n鲍肆不肯入，结交皆羣英。\n男以芳自持，女以烈主盟。\n时虽付衰殁，久亦腾褒旌。\n自古葬枯骨，阿谁埋令声。\n所以芗峦上，遗芬始峥嵘。\n一字可为谥，双魂无愧情。\n宁馨把仙桂，已在月中行。\n迤逦衔鸡舌，笔花对长檠。\n紫薇引当坐，红药欢相迎。",
        "dynasty": "宋",
        "collection_info": null
    },
    {
        "uuid": "302596af10e03c399161c9529144b26e",
        "title": "送郭定夫往江西二首  其一",
        "author": "陈藻",
        "content": "去年误作送君诗，却又论文得几时。\n今日溪边成话别，荣归早赴北堂期。",
        "dynasty": "宋",
        "collection_info": null
    },
    {
        "uuid": "94a147ed4878bc1011a9179e901afb3b",
        "title": "送郭定夫往江西二首  其二",
        "author": "陈藻",
        "content": "石城少府自公余，拄笏看山问老夫。\n向道封胡羣从宅，冯生不到食鱼无。",
        "dynasty": "宋",
        "collection_info": null
    },
    {
        "uuid": "64c80a5f5fe2b98650c2cae9f50bc27b",
        "title": "送黄钦之赴广州盐税三首  其一",
        "author": "陈藻",
        "content": "地气周遭逐处流，五羊渐已似中州。\n海风吹断山无瘴，炎月何妨作宦游。",
        "dynasty": "宋",
        "collection_info": null
    },
    {
        "uuid": "2020eb4e3ba0c651030b7b36eb366097",
        "title": "送黄钦之赴广州盐税三首  其二",
        "author": "陈藻",
        "content": "莫嫌征税太喧卑，尺蠖将伸用屈为。\n好趁江西趋召命，此诗兼送入京时。",
        "dynasty": "宋",
        "collection_info": null
    },
    {
        "uuid": "eab999e32575b4fd6d92111eef8ba29e",
        "title": "送黄钦之赴广州盐税三首  其三",
        "author": "陈藻",
        "content": "一族名家叔度孙，同时入岭五华轩。\n使台帅阃终须到，官职高低且暂论。",
        "dynasty": "宋",
        "collection_info": null
    },
    {
        "uuid": "476578024d89e1153d86b92283690f69",
        "title": "谢丘子中惠诗",
        "author": "陈藻",
        "content": "高叟生来五十年，方知弄笔学诗篇。\n此翁甲子才奇一，吟咏看看到适边。",
        "dynasty": "宋",
        "collection_info": null
    },
    {
        "uuid": "5adf96f6bde7d7e5f45e225e6c0a0ce8",
        "title": "寄黄景咏",
        "author": "陈藻",
        "content": "仙翁早岁学吾乡，我到衰年客仞墙。\n柳下和风今有惠，江西诗派又传黄。\n幽居众仰仁山静，默坐身回佛日光。\n人世大都如梦觉，虽然如梦话难忘。",
        "dynasty": "宋",
        "collection_info": null
    },
    {
        "uuid": "566a54b45f15e38881bf9578e5818f1b",
        "title": "暮秋闰月平步楼口占",
        "author": "陈藻",
        "content": "恰已论心四十秋，朱颜化作素丝头。\n种田有穫须知足，应物无贪亦寡尤。\n浮世欲回残梦未，男儿休管读书否。\n任他门户随时变，尊酒相逢且劝酬。",
        "dynasty": "宋",
        "collection_info": null
    },
    {
        "uuid": "108f93db6505c8b7cae94e6b24850d24",
        "title": "西轩罢斋暂别先后进诸友",
        "author": "陈藻",
        "content": "菜羹脱粟布襕衫，酒肉随时亦饱酣。\n生理傍人那得见，泉源在我久弥甘。\n此身可是陶成器，来学须教青出蓝。\n若要参禅垂一问，也胜削髮礼瞿昙。",
        "dynasty": "宋",
        "collection_info": null
    },
    {
        "uuid": "a3777145fcd450b9e97bfcf8040e1305",
        "title": "颜伯温生日席上口占",
        "author": "陈藻",
        "content": "今日开筵贺始生，来年今日办西行。\n后年壁挂登科记，今日人看指姓名。",
        "dynasty": "宋",
        "collection_info": null
    },
    {
        "uuid": "fa5e586f27c74c92891cc76aab1b5195",
        "title": "送谷准羊肩贺伯温",
        "author": "陈藻",
        "content": "曲江宴罢注官旋，亲旧肥家有酒舡。\n我老学农虽未遂，谷分一石准羊肩。",
        "dynasty": "宋",
        "collection_info": null
    },
    {
        "uuid": "c71c0a673e05d13a188147a6fc346b6a",
        "title": "西宫中夜闻纺声",
        "author": "陈藻",
        "content": "半夜俄闻踏纺车，邻人如此解勤家。\n东奔西走方来憇，惊觉真知何处邪。",
        "dynasty": "宋",
        "collection_info": null
    },
    {
        "uuid": "81d0c400f94653609e4934f6df15aa5e",
        "title": "别林肃翁",
        "author": "陈藻",
        "content": "满怀装货出门前，多寡相酬应世缘。\n取友无他惟会理，逢僧祇此是谈禅。\n乐生箇裏真惭愧，用向稠中足裹缠。\n便谢化工分付足，莫言行李去萧然。",
        "dynasty": "宋",
        "collection_info": null
    },
    {
        "uuid": "7c629ab68b785ca380a2ced6b5814a79",
        "title": "读东坡玉糁诗因成一绝续去年芋茎羹后寄丘林陈三友",
        "author": "陈藻",
        "content": "味有酥陀出自天，芋成玉糁却同然。\n此羹若使东坡见，尤怪枯茎化得偏。",
        "dynasty": "宋",
        "collection_info": null
    },
    {
        "uuid": "6670d8922b3479a57456cdf84c7016f8",
        "title": "六月望夜纪饮",
        "author": "陈藻",
        "content": "年老聊依年少游，月圆庭上似中秋。\n举杯问月争多少，一度犹行甲子周。",
        "dynasty": "宋",
        "collection_info": null
    },
    {
        "uuid": "0ae9a07d8f841771378422bd9ca112c8",
        "title": "赠许秀才",
        "author": "陈藻",
        "content": "祖工俪句集刊行，业贩儒书乃父能。\n莫耻向人佣作字，世禆文教后须兴。",
        "dynasty": "宋",
        "collection_info": null
    },
    {
        "uuid": "cb4fff56d9de38f74ac686352ecdb786",
        "title": "寄杨南仲",
        "author": "陈藻",
        "content": "君思家世质，云此闺闾华。\n我知财货裏，自出人骄奢。\n先翁非勤俭，安能美生涯。\n儿郎不鼓舞，造化无萌芽。\n从今君已悟，拈骰入諠譁。\n结棚粧俚戏，达旦听淫哇。",
        "dynasty": "宋",
        "collection_info": null
    },
    {
        "uuid": "da348263d574c94b45098892e66f58e5",
        "title": "书子诲所寄诗后",
        "author": "陈藻",
        "content": "摇膝支颐体渐康，入门已作白家香。\n从今休傍官人俗，但向林泉呼二郎。",
        "dynasty": "宋",
        "collection_info": null
    },
    {
        "uuid": "da98e14e9787d19bfb7485ab2b5a846d",
        "title": "咏子诲门外荷花",
        "author": "陈藻",
        "content": "门外芙蓉未肯花，西风弥月露多华。\n我来为客如相约，细沼同时十一葩。",
        "dynasty": "宋",
        "collection_info": null
    },
    {
        "uuid": "96c872ca9d6f300add24d0a09f27641d",
        "title": "朱叔清小楼谒名并诗",
        "author": "陈藻",
        "content": "望舒虽是月，借作此楼名。\n收尔万家地，归吾双眼明。\n规模成巧小，景物散纵横。\n人若无高见，虚空柱谩擎。",
        "dynasty": "宋",
        "collection_info": null
    },
    {
        "uuid": "347bbc2f0655a2a304c6aa6c76d4f745",
        "title": "叔清留饮座上感怀",
        "author": "陈藻",
        "content": "十夜不相见，一见又如初。\n兄弟无人在，交朋却我余。\n矢弧皆后挂，铭旐竞先书。\n有酒堪留客，悲怀且扫除。",
        "dynasty": "宋",
        "collection_info": null
    },
    {
        "uuid": "5732296b4a75b44ee800d67c6ab28157",
        "title": "岁晚朱叔清楼上谈诗话佛饮酒听琴作",
        "author": "陈藻",
        "content": "岁晚家何处，因循未得归。\n本无愁可遣，宁有佛堪依。\n翁子谈佳句，郎君抚妙徽。\n剔灯聊共醉，明日又分飞。",
        "dynasty": "宋",
        "collection_info": null
    },
    {
        "uuid": "c84fa56f39a87e79a443339a278138c0",
        "title": "谢余子京骧惠诗  其一",
        "author": "陈藻",
        "content": "昼同学历夜观星，壮日情亲忽老成。\n莫恨异乡相见少，一来人物一番更。",
        "dynasty": "宋",
        "collection_info": null
    },
    {
        "uuid": "30fa9b9a2fcbd9231258d09d0ceda3da",
        "title": "谢余子京骧惠诗  其二",
        "author": "陈藻",
        "content": "远来无物示拳拳，到老生涯尚阙然。\n坐久但贪情话好，又勤鸡黍费囊钱。",
        "dynasty": "宋",
        "collection_info": null
    },
    {
        "uuid": "c87df16fa40b903a4555970d02464a5a",
        "title": "题吴景恬写三传正后",
        "author": "陈藻",
        "content": "乃翁催我传春秋，及我书成已合眸。\n有子传家何可憾，夜深灯火问东周。",
        "dynasty": "宋",
        "collection_info": null
    },
    {
        "uuid": "1683339069a9835152cb5956895bf96e",
        "title": "谢王尔瞻尔中惠诗",
        "author": "陈藻",
        "content": "兄弟初年事网山，髭鬚未出正童颜。\n我方盛壮今羸老，多谢新诗叙旧懽。",
        "dynasty": "宋",
        "collection_info": null
    },
    {
        "uuid": "797d9da7a2fcbdeb309652f28f458a35",
        "title": "久不到黄石故人相见多喜余红颜吴世执友喻之霜柿谓其熟而将坠也",
        "author": "陈藻",
        "content": "年将四十客莆阳，丱角相看笑语长。\n今日生男行冠礼，老如霜柿又逢场。",
        "dynasty": "宋",
        "collection_info": null
    },
    {
        "uuid": "ac5deafd33e4261b29f47b44a080540d",
        "title": "谢余荐鸮听易惠诗一首",
        "author": "陈藻",
        "content": "向得追随父祖间，此来重结子孙懽。\n自嗟三世须臾见，不有余生会遇难。\n诗社已收风月美，举场祇用粃糠残。\n百钱聊买时文看，容易如君直换官。",
        "dynasty": "宋",
        "collection_info": null
    },
    {
        "uuid": "ece97322ee7de53ac03eef6fb5a60614",
        "title": "和林君作起叔梅诗韵",
        "author": "陈藻",
        "content": "林逋没后几星霜，苦要吟梅弄爝光。\n两处湖光看共色，一家诗句嗅同香。\n花开再约谈玄白，驽老那能逐乘黄。\n又恐来冬随计吏，仙霞不管似羊肠。",
        "dynasty": "宋",
        "collection_info": null
    },
    {
        "uuid": "847826280a5d56dc1114b64dc98b5a43",
        "title": "刘躔父生男",
        "author": "陈藻",
        "content": "生来长诵老夫诗，那可无诗庆浴儿。\n得巽曾吟吟是谶，果然先偶次从奇。",
        "dynasty": "宋",
        "collection_info": null
    },
    {
        "uuid": "951d0efe070059c6ecee7ebf5ff6a956",
        "title": "贺叔嘉生日",
        "author": "陈藻",
        "content": "一子累轻婚事毕，如何学易已皤然。\n天无快活除君寿，任待皤然也百年。",
        "dynasty": "宋",
        "collection_info": null
    },
    {
        "uuid": "20b2904616c2965e41472208897b5c4e",
        "title": "贺刘直之值改官  其一",
        "author": "陈藻",
        "content": "公车五剡得京官，俗态营求有百端。\n但看乐昌刘令尹，了无一语汗人颜。",
        "dynasty": "宋",
        "collection_info": null
    },
    {
        "uuid": "da090bef9ddb612d30617953cfd41aa9",
        "title": "贺刘直之值改官  其二",
        "author": "陈藻",
        "content": "里人欢喜看荣归，两仆篮舆自有辉。\n胜在宦途无事业，但将裘马诧轻肥。",
        "dynasty": "宋",
        "collection_info": null
    },
    {
        "uuid": "4769dfaca1cda34f7fc907d71fb7a20d",
        "title": "贺刘直之值改官  其三",
        "author": "陈藻",
        "content": "少年场屋有程文，但见高才迥出羣。\n今日江边看道骨，世人涵养罕如君。",
        "dynasty": "宋",
        "collection_info": null
    },
    {
        "uuid": "015e4140c9c937bb02acab49fdb03c69",
        "title": "贺刘直之值改官  其四",
        "author": "陈藻",
        "content": "日者纷纷步五星，诸儒言命亦相承。\n大人双眼如明月，照出毫釐不肯凭。",
        "dynasty": "宋",
        "collection_info": null
    },
    {
        "uuid": "a948ee43d852b26dc6057d4b7dea56e8",
        "title": "贺丘焕翁南归",
        "author": "陈藻",
        "content": "三十年前八桂归，西江舡上每吟诗。\n乃翁收拾传尤切，令子经从是果非。\n渡海却休贤季路，论文想胜谒罗池。\n此行况有如皋雉，药裹抛来自画眉。",
        "dynasty": "宋",
        "collection_info": null
    },
    {
        "uuid": "4b8afd4927f1a742450fad0c53d6679a",
        "title": "刘公父新理花畦约赏菊因成乐轩行",
        "author": "陈藻",
        "content": "旧屋早易主，新椽办无钱。\n帡幪託亲友，蹉跎经岁年。\n碎累入安宅，隻身出随缘。\n引腹挂蛛网，移檐饵羽鲜。\n所愧历游赏，不劳携馔筵。\n美名吾敢僣，茂实众推先。\n但名长乐郡，谁拟地行仙。\n玉融未遍眼，银髮久垂肩。\n何况县十二，欲周里数千。\n轩斋或寄寓，宿食辄留连。\n公父白日暇，后园清兴牵。\n种花成趣易，席草觉情宣。\n犬鸡交巷陌，风月自林泉。\n匼匝山围野，晴明霞散天。\n红萸把虽过，黄菊采犹怜。\n咏我昔文赋，泛渠今酒舡。",
        "dynasty": "宋",
        "collection_info": null
    },
    {
        "uuid": "947bcd41ec41113dd346bd2a02458e29",
        "title": "清晖行",
        "author": "陈藻",
        "content": "主翁不解饮，安事园池游。\n从知莲社侣，所乐在清修。\n我忆少壮日，未多禅悦优。\n独醒对佳景，愁纹上眉头。\n四方观唱礼，文辞旨趣幽。\n我膝固不屈，弥陀暗相投。\n叶吹光乱转，花覆实泉流。\n此外无国土，静中反身求。\n湛然真赏妙，谁肯寻糟丘。",
        "dynasty": "宋",
        "collection_info": null
    },
    {
        "uuid": "aede7309da55929d61cf544cbfd02321",
        "title": "宿清晖",
        "author": "陈藻",
        "content": "禅家自古分人境，心地明时境始明。\n榕樾交阴墙内外，卉花散采路纵横。\n筑台勾引江山入，凿沼因缘萍藕清。\n好是炎天亭上宿，便为凈土国中生。",
        "dynasty": "宋",
        "collection_info": null
    },
    {
        "uuid": "aa9d0664d88921c22060e0711389956e",
        "title": "经鉏",
        "author": "陈藻",
        "content": "两间陋屋牓经鉏，经是心明鉏是蔬。\n种果始初花可翫，遶墙藤蔓实堪储。\n若能栖止身为凤，何必奔驰食要鱼。\n人见此间无五亩，谁知艺圃本宽舒。",
        "dynasty": "宋",
        "collection_info": null
    },
    {
        "uuid": "d624c1a0d5bb3d5495be4a98425fc194",
        "title": "过卢子俞",
        "author": "陈藻",
        "content": "番番留我杀鸡多，老齿如今不奈何。\n本是年凶甘隔阔，论情非为酒来过。",
        "dynasty": "宋",
        "collection_info": null
    },
    {
        "uuid": "dac1d108e2ef5b916a48d115e4c89fd5",
        "title": "贺王嘉玉生日",
        "author": "陈藻",
        "content": "九袠初开二，乡闾敬老成。\n今朝寿者出，明日圣人生。\n孙重劳昏嫁，奴犹课耨耕。\n干坤无暂息，翁妪合营营。",
        "dynasty": "宋",
        "collection_info": null
    },
    {
        "uuid": "44723737c410ebd5a976dcb89df45e66",
        "title": "次韵林君则惠诗",
        "author": "陈藻",
        "content": "湖水当门四面山，旁罗书史坐中间。\n他人共我何曾有，造物于君本不悭。\n况是早教缘累少，便知晚与岁时閒。\n余粮摸得鲜鱼煮，大胜箪瓢陋巷颜。",
        "dynasty": "宋",
        "collection_info": null
    },
    {
        "uuid": "4e2c36622e54d6b95726e6be4202a138",
        "title": "感旧",
        "author": "陈藻",
        "content": "忆到渠来忆到渠，满怀无限不刊书。\n独行总是同行处，剩得长年剩得吁。",
        "dynasty": "宋",
        "collection_info": null
    },
    {
        "uuid": "8a055f787144e8f38718dd055ebb0f12",
        "title": "郑汝则七十",
        "author": "陈藻",
        "content": "少壮同时事网山，几人别后鬓能斑。\n古稀惭愧今余四，君已平头一醉欢。",
        "dynasty": "宋",
        "collection_info": null
    },
    {
        "uuid": "9678a10e263bfbcbaee6ef0fc54a1902",
        "title": "赠陈伯融夫妇",
        "author": "陈藻",
        "content": "才子治春秋，推寻命氏由。\n果然佳偶遂，夫岂俗人犹。\n话自文章出，身从勤俭修。\n老夫欢喜见，旧与两家游。",
        "dynasty": "宋",
        "collection_info": null
    },
    {
        "uuid": "29b3fd408fcf13e760709279549dd559",
        "title": "辛巳大歉",
        "author": "陈藻",
        "content": "村村无米岁何堪，我到家家有酒酣。\n自昔略经三两度，似今未见大生惭。",
        "dynasty": "宋",
        "collection_info": null
    },
    {
        "uuid": "278d568177029dd2b2ffaddaa2943a66",
        "title": "辛巳岁暮宴陆甥子由家",
        "author": "陈藻",
        "content": "吾妹嫁时狼狈甚，幸皆存活得年深。\n有男买屋栖迟喜，见舅开樽烂熳斟。\n岁值凶荒多饿死，我惭温饱更酣吟。\n还乡日少生难保，敢觊今番一话心。",
        "dynasty": "宋",
        "collection_info": null
    },
    {
        "uuid": "e6ad2239c359e3fea6601931151ff383",
        "title": "辛巳岁晚上坟",
        "author": "陈藻",
        "content": "偶然空手出州城，薄有田园住福清。\n晚得次男陪笔砚，秋随举子省坟茔。\n过淮不拟成僧去，挂纸谁能接迹行。\n多少陇头无祭祀，此来犹喜剩余生。",
        "dynasty": "宋",
        "collection_info": null
    },
    {
        "uuid": "b5f6498c5a133c8e21fdcdb460dbffad",
        "title": "嘆问塘东一二新旧",
        "author": "陈藻",
        "content": "数亩荒田不解耕，老年场屋又无成。\n更堪风雨飘摇甚，告放渠侬与养生。",
        "dynasty": "宋",
        "collection_info": null
    },
    {
        "uuid": "f749858da50c2dd42968445c296e7841",
        "title": "阅世",
        "author": "陈藻",
        "content": "道理初从纸上求，因而处世得优游。\n于今但阅人间世，自有文章笔下流。",
        "dynasty": "宋",
        "collection_info": null
    },
    {
        "uuid": "4d40e280ffb28bb1310b2e83694dc563",
        "title": "辛巳秋后访卢子俞作",
        "author": "陈藻",
        "content": "本是吾乡少富藏，五年亢旱太难当。\n麦苗俱尽村如洗，蔬芋全无市亦荒。\n笑我拟为饥莩去，访君那得酒肴尝。\n更生一见真欢喜，忍听他人尚绝粮。",
        "dynasty": "宋",
        "collection_info": null
    },
    {
        "uuid": "30459630e514df96c297a8e04ff5ffc1",
        "title": "食粥绝句赠卢震夫",
        "author": "陈藻",
        "content": "古甆大椀今无有，特地凶年洗出来。\n满着十分牛乳粥，客思吃尽鬼神猜。",
        "dynasty": "宋",
        "collection_info": null
    },
    {
        "uuid": "66bb82d42eb7bc98839c6a3a1310ffbc",
        "title": "戒买墓石人",
        "author": "陈藻",
        "content": "盗拆邻坟筑己坟，价廉石大且输君。\n莫教孙子无如我，自拆年时也易闻。",
        "dynasty": "宋",
        "collection_info": null
    },
    {
        "uuid": "acf32afcdcb84c494ac678899dccae36",
        "title": "楞伽经",
        "author": "陈藻",
        "content": "若向他经义已详，此难成句也何妨。\n昔人误点经文会，更不回头狥故常。",
        "dynasty": "宋",
        "collection_info": null
    },
    {
        "uuid": "f652c8dc5d3bbe4f4d94e8586cc8399c",
        "title": "过桃枝岭",
        "author": "陈藻",
        "content": "儿童嬉戏向比邻，长见桃枝出郭人。\n七十五翁方过岭，回头旧事总成尘。",
        "dynasty": "宋",
        "collection_info": null
    },
    {
        "uuid": "e1c56c556ccb09020aab5fd871cf2307",
        "title": "九峰过重阳  其一",
        "author": "陈藻",
        "content": "算来七十五重阳，无酒今朝对菊黄。\n记得苏杭船上坐，一番醒眼咏诗章。",
        "dynasty": "宋",
        "collection_info": null
    },
    {
        "uuid": "b2b0d770d1b98e1d5b2d04829156d85a",
        "title": "九峰过重阳  其二",
        "author": "陈藻",
        "content": "登高却是今最高，九峰寺上诵庄骚。\n茶话恰宜汤餠素，满身风痒怕村醪。",
        "dynasty": "宋",
        "collection_info": null
    },
    {
        "uuid": "6fcd816e4a972b99f2ed24ba944bbbcb",
        "title": "谢郑如之送酒初十日",
        "author": "陈藻",
        "content": "俗缘不许伴僧斋，错喜重阳避酒杯。\n谁拟衰翁对衰菊，黄昏犹有白衣来。",
        "dynasty": "宋",
        "collection_info": null
    },
    {
        "uuid": "78693495006c2c10ca3550205604ef2f",
        "title": "谢九峰升坐相留",
        "author": "陈藻",
        "content": "重阳七日月当圆，高坐禅师祝万年。\n梦裏五更闻齿录，凡夫有罪是贪眠。",
        "dynasty": "宋",
        "collection_info": null
    },
    {
        "uuid": "c2a87bc6352820e88c0a53841e38b41d",
        "title": "赠九峰老",
        "author": "陈藻",
        "content": "佛土仙家本一般，松庵海上住三山。\n三三演出奇峰九，生气元来萃此间。",
        "dynasty": "宋",
        "collection_info": null
    },
    {
        "uuid": "a06cc1c7e612f87db7ca60bb49149378",
        "title": "九峰僧房看山",
        "author": "陈藻",
        "content": "寺前寺后木弯环，殿裏庄严佛一般。\n衲子开窗还礼拜，生株何用巧雕残。",
        "dynasty": "宋",
        "collection_info": null
    },
    {
        "uuid": "402465b78225b4968e241be226210f07",
        "title": "九峰看菊",
        "author": "陈藻",
        "content": "平生寻菊未曾遭，直上成丛一丈高。\n几处禅房惊老眼，满堂佛像自森罗。",
        "dynasty": "宋",
        "collection_info": null
    },
    {
        "uuid": "8a4e4a4f63d0d07f0e338434c8ec6607",
        "title": "送陈智叔舍人赴召",
        "author": "陈藻",
        "content": "紫袍入手闰两周，黄纸除书作郡侯。\n后薪莫讶还居上，巨鱼直是能吞舟。\n萧何乃知天下信，鲁人祇道东家丘。\n到了公评难嫉忌，远皆敬服近何尤。\n器识高明官令显，羞作软媚随波流。\n胆略肯因权势屈，事机果中日前筹。\n鸿飞似退正仙翼，不蓍不龟心有眸。\n兵形敌计何英识，胍络岂从经外紬。\n友于根自惟孝发，论语尚书政所由。\n君于骨髓已先得，字是皮毛剥便投。\n强收老泪且分袂，情共斯文苑囿留。",
        "dynasty": "宋",
        "collection_info": null
    },
    {
        "uuid": "6b7415bc85cee42420a491678237446c",
        "title": "吾乡有李明府其伯子襟怀夐然世表某早知敬慕长诵诸人今老矣辄韵之以贻其子孙云",
        "author": "陈藻",
        "content": "庙食于莆李长者，变海为田散郊野。\n福宜孙子百千年，家甲三山总文雁。\n西城一位京朝郎，官虽未显善声扬。\n伯曰孝纯遵义方，潘安容貌心蒙庄。\n幼小抠趋父执时，挂口何曾闻是非。\n到了交游如一日，肯学世情随盛衰。\n我头半白言稍传，晚出要教识前贤。\n睽远莫能修世契，拟将下笔无由缘。\n喜今有便归乡多，吾侄春中偏饮和。\n老去旧怀因称叙，吉人与就幸如何。\n满眼各为君父子，谁忧平地起风波。",
        "dynasty": "宋",
        "collection_info": null
    },
    {
        "uuid": "18852ae5616c312e7d043232d7aee4c7",
        "title": "岁除僧寺看写疏作",
        "author": "陈藻",
        "content": "元正祈祷万千般，纵道聪明听也难。\n料得鬼神应喜我，不曾投疏一相干。",
        "dynasty": "宋",
        "collection_info": null
    },
    {
        "uuid": "ff5ff470b160bf254cb15e9dbb69dbbe",
        "title": "首正有感二首  其一",
        "author": "陈藻",
        "content": "忆昔吾乡入首正，衩衣街断小书生。\n紫衫来去今无几，恰似当年冠带行。",
        "dynasty": "宋",
        "collection_info": null
    },
    {
        "uuid": "35103a0b2a736b9a601d83d8fdfa4e86",
        "title": "首正有感二首  其二",
        "author": "陈藻",
        "content": "听说从前我未生，知书不许衩衣行。\n平时街上齐冠带，况是人间岁节更。",
        "dynasty": "宋",
        "collection_info": null
    },
    {
        "uuid": "3c66afcc714b5fdc590ad829e2c77a7e",
        "title": "口占寄林子六",
        "author": "陈藻",
        "content": "日月相催不放迟，寄诗又是去年时。\n近来未省开怀否，还似从前尚皱眉。",
        "dynasty": "宋",
        "collection_info": null
    },
    {
        "uuid": "7ae367f34e90e5539f67abe6dafa9dda",
        "title": "寓故里大中寺值朱起蔡同宿数夜",
        "author": "陈藻",
        "content": "壮游初到郑公乡，与子吟哦古佛旁。\n老去同时人死尽，那知来此话僧房。",
        "dynasty": "宋",
        "collection_info": null
    },
    {
        "uuid": "4da6e147ccf5e4abdb0ffae8c40070bc",
        "title": "上东山坟寄敬之弟",
        "author": "陈藻",
        "content": "东山零落古三丘，力薄那能抑得周。\n頼有阿连霑寸禄，我惭到老一来休。",
        "dynasty": "宋",
        "collection_info": null
    },
    {
        "uuid": "0b6e8a5923b746f315fde93ce4adf195",
        "title": "癸未生朝躔父公父以酒殽而华其陋赋一绝",
        "author": "陈藻",
        "content": "家贫何敢话生朝，多谢开尊慰寂寥。\n要迹一杯辞不受，便需拙句作琼瑶。",
        "dynasty": "宋",
        "collection_info": null
    },
    {
        "uuid": "3f7a20bea7d6733966c9f2a7afdc5e1c",
        "title": "中秋",
        "author": "陈藻",
        "content": "诗书读罢问耕牛，待得时来死便休。\n一带空村无润屋，聊因社肉作中秋。",
        "dynasty": "宋",
        "collection_info": null
    },
    {
        "uuid": "2e23fbe1cf63dc387c2ff026ae5fca0a",
        "title": "次韵源仲八丈日理之作",
        "author": "陈藻",
        "content": "眼中皆道境，墙内是君家。\n乐处元无尽，吾生任有涯。",
        "dynasty": "宋",
        "collection_info": null
    },
    {
        "uuid": "9559936f88062b8c3812f2c21420c39b",
        "title": "贺四五姑七十",
        "author": "陈藻",
        "content": "壮岁贫而旅，无家可语归。\n见多延酒馔，躬为补裳衣。\n头白诸亲忝，心丹百事违。\n何堪持报德，但喜母年希。",
        "dynasty": "宋",
        "collection_info": null
    },
    {
        "uuid": "5ec6e5b85d6f0af46d88cb7a50d5ac8c",
        "title": "艾轩老先生文集刊传上以揄扬其问学下则得佛家以法布施之意前后数君子有是志而不果今日薄西山幸一见此喜成古风三篇以贺后来之有作者且述下悰云  其一",
        "author": "陈藻",
        "content": "老艾先生殁，骎骎四纪年。\n衣冠常嘆惜，文字合刊传。\n东峦乃犹子，遗藁掇拾全。\n网山虽上足，无刀堪雕镌。\n从游今殆尽，录藏多散捐。\n裔孙韪君应，发愤起收编。\n甲集且流布，俸微艰得钱。\n晚春题壁去，名姓辉蓝田。\n制锦增廪给，乙丙寻踵前。\n搜罗必盈十，但祝君高迁。\n我老不可待，权舆已欣然。",
        "dynasty": "宋",
        "collection_info": null
    },
    {
        "uuid": "2064789817d21b19b93890857e05964d",
        "title": "艾轩老先生文集刊传上以揄扬其问学下则得佛家以法布施之意前后数君子有是志而不果今日薄西山幸一见此喜成古风三篇以贺后来之有作者且述下悰云  其二",
        "author": "陈藻",
        "content": "夫子删诗去，流年近二千。\n何人悟芣苢，此老独遗筌。\n活鲤收入袖，化龙骑上僊。\n傍看休发问，无语堪相传。\n假令託忠恕，投块答僧禅。\n依前提出后，未谁知的然。\n给还上手契，各认落江田。",
        "dynasty": "宋",
        "collection_info": null
    },
    {
        "uuid": "058daa003613d8faf36b2f1d3f93cedd",
        "title": "艾轩老先生文集刊传上以揄扬其问学下则得佛家以法布施之意前后数君子有是志而不果今日薄西山幸一见此喜成古风三篇以贺后来之有作者且述下悰云  其三",
        "author": "陈藻",
        "content": "蚤岁过玉融，悟逢陈叔盥。\n曾待艾翁来，国风话长短。\n忽听诵采苹，玉川茶八椀。\n因入网山门，多舍莆阳馆。\n今喜文集行，源流心事满。\n头颅七十六，见此抑何缓。\n百为信有待，立志如君罕。\n良晤向三山，彙缘非偶款。",
        "dynasty": "宋",
        "collection_info": null
    },
    {
        "uuid": "e745476e5582d85dde059b101667eb0b",
        "title": "漱石  其一",
        "author": "黄荦",
        "content": "撑空嶙峋一石古，呼水来作飞泉鸣。\n摩挲徙倚坐弥久，便欲老此岩之扃。",
        "dynasty": "宋",
        "collection_info": null
    },
    {
        "uuid": "6faee0697dae10e386e60ceaa6fe6afa",
        "title": "漱石  其二",
        "author": "黄荦",
        "content": "天然云骨老巉岩，疑是飞来住此间。\n独坐小窗听夜雨，梦魂应不到康山。",
        "dynasty": "宋",
        "collection_info": null
    },
    {
        "uuid": "917a202b63e3f33d43628fe153bcaa7d",
        "title": "临终歌",
        "author": "邹梦遇",
        "content": "嘉木扶疏兮，鸟鸣关关。\n暑风舒徐兮，庭中閒閒。\n起视天宇兮，浩乎虚澄。",
        "dynasty": "宋",
        "collection_info": null
    },
    {
        "uuid": "2cb5f240b037bd3d88a3ad2c7d7eab57",
        "title": "临终诗",
        "author": "王楙",
        "content": "平生不学口头禅，脚踏实地性虚天。\n临归不用求缠裹，趁着帆风便上船。",
        "dynasty": "宋",
        "collection_info": null
    },
    {
        "uuid": "cb082296de2292ed5f081fac0aa1dc53",
        "title": "题钓台",
        "author": "舒杲",
        "content": "会心林木已成懽，登览还知天地宽。\n莫讶钓台有真贋，一潭秋月照人寒。",
        "dynasty": "宋",
        "collection_info": null
    },
    {
        "uuid": "5f5b131b321474f367a0b925fa6372dd",
        "title": "与孙自修祝和甫读宛陵山谷诗",
        "author": "程永奇",
        "content": "孙君出宛陵，梅诗独不喜。\n祝黄世通家，于此更訾毁。\n暇日扣我门，相与求正始。\n敢述过庭闻，用告二三子。\n节拍贵详缓，言语戒浮靡。\n无因内金盘，遂厌古罍洗。\n无惑变征声，雅乐成逆耳。\n譬如学书人，牵率宗二米。\n一观繇羲帖，弃走却千里。\n九方相神骏，肯与骊黄齿。\n纷纷稗官说，而昧洙泗理。\n世事难具陈，岂必在文士。\n不鼓无成亏，吾欲师昭氏。",
        "dynasty": "宋",
        "collection_info": null
    }
]