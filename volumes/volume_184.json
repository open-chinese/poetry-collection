[
    {
        "uuid": "29205ce25283786cbd4720fcf26c910e",
        "title": "偈颂七十六首  其三",
        "author": "释师观",
        "content": "大庾岭头提不起，同庵亲手付将来。\n等闲搭在肩头上，凡圣齐教眼豁开。",
        "dynasty": "宋",
        "collection_info": null
    },
    {
        "uuid": "bd523dc1c03055876644cab18fe17cf6",
        "title": "偈颂七十六首  其四",
        "author": "释师观",
        "content": "法法不隠藏，今古露堂堂。\n更进这一步，明明为举扬。",
        "dynasty": "宋",
        "collection_info": null
    },
    {
        "uuid": "d4dd7b14b29e687c10d0b914a1550f17",
        "title": "偈颂七十六首  其五",
        "author": "释师观",
        "content": "动絃别曲，叶落知秋。\n风生大野，水向东流。",
        "dynasty": "宋",
        "collection_info": null
    },
    {
        "uuid": "0a0c368f6433b7eea04d710c03eb7d64",
        "title": "偈颂七十六首  其六",
        "author": "释师观",
        "content": "圣因古兰若，湖边绝潇洒。\n知他几百年，已属斯人也。",
        "dynasty": "宋",
        "collection_info": null
    },
    {
        "uuid": "f000c2a080bcd429292316c467fb7f51",
        "title": "偈颂七十六首  其七",
        "author": "释师观",
        "content": "日可冷，月可热，众魔不能坏真说。",
        "dynasty": "宋",
        "collection_info": null
    },
    {
        "uuid": "550259a287c39762bcb7759d9f967c47",
        "title": "偈颂七十六首  其八",
        "author": "释师观",
        "content": "结夏又十日，箇事作么生。\n无风荷叶动，决定有鱼行。",
        "dynasty": "宋",
        "collection_info": null
    },
    {
        "uuid": "f63d9e00b92b6af90ac15916fa8e6093",
        "title": "偈颂七十六首  其九",
        "author": "释师观",
        "content": "日日是好日，时时是好时。\n只为分明极，翻令所得迟。",
        "dynasty": "宋",
        "collection_info": null
    },
    {
        "uuid": "1f07f7c3299eeed5ccd6b4844c0228b1",
        "title": "偈颂七十六首  其一○",
        "author": "释师观",
        "content": "真正举扬，法堂前草深一丈。\n有如是作略，有如是榜样。\n箇是阿谁，广度和尚。",
        "dynasty": "宋",
        "collection_info": null
    },
    {
        "uuid": "fcfcd5d30d3397f36aafec8509cf0d8c",
        "title": "偈颂七十六首  其一一",
        "author": "释师观",
        "content": "断人性命，不劳余刃。\n四海一家，风恬浪静。",
        "dynasty": "宋",
        "collection_info": null
    },
    {
        "uuid": "bb599f2aa0952e5ed6467fdaf9bb8175",
        "title": "偈颂七十六首  其一二",
        "author": "释师观",
        "content": "此世不移动，彼世不改变。\n惟一坚密身，一切尘中现。",
        "dynasty": "宋",
        "collection_info": null
    },
    {
        "uuid": "412aee7dc0373fc9f920ca8f9dc42021",
        "title": "偈颂七十六首  其一三",
        "author": "释师观",
        "content": "今朝十月一，开炉是此日。\n赵州宾主话，圣因为拈出。",
        "dynasty": "宋",
        "collection_info": null
    },
    {
        "uuid": "7aabe06320b88afa2a51fba5ec1a4f88",
        "title": "偈颂七十六首  其一四",
        "author": "释师观",
        "content": "去去实不去，来来实不来。\n去来如梦幻，虚空绝点埃。",
        "dynasty": "宋",
        "collection_info": null
    },
    {
        "uuid": "a63b8cdcbd2ec627f35e67be130d0c74",
        "title": "偈颂七十六首  其一五",
        "author": "释师观",
        "content": "五日上堂，朝朝入室。\n三八念诵，丛林规式。\n美食不中饱人吃。",
        "dynasty": "宋",
        "collection_info": null
    },
    {
        "uuid": "9cd4b2f067ce5fa5283c716de540b451",
        "title": "偈颂七十六首  其一六",
        "author": "释师观",
        "content": "本无迷悟人，只要今日了。\n了了了了了，面南看北斗。",
        "dynasty": "宋",
        "collection_info": null
    },
    {
        "uuid": "d971925e2901cb2295f36ec054520006",
        "title": "偈颂七十六首  其一七",
        "author": "释师观",
        "content": "我有一转语，历劫常如此。\n迥绝无人处，聚头相共举。",
        "dynasty": "宋",
        "collection_info": null
    },
    {
        "uuid": "bc11652701de254e34e5f1c63c5c8c8c",
        "title": "偈颂七十六首  其一八",
        "author": "释师观",
        "content": "天得一以清，地得一以宁。\n君王得一天下治，衲僧得一眼横鼻直。\n皇恩佛恩，一时报毕。",
        "dynasty": "宋",
        "collection_info": null
    },
    {
        "uuid": "ec1fc4ef06ef77d4959093ca68d13903",
        "title": "偈颂七十六首  其一九",
        "author": "释师观",
        "content": "满眼觑不见，满耳听不闻。\n空劫已前事，分明举似君。",
        "dynasty": "宋",
        "collection_info": null
    },
    {
        "uuid": "64aa02ce879918c8553257a81658d79f",
        "title": "偈颂七十六首  其二○",
        "author": "释师观",
        "content": "十方诸国土，无剎不现身。\n举头天外看，谁是箇中人。",
        "dynasty": "宋",
        "collection_info": null
    },
    {
        "uuid": "33162100fe0ae4564d587373c1f947ba",
        "title": "偈颂七十六首  其二一",
        "author": "释师观",
        "content": "目顾四方，指天指地。\n独弄单提，无是不是。\n普请恶水蓦头浇，不忘灵山亲受记。",
        "dynasty": "宋",
        "collection_info": null
    },
    {
        "uuid": "5cb99d174815605f7754726519d80234",
        "title": "偈颂七十六首  其二二",
        "author": "释师观",
        "content": "解语非干舌，能言不是声。\n剎剎尘尘尔，何处着浑身。",
        "dynasty": "宋",
        "collection_info": null
    },
    {
        "uuid": "1dd3ec9f53cbd6ce59557fb550da2c7b",
        "title": "偈颂七十六首  其二三",
        "author": "释师观",
        "content": "丛林法社共成褫，雪老当年用此机。\n颈上手巾腰下杓，至今千古有风规。",
        "dynasty": "宋",
        "collection_info": null
    },
    {
        "uuid": "53ac2e5493ffb70dcac9dd9f8ba5fb5e",
        "title": "偈颂七十六首  其二四",
        "author": "释师观",
        "content": "咄这尊慈，口甜心苦。\n带累我侬，破家荡户。\n者僧话堕处，直下明明举。\n一炷栴檀充宇宙，谁道黄金如粪土。",
        "dynasty": "宋",
        "collection_info": null
    },
    {
        "uuid": "2c903bb6bc63edfd0ee7ef4cd8749ab6",
        "title": "偈颂七十六首  其二五",
        "author": "释师观",
        "content": "腊八是今朝，如来成道日。\n夜半见明星，从此生荆棘。\n荆棘生人间，天上错流传。",
        "dynasty": "宋",
        "collection_info": null
    },
    {
        "uuid": "2599168336fc83db13507ce80583aca7",
        "title": "偈颂七十六首  其二六",
        "author": "释师观",
        "content": "年去年来年年事，日来日往日日新。\n木人抚掌呵呵笑，一段风光画不成。\n见便见，莫沈吟。\n楼上已吹新岁角，堂前犹点旧年灯。",
        "dynasty": "宋",
        "collection_info": null
    },
    {
        "uuid": "44801e7d4a62215c6aa2bd980b3a1b10",
        "title": "偈颂七十六首  其二七",
        "author": "释师观",
        "content": "年穷岁尽，有何言，东村王老夜烧钱。\n野鬼闲神俱屏迹，无依无欲是金仙。",
        "dynasty": "宋",
        "collection_info": null
    },
    {
        "uuid": "10473704e06330a29e44034f13b1deeb",
        "title": "偈颂七十六首  其二八",
        "author": "释师观",
        "content": "此众无枝叶，唯有诸贞实。\n我法妙难思，五千人退席。",
        "dynasty": "宋",
        "collection_info": null
    },
    {
        "uuid": "810ba01b960bfdee4592eaeb4b27c233",
        "title": "偈颂七十六首  其二九",
        "author": "释师观",
        "content": "蓦然平地一声雷，惊得蟭螟眼豁开。\n是圣是凡俱不立，何妨随处舞三台。",
        "dynasty": "宋",
        "collection_info": null
    },
    {
        "uuid": "c9581b3193de49627caa5e3d86ef30b1",
        "title": "偈颂七十六首  其三○",
        "author": "释师观",
        "content": "一二三四五，五四三二一。\n无量妙义门，皆从此经出。",
        "dynasty": "宋",
        "collection_info": null
    },
    {
        "uuid": "6b24758aea0f29e88578a4f080cf72a5",
        "title": "偈颂七十六首  其三一",
        "author": "释师观",
        "content": "赵州无佛性，丰干太饶舌。\n南泉一枝草，云门干屎橛。",
        "dynasty": "宋",
        "collection_info": null
    },
    {
        "uuid": "5ed15e9876979169e815623c206814fa",
        "title": "偈颂七十六首  其三二",
        "author": "释师观",
        "content": "光阴何太疾，如白驹过隙。\n惟有衲僧家，日日是好日。",
        "dynasty": "宋",
        "collection_info": null
    },
    {
        "uuid": "66aecc1827d00dbee656cf06d8d31ea7",
        "title": "偈颂七十六首  其三三",
        "author": "释师观",
        "content": "去年梅，今年柳，馨香颜色常依旧。\n不属阴阳别是春，灵根本是吾家有。",
        "dynasty": "宋",
        "collection_info": null
    },
    {
        "uuid": "18151b1c63adc3c2b1860c528b1738b8",
        "title": "偈颂七十六首  其三四",
        "author": "释师观",
        "content": "弥勒真弥勒，分身千百亿。\n时时示时人，时人俱不识。",
        "dynasty": "宋",
        "collection_info": null
    },
    {
        "uuid": "6dad50624583e4d16991f72cd6ab0e9b",
        "title": "偈颂七十六首  其三五",
        "author": "释师观",
        "content": "目顾四方，法中之王。\n将何报德，一杓香汤。",
        "dynasty": "宋",
        "collection_info": null
    },
    {
        "uuid": "582dbc415659f282ff1a002fd0038fb3",
        "title": "偈颂七十六首  其三六",
        "author": "释师观",
        "content": "唇上碧斑宾豹博，舌头当的帝都丁。\n鸳鸯羣出从君看，不把金针度与人。",
        "dynasty": "宋",
        "collection_info": null
    },
    {
        "uuid": "0a62685f91b51aaba3ea55145d0fcb46",
        "title": "偈颂七十六首  其三七",
        "author": "释师观",
        "content": "暑退凉生，风高露冷。\n叶落归根，藏头露影。\n赵州吃茶，云门胡餠。\n如何是道，明眼落井。",
        "dynasty": "宋",
        "collection_info": null
    },
    {
        "uuid": "8b5689730f56b0ddec18f24987a405f8",
        "title": "偈颂七十六首  其三八",
        "author": "释师观",
        "content": "惺惺寂寂是，寂寂惺惺非。\n弃却甜桃树，沿山摘醋梨。\n如是句中能会得，从教人竞觅玄微。",
        "dynasty": "宋",
        "collection_info": null
    },
    {
        "uuid": "58c6713f61cbfde5a1561d9d5b696c44",
        "title": "偈颂七十六首  其三九",
        "author": "释师观",
        "content": "六月炎炎如火聚，就中自有清凉处。\n犀牛扇子谩相随，头角峥嵘谁敢觑。",
        "dynasty": "宋",
        "collection_info": null
    },
    {
        "uuid": "2ac5266fd30b0778a04ac76977d954ad",
        "title": "偈颂七十六首  其四○",
        "author": "释师观",
        "content": "时不待人，月不破五。\n那一着子，未敢相许。",
        "dynasty": "宋",
        "collection_info": null
    },
    {
        "uuid": "ed248439b3ab091de4ed30b9e9c50586",
        "title": "偈颂七十六首  其四一",
        "author": "释师观",
        "content": "蓦直蓦直，青天白日。\n勘破了也，一文不直。",
        "dynasty": "宋",
        "collection_info": null
    },
    {
        "uuid": "041123cf73565ca81228274faec10822",
        "title": "偈颂七十六首  其四二",
        "author": "释师观",
        "content": "开池不待月，池成月自来。\n寒山逢拾得，拊掌笑咍咍。",
        "dynasty": "宋",
        "collection_info": null
    },
    {
        "uuid": "cc81e42173a778bf721a6d8a96fb5aff",
        "title": "偈颂七十六首  其四三",
        "author": "释师观",
        "content": "如来结制日，诸缘俱顿息。\n九十日长期，衲僧口挂壁。\n咄，正是黑牛卧死水。",
        "dynasty": "宋",
        "collection_info": null
    },
    {
        "uuid": "f243f183c4a8cfca8932f394cf892245",
        "title": "偈颂七十六首  其四四",
        "author": "释师观",
        "content": "熏风自南来，殿阁生微凉。\n要知端的意，拄杖为敷扬。",
        "dynasty": "宋",
        "collection_info": null
    },
    {
        "uuid": "a023120066452d48ec55f04515407fae",
        "title": "偈颂七十六首  其四五",
        "author": "释师观",
        "content": "上元佳节是今日，匝地普天星斗出。\n好向机先着眼看，莫教蹉过然灯佛。",
        "dynasty": "宋",
        "collection_info": null
    },
    {
        "uuid": "9660cd50f0ab93dc34329a8fc073e25e",
        "title": "偈颂七十六首  其四六",
        "author": "释师观",
        "content": "伎俩有尽，我默无穷。\n达磨不识，眼瞎耳聋。",
        "dynasty": "宋",
        "collection_info": null
    },
    {
        "uuid": "867e84e2d624c94f3fccd13c339bfe9b",
        "title": "偈颂七十六首  其四七",
        "author": "释师观",
        "content": "开眼见明，合眼见暗。\n开眼合眼，知而故犯。\n一毫头上现干坤，堪笑云门咦顾鑑。",
        "dynasty": "宋",
        "collection_info": null
    },
    {
        "uuid": "abbe410d764bbab2914b911a470163c1",
        "title": "偈颂七十六首  其四八",
        "author": "释师观",
        "content": "南泉水牯自天然，随分些些任变迁。\n长啸一声天地窄，了无佛法与人传。",
        "dynasty": "宋",
        "collection_info": null
    },
    {
        "uuid": "f98451da16eb6bb596922f190bcf1f43",
        "title": "偈颂七十六首  其四九",
        "author": "释师观",
        "content": "秋风冷，秋桂香。\n秋露白，秋叶黄。\n秋蛩吟，声短长。\n此时景，有余光。\n便恁么去，正好吃棒。\n须知远烟浪，刖有好商量。",
        "dynasty": "宋",
        "collection_info": null
    },
    {
        "uuid": "96130e80ea5900869ff4474475b14abb",
        "title": "偈颂七十六首  其五○",
        "author": "释师观",
        "content": "今朝七月一，解夏半月日。\n摩挲拄杖子，笠头勤拂拭。\n狗子无佛性，一文也不直。",
        "dynasty": "宋",
        "collection_info": null
    },
    {
        "uuid": "0113e80bb639862442b6b68c30dc9ec3",
        "title": "偈颂七十六首  其五一",
        "author": "释师观",
        "content": "时节若至，其理自彰。\n一番新雨过，禾稻弄微黄。",
        "dynasty": "宋",
        "collection_info": null
    },
    {
        "uuid": "3c29e4a79dd543e5719a74722c30b284",
        "title": "偈颂七十六首  其五二",
        "author": "释师观",
        "content": "云门有一曲，腊月二十五。\n拍拍是令，全身裏许。\n阿呵呵，万像森罗齐作舞。",
        "dynasty": "宋",
        "collection_info": null
    },
    {
        "uuid": "85088c3b3dec31cc8a84b531bc35d357",
        "title": "偈颂七十六首  其五三",
        "author": "释师观",
        "content": "梵志翻着袜，是人皆道错。\n宁可刺你眼，不可瘾我脚。\n莫莫，醍醐上味，翻成毒药。",
        "dynasty": "宋",
        "collection_info": null
    },
    {
        "uuid": "e5b8504beee3c31357f480771360f06b",
        "title": "偈颂七十六首  其五四",
        "author": "释师观",
        "content": "收麦纔了插秧来，终日忙忙安在哉。\n直下更无回避所，优钵罗花当处开。",
        "dynasty": "宋",
        "collection_info": null
    },
    {
        "uuid": "424ea1ad7ae624f13a6292466a446f6c",
        "title": "偈颂七十六首  其五五",
        "author": "释师观",
        "content": "前念是凡，后念是圣。\n脱体无依，因邪打正。\n须弥顶上击金钟，七佛如来合掌听。",
        "dynasty": "宋",
        "collection_info": null
    },
    {
        "uuid": "d29fe99609e3787c8295fdbd5233562a",
        "title": "偈颂七十六首  其五六",
        "author": "释师观",
        "content": "万里无寸草，衲僧何处讨。\n蘸雪吃冬瓜，谁知滋味好。",
        "dynasty": "宋",
        "collection_info": null
    },
    {
        "uuid": "ac95307a8bcc4a2197bb42b64c6969d9",
        "title": "偈颂七十六首  其五七",
        "author": "释师观",
        "content": "挝动禾山鼓，吹起少林笛。\n当机觌面提，觌面当机疾。\n咄，一任风吹日炙。",
        "dynasty": "宋",
        "collection_info": null
    },
    {
        "uuid": "d6b2363d4eab3bed03965be88f607e62",
        "title": "偈颂七十六首  其五八",
        "author": "释师观",
        "content": "晷运推移，日南长至。\n自古自今，同天同地。\n灵山一会尚俨然，雷音堂中谈不二。",
        "dynasty": "宋",
        "collection_info": null
    },
    {
        "uuid": "7e551258f7ed72e18950082c5f9af347",
        "title": "偈颂七十六首  其五九",
        "author": "释师观",
        "content": "孤云野鹤，何天不飞。\n这一句子，同道方知。",
        "dynasty": "宋",
        "collection_info": null
    },
    {
        "uuid": "5d2671916fa17996fab3f4ca51afb39f",
        "title": "偈颂七十六首  其六○",
        "author": "释师观",
        "content": "碍处非墙壁，通处没虚空。\n双关俱透彻，别是一家风。",
        "dynasty": "宋",
        "collection_info": null
    },
    {
        "uuid": "54c2a26d876fcdbe2067a3538fd2c1f5",
        "title": "偈颂七十六首  其六一",
        "author": "释师观",
        "content": "葛公住此山，此山湛如蓝。\n只今何处去，犹自口喃喃。",
        "dynasty": "宋",
        "collection_info": null
    },
    {
        "uuid": "71e7233377e5b9b7753da54fcfb11007",
        "title": "偈颂七十六首  其六二",
        "author": "释师观",
        "content": "月已破五，年又过半。\n拄杖拈来，如何判断。\n百年三万六千日，也是秦时𨍏轹钻。",
        "dynasty": "宋",
        "collection_info": null
    },
    {
        "uuid": "fef9676f897c49de31a998b60b9de559",
        "title": "偈颂七十六首  其六三",
        "author": "释师观",
        "content": "此世不移动，彼世不改变。\n当处发生，随处灭尽。\n阿呵呵，见不见，秋风一阵来，落叶两三片。",
        "dynasty": "宋",
        "collection_info": null
    },
    {
        "uuid": "9e8f276b9e6845518334b7b9464e6ba6",
        "title": "偈颂七十六首  其六四",
        "author": "释师观",
        "content": "问讯烧香，闲行静坐。\n与么分明，是箇什么。",
        "dynasty": "宋",
        "collection_info": null
    },
    {
        "uuid": "a1a1affa6b6b19397a3f6a1ae65b3cb3",
        "title": "偈颂七十六首  其六五",
        "author": "释师观",
        "content": "一日不作，一日不食。\n木平搬土，石霜泥壁。\n洪山断足，仰山作息。\n澄翠门下，朝朝入室。\n如上所供，并皆诣实。",
        "dynasty": "宋",
        "collection_info": null
    },
    {
        "uuid": "b8ab3e244b63af8bcf3c911d9aa1735c",
        "title": "偈颂七十六首  其六六",
        "author": "释师观",
        "content": "腊尽春至，头头显示。\n雪裏梅花，馨香扑鼻。\n认着依前还不是。",
        "dynasty": "宋",
        "collection_info": null
    },
    {
        "uuid": "14d106f9ae4cea15d213de7a613c51c5",
        "title": "偈颂七十六首  其六七",
        "author": "释师观",
        "content": "一九与二九，相逢不出手。\n因甚不出手，免见扬家丑。",
        "dynasty": "宋",
        "collection_info": null
    },
    {
        "uuid": "ce0f099ad0bb4b5659036215585b659a",
        "title": "偈颂七十六首  其六八",
        "author": "释师观",
        "content": "山奇水秀洞中天，与么分明知几年。\n左右逢源无限意，几人于此彻根源。",
        "dynasty": "宋",
        "collection_info": null
    },
    {
        "uuid": "bec1051cf3d239093e17565c57146ec2",
        "title": "偈颂七十六首  其六九",
        "author": "释师观",
        "content": "法法本来法，无法无非法。\n这箇是乌回拄杖子，那箇是本来法。",
        "dynasty": "宋",
        "collection_info": null
    },
    {
        "uuid": "8d3df5a99c9076766c6937467f045d21",
        "title": "偈颂七十六首  其七○",
        "author": "释师观",
        "content": "昨日入院，今朝设粥。\n斋罢吃茶，参前澡浴。\n箇是灵山亲付嘱。",
        "dynasty": "宋",
        "collection_info": null
    },
    {
        "uuid": "21ceec50912b1dd3254af6e5320708ce",
        "title": "偈颂七十六首  其七一",
        "author": "释师观",
        "content": "朝朝相似，日日一般。\n年穷岁尽，尽底掀翻。\n依旧孟春犹寒。",
        "dynasty": "宋",
        "collection_info": null
    },
    {
        "uuid": "bb7b998b4cac5fa82a9eb131c8acb719",
        "title": "偈颂七十六首  其七二",
        "author": "释师观",
        "content": "人笑鹁鸠拙，鹁鸠自不拙。\n两茎柴子上，一生打得彻。\n打刀须是并州铁。",
        "dynasty": "宋",
        "collection_info": null
    },
    {
        "uuid": "e86ce79361885e204fc5f58c734b9dbc",
        "title": "偈颂七十六首  其七三",
        "author": "释师观",
        "content": "今朝四月一，结夏又在即。\n若是到家人，日日是好日。",
        "dynasty": "宋",
        "collection_info": null
    },
    {
        "uuid": "cbbff643b01586c023638e6300d2ae6d",
        "title": "偈颂七十六首  其七四",
        "author": "释师观",
        "content": "鹤立松梢月，鱼行水底天。\n风光都买尽，不费一文钱。\n须知此语无穷日，只恐沧溟有尽年。",
        "dynasty": "宋",
        "collection_info": null
    },
    {
        "uuid": "cf09a58cea7dc9c125817adcbd6f5c0f",
        "title": "偈颂七十六首  其七五",
        "author": "释师观",
        "content": "今日十，昨日九。\n日来日往，阿谁知有。\n未了之人听一言，只这而今谁动口。",
        "dynasty": "宋",
        "collection_info": null
    },
    {
        "uuid": "e6e53af4c6229fb9c54fe957a7a47707",
        "title": "偈颂七十六首  其七六",
        "author": "释师观",
        "content": "来时无踪，去时无迹。\n七十五年，青天霹雳。",
        "dynasty": "宋",
        "collection_info": null
    },
    {
        "uuid": "eecb5503283e448d0768218bbb30325f",
        "title": "颂古十七首  其一",
        "author": "释师观",
        "content": "指天指地，无处回避。\n瞿昙瞿昙，讨甚巴鼻。",
        "dynasty": "宋",
        "collection_info": null
    },
    {
        "uuid": "27192d9e01f41a823855c758e78a86f9",
        "title": "颂古十七首  其二",
        "author": "释师观",
        "content": "青天霹雳，何处寻觅。\n一人传虚，万人传实。",
        "dynasty": "宋",
        "collection_info": null
    },
    {
        "uuid": "20d5ff116b68b3ef24a3016b90267a57",
        "title": "颂古十七首  其三",
        "author": "释师观",
        "content": "以此为津梁，赤体露堂堂。\n风光都买尽，当处是家乡。",
        "dynasty": "宋",
        "collection_info": null
    },
    {
        "uuid": "d482e677873ec4631a19554942473cd9",
        "title": "颂古十七首  其四",
        "author": "释师观",
        "content": "青出于蓝，而青于蓝。\n坐筹帷幄，锻圣镕凡。",
        "dynasty": "宋",
        "collection_info": null
    },
    {
        "uuid": "9109c512f65b2a320e678ef12f10d45b",
        "title": "颂古十七首  其五",
        "author": "释师观",
        "content": "伶利道人何处去，至今寻觅杳无踪。\n有时冷地思量着，不觉全身在碧峰。",
        "dynasty": "宋",
        "collection_info": null
    },
    {
        "uuid": "84ebcf08747d909436ed53dcaa8de282",
        "title": "颂古十七首  其六",
        "author": "释师观",
        "content": "张打油，李打油，不打浑身只打头。\n今朝有酒今朝醉，明日愁来明日愁。",
        "dynasty": "宋",
        "collection_info": null
    },
    {
        "uuid": "78152e4bcd7e1543ab35856726d70965",
        "title": "颂古十七首  其七",
        "author": "释师观",
        "content": "傀儡棚头，全火祗候。\n明眼人前，一场漏逗。",
        "dynasty": "宋",
        "collection_info": null
    },
    {
        "uuid": "ebab1610c56ae4913cbe65bc5f96caed",
        "title": "颂古十七首  其八",
        "author": "释师观",
        "content": "赵州唤作火，全身入荒草。\n我今不是渠，渠今正是我。",
        "dynasty": "宋",
        "collection_info": null
    },
    {
        "uuid": "875c1a7e61dc4876905c036c53cf07e1",
        "title": "颂古十七首  其九",
        "author": "释师观",
        "content": "出乎尔者返乎尔，箇裏那容说道理。\n蹈雪沽来酒倍香，就船买得鱼偏美。",
        "dynasty": "宋",
        "collection_info": null
    },
    {
        "uuid": "76920f1c638e85a82767b1db4dde0c7f",
        "title": "颂古十七首  其一○",
        "author": "释师观",
        "content": "干坤独立，从者裏入。\n风吹不着，雨打不湿。",
        "dynasty": "宋",
        "collection_info": null
    },
    {
        "uuid": "964b1386e14ff87f18daf0852989284c",
        "title": "颂古十七首  其一一",
        "author": "释师观",
        "content": "报慈一隔，描邈不得。\n大用现前，不存轨则。",
        "dynasty": "宋",
        "collection_info": null
    },
    {
        "uuid": "cdc44a78dc6f8568c1dc5fc0f4ead138",
        "title": "颂古十七首  其一二",
        "author": "释师观",
        "content": "腊月火烧山，毫髮不相瞒。\n佛手遮不得，人心似等闲。",
        "dynasty": "宋",
        "collection_info": null
    },
    {
        "uuid": "c0e7d037e4b9df12b1cee4971fe61ead",
        "title": "颂古十七首  其一三",
        "author": "释师观",
        "content": "虚空迸裂，当处超越。\n堪笑云门，多这一橛。",
        "dynasty": "宋",
        "collection_info": null
    },
    {
        "uuid": "17e2792eb431a0fd95e59e2adf34d6ea",
        "title": "颂古十七首  其一四",
        "author": "释师观",
        "content": "见成活许莫周遮，椎下分疎事转差。\n若是咬人狮子子，何须牙上更安牙。",
        "dynasty": "宋",
        "collection_info": null
    },
    {
        "uuid": "77f2e22da1064179addcbe2d9d937571",
        "title": "颂古十七首  其一五",
        "author": "释师观",
        "content": "不是风兮不是幡，入泥入水与人看。\n莫把是非来辨我，浮生穿凿不相干。",
        "dynasty": "宋",
        "collection_info": null
    },
    {
        "uuid": "ff28496675717d8dd545a2cf6db79391",
        "title": "颂古十七首  其一六",
        "author": "释师观",
        "content": "佛法王法，更无两样。\n直下一刀，未为谛当。",
        "dynasty": "宋",
        "collection_info": null
    },
    {
        "uuid": "2af867c9171bcd26786d1f846ef04f5e",
        "title": "颂古十七首  其一七",
        "author": "释师观",
        "content": "唇上碧斑宾豹博，舌头当的帝都丁。\n频呼小玉元无事，只要檀郎认得声。",
        "dynasty": "宋",
        "collection_info": null
    },
    {
        "uuid": "1d209e66e5544cefb7502114c0bd43bb",
        "title": "三教赞",
        "author": "释师观",
        "content": "一即三，三即一，者一箇，讚不及。\n天人羣生类，皆承此恩力。",
        "dynasty": "宋",
        "collection_info": null
    },
    {
        "uuid": "ebb2e0455044aed41ac6b52a032cbfa2",
        "title": "须菩提赞",
        "author": "释师观",
        "content": "老老大大，岩中宴坐。\n帝释雨花，见箇什么。",
        "dynasty": "宋",
        "collection_info": null
    },
    {
        "uuid": "5ed951edef5a04d0b6943f55bf5496b0",
        "title": "千手眼观音赞",
        "author": "释师观",
        "content": "通身是，遍身是，观世音，无尽意。\n愿以此功德，普及于一切。",
        "dynasty": "宋",
        "collection_info": null
    },
    {
        "uuid": "86f845dcdf89e297807aa3aed244467c",
        "title": "达磨祖师赞",
        "author": "释师观",
        "content": "手提金锡，银山铁壁。\n对朕者谁，还云不识。\n透过玄关，青天白日。",
        "dynasty": "宋",
        "collection_info": null
    },
    {
        "uuid": "03daa94eb74d6977435d092b20704227",
        "title": "百丈和尚赞",
        "author": "释师观",
        "content": "独坐大雄峰，宗通说亦通。\n咄者老漆桶，不落有无中。",
        "dynasty": "宋",
        "collection_info": null
    },
    {
        "uuid": "50e04dd0c6e8e217b06c7e1bc6b24f57",
        "title": "黄檗和尚赞",
        "author": "释师观",
        "content": "一棒一条痕，一掴一掌血。\n杀人能活人，不传之妙诀。",
        "dynasty": "宋",
        "collection_info": null
    },
    {
        "uuid": "11807244118dff62c14ffb6af98c75a0",
        "title": "临济和尚赞",
        "author": "释师观",
        "content": "一喝当阳，寸丝不挂。\n挠括丛林，至今话欛。",
        "dynasty": "宋",
        "collection_info": null
    },
    {
        "uuid": "305c6a435a35976bdd9e6f58f71b066d",
        "title": "雪峰真觉祖师赞",
        "author": "释师观",
        "content": "三到投子，九上洞山。\n鰲山成道，已是自瞒。\n阿呵呵，惹得虚名走世间。",
        "dynasty": "宋",
        "collection_info": null
    },
    {
        "uuid": "337cccdf28ebab3a0c63656d911ea4e7",
        "title": "禅人写师顶相求赞  其一",
        "author": "释师观",
        "content": "或处禅林，或居树下。\n或在僧房，或白衣舍。\n法惠写出如是观，单明张拙秀才话。",
        "dynasty": "宋",
        "collection_info": null
    },
    {
        "uuid": "62b5025e14796b24fe4cbd19b8019deb",
        "title": "禅人写师顶相求赞  其二",
        "author": "释师观",
        "content": "禅不参，道不学，箇样村僧唱喏也。\n错错，一段风光无处着。",
        "dynasty": "宋",
        "collection_info": null
    },
    {
        "uuid": "7bbf0bb210a01b5ba9043f0e8bb62723",
        "title": "自赞",
        "author": "释师观",
        "content": "者村叟，能杰斗，踞胡床，一不守。\n临机拶着火星飞，惊起须弥颠倒走。",
        "dynasty": "宋",
        "collection_info": null
    },
    {
        "uuid": "4a767b3da05d338c2ede857c493df60b",
        "title": "信庵居士画月庵老衲月林顶相求赞",
        "author": "释师观",
        "content": "佛祖权衡，人天眼目。\n瞻之仰之，鼎分三足。\n休言六耳不同谋，断絃须是鸾胶续。",
        "dynasty": "宋",
        "collection_info": null
    },
    {
        "uuid": "087a66ae4ac187e6dcd53da2eb959645",
        "title": "化佛五臟先被人偷了",
        "author": "释师观",
        "content": "古佛行藏识者稀，为人一着太孤危。\n蓦然撞着白拈贼，倒腹倾肠付与伊。",
        "dynasty": "宋",
        "collection_info": null
    },
    {
        "uuid": "1af38a02bc1bf6cf996c90fe0d60b1c1",
        "title": "题中峰方丈",
        "author": "释师观",
        "content": "森森松竹耸中峰，八面玲珑眼界空。\n尽向石根寻马迹，谁人亲见道林翁。",
        "dynasty": "宋",
        "collection_info": null
    },
    {
        "uuid": "886b4db72ffe597db6d63a463562265e",
        "title": "木鱼",
        "author": "释师观",
        "content": "敲空作响人皆听，听听之时非是声。\n海藏龙宫留不住，却来箇裏现全身。",
        "dynasty": "宋",
        "collection_info": null
    },
    {
        "uuid": "3c0f9f1e1d144502e83b95a087118721",
        "title": "祖芳求僧",
        "author": "释师观",
        "content": "要得联芳继祖灯，直须发愤效卢能。\n三更月下传衣钵，惊动黄梅七百僧。",
        "dynasty": "宋",
        "collection_info": null
    },
    {
        "uuid": "0852332d347de36179e39facd88d098e",
        "title": "干帘席",
        "author": "释师观",
        "content": "捲起帘来见天下，千古丛林作话欛。\n承天今日再堤撕，一段风光无缝罅。",
        "dynasty": "宋",
        "collection_info": null
    },
    {
        "uuid": "bd81a37d44b0882839a30f655ba288a8",
        "title": "和蒋御带荐閤中三偈  其一",
        "author": "释师观",
        "content": "威音那畔绝安排，箇裏何曾有去来。\n如是住而无所住，摩酰眼向顶门开。",
        "dynasty": "宋",
        "collection_info": null
    },
    {
        "uuid": "12ab84b066a9e0fdbec0f6f555c5ebf2",
        "title": "和蒋御带荐閤中三偈  其二",
        "author": "释师观",
        "content": "唯凭者箇荐严妻，借路经过般若池。\n撒手那边无避处，大洋海裏火星飞。",
        "dynasty": "宋",
        "collection_info": null
    },
    {
        "uuid": "2a9882f9ea51c5f6101e82c26546932a",
        "title": "和蒋御带荐閤中三偈  其三",
        "author": "释师观",
        "content": "威风凛凛实难栖，正是灵山受记时。\n老倒月林无别说，非心非佛总非非。",
        "dynasty": "宋",
        "collection_info": null
    },
    {
        "uuid": "0178d471ded22bba7a574b20a826ce0f",
        "title": "辞李大谏再住万寿",
        "author": "释师观",
        "content": "年来老倒觉痴顽，振作丛林岂等闲。\n珍重贤侯休更问，且容懒散卧云间。",
        "dynasty": "宋",
        "collection_info": null
    },
    {
        "uuid": "be85e968e4f231b9d14038b484139d09",
        "title": "灵岩金钵堂化长明灯",
        "author": "释师观",
        "content": "龙潭吹灭纸烛，真箇人天眼目。\n举似庞公点头，祖祖灯灯相续。",
        "dynasty": "宋",
        "collection_info": null
    },
    {
        "uuid": "764e5a6fd3cd6e156cccc416334652ad",
        "title": "上伯井亭",
        "author": "释师观",
        "content": "曹源一滴水，散作人间瑞。\n茫茫宇宙中，几箇知惭愧。",
        "dynasty": "宋",
        "collection_info": null
    },
    {
        "uuid": "d355b0a32962c66f905c520b7668c228",
        "title": "童子求颂",
        "author": "释师观",
        "content": "山童山童，叉手当胸。\n高低普应，常在其中。",
        "dynasty": "宋",
        "collection_info": null
    },
    {
        "uuid": "b12bc36cc393b55d9eb36dbf02754627",
        "title": "惺惺石",
        "author": "释师观",
        "content": "惺惺石上坐频呼，绝后依前又再苏。\n自古自今无变异，直教觑着眼睛枯。",
        "dynasty": "宋",
        "collection_info": null
    },
    {
        "uuid": "721bb861d2aaaf1564622d24261b517a",
        "title": "颂古三十三首  其一",
        "author": "释师观",
        "content": "月上女曾与么去，我今亦依如是住。\n明明今古不曾藏，一点灵光常独露。",
        "dynasty": "宋",
        "collection_info": null
    },
    {
        "uuid": "48616f2db9e69043999b904cbd99e2f9",
        "title": "颂古三十三首  其二",
        "author": "释师观",
        "content": "以手策起眉毛，千圣从来不识。\n一会灵山俨然，说甚今朝昨日。",
        "dynasty": "宋",
        "collection_info": null
    },
    {
        "uuid": "ed3ae4ff3ab02b0101dc2c2beda179cb",
        "title": "颂古三十三首  其三",
        "author": "释师观",
        "content": "不属内外与中间，纔落思惟入魔境。\n大丈夫儿不自欺，翻身坐断毗卢顶。",
        "dynasty": "宋",
        "collection_info": null
    },
    {
        "uuid": "f7bd08fb359b5a78279fe36c1dae8f61",
        "title": "颂古三十三首  其四",
        "author": "释师观",
        "content": "红日杲杲，切忌寻讨。\n拈得便用，无非是宝。\n郑州梨，青州枣，大抵还他出处好。",
        "dynasty": "宋",
        "collection_info": null
    },
    {
        "uuid": "031a16abab82e89db26311b6a493a679",
        "title": "颂古三十三首  其五",
        "author": "释师观",
        "content": "汉既不管，秦亦不收。\n人平不语，水平不流。",
        "dynasty": "宋",
        "collection_info": null
    },
    {
        "uuid": "f6749bc6f269265c72b5a21a1cd6d331",
        "title": "颂古三十三首  其六",
        "author": "释师观",
        "content": "弟应兄呼画不成，谁人肯向裏头行。\n自从家破人亡后，直至如今事转生。",
        "dynasty": "宋",
        "collection_info": null
    },
    {
        "uuid": "273f16dfda73613aad97348ea0abe6bd",
        "title": "颂古三十三首  其七",
        "author": "释师观",
        "content": "用处天然别，更不落思惟。\n山河并大地，全露法王机。",
        "dynasty": "宋",
        "collection_info": null
    },
    {
        "uuid": "b7ea6efaa51d2d50114bdf018d2185b5",
        "title": "颂古三十三首  其八",
        "author": "释师观",
        "content": "全提正令，高低普应。\n三应三呼，谛听谛听。",
        "dynasty": "宋",
        "collection_info": null
    },
    {
        "uuid": "4b739d60e09124ef4404075dfaca854e",
        "title": "颂古三十三首  其九",
        "author": "释师观",
        "content": "自从胡乱后，更不少盐醤。\n开口便见胆，岂在语言上。",
        "dynasty": "宋",
        "collection_info": null
    },
    {
        "uuid": "975152e489b361ed4b2683d194259c3a",
        "title": "颂古三十三首  其一○",
        "author": "释师观",
        "content": "百丈卷席，马祖升堂。\n作么作么，验尽当行。",
        "dynasty": "宋",
        "collection_info": null
    },
    {
        "uuid": "8fdbde63a5a5770e544ed09acc57c44a",
        "title": "颂古三十三首  其一一",
        "author": "释师观",
        "content": "分明与么无无无，释迦弥勒是他奴。\n茫茫宇宙人无数，几个男儿是丈夫。",
        "dynasty": "宋",
        "collection_info": null
    },
    {
        "uuid": "3b4329ebd43a1f3ea911457332c5cfbb",
        "title": "颂古三十三首  其一二",
        "author": "释师观",
        "content": "不落不昧，东倒西擂。\n铁壁银山，一时粉碎。\n不昧不落，且无造作。\n诚哉是言，不从人学。",
        "dynasty": "宋",
        "collection_info": null
    },
    {
        "uuid": "d92d16a55ff07fe442f0e581836a0db6",
        "title": "颂古三十三首  其一三",
        "author": "释师观",
        "content": "突出难辨辨得出，师子翻身师子窟。\n哮吼一声天地空，惊起须弥高突兀。",
        "dynasty": "宋",
        "collection_info": null
    },
    {
        "uuid": "6c701917a31b6d55b9e88558aef16223",
        "title": "颂古三十三首  其一四",
        "author": "释师观",
        "content": "未审魂灵往那方，无栖泊处露堂堂。\n水向石边流出冷，风从花裏过来香。",
        "dynasty": "宋",
        "collection_info": null
    },
    {
        "uuid": "1a3edf0793d9fbf6c444865b63932ea7",
        "title": "颂古三十三首  其一五",
        "author": "释师观",
        "content": "如何是佛，更莫别求。\n相随来也，四大部洲。",
        "dynasty": "宋",
        "collection_info": null
    },
    {
        "uuid": "f45cac8247af2d810757e8fac9c1267e",
        "title": "颂古三十三首  其一六",
        "author": "释师观",
        "content": "叉手进前，寂子不会。\n杀人活人，好箇三昧。\n这般阿师，丛林殃害。\n白云尽处是青山，行人更在青山外。",
        "dynasty": "宋",
        "collection_info": null
    },
    {
        "uuid": "cc730f33b5989454211ff9c42d2487bf",
        "title": "颂古三十三首  其一七",
        "author": "释师观",
        "content": "大唐国裏无禅师，独弄单提见也无。\n茫茫宇宙人无数，几箇男儿是丈夫。",
        "dynasty": "宋",
        "collection_info": null
    },
    {
        "uuid": "ee8ffd5b5408fe882e7ed3d3e403e80c",
        "title": "颂古三十三首  其一八",
        "author": "释师观",
        "content": "真佛屋裏坐，开口成话堕。\n幸自可怜生，教我说甚么。",
        "dynasty": "宋",
        "collection_info": null
    },
    {
        "uuid": "e97272d2ec82d29d84b69bd093e3c7fb",
        "title": "颂古三十三首  其一九",
        "author": "释师观",
        "content": "如何是佛殿裏底，世出世间难可比。\n万国同歌河海清，稽首拜手元是你。",
        "dynasty": "宋",
        "collection_info": null
    },
    {
        "uuid": "8e48fe381402c7f37ba81ed12991d4ea",
        "title": "颂古三十三首  其二○",
        "author": "释师观",
        "content": "吃粥了也洗钵盂，已是分明说向渠。\n有时冷地思量着，点铁成金举世无。",
        "dynasty": "宋",
        "collection_info": null
    },
    {
        "uuid": "a2d11667b6cb763a6bf61ae404f8de24",
        "title": "颂古三十三首  其二一",
        "author": "释师观",
        "content": "拈得便用，胡麻厮缴。\n冷地看来，知恩者少。",
        "dynasty": "宋",
        "collection_info": null
    },
    {
        "uuid": "8cbe9120c5351cf43dd77f0799210236",
        "title": "颂古三十三首  其二二",
        "author": "释师观",
        "content": "一着高一着，一步阔一步。\n五百年间生，指出这条路。\n这条路，十圣三贤皆罔措。",
        "dynasty": "宋",
        "collection_info": null
    },
    {
        "uuid": "e475cac3c9cff6b7b92b66b3c489431c",
        "title": "颂古三十三首  其二三",
        "author": "释师观",
        "content": "非男女相末山主，今古堂堂常独露。\n常独露兮见也么，清声藉藉播寰宇。",
        "dynasty": "宋",
        "collection_info": null
    },
    {
        "uuid": "5a6f54e6414d6bedb0e4f542d30e8031",
        "title": "颂古三十三首  其二四",
        "author": "释师观",
        "content": "香严上树，住住住住。\n拟问如何，葛藤露布。",
        "dynasty": "宋",
        "collection_info": null
    },
    {
        "uuid": "54656a968f5b131474119e9e15ee32bd",
        "title": "颂古三十三首  其二五",
        "author": "释师观",
        "content": "前三三与后三三，不可承当不可参。\n更问清凉多少众，月移松影落寒潭。",
        "dynasty": "宋",
        "collection_info": null
    },
    {
        "uuid": "a52ef4b42dc34ef10365c71f7a758dfd",
        "title": "颂古三十三首  其二六",
        "author": "释师观",
        "content": "堕落眉鬚不得塔，三文使尽见分疎。\n无端大岭重饶舌，数丈龟毛举世无。",
        "dynasty": "宋",
        "collection_info": null
    },
    {
        "uuid": "4794052def3eace4083c0e1d9627390d",
        "title": "颂古三十三首  其二七",
        "author": "释师观",
        "content": "日裏看山好，好在什么处。\n要见老云门，不落第二句。",
        "dynasty": "宋",
        "collection_info": null
    },
    {
        "uuid": "dd20339ccf749598471afeecec874ec4",
        "title": "颂古三十三首  其二八",
        "author": "释师观",
        "content": "一字入公门，九牛拔不出。\n咄这野狐精，鼻孔都打失。",
        "dynasty": "宋",
        "collection_info": null
    },
    {
        "uuid": "25a51ebb9d58200ea1b781e4c830b436",
        "title": "颂古三十三首  其二九",
        "author": "释师观",
        "content": "要箇无禅底国师，纔涉毫芒便取诛。\n堪笑这僧垂手处，道无便见有偏枯。",
        "dynasty": "宋",
        "collection_info": null
    },
    {
        "uuid": "5d0dc7e65df389c0bf9efbe91ea56da7",
        "title": "颂古三十三首  其三○",
        "author": "释师观",
        "content": "来说是非者，便是是非人。\n诚哉是言也，弄物不知名。",
        "dynasty": "宋",
        "collection_info": null
    },
    {
        "uuid": "2b73d47f7e98718cf466be5979941add",
        "title": "颂古三十三首  其三一",
        "author": "释师观",
        "content": "牛过窗櫺，错为安名。\n大唐国裏，不见一人。",
        "dynasty": "宋",
        "collection_info": null
    },
    {
        "uuid": "45b9fc00d1e508debd198c8f80bb7efe",
        "title": "颂古三十三首  其三二",
        "author": "释师观",
        "content": "馿放三千，马放八百。\n透过重关，未为英杰。",
        "dynasty": "宋",
        "collection_info": null
    },
    {
        "uuid": "11e22f07e5516d8439421a0ddaa22d81",
        "title": "颂古三十三首  其三三",
        "author": "释师观",
        "content": "海神知贵不知价，留与人间光照夜。\n碧眼胡僧笑点头，谁知用处无缝罅。",
        "dynasty": "宋",
        "collection_info": null
    },
    {
        "uuid": "5331a8f08b0cf2ba71bd9a87bb90d6ae",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其一",
        "author": "赵蕃",
        "content": "故乡堕渺茫，乃此穷山依。\n力业困乏资，萧飒如秋晖。\n人生初无根，岁月着翼飞。\n更堪几寒暑，蔓草真同归。\n与怀死后名，不补身前饥。\n已矣勿多谭，宁能置深悲。",
        "dynasty": "宋",
        "collection_info": null
    },
    {
        "uuid": "00e57b27ced960db7357767933ce0c01",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其二",
        "author": "赵蕃",
        "content": "渊明生乱世，何意争鹤轩。\n念归非一日，寓说因田园。\n不嗟瓶储空，宁叹竈绝烟。\n声名向千载，谁得加磨研。\n孟轲论尚友，我亦佩此言。\n古人未易诬，今代无兹贤。",
        "dynasty": "宋",
        "collection_info": null
    },
    {
        "uuid": "eebf2c23ed2f11bcd4686e4656dfd702",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其三",
        "author": "赵蕃",
        "content": "谁云钟期死，伯牙遂忘琴。\n渊明出晋宋，东坡作知音。\n究其出处间，岨峿皆直寻。\n和诗固亡恙，端若一手斟。\n我时诵其集，危坐常加钦。\n缅怀两先生，千古同此心。",
        "dynasty": "宋",
        "collection_info": null
    },
    {
        "uuid": "49ec569f734bdbb003f9ce8898562485",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其四",
        "author": "赵蕃",
        "content": "四皓逃商山，下视衣褐娄。\n不知建成客，孰与封君酬。\n夷齐古逸民，食粟犹耻周。\n何曾堕人计，图安卒成忧。\n不然靖节翁，那与沮溺俦。\n顾于一日间，无羡斯无求。",
        "dynasty": "宋",
        "collection_info": null
    },
    {
        "uuid": "d80009c7042f6dea613b44c17e03242d",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其五",
        "author": "赵蕃",
        "content": "去年迫重九，倦游正长干。\n税驾僧屋古，无从借船官。\n今年山中居，朝暮无续餐。\n朔身谩九尺，何时辞馁寒。\n货殖赐何有，箪瓢未臞颜。\n因知昔人意，道胜贫非关。",
        "dynasty": "宋",
        "collection_info": null
    },
    {
        "uuid": "52b87e2d360b6edb60d4442f28dad1fa",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其六",
        "author": "赵蕃",
        "content": "閒居起常早，倦巾首如蓬。\n偶翻西都书，意外文字工。\n清名谁为高，凛凛惟楚龚。\n当时岂无人，罕与二子同。\n乃知士生世，不贵侯籍通。\n九原如可作，何惮执鞭从。",
        "dynasty": "宋",
        "collection_info": null
    },
    {
        "uuid": "d99c2ff25e701b9746c08085b0931b7d",
        "title": "东坡在惠州窘于衣食以重九近有樽俎萧然之叹和渊明贫士七诗今去重九三日尔仆以新谷未升方绝粮是忧至于樽俎又未暇计也因诵靖节贫士诗及坡翁所和者辄復用韵  其七",
        "author": "赵蕃",
        "content": "昔在庞德公，有足不入州。\n鸾凤自有志，燕雀安可俦。\n乃知金石坚，不逐万物流。\n当时天下事，固为长者忧。\n未易一木支，杀身何能酬。\n令人为短气，哀哉融与修。",
        "dynasty": "宋",
        "collection_info": null
    },
    {
        "uuid": "5b9d1e4f0edb08f8fd7133d0495578e1",
        "title": "谒文叔于松谷",
        "author": "赵蕃",
        "content": "鷄鸣戒柴车，月落到林寺。\n先生方睡美，童子惊客至。\n晨霜粲屋瓦，初日照平地。\n虽非赞公宿，似是超师谊。\n分携属秋风，倏忽竟此岁。\n相望不为远，数见良不易。\n公行立朝班，我政亲农耜。\n自兹出处殊，宁使心迹异。\n欢华一朝宠，风节千古事。\n要令松谷名，因公表于世。",
        "dynasty": "宋",
        "collection_info": null
    },
    {
        "uuid": "86116dc30e2b495fc33f336930deb2ec",
        "title": "自玉山归竹隠投宿广平院",
        "author": "赵蕃",
        "content": "久客倦城市，薄言归田庐。\n秣马待日敛，颠风忽来俱。\n横策径成去，扑扑埃满鬚。\n晴雷隠虚空，数雨如投珠。\n渴甚念茗饮，迟回寻梵居。\n少焉復前迈，行行过烟墟。\n但惊田畴间，有似槁復苏。\n及经道途衝，余流尚通渠。\n乃悟适来雨，咫尺或有无。\n天公本何心，分龙信非诬。\n自兹到吾栖，岗岭更复迂。\n山穷偶逢寺，可以休仆痡。\n投鞍议食事，仅具粥一盂。\n道人吾故人，问我来崎岖。\n既能设瓜果，村酒亦復沽。\n我愧非渊明，僧诚远公徒。\n停杯竟高枕，梦境知何如。\n明当带星起，草露徒侵裾。\n还家一何忙，视竹齐架书。\n优哉且自适，休问瓶无储。",
        "dynasty": "宋",
        "collection_info": null
    },
    {
        "uuid": "5eace553a9010c961af2206261ed9b35",
        "title": "遣兴二首  其一",
        "author": "赵蕃",
        "content": "秋清意自佳，况此山崦静。\n今晨风日暖，亦復起我病。\n丛深木樨多，激烈香成阵。\n何必薝卜林，方能明佛性。",
        "dynasty": "宋",
        "collection_info": null
    },
    {
        "uuid": "4738b4402ccdb6fa2e25c111cd928706",
        "title": "遣兴二首  其二",
        "author": "赵蕃",
        "content": "西风何从来，惊我庭下绿。\n竹君了不知，俨立若带束。\n山居陋无友，弔影唯吾仆。\n得此助婆娑，宁能嘆幽独。",
        "dynasty": "宋",
        "collection_info": null
    },
    {
        "uuid": "bc46ab54cd3a99baa5d8dd3be03839ed",
        "title": "寒夜晓起呈斯远",
        "author": "赵蕃",
        "content": "黄昏月甚佳，夜半风忽起。\n直疑天又变，况觉寒逾水。\n破衾不能温，曲身岂復论。\n窗明亟问似，霜裏明朝暾。\n梅开何处树，索莫谁能顾。\n被褐復扶筇，从君觅诗去。",
        "dynasty": "宋",
        "collection_info": null
    },
    {
        "uuid": "cc4bdc48eea339ae8a2ee5d946c15506",
        "title": "晨起",
        "author": "赵蕃",
        "content": "布衾失余温，纸窗启微明。\n霜粲万瓦白，江可一苇横。\n故园菊应荒，郢岸梅且荣。\n客游胡滞留，岁事行峥嵘。",
        "dynasty": "宋",
        "collection_info": null
    },
    {
        "uuid": "cfd9d7cac8390e809e2cd64f11616b4c",
        "title": "幽居",
        "author": "赵蕃",
        "content": "窗前亦何有，有槐俨而长。\n植之自谁欤，花开几经黄。\n那知窗中人，不作昔日忙。\n但恋六月荫，超然傲羲皇。",
        "dynasty": "宋",
        "collection_info": null
    },
    {
        "uuid": "f0cf6daf526b8ec6382050e9bfba5279",
        "title": "得晴欲过江访梅已忽病作天亦復阴怅然有赋",
        "author": "赵蕃",
        "content": "立春数日间，梅花未多睹。\n书窗有折枝，每浸则微吐。\n残编宵未眠，卯酒朝自举。\n时闻递幽香，似接谭妙语。\n林园何人家，厥地非容与。\n曾知将军祠，老木瞰江浒。\n时中几及之，欲往遭雪阻。\n莫要居士麯，但费先生楮。\n前朝得霜霁，决意唤鸣樐。\n肩舆已出门，邂逅谒吾侣。\n忽焉头岑岑，归卧更侵膂。\n或者疟为祟，又意瘴莫御。\n杯铛且弃置，药饵事煎煮。\n岂唯病独然，阴云重弥宇。\n羲之嗜山水，誓墓不自许。\n涪翁访岑公，亦叹连朝雨。\n世人肆贪求，妄意辄簪组。\n宁知一笑适，亦自有从拒。\n天云会当开，我病亦应愈。\n但恐梅之花，蹁跹如化羽。",
        "dynasty": "宋",
        "collection_info": null
    },
    {
        "uuid": "c59213985e2a7e82ed45011b71cbeb24",
        "title": "从孙一昆仲求毗陵笔",
        "author": "赵蕃",
        "content": "宣城死诸葛，管城不中书。\n我无操舟长，顾病河流纡。\n朝来罢茶瓯，闲诗念追摹。\n毛锥不胜任，一战惊摧车。\n孙郎吴中回，此物富有余。\n自云得秘法，蠹口绝觊觎。\n君今英妙年，赋成似相如。\n自宜给笔札，奏技承明庐。\n非如寒窗人，章句分锱铢。\n多贮竟胡为，何妨稍遗余。",
        "dynasty": "宋",
        "collection_info": null
    },
    {
        "uuid": "6581b8a89f046b54025497b40906c99c",
        "title": "远斋作十二辰歌见赠且帅同作",
        "author": "赵蕃",
        "content": "虫臂鼠肝能几许，何如径驾牛车去。\n虎头未必果痴绝，死穴旧来输狡兔。\n先生端是人中龙，为蛇画足吾何功。\n士穷有愧食谷马，况乃烂羊关内封。\n春风开花到猴李，白酒黄鸡思下里。\n赋因狗监笑相如，猪肝不食宁为说。",
        "dynasty": "宋",
        "collection_info": null
    },
    {
        "uuid": "0a6baecd2e49e664eab21d03d1c1d800",
        "title": "题归去来图",
        "author": "赵蕃",
        "content": "渊明岂乐居岩薮，逢此百罹聊饮酒。\n龚生未免不食亡，孔融竟落姦雄手。\n想见龙眠下笔时，伫目精神思尚友。\n开图我亦有遗恨，不得执屦从其后。",
        "dynasty": "宋",
        "collection_info": null
    },
    {
        "uuid": "db29ff0509ee5b39f4c3513d41ebf02b",
        "title": "送周仲材罢官还婺女侍旁",
        "author": "赵蕃",
        "content": "天风索索鸣枯桑，天寒自兹繁雪霜。\n故人别我向何许，兰溪水深苇可杭。\n忆初识君上君堂，论交许参鸿雁行。\n三年还往少间断，惠好如此宜毋忘。\n人生会合胡能常，君行我留增慨慷。\n虽云吴楚数驿地，书札便恐疎寄将。\n君才有如玉截肪，不待雕琢成文章。\n一官婆娑百僚底，众谓宝器横道旁。\n问君此去何其忙，金尊綵服乐未央。\n他年盛事一门见，父子持橐俱明光。",
        "dynasty": "宋",
        "collection_info": null
    },
    {
        "uuid": "e70c5dceb7f3cfee0aefe470e4323a26",
        "title": "张信州祷晴辄应以诗贺之",
        "author": "赵蕃",
        "content": "舍东舍西缲车鸣，陂南陂北秧壠平。\n共期今年好春事，自兹无苦惟须晴。\n如何忽作十日雨，农夫辍耕病红女。\n尔曹惴惴何足云，忍使忧形使君虑。\n人言水旱有常数，丰凶不假祈禳助。\n那知使君为民尔，一念未萌神固许。\n朝来风色端何祥，溪流復故山屏张。\n欣然此屋尽和气，使君之赐真无央。",
        "dynasty": "宋",
        "collection_info": null
    },
    {
        "uuid": "13dd5a5c15ac722c3b3699a99770a19d",
        "title": "喜晴",
        "author": "赵蕃",
        "content": "春风吹晴檐雨止，兰芽半吐梅堆委。\n阶前背荫苔藓深，曳杖不妨成细履。\n浮生忧喜均何如，谁能役役愁其躯。\n时閒意适且自慰，莫问诘朝瓶乏储。",
        "dynasty": "宋",
        "collection_info": null
    },
    {
        "uuid": "e2ada4007bb3676b3f5d6be032d4402a",
        "title": "乐岁歌",
        "author": "赵蕃",
        "content": "早禾登场无余粒，晚禾结穟俱全实。\n如闻自入夏秋来，十日一雨晴五日。\n去年夏旱秋与同，早禾半穫晚禾空。\n未云收获告毕工，十家九家愁叹中。\n岂知今年有丰殖，父子相安妻反室。\n东坡先生故尝言，民自天民天定恤。\n我今千里方来归，释担先题乐岁诗。\n其谁传似闾里儿，乘时闭籴将安施。",
        "dynasty": "宋",
        "collection_info": null
    },
    {
        "uuid": "903f7f926f424756146da70d57ad2192",
        "title": "落星寺",
        "author": "赵蕃",
        "content": "我自庐山十五载，犇走坐受世迫隘。\n今年一梦落星湾，遥赏意短终不快。\n褰裳高步千仞冈，下视城郭等蓬块。\n阴风远来龙噫吟，大江东下波滂湃。\n远游止为两眸计，扶杖深叹造物大。\n五老自是吾故人，一笑却恨浮云碍。\n欲搜短句记来游，倚槛孤啸上方外。\n康州涪翁我所师，借问遗碑悉安在。",
        "dynasty": "宋",
        "collection_info": null
    },
    {
        "uuid": "ee014f644241c5293934c671e7e5a57d",
        "title": "过女儿浦",
        "author": "赵蕃",
        "content": "青山峩峩耸髻鬟，流水瑟瑟鸣佩环。\n朝云暮雨在何许，秋月春风空自閒。\n予今老矣鬓且斑，行役殆遍江之南。\n旧游渺邈大姑石，吾家侧近丫头岩。",
        "dynasty": "宋",
        "collection_info": null
    },
    {
        "uuid": "6a160b7b4c0db571406fed3d6ee0c806",
        "title": "抵南康",
        "author": "赵蕃",
        "content": "江天漠漠江云湿，江波浩浩江鸥急。\n二十年间几经历，欲论旧事俱陈迹。\n舟人渔子笑且语，不知客子行路苦。\n今夜解帆落星渚，典衣市酒宽久旅。",
        "dynasty": "宋",
        "collection_info": null
    },
    {
        "uuid": "e56c561fb298d466aecbd167858d893b",
        "title": "成父以子进酿法为酒酒成许分贶趣之以诗併呈子进昆仲",
        "author": "赵蕃",
        "content": "苏仙尽饮不满勺，平生愿求酒方略。\n空山松桂不使间，必使捐糜效斟酌。\n自言坐客有酣适，己虽独醒同醉乐。\n是心可以付调元，叹息乡来湖海着。\n迩来继有孙夫子，文高饮少俱苏若。\n如何喜酿又相似，叔敖典型乱今昨。\n谈间快说酒中病，鏖战如遇将军霍。\n至其妙处殆神授，后稷播种神农药。\n冬篘近撇不老泉，石室兰溪望风却。\n我时篮舆适过之，静扫玉亭供偃薄。\n呼童洗觞置我前，谓我多寡随人各。\n讵须珠玉始修容，濡唇顿尔忘谐谑。\n我云此乃酒御史，径取橄榄充咀嚼。\n庶几正味两相类，祛我沉痾屏无作。\n我家是邦陋随俗，白酒酿来纔宿诺。\n彼人固肯号茅柴，此意岂復知京洛。\n阿连闻道愈于我，换米急抛居士屩。\n不劳火齐挠妻孥，要与论功上麟阁。\n祇今旬月计已熟，沾溉况自有夙约。\n醉乡道路久生梗，愁城疆界思开拓。\n便须健步速持似，预恐肴核穷搜索。\n梅公不与俗子对，我亦竹门无锁钥。\n但判醉倒更微吟，万事休休还莫莫。",
        "dynasty": "宋",
        "collection_info": null
    },
    {
        "uuid": "619f8923f7f0a392ad4dbceef88a93a7",
        "title": "近乏笔託二张求之于市殊不堪也作长句以资一笑",
        "author": "赵蕃",
        "content": "诗老作诗穷欲死，序诗乃得欧阳氏。\n序言人穷诗乃工，此语不疑如信史。\n少陵流落白也窜，郊岛摧埋终不起。\n是知造物恶镌镵，故遣饥寒被其体。\n嗟我少小不解事，失身偶落翰墨裏。\n年来百念已灰灭，只有宿心犹在此。\n后来不作诸老亡，冥行恐堕涧谷底。\n虽云黄卷可尚友，糟粕讵能臻妙理。\n率然有作每自厌，一纸真成再三毁。\n庶几穮蔉望丰年，亦学乘流到涯涘。\n那知事乃有大缪，艺未及成穷已至。\n皆言诗工固可俟，穷为先兆自应尔。\n坐兹不復置追悔，志在温饱诚足鄙。\n玄泓管楮日相从，固异小人甘若醴。\n朅来中书忽告老，一朝左右手俱废。\n嘲风咏月不耐閒，按图姑听求诸市。\n我诗纵不称犀象，苇管鸡毛那惯使。\n纷纷着墨与水浮，势如丝乱安得治。\n戏题满几辄大笑，翻忆儿诗污窗纸。\n操舟无长病河纡，我诗固说当罪己。\n又闻工欲善乃事，未有不先资利器。\n作笺搜乞累朋友，往往犹吾叹崔子。\n锦囊藤箧世不乏，鼠啮虫攻谁料理。\n那知我辈有百艰，此事且然他可比。",
        "dynasty": "宋",
        "collection_info": null
    },
    {
        "uuid": "e4574247cb2e29c71ff64ae72ddaa6e6",
        "title": "郡檄子肃检视旱田以诗寄之",
        "author": "赵蕃",
        "content": "是邦且熟无多收，况于水旱相为忧。\n使君奏课避非实，檄公按视临田畴。\n民闻公来相告语，活国忧民公自许。\n平时爱我如恐伤，今胡不能为轻赋。\n人生衣食固有端，作苦宁敢求自安。\n分当戮力给公上，何意年岁逢艰难。\n吾君德盛过文景，诏书屡下民惟省。\n公其为我谢使君，考虽下下民安枕。",
        "dynasty": "宋",
        "collection_info": null
    },
    {
        "uuid": "ce33cb17cb05ff16542ef19ae6741c8c",
        "title": "题江贯道江行晚日图",
        "author": "赵蕃",
        "content": "霞尾千山赤，云腰几树连。\n若非彭蠡正，当是洞庭偏。\n岁月惊飞鸟，功名忆堕鸢。\n开图若有感，归思忽无边。",
        "dynasty": "宋",
        "collection_info": null
    },
    {
        "uuid": "35d1112ad2bd86d0935357a02caf2f9f",
        "title": "晨起",
        "author": "赵蕃",
        "content": "人语村村好，鸡声处处闻。\n树犹埋宿雨，山未释停云。\n俯仰夏已度，屈伸秋又分。\n平生灯火念，牢落嘆离羣。",
        "dynasty": "宋",
        "collection_info": null
    },
    {
        "uuid": "12e7f149a877a653a11d6685d0bd3f49",
        "title": "幽居多暇风雨兼旬山色菁葱禽声在树顾而乐之因赋此",
        "author": "赵蕃",
        "content": "林雪干留冻，巘云行带昏。\n幽人贪熟睡，檐鹊故多言。\n宿润微侵屦，晨光渐满轩。\n倦能行竹径，闲且灌兰盆。",
        "dynasty": "宋",
        "collection_info": null
    },
    {
        "uuid": "de90567e207ef8d4bfb887f911d62223",
        "title": "有以灵寿杖为贶周旋累年忽尔摧折感而赋之",
        "author": "赵蕃",
        "content": "度岭且万里，友于凡几年。\n忽惊同拉朽，何敢恃扶颠。\n跻胜亡行具，结趺聊坐禅。\n山南与山北，从此罢蹁跹。",
        "dynasty": "宋",
        "collection_info": null
    },
    {
        "uuid": "7da8806dbdfd3c31b169152b6727b83f",
        "title": "山行",
        "author": "赵蕃",
        "content": "晨起雨间雪，晚行风送晴。\n梅残冰玉瘦，林远画图呈。\n贾客嗟长路，农夫乐早耕。\n余怀独无累，徙倚待诗成。",
        "dynasty": "宋",
        "collection_info": null
    },
    {
        "uuid": "264adb29592699efc6bdfc0915712e25",
        "title": "清明",
        "author": "赵蕃",
        "content": "寒食又清时，连阴得蹔晴。\n欲知春事晚，已见绿阴成。\n蝶有俱飞逐，鸟仍求友声。\n春衣期暖至，短褐尚寒生。",
        "dynasty": "宋",
        "collection_info": null
    },
    {
        "uuid": "9a15f09dc0de9b876e1ba59d27692c88",
        "title": "徙居祖印寺",
        "author": "赵蕃",
        "content": "十载依修竹，今秋始一辞。\n琴书与俱载，风月故长随。\n四海均为寓，旁观莫浪疑。\n全家肯同住，未媿鹿门期。",
        "dynasty": "宋",
        "collection_info": null
    },
    {
        "uuid": "8c493f420353cddc01014ca1b8c0e476",
        "title": "郊居秋晚五首  其一",
        "author": "赵蕃",
        "content": "旧岁旱为虐，今年雨以时。\n如闻诸郡国，可脱半寒饥。\n我自无田者，空成乐岁诗。\n谁官太史氏，直笔要无遗。",
        "dynasty": "宋",
        "collection_info": null
    },
    {
        "uuid": "a12417afbe0d23c1f8e6de138aa55640",
        "title": "郊居秋晚五首  其二",
        "author": "赵蕃",
        "content": "祇道秋萧索，木犀能再开。\n惊看倚修竹，便恐满苍苔。\n花瘦非畴昔，香深有自来。\n微吟真浪尔，细折为谁哉。",
        "dynasty": "宋",
        "collection_info": null
    },
    {
        "uuid": "c0500cc7303570fc89819d6811a5d98c",
        "title": "郊居秋晚五首  其三",
        "author": "赵蕃",
        "content": "庭菊种匪晚，秋风开尔迟。\n人嗟地力薄，我有岁寒期。\n兰芷元同类，蒿莱敢肆欺。\n怀哉非失所，社老谩衔悲。",
        "dynasty": "宋",
        "collection_info": null
    },
    {
        "uuid": "64c39d805c2dd48bdf9d2c4623f46eb1",
        "title": "郊居秋晚五首  其四",
        "author": "赵蕃",
        "content": "松柏有正性，风霜无横侵。\n南方异摇落，众木共青森。\n曲士应怀悦，我曹尝感心。\n诗成谁和者，絃绝未忘琴。",
        "dynasty": "宋",
        "collection_info": null
    },
    {
        "uuid": "1101c254a729281d362e8dfd0f2393d0",
        "title": "郊居秋晚五首  其五",
        "author": "赵蕃",
        "content": "霜雨飞何密，穷秋易作悲。\n长身竹孤瘦，短髮草黄萎。\n渐迩风霜迫，谁无裘褐思。\n向惟逃夏日，今已念朝曦。",
        "dynasty": "宋",
        "collection_info": null
    },
    {
        "uuid": "bd6fc29f38f4054499d9a50e3173dedd",
        "title": "催租人至作",
        "author": "赵蕃",
        "content": "竹屋煎茶罢，风床散帙余。\n花残蜂不至，食尽雀来疎。\n无客对挥麈，有筇扶遶除。\n兹时潘处士，诗败为催租。",
        "dynasty": "宋",
        "collection_info": null
    },
    {
        "uuid": "d0faadfc6db663a9b77d7c30e40b56bb",
        "title": "端峰往还三首  其一",
        "author": "赵蕃",
        "content": "振衣犹户内，发兴已云端。\n问路非生境，逢人若素欢。\n行知近林邃，望觉远峰攒。\n顾可资瞻眺，胡能恤髀髋。",
        "dynasty": "宋",
        "collection_info": null
    },
    {
        "uuid": "5ca323568cfdb6fc7a167eb34d8536f7",
        "title": "端峰往还三首  其二",
        "author": "赵蕃",
        "content": "甚厌穷居陋，聊为佛界遨。\n追随有逢掖，应对属方袍。\n褊性便幽隠，畏途思避逃。\n明当与山别，回首念尘劳。",
        "dynasty": "宋",
        "collection_info": null
    },
    {
        "uuid": "f6049fb01ca3506cbbaee9cbec451d7b",
        "title": "端峰往还三首  其三",
        "author": "赵蕃",
        "content": "蹔住已积日，此生知几来。\n敛容看夭矫，侧足避崔嵬。\n随意从登降，无心计挽推。\n云寒易成晚，家近故须回。",
        "dynasty": "宋",
        "collection_info": null
    },
    {
        "uuid": "79b26a5e605a35ebf1c004d2b09c2d7b",
        "title": "小园早步",
        "author": "赵蕃",
        "content": "今朝欣雨止，天气渐清和。\n篱落小桃破，阶除驯雀多。\n占方移果树，带土数蔬科。\n农务侵寻及，吾宁久卧疴。",
        "dynasty": "宋",
        "collection_info": null
    },
    {
        "uuid": "c6e624ca0fe18ffdd1de94ffc5c7f4d9",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其一",
        "author": "赵蕃",
        "content": "摧轮荒水磨，涨潦失连湖。\n纵使非长路，能忘去此都。\n未应为物役，真復坐饥驱。\n好在佳山水，悬应识故吾。",
        "dynasty": "宋",
        "collection_info": null
    },
    {
        "uuid": "eb4bbadc04faf1a8548076041b9d0ae1",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其二",
        "author": "赵蕃",
        "content": "草草朝成市，匆匆客繫船。\n荒鸡乱人语，细雨杂炊烟。\n岁月真前梦，江山殆宿缘。\n沙鸥应笑我，疎鬓异当年。",
        "dynasty": "宋",
        "collection_info": null
    },
    {
        "uuid": "f009f8097cc4ba41f0fd351a6235304c",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其三",
        "author": "赵蕃",
        "content": "岸尽催撑渡，风横促解桥。\n传闻记常岁，伟观得今朝。\n时有疎钟度，谁云隔岸遥。\n明当绝溪去，应为好山招。",
        "dynasty": "宋",
        "collection_info": null
    },
    {
        "uuid": "36f42745f1cd2b21acd4bbc9569647c8",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其四",
        "author": "赵蕃",
        "content": "下水有放溜，泝流多哭滩。\n人能等迟速，事岂病艰难。\n返照千山赤，春风两鬓寒。\n生平惯行役，无復漫悲酸。",
        "dynasty": "宋",
        "collection_info": null
    },
    {
        "uuid": "9094ac238aa4f5c7b090b3dcba19864a",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其五",
        "author": "赵蕃",
        "content": "汭口成孤泊，章岩说旧游。\n征商毋见挽，日暮自应休。\n烟暝栖鸦树，沙昏宿鹭洲。\n浮生真泛泛，吾道莽悠悠。",
        "dynasty": "宋",
        "collection_info": null
    },
    {
        "uuid": "057d57eca5b909616b8f23025c86d552",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其六",
        "author": "赵蕃",
        "content": "借石谁为主，叫应呼莫譍。\n楼高才隠约，树远更崚嶒。\n挂席凡三过，停桡欠一登。\n扁舟向何许，漂泊傍渔罾。",
        "dynasty": "宋",
        "collection_info": null
    },
    {
        "uuid": "3925fcd8d6671ad114d99a2c3add464a",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其七",
        "author": "赵蕃",
        "content": "楼殿何年寺，樯帆别郡船。\n溪山妙图画，井邑盛人烟。\n未觉乡音改，空惊岁事迁。\n桃花知不远，底处觅真僊。",
        "dynasty": "宋",
        "collection_info": null
    },
    {
        "uuid": "020f24ad54e7ad90617d105f599f4348",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其八",
        "author": "赵蕃",
        "content": "不见千株树，空留百尺台。\n仙人定无有，行客自裴回。\n更欲危栏倚，生嫌莫色催。\n病僧多不出，门外长苍苔。",
        "dynasty": "宋",
        "collection_info": null
    },
    {
        "uuid": "8788b9738953d5857ff02bfca5cb9000",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其九",
        "author": "赵蕃",
        "content": "望望龟峰寺，行行番国船。\n林深寒日薄，沙逈晚风颠。\n能赋思孙楚，同行有惠连。\n好诗相拨触，才尽不能宣。",
        "dynasty": "宋",
        "collection_info": null
    },
    {
        "uuid": "d98fe1fea290ddf2e4917686beafa7d9",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其一○",
        "author": "赵蕃",
        "content": "唤渡风殊怀，穿林日向中。\n飞泉半崖落，峭壁与天通。\n往者名犹在，仙人事已空。\n徐岩不为远，归去若匆匆。",
        "dynasty": "宋",
        "collection_info": null
    },
    {
        "uuid": "6b5197ee40a3dcd4c7a125384d2a7cf1",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其一一",
        "author": "赵蕃",
        "content": "试登云锦阁，还上揖仙亭。\n栋宇虽摧落，江山自典型。\n衝风聊策杖，晚日更扬舲。\n要写吴江句，初无六尺屏。",
        "dynasty": "宋",
        "collection_info": null
    },
    {
        "uuid": "801c692313b77d5eb57cb6e2c84593b6",
        "title": "闰月二十日离玉山八月到余干易舟又二日抵鄱阳城追集途中所作得诗十有二首  其一二",
        "author": "赵蕃",
        "content": "草草天涯棹，悠悠江上鸥。\n琵琶千古恨，蓑笠十年游。\n莫向官亭泊，闲为佛界流。\n明朝更西去，依旧觅扁舟。",
        "dynasty": "宋",
        "collection_info": null
    },
    {
        "uuid": "4b50fec8a1ec51fccfca0f4a4b78aff0",
        "title": "定夸浦",
        "author": "赵蕃",
        "content": "棹掠湖边浦，帆收柳外桥。\n蒲深映鳬没，浪静觉鱼跳。\n纱帢因眠侧，霜豪倚醉摇。\n春风空浩荡，客思只萧条。",
        "dynasty": "宋",
        "collection_info": null
    },
    {
        "uuid": "f59fc2f4c3543807c41c2b53833bba3a",
        "title": "富阳道中遇风感叹作",
        "author": "赵蕃",
        "content": "回首江山旧，他年来往频。\n人谁无一饱，汝独值多辛。\n泛泛将何往，悠悠媿此身。\n怀哉松与菊，白露及时新。",
        "dynasty": "宋",
        "collection_info": null
    },
    {
        "uuid": "08fc2ad414d4b87591b13f56b8f34636",
        "title": "将宿天心寺以失路遂止野人家",
        "author": "赵蕃",
        "content": "一出有百阻，吾生何太艰。\n问途迷野寺，积淖落前山。\n势以鷄晨待，聊安虎落间。\n浊醪无路觅，破衲与渠关。",
        "dynasty": "宋",
        "collection_info": null
    },
    {
        "uuid": "5ffd56322a4cbdf2b97e32cdc54b01cc",
        "title": "喜公择之归兼怀子崧三首  其一",
        "author": "赵蕃",
        "content": "曾因避仇去，竟作倦游归。\n梅蕊经青眼，缁尘染素衣。\n湖山新有得，岁月旧成非。\n小定能来否，柴关夜启扉。",
        "dynasty": "宋",
        "collection_info": null
    },
    {
        "uuid": "0e205a007de9befb77dbf7073be4f4df",
        "title": "喜公择之归兼怀子崧三首  其二",
        "author": "赵蕃",
        "content": "子去吾谁与，诸孙共此悲。\n几经行役苦，还读寄来诗。\n事要规摹立，宁忧寒饿为。\n安知造物意，于尔不吾私。",
        "dynasty": "宋",
        "collection_info": null
    },
    {
        "uuid": "7a87f3ce0eabee40b1865820bf5f7083",
        "title": "喜公择之归兼怀子崧三首  其三",
        "author": "赵蕃",
        "content": "建德老斯立，近来双鲤鱼。\n殷勤数称子，交友未惭予。\n多病谁如我，微官政凂渠。\n吾君方锐治，何乃缓征车。",
        "dynasty": "宋",
        "collection_info": null
    },
    {
        "uuid": "9b1c6331a3248069bd0846d57c1a0152",
        "title": "悼亡",
        "author": "赵蕃",
        "content": "死别生难见，生离死会逢。\n休凭海山信，浪觅少翁容。\n春院无新迹，罗衣有旧缝。\n昨朝桃李艷，今日绿阴重。",
        "dynasty": "宋",
        "collection_info": null
    },
    {
        "uuid": "1a40ca611fa0a1b613f3737ceacbf125",
        "title": "悼刘仲远  其一",
        "author": "赵蕃",
        "content": "平生远斋老，为说惠连贤。\n制行有成德，工诗称旧联。\n几年徒慕想，十载获周旋。\n别去吴中远，书无雁足传。",
        "dynasty": "宋",
        "collection_info": null
    },
    {
        "uuid": "7ff305f86d334d1975b845bb6b0c03a5",
        "title": "悼刘仲远  其二",
        "author": "赵蕃",
        "content": "朝共阿戎饭，暮同乌戍舟。\n新诗蒙惠好，顾我阙赓酬。\n化鹤惊何往，观鱼事已休。\n音容无日见，巾屦想神游。",
        "dynasty": "宋",
        "collection_info": null
    },
    {
        "uuid": "fafa2c3fd9b96a6d75cd45908c394a69",
        "title": "悼刘仲远  其三",
        "author": "赵蕃",
        "content": "不念乃兄老，忍遗诸子才。\n结交予最晚，闻讣亦深哀。\n铭志谁为作，松杉何地栽。\n堂堂那復有，皎日竟浮埃。",
        "dynasty": "宋",
        "collection_info": null
    },
    {
        "uuid": "5ecfb93a1f8798f50fcfaf6c91f28f1e",
        "title": "竹隠新篱",
        "author": "赵蕃",
        "content": "地迥阙虎落，秋来逢鼠偷。\n贫居乏给使，力作费营谋。\n邻近俱相集，讙言卒未休。\n浊醪浇渴肺，香饭饱饥喉。\n密篠分新翠，深林失故稠。\n斩除才就束，委积动成丘。\n经布潜依堑，蛇行曲过沟。\n周遭类屏障，森列胜戈矛。\n黄耳斯逃责，青毡好在不。\n幽栖知有託，高枕得无忧。",
        "dynasty": "宋",
        "collection_info": null
    },
    {
        "uuid": "f1a2d956e499a00e81f8496497fa2220",
        "title": "呈赵叔侍郎子直二首  其一",
        "author": "赵蕃",
        "content": "忆昨才闻召节趋，江湖日月诵除书。\n政途去此不容咫，物望在廷谁得如。\n岂但疲民望苏醒，更知寒士待吹嘘。\n所期异日施行次，不负于今拜献初。",
        "dynasty": "宋",
        "collection_info": null
    },
    {
        "uuid": "473c9d9ab51399e63a6047aee8845502",
        "title": "呈赵叔侍郎子直二首  其二",
        "author": "赵蕃",
        "content": "潦倒三年白下官，畏途常以此心观。\n求为庙令直不易，翻入帝城良独难。\n落落白头游且倦，悠悠青眼刺空漫。\n文章功用知无补，保此不渝惟岁寒。",
        "dynasty": "宋",
        "collection_info": null
    },
    {
        "uuid": "9d311b2f20448ea92cc35c3f0ac3f547",
        "title": "侍郎周公不赴富沙士论推高以诗寄呈",
        "author": "赵蕃",
        "content": "人谁不慕直言名，未有保持终不倾。\n可使浊泾侵渭水，信于落月见长庚。\n要令国有九鼎重，自是身如一叶轻。\n常病此风今寂寞，古涂荆棘頼公行。",
        "dynasty": "宋",
        "collection_info": null
    },
    {
        "uuid": "4d910687f518410f3a4a552c83d3ca02",
        "title": "新淦道中呈运使钱侍郎",
        "author": "赵蕃",
        "content": "几日阴霾斗不开，今晨万顷静无埃。\n山枫借润旌旗色，江鸟忘机鼓吹猜。\n诏狱务平勤驻节，阃符兼总待还台。\n扁舟又迩东随檄，借此余波亦快哉。",
        "dynasty": "宋",
        "collection_info": null
    },
    {
        "uuid": "88aa3f824f271650633f7b306e97dcc7",
        "title": "同谢丈签判送赵台州至灵鹫签判丈道中有诗蕃同赋",
        "author": "赵蕃",
        "content": "朝来细雨又微风，迟我山行尽日中。\n莫嘆篮舆碍泥淖，也胜策马犯尘红。\n欲知风俗家家厚，看取耕桑处处同。\n更访百年垂白叟，要听旧事说元丰。",
        "dynasty": "宋",
        "collection_info": null
    },
    {
        "uuid": "0c0dca08d566794656effecbcb1f81f9",
        "title": "访梅殊未有开意",
        "author": "赵蕃",
        "content": "不惮朝寒起杖藜，问梅随往到山蹊。\n枯根半死苔痕剥，细蕾深藏藤刺迷。\n倚市悬知无正态，入空还恐见深挤。\n幽居空谷端可愧，顾叹诗无老手题。",
        "dynasty": "宋",
        "collection_info": null
    },
    {
        "uuid": "89dfa7b9dbe0c4608b5a1beec639e790",
        "title": "次韵子肃秋日感兴兼怀公择二首  其一",
        "author": "赵蕃",
        "content": "炎冷财分覆手间，化机于尔见深悭。\n归欤君钓荆溪水，已矣我耕怀玉山。\n几羡修翎辞世网，绝怜骏足老天闲。\n区区莫有穷途叹，了了要从初地还。",
        "dynasty": "宋",
        "collection_info": null
    },
    {
        "uuid": "eed73d5a1dec0cb19283ab7730b1efbf",
        "title": "次韵子肃秋日感兴兼怀公择二首  其二",
        "author": "赵蕃",
        "content": "秋尽谁无狐貉思，一年行矣又垂垂。\n顾惭志行如山立，敢为推迁作浪悲。\n贫贱已知安少壮，功名何有望衰迟。\n长安此际尤萧索，坐念故人应窘炊。",
        "dynasty": "宋",
        "collection_info": null
    },
    {
        "uuid": "3a1490907816187477c9b540c97a9a0a",
        "title": "十三日逆风舟行甚迟",
        "author": "赵蕃",
        "content": "昨夜纵风几丧生，今朝泝水颇留行。\n细看汹涌收帆脚，孰若夷犹听桨声。\n客路了知难数傲，长年谓我勿多惊。\n世间迟速元同致，莫问到衢今几程。",
        "dynasty": "宋",
        "collection_info": null
    },
    {
        "uuid": "70991fed30519be7ddfa1f536eaa8369",
        "title": "寒食前一日发黄堰明日抵定夸连日逆风吹沙不可渡湖",
        "author": "赵蕃",
        "content": "故人留我过寒食，意重宁同所历家。\n苦信长年贪道里，翻成五日滞风沙。\n拟从塔上占铃语，又见云间起炮车。\n立遍津头无数柳，乱丝频摆失栖鸦。",
        "dynasty": "宋",
        "collection_info": null
    },
    {
        "uuid": "ee9e31feb499a01dbc330bba035b5269",
        "title": "两日随钱丈放舟恬无风浪今日别归仍值逆风作长句寄钱丈",
        "author": "赵蕃",
        "content": "大舸帆高掠浦飞，小舟笪短泝滩归。\n虽云来去难俱遂，自是神人相不违。\n頼得好山看要熟，不妨晚雨落仍微。\n迟回半日夫何叹，于此因知造物机。",
        "dynasty": "宋",
        "collection_info": null
    },
    {
        "uuid": "245103555c99f65ef5e0efe988339525",
        "title": "雨中遣兴呈远斋父子孙丈昆仲",
        "author": "赵蕃",
        "content": "睡思昏然昼掩门，觉来山雨已翻盆。\n黄梅应熟骚人念，绿野可耕田父言。\n林外竹鷄时自语，阶前花鸭故相喧。\n诗材满眼费驱使，此事合输刘与孙。",
        "dynasty": "宋",
        "collection_info": null
    },
    {
        "uuid": "1fdbadb9e2b19ac6ee7d23aa5eb76f72",
        "title": "趣成父酿酒用子进家法故及其昆仲",
        "author": "赵蕃",
        "content": "入眼江梅皆好枝，是中劳我几怀思。\n诗声何止一头出，酒事乃称百室师。\n闻道名方曾口授，定应买秫趁冬炊。\n小须旬月酿当熟，寄我茅斋不可迟。",
        "dynasty": "宋",
        "collection_info": null
    },
    {
        "uuid": "ae6d6e616d4ddb6aa49ecb9725d67836",
        "title": "感怀",
        "author": "赵蕃",
        "content": "忆在儿童闻混融，江湖老矣再能逢。\n潮音遁伏门间虎，神骨峥嵘霜后松。\n粥饭蹔应随愿力，井舂终可听吾从。\n萧滩滩上风帆发，引领白云何处峰。",
        "dynasty": "宋",
        "collection_info": null
    },
    {
        "uuid": "81ec15d3ee871abbcd94c754aad4faf3",
        "title": "清明怀成父",
        "author": "赵蕃",
        "content": "只道今年寒食晴，那知风雨在清明。\n异乡逢节自感动，何况此身今老生。\n为底轻辞坟墓去，不敢回首弟兄情。\n悠然强作江东望，云涌如山白浪横。",
        "dynasty": "宋",
        "collection_info": null
    },
    {
        "uuid": "6ecaff8997d0f726d2e37b29edc413f4",
        "title": "喜晴",
        "author": "赵蕃",
        "content": "地虽湖北稻为乡，岁比曾微一报穰。\n望望雨晴求屡告，欣欣守尉德俱良。\n共期负笼争晴割，敢爱当檠滴夜凉。\n更拟年丰酒初贱，鈎藤免饮涩如棠。",
        "dynasty": "宋",
        "collection_info": null
    },
    {
        "uuid": "d996d9b5960b67f01b96b1af93dbf7ef",
        "title": "渔村落照",
        "author": "赵蕃",
        "content": "落日千山赤，平林一带青。\n翁方卖鱼去，孤檝自横汀。",
        "dynasty": "宋",
        "collection_info": null
    },
    {
        "uuid": "c2e97b6a15f6a67c1c63d77e37a5c6f9",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一",
        "author": "赵蕃",
        "content": "落此鼪鼯野，宜从麋鹿群。\n何知交友内，而乃得夫君。",
        "dynasty": "宋",
        "collection_info": null
    },
    {
        "uuid": "1fb8427f9f35e6e90c73c48e68950037",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其二",
        "author": "赵蕃",
        "content": "何氏之从学，源流远有余。\n穷经类元凯，能赋似相如。",
        "dynasty": "宋",
        "collection_info": null
    },
    {
        "uuid": "9e09e37ae6cb8920cff77b49efcdaff2",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其三",
        "author": "赵蕃",
        "content": "楩柟霜雪余，用之可以大。\n蓬蒿束縳之，世亦安取代。",
        "dynasty": "宋",
        "collection_info": null
    },
    {
        "uuid": "c9d1267df391ff268e9bf2d6dabed25b",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其四",
        "author": "赵蕃",
        "content": "楚国千年薮，岷山万里江。\n胡为入吟笔，政以落蓬窗。",
        "dynasty": "宋",
        "collection_info": null
    },
    {
        "uuid": "afe54cc7fde2073490b399cf065c15bc",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其五",
        "author": "赵蕃",
        "content": "游从二年中，离阔三百日。\n政自迹如疏，不妨心故密。",
        "dynasty": "宋",
        "collection_info": null
    },
    {
        "uuid": "f7a88a88e1222ccc6cd01b87333315a3",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其六",
        "author": "赵蕃",
        "content": "今日东阳郡，城南尺五天。\n胡为五溪行，道里踰几千。",
        "dynasty": "宋",
        "collection_info": null
    },
    {
        "uuid": "eeaaffc9c9281af77fecd0ac1449ad8e",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其七",
        "author": "赵蕃",
        "content": "重湖岳阳楼，五柳渊明里。\n定復有佳人，与之同徙倚。",
        "dynasty": "宋",
        "collection_info": null
    },
    {
        "uuid": "f8658fddea357b9582f7cfcc0e69b0c8",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其八",
        "author": "赵蕃",
        "content": "生儿思称家，人孰不欲可。\n门户冷如冰，其尤莫如我。",
        "dynasty": "宋",
        "collection_info": null
    },
    {
        "uuid": "6149ecf8d3ce7028a75fa732d7c06899",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其九",
        "author": "赵蕃",
        "content": "曾闻一夕语，可胜十年书。\n同舟数月程，其得当何如。",
        "dynasty": "宋",
        "collection_info": null
    },
    {
        "uuid": "f6c4fb30c9de13807b9b55e19bb77295",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一○",
        "author": "赵蕃",
        "content": "明经取青紫，此谚亦已鄙。\n至哉师初录，弃彼尝在此。",
        "dynasty": "宋",
        "collection_info": null
    },
    {
        "uuid": "9dbb52edbd7867e19ce0217d6c7cf1d9",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一一",
        "author": "赵蕃",
        "content": "频登采芹亭，所乐非山水。\n君今去我东，愁绝重来倚。",
        "dynasty": "宋",
        "collection_info": null
    },
    {
        "uuid": "aa0cfd3fb46d9ecbcaa96b0e6e08856b",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一二",
        "author": "赵蕃",
        "content": "闻君射策日，落笔字数千。\n行看玉堂试，阔步踵英躔。",
        "dynasty": "宋",
        "collection_info": null
    },
    {
        "uuid": "3c9e4702a17e2f168b7ad200bcc0d8b8",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一三",
        "author": "赵蕃",
        "content": "君行过吾里，舣舟并南山。\n王郎两徐子，非必素往还。",
        "dynasty": "宋",
        "collection_info": null
    },
    {
        "uuid": "e1beb25c79e813f35156abc54d0861a3",
        "title": "以坡公君如大江日千里我如此水千山底为韵作小诗十四首重送在伯盖深有感于斯句云  其一四",
        "author": "赵蕃",
        "content": "崎岖千万山，踏破青鞋底。\n何似引章泉，同耕老兄弟。",
        "dynasty": "宋",
        "collection_info": null
    },
    {
        "uuid": "ed75a340a1805f1755752e78d8e94e6e",
        "title": "题钓雪图  其一",
        "author": "赵蕃",
        "content": "空蒙天外林，璀璨岸头石。\n何许放舟回，寂然方自得。",
        "dynasty": "宋",
        "collection_info": null
    },
    {
        "uuid": "808d5e7d8633846f26eed77a43f95c43",
        "title": "题钓雪图  其二",
        "author": "赵蕃",
        "content": "沙鸥故飞飞，湖雁更历历。\n顾我亦忘机，相看同一适。",
        "dynasty": "宋",
        "collection_info": null
    },
    {
        "uuid": "105c4690eb1e72e871ff019d747e5f18",
        "title": "题钓雪图  其三",
        "author": "赵蕃",
        "content": "画师端为谁，钓者亦安在。\n我不识若人，相望大千内。",
        "dynasty": "宋",
        "collection_info": null
    },
    {
        "uuid": "02b4b88b775476bbbe4f5f1247c4b2e4",
        "title": "题钓雪图  其四",
        "author": "赵蕃",
        "content": "曾恨固无遗，谢兴亦不浅。\n人言介庵介，我谓远斋远。",
        "dynasty": "宋",
        "collection_info": null
    },
    {
        "uuid": "7a81168886680556ddfb1cd49db041fd",
        "title": "二十三日早霁",
        "author": "赵蕃",
        "content": "晴云如衣如絮，落月似鈎似梳。\n鸬鷀鸂鶒未觉，一段併能属予。",
        "dynasty": "宋",
        "collection_info": null
    },
    {
        "uuid": "08386a54a5863fa9f8ac32094ee866e3",
        "title": "喜晴  其一",
        "author": "赵蕃",
        "content": "雨脚昏昏扫不空，柴门未觉有春风。\n晚晴骤喜窗明处，犹倚蒲团附火红。",
        "dynasty": "宋",
        "collection_info": null
    },
    {
        "uuid": "4ada7a9a4341160bb0e22e2f28eed31e",
        "title": "喜晴  其二",
        "author": "赵蕃",
        "content": "梅花已逐冻泥空，留得余香傲晚风。\n春事十分财入手，只愁病眼眩青红。",
        "dynasty": "宋",
        "collection_info": null
    },
    {
        "uuid": "75bad4aecb2136ea22dea3012f359702",
        "title": "喜晴  其三",
        "author": "赵蕃",
        "content": "扫除诗癖未能空，从使人讥手病风。\n事业深虞一无就，壮颜都有几时红。",
        "dynasty": "宋",
        "collection_info": null
    },
    {
        "uuid": "6c2c8ac7a10f045f7bdc6d2c9436de9b",
        "title": "喜晴  其四",
        "author": "赵蕃",
        "content": "两公贤比道州阳，总为勤民鬓已苍。\n喜雨喜晴俱有赋，乐忧宁止为诗昌。",
        "dynasty": "宋",
        "collection_info": null
    },
    {
        "uuid": "349329e962b8a0437845325aeed7d78d",
        "title": "晚霁",
        "author": "赵蕃",
        "content": "雨歇蝉声抱木悲，茅檐独立看云移。\n一阴十日不见月，想见清光分外奇。",
        "dynasty": "宋",
        "collection_info": null
    },
    {
        "uuid": "1649d820e7d6ae6222d7dfaacf98cfcc",
        "title": "帖俞王诸君求笔",
        "author": "赵蕃",
        "content": "颜公笔法有家法，豪锥料得皆千金。\n闻道分张遍亲友，可能乞我助呻吟。",
        "dynasty": "宋",
        "collection_info": null
    },
    {
        "uuid": "3cbed8ba8f2ee3d572c641f94d6eb601",
        "title": "成父期以十八日至已而爽约",
        "author": "赵蕃",
        "content": "已是跫然误足音，更堪疎雨过平林。\n呼灯自举一巵酒，颠倒海涛寻破衾。",
        "dynasty": "宋",
        "collection_info": null
    },
    {
        "uuid": "fa9cb416dc9f8807597b028ca3cbb6bb",
        "title": "雨后晨起怀斯远  其一",
        "author": "赵蕃",
        "content": "梦过百花蝴蝶飞，可堪朝暮子规啼。\n山中有屋不归去，想见当门碧草齐。",
        "dynasty": "宋",
        "collection_info": null
    },
    {
        "uuid": "4476ba87a563bd7997f3c8748b6cce5c",
        "title": "雨后晨起怀斯远  其二",
        "author": "赵蕃",
        "content": "百鸟喧嘲工败眠，静听黄鸟独清圆。\n何云丝竹不如肉，佳处政因出自然。",
        "dynasty": "宋",
        "collection_info": null
    },
    {
        "uuid": "c5d8dfa6d65d786d41b1589b0d370628",
        "title": "泊舟西村见居民云数里间有梅访之殊未花",
        "author": "赵蕃",
        "content": "漠漠烟村四五家，水清霜落路平沙。\n我来欲问梅消息，地冷年年未放花。",
        "dynasty": "宋",
        "collection_info": null
    },
    {
        "uuid": "57e4b61f3b323424a7a20e5d77a08fcd",
        "title": "文殊院晨起",
        "author": "赵蕃",
        "content": "山禽百族自呼名，撩我僧窗睡不成。\n纵汝多言吾自喜，了知今日十分晴。",
        "dynasty": "宋",
        "collection_info": null
    },
    {
        "uuid": "4d8aefac5129c9d4174ce5b59766cf8a",
        "title": "舟中清明",
        "author": "赵蕃",
        "content": "三日舟行风打头，春愁那更值覊愁。\n一年谁似清明节，忍向天涯除破休。",
        "dynasty": "宋",
        "collection_info": null
    },
    {
        "uuid": "917107a258b91dddabef924c81b70507",
        "title": "离家",
        "author": "赵蕃",
        "content": "饥来驱我去何之，束担垂行却住时。\n幼女亦知离别感，挽衣端欲问归期。",
        "dynasty": "宋",
        "collection_info": null
    },
    {
        "uuid": "1afab91542429517c4012870e975c715",
        "title": "灵鹫道间",
        "author": "赵蕃",
        "content": "霏霏小雨湿松株，疑是初成道士图。\n我亦搜诗要穷底，此时幽思不枝梧。",
        "dynasty": "宋",
        "collection_info": null
    },
    {
        "uuid": "b064bef418f07ee9e44b8429b87e9668",
        "title": "竹岩道间",
        "author": "赵蕃",
        "content": "前山后山异夷险，昨日今日分炎凉。\n人间万事祇如此，那似一杯真意长。",
        "dynasty": "宋",
        "collection_info": null
    },
    {
        "uuid": "fdb278ee0f9d8b3291aad3816a905aaa",
        "title": "尹丈少稷旧作借竹轩诗数首如雨重时惊入屋梢风微亦得听萧骚之句尤为警拔雨中看竹因用其语作两绝句  其一",
        "author": "赵蕃",
        "content": "山居面面皆修竹，雨重时惊入屋梢。\n坐诵方斋旧诗句，人间那有续絃胶。",
        "dynasty": "宋",
        "collection_info": null
    },
    {
        "uuid": "5933e60069ba0e060ed61501d5985d2b",
        "title": "尹丈少稷旧作借竹轩诗数首如雨重时惊入屋梢风微亦得听萧骚之句尤为警拔雨中看竹因用其语作两绝句  其二",
        "author": "赵蕃",
        "content": "离立何妨出屋高，风微亦得听萧骚。\n南山昨夜新雷起，行有横鞭破土膏。",
        "dynasty": "宋",
        "collection_info": null
    },
    {
        "uuid": "16dff9c1672568b784bd7e86e6528890",
        "title": "答施荣甫",
        "author": "赵蕃",
        "content": "昨韵村中好客稀，今吟临水送将归。\n笑谈未了风吹断，何日重来款竹扉。",
        "dynasty": "宋",
        "collection_info": null
    },
    {
        "uuid": "516f95620760be1eb1de093fe009f0b1",
        "title": "碧云  其一",
        "author": "赵蕃",
        "content": "碧云散舒，合且復离。\n皓月涌照，圆而不亏。\n嗟我所期，曷云不来。",
        "dynasty": "宋",
        "collection_info": null
    },
    {
        "uuid": "ee0dbadb53d5755bc5d006860cf61a3c",
        "title": "碧云  其二",
        "author": "赵蕃",
        "content": "翳翳村巷，遥遥犬声。\n肃肃庭树，啾啾鸟鸣。\n所期不来，实关我情。",
        "dynasty": "宋",
        "collection_info": null
    },
    {
        "uuid": "8550e93b022f07802f2584d1dbed9976",
        "title": "碧云  其三",
        "author": "赵蕃",
        "content": "寒镫既张，幽室有光。\n岂无他人，惟子之良。\n闭彼柴荆，今夕斯长。",
        "dynasty": "宋",
        "collection_info": null
    },
    {
        "uuid": "23b1ea4600db0f7e74ff1b54381d652d",
        "title": "三月十三日夜五更闻杜鹃时成父欲入浙因赋六章章四句以送之  其一",
        "author": "赵蕃",
        "content": "不如归去，苍山茂树。\n独胡为乎，空此号謼。",
        "dynasty": "宋",
        "collection_info": null
    },
    {
        "uuid": "cad2c04869ef7ce8e40617b28b0defee",
        "title": "三月十三日夜五更闻杜鹃时成父欲入浙因赋六章章四句以送之  其二",
        "author": "赵蕃",
        "content": "归去来兮，斯言可师。\n我今已归，胡能不知。",
        "dynasty": "宋",
        "collection_info": null
    },
    {
        "uuid": "38c2275cf3079252c56c6a68d3918345",
        "title": "三月十三日夜五更闻杜鹃时成父欲入浙因赋六章章四句以送之  其三",
        "author": "赵蕃",
        "content": "不如归去，春且云莫。\n山中之乐，岂同岐路。",
        "dynasty": "宋",
        "collection_info": null
    },
    {
        "uuid": "c8ad9b8f981a2a18c7a85cff18e09eac",
        "title": "三月十三日夜五更闻杜鹃时成父欲入浙因赋六章章四句以送之  其四",
        "author": "赵蕃",
        "content": "归去来兮，言发动随。\n古之逸民，舍陶而谁。",
        "dynasty": "宋",
        "collection_info": null
    },
    {
        "uuid": "3436bca23892f2ffbebbed74f11dee13",
        "title": "三月十三日夜五更闻杜鹃时成父欲入浙因赋六章章四句以送之  其五",
        "author": "赵蕃",
        "content": "不如归去，载丁载宁。\n劝子勿去，子宁我听。",
        "dynasty": "宋",
        "collection_info": null
    },
    {
        "uuid": "7ed856a38891a5c351d4dd51b95d6c24",
        "title": "三月十三日夜五更闻杜鹃时成父欲入浙因赋六章章四句以送之  其六",
        "author": "赵蕃",
        "content": "不如归去，子宁肯住。\n归去来兮，早歌式微。",
        "dynasty": "宋",
        "collection_info": null
    },
    {
        "uuid": "81a499860a72e4b0018023813ae23913",
        "title": "山行见月作  其一",
        "author": "赵蕃",
        "content": "有风肃然，落于树巅。\n使我沈痾，不药而痊。",
        "dynasty": "宋",
        "collection_info": null
    },
    {
        "uuid": "79937c14a6103e0d5059fbf2cd14e49f",
        "title": "山行见月作  其二",
        "author": "赵蕃",
        "content": "意行何之，陟此云岭。\n如梦而觉，如昏而醒。",
        "dynasty": "宋",
        "collection_info": null
    },
    {
        "uuid": "4b3ab46543a20080c7f8f9178b2d9b07",
        "title": "山行见月作  其三",
        "author": "赵蕃",
        "content": "东坡老翁，有言莫酬。\n凉天佳月，即为中秋。",
        "dynasty": "宋",
        "collection_info": null
    },
    {
        "uuid": "ff320ee073cf47f2658f61501a34d047",
        "title": "山行见月作  其四",
        "author": "赵蕃",
        "content": "恨我无酒，负尔一醉。\n酌兹寒泉，兀尔忘睡。",
        "dynasty": "宋",
        "collection_info": null
    },
    {
        "uuid": "85997e1a2d4eb5949d0ad55b682d5d7b",
        "title": "古意二首  其一",
        "author": "赵蕃",
        "content": "齐王昔好竽，有客工鼓瑟。\n持之立王门，三年不得入。\n不知所好异，卒致遭怒叱。\n我今幸早计，归去无自逸。",
        "dynasty": "宋",
        "collection_info": null
    },
    {
        "uuid": "edb06b9a65f98adcebdcfafe7bfaa0d1",
        "title": "古意二首  其二",
        "author": "赵蕃",
        "content": "曾闻蜀道难，难于上青天。\n蜀道难何以，嵯峩剑门关。\n未抵鄱阳湖，无风浪掀船。\n脱身其早归，无污蛟鰐涎。",
        "dynasty": "宋",
        "collection_info": null
    },
    {
        "uuid": "55e26d95b6149dba6a7a49ed7ece89de",
        "title": "拟古",
        "author": "赵蕃",
        "content": "松柏抱奇姿，自应能岁寒。\n篱菊盖小草，后雕良独难。\n谁云一时芳，顾将比春兰。\n兰开桃李际，菊傲风霜阑。",
        "dynasty": "宋",
        "collection_info": null
    },
    {
        "uuid": "c1111ffb3afd11d81fc120ff4e7c1f3f",
        "title": "呈尤运使袤延之五首  其一",
        "author": "赵蕃",
        "content": "往者江次对，不妄出荐口。\n门无杂沓宾，麟角鼈肋九。\n斯文独许公，是谓言可否。\n几年阙通谒，今乃获拜手。",
        "dynasty": "宋",
        "collection_info": null
    },
    {
        "uuid": "a8af2cb28be123ba71fb6d59374d1ec9",
        "title": "呈尤运使袤延之五首  其二",
        "author": "赵蕃",
        "content": "今时使者中，所进非一律。\n学术用其长，公独名副实。\n江左更江右，非为循更迭。\n政以岁方艰，当遣德星出。",
        "dynasty": "宋",
        "collection_info": null
    },
    {
        "uuid": "f792bc0922f4e74d0f44a3c18564f8b9",
        "title": "呈尤运使袤延之五首  其三",
        "author": "赵蕃",
        "content": "少年见公文，大类韩退之。\n集古一千卷，復楷欧少师。\n楷欧亦类韩，万顷定渺瀰。\n于今到收敛，宁易窥涘涯。",
        "dynasty": "宋",
        "collection_info": null
    },
    {
        "uuid": "faeca4ec7dde10b1ed485636d80cdc2e",
        "title": "呈尤运使袤延之五首  其四",
        "author": "赵蕃",
        "content": "翰墨有先达，知己仅三数。\n省斋怜其贫，晦庵过其誉。\n怀哉介庵老，先我骑鲸去。\n公如幸教之，岂叹岁不与。",
        "dynasty": "宋",
        "collection_info": null
    },
    {
        "uuid": "f0fc7803d75f1055ce33526aba573ad1",
        "title": "呈尤运使袤延之五首  其五",
        "author": "赵蕃",
        "content": "青衿诗学为，白髮步乃却。\n茫茫悟中入，了了难边觉。\n抱痾每向人，谁有如神药。\n公乎有异闻，蕲为启玄钥。",
        "dynasty": "宋",
        "collection_info": null
    },
    {
        "uuid": "74e48bc1397d6f6e1360eff85886d6f7",
        "title": "常州先生以太守入对五首  其一",
        "author": "赵蕃",
        "content": "皇皇几甸符，郁郁容台礼。\n固殊彼奏召，有待今沃启。\n上能格君心，次可裨国体。\n俗吏急簿书，细务纷盐米。",
        "dynasty": "宋",
        "collection_info": null
    },
    {
        "uuid": "c84325d79476182918be4cd15eee990a",
        "title": "常州先生以太守入对五首  其二",
        "author": "赵蕃",
        "content": "争观苏翰林，未识李北海。\n独能亲话言，异彼想风采。\n彷徨计拍马，留滞搴兰茝。\n匹马候南还，轻舟即东汇。",
        "dynasty": "宋",
        "collection_info": null
    },
    {
        "uuid": "d97f4fb2cde9f3dd7116ead05d1318c3",
        "title": "常州先生以太守入对五首  其三",
        "author": "赵蕃",
        "content": "一州固匪轻，四海岂不重。\n与其事扶疎，孰若深培壅。\n骥不取德称，马多求驾泛。\n伟哉底柱功，障彼百川汹。",
        "dynasty": "宋",
        "collection_info": null
    },
    {
        "uuid": "2a07d172dba8d0a912d37c0030ddabc2",
        "title": "常州先生以太守入对五首  其四",
        "author": "赵蕃",
        "content": "青毡非旧物，乔木岂故国。\n家传墨庄书，人嗣文靖德。\n欲知治兴衰，是繫道滋熄。\n愚独愧衣冠，身宜亲稼穑。",
        "dynasty": "宋",
        "collection_info": null
    },
    {
        "uuid": "a5c59281ca418d62762148ca753ef989",
        "title": "常州先生以太守入对五首  其五",
        "author": "赵蕃",
        "content": "姑苏访虎丘，西庵作清游。\n能谈着书人，老僧非黑头。\n义兴望荆溪，景坡亦前修。\n不能乘桴者，沧波没白鸥。",
        "dynasty": "宋",
        "collection_info": null
    },
    {
        "uuid": "993ff297f6f708652c98e2372386b001",
        "title": "送赵叔自吏部知福州四首  其一",
        "author": "赵蕃",
        "content": "当年治安策，通达如贾谊。\n汲黯不留内，似非朝廷美。\n得非萧望之，政事要详试。\n两州已有声，刺史还连帅。",
        "dynasty": "宋",
        "collection_info": null
    },
    {
        "uuid": "55ebf9daa47b6771969cdbb56d55dc52",
        "title": "送赵叔自吏部知福州四首  其二",
        "author": "赵蕃",
        "content": "人从闽中来，尽道闽中乐。\n旧谷既年丰，今雨还时若。\n公行亦何事，重赴三山约。\n我乃愿从之，微官还见缚。",
        "dynasty": "宋",
        "collection_info": null
    },
    {
        "uuid": "4b34ed2a1b3508820a9b91fb5b1c44ef",
        "title": "送赵叔自吏部知福州四首  其三",
        "author": "赵蕃",
        "content": "公虽去朝廷，秘殿通班在。\n不应献纳忠，于尔分内外。\n而况我此州，甘棠存蔽芾。\n旱疫苦相仍，要当蒙大赉。",
        "dynasty": "宋",
        "collection_info": null
    },
    {
        "uuid": "7787ae301d363f2ff8beee6c369a9b93",
        "title": "送赵叔自吏部知福州四首  其四",
        "author": "赵蕃",
        "content": "忆昨过辞公，云有湖外役。\n迟迟未能去，乃此困艰食。\n湖外米虽贱，旱岁贾者多。\n贾多米必贵，吾饥其奈何。",
        "dynasty": "宋",
        "collection_info": null
    },
    {
        "uuid": "315904aac89b360442202144303f889c",
        "title": "呈陆严州五首  其一",
        "author": "赵蕃",
        "content": "江山不因人，何以相发挥。\n人而非江山，兴亦无所归。\n是故新定郡，得公倍光辉。\n岂惟江山然，鸥鸟亦依依。",
        "dynasty": "宋",
        "collection_info": null
    },
    {
        "uuid": "f7cdb40f7142c76ab6729f7c1942a8be",
        "title": "呈陆严州五首  其二",
        "author": "赵蕃",
        "content": "簿领古白下，檄书走临川。\n陈诗道所怀，奈此巍巍然。\n临分得闻见，语以故有连。\n此意亦厚矣，乖离今十年。",
        "dynasty": "宋",
        "collection_info": null
    },
    {
        "uuid": "f6fc8b8deccc630d566f249a30ab46e5",
        "title": "呈陆严州五首  其三",
        "author": "赵蕃",
        "content": "会稽岩壑林，新定山水薮。\n一焉唤来居，一焉烦出守。\n人言公未遇，我独以为不。\n得失彼此间，于兹分薄厚。",
        "dynasty": "宋",
        "collection_info": null
    },
    {
        "uuid": "bc875f9f61c3236e489e8e5471e68ac4",
        "title": "呈陆严州五首  其四",
        "author": "赵蕃",
        "content": "一代文翰主，百年风月怀。\n于今则所独，视古良与偕。\n试评云雾窗，孰与山水斋。\n况我方与严，身沈名不埋。",
        "dynasty": "宋",
        "collection_info": null
    },
    {
        "uuid": "6750d7f4aa0785cbd2e467cf46b9d27c",
        "title": "呈陆严州五首  其五",
        "author": "赵蕃",
        "content": "往游金陵都，始攀石湖仙。\n为我谈公诗，大雅后有焉。\n谓我欠公诗，勉哉成其天。\n此语久不理，今朝堕公前。",
        "dynasty": "宋",
        "collection_info": null
    },
    {
        "uuid": "dede8f2701f11e2aa6ea08ea600a309f",
        "title": "闻克斋舅氏除江东提举以此寄贺",
        "author": "赵蕃",
        "content": "春风桃李花，开落几许时。\n谅彼松柏质，动有千岁期。\n舅氏早负名，不作窈窕姿。\n冰霜饱摧剥，未觉明堂迟。\n小休朱两轓，四牡已载驰。\n敛散有常度，刺举由我施。\n过家得上冢，偃薄宁久为。\n又意汉廷上，鼓舞须厥辞。\n文章岂憎命，穷人讵因时。\n贱子盍自勉，毋庸罪毛锥。",
        "dynasty": "宋",
        "collection_info": null
    },
    {
        "uuid": "f55c65f326134bcb4b8db968ad470901",
        "title": "寄贺周子充除左相留正除右相王谦仲除参政",
        "author": "赵蕃",
        "content": "淳熙十六年，正月十九日。\n雪余雨更作，有客方抱疾。\n忽传底处书，昏暮叩蓬荜。\n问之何许人，乃是吾家侄。\n书中道何为，除目报甲乙。\n要令二父知，此意深所悉。\n我方盘谷归，讵应闻黜陟。\n虽云在田野，又可忘辅弼。\n况于乡里贤，与夫旧连率。\n及其先友家，投分亦颇密。\n恭惟三君子，德盛难具述。\n要皆由从官，以至秉政笔。\n于今天下事，孰得復孰失。\n仰思与夜继，想不遑暇逸。\n置邮速传命，颂口当四出。\n而我病不能，欲置还未毕。\n要歌夔皋诗，称美宁敢溢。\n愿观勋业成，公论斯可必。\n曾闻鸟鸣春，气应还唧唧。\n喜甚屐且折，忧深纬宁恤。",
        "dynasty": "宋",
        "collection_info": null
    },
    {
        "uuid": "6a6671070facd60973748024b3d5a464",
        "title": "子畅尉曹秩满侍亲摄户掾于上饶赋诗二首以送之  其一",
        "author": "赵蕃",
        "content": "游君父子间，情谊等骨肉。\n那知三年度，但谓一日足。\n今晨復何事，溪头有行舳。\n临别惨莫言，裴回谩瞻瞩。",
        "dynasty": "宋",
        "collection_info": null
    },
    {
        "uuid": "80ab1ebcd276c0fe3d7dbb02e60eda92",
        "title": "子畅尉曹秩满侍亲摄户掾于上饶赋诗二首以送之  其二",
        "author": "赵蕃",
        "content": "平生几游居，有亲亦有故。\n一饭或相忘，素书不能屡。\n心知世情薄，但益古人慕。\n如君父子贤，百盖一二数。",
        "dynasty": "宋",
        "collection_info": null
    },
    {
        "uuid": "220a5156a512d7bc0e292d18cf83596d",
        "title": "寄曾运使",
        "author": "赵蕃",
        "content": "知名必曹刘，乃可暗中索。\n无闻若我遭，过眼谁復忆。\n如何十年后，姓名犹见识。\n当时所陈诗，亦復能道说。\n岂我能致然，先生自为德。\n维时岁云莫，归路千山隔。\n见公不三四，身已限南北。\n迨兹去无由，乃悔来卒迫。\n况今落蛮夷，公且天咫尺。\n犹拟信州船，看竹茶山宅。",
        "dynasty": "宋",
        "collection_info": null
    },
    {
        "uuid": "db2e7da3335c662f2d30af9fb2428870",
        "title": "谢王使君",
        "author": "赵蕃",
        "content": "卧痾衡茅下，谁顾疾作门。\n忽传故人书，犬吠鸡争喧。\n书陈使君贤，有好罔不惇。\n念子药物须，万钱致深恩。\n我未谒使君，此馈曷见存。\n是风久寂寥，当于古人论。\n亟起欲下拜，展转足但扪。\n事殊送酒家，孤负老瓦盆。\n食粥已数月，政类颜平原。\n呼僮籴新粳，洗甑汲井浑。\n邻蔬价不二，取足充盘飧。\n岂止饱妻孥，自可留弟昆。\n聊宽口腹累，姑置襦袴温。\n惟我困流落，寄迹无田园。\n东南数十州，遍走如乞墦。\n今者属有役，病缚不得犇。\n几思出入劳，復虑霜雪繁。\n使君傥加惠，兹又何足言。\n屡将入城府，跼蹐驹在辕。\n因风道感谢，情至笔载援。",
        "dynasty": "宋",
        "collection_info": null
    },
    {
        "uuid": "3a1d8706995c15d284970a6afce9f418",
        "title": "送刘得华赴汉阳教授二首  其一",
        "author": "赵蕃",
        "content": "昔公去太学，士曰夺我师。\n今公去皇阁，里闾极公思。\n公何德于人，曰公勇于义。\n使其用于时，其效何止是。",
        "dynasty": "宋",
        "collection_info": null
    },
    {
        "uuid": "c11781cdd6e70201770d7ea3660a2e13",
        "title": "送刘得华赴汉阳教授二首  其二",
        "author": "赵蕃",
        "content": "汉阳在何许，越在河之北。\n圣朝富文物，要使均万国。\n辍我学省彦，以为远方重。\n化成亟归来，明堂待梁栋。",
        "dynasty": "宋",
        "collection_info": null
    },
    {
        "uuid": "d0572622cdc56265d1c8d929092898ce",
        "title": "席上奉呈教授欧阳丈时併饯戴兄故其中及之",
        "author": "赵蕃",
        "content": "良由姿不敏，所以须朋友。\n朋友多得人，不忍相瑕垢。\n万安初经过，渝水重邂逅。\n君今分教来，我政官曹守。\n何期逃虚中，乃值平生旧。\n蛮山虽云荒，蛮水亦颇秀。\n功名汉将余，草木骚人后。\n春园纵芳歇，夏屋属阴茂。\n官池荷卷舒，野寺泉波骤。\n追随方自兹，留落復何有。\n合者故慰心，离者频回首。\n聊歌五字诗，以侑一杯酒。",
        "dynasty": "宋",
        "collection_info": null
    },
    {
        "uuid": "5214c642f88b42af437a3d3ec61aacf7",
        "title": "送施教授",
        "author": "赵蕃",
        "content": "盛心盖俗忘，姦声其道伤。\n掺别伊何吟，停杯慨以慷。\n君官上饶郡，分教明虞唐。\n俄而及瓜代，朝天架康庄。\n岩廊冠剑地，学省翰墨场。\n失人易揣摩，失己劳酌量。\n情融香梅葩，玉水春茫茫。\n鸿毛遇顺风，市朝在钱塘。",
        "dynasty": "宋",
        "collection_info": null
    },
    {
        "uuid": "cd5dc5242dd0af55eccb836619f636e9",
        "title": "送彭孚先赴辰州教授",
        "author": "赵蕃",
        "content": "因行碧湘门，倏念黄草尾。\n曩辞戴安道，同者欧阳子。\n那知三年过，仅谓一日尔。\n惟辰虽陋邦，分教多名士。\n前瞻固高明，后至復奇伟。\n天将惠其俗，贤者不自鄙。\n流传几人说，邂逅一见喜。\n谈论未云终，别袂已復起。\n勿谓隔沅湘，因来致兰芷。",
        "dynasty": "宋",
        "collection_info": null
    },
    {
        "uuid": "42f03304cbd52f55f98724f15bdf4716",
        "title": "送梁仁伯赴江陵丞三首  其一",
        "author": "赵蕃",
        "content": "往者左司公，会作荆州牧。\n君时虽从行，所志惟圣读。\n今焉去为吏，与昔当异躅。\n试以身所经，参之耳曾熟。",
        "dynasty": "宋",
        "collection_info": null
    },
    {
        "uuid": "3fa7a6caff1d9a6d22aadfcf739b4393",
        "title": "送梁仁伯赴江陵丞三首  其二",
        "author": "赵蕃",
        "content": "直道多不容，枉道夫岂可。\n直道诚忤人，枉道还丧我。\n如君直有余，为计亦多左。\n而我枉未能，若为逃轗轲。",
        "dynasty": "宋",
        "collection_info": null
    },
    {
        "uuid": "cd02e0588e7624b405c1ec772d09c749",
        "title": "送梁仁伯赴江陵丞三首  其三",
        "author": "赵蕃",
        "content": "君搴澧之兰，我撷沅之茝。\n邂逅桃花源，一笑若相待。\n那知青草湖，追随復连载。\n南浦问何边，冰溪復安在。",
        "dynasty": "宋",
        "collection_info": null
    },
    {
        "uuid": "216cc6c6a1180dac2ff3a2c6017f7ff0",
        "title": "挽宋柳州绶",
        "author": "赵蕃",
        "content": "少陵在大历，涪翁在元佑。\n相去几百载，合若出一手。\n流传到徐洪，继起鸣江右。\n遂令风雅作，千载亡遗究。\n猗欤宋柳州，有志诸公后。\n作诗匪雕琢，气质先忠厚。\n锐锋深自敛，至宝不轻售。\n行年且半百，纔为峤南守。\n峤南山水佳，中州未曾有。\n慨然远游意，不惮万里走。\n下车甫朞年，已上政成奏。\n无何天作孽，一病药莫捄。\n跖寿回乃夭，天理果大谬。\n诸郎有家法，处己知孝友。\n崎岖穷川陆，寓郡还公匶。\n卜龟得安宅，厥后斯云覆。\n自怜踪迹脱，敢叙亲且旧。\n作诗写余哀，清泪空如𩆎。",
        "dynasty": "宋",
        "collection_info": null
    },
    {
        "uuid": "a12fd2baf39fd83d287ba85df0f18141",
        "title": "读吕益卿所寄诗编明日四月一日也",
        "author": "赵蕃",
        "content": "旧雨连今雨，空庭断行迹。\n有时出门看，平湖四无壁。\n忽传何处书，令我喜折屐。\n新知吕夫子，寄我诗满册。\n是时羊牛下，携之就檐隙。\n首披山居赋，奇字多莫识。\n徐徐见关键，坦若由户出。\n定师离骚经，不入相如室。\n秋怀似选诗，法严仍事实。\n白沙龙阳作，如杜纪行役。\n卒至同谷吟，三读泪横臆。\n君何知之晚，今古盖一律。\n儿曹苦问爷，何事尔不怿。\n径卧忘解衣，中夜犹太息。\n晓窗啼鴂喧，今日復何日。\n和以扶疎篇，吾驭真可叱。",
        "dynasty": "宋",
        "collection_info": null
    },
    {
        "uuid": "e4a3a9949c05826b267f46c6648614b6",
        "title": "五月下旬梦赵文鼎书寄斯远",
        "author": "赵蕃",
        "content": "我不见君死，直疑君固生。\n赋诗无所寄，始復为失声。\n鸡窗已三号，不但当既鸣。\n恍云秋之中，取酒相与倾。\n坐有馈生鱼，欢言事煎烹。\n饮我谓杯小，何翅一再行。\n落月落未落，犹疑见鲜明。\n已焉觉梦尔，起坐神未平。\n沧波渺万里，底处寻骑鲸。\n怅望莫子语，徘徊空思盈。",
        "dynasty": "宋",
        "collection_info": null
    },
    {
        "uuid": "de11f948384c75a8d817e5f13f3df61f",
        "title": "重阳近矣风雨骤至诵邠老满城风雨近重阳之句辄为一章书呈教授沅陵",
        "author": "赵蕃",
        "content": "好诗不在多，自足传不朽。\n池塘生春草，余句世无取。\n诗家黄州潘，苏黄逮师友。\n六义极渊源，一贯相授受。\n秋风有奇思，箪瓢忘巷陋。\n奈何催租人，败之不使就。\n我谓此七字，已敌三千首。\n政使无败者，意尽终难又。\n纵令葺成章，未免加饤饾。\n衣锦欲尚絅，何尝炫文绣。\n一洗凡马空，浪说充天厩。\n重阳晴则已，雨必风在口。\n今兹季月来，阴雨变时候。\n愔愔爵罗门，寂寂鸟噪牖。\n黄花冷未芳，黄叶扫復有。\n颇将写吾怀，渠在那出手。\n併想东篱人，瞻前忽焉后。",
        "dynasty": "宋",
        "collection_info": null
    },
    {
        "uuid": "b348a3ece8c5b57d12b7e43a0a2478ae",
        "title": "重赋畏知寓斋",
        "author": "赵蕃",
        "content": "君昔少年日，起家官帝城。\n诸公盛称许，往往动得名。\n夷途一步趋，可到公与卿。\n永怀松柏坚，高谢桃李荣。\n谥斋乃曰渐，毫髮无妄行。\n惟时尹夫子，犹躬南山耕。\n是公妙言语，一字与不轻。\n铭能为君述，君志益以明。\n蹉跎才几何，白髮殆数茎。\n低回尚前衔，牢落方南征。\n潇湘清绝地，屈贾放逐情。\n感今重恻古，慨嘆识此生。\n究竟渐之义，顾未忘蘗萌。\n彼哉少年事，老矣夫何营。\n彻之易以寓，俯梦仰辄惊。\n何止宦为客，身悟浮云更。\n南轩子张子，好学如玄成。\n奋然吐长句，真觉万户轻。\n尹张志则异，与君尽同盟。\n见君极空洞，不比小器盈。\n嗣宗绝臧否，白眼常若瞠。\n司马万事好，是中差自宏。\n看君接物际，二士盖熟评。\n君今家山居，扁榜犹在桁。\n傍陈漆园书，立参舆倚衡。\n因兹大有得，居穷亦如亨。\n嗟我道学晚，颇困尘网撄。\n性又多忤物，举足逢沟阬。\n誓将过君斋，指南问初程。\n但恐持寸莛，莫致洪钟鸣。",
        "dynasty": "宋",
        "collection_info": null
    },
    {
        "uuid": "1bff2a11c4dc157793bd9555ad5de38f",
        "title": "有怀子肃读其诗卷因成数语",
        "author": "赵蕃",
        "content": "退之以文鸣，余事尤长诗。\n名家贾孟流，未必踰于斯。\n渊明工五言，亦有归来辞。\n乃知意到处，百发无一亏。\n孙侯绝人才，诗文俱中规。\n究其所源流，盖匪一日基。\n有如审言门，遂至杜拾遗。\n余波被芝兰，同功有埙箎。\n嗟予晚闻道，未易等级推。\n剧谈每从容，瞠若莫可追。\n闲窗念从公，两脚如絷维。\n探囊获新句，亦足慰所思。",
        "dynasty": "宋",
        "collection_info": null
    },
    {
        "uuid": "f1fb64e4fb1e4ad637e349b45e6951d9",
        "title": "将谒介庵以诗先之",
        "author": "赵蕃",
        "content": "溪山故无尽，随取随以足。\n平生笑贺监，敕赐镜湖曲。\n今代介庵老，未归先筑屋。\n一区占何地，琵琶欣在目。\n是洲出谁氏，诗自随州续。\n当年名绝唱，今也安可独。\n溪如益弯环，山为增隠伏。\n以知得所託，水润由韫玉。\n一朝起乘传，屡疏乞祠禄。\n俞音落天上，装行不待束。\n还家谢溪山，拄杖巾一幅。\n开堂会宾友，快语泻酃醁。\n我时得得来，奉屦期追逐。\n维摩适示病，对客倦冠服。\n悠然失前瞻，重诣规再卜。\n尺书往问讯，劳公手亲復。\n爱我诲我至，敬拜不敢渎。\n自怜生无资，是役尤仆仆。\n辕驹岂忘远，归棹戒已宿。\n但乞老先生，一言壮空麓。",
        "dynasty": "宋",
        "collection_info": null
    },
    {
        "uuid": "03cefb4810e86b48ba723ce397aa0d83",
        "title": "书田中问示成父",
        "author": "赵蕃",
        "content": "每逢田中来，必问田中事。\n言者为蹙頞，听者为酸鼻。\n皆云水节愆，所以陂修废。\n田栽未曾了，旱势已復至。\n承天无可说，有淀亦将既。\n早禾以日论，晚禾尚月计。\n饿莩已五六，疫死又三四。\n自兹傥无雨，何以能卒岁。\n时成道危苦，示尔应歔欷。",
        "dynasty": "宋",
        "collection_info": null
    },
    {
        "uuid": "4261ded200783acd24f5fdbfa7efe044",
        "title": "送逸归上饶赴试",
        "author": "赵蕃",
        "content": "谓汝可勿去，汝去意已坚。\n念欲终不遣，汝请倍谆然。\n平时父母傍，一事略不与。\n及今身自行，凡百谁汝护。\n况当苦炎热，道远不可说。\n晚须背斜阳，晓要踏残月。\n墟落乃可尔，陂湖深戒之。\n药物务频进，童马勿过疲。\n得失渠有命，勉旃非日竞。\n汝解事文科，吾其老三径。\n汝归见吾友，见叔仍见舅。\n为道糠覈肥，无奈相思瘦。",
        "dynasty": "宋",
        "collection_info": null
    },
    {
        "uuid": "5e414fad92f17ba3cfdd3f29d58a80ec",
        "title": "寄在伯三首后一首併示逸  其一",
        "author": "赵蕃",
        "content": "出门欲寻岩，闻君已行舟。\n川远不可涉，伫立空夷犹。\n雨风既冥冥，离思復幽幽。\n人生苟无别，安能成白头。",
        "dynasty": "宋",
        "collection_info": null
    },
    {
        "uuid": "afff9ab35621ed2c9907592c984e7b3d",
        "title": "寄在伯三首后一首併示逸  其二",
        "author": "赵蕃",
        "content": "君行日已远，我思日益长。\n何物可谕此，山高水茫茫。\n人生要有别，男儿志四方。\n奈此老多感，况于朋友良。",
        "dynasty": "宋",
        "collection_info": null
    },
    {
        "uuid": "a9664d77c03e95c76db76f90dc58efd1",
        "title": "寄在伯三首后一首併示逸  其三",
        "author": "赵蕃",
        "content": "儿行欣得师，爷往愁欠友。\n去爷勿惘然，得师知慰否。\n有时频执经，无事莫多酒。\n无谓数月程，秋风在回首。",
        "dynasty": "宋",
        "collection_info": null
    },
    {
        "uuid": "a25298c218ef21585aa3d6f21bf4e824",
        "title": "寄主管舅二首  其一",
        "author": "赵蕃",
        "content": "少公上黄扉，长公思玉局。\n恭惟我舅氏，出处似前躅。\n浔阳开三径，镜湖赐一曲。\n是为千载人，何有万钟禄。\n新诗久不诵，妙墨时在目。\n黄落又秋风，林空见松竹。",
        "dynasty": "宋",
        "collection_info": null
    },
    {
        "uuid": "7ad08eb4e3e1a47c4e06d65b680305bc",
        "title": "寄主管舅二首  其二",
        "author": "赵蕃",
        "content": "甥官楚西南，舅住天尺五。\n安否候何如，岁月旷如许。\n阿兄有书来，报道安舆举。\n东阁故莫留，西湖要为主。\n寥寥和靖君，遗迹堕榛莽。\n咫尺到梅花，追随怅修阻。",
        "dynasty": "宋",
        "collection_info": null
    },
    {
        "uuid": "e7baa5b1f7b96b33e45f6dafa6d5d543",
        "title": "寄衡州舅氏",
        "author": "赵蕃",
        "content": "西山有乔松，蒙附百亩阴。\n蓬蒿宅其下，旅生亦骎骎。\n永怀豫章公，斯文金玉音。\n徐洪盖自出，源流高以深。\n吾舅之于黄，端若一体临。\n媿我望数子，引尺那及寻。\n弱冠诵流传，苍苍且垂簪。\n前帆去已驶，后舟政忧沉。\n忆昨送弟行，作诗道离襟。\n末篇何所言，志我念母心。\n岂知辱贶答，碔砆致璆琳。\n退之赠郊籍，少陵寄高岑。\n我固解公意，诲我力自任。\n不惟书诸绅，起居见前参。\n几思侍公侧，取酒亲酌斟。\n积荒頼锄耰，痼疾蕲砭鍼。\n涉湘定何时，纸贵行见今。\n勿继屈贾词，起和南风琴。",
        "dynasty": "宋",
        "collection_info": null
    },
    {
        "uuid": "8db61e67d75364e925232e77e90851ba",
        "title": "寄刘叔骥",
        "author": "赵蕃",
        "content": "朝行巴陵帆，暮泊汉阳鼓。\n胡为我所思，祗说在何许。\n折麻念离居，搴若怀远渚。\n望望莫致之，江头漫延伫。",
        "dynasty": "宋",
        "collection_info": null
    },
    {
        "uuid": "1cc667ac75474fc748988c5525c982db",
        "title": "寄郑舜举",
        "author": "赵蕃",
        "content": "吾友欧阳生，诗律杂郊岛。\n相逢每谈君，必谓诗太好。\n送行许长句，兼復书小草。\n鸿鴈傥不来，何由慰怀抱。",
        "dynasty": "宋",
        "collection_info": null
    },
    {
        "uuid": "7c50e536a6ea2fbb23ab065b875e1fe8",
        "title": "寄怀在伯三首  其一",
        "author": "赵蕃",
        "content": "沅水与湘水，合流俱洞庭。\n如何君于我，乃隔影与形。\n沧江鸥鹭野，深林兰蕙馨。\n含章斯发发，遂性逐冥冥。",
        "dynasty": "宋",
        "collection_info": null
    },
    {
        "uuid": "9452337e4333b4cf6d340202a86db49e",
        "title": "寄怀在伯三首  其二",
        "author": "赵蕃",
        "content": "我苦千里役，儿荒三月书。\n役苦殆委顿，书荒廑垦锄。\n夜雨倒湖水，春耕竞田庐。\n事贵在勇决，尔胡但居诸。",
        "dynasty": "宋",
        "collection_info": null
    },
    {
        "uuid": "490edad829836c99dc02e8fe2efa9867",
        "title": "寄怀在伯三首  其三",
        "author": "赵蕃",
        "content": "倏尔听鸣鴂，慨然悲众芳。\n春事且衰歇，吾行可相羊。\n问年踰不惑，嘐嘐斯谓狂。\n益矣多闻友，从之道阻长。",
        "dynasty": "宋",
        "collection_info": null
    },
    {
        "uuid": "2ee9904d23141dd0057bc87f615eca31",
        "title": "十月八日闻鷄鸣即起案上偶有陶集翻阅数诗有怀斯远三首  其一",
        "author": "赵蕃",
        "content": "衾寒数窥窗，窗暗鷄已号。\n比邻递东西，我起披缊袍。\n始占霜檐粲，忽听风林鏖。\n乃知中夜雨，吾念亦良劳。",
        "dynasty": "宋",
        "collection_info": null
    },
    {
        "uuid": "917d087d45c5fc104f2c47782e5a2219",
        "title": "十月八日闻鷄鸣即起案上偶有陶集翻阅数诗有怀斯远三首  其二",
        "author": "赵蕃",
        "content": "寒缸烛余膏，破炉明宿火。\n懒復布衾眠，遂作藜床坐。\n默坐亦何为，姑取陶诗课。\n我友安在哉，良思与之和。",
        "dynasty": "宋",
        "collection_info": null
    },
    {
        "uuid": "0efb9c211e257bb12b1a344b81310625",
        "title": "十月八日闻鷄鸣即起案上偶有陶集翻阅数诗有怀斯远三首  其三",
        "author": "赵蕃",
        "content": "闻君治书楼，诵书仍课文。\n古人不朽计，政在三冬勤。\n今时独不然，白屋期青云。\n君岂斯人欤，大雅迥不羣。",
        "dynasty": "宋",
        "collection_info": null
    },
    {
        "uuid": "c73a8776b29abc4fa00db81a87a6a7f3",
        "title": "冬至后五夕频梦陈择之",
        "author": "赵蕃",
        "content": "所见日杂沓，宁復当我思。\n我此僻且陋，三夜频梦之。\n遣骑告欲行，手持一通诗。\n发缄与儿读，绝妙解人颐。\n我欲留君饭，颠倒裳与衣。\n宛如快阁日，不似南浦时。\n到蜀今几日，首议何所为。\n一俭胜百奢，徐公亦安施。\n幕府足閒暇，浣花有余嬉。\n谪仙纵多才，蜀道无险巇。\n微痾固除洗，起居当具宜。\n蜀中富名士，匪卜亦隠医。\n秘方苟有传，寄我无或遗。\n寄我亦何用，多病成早衰。\n归哉復归哉，秣马车载脂。\n上君白玉堂，王人亦黄扉。",
        "dynasty": "宋",
        "collection_info": null
    },
    {
        "uuid": "880747b4a3189a0cfa20ead79642d47a",
        "title": "雨中忆花寄怀曾季永严从礼二首  其一",
        "author": "赵蕃",
        "content": "余寒苦淹留，破衲无遽弃。\n欣闻好雨来，正念春耕未。\n濒南花退早，何止桃李事。\n牡丹及酴醿，锦碎仍玉委。\n流年定何之，嘆息付流水。\n想像田庐中，桑柔麦如尾。",
        "dynasty": "宋",
        "collection_info": null
    },
    {
        "uuid": "e8b1fa46b0eaf80fa1e3b5f0c6b843d0",
        "title": "雨中忆花寄怀曾季永严从礼二首  其二",
        "author": "赵蕃",
        "content": "白下古聚落，种花成土风。\n贫者篱疎薄，富家栏槛重。\n严曾盖甥舅，交友着我中。\n牡丹大盘盂，酴醿鬰蛟龙。\n走观仍折送，忆费诗酒供。\n今年百里外，此事不得同。\n坐病风雨恶，因之怀二公。",
        "dynasty": "宋",
        "collection_info": null
    },
    {
        "uuid": "083c83a4c0ffc5e1fa3fd90205bed117",
        "title": "湖州亲旧二首  其一",
        "author": "赵蕃",
        "content": "忆昔倚少壮，不畏离别苦。\n及今更中年，颇识谢公语。\n连朝接殷勤，故已办兹去。\n今晨竟不免，况此风更雨。\n夹溪谁家柳，向我强作舞。\n汝且不自持，宁能留我住。",
        "dynasty": "宋",
        "collection_info": null
    },
    {
        "uuid": "894a8d1c7493bbfa021830c10bb47883",
        "title": "湖州亲旧二首  其二",
        "author": "赵蕃",
        "content": "舟行风打头，苦恨行不驶。\n今晨得顺风，亦自非所喜。\n溪山如许佳，欲画无绝艺。\n要当稍收拾，一一付诗裏。\n近看忽成远，得此已失彼。\n但令人此心，惘惘不足耳。",
        "dynasty": "宋",
        "collection_info": null
    },
    {
        "uuid": "d1fa4b9236d6f34871ca688937dcd83e",
        "title": "寄孙子进昆仲",
        "author": "赵蕃",
        "content": "霜风入枯苇，客枕那能安。\n起寻短灯檠，捐书復慵看。\n缅思平生游，平陆多奔湍。\n怀哉岂无人，荆吴路漫漫。\n大孙行秘书，今古靡不观。\n天文号隠奥，坐使十载殚。\n溢而为文章，卷舒见波澜。\n丞哉亦奇士，老不卑小官。\n诗成太白豪，笑杀东野寒。\n酒酣或看剑，肯为无鱼弹。\n仪也节更苦，凛若谁能干。\n譬之于草木，青松蔽春兰。\n不愿太官赐，自爱苜蓿盘。\n相携住荆溪，冥鸿渺云端。\n酿泉饮佳客，采溪荐朝餐。\n不负风月佳，始知天地宽。\n我欲往从之，买船斩钓竿。\n富春访严陵，吴淞觅张翰。\n人生鲜如意，高趣况易阑。\n君毋轻此乐，此乐非游般。",
        "dynasty": "宋",
        "collection_info": null
    },
    {
        "uuid": "8580134074e168040fcfa1a2644e967d",
        "title": "寄李晦庵",
        "author": "赵蕃",
        "content": "昔我曾大父，高交世无伦。\n晚生不尽得，所知三数人。\n堂堂赞皇公，实能继张陈。\n谏垣磨荐墨，许之以经纶。\n江陵竟连蹇，翰墨留余珍。\n晦庵乃其季，英气盖八垠。\n家世斯文事，属付真不泯。\n我亦早闻义，中年见天津。\n委曲问先世，与成倾盖亲。\n公故鼎富贵，我乃困贱贫。\n有诗猥蒙诵，顾乏佳句新。\n往过龚州庵，冻笔书吟呻。\n公来辱继作，春气动壁尘。\n去年濡须家，墨妙出倾囷。\n乍疑何人书，老大能精神。\n熟视乃鄙作，愧汗几拭巾。\n已焉忽语此，知公盖深仁。\n悯我抱奇疾，不救死且濒。\n稍加匕寸施，庶使屈得伸。\n宁知苶然姿，挛拳殆终身。\n一官胡为哉，鸿毛等千钧。\n野马窘受驾，白鸥悲就驯。\n五斗未及饱，已遭穷鬼嗔。\n剑津骇腾变，牛衣泣酸辛。\n非惟糟糠念，要是无补纫。\n朝餐罢举案，寒日空悬鹑。\n舍公竟谁诉，尺书走踆踆。\n如闻着书余，抄经穷夕晨。\n傥匪官闲散，那得了此因。\n枫香出楚地，茗椀宁加闽。\n水屏供倦息，枕流绝缁磷。\n献芹则小小，用意谁谆谆。\n秋风日夜急，木落知松筠。\n竚立不可见，悠然漫溪滨。",
        "dynasty": "宋",
        "collection_info": null
    },
    {
        "uuid": "d0825e9e01e1772b2883dab7c29e54d9",
        "title": "寄施进之",
        "author": "赵蕃",
        "content": "我游尖峰回，一步成数憩。\n仰攀松夭矫，俯睨石赑屃。\n路穷入平野，飞鸟迎决眦。\n庐舍半茅瓦，阡陌相栉比。\n谓皆耕稼徒，不復问名字。\n那知君子居，乃在青山际。\n听君谈所宅，悟我曾略至。\n时犹未识面，岂得漫通刺。\n都城一邂逅，草木同臭味。\n我旋反林栖，君适寓古寺。\n肯来穉子师，历岁殆逾二。\n既均手足亲，又笃朋友义。\n去年君还归，城闉直童骑。\n楮生分草余，鲟鲊动食指。\n今年我属疾，故旧多遐弃。\n愧君不惮劳，衝暑到溪次。\n买肉烹伏雌，芼姜仍着豉。\n无资鹿脯求，竟是猪肝累。\n以我病苦渴，榴实富汁滓。\n纍纍解包裹，其大盖绝市。\n劝我养形神，勉我进药饵。\n裴回昼难别，展转宵失寐。\n分携六十日，顾我病祇尔。\n虽云间何阔，恋恋曾莫置。\n惟君名家驹，少日便千里。\n赋成惊老生，谓敌相如谊。\n姜侯号博学，无忌称酷似。\n我尝叩疑阙，应答罔不记。\n江流滥觞来，层台累土起。\n如君之于学，何但一第已。\n独闻家素贫，慈亲下妻子。\n躬耕不自给，负米常远致。\n愿君力勉旃，事固有堂陛。\n高贤昔未遇，勤苦类如此。\n我行下吴会，破蠹且料理。\n念将一过君，薄酒期共醉。\n又恐饭与刍，未免为君费。\n不然君即我，会于章老氏。\n素书久不往，往亦难尽意。\n诗以道鄙怀，因焉论夙契。",
        "dynasty": "宋",
        "collection_info": null
    },
    {
        "uuid": "de1fdc190758f800d14619047f58ced6",
        "title": "寄雷丈朝宗",
        "author": "赵蕃",
        "content": "忆我前年秋，驱羸赴行在。\n凄凉醴陵门，公独枉轩盖。\n客中遇还使，素书仅一通。\n计之曾未达，公起使广东。\n而我困流徙，日月无定止。\n逮今得还山，莽莽舟在水。\n长沙公寓乡，来往维其常。\n傥復后此使，音问政渺茫。\n如公所抱负，外敛中甚富。\n遄归定非晚，入侍帝左右。\n车行过怀玉，寄声到林谷。\n容我復驱羸，宵征戒童仆。",
        "dynasty": "宋",
        "collection_info": null
    },
    {
        "uuid": "aa14aa42ae9d1d0b94df3d6e5c91a1cc",
        "title": "寄范建康",
        "author": "赵蕃",
        "content": "平生闻石湖，谓是千载人。\n去年此何缘，乃获身造门。\n公盖廊庙贵，我乃裋褐贫。\n既以宾客见，復叨尊俎陈。\n谈间必文字，媿我非比论。\n虽知媿公厚，猥诵终惭新。\n别来才一书，无使无由频。\n河内闻发粟，原思阙周邻。\n江东且云然，湖外将何因。\n再拜谢洪乔，浮沉问水滨。",
        "dynasty": "宋",
        "collection_info": null
    },
    {
        "uuid": "f587a56d6521d1d7f9f966897bb7cb82",
        "title": "顷见迂斋谈游子明不容口且诵其诗恨未遂倾盖之愿前年一见既慰我心所恨俱匆遽不得款语近过迂斋闻寄书又復访问死生顾屏窜林壑逃死无日何以辱盛意如此辄成一诗奉寄",
        "author": "赵蕃",
        "content": "平生施迂斋，剧谈高安郡。\n山川固清远，得士且韵胜。\n就中拔其尤，游子盖袖领。\n长哦唱酬诗，使我醉復醒。\n前年客游杭，冰雪滞归𦩘。\n相逢逆旅间，一笑交已定。\n近闻寄书来，谆復问名姓。\n如公真骐骥，顾我乃下乘。\n岁晚傥不遗，庶几望三径。",
        "dynasty": "宋",
        "collection_info": null
    },
    {
        "uuid": "feec600b305830d7f2f07e4b16b5db83",
        "title": "寄谢新安丰守胡达孝见遗近诗一轴便呈甘叔异章梦与",
        "author": "赵蕃",
        "content": "向子识损益，扬雄爱清静。\n我行萧滩上，二宅驾辄命。\n而于酬唱中，又得胡安丰。\n诗作文选体，字有眉山踪。\n扫门今已后，倾盖非敢望。\n谈间问先世，盖乃丈人行。\n归州片时程，乃復来高轩。\n从容仅数刻，倾倒贻百篇。\n平生嗜江山，到处须着语。\n及兹足漫摇，久乃舌自拄。\n时惟桂林掾，与彼新喻丞。\n俱以行卷来，暴富如不胜。",
        "dynasty": "宋",
        "collection_info": null
    },
    {
        "uuid": "4cec35a69a6e036eda3567d16772276e",
        "title": "代书寄吴仲权",
        "author": "赵蕃",
        "content": "长沙失会面，龙阳将叩门。\n君行黄鹤楼，我乃桃花源。\n裴回遂两月，问讯非一言。\n时时得新作，日日思高轩。\n宁知竟相失，有抱阙细论。\n闻君方被荐，清庙陈玙璠。\n而我政落南，空江撷兰荪。\n虽云出处异，得以书疏存。\n言之有不尽，笔兮还载援。\n惟当道情愫，故尔略寒暄。",
        "dynasty": "宋",
        "collection_info": null
    },
    {
        "uuid": "f1fa8fc7394d7030033ffec14c064cfb",
        "title": "潘恭叔欲归寿其母夫人谢子畅以事客其馆辞病在告骑招周文显为别仆不得与也作诗寄三兄",
        "author": "赵蕃",
        "content": "伏暑推不去，秋风来何暮。\n深居谢巾帻，适意亲杖屦。\n缅怀江湖游，怅望南北路。\n旧交已如隔，新知孰成故。\n庞公非浪出，东野方废务。\n共饯献觞人，我病不得与。",
        "dynasty": "宋",
        "collection_info": null
    },
    {
        "uuid": "070345b6e0ce88cf673e85d15d84a3a7",
        "title": "简寄潘恭叔",
        "author": "赵蕃",
        "content": "物生惧焦枯，吾身困蒸煮。\n起占天外云，坐隔空中雨。\n故人住吴越，一别几寒暑。\n今焉在咫尺，何事復间阻。\n缅思冰雪容，重想金玉语。\n可但发其蒙，端能病斯愈。",
        "dynasty": "宋",
        "collection_info": null
    },
    {
        "uuid": "f7b9160052d055f4b8fdee2a7cbeae0b",
        "title": "寄怀章衢州辛越州",
        "author": "赵蕃",
        "content": "江东去江西，道阻而且长。\n怀我金石交，每瞻鸿鴈行。\n信州去衢州，道阻而匪修。\n黄花遂九日，明月负中秋。\n江东去浙东，江表邈剡中。\n莫云岩壑异，固有丘壑同。\n一出与一处，或嘿而或语。\n行步涩如棘，欲飞恨无羽。\n风高已木落，薄寒能中人。\n室迩人甚远，不孤必有邻。",
        "dynasty": "宋",
        "collection_info": null
    },
    {
        "uuid": "79464371e71775778521ba5df114dac7",
        "title": "发隆兴后寄宋茂叔赵然道昆仲併属达后篇于待制侍郎二首  其一",
        "author": "赵蕃",
        "content": "连朝南浦亭，繫此一叶舟。\n未去已欲动，既行奚復留。\n篙撑尚依岸，风至忽打头。\n中宵渺无际，清晓浩莫收。\n行止固有定，淹速宁与谋。\n我友邈难见，西山澹凝秋。",
        "dynasty": "宋",
        "collection_info": null
    },
    {
        "uuid": "358670a3fbf03bb07ef5b3a18641fae4",
        "title": "发隆兴后寄宋茂叔赵然道昆仲併属达后篇于待制侍郎二首  其二",
        "author": "赵蕃",
        "content": "晁君父之舅，徐子我之友。\n晁诗紫微来，徐学新安后。\n徐固困箪瓢，晁復厌奔走。\n当今诸侯贤，孰愈豫章右。\n经行见虽屡，款语不能又。\n烦君因几席，为我探怀袖。",
        "dynasty": "宋",
        "collection_info": null
    },
    {
        "uuid": "871561133f76eb25fcd0f2f730f4b2a3",
        "title": "寄徐斯远并成父弟",
        "author": "赵蕃",
        "content": "淅沥夜来雨，萧条林下秋。\n因之忆我弟，重以思吾俦。\n农工方鼎来，蚕事已告休。\n得无阴寒妨，知復多寡收。\n微官本为贫，中道成倦游。\n洪波政稽天，险路新摧辀。\n吾俦与我弟，既喜应见忧。\n忧我困一箪，喜我归故丘。\n付与有定分，短长宁自谋。\n相期黄髮保，共勉素风修。",
        "dynasty": "宋",
        "collection_info": null
    },
    {
        "uuid": "2d160fb2cdfae2fb2ae7a91afc50c503",
        "title": "得友人俞玉汝书云客游建业月尝能致钱十万时方客溧阳感假尉事作诗寄玉汝",
        "author": "赵蕃",
        "content": "士有孟东野，荐乃韩退之。\n五十纔一尉，俸钱仍半支。\n嗟予亦蹇者，白髮方糟醨。\n因声谢吾友，十万亦多为。",
        "dynasty": "宋",
        "collection_info": null
    },
    {
        "uuid": "9acb04764cf6a63170fb71db49a847b9",
        "title": "寄答潘文叔并属恭叔五首  其一",
        "author": "赵蕃",
        "content": "人生无友朋，何以攻短阙。\n我交君弟兄，意合非固结。\n奈何不须臾，已復经岁月。\n叶落政知秋，竹新还缥节。",
        "dynasty": "宋",
        "collection_info": null
    },
    {
        "uuid": "5d72a5154b33f5d29a1aa4292c36ae62",
        "title": "寄答潘文叔并属恭叔五首  其二",
        "author": "赵蕃",
        "content": "君家舍人公，世谓王杨作。\n谁知所传授，白首终林壑。\n至今有源流，泾渭分清浊。\n岂比世上儿，风姿矜濯濯。",
        "dynasty": "宋",
        "collection_info": null
    },
    {
        "uuid": "ac9eee5113b590684980eba54fbc35b9",
        "title": "寄答潘文叔并属恭叔五首  其三",
        "author": "赵蕃",
        "content": "主簿舍徙说，御史身耻呈。\n夫岂为异与，义理可不明。\n嗟哉后来者，窥踰多丧贞。\n所以使古人，炯炯长擅名。",
        "dynasty": "宋",
        "collection_info": null
    },
    {
        "uuid": "7ae06bbb05145432e703e41dd1e4dea4",
        "title": "寄答潘文叔并属恭叔五首  其四",
        "author": "赵蕃",
        "content": "平生蒋诩径，家傍扬云宅。\n木老夏敷阴，泉疏春动脉。\n索居每怀弟，斗食身久客。\n况乃蒲柳姿，茂悦非松柏。",
        "dynasty": "宋",
        "collection_info": null
    },
    {
        "uuid": "e3042c44e4a55e35d75270562d9109dd",
        "title": "寄答潘文叔并属恭叔五首  其五",
        "author": "赵蕃",
        "content": "斯文吕与张，用世故落落。\n年来踵蒿原，天意亦已虐。\n君尝登其门，如户发管籥。\n何当传相授，此道得深酌。",
        "dynasty": "宋",
        "collection_info": null
    },
    {
        "uuid": "a9fb27545b9720364efde8a7b43a9bd4",
        "title": "赠曾槃乐道",
        "author": "赵蕃",
        "content": "我居怀玉山，茶山非一游。\n每观文清竹，凛若人好修。\n往来道嘉禾，诗曾长公投。\n十年再建业，问劳加绸缪。\n中歌殄瘁诗，尺疏去莫由。\n虽微荆州论，感叹自不休。\n今日復何日，兰溪繫归舟。\n典型君尚有，一见写余忧。",
        "dynasty": "宋",
        "collection_info": null
    },
    {
        "uuid": "2462eaa046d70ddd150c9ac9642313b8",
        "title": "赠路芾德章",
        "author": "赵蕃",
        "content": "忆昔介庵老，视我犹子弟。\n于今于越州，必洒西州涕。\n重忆郎中公，契与外氏通。\n慨我未知学，一见宁发蒙。\n公于介庵老，笔砚相亲友。\n而于郎中公，学问躬授受。\n与我非素交，有儿仍甚愚。\n辱公收教之，举俗有是夫。\n辱书示深眷，未报无加谴。\n平日但闻风，今朝真识面。",
        "dynasty": "宋",
        "collection_info": null
    },
    {
        "uuid": "a9cbb665b117b164a1ac9339f7e85da0",
        "title": "赠孙从之",
        "author": "赵蕃",
        "content": "吏事要及民，何假须缘饰。\n是故西都儒，往往名背实。\n萍乡孙明府，抱负惟儒术。\n起家长此邦，为政皆有述。\n催科非我急，急民使滋殖。\n今夏戒艰食，粒米劝蓄积。\n种麦贵宿耕，禾孙视前绩。\n是我贤弟昆，三市俱鼎立。\n正之官南昌，大吏遭丝刻。\n为陈先世事，稍稍从吾律。\n窃尝叹斯人，当补谏争缺。\n如何即九原，我为长太息。\n叔也今王官，路以云霄逼。\n才难未易识，屡荐今始入。\n赣川与洪州，目见非耳得。\n使之佐庙谟，弥缝宁阙职。\n公行被裏言，步武俱文石。\n为移一县政，于以均万国。\n我虽落蛮夷，归来岂无日。\n傥遂乐耕耘，于焉吾事毕。",
        "dynasty": "宋",
        "collection_info": null
    },
    {
        "uuid": "69565472d43ffeb86b6e87215bc0fdb9",
        "title": "赠耆英",
        "author": "赵蕃",
        "content": "用世故欲巧，拙者终近德。\n人皆笑髯曾，我独长太息。\n贫吾岂人为，问天天不痴。\n君看松柏受，宁与春风期。",
        "dynasty": "宋",
        "collection_info": null
    },
    {
        "uuid": "b382b6e49a20bd932ff4858bb98c2f0a",
        "title": "赠尤检正四首  其一",
        "author": "赵蕃",
        "content": "多书如邺侯，读书如张巡。\n一代信不数，吾身见能亲。\n门墙虽云旧，踪迹乃若新。\n政以沅湘远，无由书疏频。",
        "dynasty": "宋",
        "collection_info": null
    },
    {
        "uuid": "0a207335802f8c585c69b82d1dbb5b04",
        "title": "赠尤检正四首  其二",
        "author": "赵蕃",
        "content": "往焉石灰桥，粲粲方秘书。\n近者南浦亭，皇皇乃轺车。\n遄归今几年，人望益以储。\n俱期白兽省，共徯玉堂庐。",
        "dynasty": "宋",
        "collection_info": null
    },
    {
        "uuid": "fafabd65af3a081323c0317ada43de7a",
        "title": "赠尤检正四首  其三",
        "author": "赵蕃",
        "content": "榜舟浙江潮，僦屋长安雪。\n寒涛幸少年，积冻还復结。\n虽逃蛟鰐虞，未免薪刍绝。\n噂𠴲怅难登，嗫嚅羞妄悦。",
        "dynasty": "宋",
        "collection_info": null
    },
    {
        "uuid": "f33d1092b6760824b9d811b3fef62d7e",
        "title": "赠尤检正四首  其四",
        "author": "赵蕃",
        "content": "季秋过庐陵，客有示新录。\n尤杨两诗翁，间以严州陆。\n澧兰与沅茝，顿觉无芬馥。\n何况破囊中，欲探还自忸。",
        "dynasty": "宋",
        "collection_info": null
    },
    {
        "uuid": "0c7deffb065ac0ac26b1976f071a089e",
        "title": "呈严黎二师并寄韩季萧",
        "author": "赵蕃",
        "content": "名者世公器，丈也宁取虚。\n我闻曾严黎，盖自入学初。\n每翻东莱集，出门思税车。\n一见良不易，寒暑三十余。\n前年太和官，遣书叩曾庐。\n得报副以诗，妙处真起予。\n更有严黎在，因曾庶几欤。\n骤闻鄂渚殁，经年为欷歔。\n严黎固老矣，我亦雪满梳。\n奈何苦偪仄，决焉不踌躇。\n严师虽龙钟，眸子炯炯如。\n纵云昏忘集，解记韩吕徐。\n黎君更强健，白髮尽扫除。\n岂非仙人家，服食信有诸。\n我诗燕石尔，报以琼与琚。\n便当与曾作，编联世行于。\n季萧陵阳孙，与严并门居。\n弃捐举子业，尽读先世书。\n时从二老游，不曳王门裾。\n我言无可采，殷勤乃来渠。\n二老已知名，保此良不疎。\n惟我与尔者，勉哉凉入墟。",
        "dynasty": "宋",
        "collection_info": null
    },
    {
        "uuid": "327733ac60589a97fe76e79a9e55dfdd",
        "title": "次韵斯远见寄",
        "author": "赵蕃",
        "content": "天地如许宽，出门自无之。\n筠窗书味长，靠壁筇一枝。\n吾曹本通脱，孰谓书有色。\n但取翰墨娱，且然相主客。\n霜檐晓皑皑，落叶拥不开。\n门开有行迹，元是题诗来。",
        "dynasty": "宋",
        "collection_info": null
    },
    {
        "uuid": "9c2527fdd26b140ce95c6333bd7989ff",
        "title": "次韵马庄父问行期之什",
        "author": "赵蕃",
        "content": "日日言归去，年年事远游。\n世态甘若醴，我曹和不流。\n殷勤枉诗问，准拟繫帆留。",
        "dynasty": "宋",
        "collection_info": null
    },
    {
        "uuid": "4e91b7b1d8a373713898476088249382",
        "title": "次韵斯远二十七日道中见怀二首  其一",
        "author": "赵蕃",
        "content": "去冬黄公亭，咏诗看梅花。\n深行或山崦，纵步亦水涯。\n虽知追随乐，固有间阔嗟。\n词锋君莫当，锐甚如莫邪。\n我欲尾其后，志局道苦遐。\n千年定藏山，一世斯名家。",
        "dynasty": "宋",
        "collection_info": null
    },
    {
        "uuid": "9e4481bd04ceccefb34f30cbd7fc6e07",
        "title": "次韵斯远二十七日道中见怀二首  其二",
        "author": "赵蕃",
        "content": "我姿甚不敏，与俗仍倍殊。\n难贪太常酒，顾归陶令庐。\n山中亦何有，寂寞谁与娱。\n晤言阔无友，展卷聊得书。\n人生七十稀，我今半已余。\n百里九十戒，踌躇重踌躇。",
        "dynasty": "宋",
        "collection_info": null
    },
    {
        "uuid": "9014a5f842575c0b30a532750958eb19",
        "title": "次韵审知遣兴",
        "author": "赵蕃",
        "content": "沉绵既逾时，生死谁或访。\n殷勤惠之书，畴昔固有望。\n载观近赋诗，颇復献穷状。\n功名岐则多，究竟策非上。\n贾谊卒避灌，晁错终死盎。\n孰愈安一区，随事享三当。\n嗟我信畸人，逐食无定向。\n转蓬真飘风，断绠遭逆浪。\n悠悠任通塞，冉冉失少壮。\n志愿老栖迟，耕宽筑夷旷。",
        "dynasty": "宋",
        "collection_info": null
    },
    {
        "uuid": "86496ae6aa5281bfa3d5cfb87c26337d",
        "title": "与苏运使诩四首  其一",
        "author": "赵蕃",
        "content": "筠阳有贤牧，典选得望郎。\n汉廷急献纳，使节乃辉光。\n翰墨一门盛，人才当代良。\n平生愿识面，今日获升堂。",
        "dynasty": "宋",
        "collection_info": null
    },
    {
        "uuid": "8179072eaa3bf77d74d0bd4bec5d13ee",
        "title": "与苏运使诩四首  其二",
        "author": "赵蕃",
        "content": "培塿无大木，沟渎无巨鱼。\n窈然涧壑深，渺若江海潴。\n涧壑虽云深，萧艾宁废诸。\n江海虽云广，蛭螾亦与居。",
        "dynasty": "宋",
        "collection_info": null
    },
    {
        "uuid": "630d52f03cb48c171a1bb57d73c1e1ef",
        "title": "与苏运使诩四首  其三",
        "author": "赵蕃",
        "content": "昔在元佑初，重选馆阁才。\n时我高王父，实与数子偕。\n黄门任言事，荐口曾为开。\n有孙不能振，白髮自兴哀。",
        "dynasty": "宋",
        "collection_info": null
    },
    {
        "uuid": "98072d5e86a95d8bc3da7f47060f4826",
        "title": "与苏运使诩四首  其四",
        "author": "赵蕃",
        "content": "草木日摇落，道路方阻长。\n丰年米故贱，逆旅钱自荒。\n暝宿村舍烟，朝行板桥霜。\n岂不愿息肩，于此增彷徨。",
        "dynasty": "宋",
        "collection_info": null
    },
    {
        "uuid": "e1c31ba4764d8783c8b1ba742c0ed30f",
        "title": "闺怨二首  其一",
        "author": "赵蕃",
        "content": "维南有佳人，实秉绝代色。\n幼闻妾妇道，不肯倾人国。\n幽居今过时，行媒迥无迹。\n世方求冶容，孰能知妇德。",
        "dynasty": "宋",
        "collection_info": null
    },
    {
        "uuid": "381ed08bbc1042092873143137c5f350",
        "title": "闺怨二首  其二",
        "author": "赵蕃",
        "content": "东邻有贤女，膏沐不加御。\n朝惟躬奉养，莫且趣机杼。\n曰贤嫁何晚，政坐一贫故。\n谁能币聘之，此女非傲妇。",
        "dynasty": "宋",
        "collection_info": null
    },
    {
        "uuid": "6fca277620f0385be2ebc68db442b545",
        "title": "检校竹隠竹数三首  其一",
        "author": "赵蕃",
        "content": "忆昔山中居，朝莫惟脱粟。\n何以居之安，頼此猗猗绿。\n一朝顾舍去，梦寐劳心目。\n今晨忽在眼，如客得归宿。",
        "dynasty": "宋",
        "collection_info": null
    },
    {
        "uuid": "46fdc7cc82fef43ed1808246d527530f",
        "title": "检校竹隠竹数三首  其二",
        "author": "赵蕃",
        "content": "竹虽不解语，风能为之言。\n斧斤伐我本，畜牧践我孙。\n戕者可以堤，践者可以藩。\n我顾不忘汝，汝言毋重烦。",
        "dynasty": "宋",
        "collection_info": null
    },
    {
        "uuid": "089c504fcdea1dea56294a31295db877",
        "title": "检校竹隠竹数三首  其三",
        "author": "赵蕃",
        "content": "钱多论以屋，畜多论以谷。\n我独何为者，箇箇数修竹。\n竹箇虽不多，是亦我所欲。\n于以盗之防，盗防宁此足。",
        "dynasty": "宋",
        "collection_info": null
    },
    {
        "uuid": "58c46e28f1ffce396f76511b4848d50e",
        "title": "移松与斯远同赋",
        "author": "赵蕃",
        "content": "垂垂白髮侵，落落青松爱。\n协趣在山林，移根出蓬艾。\n逝矣我何悲，苍然渠可耐。",
        "dynasty": "宋",
        "collection_info": null
    },
    {
        "uuid": "9979fb756393d3abf3d89549c03b7a2d",
        "title": "舂米方归瑞峰寺僧送菜适至遂成晚馈",
        "author": "赵蕃",
        "content": "香秔出村舂，晚菘来野寺。\n八珍不吾易，一饱有余味。\n鸣钟与列鼎，饭蔬仍饮水。\n此道本平观，在人安择尔。",
        "dynasty": "宋",
        "collection_info": null
    },
    {
        "uuid": "9a2364a7994e289d7b52dc1ee56cdad9",
        "title": "栽田行",
        "author": "赵蕃",
        "content": "早田栽已成，晚田耕未遍。\n风吹苗已长，汝事不可缓。\n迩来雨况足，高下通溉灌。\n虽云手足瘽，孰愈沟壑患。\n自兹日不百，早稻期入爨。\n晚禾虽云晚，霜肃但秋半。\n我昔山中居，升没每关叹。\n及今食官仓，谓得度昏旦。\n那知不足饱，过午或空案。\n尚言工吟哦，犹说鄙计算。\n那知汝田翁，栽种日月断。\n但惧政或疵，因之罹水旱。",
        "dynasty": "宋",
        "collection_info": null
    },
    {
        "uuid": "76a5fb5778bd646eacb6ab3f64ed351a",
        "title": "成父送梅一株",
        "author": "赵蕃",
        "content": "无竹恐人俗，无梅忧竹孤。\n阿连解我意，为致三尺株。\n莳之西窗前，青白相与扶。\n梅瘦竹亦瘠，岂唯人独癯。\n终年厄贫病，藉尔得暂愉。\n索酒莫计琖，瓶罄当续沽。",
        "dynasty": "宋",
        "collection_info": null
    },
    {
        "uuid": "2b1b4ef8e0cd089137bc619cad7972bc",
        "title": "得蕙数本有怀斯远二首  其一",
        "author": "赵蕃",
        "content": "幽兰一收馨，余卉无足睨。\n今晨采樵子，贻我以数蕙。\n风气固王谢，兄弟犹鲁卫。\n雨合打窗深，于余真得计。",
        "dynasty": "宋",
        "collection_info": null
    },
    {
        "uuid": "395d2295f950b3c8c1fd44cc3152767f",
        "title": "得蕙数本有怀斯远二首  其二",
        "author": "赵蕃",
        "content": "酒热无共酌，诗成欠同哦。\n况此春旦莫，忽来蕙成窠。\n樵苏尚知贵，采掘能异科。\n安得同心人，与之酣且歌。",
        "dynasty": "宋",
        "collection_info": null
    },
    {
        "uuid": "bddb945c148ff257f24c72c779e9f988",
        "title": "赋滕彦真家玉桂",
        "author": "赵蕃",
        "content": "伏暑不可耐，所思惟执冰。\n常时月桂红，乃作素色凝。\n维南实炎方，草木气所凭。\n素馨与茉莉，玉色俱相仍。\n得非因月感，光射尚能乘。",
        "dynasty": "宋",
        "collection_info": null
    },
    {
        "uuid": "bd3998b16ed3c26317699aa1e0abe386",
        "title": "扫桂",
        "author": "赵蕃",
        "content": "年年赋木犀，独未到此树。\n信知官舍居，更甚此身寓。\n黄叶满阶除，蔓草委霜露。\n相逢每变色，此树独如故。\n殷勤为扫除，不必但花务。\n风月四时佳，吾其枉幽步。",
        "dynasty": "宋",
        "collection_info": null
    },
    {
        "uuid": "ef38957df20b334c2caecf64ea904735",
        "title": "对菊有作",
        "author": "赵蕃",
        "content": "草木均是体，顾有幸不幸。\n故侯住瓜田，四皓卧芝岭。\n譬如佳山川，何地乏幽屏。\n居然说终少，籍甚谈箕颍。\n得非以人重，后世闻之警。\n维菊本甚微，在昔曾莫省。\n罗生蓬蒿间，自分託地冷。\n一趋骚人国，再堕渊明境。\n遂同隠居者，身晦名独耿。\n何当园五亩，不觊田二顷。\n秋风及春雨，采撷花与颖。\n既充天随饥，亦望南阳永。\n有志未能摅，对花徒引领。",
        "dynasty": "宋",
        "collection_info": null
    },
    {
        "uuid": "8ca8bba520d85ae5de4b52c0407d320f",
        "title": "周江州有灵壁石赵蕲州名以玉芝周索诗为赋一首",
        "author": "赵蕃",
        "content": "论石如论玉，贵德不贵名。\n形似偶尔同，未妨聊置评。\n呜呼禹甸破，土贡久莫并。\n问公安取此，万里随南征。\n向来四方游，束书与俱擎。\n愧彼钱马癖，寄我山林盟。\n风流蕲州守，夙有能诗声。\n见之谥以芝，用意真不轻。\n谓公许器质，一再临专城。\n宜为斋房秀，作瑞于圣明。\n未应如商山，寂寞身中清。\n须公力勉旃，石亦当与荣。\n念我匪能赋，征索见公情。\n又惟此必诗，落笔空汗生。\n传闻南池上，有石来自英。\n我虽未识面，想像犹弟兄。",
        "dynasty": "宋",
        "collection_info": null
    },
    {
        "uuid": "541125d59e3865c1bd08ed911e1c0c8b",
        "title": "咏隔堑梅",
        "author": "赵蕃",
        "content": "丛篁乱临溪，丛树深隔堑。\n爱之不能即，玩之宁有厌。\n五字遣谁哦，一杯频尔念。\n幸勿折新开，留将遂幽占。",
        "dynasty": "宋",
        "collection_info": null
    },
    {
        "uuid": "c57f91f0cf27cad7257b0b32030b49c2",
        "title": "题厅后梅树",
        "author": "赵蕃",
        "content": "移梅初有诗，梅开重成赋。\n岂问耳目谋，盖珍贞白故。\n花宜倚竹妍，阴称巡檐步。\n或嫌太幽閟，结实每愆御。\n我非调鼎手，何暇为此虑。\n但取冰玉姿，不遭桃李污。",
        "dynasty": "宋",
        "collection_info": null
    },
    {
        "uuid": "ddc9d9692d319e38ddad203f8d49aeb7",
        "title": "明叔送一丈黄菊",
        "author": "赵蕃",
        "content": "菊开本丛丛，此种乃树树。\n尝闻一丈黄，直谓庄周寓。\n及兹锄移来，信可绳尺度。\n乃知太华莲，十丈语非误。\n陈君怯风景，酒尽不能酤。\n遗我遣我愁，仍须堕言句。\n更念贫无帷，何以致调护。",
        "dynasty": "宋",
        "collection_info": null
    },
    {
        "uuid": "d73bd8aa27864e240a1018e1415fd8f9",
        "title": "除草",
        "author": "赵蕃",
        "content": "入门空榛芜，半死犹未槁。\n清霜且零落，纵蔓那得保。\n奈何刺吾眼，快意思一扫。\n童来乃钝锸，兀兀日又了。\n兰枯艾长壮，乱多治则少。\n君子小人欤，幽忧挂怀抱。",
        "dynasty": "宋",
        "collection_info": null
    },
    {
        "uuid": "33088f4a2679fc2ffbe3c65c0e6bbdf8",
        "title": "卖花行",
        "author": "赵蕃",
        "content": "頳肩负薪行，所直不满百。\n大舸载之来，江头自山积。\n不如花作稛，先后价增损。\n身逸得钱多，人宁知务本。",
        "dynasty": "宋",
        "collection_info": null
    },
    {
        "uuid": "0cd83e799087903833f225b7847512bf",
        "title": "投宿广平道上逢梅怀斯远",
        "author": "赵蕃",
        "content": "驱羸度斜影，恨不与子俱。\n梅花忽照眼，炯若冰玉臞。\n暝投佛寺宿，忆子曾寄躅。\n摩挲壁间诗，虽昏尚能读。",
        "dynasty": "宋",
        "collection_info": null
    },
    {
        "uuid": "9e92838838ffe578c5821c956add82e0",
        "title": "出北门记所见二首  其一",
        "author": "赵蕃",
        "content": "浮云冒山顶，横碧门与直。\n所嗟篮舆驶，令我头屡侧。\n前瞻亦何有，浮图梯七级。\n彷佛记遗基，当年居皖伯。",
        "dynasty": "宋",
        "collection_info": null
    },
    {
        "uuid": "88a1d185ca11f1a9e2f73ec67498682c",
        "title": "出北门记所见二首  其二",
        "author": "赵蕃",
        "content": "我行舒州来，触目叹荒棘。\n今经北门道，麻麦殊翳密。\n乃知人力愆，地固有遗殖。\n安得遍厥耕，疲羸当少息。",
        "dynasty": "宋",
        "collection_info": null
    },
    {
        "uuid": "20bffe62ee11185c63ed836f4f8ceba2",
        "title": "将行示远父秉文四八弟",
        "author": "赵蕃",
        "content": "鷄啼午方停，蝉噪暑未秋。\n寓居虽市近，适意如林投。\n可人谁能来，王徐真胜流。\n王居近官道，树林间田畴。\n徐居復何如，老木荫浊沟。\n我往必竟日，不为有鱼留。\n我有长安行，食谋非道谋。\n王郎上冢去，决焉问吴舟。\n令弟饥所驱，迤逦从此由。\n徐郎独不出，于世罕所求。\n念当为此别，要历山寺幽。\n令弟既泣女，我亦病未瘳。\n是事且若此，其他当罢休。\n中秋与重九，预作离阔忧。\n惟其梅花时，醉之此山头。",
        "dynasty": "宋",
        "collection_info": null
    },
    {
        "uuid": "7e77f7ffcb5e5a62d65b451b2ac6feac",
        "title": "别齐之",
        "author": "赵蕃",
        "content": "新月凈林木，微风动菰蒲。\n客子不能寐，拊身念艰虞。\n忽思骑鲸翁，已去不可呼。\n乐哉今夕境，忍令堕空虚。\n南都李文学，豪气老不除。\n将为章江行，值我彭蠡湖。\n一见如平生，健论真起予。\n座间诵新作，峥嵘突黄初。\n携酒夜过我，烹鷄仍鲙鱼。\n快饮不记琖，耳热歌乌乌。\n乘坠俱大谬，醉倒不用扶。\n几梦即了我，此身无復余。\n胜践无古今，人事自作疎。\n东西南北人，何必怀此都。\n明朝两茫茫，危途各崎岖。\n语离有遗恨，更起捋君鬚。",
        "dynasty": "宋",
        "collection_info": null
    },
    {
        "uuid": "59ad4d52a6565a81e62e7e8245097029",
        "title": "赠别吴仲权三首  其一",
        "author": "赵蕃",
        "content": "英英延陵家，蔼蔼宜章县。\n政用鲁诸生，俗今齐一变。\n诸公竞推毂，天子思晚见。\n用舍有是夫，交亲谁不羡。",
        "dynasty": "宋",
        "collection_info": null
    },
    {
        "uuid": "6bb171747ef393da6a09208fd4b41271",
        "title": "赠别吴仲权三首  其二",
        "author": "赵蕃",
        "content": "昔在山水乐，往往失意人。\n公今絃歌余，乃復于此亲。\n搜罗既奇胜，落笔为写真。\n文章復何似，高处殆先秦。",
        "dynasty": "宋",
        "collection_info": null
    },
    {
        "uuid": "b86735b963bdbac4e8c5fa4ea42f771d",
        "title": "赠别吴仲权三首  其三",
        "author": "赵蕃",
        "content": "移舟汉将祠，蹑屐秦人洞。\n一别几何时，酒杯还此共。\n前途或追随，祇恐终倥偬。\n要是策羸骖，无繇踵飞鞚。",
        "dynasty": "宋",
        "collection_info": null
    },
    {
        "uuid": "6ef506bdc019c9ffc1976934d284c70a",
        "title": "答周允升留别",
        "author": "赵蕃",
        "content": "客居江之南，未识衡岳大。\n长于想象中，便作登临外。\n南游怅不已，病目恍增快。\n要穷山水原，靡问仙灵态。\n镌镵雅未能，造物底不贷。\n欣逢人中龙，一扫胸次隘。\n偕为青云期，岂顾白眼怪。\n多闻与多识，几别復几会。\n籓篱我妄窥，根柢君有在。\n自惭非孟嘉，直恐误郭泰。\n蕙兰被余熏，珠玉觉非对。\n兹方赋归来，与乃别所爱。\n于今未深悲，后日当重慨。\n江流固滔滔，山木亦旆旆。\n烟霞既有疾，风月岂无债。\n相与咏和平，无庸发噍杀。",
        "dynasty": "宋",
        "collection_info": null
    },
    {
        "uuid": "df4e5e745acc15ee66c98f89e7ba1132",
        "title": "用程季仪送行之韵为别",
        "author": "赵蕃",
        "content": "过江今几年，遗俗不屡见。\n纵余门户称，直有冠裳变。\n惟君河洛间，南走楚粤遍。\n虽从科诏求，未脱褐衣贱。\n芬然兰三熏，粹矣金百炼。\n潭潭务中澄，煜煜鄙外绚。\n遂登南轩门，如识伊川面。\n周旋苟有得，喜跃几成抃。\n渊深保战兢，鸩毒戒安宴。\n于今过城南，政似趋无倦。\n儒冠盖多端，剧论如合战。\n试评季路勇，孰与之反殿。\n前日我辞君，炎风尚交扇。\n祗今君别我，余暑已堪饯。\n岁序急推迁，吾行甚流转。\n爝火讵当阳，雨雪宁待晛。\n孤唳岂潜声，卑飞终挂罥。\n小令泊扁舟，暂为沥破研。\n我如浩然归，君异方朔荐。\n契阔方自兹，追随復何便。",
        "dynasty": "宋",
        "collection_info": null
    },
    {
        "uuid": "e1fb16d4c084e99f3b150beb307a3548",
        "title": "平江寻吴恭叔不获",
        "author": "赵蕃",
        "content": "皋桥在何许，往者郊送翱。\n我行姑苏城，半日空週遭。\n惟君昔我契，义不减同袍。\n珠林一杯酒，明朝隔江涛。\n年来尺书绝，目断飞鸿高。\n我今换一官，五溪当不毛。\n君行官王都，杂沓从英髦。\n城中十万户，历问无乃劳。\n兹焉失一见，使我心忉忉。",
        "dynasty": "宋",
        "collection_info": null
    },
    {
        "uuid": "419bb3d8cc217f97dcf684c572503659",
        "title": "冲谷道章少隠还自上饶不见过而遂归怀玉作诗十二韵奉寄併烦送似寓斋也",
        "author": "赵蕃",
        "content": "幽居非不佳，竹屋静以深。\n春归邈亡踪，草木成嘉阴。\n天气殊未快，令人头岑岑。\n忽思从公谭，微风动衣襟。\n白云何许在，引领劳我心。\n平生诵佳句，三叹有遗音。\n端如猛虎啸，百兽藏中林。\n交游一周子，自昔已至今。\n论道若有合，根源要追寻。\n文章固定价，美玉同精金。\n穷通我均乐，兹事要力任。\n通脱不累物，贤哉阮瞻琴。",
        "dynasty": "宋",
        "collection_info": null
    },
    {
        "uuid": "53ac9c0a16f445bb678c2ae4966353aa",
        "title": "送公择入浙",
        "author": "赵蕃",
        "content": "日者君过我，今焉我辞君。\n楚荆易得秋，霜霰行在辰。\n我车甫来归，君骑已在门。\n喜我更安健，劳言再三陈。\n已焉忽谓我，我行不逡巡。\n问君何因尔，欲语声辄吞。\n我自解君意，操袂增酸辛。\n男儿志四方，怀安实败名。\n不见折胁雎，慷慨西入秦。\n君行其有合，宿愤当一伸。\n造物固甚巧，颇解戏弄人。\n愿君稍安之，无为自伤神。\n诸孙君好交，送君必以文。\n可慰别后览，何忧去装贫。",
        "dynasty": "宋",
        "collection_info": null
    },
    {
        "uuid": "a6e715172b9e7f5b8220b8c98844fabf",
        "title": "送昭礼还金陵四首  其一",
        "author": "赵蕃",
        "content": "上饶去金陵，道里何其邈。\n俱为江东郡，各在天一角。\n君行宁知远，我住若有缚。\n何以见相思，书来不嫌数。",
        "dynasty": "宋",
        "collection_info": null
    },
    {
        "uuid": "517b3bc5c0cfa2a2394aeac2d6af4bd0",
        "title": "送昭礼还金陵四首  其二",
        "author": "赵蕃",
        "content": "君似便风船，千里纔一瞬。\n我如久眢井，湮没不可浚。\n愧君力推挽，令我去鄙吝。\n加我以数年，庶几乎少进。",
        "dynasty": "宋",
        "collection_info": null
    },
    {
        "uuid": "80cc9d146b27ec42bc0d791ddea80460",
        "title": "送昭礼还金陵四首  其三",
        "author": "赵蕃",
        "content": "松峦特立士，君也为之子。\n异同诮歆向，父子自知己。\n向来知名人，得此多失彼。\n愿君考其然，九十半百里。",
        "dynasty": "宋",
        "collection_info": null
    },
    {
        "uuid": "1b40f44b80bf665e43f24fe6ee765735",
        "title": "送昭礼还金陵四首  其四",
        "author": "赵蕃",
        "content": "诵君赠遗诗，吃吃口不倦。\n相从曾未款，取别宁我愿。\n竟乖卜邻约，遂作抟沙散。\n君如不我忘，我復何所恨。",
        "dynasty": "宋",
        "collection_info": null
    },
    {
        "uuid": "6b1cc92340b34e4fc806f8b243c14ea0",
        "title": "茂德行亟不及作昭礼书姑此问讯",
        "author": "赵蕃",
        "content": "忆昔相从初，二十有三年。\n别日更莫纪，少壮成华颠。\n中间何不有，匪但岁月迁。\n几寻长安居，莫访新市船。\n尺书且难寄，再面端何缘。\n今晨大阮来，倒屣不待前。\n问君比安否，谈君语蝉连。\n短髮尚短褐，青箱保青毡。\n吾人相从初，情与兄弟肩。\n兰陵折梅赠，虞山听鷄眠。\n如何一分首，遂作胡越然。\n诗以道所怀，宁写宣城笺。",
        "dynasty": "宋",
        "collection_info": null
    },
    {
        "uuid": "7c6a625750b543ee903823bb01dac840",
        "title": "蕃与斯远季奕同生于十二月蕃初五日季奕初十日斯远十八日近辱季奕贶诗犹未获报兹及斯远之寿併此奉颂二首  其一",
        "author": "赵蕃",
        "content": "徐子崖根竹，风雪不掩绿。\n郑子谷中兰，冰霜已腾馥。\n二子有此风，宜尔生穷冬。\n我独何为者，飘然直转蓬。",
        "dynasty": "宋",
        "collection_info": null
    },
    {
        "uuid": "e848baa453084339b2bae21c4d02c3f6",
        "title": "蕃与斯远季奕同生于十二月蕃初五日季奕初十日斯远十八日近辱季奕贶诗犹未获报兹及斯远之寿併此奉颂二首  其二",
        "author": "赵蕃",
        "content": "郑子才不疎，徐子文甚勇。\n一旦召严徐，一旦策晁董。\n去年萧寺中，杯酒兼旬同。\n间阔见难合，况乎分悴丰。",
        "dynasty": "宋",
        "collection_info": null
    },
    {
        "uuid": "3d88ab6fb34fea6d448575e6492a12fe",
        "title": "次韵和答斯远见过书所见",
        "author": "赵蕃",
        "content": "来归仅兼旬，来过已云屡。\n共耽林剎深，同赏溪亭露。\n浊清一再行，俊逸今古句。\n或哦山更幽，或咏舟横渡。\n竟日为之留，曛黑始能去。\n昔人物外游，隐遯亦数路。\n于今区中缘，向背岂同趣。\n我非韩伯休，君殆黄叔度。\n莫嗟声气卑，但恐岁月遽。\n解嘲乃文嬉，宾戏盖言谕。\n陶写固不恶，沈溺斯可惧。\n人虽或我宽，我则难自恕。\n望望独行忧，瘽瘽良友助。",
        "dynasty": "宋",
        "collection_info": null
    },
    {
        "uuid": "e83cbfe42649ebdb551725b1bd79e958",
        "title": "明叔每见过不久辄去仲威尤难招致索居书事呈二君",
        "author": "赵蕃",
        "content": "可人费招呼，柰此陈与胡。\n问事失昏忘，论诗辨精粗。\n清风不可绊，白日易成晡。\n欲睡难安枕，翻书得踞炉。\n聒人纷宿鸟，对面走饥鼯。\n啁哳聊容汝，睢盱反闯吾。\n宁无捕黄口，亦有聘貍奴。",
        "dynasty": "宋",
        "collection_info": null
    },
    {
        "uuid": "022e07418e7d788d1af5c2c31635bc22",
        "title": "仲威復枉粥字韵诗见属甚厚不可不答",
        "author": "赵蕃",
        "content": "盛时无穷民，汉诏优廪粥。\n迩来诏书行，亦赍帛与肉。\n荐才职诸侯，因异驾征卜。\n共思急贤治，惟日有不足。\n士生幸斯时，讵应隠岩谷。\n盍出致吾君，尧舜其尔俗。\n余孽何足云，况说故地復。\n堂堂胡澹庵，夫子乃其族。\n看君妙人物，门户真不辱。\n必须长养成，明显待拭目。\n而我本散材，谬赋支离粟。\n宜从力田科，邂逅赋取菽。\n敢如陶渊明，归欤托松菊。\n亦有父时书，续将教人读。",
        "dynasty": "宋",
        "collection_info": null
    },
    {
        "uuid": "cf87e6d43b392b93a4c2c1fcc10b79cb",
        "title": "子肃以古风见还诗轴颇述归田之乐次韵答之",
        "author": "赵蕃",
        "content": "春风忽满目，感嘆离羣居。\n郊行竟何之，野蔓徒侵裾。\n仰看岭头云，片段随卷舒。\n悠然若有得，似我心地初。\n乃愧学道晚，何时悟真如。\n自兹稍鞭策，齿髮及未疎。\n有儿幸成丁，可以亲犁鉏。\n要同商州民，穷功治山畬。\n王租及时了，优游伴樵渔。\n时乘少游马，或卧渊明舆。\n所过辄就醉，其他焉取余。\n此计傥遂心，谁能更淫书。\n公诗胡为哉，指南实前车。\n事贵在勇决，骎骎岁将除。",
        "dynasty": "宋",
        "collection_info": null
    },
    {
        "uuid": "7a40b0fb0c4d98321949f4bcf2c9d138",
        "title": "夜读子肃诗再用前韵",
        "author": "赵蕃",
        "content": "栖鸦既投林，萧然野人居。\n独立茅檐下，依依月生裾。\n涉春抱烦痾，兹夕稍自舒。\n诵公寄来诗，何啻超黄初。\n正声久欲绝，作者徒纷如。\n得公振颓波，如汉有二疏。\n拟欲蹑其迹，荒棘废垦鉏。\n譬由治田人，必待三年畬。\n敢矜一日功，草草同猎渔。\n穷通固定分，往者悲接舆。\n百年等梦间，寿夭谁赢余。\n如何彼虞翻，惋叹辄着书。\n人生贵适意，安步可当车。\n兹道傥与闻，他焉从破除。",
        "dynasty": "宋",
        "collection_info": null
    },
    {
        "uuid": "f3450a4ef72136e09d7690b6cc5eddb1",
        "title": "向监税以前韵见贻復用韵答之",
        "author": "赵蕃",
        "content": "邹阳困游梁，自喻託枯朽。\n功名彼何能，慷慨终无取。\n宁知古君臣，义盖存师友。\n高谢亦有人，班班推广受。\n先师有遗言，何有居夷陋。\n叹息柳仪曹，枉尺赞五就。\n诗书自青衿，事业见白首。\n基本苟不定，岁月宁能又。\n煌煌潇湘姿，肯杂樝梨饾。\n而彼倚市门，讵復工刺绣。\n骐骥伏盐车，驽骀空满廐。\n置是勿易谈，旧矣憎多口。\n君诗定自佳，官乃等尉候。\n诗成不自足，乃復过我牖。\n同官有欧沈，一时真颇有。\n要加万镒雕，必待无价手。\n君其往从之，我亦瞠其后。",
        "dynasty": "宋",
        "collection_info": null
    },
    {
        "uuid": "f02906febc75e3fc9e16d692f8924f97",
        "title": "答审知见贻",
        "author": "赵蕃",
        "content": "昔我堕极南，去兹千万山。\n见面夫岂易，附书良亦难。\n官今听之归，连日乃获语。\n洗苏尘埃怀，如久旱得雨。\n君才日苍苍，略已千丈长。\n计其所功用，可中栋与梁。\n如我蓬艾等，怒长不尺寸。\n秋风一摧折，仅可供束藴。\n宜君有声名，光彩益以新。\n而我復何事，强谓诗穷人。\n春秋了集义，诗笺復编类。\n建有朱校书，婺有吕正字。\n二公今儒先，名满天地间。\n勿谓东家丘，睎颜人亦颜。",
        "dynasty": "宋",
        "collection_info": null
    },
    {
        "uuid": "61fe0b8f254f7dc227469f06036c4764",
        "title": "晦日用陶靖节蜡日韵",
        "author": "赵蕃",
        "content": "正月忽已晦，惠风亦全和。\n更留十日晴，桃李当有花。\n病夫不知春，但觉所感多。\n东轩对深樾，日暮鸟犹歌。",
        "dynasty": "宋",
        "collection_info": null
    },
    {
        "uuid": "c965ee0fc7359af1fcbb1c2b675862f0",
        "title": "晚立偶作",
        "author": "赵蕃",
        "content": "晨雨湿木兰，夕风吹紫荆。\n江南异中州，春晚犹秋清。\n壮年不可恃，老态忽已生。\n柴门立久倦，浊醪归徐倾。",
        "dynasty": "宋",
        "collection_info": null
    },
    {
        "uuid": "8a8d5196a9f9bc8e8a7f7013c826e8bc",
        "title": "晨起见牧牛者",
        "author": "赵蕃",
        "content": "前者蓑而眠，后者笠而坐。\n陂长不待鞭，草软无用莝。\n蚤耕蹔廑力，午放长逸卧。\n薄暮翁洗犁，儿歌互相和。",
        "dynasty": "宋",
        "collection_info": null
    },
    {
        "uuid": "24acbaca9a3de19a19232a14c138fb8d",
        "title": "晚立有作",
        "author": "赵蕃",
        "content": "朝晖熏我肌，不饮类酣适。\n夕阴惨我颜，所抱非隠戚。\n昼夜无停机，日月布常职。\n浮生任变灭，二者互出没。\n汝忧何从生，汝喜何自得。\n阴晴况莫料，暄暖难屡必。\n顾虽甚蒙昧，讵敢规造物。\n衾裯欠宵具，薪炭乏预积。\n未免形语言，宁知见颜色。",
        "dynasty": "宋",
        "collection_info": null
    },
    {
        "uuid": "20e7bf6fe93cf7b1d554fcf44b743ddb",
        "title": "书事  其一",
        "author": "赵蕃",
        "content": "长年穫稻时，人尽趋南亩。\n束薪固图售，求益敢屡拒。\n念昔居田园，连林恣斤斧。\n炊饮煮坡羹，徒闻乱风雨。",
        "dynasty": "宋",
        "collection_info": null
    },
    {
        "uuid": "c0f647569f6b80d1d95b89ef2b292b78",
        "title": "书事  其二",
        "author": "赵蕃",
        "content": "山溪急宵舂，野市赴朝籴。\n人言非踊贵，富者犹露积。\n丰年且不饱，恶岁真可戚。\n悬釜以待炊，衾裯宁许直。",
        "dynasty": "宋",
        "collection_info": null
    },
    {
        "uuid": "6393754c2fc1e8fc929a921c017c1b5b",
        "title": "书事  其三",
        "author": "赵蕃",
        "content": "贫非事烹煎，病止治药物。\n乌薪鬻之市，束缚论寸尺。\n烟浮多穉松，质重非老栎。\n炽焰忽復然，寒灰已成积。",
        "dynasty": "宋",
        "collection_info": null
    },
    {
        "uuid": "70a0acfb45a8c2890a3ad7fdae49479c",
        "title": "书事  其四",
        "author": "赵蕃",
        "content": "久旱始足雨，畦圃新料理。\n秋茄尚入馔，晚菘能败齿。\n万钱固无相，三韭聊自诡。\n抱瓮岂忘勤，移家嫌近市。",
        "dynasty": "宋",
        "collection_info": null
    },
    {
        "uuid": "c46df015c4db183ebd9148b7a5889c15",
        "title": "书事  其五",
        "author": "赵蕃",
        "content": "儿童不知忧，度日长戏剧。\n忽传山中讯，欣喜沾柿栗。\n为物虽甚微，贵是家所植。\n何当携尔曹，遶树亲寻摘。",
        "dynasty": "宋",
        "collection_info": null
    },
    {
        "uuid": "b84b1640ca45f400f30c98f905059516",
        "title": "书事  其六",
        "author": "赵蕃",
        "content": "东街鼓坎坎，西街鼓冬冬。\n市酒倚法禁，椎牛聚羣凶。\n差事惊父老，狂歌走儿童。\n此俗苟不止，斯民始终穷。",
        "dynasty": "宋",
        "collection_info": null
    },
    {
        "uuid": "cd9c0be12467bdd831a24e65a4f62626",
        "title": "书事  其七",
        "author": "赵蕃",
        "content": "早禾虽登场，舂簸纔足食。\n晚禾尚栖陇，登减未可必。\n吏持与催符，官趣违限责。\n为政本忧民，民忧政何德。",
        "dynasty": "宋",
        "collection_info": null
    },
    {
        "uuid": "20bf1539f51c2d4e28a3e9b523874d31",
        "title": "书事  其八",
        "author": "赵蕃",
        "content": "儿啼宵不饱，女诉夏无衣。\n几载宦游倦，素来生事微。\n诗书须自勉，纫补莫多违。\n我亦田园去，终难粟肉希。",
        "dynasty": "宋",
        "collection_info": null
    },
    {
        "uuid": "dff59017e7a80a1837b8939c8430d62c",
        "title": "书事  其九",
        "author": "赵蕃",
        "content": "北风卷湖水，万里雪欲狂。\n乘势不自止，云开日垂光。\n风伯益振厉，行子立欲殭。\n青女探其机，变作明日霜。\n湖水冻成坼，层冰傲朝阳。\n松柏愁悴死，宁云草苍苍。\n哀哉羁栖人，破褐无几长。\n塞向亦墐户，退怜无地藏。\n缅思六月中，誓言望清商。\n及今玄冬时，懔懔反莫当。\n流金与折胶，事乃旦暮常。\n安时辅尔躬，毋为徒自伤。",
        "dynasty": "宋",
        "collection_info": null
    },
    {
        "uuid": "990e0261221a3bb790fdd0c3a6b1b42a",
        "title": "书事  其一○",
        "author": "赵蕃",
        "content": "我行一何忙，羽檄来星犇。\n忙行抑何事，列境备戍屯。\n贼犯连英郴，江右声已宣。\n往年缚李金，此邦盖晏然。\n而今独胡为，骚驿穷朝昏。\n政坐茶贼时，曾窥此邦藩。\n茶贼异此贼，本皆商贩民。\n忽当法令变，州县復少恩。\n求生既无路，冒此图或存。\n此贼据巢穴，其徒况是繁。\n萌芽手可披，不披生恶根。\n虽云巢穴深，岂离率土滨。\n彼犹蠭蚁聚，我军貔虎羣。\n彼积鼠壤余，我粟多腐陈。\n彼乃寇攘尔，我盖仁义云。\n边庭尚思犁，此又何足言。\n何当快除扫，听民乐耕耘。\n我亦得抛官，归舟趁春浑。\n胡为故使我，驹局仍鸱蹲。\n更虑一朝焚，碔砆同玙璠。",
        "dynasty": "宋",
        "collection_info": null
    },
    {
        "uuid": "0b6ff96f2a79ee549f3dbdf30d36056c",
        "title": "久不作诗诗思甚涸春物日盛漫兴三章用常德枣心笔书本不工重復加弱似亦与诗相称云  其一",
        "author": "赵蕃",
        "content": "威严退冰霜，清润归梅柳。\n少时骋青春，老至伤白首。\n日长卷添书，病倦杯费酒。\n姑置鴈鹜行，顾惭牛马走。",
        "dynasty": "宋",
        "collection_info": null
    },
    {
        "uuid": "47589a179bb5138bc23d0a8ca372614a",
        "title": "久不作诗诗思甚涸春物日盛漫兴三章用常德枣心笔书本不工重復加弱似亦与诗相称云  其二",
        "author": "赵蕃",
        "content": "庭行看萌芽，檐立听呼应。\n在物且云然，于我可不竞。\n青衫恋五斗，白髮间三径。\n是岂人之为，绝知吾有命。",
        "dynasty": "宋",
        "collection_info": null
    },
    {
        "uuid": "60d59f61d38c139babbd5a46e14110ee",
        "title": "久不作诗诗思甚涸春物日盛漫兴三章用常德枣心笔书本不工重復加弱似亦与诗相称云  其三",
        "author": "赵蕃",
        "content": "春回溪山姿，候趣农桑务。\n自知盍归来，人叹推不去。\n顺心岂故违，宿诺宁久负。\n既已媿渊明，又应惭季路。",
        "dynasty": "宋",
        "collection_info": null
    },
    {
        "uuid": "6ef362ab6b30996383e11fd283342d03",
        "title": "即事二首  其一",
        "author": "赵蕃",
        "content": "问薪薪已无，问米米已空。\n假贷愧邻里，犇走愁仆童。\n乞食陶征君，乞米平原公。\n昔人有如此，吾今未为穷。",
        "dynasty": "宋",
        "collection_info": null
    },
    {
        "uuid": "9217947ce7af8064c47fd8f99f8c09da",
        "title": "即事二首  其二",
        "author": "赵蕃",
        "content": "废圃失不治，委积成荆杞。\n何敢问嘉蔬，亦无马牙齿。\n旧闻苦行僧，破铛煮糙米。\n我今颇似之，但未除髮耳。",
        "dynasty": "宋",
        "collection_info": null
    },
    {
        "uuid": "90e307f0ed901cded11d596b981178b6",
        "title": "杂兴四首  其一",
        "author": "赵蕃",
        "content": "家居百金货，富可千金敌。\n持行鬻于市，曾微一钱直。\n人或不汝知，汝售无固急。\n邂逅识真者，百金还復得。",
        "dynasty": "宋",
        "collection_info": null
    },
    {
        "uuid": "1052ac3f09d574e22ec7c4048a22dd78",
        "title": "杂兴四首  其二",
        "author": "赵蕃",
        "content": "兰生深林中，故与萧艾同。\n春风披拂之，芳气何冲融。\n宜有同心人，采撷佩厥躬。\n采撷苟不至，依然守荒丛。",
        "dynasty": "宋",
        "collection_info": null
    },
    {
        "uuid": "4a1ad8ee1aec706ceba395ee07c7755e",
        "title": "杂兴四首  其三",
        "author": "赵蕃",
        "content": "不见涧底松，树子元楚楚。\n长大今几年，植立无风雨。\n一朝建明堂，未免斤斧苦。\n斤斧不为伤，抡材固其所。",
        "dynasty": "宋",
        "collection_info": null
    },
    {
        "uuid": "523a69b9e6d53166d87e72544f520c3e",
        "title": "杂兴四首  其四",
        "author": "赵蕃",
        "content": "良农之于田，曾匪一日力。\n耕耘各以时，志在秋有穫。\n其间罹水旱，亦是天地德。\n汝不替厥功，后当值丰殖。",
        "dynasty": "宋",
        "collection_info": null
    },
    {
        "uuid": "7495f4d51f8c649861353da6088aeef6",
        "title": "旅中杂兴五首  其一",
        "author": "赵蕃",
        "content": "炯炯冰玉姿，落落山林相。\n问渠坐何事，斩伐伤神王。\n更加束缚之，求市朱门傍。\n渠虽不解言，我为成惆怅。",
        "dynasty": "宋",
        "collection_info": null
    },
    {
        "uuid": "71d362b53275ef4652ecdd27a3089bb4",
        "title": "旅中杂兴五首  其二",
        "author": "赵蕃",
        "content": "英英深林兰，发发不自閟。\n谁遣入市门，樵夫强解事。\n渠虽赏芬芳，我自羞妩媚。\n怀哉山中人，纫结参佩璲。",
        "dynasty": "宋",
        "collection_info": null
    },
    {
        "uuid": "53af724568cad3e491062abdb63f744c",
        "title": "旅中杂兴五首  其三",
        "author": "赵蕃",
        "content": "屡雪不一雪，云脚何时绝。\n春风虽云来，积冻吹又结。\n未论刍薪价，曳履冻欲裂。\n苦欲作商音，声寒还復辍。",
        "dynasty": "宋",
        "collection_info": null
    },
    {
        "uuid": "c77fb24d5925aaffd555e33cb427c8b0",
        "title": "旅中杂兴五首  其四",
        "author": "赵蕃",
        "content": "旧雪固已多，新雪翻增剧。\n立春已涉五，太昊犹辟易。\n长安有羁旅，无以度朝夕。\n所愿见白日，归舟泛深碧。",
        "dynasty": "宋",
        "collection_info": null
    },
    {
        "uuid": "57f506541b1d91b2bb12860450028a67",
        "title": "旅中杂兴五首  其五",
        "author": "赵蕃",
        "content": "少慕隠逸人，开口谈四皓。\n及今闻其风，尚愧刘德老。\n诏恩虽与官，辞避犹却扫。\n不应吏部门，皇皇踏泥潦。",
        "dynasty": "宋",
        "collection_info": null
    },
    {
        "uuid": "4e9ea7eb0b1293d114c4db97227c9442",
        "title": "晚书二首  其一",
        "author": "赵蕃",
        "content": "落月不可驻，落日不可挥。\n岂昧白昼长，畏此余暑威。\n人生延促顷，光景变灭微。\n水雾已似合，山烟亦成霏。",
        "dynasty": "宋",
        "collection_info": null
    },
    {
        "uuid": "7d23dd804e02550b68a78e552002ceef",
        "title": "晚书二首  其二",
        "author": "赵蕃",
        "content": "抱道等金玉，乃不知自珍。\n终朝噂𠴲间，叩门復随尘。\n那知江湖叟，生计竿与纶。\n逢人问售否，或至生怒嗔。\n此理何谓然，即我我即人。",
        "dynasty": "宋",
        "collection_info": null
    },
    {
        "uuid": "64b25bb710c8a7ef8b7e0617a86c60c2",
        "title": "酬季益",
        "author": "赵蕃",
        "content": "君家三尺窗，尽着溪上山。\n怪君坐其中，举世招不还。\n余嬉到五言，时许见一斑。\n顾我仅曹郐，季孟胡可间。\n比年尔何缘，乃復罹间关。\n试问蓬蒿居，孰愈辙迹环。\n古来千里足，未必十二闲。\n是故东方士，长饥犹好颜。",
        "dynasty": "宋",
        "collection_info": null
    },
    {
        "uuid": "aaeb44c65a3e0275393a90643279dfc7",
        "title": "十三夜招全真沅陵",
        "author": "赵蕃",
        "content": "昨朝热如焚，今日凉如水。\n岂惟悟天机，政自知物理。\n黄华一月赊，桂子数夕事。\n已办烹伏雌，相期泛浮蚁。",
        "dynasty": "宋",
        "collection_info": null
    },
    {
        "uuid": "b5bb6fa0969598add58ae26403cd53ea",
        "title": "中秋以山居不得与周文对饮况子畅在数百里外也怅然有怀",
        "author": "赵蕃",
        "content": "山林远俗人，风月亲我辈。\n凉秋半今夕，痼疾况少退。\n诗怀客子哦，酒欠伯仁对。\n百年等梦幻，一笑有成败。\n秃巾倚枯松，赤脚踏断濑。\n何当约二叟，胜践同一会。",
        "dynasty": "宋",
        "collection_info": null
    },
    {
        "uuid": "ef540ba2f6c013498929c4725b402693",
        "title": "秋日独饮二首  其一",
        "author": "赵蕃",
        "content": "秋风何时来，庭树非昨好。\n树犹不自持，况问青青草。\n人生甚草木，阅世安可保。\n頼此忘忧物，陶公盖知道。",
        "dynasty": "宋",
        "collection_info": null
    },
    {
        "uuid": "0de0125d2d7ffe80626e47358112edbe",
        "title": "秋日独饮二首  其二",
        "author": "赵蕃",
        "content": "素怀乐清旷，长言待秋风。\n及兹摇落初，感叹如有攻。\n长卿既倦游，嗣宗復途穷。\n苟无杯中物，何以娱我躬。",
        "dynasty": "宋",
        "collection_info": null
    },
    {
        "uuid": "fcb3295cd6b5a340b30f18568f829e48",
        "title": "李声父唐德舆程士和梁和仲过饮",
        "author": "赵蕃",
        "content": "相期本林园，相厄乃霰雪。\n不难屐齿去，所怕巾角折。\n香烧古铜鼎，囊贮今墨帖。\n欲醉竟不能，匆匆谢车辙。",
        "dynasty": "宋",
        "collection_info": null
    },
    {
        "uuid": "90aff1a54e29dd7ee22d8119292f37fe",
        "title": "病中寄呈王信州老谢丈",
        "author": "赵蕃",
        "content": "韩诗不可犯，颜字不可渎。\n旧言驱疟疠，其效甚符箓。\n追慕记初学，讽诵怀三復。\n如何且逾月，此物犹肆毒。\n得非缘法异，无乃灾衅酷。\n推移自前后，进退亦淹速。\n岂惟搜脂髓，直觉憎面目。\n医方戒山果，牙颊怕脔肉。\n味嫌东野荠，馁厌平原粥。\n莫知所生理，真恐遂鬼录。\n属时秋已季，更值雨相续。\n卧闻扫空阶，起步惊陨木。\n蛩号故亡頼，蚊豹成暗逐。\n未资卒岁计，颇病严霜促。\n幸遭贤使君，立政匪今俗。\n教微下黄堂，惠已周白屋。\n论情素有托，谒见惭未卜。\n讵应四壁立，久作穷途哭。\n谢公方在郡，荐士宜首牍。\n畴能借齿牙，价可重金玉。\n自怜非道谋，触事先颜恧。\n病倦不成书，书成况难读。",
        "dynasty": "宋",
        "collection_info": null
    },
    {
        "uuid": "cd30d07c2dce8fc30eee068c01501cc9",
        "title": "初三日晚题",
        "author": "赵蕃",
        "content": "浮云晚陆离，巨浪朝澎湃。\n橹摇虽甚亟，岸远不可届。\n巴丘两日中，湖路千里外。\n月上照遥山，修眉雨新画。",
        "dynasty": "宋",
        "collection_info": null
    },
    {
        "uuid": "4a0ec99bf7c7f2822911c2307f65843c",
        "title": "是夕微雨",
        "author": "赵蕃",
        "content": "腊雪财覆地，春雨不溜瓦。\n天公务塞责，人意自嫌寡。\n岂惟田未耕，况是麦在野。\n安得三日霖，滂沱遍天下。",
        "dynasty": "宋",
        "collection_info": null
    },
    {
        "uuid": "8d57fce98d9129602ce129f52ed4ef76",
        "title": "连日雨作顿有秋意怀感之余得诗七首书呈教授知县  其一",
        "author": "赵蕃",
        "content": "小雨洗清昼，幽花耀寒厅。\n云间返微照，风薄成细零。\n蝉悽如欲收，虫咽无蹔停。\n渠将趣寒事，我自感颓龄。",
        "dynasty": "宋",
        "collection_info": null
    },
    {
        "uuid": "01a2bf9a549dd78fc18da814ebd3a215",
        "title": "连日雨作顿有秋意怀感之余得诗七首书呈教授知县  其二",
        "author": "赵蕃",
        "content": "颓龄不可羁，寒事亦已迫。\n女褐破未纫，儿襦短仍窄。\n杜陵叹女痴，渊明更儿责。\n返念田家翁，囷禾与机帛。",
        "dynasty": "宋",
        "collection_info": null
    },
    {
        "uuid": "f397a78fb39775ac90a649c925b6af93",
        "title": "连日雨作顿有秋意怀感之余得诗七首书呈教授知县  其三",
        "author": "赵蕃",
        "content": "墙根数席地，聊尔遣耘治。\n年丰菜亦熟，采掇斯及时。\n拔葵媿公仪，学圃非樊迟。\n幸逃肉食鄙，用补囊粟饥。",
        "dynasty": "宋",
        "collection_info": null
    },
    {
        "uuid": "81c25456f36143f1ae8fcc7c53e71900",
        "title": "连日雨作顿有秋意怀感之余得诗七首书呈教授知县  其四",
        "author": "赵蕃",
        "content": "渊明抱羸疾，犹復归田园。\n安能为五斗，折腰若拳拳。\n箪瓢非可乐，不改乃称贤。\n夫子故不死，仰钻高且坚。",
        "dynasty": "宋",
        "collection_info": null
    },
    {
        "uuid": "d8b5951560d39f34488a1103d2ec090f",
        "title": "连日雨作顿有秋意怀感之余得诗七首书呈教授知县  其五",
        "author": "赵蕃",
        "content": "我官虽云薄，廪粟犹有继。\n怀哉江东弟，餬口当何计。\n风悲陨高梧，雨叹凋碧蕙。\n富合与贫离，怛然抚身世。",
        "dynasty": "宋",
        "collection_info": null
    },
    {
        "uuid": "313b50bf600edb1da99a7d756e9c6db9",
        "title": "连日雨作顿有秋意怀感之余得诗七首书呈教授知县  其六",
        "author": "赵蕃",
        "content": "闻儿诵书声，两耳辄为明。\n青紫云乎哉，老我愧此生。\n家声寒如冰，奔走霜鬓盈。\n束书故好在，淹泊谅无成。",
        "dynasty": "宋",
        "collection_info": null
    },
    {
        "uuid": "22d0034829ebcbaf82948b4909e5ebf2",
        "title": "连日雨作顿有秋意怀感之余得诗七首书呈教授知县  其七",
        "author": "赵蕃",
        "content": "沈侯赋郊居，欧公赋鸣蝉。\n谁谓远莫继，有孙笔翩翩。\n我独歌骯脏，世憎还自怜。\n秋风鸣不已，如欲相和然。",
        "dynasty": "宋",
        "collection_info": null
    },
    {
        "uuid": "b45435e09e71f12b1b8268633bc22763",
        "title": "趣章永丰祈雨",
        "author": "赵蕃",
        "content": "高田卷苍埃，下田积荒稆。\n频闻父老嘆，似诉车戽苦。\n吾乡地犹薄，有类家素窭。\n旱繇十日晴，潦自三尺雨。\n吏斯靡常祷，神得夸屡许。\n近虽略丰稔，曾不厚仓庾。\n桑麻籍铢两，门户强撑拄。\n往时属初夏，插秧未终亩。\n甘膏偶愆候，人意已深阻。\n沛然天为赐，翕尔农遂举。\n沉忧释阽危，乐事觊安堵。\n迨今几何日，所历无废土。\n岂惟劳手足，殆欲病腰膂。\n早禾穗且实，晚稻花半吐。\n更宽经旬虞，当作有岁取。\n奈何又觖望，嗟尔復奚补。\n云师匪云怠，风伯敢固拒。\n烹鹅竟何术，象龙恐非古。\n精诚苟潜运，响应犹或俯。\n谁能任此责，再拜谢明府。",
        "dynasty": "宋",
        "collection_info": null
    },
    {
        "uuid": "20e002e72bb1b0d0c8d394694e66c422",
        "title": "初六日雨而甚微",
        "author": "赵蕃",
        "content": "旱势若燎火，雨粒如投珠。\n望望恐不及，嗷嗷欲成呼。\n叩龙探古湫，号佛喧通衢。\n山川祷斯必，社稷报不渝。\n古人之所是，今人之所迂。\n龙神与社鬼，其事亦区区。",
        "dynasty": "宋",
        "collection_info": null
    },
    {
        "uuid": "df1b6c8157ed69fc3cc265b79134e565",
        "title": "雨二首  其一",
        "author": "赵蕃",
        "content": "旱极乃得雨，凄然天已秋。\n譬如病且革，药剂方一投。\n不犹愈于无，庶几千一瘳。\n未闻失东隅，果有桑榆收。",
        "dynasty": "宋",
        "collection_info": null
    },
    {
        "uuid": "a631405ed61bb15aac95d009e2bbb2b6",
        "title": "雨二首  其二",
        "author": "赵蕃",
        "content": "得雨天忽秋，起我凄其悲。\n凄其亦何悲，岁晏霜雪期。\n壮志久已谢，白髮来及时。\n絺绤与裘褐，弃置復营为。",
        "dynasty": "宋",
        "collection_info": null
    },
    {
        "uuid": "ebe3ff2fc39a8309c316a25e037d9706",
        "title": "闵雨",
        "author": "赵蕃",
        "content": "青山本无垢，坐受瘴雾侵。\n马倦不加鞭，暑气令人昏。\n去年蝗为灾，千家百不存。\n流亡不自保，聚掠连诸村。\n闵闵望一雨，可招若敖魂。\n旱势復如此，早禾空如云。\n丰登数有常，赤子皆天民。\n惜此三尺雨，龙师恐不仁。\n禳禬古有法，至和格神人。\n不见东海郡，孝妇冤欲伸。",
        "dynasty": "宋",
        "collection_info": null
    },
    {
        "uuid": "c6e6425b9d49caca0d3f2007401903cc",
        "title": "闰月二日雨三日復雨寄斯远三首  其一",
        "author": "赵蕃",
        "content": "大雨固霶霈，小雨更霢霂。\n萧然凉已生，隠若雷未伏。\n前时历月阴，迩日连朝暴。\n早田有愁干，菜本亦恐缩。\n居闲苦无事，忧国愿时熟。\n老翠上松篁，余滋到兰菊。",
        "dynasty": "宋",
        "collection_info": null
    },
    {
        "uuid": "89ead5df2a067a86283887e78e0ce800",
        "title": "闰月二日雨三日復雨寄斯远三首  其二",
        "author": "赵蕃",
        "content": "夏雨多骤止，晚洒苦易干。\n阴乎不能释，膏尔殊未阑。\n疎疎政檐溜，浩浩忽木端。\n沈疴顿如失，甘寝不自安。\n迟明復大集，平地如涌湍。\n戏作拥鼻调，以歌田父欢。",
        "dynasty": "宋",
        "collection_info": null
    },
    {
        "uuid": "a62e84d4a4b322e866a86fe3ed4863b5",
        "title": "闰月二日雨三日復雨寄斯远三首  其三",
        "author": "赵蕃",
        "content": "无人南涧游，老我北窗卧。\n雨为洗炎蒸，身成起颓惰。\n幽花曜丛丛，新竹排箇箇。\n是中有余诗，独唱谁其和。\n怀君固非远，念我当数过。\n蝉噪晚声清，萤飞新月破。",
        "dynasty": "宋",
        "collection_info": null
    },
    {
        "uuid": "8f47db9218da78457d68896f5f2f023c",
        "title": "闰七月五日雨中记所见",
        "author": "赵蕃",
        "content": "雨来山为昏，雨罢山如洗。\n秋风欻已高，长空澹如水。\n其谁知此乐，胜处属幽子。\n登临无所诣，溪楼成徙倚。\n沙鸥意气逸，衝烟栖復起。\n是身困覉束，沿戏直愧尔。\n平生耽佳句，此癖殆至死。\n得酒忽诗成，颓然自醒醉。",
        "dynasty": "宋",
        "collection_info": null
    },
    {
        "uuid": "844ad32edcffd16596931248e39eba3c",
        "title": "连雨独饮偶书四首  其一",
        "author": "赵蕃",
        "content": "缘山灌木长，遶舍芳草积。\n敢希陶渊明，自谓张仲蔚。\n出门无所诣，闭户聊自得。\n简编或倦𠙆，壶觞恣酣适。",
        "dynasty": "宋",
        "collection_info": null
    },
    {
        "uuid": "35f1b666aeba32cad1c96674ddb1c464",
        "title": "连雨独饮偶书四首  其二",
        "author": "赵蕃",
        "content": "自昔嗜酒徒，往往皆能诗。\n诗亦何与酒，胡为必相资。\n我诗既不工，我酒还復漓。\n颓然亦復醉，信笔辄书之。",
        "dynasty": "宋",
        "collection_info": null
    },
    {
        "uuid": "8987ff362859a93da516ef3a9bf08069",
        "title": "连雨独饮偶书四首  其三",
        "author": "赵蕃",
        "content": "人无送酒钱，官无种秫田。\n邻家頼可赊，醉过春风颠。\n春风急雨颠，梅黄更连连。\n不念陋巷士，其贫类颜渊。",
        "dynasty": "宋",
        "collection_info": null
    },
    {
        "uuid": "5e22adeb236fbdf3012419034a3d97f1",
        "title": "连雨独饮偶书四首  其四",
        "author": "赵蕃",
        "content": "伯伦无他文，一颂自不朽。\n渊明饮酒诗，乃至二十首。\n未易多寡论，俱能金石寿。\n我乏二子辞，徒然老耽酒。",
        "dynasty": "宋",
        "collection_info": null
    },
    {
        "uuid": "20308ae4c8662abcf9b6bd574aa09c8e",
        "title": "寒雨感怀呈斯远三首  其一",
        "author": "赵蕃",
        "content": "穷冬固多悲，冻雨仍併作。\n真成昼连夜，直欲寐无觉。\n其阴似春仲，其令岂天错。\n林栖未归休，萧寺犹旅泊。\n孰宽留滞怀，政頼朋友乐。\n梅华开且半，芒屦曾未着。\n溪亭纵微吟，破屋成细酌。\n悠然起遐心，彼哉羞好爵。\n渊明念田园，幼舆志丘壑。\n坐钓有羊裘，峩冠自麟阁。",
        "dynasty": "宋",
        "collection_info": null
    },
    {
        "uuid": "bd88fcdc2084410717178d5c339da5db",
        "title": "寒雨感怀呈斯远三首  其二",
        "author": "赵蕃",
        "content": "少读隠逸传，雅意烟霞人。\n居官早自缚，半世几没身。\n青衫类枯叶，两鬓如烂银。\n人知趋走苦，己重疾病湮。\n归微三径资，尚窃太仓陈。\n邻里有伏腊，弟兄无越秦。\n况此交友高，而能朝夕亲。\n君还志远游，所愿犹逡巡。\n我乃叹寡与，未易论苦辛。\n勿道车马乏，勿嫌风雨频。",
        "dynasty": "宋",
        "collection_info": null
    },
    {
        "uuid": "c5a3be4645375a75e1e6074f430d3f12",
        "title": "寒雨感怀呈斯远三首  其三",
        "author": "赵蕃",
        "content": "平生几交游，念往常恍惚。\n始从五州数，却自他邦述。\n徐州殒川鱼，叶县飞鳬舄。\n吴兴罢童迎，汉殿空履迹。\n鲸鱼渺洪波，长城堕立壁。\n元龙漫豪气，子云终执戟。\n诗坛绝韩吕，诗友无道释。\n文章固能传，事业竟何得。\n是皆我深知，半亦君旧识。\n更将写其心，悲甚不能笔。",
        "dynasty": "宋",
        "collection_info": null
    },
    {
        "uuid": "66b089c507d42ce7ff7383869df2dcf7",
        "title": "是夕雨大作復呈潘提举",
        "author": "赵蕃",
        "content": "云行方陆离，月出重蔽亏。\n旋听隠其响，已见沛然驰。\n信有谁能御，那云鼓再衰。\n天瓢快倾泻，旱魃勇鞭笞。\n卧想歌谣疾，顿宽车戽疲。\n中宵犹飒沓，既晓尚纷披。\n五日能如一，有年端可期。\n旱头今已破，雨脚不难垂。\n使者岂为德，天心兹可知。\n在予非赫赫，于汝要熙熙。\n始急救荒法，终传喜雨诗。\n但须观气象，不必问蓍龟。\n米贱行当復，物生斯得宜。\n宁容倦游者，侘傺独天涯。",
        "dynasty": "宋",
        "collection_info": null
    },
    {
        "uuid": "cf78d91646fec5b5888be9b89f5cf98a",
        "title": "招明叔",
        "author": "赵蕃",
        "content": "平原拙生事，数月且食粥。\n蠋也巧于贫，晚食以当肉。\n士穷见节义，不以富贵卜。\n用志苟如此，宁有忧不足。\n我生本寒士，犁鉏起穷谷。\n顾惟疎野姿，动辄当忤俗。\n得禄本甚微，夺去盖聊復。\n虽云出无车，定免赤其族。\n在我无所念，于君果何辱。\n而君终日间，惘惘形面目。\n幼穉悉遣归，不虑瓶无粟。\n大儿颇类吾，藜羹甘半菽。\n庭前既除草，窗外亦栽菊。\n属君早来过，束书期共读。",
        "dynasty": "宋",
        "collection_info": null
    },
    {
        "uuid": "e375ecbdfeff7137278f4e145e336487",
        "title": "再用前韵",
        "author": "赵蕃",
        "content": "田家虽贱劳，丰岁饱餐粥。\n儒士笔以耕，相形无食肉。\n我生文字盟，向日交友卜。\n自从此邦来，得君一夔足。\n作诗非野格，悟坡更参谷。\n字法皆有师，翩翩信超俗。\n谁云前辈远，解使神观復。\n鸾乃凤之徒，蕙乃兰之族。\n惟我甚亡頼，于何能见辱。\n又何与于人，嗔君刺在目。\n寒窗夜沉沉，灯烬落金粟。\n刍薪价益高，窘状稭然菽。\n相看一何有，有子所送菊。\n何以得今夕，把君诗过读。",
        "dynasty": "宋",
        "collection_info": null
    },
    {
        "uuid": "0810ab31c6fc5511308475aa4cd6542b",
        "title": "十四日二首  其一",
        "author": "赵蕃",
        "content": "梅开在高冈，仰望不可攀。\n微风一动摇，落片纷斓斑。\n下者隠幽閟，丛然榛棘间。\n着根近溪流，堕地即水湾。\n是物佳莫匹，在处堪解颜。\n扶藜曳芒屩，永日不得还。",
        "dynasty": "宋",
        "collection_info": null
    },
    {
        "uuid": "c85ec2e386a35a556f48823598a62a1a",
        "title": "十四日二首  其二",
        "author": "赵蕃",
        "content": "穷冬无苦寒，宽我欠裘褐。\n裘褐苟不备，道有犹絺葛。\n童奴忽告言，薪尽米復竭。\n市籴不可赊，囊钱顾安得。\n诗成讵堪煮，梅望当止渴。\n一笑谢儿曹，尔饥由我拙。",
        "dynasty": "宋",
        "collection_info": null
    },
    {
        "uuid": "9d83dfdf3ee0e0eeae5c0ee0f1c2018d",
        "title": "十二月七日病题四首  其一",
        "author": "赵蕃",
        "content": "晓枕闻屐声，方知夜来雨。\n遥怜江南梅，玉立胜越女。\n林深笑成暗，溪浅照亦俯。\n想象不胜情，吾宁久羁旅。",
        "dynasty": "宋",
        "collection_info": null
    },
    {
        "uuid": "49ab344e28c46a1ff0d8945e0baabfae",
        "title": "十二月七日病题四首  其二",
        "author": "赵蕃",
        "content": "前朝困壶觞，昨日强撑拄。\n今晨不能支，谒告报公府。\n噤瘁苦春寒，廉纤真雪雨。\n病状虽摧颓，犹思鸥鹭举。",
        "dynasty": "宋",
        "collection_info": null
    },
    {
        "uuid": "eb9e3ab0bcd4630bc19fef06e19aad39",
        "title": "十二月七日病题四首  其三",
        "author": "赵蕃",
        "content": "一代数百年，作者不数人。\n桃李非不芳，梅花独清真。\n是故吾党士，爱之踰等伦。\n诗成欲何属，目断楚江滨。",
        "dynasty": "宋",
        "collection_info": null
    },
    {
        "uuid": "d34aa95d897b28a798f086e7364d499a",
        "title": "十二月七日病题四首  其四",
        "author": "赵蕃",
        "content": "酒亦不难止，无以寄吾兴。\n纵然酒可止，诗恐不受命。\n二者必相须，未易相负胜。\n所以千载人，不能除此病。",
        "dynasty": "宋",
        "collection_info": null
    },
    {
        "uuid": "9150d019a4fbb6550dd1b219c18aec68",
        "title": "天帚竹",
        "author": "赵蕃",
        "content": "自离竹隠居，借宅亦多种。\n周旋虽不乏，潇洒常入梦。\n猗欤此窗绿，辍自口腹奉。\n别之亦几年，似困鸟雀鬨。\n兹晨蹔来归，溉扫何妨痛。\n竹隠从未还，风猷入吾用。",
        "dynasty": "宋",
        "collection_info": null
    },
    {
        "uuid": "0c4051aa9c49a13a887eb12fa5fdf029",
        "title": "悼竹",
        "author": "赵蕃",
        "content": "此君如高人，风节常凌厉。\n虽经隆冬中，正色不少替。\n春今尽正月，萌蘗且次第。\n天公出奇手，白昼变昏翳。\n初飞佛场花，继洒鲛人涕。\n羣儿顾惊走，老眼亦睥睨。\n是时凡草木，掩抑若自卫。\n惟君独傲然，略不威严霁。\n太刚竟摧折，乃悟非善计。\n追怀周旋久，于此增懔悷。\n其生既冤死，其死可轻弊。\n当为杀青简，更以色丝缀。\n尽书卓行人，出入生死际。\n作我座右铭，蕲能免于戾。",
        "dynasty": "宋",
        "collection_info": null
    },
    {
        "uuid": "d010bd5d87cb42b6a04c6b1c569842d5",
        "title": "次韵斯远投宿招贤道店对竹再用前韵见怀二首  其一",
        "author": "赵蕃",
        "content": "兴怀王子猷，匪但一朝夕。\n看君爱主意，与渠盖连璧。\n诗成辱持赠，绝胜梧桐滴。\n我句本非俦，分光藉邻壁。",
        "dynasty": "宋",
        "collection_info": null
    },
    {
        "uuid": "939a811cd629b612a3ea60e35e618975",
        "title": "次韵斯远投宿招贤道店对竹再用前韵见怀二首  其二",
        "author": "赵蕃",
        "content": "君行日未昏，意适先投宿。\n世有疾走人，奔波宁自足。\n遥知琢诗际，声韵惊邻曲。\n寄谢主人翁，取将宜刻竹。",
        "dynasty": "宋",
        "collection_info": null
    },
    {
        "uuid": "fc8f1f286a7b8f8b45e30d0f73ef485d",
        "title": "明叔以仆护笋不除作长句为调次韵",
        "author": "赵蕃",
        "content": "春风逞夭邪，烂漫吹已足。\n维暮笋乃生，如乱更约束。\n吾人为之寄，讵可谩弗录。\n况其耿介姿，政已不可辱。\n去云解箨后，为我呈新绿。\n新诗急拜赐，句解先我欲。\n我岂儿女曹，抚玩斯同俗。\n又殊市井辈，狥利蕲尽劚。\n要当去留间，明见妨意曲。\n分饷可得多，但令舂脱粟。",
        "dynasty": "宋",
        "collection_info": null
    },
    {
        "uuid": "ffadd51b5e91e5298ebff6207f231b8a",
        "title": "有怀竹隠之笋復用前韵",
        "author": "赵蕃",
        "content": "我家章泉旁，生事苦不足。\n惟余数亩地，有竹森似束。\n别来梦寐之，诗语见编录。\n况当萌茁时，孰杜樵采辱。\n官居亦何有，有此数竿绿。\n定应好事人，知我来此欲。\n不然朝暮间，何计能医俗。\n尚嫌地形浅，笋伙当掘斸。\n不能助幽深，何况增诘曲。\n袖短舞难长，吾俸五斗粟。",
        "dynasty": "宋",
        "collection_info": null
    },
    {
        "uuid": "d859f86336a280f0b9ade1a9bc63e45d",
        "title": "徐提干为沈运使种竹于上饶新居昭礼有诗蕃同作",
        "author": "赵蕃",
        "content": "玉溪佳山水，不减阆州南。\n新居助幽深，所欠万竹参。\n徐郎亦好事，知公幽趣耽。\n过溪买龙雏，云根破烟岚。\n地形择便宜，土壤泉亦甘。\n春雷一番笋，要戒园翁馋。\n邻里约来往，要须开径三。\n风月无常主，平分未为贪。\n定有王子猷，造门不舆蓝。\n啸咏忘主宾，用意端不凡。\n政尔功名迫，此事未易谭。\n待公幅巾归，我亦脱青衫。",
        "dynasty": "宋",
        "collection_info": null
    },
    {
        "uuid": "95c8a18e22df2339a7cf12722437264a",
        "title": "至节矣犹未见梅颇形思渴书呈斯远滕兄主簿前日书来亦问梅花消息併此奉简",
        "author": "赵蕃",
        "content": "言归虽故栖，雅志亦良友。\n奈何数诗筒，不得屡杯酒。\n纵云三十里，每见莫能久。\n是以朝暮间，相思辄成又。\n去年梅花作，佳处犹在口。\n今年梅花期，抚事纔转首。\n翩思接中屦，兀若限林薮。\n君行集彤庭，我政安瓮牖。\n西湖觅林逋，东阁怀杜叟。\n寒岁识松坚，同心见兰臭。\n前朝习凿齿，书来问安否。\n併话罗浮山，抗尘应抖擞。",
        "dynasty": "宋",
        "collection_info": null
    },
    {
        "uuid": "057d8965641341f2d0e2cb66e02d4bda",
        "title": "三月三十日余有章贡之役陈明叔严从礼载酒见饯于白泉张伯永继至",
        "author": "赵蕃",
        "content": "相从数月间，已復两为别。\n此身竟何有，百年终是客。\n近役不隔州，音问可络绎。\n江南虚成市，白泉强名剎。\n何劳共追饯，令我滋不悦。\n觞行期月上，月上尊已侧。\n我卧四壁空，君归度舟阔。",
        "dynasty": "宋",
        "collection_info": null
    },
    {
        "uuid": "26f625140a97a45b126aa9e2863c16c9",
        "title": "仆自北门放舟过溥子而告行坐间出示上蔡景迂两先生墨帖具道先世契之详益重其别为成是诗",
        "author": "赵蕃",
        "content": "扁舟过辞君，落日繫高柳。\n愧君惜远别，留我饮以酒。\n夜深不知罢，感叹屡执手。\n书题见晁谢，光怪森在牖。\n忆昔蓬山老，实与文靖友。\n同登靖康朝，谏疏犹在不。\n吾人世其家，树立敢自后。\n君才真杞梓，如我乃枯朽。\n漂流偶相值，称我不容口。\n君今非少壮，我亦惊老丑。\n相逢定何日，相勉敢不厚。\n老农诚有言，良田务除莠。",
        "dynasty": "宋",
        "collection_info": null
    },
    {
        "uuid": "30a23452ec7c06d29af87e733359fb49",
        "title": "中秋无月呈审知",
        "author": "赵蕃",
        "content": "前年中秋月，痁鬼方见虐。\n彻曙不得眠，搘炉亲煮药。\n子时过桥来，劳我非赴约。\n评诗杂精粗，有味胜大嚼。\n去年中秋月，应候痁復作。\n少休塘下寺，欲进悲足弱。\n乔松接修竹，听雨仍落落。\n徘徊亦忘寐，孤咏同纬络。\n漂流到今年，高兴属快阁。\n何期悼亡归，舟并南山泊。\n前年呻吟地，追随恍如昨。\n天公似怜我，为遣云垂幕。\n那知千家墀，惨澹对杯酌。\n不然适与值，用趣则相各。\n人世夫何常，明年定忧乐。",
        "dynasty": "宋",
        "collection_info": null
    },
    {
        "uuid": "c590a38778156ea2d21af608de8022da",
        "title": "邂逅孙子仪于临安喜而赋诗併怀子进子肃",
        "author": "赵蕃",
        "content": "车尘高没人，欲障无能施。\n忽逢故人面，如濯清涟漪。\n客居纵荒凉，聊復具酒巵。\n劳苦数语外，论事仍索诗。\n长年口欲棘，一笑为解颐。\n怀哉二难兄，何由会埙箎。",
        "dynasty": "宋",
        "collection_info": null
    },
    {
        "uuid": "6063982103ad89632516f2f798661be9",
        "title": "次韵斯远入城见迎",
        "author": "赵蕃",
        "content": "舟纔汭口过，山已鹅湖出。\n樯随鸦鹊兴，缆与鸥鹭夕。\n青青玩鱼藻，烂烂数滩石。\n经行尽吾旧，佳处悉不宅。\n有身漫漂流，有志空鬰积。\n题诗喜将见，重子深垂忆。\n吾侪信老大，触事异畴昔。\n君能师友偕，我媿洒扫役。\n岁月又何如，骎骎戒轻掷。",
        "dynasty": "宋",
        "collection_info": null
    },
    {
        "uuid": "ea7046bd64b24b82bd4065df5ccd2e66",
        "title": "九月晦日舣舟浴于昭真既罢同方元直成父弟儿侄游徐岩南禅之新亭已乃绝溪而还",
        "author": "赵蕃",
        "content": "客子下水船，幽士登山屐。\n二事莫与谋，聊復尽此日。\n山房富薪水，泥墐仍纸羃。\n沈痾快一洗，清吹生两腋。\n徐岩旧所访，举步能历历。\n树树虽剪伐，苔藓更襞积。\n盖可买以居，惜哉无巨力。\n旁谁斫幽径，復道精庐立。\n新亭踞其上，远水山四壁。\n骤来落日挂，忽去昏鸦集。\n不惟我友俱，携子仍弟侄。\n民生固常苦，此适未易得。\n物役不可留，溪流还汰击。",
        "dynasty": "宋",
        "collection_info": null
    },
    {
        "uuid": "6d32558331df84dd2a9cffabdfcdc158",
        "title": "文叔兄以泉州丈之亡自萍乡奔赴归途以书约相见会蕃留邑中得以合并时復闻袁州先生之讣哀伤之余诗以叙别",
        "author": "赵蕃",
        "content": "一雪五日阴，冰冻吹不裂。\n今晨定何朝，万里来霁色。\n我将还山中，已驾还復辍。\n故人有书至，会面不可失。\n故人江西吏，何为浙东役。\n恸哭竹林迴，我实门下客。\n去年送朝天，除书报三易。\n心知以病辞，岂料成死隔。\n东怀丧未赴，西望讣復得。\n追惟平生游，语泪相陨杂。\n僧房幸小驻，聊以舒鬰结。\n酒固不成懽，梅开况当说。",
        "dynasty": "宋",
        "collection_info": null
    },
    {
        "uuid": "356bc7b4ef14e877583361ae4de0f875",
        "title": "水浅",
        "author": "赵蕃",
        "content": "岁暮百日晴，江水三寸浅。\n褰裳步可涉，石子大如茧。\n沙干蒲菼死，穴邃鱼龙偃。\n会看桃浪来，一碧千里远。",
        "dynasty": "宋",
        "collection_info": null
    },
    {
        "uuid": "ae7621df9cfc15d883f7c11e2b2de208",
        "title": "赣县道中有怀晦庵用江东日暮云为韵作五诗寄之  其一",
        "author": "赵蕃",
        "content": "我行向何许，贡江与章江。\n悠悠异所见，俗变服亦庞。\n定迁本中州，来南已殊邦。\n况此接荒服，寸心那得降。",
        "dynasty": "宋",
        "collection_info": null
    },
    {
        "uuid": "5e1ede90edb50e23c8c32582c4695e70",
        "title": "赣县道中有怀晦庵用江东日暮云为韵作五诗寄之  其二",
        "author": "赵蕃",
        "content": "此心如江水，日夜东復东。\n不惟爱吾庐，顾瞻几临风。\n今者款段马，向来御史骢。\n在我何得失，人自分悴丰。",
        "dynasty": "宋",
        "collection_info": null
    },
    {
        "uuid": "1e1ceb74b0c371c8182435b9176281c2",
        "title": "赣县道中有怀晦庵用江东日暮云为韵作五诗寄之  其三",
        "author": "赵蕃",
        "content": "自往一寄书，俯仰又许日。\n岂无东归便，值遇多卒卒。\n昔如马口衔，欲去随缓疾。\n今者身属人，动步窘刀笔。",
        "dynasty": "宋",
        "collection_info": null
    },
    {
        "uuid": "6f7fa794d182b86aec64c3d156d68c44",
        "title": "赣县道中有怀晦庵用江东日暮云为韵作五诗寄之  其四",
        "author": "赵蕃",
        "content": "去年过辞公，忽忽值春暮。\n及今復兹时，而公在何处。\n荆溪坡之居，濑上郊所赋。\n公能蹑高踪，我岂遗野趣。",
        "dynasty": "宋",
        "collection_info": null
    },
    {
        "uuid": "5c589cc48e6e15083f54bff0b51ca984",
        "title": "赣县道中有怀晦庵用江东日暮云为韵作五诗寄之  其五",
        "author": "赵蕃",
        "content": "半出未吐日，徐行欲归云。\n岂惟阴晴殊，政自凉燠分。\n物态故应尔，天机宁亦云。\n安得变淑气，尽为除楚氛。",
        "dynasty": "宋",
        "collection_info": null
    },
    {
        "uuid": "f869f3de16d45e90ca4c2df468424528",
        "title": "晚行",
        "author": "赵蕃",
        "content": "侵晨毕先祀，将午趣疏饭。\n中途往固宿，顾影日未晚。\n逶迤行不尽，登顿力苦倦。\n马言虽不通，吾意其自赧。",
        "dynasty": "宋",
        "collection_info": null
    },
    {
        "uuid": "173e9d911daa151256725a2dbc99e3ce",
        "title": "施衢州除浙西提刑以诗寄饯三首  其一",
        "author": "赵蕃",
        "content": "昔公立螭坳，秉笔罔不书。\n及乎上谏坡，论议无日虚。\n直言有不雠，柴桑念归欤。\n高卧属几日，朱轓起阎闾。\n政成合入奏，返直承明庐。\n如何更持节，未使经纶摅。\n上心岂无谓，劳公重皇居。\n吏恶必剪刈，士良必吹嘘。\n此自宰相事，于公定何如。",
        "dynasty": "宋",
        "collection_info": null
    },
    {
        "uuid": "cb78e02a57d06ab3949002fe1fa66c58",
        "title": "施衢州除浙西提刑以诗寄饯三首  其二",
        "author": "赵蕃",
        "content": "六飞驻吴中，地实三辅比。\n择守固甚艰，况于部刺史。\n惟公治衢州，他郡盖无是。\n岂惟教条清，坐见风俗美。\n邦畿四方本，王化所自始。\n俾公按连城，此责亦重矣。\n绣衣非古官，汉乃有直指。\n于今盗贼清，所繫狱事尔。\n谳议苟以平，遗公孙若子。",
        "dynasty": "宋",
        "collection_info": null
    },
    {
        "uuid": "ef2280d6b00764bc21a13a88fc253157",
        "title": "施衢州除浙西提刑以诗寄饯三首  其三",
        "author": "赵蕃",
        "content": "我客怀玉山，有如梓与桑。\n地故隶江东，与衢盖邻疆。\n自公剖符来，亦既阅雨霜。\n非惟衢人安，我民亦小康。\n去年旱无收，闾里惊欲惶。\n匪藉衢粟输，乌能免流亡。\n嗣闻被灾郡，诛赏率亦当。\n况于惠比境，于今见何尝。\n事虽鬰上闻，我民不公忘。",
        "dynasty": "宋",
        "collection_info": null
    },
    {
        "uuid": "4ccc565de47585d61d684e582737868a",
        "title": "偶咏不才明主弃多病故人疏之句感孟浩然事作孟浩然诗一首",
        "author": "赵蕃",
        "content": "吾评孟浩然，雅意作诗人。\n死经四百载，赋诗名愈新。\n爵禄岂不赏，不义宁贱贫。\n身虽遭放还，未必非得仁。",
        "dynasty": "宋",
        "collection_info": null
    },
    {
        "uuid": "ca850792bad1586c0c47c0e07bc7f894",
        "title": "次韵全真所感",
        "author": "赵蕃",
        "content": "淡交异甘醴，云雨相覆翻。\n二者固殊辙，终当戒多言。\n所遇既混殽，所防难每存。\n怀哉古之人，闭门或踰垣。",
        "dynasty": "宋",
        "collection_info": null
    },
    {
        "uuid": "13e014cc203cbd2e45471580d6b84d38",
        "title": "宿汪山之福田院",
        "author": "赵蕃",
        "content": "前身云水僧，今世山林士。\n游方未能遍，行脚方自此。\n朝行或官程，夜宿必野寺。\n我自幽有期，人言痴了事。",
        "dynasty": "宋",
        "collection_info": null
    },
    {
        "uuid": "567cdb4f004136a0f14c6b0eaf2bcdc9",
        "title": "闻潘衡有婢出适安福传其法造墨甚精孙温叟捧檄其县诗从乞之",
        "author": "赵蕃",
        "content": "如闻墨潘氏，一派传婢子。\n世上多徇名，我曹宁贵耳。\n公其品题之，为我致窗几。\n定知青出蓝，未信橘为枳。\n升堂与入室，亦喻接花理。\n又如淮王仙，鷄犬悉飞逝。\n况兹薪水供，得法信有是。\n我书初不工，为诗长费纸。\n笔墨倘精妙，尚可令予起。\n誓将扫竈煤，顿顿烧寒苇。\n度日有不烦，扫煤復何自。\n公闻应大笑，士穷乃如此。\n非但我有求，知名渠自尔。",
        "dynasty": "宋",
        "collection_info": null
    },
    {
        "uuid": "747741fa35d4398d8239590266e7c143",
        "title": "久不看镜鬚之白者众矣得数语寄成父兼示儿侄",
        "author": "赵蕃",
        "content": "始白纔二三，今白乃四五。\n萧萧十数茎，底用更缕数。\n年来悼亡悲，老至作诗苦。\n外形虽由中，不应遽如许。\n叹息计此身，几何不埋土。\n而此尚低回，悄悄受羣侮。\n弟能教儿书，儿足事吾圃。\n吾岂不可归，兹为寄门户。",
        "dynasty": "宋",
        "collection_info": null
    },
    {
        "uuid": "f1d2be65a4e709d0651b8fd05573543a",
        "title": "用前韵寄明叔",
        "author": "赵蕃",
        "content": "鬚白底用悲，我十君二五。\n亦莫问此身，寒暑堪几数。\n别君春已夏，往往疏劳苦。\n况说买江天，重听诵诗许。\n君德故有基，层台繇累土。\n不问鸱鸮诗，犹谓民或侮。\n如我乃宜归，舍农即为圃。\n永与世俗辞，君来当勿户。",
        "dynasty": "宋",
        "collection_info": null
    },
    {
        "uuid": "3d996c4fe3ad736c55fd64f2413695a3",
        "title": "晓晴",
        "author": "赵蕃",
        "content": "蓬窗昧阴晴，布衾寒气穿。\n起视天正霜，璧月俨似悬。\n空蒙十日雨，冰天湛相连。\n氛翳一洗去，旧观还山川。",
        "dynasty": "宋",
        "collection_info": null
    },
    {
        "uuid": "2e35e404f065a73abccc5c1c6bdd27ac",
        "title": "冬晴三首  其一",
        "author": "赵蕃",
        "content": "冰雪四十日，朝光开晓霜。\n短褐忘蓝缕，茅檐失荒凉。\n缅思江南梅，安得置汝傍。\n明朝傥更晴，一苇聊可杭。",
        "dynasty": "宋",
        "collection_info": null
    },
    {
        "uuid": "e792487c0fb1be210d70dc392e3a71f4",
        "title": "冬晴三首  其二",
        "author": "赵蕃",
        "content": "吾家章泉村，有竹数十百。\n平时爱不伐，雪后多摧折。\n江东绝近书，未省有无雪。\n颇復念此君，谁欤抚霜节。",
        "dynasty": "宋",
        "collection_info": null
    },
    {
        "uuid": "d5790071618c7d161f28116795bbe682",
        "title": "冬晴三首  其三",
        "author": "赵蕃",
        "content": "我家读书堂，堂下才几席。\n常年曝背地，兄弟兼子侄。\n长者坐藜床，稚者把书帙。\n此段不可忘，何时復能集。",
        "dynasty": "宋",
        "collection_info": null
    },
    {
        "uuid": "8ed2d534000b526b9096aa4f4a9bbc23",
        "title": "斯远生日",
        "author": "赵蕃",
        "content": "下湖有隠人，卜筑自厥先。\n官曾驾高车，屋乃无修椽。\n究观诸郎贫，固知大夫贤。\n籯虽乏黄金，家故余青毡。\n其季我与游，于今几何年。\n文得南涧赏，经从晦翁传。\n味有陆子同，誉由吾辈宣。\n其人可知已，忤俗何病焉。\n今逢初度日，为颂初度篇。\n君非黄叔度，殆似元鲁山。\n见之意辄消，坐久归忘旋。\n是资熏陶益，能使鄙吝捐。\n冲风足披挹，好句宁引牵。\n况復两玉儿，共嬉郎罢前。\n潜鱼必求深，鸣鹤终闻天。\n君当茂明德，食菊仍佩荃。\n我亦愿黄髮，挹袂仍拍肩。\n濯足冰水流，振衣怀玉巅。\n世苟混氛浊，神其歆吉蠲。\n我老不足道，君乎斯勉旃。",
        "dynasty": "宋",
        "collection_info": null
    },
    {
        "uuid": "6120dfd717b9a0407db38e3715196a90",
        "title": "欧阳全真生日",
        "author": "赵蕃",
        "content": "旧闻新喻学，面势如眉州。\n宜有妙人物，举世让一头。\n君于文忠公，谱牒明派流。\n当时山公启，有言曾未雠。\n在今人与门，推君两俱优。\n分教固罔外，首善乃所由。\n南见属初度，杯酒相献酬。\n愿君云间鹄，听我江上鸥。",
        "dynasty": "宋",
        "collection_info": null
    },
    {
        "uuid": "0e3ae4403013b36e1fb05598fce5baf6",
        "title": "题郑季奕火阁",
        "author": "赵蕃",
        "content": "朝来日当窗，晚矣犹未落。\n梅开怪璀璨，信是日初薄。\n勿云丈席地，可咏亦可酌。\n岁月与情怀，宁须问今昨。",
        "dynasty": "宋",
        "collection_info": null
    },
    {
        "uuid": "ef28c9d0c65a00916d61966f4570346f",
        "title": "养源斋",
        "author": "赵蕃",
        "content": "红源初滥觞，其末千万里。\n婆娑数亩阴，岁月拱把尔。\n士之于为学，岂得独异彼。\n岿然九层台，亦自抔土累。\n平生养源斋，曾诗与王记。\n二公死何年，夫子盖老矣。\n向来之滔滔，今乃见涯涘。\n木殖岁云秋，实落材则美。",
        "dynasty": "宋",
        "collection_info": null
    },
    {
        "uuid": "0728f1fd1b584685da2a108ddbb0b2d5",
        "title": "本斋",
        "author": "赵蕃",
        "content": "王子母之弟，徐子父之友。\n徐学自赣翁，王则因病叟。\n游目乡闾中，孰若二士秀。\n为汝名本斋，乞言置汝右。\n如病资药石，如饥待粮糗。\n嗟余亦老矣，门户百年旧。\n躬耕贫无田，为圃圣所陋。\n家携一束书，勉汝期日懋。",
        "dynasty": "宋",
        "collection_info": null
    },
    {
        "uuid": "0384a6133a429ebc53f9e130d77cc2d1",
        "title": "虚白",
        "author": "赵蕃",
        "content": "陈君作斋舍，谥之以虚白。\n惟虚白故生，此义无二说。\n人言庄周愚，我爱庄周达。\n东坡老仙翁，出语世津栰。\n亦尝为虚白，是乃道所集。\n庄苏一等人，夫子盖三益。\n惟虚定何虚，而室又何室。\n是取此蘧庐，而谓无一物。\n鑑明尘垢去，水静鬓眉出。\n是中可观妙，无但充游息。\n何当过夫君，相与以终日。\n宾主两嗒焉，不言而目击。",
        "dynasty": "宋",
        "collection_info": null
    },
    {
        "uuid": "e12b4f63ec7e8992d0ead7f0b7501234",
        "title": "二十六日与公择步松岭而返",
        "author": "赵蕃",
        "content": "青山招我来，松风送我去。\n白髮频脱帻，足适欲忘屦。\n春初更和悦，我亦除疾痼。\n莫作倥偬归，兹游已成屡。",
        "dynasty": "宋",
        "collection_info": null
    },
    {
        "uuid": "d269d8b344e73b7c7674d2ae961150d8",
        "title": "桥上闻薝葡香",
        "author": "赵蕃",
        "content": "曾闻薝葡林，自是佛世界。\n何许郁若风，飘飖能自在。\n不然山之灵，作意现奇怪。\n于此证香严，通途盖亡碍。",
        "dynasty": "宋",
        "collection_info": null
    },
    {
        "uuid": "2e609a99d7a0cc12286599d7d6d05368",
        "title": "十有二月二日晚同向景先阅江船忽雨作从教授假盖继以诗来次韵",
        "author": "赵蕃",
        "content": "谁令类痴儿，乃是妨曰假。\n君方遡归鸿，我政专野马。\n成诗忽能送，有酒胡不泻。\n此段亦可传，谁与妙挥洒。",
        "dynasty": "宋",
        "collection_info": null
    },
    {
        "uuid": "728e93b8a6fe31996423c4ff9a0dcfa3",
        "title": "挽胡澹庵二首  其一",
        "author": "赵蕃",
        "content": "忆昔乐全公，暮为老苏表。\n载其辨姦论，此老一生了。\n澹庵夫何如，书有斩桧草。\n顾岂无他欤，言大可略小。",
        "dynasty": "宋",
        "collection_info": null
    },
    {
        "uuid": "9461450ee582e7bd954da113a6e1b87f",
        "title": "挽胡澹庵二首  其二",
        "author": "赵蕃",
        "content": "昔我曾大夫，尝作舂陵适。\n时惟萧子荆，袖书实见客。\n公经本萧自，于义岂秦越。\n三年期扫门，竟欠今生识。",
        "dynasty": "宋",
        "collection_info": null
    },
    {
        "uuid": "c65443573cefe564c62fd8aa367bea07",
        "title": "简彦博审知",
        "author": "赵蕃",
        "content": "朝昏困薪水，寒暑念裘葛。\n度日少復佳，此岁又已卒。\n崎岖向行旅，蹭蹬遭羁絷。\n故人肯留连，客况免羞涩。\n阴天苦错莫，梅事去飘忽。\n要寻幽遐地，共作须臾集。\n徐陵峻诗坛，王衍深理窟。\n我独媿其家，徒穷頼如壹。",
        "dynasty": "宋",
        "collection_info": null
    },
    {
        "uuid": "00dfe1219def6539fedae627b88493b4",
        "title": "用招明叔之韵简胡兄仲威并属明叔",
        "author": "赵蕃",
        "content": "一白不尽茶，妙试在茗粥。\n相马不举肥，干也更画肉。\n士当何如观，一语可以卜。\n我生嗜朋友，有余补不足。\n要求栋梁具，必问涧与谷。\n瑟兮本希声，何能娱世俗。\n陈君于为文，笔力见往復。\n剧称南郡胡，曰此吾类族。\n舆篮昨过之，怀刺今来辱。\n谈间不须臾，未暇问以目。\n陈君有江阁，旷瞻不遗粟。\n非如昧者徒，白昼迷麦菽。\n何当约夫君，载酒撷杞菊。\n我记不足云，渠诗当细读。",
        "dynasty": "宋",
        "collection_info": null
    },
    {
        "uuid": "4fade0171d5cdd7a2392caa2b011c71e",
        "title": "泊舟叫岩入法林院访洪驹父留题",
        "author": "赵蕃",
        "content": "溪边遵微径，林下陟荒级。\n逢僧衣蓝缕，对面日曛黑。\n堂空若无人，岩浅仅容席。\n流传昔闻诗，求访今罔获。",
        "dynasty": "宋",
        "collection_info": null
    },
    {
        "uuid": "ca041ac3a7c8af19f8fb823cdf3cd2d3",
        "title": "次韵斯远三十日见寄",
        "author": "赵蕃",
        "content": "窗明内晴景，书味真隽永。\n长年悔远游，纷蠹几莫整。\n子猷调固疏，竹可一日无。\n看渠姿尔瘦，瘦而何用腴。\n因兹想风度，朝夕如相晤。\n岂不欲就之，身羁未能去。\n诗来政此时，好处无涯圻。\n吟哦不自已，亭午墅鸡啼。",
        "dynasty": "宋",
        "collection_info": null
    },
    {
        "uuid": "e36b089665306f6927a1905f10312987",
        "title": "次韵在伯送行",
        "author": "赵蕃",
        "content": "白石何凿凿，白鸟何鹤鹤。\n吾行甚悠悠，物境自廓廓。\n缅思友生良，顿使怀抱恶。\n别辞固丁宁，醒矣转寂寞。\n近犹已栏槛，远乃失城廓。\n重惟始相遇，夫岂世所乐。\n逮今信素交，是果天所酢。\n相期振古风，相与务天爵。\n兴时山水凭，意或风月託。\n君亭足鸥鹭，我砌下鸟鹊。\n诗盟寄閒嬉，笔势异强弱。\n君诗似陈黄，君字如张索。\n悠然正前瞻，渺矣已后落。\n譬犹层台登，亦类中流泊。\n怜我狂而疏，诲我详不略。\n是行亦流转，敢谓逃束缚。\n移官傥可归，故免听邻柝。\n闲员苟得去，自此投远壑。\n要期终身游，岂但今日约。\n吾曹念元宾，学子慕有若。\n至味匪盐梅，至乐非管籥。\n四三分喜怒，非是论今昨。\n扰扰与胶胶，休休仍莫莫。",
        "dynasty": "宋",
        "collection_info": null
    },
    {
        "uuid": "73346144292aab0bf6b5d76dfb8eedab",
        "title": "奉思斯远兄成诗以寄",
        "author": "赵蕃",
        "content": "丛丛庭前萱，叶叶檐外蕉。\n何曾百忧释，但觉中心焦。\n故人在何许，山川极吴楚。\n大江涌奔腾，重湖互吞吐。\n别来书不至，更望诗能寄。\n相从志若何，相去有如此。\n普天仰何大，一己俯何隘。\n胡为自罗网，无事忽投械。\n凭高政悠悠，思远忽不收。\n归来重有感，立壁成幽幽。\n萱丛暗已敛，蕉叶抽未展。\n百忧攻余心，舐笔空喁噞。",
        "dynasty": "宋",
        "collection_info": null
    },
    {
        "uuid": "267c896f0f4119b04d1fb09eb35d66cb",
        "title": "以予与斯远倡酬诗一卷寄钱伯同运使郎中二首  其一",
        "author": "赵蕃",
        "content": "公作广信牧，我为辰阳掾。\n长沙趣归程，临汝甫再见。\n我今华岳祠，公乘江东传。\n虽能递尺书，未易重会面。\n钱晁固世亲，贵贱宁异眷。\n復此候寒温，因之致诗卷。",
        "dynasty": "宋",
        "collection_info": null
    },
    {
        "uuid": "c87874cfb199d6ab3667b35b2092bf8d",
        "title": "以予与斯远倡酬诗一卷寄钱伯同运使郎中二首  其二",
        "author": "赵蕃",
        "content": "我家怀玉居，盖自南渡初。\n元无五亩宅，仅保一束书。\n不调如释之，何翅十年余。\n但有四壁在，倦游亦相如。\n况此方病卧，何繇瞻使车。\n所徯公嚬笑，以为民惨舒。",
        "dynasty": "宋",
        "collection_info": null
    },
    {
        "uuid": "492544c0682efd38842ac1dd1c63c915",
        "title": "次韵王照邻去秋送行併呈滕彦真",
        "author": "赵蕃",
        "content": "风人伐木歌，咏写求友声。\n亦有脊令赋，月迈而日征。\n平时朝夕居，一旦离合情。\n何以着此情，赋诗兼轴盈。\n怪来担肩重，忘去破橐轻。\n时时一披展，绝胜五色盲。\n今日復何日，霜檐晓争明。\n青天尽开露，如见心目诚。\n鄙夫独何为，似觉幽忧撄。\n缅怀平生游，多留定王城。\n晨出湘雾湿，夕归湘浪平。\n王滕唱酬诗，我亦滥一名。\n别之今几何，秋枯復春荣。\n素书渺不来，嘆我无鱼烹。\n要赓旧贻诗，饾饤仍经营。\n定知他年见，不復刮目惊。\n檐前坐久如，四体醺欲酲。\n梦作扁舟去，湘西寻旧盟。\n曾微白首哀，但作青眼横。\n山鸟何自鸣，欠伸巾尚倾。",
        "dynasty": "宋",
        "collection_info": null
    },
    {
        "uuid": "13d0b5b3bdc2f62b69193ef5aaa1a377",
        "title": "次韵酬吴德夫去秋送行之作",
        "author": "赵蕃",
        "content": "湘西一杯酒，渺渺红叶换。\n江东千里云，落落黄犬叹。\n人生七十稀，百里九十半。\n初期枉车马，近乃遗札翰。\n小迟君不肯，一出我岂惮。\n虽微办鸡黍，岂乏具薪炭。\n古风久不作，我友当力讚。\n旧诗况琼玖，触目屡璀璨。\n中馨称兰佩，外饰匪玉冠。\n初年已飞腾，中道翻叹惋。\n恐遗知己羞，遂许独力断。\n于兹树风声，何止评月旦。\n君如渥洼种，可以羁絷绊。\n我异淇园姿，犹睎岁时贯。\n君乎甚英爽，我也终浪漫。\n自应殊显晦，宁復待剖判。\n湖山冰玉明，楼阁丹青焕。\n叩舷或乘舟，曳杖或登岸。\n君行定有得，我去何可愞。\n与想悠然时，却忆苍然观。",
        "dynasty": "宋",
        "collection_info": null
    },
    {
        "uuid": "51da31784451151a9a0cf39fb9d1e191",
        "title": "次韵和答周伯寿送行",
        "author": "赵蕃",
        "content": "秋月日以明，秋风日以清。\n秋今且云暮，而我遄东征。\n虽云别寓邦，且復遵故程。\n久结山水念，况关朋友情。\n惟昔未识初，闻风已先倾。\n一见辱与交，再焉许同盟。\n吾徒务切磋，俗士资飞鸣。\n我事太卤莽，君为久专精。\n我行政依刘，君言将入衡。\n要期一见重，可使万户轻。\n春风一转首，南山各归耕。\n君亦竟闭户，坐阅水火争。\n临分枉题赠，至味如太羹。\n此意可虚辱，不然讵为荣。\n去去復去去，行行重行行。",
        "dynasty": "宋",
        "collection_info": null
    },
    {
        "uuid": "88846c4fd3261791a38750d264be9bcf",
        "title": "次韵沈司法送行",
        "author": "赵蕃",
        "content": "坐上着孟嘉，不问知小异。\n岂其眉睫殊，傥或偶相值。\n余生慕名流，得见忘履屣。\n雅闻东嘉州，儒服类洙泗。\n于今师友间，授受由原委。\n沈君盖其徒，往往无不肄。\n嚮虽未云识，早已知名字。\n胡为冠惠文，更復仓库吏。\n人之不相知，击磬与荷蒉。\n至其移怒时，水蟹或遭忌。\n人谁不君知，相与共愕眙。\n君方繫官曹，我乃赴幽事。\n别语纵可佳，离愁渺无地。",
        "dynasty": "宋",
        "collection_info": null
    },
    {
        "uuid": "3d9ee95fcae729389e13ebd7839d8d54",
        "title": "次韵潘端叔送行二首  其一",
        "author": "赵蕃",
        "content": "君公隠牛侩，文休食马磨。\n身则困空乏，道为如切磋。\n昧者不知此，轻受郑灼唾。\n遑乎欲奚为，况觅阳春和。\n余惟素贱贫，学晚仍废惰。\n念将求岁余，要必取日课。\n向来四方游，不办一室坐。\n已深芜秽遭，更值雪霜挫。\n兹行自栖迟，讵得嗟轗轲。\n固殊南山归，敢曰东山卧。\n胡为论知仁，乃復称同过。\n我无归去辞，君有归来些。",
        "dynasty": "宋",
        "collection_info": null
    },
    {
        "uuid": "f82f1ca7a9ac6739d8da605d4d0e02db",
        "title": "次韵潘端叔送行二首  其二",
        "author": "赵蕃",
        "content": "君言不为诗，乃有如许味。\n诗亦何与人，政恐伤吾气。\n中怀松柏坚，外暴丹雘塈。\n君虽不我语，我亦长自畏。\n不惟费口颊，政尔悲肠胃。\n良由习未除，匪是真为贵。\n君言固邹鲁，君笔犹汉魏。\n绝倒岂自文，善谑非加诽。\n赠言要有益，佩服当无既。\n胜私与致果，曰克仍曰毅。\n曾闻郑渠凿，终有秦亩溉。\n闵闵望其成，悠悠勿虚费。",
        "dynasty": "宋",
        "collection_info": null
    },
    {
        "uuid": "9787a95844e382f01bf072b20249c059",
        "title": "次韵刘先生送行并令诸友及子侄同赋",
        "author": "赵蕃",
        "content": "斗食缀散吏，幽栖还故山。\n平生读书志，欠此历年闲。\n马倦政长路，鹭饥方浅弯。\n吾师与吾友，高处若为攀。",
        "dynasty": "宋",
        "collection_info": null
    },
    {
        "uuid": "859b5edf91663cfbfe103c9d2a53ebd6",
        "title": "呈赵常德四首  其一",
        "author": "赵蕃",
        "content": "东南米最贱，旧说湖南北。\n及今身见之，价岂下江国。\n此行为米来，对此增叹息。\n人谓使君贤，宁虑有失职。",
        "dynasty": "宋",
        "collection_info": null
    },
    {
        "uuid": "46f58542eed2be95a15507cc5f0a7e1f",
        "title": "呈赵常德四首  其二",
        "author": "赵蕃",
        "content": "朝廷不忘远，徒欲得公重。\n不然如公贤，久合居侍从。\n少须岁和丰，归骑承天宠。\n看取武陵原，田耕麦米垄。",
        "dynasty": "宋",
        "collection_info": null
    },
    {
        "uuid": "661b0b2f1c9c451d5870e009a29e8040",
        "title": "呈赵常德四首  其三",
        "author": "赵蕃",
        "content": "丰年易为政，凶年易为德。\n政本拙催科，德乃足民食。\n蛮貊忠信行，田里愁叹息。\n德政祇如斯，何用求赫赫。",
        "dynasty": "宋",
        "collection_info": null
    },
    {
        "uuid": "50643f8a25106f53485b01e8ff2b6d0b",
        "title": "呈赵常德四首  其四",
        "author": "赵蕃",
        "content": "将身付铨选，乃奉蛮府檄。\n蛮语初未学，崄绝闻人说。\n进前退不可，信有难如棘。\n所頼使君贤，余波能普及。",
        "dynasty": "宋",
        "collection_info": null
    },
    {
        "uuid": "9c95aab13056610d74f4fc8a70ad7971",
        "title": "呈游子明二首  其一",
        "author": "赵蕃",
        "content": "安仁山水县，令君文章伯。\n林深兰自吐，川媚珠所宅。\n絃歌导斯民，传舍阅过客。\n口虽绝雌黄，眼顾分青白。",
        "dynasty": "宋",
        "collection_info": null
    },
    {
        "uuid": "7148a865210dac7318d8f126b2312c96",
        "title": "呈游子明二首  其二",
        "author": "赵蕃",
        "content": "频乘信州船，屡泊云锦驿。\n登临有胜绝，偃蹇费收拾。\n令君名能诗，公事多暇日。\n傥可付篇章，大胜资粟帛。",
        "dynasty": "宋",
        "collection_info": null
    },
    {
        "uuid": "dc8e23c5e8aadea8dc0842b5bc856f86",
        "title": "呈段元衡",
        "author": "赵蕃",
        "content": "君从桂林来，我欲衡阳去。\n邂逅一尊同，飘流数年叙。\n我未长沙去，君復衡阳来。\n还思数年隔，更遣五言裁。\n我归玉溪傍，君向灵山侧。\n来往方自兹，飘流勿多惜。",
        "dynasty": "宋",
        "collection_info": null
    },
    {
        "uuid": "cdf273463f559bce74cd4523cdfbd760",
        "title": "呈贾新之兼简谢子畅",
        "author": "赵蕃",
        "content": "拥衾困朝酲，着帽从宿诺。\n我家附东溪，君住穷北郭。\n俱悲壹无钱，独媿喜好学。\n诗声漫天壤，头白尚丘壑。\n去乡今几年，末路得其託。\n相望固非远，相见每不数。\n所思闻清谈，何意发狂药。",
        "dynasty": "宋",
        "collection_info": null
    },
    {
        "uuid": "6ea6b6c8a28f35e5729d9a2588a762ce",
        "title": "呈程可久",
        "author": "赵蕃",
        "content": "微风送落日，余霞杂停云。\n陟彼山之巅，谁识我与君。\n彭蠡咫尺见，匡庐毫髮分。\n波澜似吴淞，冈巘殊胜云。\n是间岂无诗，愧我初不文。\n图画亦足写，摩诘居离羣。\n裴回竟何得，指点徒加勤。\n回憩僧所庐，幽阒令人欣。\n谈锋壮鏖战，茗椀频策勋。\n交游数伯厚，文字从右军。\n我是漫瞠若，莫能窥厥垠。\n少焉復来过，凛然落衣帉。\n江山恍疑非，林空月纷纭。\n旁有博士湖，姓名未前闻。\n何年隠君子，高栖辞世氛。\n得非羊裘渔，当是植杖耘。\n至今宴息地，离离幽草熏。\n人生七十稀，过眼俱蝱蟁。\n适意何必多，悠悠几朝曛。\n君明履霜畦，我正坐水濆。\n会合且不常，使我生忧慬。\n何当十日款，诵说心为醺。\n庶如逢豫章，其藁一以焚。",
        "dynasty": "宋",
        "collection_info": null
    },
    {
        "uuid": "142f0652d8f1611c1545a30adb875e65",
        "title": "呈寿冈先生",
        "author": "赵蕃",
        "content": "我行上萧滩，惨澹无与适。\n肩舆问何诣，扬雄一区宅。\n地虽占城隅，野澹遶修碧。\n主人谁何辈，盖代文章伯。\n喜我过其庐，倒屣相应接。\n似闻杜陵翁，一饭无俗客。\n如何重留我，更道鸡黍窄。\n谈间虽文字，往往先名节。\n我语固多狂，公亦不我折。\n为言古今人，耽诗信痴绝。\n身名两弃置，死若堕霜叶。\n公言盖有激，我亦因启发。\n莫将梦中事，重对痴人说。\n此语竟云何，梵志翻着袜。",
        "dynasty": "宋",
        "collection_info": null
    },
    {
        "uuid": "7a689b292c34095923e2b99a4ee1850c",
        "title": "次韵元衡送别",
        "author": "赵蕃",
        "content": "老马千里志，老鹤万里心。\n武夫用清庙，珍材卧中林。\n进寸辄退尺，枉尺宁直寻。\n桃李本无言，山水乃有音。\n靡不竞盛丽，畴能听幽深。\n平生文字游，几作南北襟。\n清宵寄明月，远望伤遥岑。\n悠悠归计晚，卒卒年事侵。\n狗监荐相如，将军知杜钦。\n彼哉竟何处，已矣真难任。\n乖离叹每昔，邂逅期岂今。\n赠别枉古调，和之徒苦吟。\n我何一钱直，君自抵千金。",
        "dynasty": "宋",
        "collection_info": null
    },
    {
        "uuid": "c374111286ce984444f081495f5cd4e4",
        "title": "留别成父弟以贫贱亲戚离为韵五首  其一",
        "author": "赵蕃",
        "content": "秋日苦易暗，秋宵苦难晨。\n虫号鸡不已，我亦长吟呻。\n哀哉念何深，出处累一贫。\n在家庸可忍，行旅计愁人。",
        "dynasty": "宋",
        "collection_info": null
    },
    {
        "uuid": "f4ee9681dbba43a9e9bb539f88aa81ec",
        "title": "留别成父弟以贫贱亲戚离为韵五首  其二",
        "author": "赵蕃",
        "content": "今年岁大熟，谷价率以贱。\n富家积囷仓，贫自无饱饭。\n悲哉五斗图，去矣千里远。\n四民士为先，今乃媿工贩。",
        "dynasty": "宋",
        "collection_info": null
    },
    {
        "uuid": "e2f6348450fc75ee5e32e77f02ee5976",
        "title": "留别成父弟以贫贱亲戚离为韵五首  其三",
        "author": "赵蕃",
        "content": "木落山有骨，水落河有津。\n扁舟所常经，大半迹已陈。\n身非鸿鹄举，心乃鸥鹭亲。\n胜处自属我，尘事勿败人。",
        "dynasty": "宋",
        "collection_info": null
    },
    {
        "uuid": "4b8793f0b6bdff6c1334ffad23e55d22",
        "title": "留别成父弟以贫贱亲戚离为韵五首  其四",
        "author": "赵蕃",
        "content": "我家如陶舍，幼稚有盈室。\n汝家亦十口，持去何可得。\n嗟我寡兄弟，至此得无戚。\n虽尔敢或忘，呴濡期沫湿。",
        "dynasty": "宋",
        "collection_info": null
    },
    {
        "uuid": "201d2fc3cc2c52982cadfc5079ec1934",
        "title": "留别成父弟以贫贱亲戚离为韵五首  其五",
        "author": "赵蕃",
        "content": "人事苦好乖，咫尺当语离。\n及乎中年后，畏与亲友辞。\n陶谢得道者，其言且如斯。\n况我乃畸人，呜呼得无悲。",
        "dynasty": "宋",
        "collection_info": null
    },
    {
        "uuid": "4a98e18349c5c7bef35e1550fdc8f5f5",
        "title": "咏古",
        "author": "赵蕃",
        "content": "渊明欲弦歌，为酒利公田。\n到县十余日，归意已拳然。\n一稔且莫待，遥遥问归船。\n是事可质信，考之归来篇。\n种秔与种秫，梦语落何边。",
        "dynasty": "宋",
        "collection_info": null
    },
    {
        "uuid": "3aeced974fdf91b6043171ca1ea3728c",
        "title": "和陶渊明乞食诗一首",
        "author": "赵蕃",
        "content": "我生堕贫中，欲避将安之。\n去年未是贫，假贷犹有辞。\n亲朋戒今年，相与谢往来。\n朝昏曷以度，半菽藜羹杯。\n大笑不知悔，且和渊明诗。\n儿曹相与语，我幸乏此才。\n聊为一饱谋，饿死无自贻。",
        "dynasty": "宋",
        "collection_info": null
    },
    {
        "uuid": "6e2a91809cf872f0d6d4a5faccfe8546",
        "title": "和陶渊明己酉岁九日诗一首",
        "author": "赵蕃",
        "content": "山中无历日，不知冬已交。\n起行视林园，草木如半凋。\n黄花独何为，亭亭有余高。\n俯不媿转蓬，仰何羡凌霄。\n当其杂众芳，开落真谩劳。\n岂若稍退步，坐阅枯与焦。\n建中方死苏，元嘉乃终陶。\n二老盖岿然，所历匪一朝。",
        "dynasty": "宋",
        "collection_info": null
    },
    {
        "uuid": "9b9cb63de686b6a30775fda97029b99c",
        "title": "重九纔四日尔风雨如此病卧殊亡聊小儿辈取酒饮予且索作诗强和渊明九日閒居一首",
        "author": "赵蕃",
        "content": "久不观陶诗，彷佛如前生。\n忽此迫重九，意是渠所名。\n我方卧病中，斋居忘昏明。\n不知檐雨落，但觉奔涛声。\n两儿绝可怜，弱者纔五龄。\n深悯乃翁惫，取酒前为倾。\n岁月已如许，我衰难復荣。\n但愿此可安，闾里无异情。\n何必议徙居，终焉计将成。",
        "dynasty": "宋",
        "collection_info": null
    },
    {
        "uuid": "b26a2a2a5066b5a9862fa0ce66ece91a",
        "title": "九日用靖节己酉岁韵",
        "author": "赵蕃",
        "content": "宿雨晓未止，纷纷云气交。\n秋令迫凄厉，草木无多凋。\n去年当兹晨，采菊踰山高。\n晚上宝公塔，徘徊意干霄。\n今年此幽居，粗免出入劳。\n茅檐纵偪仄，亦类蜗庐焦。\n旧醅更可漉，幽愤斯能陶。\n莫问无穷事，人生如露朝。",
        "dynasty": "宋",
        "collection_info": null
    },
    {
        "uuid": "7303a5e91608c075ca90a7435b755076",
        "title": "人爱九日多以靖节之故仆以邠老七字为可以益其爱者且连日不雨即风尤觉此句妙处赋诗八韵",
        "author": "赵蕃",
        "content": "东篱满把菊，柯山一句诗。\n四时皆有节，九日独如斯。\n潘子夙所尚，陶翁何敢师。\n是故逢此日，爱慕仍凄悲。\n所愿学渊明，归去了不疑。\n松菊傥犹存，田园随事为。\n亦愿如邠老，白首邱壑期。\n人穷与诗长，得失其在兹。",
        "dynasty": "宋",
        "collection_info": null
    },
    {
        "uuid": "3d4a7c6c8f6eb914fc1536cf133c9ec3",
        "title": "拜严方范祠",
        "author": "赵蕃",
        "content": "东都重风节，先生实启之。\n有士盖如此，不拯家国危。\n乃知大厦倾，未易一木支。\n我读党锢传，涕流每交颐。\n往来桐江船，必拜严子祠。\n俯诵宛陵句，仰观文正碑。\n禹稷与颜回，千载同其师。\n数公固天人，可望不可追。\n但愿如玄英，隠居名能诗。",
        "dynasty": "宋",
        "collection_info": null
    },
    {
        "uuid": "51c3461b3d6ce7145c2cacf5b1815e0c",
        "title": "读阮嗣宗传见其醉六十日免求昏之言与醒忘作劝进辞据案便书何乃异同耶作阮嗣宗诗",
        "author": "赵蕃",
        "content": "善观阮嗣宗，醒醉俱托狂。\n广武叹已绝，苏门啸何长。\n昏既以醉免，辞宁不终忘。\n又疑杀青上，阙文今或亡。\n不然竹林游，何独弃山王。",
        "dynasty": "宋",
        "collection_info": null
    },
    {
        "uuid": "617ce310604b7a46fd84a7956030b970",
        "title": "论诗寄硕父五首  其一",
        "author": "赵蕃",
        "content": "诗人例多穷，我穷亦何因。\n频年走道路，一饥累其身。\n箪瓢岂非福，天理元自均。\n俯仰苟不媿，此心犹昔人。",
        "dynasty": "宋",
        "collection_info": null
    },
    {
        "uuid": "3e57f6a0064542bacd7195725bcd4c80",
        "title": "论诗寄硕父五首  其二",
        "author": "赵蕃",
        "content": "我诗元不佳，病后日益退。\n年来穷到骨，未可专诗罪。\n故人周与施，爱我不我费。\n岁晚短书稀，相望千里外。",
        "dynasty": "宋",
        "collection_info": null
    },
    {
        "uuid": "7c27600943736abc390f39d4bf205970",
        "title": "论诗寄硕父五首  其三",
        "author": "赵蕃",
        "content": "学诗如学道，先须养其气。\n植苗无它术，务在除荒秽。\n滔滔江汉流，源从滥觞至。\n要作千里行，无为半途滞。",
        "dynasty": "宋",
        "collection_info": null
    },
    {
        "uuid": "dedbb21e1c43735b7e25032c9d199e31",
        "title": "论诗寄硕父五首  其四",
        "author": "赵蕃",
        "content": "东莱老先生，曾作江西派。\n平生论活法，到底无窒碍。\n微言虽可想，恨不床下拜。\n欲收一日功，要出文字外。",
        "dynasty": "宋",
        "collection_info": null
    },
    {
        "uuid": "4ef46ee52c4fa6545a67bb1b2af57113",
        "title": "论诗寄硕父五首  其五",
        "author": "赵蕃",
        "content": "溧阳罕贤才，两沈好兄弟。\n读书不求功，其涯未可既。\n古人岂难到，顾我力行尔。\n兹道果何如，在此不在彼。",
        "dynasty": "宋",
        "collection_info": null
    },
    {
        "uuid": "bb131721be7c9d298b38f814de76dfb9",
        "title": "杂咏  其一",
        "author": "赵蕃",
        "content": "兰生杂蓬藋，匪愿为世采。\n一朝落城市，未免论金卖。\n金轻孰见多，弃不待其艾。\n抔土傥与期，含熏岁犹再。",
        "dynasty": "宋",
        "collection_info": null
    },
    {
        "uuid": "35a5025557c45f9ec77bfe319593e2da",
        "title": "杂咏  其二",
        "author": "赵蕃",
        "content": "鸟雀虽微物，颇知庇其身。\n育雏并庭宇，用意盖即人。\n即人亦何为，吞噬防暮晨。\n巢空傥不救，岂曰近乎仁。",
        "dynasty": "宋",
        "collection_info": null
    },
    {
        "uuid": "39feb39d0f726d78c79b5c779e95dac6",
        "title": "杂咏  其三",
        "author": "赵蕃",
        "content": "妇有居冢亚，冢富亚则贫。\n贫知敬尊章，富不亲补纫。\n尊章爱贫妇，富妇谗生斗。\n谗巧僞若真，两妇俱遭诟。\n贫妇自修饬，富乃计之得。\n日復斗其间，众谓贫当出。\n尊章頼深慈，不纳富妇词。\n贫妇亦勿疑，但瘽前所为。\n纔言有时辨，富妇何施面。\n贫妇贫无归，尊章愿终眷。",
        "dynasty": "宋",
        "collection_info": null
    },
    {
        "uuid": "b657858d2b6021b08b047a676a9ed68a",
        "title": "令逸作岁寒知松柏题诗因作",
        "author": "赵蕃",
        "content": "不有岁寒时，若为松柏知。\n南方故多暖，此物宁能奇。\n漫道同生植，何云盛衰齐。\n不臣真浪说，难用空增悲。\n匠石今孰是，明堂那觉迟。\n玄都种桃者，一笑已前期。",
        "dynasty": "宋",
        "collection_info": null
    },
    {
        "uuid": "99e93e5a82b081bed465bcc5635a4d6b",
        "title": "严山  其一",
        "author": "赵蕃",
        "content": "严山多嵯峨，婺水争平远。\n山如古屏张，水似横轴展。\n世绝郭熙画，我无摩诘诗。\n熟视眼中景，偃蹇不得追。",
        "dynasty": "宋",
        "collection_info": null
    },
    {
        "uuid": "658098c487ef19b22480e02489b97ed6",
        "title": "严山  其二",
        "author": "赵蕃",
        "content": "春风吹桃花，适与流水会。\n流水固无心，桃花亦何意。\n如何武陵人，便至神仙家。\n神仙不可见，回首空烟霞。",
        "dynasty": "宋",
        "collection_info": null
    },
    {
        "uuid": "434b3dfa1797cbff9e85b1c2bc889d7b",
        "title": "范湘监务许惠其父盘溪居士诗先往数语焉",
        "author": "赵蕃",
        "content": "国朝几名家，在蜀苏与范。\n斯文何与人，竟作南荒窜。\n盘溪诸子行，少小便精悍。\n早从宜州游，句法悟骨换。\n官称薄如纸，名盖越千万。\n我为余杭役，识子非楚产。\n姓名问即识，一笑冰已泮。\n长哦乃翁诗，亹亹无间断。\n使我倾耳听，妙处惊辄叹。\n前辈今远矣，俗眼易作玩。\n大轴许见遗，此赐安敢慢。\n行囊政尔空，得此吾无患。",
        "dynasty": "宋",
        "collection_info": null
    },
    {
        "uuid": "68cf6b7066a468feea47643901c7628e",
        "title": "二十七日作",
        "author": "赵蕃",
        "content": "卜居面势隘，附山枕林麓。\n旷瞻既无地，何以慰羁束。\n昏昏半月雨，候应黄梅熟。\n晨兴更凉冷，转午增蒸溽。\n山蝉苦见聒，声乱非丝竹。\n病夫不耐事，颇復伤烦促。\n缅怀江湖旧，历历梦能续。\n谁与具扁舟，我被立可幞。",
        "dynasty": "宋",
        "collection_info": null
    },
    {
        "uuid": "091e71377fd26bd698a169aeef595ba0",
        "title": "桃花台下望龟峰作",
        "author": "赵蕃",
        "content": "吾州四名禅，独未历龟玉。\n足后懒不鞭，几同毁于椟。\n繫舟桃花下，龟峰正相峙。\n决意欲造前，已行卒成止。\n尝观是山图，未究所得名。\n道人相指似，咸曰因赋形。\n方今圣人治，图书当瑞出。\n胡不负之去，而此久屹立。\n老我无藉在，放意师庄蒙。\n不愿智以用，怀哉曳涂中。",
        "dynasty": "宋",
        "collection_info": null
    },
    {
        "uuid": "db3e307ad6a924337dc89a2e7fc0a2f0",
        "title": "期斯远不至登溪亭有怀併属云台刘先生三首  其一",
        "author": "赵蕃",
        "content": "落日照溪谷，寒光摇树林。\n宿鸟投密枝，归云释遥岑。\n余辉尚燠背，纤月忽在襟。\n可人期不来，何以写我心。\n近者且若此，悠悠望西南。",
        "dynasty": "宋",
        "collection_info": null
    },
    {
        "uuid": "3fc61d827a823e9e53ddfd3f30dc76ea",
        "title": "期斯远不至登溪亭有怀併属云台刘先生三首  其二",
        "author": "赵蕃",
        "content": "西南定何方，路远惟迢迢。\n白鹭带演迆，青居鬰岧峣。\n下有隠君子，内盛外不骄。\n芳春觉兰馨，穷冬知木乔。\n无为事独往，车乘方翘翘。",
        "dynasty": "宋",
        "collection_info": null
    },
    {
        "uuid": "10231f42179e3e901f2e2bd3afdd62b5",
        "title": "期斯远不至登溪亭有怀併属云台刘先生三首  其三",
        "author": "赵蕃",
        "content": "戚戚重戚戚，有抱不自释。\n问余何所忧，学道不早力。\n悠悠復悠悠，头秃颔须白。\n先对有遗言，朝闻死可夕。\n矢诗道其怀，庶获师友益。",
        "dynasty": "宋",
        "collection_info": null
    },
    {
        "uuid": "1c712dc568cd74b0e97d8560018d24fa",
        "title": "二月二日阻风呈同行",
        "author": "赵蕃",
        "content": "平居说江湖，似若苦饥渴。\n及今落吾手，谓可娱朝夕。\n胡为连日行，乃復形叹息。\n使风不终朝，阻风有併日。\n欲行波涛恐，欲住饿馁迫。\n吾舟仅如芥，吾命真若髮。\n吾罪不足云，吾家復何说。\n不唯风浩荡，更直雨骚屑。\n鷄啼三家幽，鸟度万里阔。\n遥闻君山青，旧咏高楼月。\n何当俱醉倒，梦去山南北。",
        "dynasty": "宋",
        "collection_info": null
    },
    {
        "uuid": "e86e09d586b48718c0b5e5bcf2e4d829",
        "title": "与彦博审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首  其一",
        "author": "赵蕃",
        "content": "惊飙振林梢，落日挂马首。\n世方功名图，我自饥寒走。\n萧条政长路，驩喜逢故友。\n酒酌戒毋多，诗声媿新有。",
        "dynasty": "宋",
        "collection_info": null
    },
    {
        "uuid": "db65938bee50f715c80e58acf80c29ea",
        "title": "与彦博审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首  其二",
        "author": "赵蕃",
        "content": "非为十日留，重此一岁阑。\n岁去易悲感，日来盛阴寒。\n今晨已春意，欲出反浩叹。\n梅事足可惜，病躯良独难。",
        "dynasty": "宋",
        "collection_info": null
    },
    {
        "uuid": "16b4489c8be2b922e6576c03e7641cbe",
        "title": "与彦博审知同为问梅之行到溪南仆与审知俱以畏风罢兴止小酌于僧房以有寒疾不可以风分韵作诗得有寒可字三首  其三",
        "author": "赵蕃",
        "content": "山梅且翩翩，溪柳向婀娜。\n羣行欲何诣，僧屋惟所可。\n连朝谩蕲尔，作意终败我。\n此事且復然，吾生信多坷。",
        "dynasty": "宋",
        "collection_info": null
    },
    {
        "uuid": "ed926d8996a1e0f6ac60b6911c31a29d",
        "title": "五月十有八夜与审知同宿塔山次审知韵",
        "author": "赵蕃",
        "content": "初期半山来，已止辄復上。\n山游更同君，兼取鱼熊掌。\n向来观极南，屡作此山想。\n那知有今日，谈笑得纵赏。\n谢公彼何人，诗声擅霄壤。\n得非山川行，于以助其长。\n逐人易浮沈，与物多俯仰。\n政当恨未立，安曰悟已往。\n萧萧烟云变，浩浩风雨响。\n世岂乏此观，身由居苍莽。",
        "dynasty": "宋",
        "collection_info": null
    },
    {
        "uuid": "71bcc7e8f2c2c2d85a906dd6cc0a0186",
        "title": "再次韵",
        "author": "赵蕃",
        "content": "偶来无一关，何必化身上。\n下视胶扰中，脱去如覆掌。\n我生本山人，说山非妄想。\n赋诗亦漫兴，不要世称赏。\n与君志同趣，匪但居同壤。\n惟惭学不进，莫称年事长。\n今人岂无贤，敢谓吾安仰。\n不尔简与编，言行富前往。\n相期山中读，勿待秋风响。\n而我累饥驱，畏途方莽莽。",
        "dynasty": "宋",
        "collection_info": null
    },
    {
        "uuid": "6fb47fa7347a8d768ef2d1032aff9871",
        "title": "雨宿永源寺",
        "author": "赵蕃",
        "content": "六月有此雨，是为丰年征。\n我眠虚堂上，肃肃若有冰。\n预愁前溪水，明发度凌兢。",
        "dynasty": "宋",
        "collection_info": null
    },
    {
        "uuid": "aee132091db4e9afe94a0d1577b9ead6",
        "title": "十二日登列岫亭有设空幄者去之荐福酌浅沙泉登大楚之秋屏阁而归赋诗一首",
        "author": "赵蕃",
        "content": "轩亭着难稳，名字又恶同。\n譬犹死得谥，美恶百代公。\n维洪之厌原，兹为众山雄。\n何许千万间，可以屏障充。\n不于春夏时，刻画仍遗冬。\n岂非即其西，故取摇落中。\n所得正且尽，评自曾南丰。\n是令登赋士，谈说口不容。\n我留豫章城，十日雨且风。\n重寻湖上宅，再叩仙佛宫。\n未行北沙门，忧心实忡忡。\n落日拟进棹，殷勤谢篙工。\n我游有未尽，汝去何匆匆。\n肩舆天宁寺，高下一径通。\n其谁列翠幕，正尔遮青松。\n欲住不得久，傍观南平钟。\n清澄浅沙泉，一酌醒我胸。\n秋屏适跬步，直上如凌空。\n回观列岫亭，有见真附庸。\n玄晖弹丸句，固足名壤穹。\n后人竟攘取，榜识千家逢。\n况兹如许山，讵止窗户供。\n脊记题葆真，疑未经此翁。",
        "dynasty": "宋",
        "collection_info": null
    },
    {
        "uuid": "1366e14d3fef25414431991e93289ab8",
        "title": "孟秋八日夜伯寿仲理过予同访俊乂步月入城南书院繇东渚上读书堂过蒙轩憩卷云欲访月榭而月未到坐濯清者久之乃归赋诗十四韵以记",
        "author": "赵蕃",
        "content": "昨夕城南来，鬰鬰张园窥。\n坡头步荦确，墙下循委蛇。\n今夕復何夕，二妙爰集兹。\n重为南坡行，因作张园之。\n无风幽自凉，有月光仍滋。\n菱荇与草树，陆离间参差。\n卷云一举趾，濯清久支颐。\n空无十丈莲，湛此数顷池。\n堤柳有倒影，画手不可施。\n爱之不能已，遂许他夕期。\n昔人安在哉，万里鲸鱼骑。\n神游傥来欤，恍惚不可知。\n林园想巾履，编简遗书诗。\n怀人渺无尽，乐处翻成悲。",
        "dynasty": "宋",
        "collection_info": null
    },
    {
        "uuid": "bacf0a7b02f07139d63543d3a1d2d33d",
        "title": "克斋",
        "author": "赵蕃",
        "content": "百川恣奔腾，底柱乃屹立。\n万物盖可流，畴能转金石。\n世纷峥嵘来，何啻一敌国。\n油然反吾斋，梦觉春冰释。",
        "dynasty": "宋",
        "collection_info": null
    },
    {
        "uuid": "3454c7d6a95d5ea800fb6b84671cea7d",
        "title": "题郑氏北墅",
        "author": "赵蕃",
        "content": "篮舆度浮梁，朝岚尚蒙蒙。\n十有九日雨，得晴类投空。\n游岩既愿适，访隠亦好从。\n道傍得野舍，一径幽且通。\n主人谁与者，其祖郑七松。\n流风被云仍，真有隠者风。\n问年七十余，曳履不扶筇。\n我年仅其半，而已衰龙钟。\n岂其养生效，殆自起死功。\n若人种艺法，橐驼安取同。\n木老德亦熟，闻之苏长公。",
        "dynasty": "宋",
        "collection_info": null
    },
    {
        "uuid": "4c8454800e26f718104875d682eb7d6d",
        "title": "题彦真天开图画",
        "author": "赵蕃",
        "content": "湘山不为高，湘水未为远。\n湘城几何家，湘景无不輓。\n滕侯宅虽早，郭圃市之晚。\n纡余直陂阤，突兀对偃蹇。\n登临适正昼，亭榭惬深稳。\n诗材浩无穷，画手羞用本。\n虽然倏变化，正以发关键。",
        "dynasty": "宋",
        "collection_info": null
    },
    {
        "uuid": "a6f4ac5cd6e10b922bb55734634a1545",
        "title": "余干游昌国寺",
        "author": "赵蕃",
        "content": "于越之为游，束髮迨中年。\n契阔固多矣，梦寐如唤焉。\n迩来数经过，所休必思禅。\n凭栏上清音，解包留煮泉。\n摩挲壁间诗，几人获流传。\n欧吟庐山高，坡咏西湖全。\n惜哉此奇胜，乃不遭两贤。\n何当觅扁舟，穷老依云烟。\n脱屣尘垢外，岸巾鸥鹭前。",
        "dynasty": "宋",
        "collection_info": null
    },
    {
        "uuid": "d3c34b59c9046df935a6af55ee60ad0e",
        "title": "学佛者祖迁自南陵来谒莫万安题诗于知津阁适同莫过而见之用韵以赠",
        "author": "赵蕃",
        "content": "尝闻学苦空，世事应废阁。\n颇疑休己辈，顾以诗流落。\n尔今定何业，更慕扬州鹤。\n愿长岁寒柯，勿矜春濯濯。",
        "dynasty": "宋",
        "collection_info": null
    },
    {
        "uuid": "9b0f9828003ecc1693c189b91c5339f3",
        "title": "独过知津阁二首  其一",
        "author": "赵蕃",
        "content": "忆昔正月五，渊明游斜川。\n我亦屏百事，来兹并栏干。\n虽无与俱人，鸥鹭翻以翩。\n吾生后渊明，此心两悠然。",
        "dynasty": "宋",
        "collection_info": null
    },
    {
        "uuid": "b8cc15b2f3e819fd923a67c6347b2c94",
        "title": "独过知津阁二首  其二",
        "author": "赵蕃",
        "content": "忆昔孟东野，作尉悲龙钟。\n有诗即景赋，大吏怒不容。\n我痴坐移官，避事得养慵。\n寄语鸥鹭辈，勿惊足音跫。",
        "dynasty": "宋",
        "collection_info": null
    },
    {
        "uuid": "d451d7e49ae3c148abeff2fb6149e068",
        "title": "题沅陵县治廓轩",
        "author": "赵蕃",
        "content": "昔我过此屋，四壁蔽莫窥。\n屋外何所有，榛草连污池。\n今我重来过，壁去檐竹垂。\n榛草既除屏，洿池出涟漪。\n檐前復何有，江上山参差。\n山穷望不穷，所恨眼力遗。\n主人要命名，名泛境不随。\n昔闇今则廓，曰廓咸谓宜。\n慨兹一室尔，繫在治不治。\n除昏与致明，可不念已为。\n游焉且息焉，舍斯復何斯。\n岂惟君是规，我亦因得师。",
        "dynasty": "宋",
        "collection_info": null
    },
    {
        "uuid": "45a21e122d07acc3b048a402490b071b",
        "title": "胖轩",
        "author": "赵蕃",
        "content": "陶翁避暑者，容膝取易安。\n贾生忧世患，晚乃悟达观。\n出处等蘧庐，可作异致看。\n胸中极空洞，流止亦鲵盘。",
        "dynasty": "宋",
        "collection_info": null
    },
    {
        "uuid": "52994c348f570b4cb338c114e5f86684",
        "title": "与潘文叔游衡岳四首  其一",
        "author": "赵蕃",
        "content": "欲行雨如蓰，既出云若涌。\n山高一身微，风动万国汹。\n岂唯林木悲，亦为毛髮悚。\n众谓当亟回，吾行便贾勇。",
        "dynasty": "宋",
        "collection_info": null
    },
    {
        "uuid": "7240e5077b8f7fb6ef0fc7c1a1f60f88",
        "title": "与潘文叔游衡岳四首  其二",
        "author": "赵蕃",
        "content": "远看云吐吞，近见日出没。\n解駮谓须臾，迷漫翻倏忽。\n山灵似知我，老兴不得发。\n纵使尽高深，安能造剞劂。",
        "dynasty": "宋",
        "collection_info": null
    },
    {
        "uuid": "70426b99cf9b69f6de6143a0729c6cc3",
        "title": "与潘文叔游衡岳四首  其三",
        "author": "赵蕃",
        "content": "寥寥两石门，此地忽在眼。\n临栏塞云雾，入户欠编简。\n规模自我友，恨不同叩款。\n仙佛匪吾徒，兹焉聊可馆。",
        "dynasty": "宋",
        "collection_info": null
    },
    {
        "uuid": "7f01995257d6311887672187ec5d43c8",
        "title": "与潘文叔游衡岳四首  其四",
        "author": "赵蕃",
        "content": "常闻祝融峰，今日上封寺。\n虽孤登望眼，要逐幽遐志。\n盖渠目力及，皆我脚力自。\n是可将无同，吾言亦聊戏。",
        "dynasty": "宋",
        "collection_info": null
    },
    {
        "uuid": "efaa0eb5bdd164de43ec1d2cb079134f",
        "title": "次韵衡州先生游花光因泛舟过向园示坐客之作",
        "author": "赵蕃",
        "content": "使君有佳招，宿雨晓更惊。\n晨起候天色，对岸烟岚生。\n使君匪遨游，因行问农甿。\n农甿趋急务，欢然慰中情。\n天公亦喜事，为办终日晴。\n唤酒屡酌客，往往颜半赪。\n兴乘不暇止，遂作浮舟行。\n园荒久关闭，谁復相逢迎。\n但余古梅花，点缀莓苔轻。\n想其种莳时，老大繇孩婴。\n中筵出高唱，妙绝五言城。\n勇起欲强和，媿此淫哇声。",
        "dynasty": "宋",
        "collection_info": null
    },
    {
        "uuid": "47c17d22e77f0b24e2fdbd6eb1fd261e",
        "title": "衡山道中怀清江旧游寄长沙诸公",
        "author": "赵蕃",
        "content": "昔我官白下，屡到清江上。\n清江众君子，我友或我丈。\n至今过其邦，眷恋若乡党。\n几思结庐居，风流共来往。\n柰何怀玉山，挽我不我放。\n去年五溪归，泊家长沙国。\n长沙今洙泗，不但谈贾屈。\n梁吴兄弟游，两周新旧识。\n咸能不我鄙，更復成我益。\n其余或一见，往往情如昔。\n自疑长沙人，宛类清江时。\n官期纵卒卒，行计犹迟迟。\n出门即风雪，怅此将安之。\n然薪旋烧酒，借笔追索诗。\n诗成何所属，兴落古湘西。",
        "dynasty": "宋",
        "collection_info": null
    },
    {
        "uuid": "abb86a277cee0951a883e053944fa53d",
        "title": "发潭州",
        "author": "赵蕃",
        "content": "人言天宇澄，政好行远道。\n秋阳既已后，朔风尚兹早。\n那知羁旅臣，宁有佳怀抱。\n鬻田就远宦，廪薄不得饱。\n故乡虽难归，万里生且老。\n及今翻滞留，悠邈不能到。\n客中更作客，此意将谁告。\n妻儿重相别，更语各善保。\n蛩鸣幽砌苔，马龁荒原草。\n深羡田中人，春禾復囷藁。",
        "dynasty": "宋",
        "collection_info": null
    },
    {
        "uuid": "177f1aca4626352a5a98e72c2a6e72ff",
        "title": "顷在杭叔骥以离湖日见怀诗相遗舟中无事取而次韵兼呈同舟到衢当示叔骥及其兄法曹",
        "author": "赵蕃",
        "content": "江南千万山，何许为吾栖。\n深林与丰草，本自麋鹿宜。\n长安冠盖场，谁识杜拾遗。\n日赴郑老饭，未救方朔饥。\n如我何如人，飘然亦天涯。\n买舟今日归，已恨作计迟。\n山川旧曾经，所至皆依依。\n共载得王蔡，何乐其如之。\n但恨诗豪人，先我浮春溪。\n眼中清绝处，收拾随以西。\n遂令我笔端，失去温润姿。\n衢州法曹君，句成亦多奇。\n会当一快读，遣此别后思。\n人生离合间，可喜更可悲。\n但泛石室酒，万事端能齐。",
        "dynasty": "宋",
        "collection_info": null
    },
    {
        "uuid": "9ab8ce13928a098609fcbf7e8a77e297",
        "title": "溧水道中回寄子肃玉汝并属李晦庵八首  其一",
        "author": "赵蕃",
        "content": "出门復入门，去来何悠悠。\n故人别有见，见乃不重留。\n居人宁念此，行者可胜不。",
        "dynasty": "宋",
        "collection_info": null
    },
    {
        "uuid": "36964ad5b2dbee4333fdb0a4e5c61951",
        "title": "溧水道中回寄子肃玉汝并属李晦庵八首  其二",
        "author": "赵蕃",
        "content": "今年非闰年，是月已腊月。\n北风勿渠嗔，汝自衣百结。\n永夜只愁阴，清晨吹作雪。",
        "dynasty": "宋",
        "collection_info": null
    },
    {
        "uuid": "bfa84957496521b1b8e33897302cdf2c",
        "title": "溧水道中回寄子肃玉汝并属李晦庵八首  其三",
        "author": "赵蕃",
        "content": "僧房四立壁，淅沥夜吹风。\n破衲作深拥，其势乃若空。\n晨钟不能待，宿火拨通红。",
        "dynasty": "宋",
        "collection_info": null
    },
    {
        "uuid": "edd5eb6d8dd0280621614b54069116af",
        "title": "溧水道中回寄子肃玉汝并属李晦庵八首  其四",
        "author": "赵蕃",
        "content": "悲风吹篮舆，渺渺如孤舟。\n我亦作坐睡，兀兀随轻鸥。\n鸥翻梦亦觉，未绝叩舷讴。",
        "dynasty": "宋",
        "collection_info": null
    },
    {
        "uuid": "156372a7c0d5b3aa45ddd04afd2d15f2",
        "title": "溧水道中回寄子肃玉汝并属李晦庵八首  其五",
        "author": "赵蕃",
        "content": "抱关故悠悠，挂壁仍骎骎。\n况此十日病，酒止诗废吟。\n别来定安否，千万关我心。",
        "dynasty": "宋",
        "collection_info": null
    },
    {
        "uuid": "5de02991475891a1aa910369de32988f",
        "title": "溧水道中回寄子肃玉汝并属李晦庵八首  其六",
        "author": "赵蕃",
        "content": "借宅亦种竹，知子未忘此。\n竹间有余暇，尘事勿到耳。\n行年且半百，太息我与尔。",
        "dynasty": "宋",
        "collection_info": null
    },
    {
        "uuid": "4b9d79c64f58bb1d203c74f5efee167b",
        "title": "溧水道中回寄子肃玉汝并属李晦庵八首  其七",
        "author": "赵蕃",
        "content": "怀绶新括州，乘骢前御史。\n一州与天下，先后宁同轨。\n纵云山水佳，何与于疮痏。",
        "dynasty": "宋",
        "collection_info": null
    },
    {
        "uuid": "ae210585de823e0b6a63bf9938d33ecb",
        "title": "溧水道中回寄子肃玉汝并属李晦庵八首  其八",
        "author": "赵蕃",
        "content": "李孙两词伯，我尔乃学子。\n辈行虽不同，趣操要相似。\n岁寒松柏知，春风谢桃李。",
        "dynasty": "宋",
        "collection_info": null
    },
    {
        "uuid": "fb43aa7243204fef72b6fb344214bb03",
        "title": "自溧阳达上塘官河舟屡行矣不能尽名其所经偶书小韵",
        "author": "赵蕃",
        "content": "平生溧阳船，白首凡几遭。\n宜其登览地，靡復应接劳。\n吴流乱如带，吴岫冗若毛。\n吴人阙共载，吴语闻空嘈。\n虽云面目熟，竟尔名字逃。\n冬常置雨雪，春復衝波涛。\n兹行又累日，逆风苦悲号。\n曾微咫尺帆，颇费千万篙。\n一以付累句，再焉兹薄醪。\n诗书陶靖节，相马九方皋。",
        "dynasty": "宋",
        "collection_info": null
    },
    {
        "uuid": "6ae5758bd1b818dd151f8c90af96f58e",
        "title": "贵溪出陆",
        "author": "赵蕃",
        "content": "舍舟觅篮舆，意欲避搜句。\n那知花草香，不减江山助。\n霏霏雾将敛，兀兀村又度。\n长卿故倦游，征夫问前路。\n归欤亦何为，时哉正农务。",
        "dynasty": "宋",
        "collection_info": null
    },
    {
        "uuid": "42f71b01630af29d74c6c9aadfe1c151",
        "title": "二十三日雨中发赣州",
        "author": "赵蕃",
        "content": "江流何汤汤，万里势方注。\n僮奴劝乘舟，期至纔旦莫。\n我闻是江石，屹立甚可怖。\n水干或能避，水涨多与忤。\n卒行偶相撄，取死将谁诉。\n况我坎坷人，快意天所怒。\n迟速均一归，可犯冯河惧。\n吾宁事崎岖，依旧来时路。\n梅月况何常，无庸虑朝雨。",
        "dynasty": "宋",
        "collection_info": null
    },
    {
        "uuid": "8c28317516dcbc26f5276546cce9e1be",
        "title": "再宿合龙山",
        "author": "赵蕃",
        "content": "山僧虽居山，山岂山僧有。\n政如多藏家，黄金为谁守。\n我虽不居山，随至辄有取。\n未嗤无田人，饭薄亦昏昼。\n生平所经历，胜处十八九。\n要当考于诗，未易谈诸口。\n合龙近始至，游访兹亦偶。\n爱其四回合，中乃开户牖。\n欣然遂留宿，日早未及酉。\n壁间右丞句，岁月蔽尘垢。\n摩挲追和之，武夫继琼玖。\n及今再来过，如客还旧亩。\n往泉但涓涓，今作雷音吼。\n往笋尚戢戢，今已长过母。\n长夏当更佳，我住不得久。\n遶竹听泉鸣，悠然屡搔首。",
        "dynasty": "宋",
        "collection_info": null
    },
    {
        "uuid": "20d35cbd3849cb2a2e62d785016b7c83",
        "title": "桃川山中用陈苏旧韵示周游",
        "author": "赵蕃",
        "content": "仙人之为仙，终古莫尽世。\n颇笑区中人，沄沄逐川逝。\n念将与之游，端恐吾道废。\n如为千里行，数步辄一憩。\n不如返吾乡，耕凿仍树艺。\n及私具伏腊，输王应租税。\n人惟颜徒睎，学匪桀犬吠。\n桃源定何许，说自渊明制。\n今日復何日，身乃中山诣。\n嗟哉彼嬴秦，其虐甚幽厉。\n不知丧无日，万欲从始岁。\n商山被褐者，疢疾由德慧。\n徐福尚海山，此地只楚界。\n胡为略不闻，政坐耳目蔽。\n神仙非吾学，可以置度外。\n山高水深深，好事幽寻契。",
        "dynasty": "宋",
        "collection_info": null
    },
    {
        "uuid": "99d58268d35241c136cb1b0a5c425081",
        "title": "与成父弟自严礲同入城晚宿黄岩",
        "author": "赵蕃",
        "content": "昔人重离合，感慨思功名。\n我今迫贫贱，乃作分袂惊。\n徘徊未能别，崎岖復同行。\n扪萝到黄岩，倚杖日已倾。\n摩挲磴道古，开拓窗户明。\n道人惯看客，拨火治短檠。\n村醪偶提携，霜柑亦包并。\n病来不喜饮，一再泻浊清。\n道涂今日劳，林壑他年盟。\n苏州对床卧，不下五言城。\n自经长少公，增重手足情。\n细听松竹响，疑是风雨鸣。\n披衣更起坐，月出山四更。",
        "dynasty": "宋",
        "collection_info": null
    },
    {
        "uuid": "86d6f1bc7a45bf89ac8c9b65a0d46d35",
        "title": "过爱直驿次张安国韵",
        "author": "赵蕃",
        "content": "亭然一何奇，枯者亦靡侧。\n虽经岁祀多，未觉霜霰迫。\n余行再此驿，尔故无变色。\n慨念题诗人，深为九泉客。\n泥深兀羸马，苔老迷旧刻。\n爱尔故苍苍，余今变为白。",
        "dynasty": "宋",
        "collection_info": null
    },
    {
        "uuid": "12958400066ddab0078532cd525badbd",
        "title": "承契兄昨过我于永丰山间今又相遇于鄱阳以暇日同游荐福寺会轩盖鼎来避之天庆观作诗一首",
        "author": "赵蕃",
        "content": "君为日边行，过我迂道里。\n我有江上役，值君亦行李。\n谁云动参商，邂逅乃如此。\n似非人力为，定是天所使。\n古云昔道场，门枕东湖水。\n相从及休日，趋去不停轨。\n参禅固未暇，作诗实先议。\n要问戴叔伦，当年卜居意。",
        "dynasty": "宋",
        "collection_info": null
    },
    {
        "uuid": "d6d55aa05d42bc6fa80da3378cb63d07",
        "title": "发衡州后怀使君刘先生",
        "author": "赵蕃",
        "content": "四年别师门，十日留函丈。\n所问与所知，安得回赐放。\n孰为驱之去，兹行定焉往。\n倦马苦陂陀，白鸥思渺莽。",
        "dynasty": "宋",
        "collection_info": null
    },
    {
        "uuid": "4f80efc7c299daa3d61ea670825ae9e2",
        "title": "闰七月二十日侍知府寺簿先生为石鼓山向园之游",
        "author": "赵蕃",
        "content": "晦翁守南康，政成有余暇。\n驾言山之中，于日非聊假。\n紫霄作重阳，白鹿见图画。\n闻之几向风，恨不款段跨。\n今年五溪归，迩日三湘役。\n先生喜其至，舍以江亭阔。\n频能枉高轩，人骇非重客。\n那知先生意，于此自为德。\n兹日復何日，休沐着甲令。\n先生重过之，俱款石皷胜。\n西溪命题字，东岩俾开径。\n既除古莓苔，又索贤名姓。\n已焉兴未休，棹舟放中流。\n西风未却暑，一雨方回秋。\n僧坊远莫至，隠墅近得留。\n宁同岘山辈，不异舞雩游。",
        "dynasty": "宋",
        "collection_info": null
    },
    {
        "uuid": "d04c360905bef2065120f8857030a700",
        "title": "蕃方为纪游之诗未就知府寺簿先生宠示佳句敢辄次韵",
        "author": "赵蕃",
        "content": "兹因谋道来，不为看山新。\n看山虽云新，图画犹昔人。\n虚亭十日留，欲出凡几巡。\n隔江树差差，俯槛波粼粼。\n终藉席间语，乃涤胸中尘。\n况兹篮舆行，攀崖陟嶙峋。\n是知竹使符，不异邱壑身。\n世人何不察，百僞嫌一真。\n而我孤拙者，崎岖聿其轃。\n话言听矻矻，书札胜频频。\n先生今徐州，愚非欧阳陈。\n庶因唱酬诗，牵联诏无泯。",
        "dynasty": "宋",
        "collection_info": null
    },
    {
        "uuid": "9b3df92e583c09e8136ae83337f68b70",
        "title": "仙岩道间",
        "author": "赵蕃",
        "content": "兹岩如许深，中乃一物无。\n非仙莫能幻，故即岩之呼。\n何代有禅衲，孑焉寄褐蒲。\n名字不可考，种松今欲枯。\n我来值雪后，阴崖尽成晡。\n茶罢摄衣起，巾车问前途。\n前冈云气敷，后岭两脚暗。\n宵安礼贤枕，蚤赴天心饭。\n奔驰亦云极，憇息宁恤蹔。\n自犹厌登车，况乃躬负担。\n行年甫三十，道里遍千万。\n怀哉坐一饥，使我历诸患。\n长卿病故多，次山仕真漫。\n盍整旧诗书，归欤老山涧。",
        "dynasty": "宋",
        "collection_info": null
    },
    {
        "uuid": "90ee35009b0bcd5850892dc6f08b1f6a",
        "title": "题新乐铺铺在滩头",
        "author": "赵蕃",
        "content": "朝烟山蒙蒙，暮霭山羃羃。\n穷日作山行，而不见山色。\n投昏宿此舍，乞晓动前辙。\n归梦遶家山，滩头有轻檝。",
        "dynasty": "宋",
        "collection_info": null
    },
    {
        "uuid": "6b1e6332da00a52c7cb2b866c6c93623",
        "title": "夜泊刘口雨连明有怀成父",
        "author": "赵蕃",
        "content": "山中风雨夕，招要对床期。\n今夕风亦雨，牢落孤舟维。\n蓬窗与竹窗，萧瑟雨在兹。\n不寐欲至曙，何繇梦见之。",
        "dynasty": "宋",
        "collection_info": null
    },
    {
        "uuid": "d3df5cb63e9b00c9b764719a1a9ddae3",
        "title": "重九前一日东流道中",
        "author": "赵蕃",
        "content": "明日乃重九，今晨更天涯。\n马嘶原上草，菊放崖边花。\n吾家白云合，归路青嶂赊。\n去去无復道，行行空自嗟。",
        "dynasty": "宋",
        "collection_info": null
    },
    {
        "uuid": "d7a4289dd984aea567f309598d1596c2",
        "title": "意钓",
        "author": "赵蕃",
        "content": "仲舒区中贤，谈治苦吃吃。\n但知羡川鱼，不虑网罟密。\n仁哉东坡公，游戏亦此术。\n究其广大心，意钓真玩物。\n我欲窃其语，作庐以自逸。\n东西南北人，有志特未必。\n相会有溪竹，竹下亭可立。\n亭成乞以名，四海一明月。",
        "dynasty": "宋",
        "collection_info": null
    },
    {
        "uuid": "7bd6caa74e9213cfa1b0467ce0f74bc4",
        "title": "半江遇风涛其势危甚晚示同舟",
        "author": "赵蕃",
        "content": "言归固多欣，值险辄大怖。\n方趋顺风捷，忽与犇涛遇。\n得非蛟龙争，无乃雷霆怒。\n我舟仅如掌，我命且如缕。\n何止失人色，殆欲成狼顾。\n神明力扶持，生死费调护。\n平生素多艰，安坐乃其处。\n便哦归来辞，勿草远游赋。\n同行信同忧，相唁劳相谕。\n急反浪头魂，还寻酒中趣。",
        "dynasty": "宋",
        "collection_info": null
    },
    {
        "uuid": "a1ffc74379c65691a3e68578f82c42a6",
        "title": "十二月一日使风",
        "author": "赵蕃",
        "content": "中宵不得休，常州已鷄鸣。\n欲知五更寒，扫霜四闻声。\n出门风暴起，挂席遂前征。\n官河沟渎耳，汹汹若未平。\n想见太湖中，白浪山岳倾。\n纡直虽有殊，高枕幸不惊。\n舟师尚若悔，吾身未宜轻。\n既无性命忧，从使嫌怨并。",
        "dynasty": "宋",
        "collection_info": null
    },
    {
        "uuid": "dde7cb965ac9eccdaa03880d8ce0aa6b",
        "title": "严州道间得顺风俗云七里泷篙师云风便纔七里无风乃七十里尔",
        "author": "赵蕃",
        "content": "桐江多犇湍，牵挽厌劳止。\n旧云七里泷，实乃七十里。\n篙师为予言，风便辄易尔。\n迴思前日惊，留滞固可喜。\n溪神果何心，怜我倦行李。\n有风西南来，不徐亦不驶。\n布帆保无恙，为赐何其侈。\n眼中峰峦过，天外鸥鸟起。\n画图欠传貌，诗语费驱使。\n生平登临心，于此得自已。\n勿叹囊橐空，收将遗妻子。",
        "dynasty": "宋",
        "collection_info": null
    },
    {
        "uuid": "3e6bbc114528279728ceaba753d4ca84",
        "title": "永丰令括苍章君尉上蔡谢君以淳熙改元二月晦日劝农于负郭祖印院事已率蕃为泛舟之役",
        "author": "赵蕃",
        "content": "前村后村桃李空，牡丹酴醿当春风。\n令君无暇问许事，亲率僚吏行劭农。\n清晨小队东郊出，宿雨初开泥尚湿。\n白头扶杖稚子旁，不待符移自相集。\n令君盛服临致言，国因肆赦新改元。\n雍熙淳化太宗年，治道度越唐汉前。\n尔曹何幸生此世，身不知兵无横税。\n去秋小歉未足云，诏书屡下忧勤意。\n吏令奉行敢不躬，尔无自惰愆尔功。\n吾言谆谆尔其听，酒肉更戴君恩丰。\n我时伫立观盛举，径欲佣田买牛具。\n不然枵腹亦以宽，年登贱籴夫何虑。\n少焉有白官盍休，携我山阴上小舟。\n谓我聊此半日留，与民同乐非宴游。",
        "dynasty": "宋",
        "collection_info": null
    },
    {
        "uuid": "5a9bc30946f37280d8471ccb89fbe990",
        "title": "四月十二日以夏潦暴甚舣舟辰之铁枪崖下偶得浮木于水中宛然如山因其形似名曰卧岭立峰喜而赋诗当寄交友之能诗者求着语焉",
        "author": "赵蕃",
        "content": "昔读梅苏木山诗，未信人间有此奇。\n虽云尤物不必有，时一玩之何病为。\n吾行东南千万里，仙游不已遂臻此。\n奇奇怪怪日在眼，浩浩汤汤夜盈耳。\n旧评峡江似严陵，此行佳处亦可朋。\n又闻八桂好山水，亦应与此相云仍。\n画师好手不可遇，诗中有画无其具。\n江神好事不我尤，乞与一山酬愿素。\n不知何年遭仆落，浪激波衝几飘泊。\n岸高壁立自崭岩，泓浅坳深非斧凿。\n老夫得之喜莫极，欲加名字相刻画。\n卧之成岭立成峰，天成故尔非人力。\n多言譊譊欲何如，要觅新诗为写摹。\n余名敢与昔人并，用寄我友梅苏徒。",
        "dynasty": "宋",
        "collection_info": null
    },
    {
        "uuid": "b7e8dd85a3cedbe4401cebc33f3dbb56",
        "title": "八月二十四日同审知登塔山用审知前载九日留题之韵作二首时彦博归及常山  其一",
        "author": "赵蕃",
        "content": "郊原莽莽吹黄埃，余暑已去若復来。\n昨宵一雨为苏洗，晓兴坐觉飞崔嵬。\n平生诗盟有徐孺，笔力可挽狂澜回。\n要明两眼费双脚，作计似我何疏哉。\n兹游只欠王子在，见说归书一纸开。\n追随正復听君乐，流浪如我空增哀。\n吾邦此山颇高绝，泛菊况堪临季月。\n要当相与一杯酒，只恐因之又成别。",
        "dynasty": "宋",
        "collection_info": null
    },
    {
        "uuid": "6d23a5f3fa568696578fe98785a884ce",
        "title": "八月二十四日同审知登塔山用审知前载九日留题之韵作二首时彦博归及常山  其二",
        "author": "赵蕃",
        "content": "出门生憎触风埃，故邀幽人山中来。\n小休危亭带曲折，未尽高塔当崔嵬。\n目营所到岂有极，脚力尚壮不拟回。\n旧游久阔空信耳，高处一上何佳哉。\n是山百年定谁主，一丘新壤手所开。\n渊明自祭岂非达，杜牧作志夫何哀。\n如君风流固旷绝，与我论交忘岁月。\n异时访我入此山，扣牛共唱生生别。",
        "dynasty": "宋",
        "collection_info": null
    },
    {
        "uuid": "ee462d643587a94426387ac5319722a4",
        "title": "明日同数公復登山忽闻履声乃审知也携和诗三篇来復用韵作一首",
        "author": "赵蕃",
        "content": "松间谡谡衝浮埃，跫然谁能为余来。\n凭高所历故已下，得君更觉争崔嵬。\n兹山不到近十载，频日能来已再回。\n人生万事每如此，而欲取必真愚哉。\n袖衔文书辱持似，快读不待纸尾开。\n金声讵须掷地出，隠隠自杂山风哀。\n吾曹用意果痴绝，非尔何以娱岁月。\n明当举似子王子，不但慰归仍赋别。",
        "dynasty": "宋",
        "collection_info": null
    },
    {
        "uuid": "d6ac7535dd1828e45db82984c0a234d8",
        "title": "贵溪隔岸有二岩仆旧游也闻子畅受秋租于彼以诗寄之",
        "author": "赵蕃",
        "content": "黄岩崭绝人人居，徐岩蟠鬰处士庐。\n扁舟半载泊南岸，折梅看雪频携壶。\n黄岩夹道松百株，风来迎送齐笙竽。\n坛崩殿古黄冠癯，悬岩石刻墨可模。\n徐岩触目多荒芜，啼啸往往纷鼪鼯。\n废基断砌或有无，名字不復知谁渠。\n闻君奉檄方受租，播糠瞇目莫与娱。\n作诗为君道何如，寻幽速遣从骑驱。\n赋成孰寄当念吾，不用寒温枉素书。",
        "dynasty": "宋",
        "collection_info": null
    },
    {
        "uuid": "30ecab73cd10246d164abc273b6bdcf6",
        "title": "次韵斯远同宿岁寒西轩六韵",
        "author": "赵蕃",
        "content": "思君无计忧能舒，见君还愧腹每虚。\n知君于此未见止，而我但觉有不如。\n他人招呼厌来集，为我淹留成屡屈。\n岂惟高义笃交情，政頼微言起衰疾。\n南山三剎此最高，平生几许乎逍遥。\n异时我去君独遨，期当寄我山中谣。",
        "dynasty": "宋",
        "collection_info": null
    },
    {
        "uuid": "c5a9249f23e54419cc27726aee32ee93",
        "title": "谒孺子祠后由南昌还舣舟之地",
        "author": "赵蕃",
        "content": "南昌假传欲上书，孺子乃復辞聘车。\n东都已颠不可救，莽篡未露犹枝梧。\n福为市卒终潜吴，穉乃悬榻太守居。\n吁哉迹异心不殊，出处语默如是夫。",
        "dynasty": "宋",
        "collection_info": null
    },
    {
        "uuid": "d18aa7205d5ca3a0eed3aeebb5a33962",
        "title": "呈齐之二首  其一",
        "author": "赵蕃",
        "content": "舍舟步到南山寺，恍然忽记当年事。\n李侯见我颜色温，席间款语真有味。\n翰林风月久芜没，莫叹青衫百僚底。\n君不见少陵一生穷到死，亦有诗能驱疟鬼。",
        "dynasty": "宋",
        "collection_info": null
    },
    {
        "uuid": "bb79655a6dd617a602df068168451626",
        "title": "呈齐之二首  其二",
        "author": "赵蕃",
        "content": "夜闻袁宏诵诗声，空山寂寞鱼龙惊。\n丈夫有才不贫贱，倦游何乃困长卿。\n平生读书得力处，公卿褐夫安重轻。\n鸿鹄一飞定千里，俯首莫与燕雀争。",
        "dynasty": "宋",
        "collection_info": null
    },
    {
        "uuid": "b643a4b89ea6b4b33abd2a2d0ff5d6d5",
        "title": "主山湖围二渡",
        "author": "赵蕃",
        "content": "主山渡头成久立，长年傲客呼从疾。\n撑舟来前仅如掌，泝波却下几百尺。\n湖围桥坏新有船，众壑犇流会一川。\n嗟我胡为数此险，争似饭余牛背眠。",
        "dynasty": "宋",
        "collection_info": null
    },
    {
        "uuid": "3a1f992c279c5e1b6e5d40eb085a9115",
        "title": "约明叔过买江天阁",
        "author": "赵蕃",
        "content": "前年为君记江阁，醉裏狂言不知怍。\n岂惟大负退之惭，要似扬雄真悔作。\n君家此阁端何然，万里长江咫尺山。\n江流湛湛山平远，合付画手非诗传。\n画工纵得空诸境，阁中之人妙难领。\n世人纷纷夔蚿蛇，是公了了形神影。",
        "dynasty": "宋",
        "collection_info": null
    },
    {
        "uuid": "4f1928b09640fb9dc0af5d6378dfe1b3",
        "title": "白鹭洲词寄曾裘甫",
        "author": "赵蕃",
        "content": "白鹭洲前烟草微，黄鹤楼外烟云飞。\n缥缥黄鹤政高举，漾漾白鹭孤无依。\n鹤举直上登寥廓，鹭立汀洲方俯啄。\n卒然惊堕野人罝，岂不欲飞遭急缚。",
        "dynasty": "宋",
        "collection_info": null
    },
    {
        "uuid": "fc3e89bb8eff60b6cc436ea68305d619",
        "title": "示儿",
        "author": "赵蕃",
        "content": "我昔读书夜达晨，膏烛且尽继以薪。\n年来渐知得力处，箪瓢陋巷忘其贫。\n尔曹有身须自立，幸逃薪水供朝夕。\n不于文学自勤苦，长大始悔终何益。",
        "dynasty": "宋",
        "collection_info": null
    },
    {
        "uuid": "75ddfba9f821b7faa0bee91ce8f463e5",
        "title": "十八日记梦",
        "author": "赵蕃",
        "content": "冥冥落月子规哭，幽人梦成续復续。\n茅檐坏砌到何许，酴醿架倒留紫竹。\n紫竹新抽雨又滋，泪粉娟娟凝翠玉。\n梦中自省非宿游，又意檐村旧林谷。\n阿连对床呼得醒，亦说梦作看花行。\n看花梦向江南去，江石荦确屐有声。\n行逢古屋鬰峥嵘，仙家释氏俱莫名。\n看花非扬亦非洛，但见满眼灼灼朝霞明。\n梦中又意东庄路，普圆寺下芙蓉树。\n主人亦道旧相识，乃復不逢户外屦。\n嗟我与君无自疑，夜之所梦昼所为。\n扁舟若具可径归，知长不必询筮龟。",
        "dynasty": "宋",
        "collection_info": null
    },
    {
        "uuid": "82a5607523633a9c6b6334f9e4ac920a",
        "title": "别韩尚书",
        "author": "赵蕃",
        "content": "南山之作险以壮，南溪之作閒以放。\n流风莫和况当家，南涧先生堪颉颃。\n吾州自昔寡所传，一自南渡居羣贤。\n迩来寂寞谁嗣焉，先生筑屋南山边。\n先生事业本廊庙，履声夙已明光到。\n阖庐固非避寒暑，大厦万间均覆帱。\n我家为庶为清门，早因昭德容攀援。\n自期松柏岁寒后，不入桃李春风园。\n乡者屡见不一见，何但怀刺亦行卷。\n胡为于此不继来，衣食遑遑游苦倦。\n扁舟去矣江復湖，可能不一趋庭隅。\n吹嘘上天不敢望，赠言于此能无乎。",
        "dynasty": "宋",
        "collection_info": null
    },
    {
        "uuid": "e103531d85f6d63b2be77173373f1750",
        "title": "送徐季益赴婺州陈尚书之招并属寄谢郡守韩侍郎",
        "author": "赵蕃",
        "content": "禅月台边草树苍，下临溪流碧泱泱。\n君卜居之岁且长，径路不忍夷其荒。\n我时巾幅上君堂，劳君煮茶炷炉香。\n与谈世故如有亡，掉头诵诗声遶梁。\n别来书札阙寄将，忽然贻我细作行。\n似言欲从怀玉旁，迤逦远趣金华装。\n金华尚书汉豫章，招礼孺子固所当。\n出处有道君素详，此行甚重无或伤。\n况君袖手久退藏，九十半百胡可忘。\n傥谒地主询吾乡，为致登临忆侍郎。",
        "dynasty": "宋",
        "collection_info": null
    },
    {
        "uuid": "d114fc52b984e693ffe5a503e54dc5e8",
        "title": "寄新喻丞章季亨",
        "author": "赵蕃",
        "content": "忆昨寄声因鲍子，阙然已復四终星。\n向来相期台阁者，薄宦乃淹松竹厅。\n颇愿近诗见新述，旧好尚意能忘形。\n临风三叹不知罢，梅花落尽兰未馨。",
        "dynasty": "宋",
        "collection_info": null
    },
    {
        "uuid": "eb123424033b1cf2b04a0ed49edd541b",
        "title": "送王亢宗赴剑浦丞",
        "author": "赵蕃",
        "content": "青松自是山林物，移植阶除傲难屈。\n杂居棰楚尘埃地，譬似高人累簪绂。\n孰能哦咏于其下，古今仅有一斯立。\n昌黎老翁为之记，遂使崔名等金石。\n王郎家世本爱竹，旧说不可无一日。\n要将我竹配渠松，聊復从容寄卑秩。\n春风咫尺龙蛇动，除地求栽政宜疾。\n为铭耘业定谁欤，是公笔力韩之敌。",
        "dynasty": "宋",
        "collection_info": null
    },
    {
        "uuid": "4275462518dc7de60292b14ba5de9930",
        "title": "送程提干",
        "author": "赵蕃",
        "content": "尚书曾剖上饶符，我姊亦归高邮掾。\n与公既亲亦有故，此地经行几相见。\n十年幕府持旌麾，日月计之无乃迟。\n治世急才宁定制，徯公把节慰民思。",
        "dynasty": "宋",
        "collection_info": null
    },
    {
        "uuid": "dd367fe55ea3b7903b49874edf9d6faf",
        "title": "送丁怀忠朝佐赴象州教授二首  其一",
        "author": "赵蕃",
        "content": "西山南浦昔相逢，桂林象郡今相送。\n长才妙略世所知，诸公贵人胡不用。\n文风广被固可喜，志士远适岂其理。\n上书报罢君勿悲，广西政復多事宜。",
        "dynasty": "宋",
        "collection_info": null
    },
    {
        "uuid": "ffc3004158ade14355d3784b3241f468",
        "title": "送丁怀忠朝佐赴象州教授二首  其二",
        "author": "赵蕃",
        "content": "我今方从湖外归，君行重向湖外去。\n湖南山水故佳绝，我独茫茫畏长路。\n君行更过五岭南，象郡我亦闻人谈。\n纵令为郡真尔好，愿勿久留归要早。",
        "dynasty": "宋",
        "collection_info": null
    },
    {
        "uuid": "1bb7afbfafc5f5edccd5d400202a63bf",
        "title": "留别子肃",
        "author": "赵蕃",
        "content": "欲雪不雪云雨愁，将行未行心口谋。\n问胡不去良有由，故人伏枕关我忧。\n自心初识十年游，不作世人新白头。\n抱关非为辞挟搜，乃知自欲吾志求。\n适来遂作兼旬留，昔者公侯今日瘳。\n河山空能泣楚囚，不如窗几问不休。\n公如大道鸣骅骝，我乃蹇足历涧沟。\n弥明故足悲侯刘，淙淙讵识东之流。\n怀哉黄堰公先畴，章泉吾亦营菟裘。\n莫言相望风马牛，苇间会有延缘舟。",
        "dynasty": "宋",
        "collection_info": null
    },
    {
        "uuid": "8922781505c7d8a99300493652377104",
        "title": "次韵呈审知",
        "author": "赵蕃",
        "content": "谁云徐郎瘦如竹，撑肠书若相如粟。\n渠侬高处背时俗，而独许我游与辱。\n旧来诗已有老气，迩日更觉加圆熟。\n我生取友固不苟，乃復得君真厌足。\n清朝求士正侧席，可使白驹咏空谷。\n期君布衣应征书，未见却从东观读。\n我今作官竟何事，亟拜未应徒鼎肉。\n与民忧乐安得同，所念因人终碌碌。",
        "dynasty": "宋",
        "collection_info": null
    },
    {
        "uuid": "f1a31d4ec60fd22369d2485c60b91b80",
        "title": "再次韵呈审知",
        "author": "赵蕃",
        "content": "秋风泠然动高竹，起并朝檐温体粟。\n忽惊剥啄意谁何，乃是和诗重拜辱。\n再三开阖手不置，不惟诗好字亦熟。\n我虽年事滥催忝，于此论功真未足。\n重怜别来不我舍，连日追随访林谷。\n和诗未厌数还往，别后要期常诵读。\n知音已死或绝絃，闻韶解忘三月肉。\n但得我辈识铮铮，徒使世人讥碌碌。",
        "dynasty": "宋",
        "collection_info": null
    },
    {
        "uuid": "3e3f3797adbc2d1f98812e27d53f37f6",
        "title": "审知以诗送行借韵留别",
        "author": "赵蕃",
        "content": "十年保我章泉竹，木枕布衾供易粟。\n家贫纵尔不自给，且不知荣安取辱。\n今年谁令起作官，此路向来非所熟。\n示诗往往道离索，又说是邦山水足。\n风流文物夙有人，九州共识黄山谷。\n细哦海内流传句，足缓司空城旦读。\n少时已无鞍马志，老矣岂堪消髀肉。\n但令诗与故人期，此外声名甘碌碌。",
        "dynasty": "宋",
        "collection_info": null
    },
    {
        "uuid": "e3b1e2c0a1b038651f004e3960fc0eed",
        "title": "季奕枉诗送行借审知韵奉别并呈伯元",
        "author": "赵蕃",
        "content": "往年敌来如破竹，九州泛若浮海粟。\n郑公仗节守冯翊，毅然可杀不可辱。\n飘流南浮适兹里，平生行事耳目熟。\n几回下马过其坟，溪水洄洄抱山足。\n季孙甚才耻为吏，哦诗欲效云台谷。\n四篇赠我劳我行，入手为之三过读。\n君家泾县亦工此，知者尚稀凡眼肉。\n会看入洛似机云，不应如我但碌碌。",
        "dynasty": "宋",
        "collection_info": null
    },
    {
        "uuid": "cf9443c39ab3bcd50bf695ac53ac56da",
        "title": "孝显追送至沙溪书所见以别",
        "author": "赵蕃",
        "content": "白云英英行空山，白鹭矫矫去復还。\n雨声骤来却小住，树色全绿或半殷。\n谁家有屋茅三间，舂声未断横炊烟。\n刈禾虽阻得治圃，造物所惠无一偏。\n我亦愿此坐无田，千里顾上西江船。\n经年扰子曾未厌，更烦车马相追牵。\n客中无酒可醉子，聊书所见为别言。",
        "dynasty": "宋",
        "collection_info": null
    },
    {
        "uuid": "f35d543b33a311a90426b871810b9c98",
        "title": "成父来自玉山审知有送行诗且以见及次韵",
        "author": "赵蕃",
        "content": "思君一夕或三起，诗卷曷从来眼裏。\n骤疑笑语接秋窗，不悟江山隔吾里。\n近来海内诗好谁，贱目可怜空贵耳。\n谪仙既作东山称，杜陵亦贵衡阳纸。\n吾人得穷固其分，幽谷安能争市倚。\n何当与子弃兹世，卜居在在佳山水。\n不同渊明田下潠，即效龟蒙耕甫里。\n文成不作封禅词，相我于耜并举趾。",
        "dynasty": "宋",
        "collection_info": null
    },
    {
        "uuid": "95bd8c333ebc10475d56bf2a4a57d1fa",
        "title": "次韵徐运使送行",
        "author": "赵蕃",
        "content": "归耕负郭家无牛，手持钓竿何适投。\n长年惨惨集百忧，土牛未肯随猕猴。\n秋风别家月未鈎，弹铗永叹客五侯。\n吴江枫落曾四愁，行行重到江东州。\n谁能着意怜转流，新诗忽俾吟掉头。\n念将小驻蹇莫留，冰霜岂不思推辀，山川回首空相缪。",
        "dynasty": "宋",
        "collection_info": null
    },
    {
        "uuid": "230e6b7100ddebe4562d1bb5bdee086c",
        "title": "再次韵审知索彦博送行之文",
        "author": "赵蕃",
        "content": "江清可钓思持竹，地广可耕思种粟。\n胡为作计久低回，而乃觅官亲贱辱。\n南州徐孺晚与游，江东文度昔所熟。\n堂堂荆州止获一人半，我邦有此二士差亦足。\n五君流咏转竹林，兰亭何意慕金谷。\n徐诗到眼以数过，王笔入手曾未读。\n但能赠我以规不以颂，不用崇酒仍载肉。\n嗟哉他人岂无言，交友不高徒碌碌。",
        "dynasty": "宋",
        "collection_info": null
    },
    {
        "uuid": "419abbf1ddf7b264d95d58e03205fd8d",
        "title": "寄刘叔骥兼索远斋伯瑞仲文叔鱼叔骥和叔太和送行诗",
        "author": "赵蕃",
        "content": "苕溪往来非不款，何山道场况非远。\n如何着脚竟无缘，孤我平生看山眼。\n刘郎生长在溪山，吸光饮绿岁月闲。\n不惟人作晋宋样，更觉诗参简远间。\n向来稍得相酬唱，别后阙然难屡枉。\n况今结束事西浮，那可无诗道遐想。\n远斋视我犹其子，伯仲视我乃其季。\n傥能俱寄绝妙辞，更约髯参并表弟。",
        "dynasty": "宋",
        "collection_info": null
    },
    {
        "uuid": "54e7b2d66bdb1df30860c21a954b8e57",
        "title": "寄杨溥子",
        "author": "赵蕃",
        "content": "昔闻许劭月旦评，人生倚以分重轻。\n当时初非徇虚名，往往夷考其学行。\n今人谁復持此柄，乡评亦復无公论。\n故当信目不信耳，毁誉不用从人问。\n我行溧阳得杨子，何止国士天下士。\n大科异等非谩狂，笔头真有三万字。\n十篇琅琅金玉音，一唱三叹感我心。\n子昂感遇不啻过，阮籍咏怀何念深。\n匡章通国称不孝，夫子与游仍礼貌。\n虽然前圣亦有云，善与不善分恶好。",
        "dynasty": "宋",
        "collection_info": null
    },
    {
        "uuid": "2a8432e69b4534a8d2a7b1c16d784591",
        "title": "文显和答旦字韵诗再用前韵寄文显",
        "author": "赵蕃",
        "content": "忆昔追随昏復旦，负郭虽赊足忘倦。\n别之未觉梦魂疏，但恨有时音信断。\n世间变化何不有，深谷宁须问高岸。\n我今瘦骨立如山，君亦童头不能乱。\n君不见箪瓢自乐保清名，富贵失时多远窜。\n千年青史固茫茫，精意所关唯此段。",
        "dynasty": "宋",
        "collection_info": null
    },
    {
        "uuid": "a9914a8391cbe29af5d27230c96ecc4f",
        "title": "达观僧绍本年九十能记东坡建中靖国题诗之事且云清都道士者坡同游此寺坡题诗后道士临之而灭其迹为赋诗记此",
        "author": "赵蕃",
        "content": "老僧长生元佑年，庞眉皓首高颊颧。\n纷然送迎过云烟，解记南归玉局仙。\n清都道士同蹁跹，诗成忽俾如蜕蝉。\n嗟哉用心故可怜，那知海内争流传。",
        "dynasty": "宋",
        "collection_info": null
    },
    {
        "uuid": "fff03a64f1672aacc3b2d1429ac6a24d",
        "title": "鑑山主以天圣宣赐行道者五百金装罗汉青𤮀香炉为示復用韵",
        "author": "赵蕃",
        "content": "高林杲杲日欲出，却视诸山云自入。\n道人导我启圆龛，五百金仙争突兀。\n耀州烧甆朴不巧，狮子座中莲叶绕。\n乱余得此镇山灵，莫恨当时赐田少。\n世人变灭随空云，至人来往繇念根。\n长眉下生会有辰，摩挱笑视默与论。",
        "dynasty": "宋",
        "collection_info": null
    },
    {
        "uuid": "935b8d1542a81572ff4530772dbc5d1c",
        "title": "寄婺州喻良能叔奇",
        "author": "赵蕃",
        "content": "我家入婺四十里，有竹参天山崛起。\n寻常一过故人饭，长是驱车不停轨。\n去年偶为逃暑留，禅房小憇清溪头。\n君当适闽驻行李，遣骑问我安与不。\n我闻君来固惊喜，君亦怪我穷不死。\n殷勤竟辱怀刺先，我乃踉蹡成倒屣。\n相看问我今何如，为言斑鬓甘泥涂。\n君时新有阿兄戚，语及往事犹长吁。\n君归匆匆莫可挽，剧谈未了风吹断。\n赠君不直一钱诗，何以报之锦绣段。\n明朝过君君且行，我思重别难为情。\n劳君下马更握手，再三谓我频寄声。\n别来仅可熟羊胛，含熏待春兰已发。\n拟将采掇慰离居，路远何繇置君侧。\n如君人才谁与俦，直谅岂下西京刘。\n校雠秘府自能事，何乃传经濒海州。\n吾君急贤每旰食，诏书取士到微仄。\n君今未免滞周南，诸公贵人曷逃责。\n愿君觅句勿自哀，清尊无事日日开。\n未有白地光明锦，用作人间负贩材。",
        "dynasty": "宋",
        "collection_info": null
    },
    {
        "uuid": "6ca1bc29ec36ca76bcfda8cdd0cfc28f",
        "title": "到家寄季承二首  其一",
        "author": "赵蕃",
        "content": "相逢到别二十日，披览溪山驻行役。\n凄凉浩荡两生境，意不求诗诗自得。\n临分不作珍重语，顾欲倡酬诗卷觅。\n问君得此君何用，云比相如家四壁。\n杜陵囊帛解救寒，陆生越橐千金直。\n人言君侯真太痴，君痴不痴君自识。",
        "dynasty": "宋",
        "collection_info": null
    },
    {
        "uuid": "be1b06fab4f9995a697bc5fbcc0140e5",
        "title": "到家寄季承二首  其二",
        "author": "赵蕃",
        "content": "向来已念修途苦，还家作况初无愈。\n娇儿失乳索饭啼，病妻服药思鹿脯。\n关心药裹诗自废，无復吟哦继朝暮。\n与君定交且十年，相从未有如君许。\n信知此药莫可常，后会惊心念风雨。\n报侬安否比何如，莫以素书慵不具。",
        "dynasty": "宋",
        "collection_info": null
    },
    {
        "uuid": "67c0a66b35c203043d35ddea7ad4fa7b",
        "title": "寄子畅文显兼问佥判丈起居",
        "author": "赵蕃",
        "content": "昨忆长歌与君属，嗟尔明月悲黄菊。\n问君得归今几日，我乃还家期未卜。\n人生会合不可常，何止有类参与商。\n月明固可共清影，菊开安得同幽香。\n安舆历想来自越，贺以羊酒生暖热。\n小人缪忝通家子，不获亲陪上寿列。\n羡君斑衣有余欢，怜我缊袍无乃单。\n何当卒岁从周子，陋巷箪瓢忘馁寒。",
        "dynasty": "宋",
        "collection_info": null
    },
    {
        "uuid": "227abdd704ea0146c036968d6b662b17",
        "title": "以归来后与斯远倡酬诗卷寄辛卿",
        "author": "赵蕃",
        "content": "人家馈岁何所为，纷纷酒肉相携持。\n我曹馈岁復何有，酬倡之诗十余首。\n缄封寄藁玄英方，从人笑痴我自狂。\n狂余更欲谁送似，咫尺知音稼轩是。\n公乎比復何所作，想亦高吟动清酌。\n宾朋杂沓孰为佳，咸推杨范工词华。\n我曹所乐虽小技，历古更今不能废。\n岁云暮矣勿叹穷，梅花烂漫行春风。",
        "dynasty": "宋",
        "collection_info": null
    },
    {
        "uuid": "b4772174ef70f09ed9d151f7865a1284",
        "title": "寄莫万安",
        "author": "赵蕃",
        "content": "天生尤物为民瘵，荔枝奔腾自南海。\n后来始说闽部采，亦有风人刺丁蔡。\n嗟哉万安十室邑，橘比江陵梨号蜜。\n尝闻旧日事苞苴，千数私家公百十。\n莫侯为令知其然，罢献初从使者先。\n其余诟病置不问，贫友或乞捐餐钱。\n忆昨追随秋政热，不但近公如玉雪。\n别来已忽露为霜，当念相如多病渴。",
        "dynasty": "宋",
        "collection_info": null
    },
    {
        "uuid": "4e6e5502606286de3919e9345c38c229",
        "title": "送周守二首  其一",
        "author": "赵蕃",
        "content": "昔我移官皇恐滩，缄诗送公因阿连。\n转头梅事两飘忽，我亦解秩当返辕。\n岂期邂逅客归舍，逢公政成朝日边。\n可无一语道离阔，顾待别后空阑干。\n我闻袁人道路言，往者颇病吏道烦。\n袁人徯公以为治，如赤子待父母安。\n问公治袁竟何如，宽不至弛严不残。\n不惟民绝催科瘢，吏亦不急惠文冠。\n太平官府见今日，珥笔旧俗略不存。\n簿书期会足閒暇，江山风月忘游般。\n作堂圃中视所尚，我所尊者房李韩。\n东西日月双跳丸，后人思公面孱颜。\n人言循吏治无迹，有如春风被田园。\n试看一一发生意，从千百数何繇论。\n淳熙圣人叹才难，得人之路无不殚。\n而于守令最注意，往往六察并郎官。\n少公迩日与几政，仲氏力请得皖灊。\n公虽迟登玉笋班，持节其惠寡与鳏。\n未知除书落何地，我家怀玉江东山。\n勿言形迹暂云远，在处孰非千万间。",
        "dynasty": "宋",
        "collection_info": null
    },
    {
        "uuid": "0c44ae9b52502ffdcaa43e031583b262",
        "title": "送周守二首  其二",
        "author": "赵蕃",
        "content": "雨珠雨玉非襦粟，雨雨悬知胜珠玉。\n去年病祷祗如楚，今岁应祈如撒菽。\n黄云割尽绿浪摇，可实饥肠慰枵腹。\n微官但为斗食谋，再拜题诗谢贤牧。",
        "dynasty": "宋",
        "collection_info": null
    },
    {
        "uuid": "362d117fac6aa8851184eff8232cc634",
        "title": "早过桃川不能谒一庵走笔寄之",
        "author": "赵蕃",
        "content": "山苍苍，水茫茫，落月未落归故乡。\n扁舟欲繫忽已远，隠居不见遥相望。\n思君山中煮白石，叹我道上炊黄粱。\n开书视古常太息，今人高处亦难及。",
        "dynasty": "宋",
        "collection_info": null
    },
    {
        "uuid": "7cd4326c50ae4a8dbe5ed7fdd9acb669",
        "title": "泊舟桃花台入妙香院",
        "author": "赵蕃",
        "content": "携家本避长城戍，孙子相仍住桃坞。\n虽云秦暴赋可逃，后乃开通晋南渡。\n当时未有神仙传，创自渊明诗五言。\n祇今图画遍四海，楼台树木空苍然。\n玄都亦说桃千树，梦得飘零因怨句。\n未应只属羽人家，亦有因兹悟初祖。\n我州那得桃花台，台下清溪转石哀。\n仙耶释耶不可见，每一过之空繫缆。",
        "dynasty": "宋",
        "collection_info": null
    },
    {
        "uuid": "f67e3be69e56890232a3e9bc827d0c5d",
        "title": "晨起闻杜鹃",
        "author": "赵蕃",
        "content": "水声嘈杂蛙声小，客子披衣坐侵晓。\n平生嗜懒每贪眠，行李催人未渠了。\n不胜倦叹歌方苦，更听林间杜鹃语。\n杜鹃我岂不知归，渊明政为饥驱去。",
        "dynasty": "宋",
        "collection_info": null
    },
    {
        "uuid": "feeef1c94be845443a375be196795690",
        "title": "初六日绝湖",
        "author": "赵蕃",
        "content": "政尔喧豗浪如屋，忽焉熨帖纹如縠。\n大船双橹鸣鹳鹅，小艇孤桡乱鳬鹜。\n金沙粲粲列宿明，君山宛宛修眉绿。\n囊无东绢画无工，为写南征图十幅。",
        "dynasty": "宋",
        "collection_info": null
    },
    {
        "uuid": "2fd94f2651cd457181cdc7c58135b49c",
        "title": "南风行十八日早作",
        "author": "赵蕃",
        "content": "吾闻黄帝张乐洞庭野，始意庄生言故假。\n又闻湘灵鼓瑟进玄螭，亦意屈子夸厥辞。\n属行洞庭四月半，南风三日吹不断。\n黄昏犹是天陆离，午夜忽成云片段。\n病夫数起不知睡，数起侧听仍熟视。\n恍疑帝乐尚铿鍧，又谓湘絃发幽閟。\n乃知二子元非虚，吾闻自用耳目拘。\n须臾月落天向晓，依旧南风波浩渺。",
        "dynasty": "宋",
        "collection_info": null
    },
    {
        "uuid": "fcebc1651d0d5ed77eb0a6ba3d356e6e",
        "title": "游山谷寺赠住山钦老钦嗣愚丘诗",
        "author": "赵蕃",
        "content": "少小已诵山谷文，老大始游山谷寺。\n按诗寻境尽可得，落笔不容追一字。\n旧闻是老诗有宗，韩门更许愚丘雄。\n风流前辈日已远，此道此山俱属公。",
        "dynasty": "宋",
        "collection_info": null
    },
    {
        "uuid": "e235514e3cb55356252276285813d3a5",
        "title": "除夕万安寄成父并示儿女",
        "author": "赵蕃",
        "content": "去年除夕遥怜汝，今岁酒觞期对举。\n谁知人事苦好乖，百里相望竟成阻。\n去年虽深兄弟思，儿女抱负有母慈。\n今年已作生死隔，恸哭无地天使之。\n哀哉一官竟何直，南北由人长役役。\n属儿无恨弟勿嗟，来岁田庐当毕集。",
        "dynasty": "宋",
        "collection_info": null
    },
    {
        "uuid": "b535d7a43ddb064b4b993eeaef0a336b",
        "title": "初六日阻风新淦二首  其一",
        "author": "赵蕃",
        "content": "昨日北风犹可行，今日北风不可撑。\n虽无人止公无渡，凭河而死圣不与。\n况我生平忧患多，平陆往往愁风波。\n近连章贡远鄱蠡，如此千涛万浪何。",
        "dynasty": "宋",
        "collection_info": null
    },
    {
        "uuid": "09b32ee9870ae9ff1b9958153b6200e9",
        "title": "初六日阻风新淦二首  其二",
        "author": "赵蕃",
        "content": "北风不但江流白，天色往往吹作阴。\n漫云一水六十里，中有青山千万寻。\n人言下水必犇驶，而独于此成滞淫。\n鵁鶄属玉尔自得，短咏长歌吾亦任。",
        "dynasty": "宋",
        "collection_info": null
    },
    {
        "uuid": "b383b53ace61572be2944e3b22458a1b",
        "title": "投宿圣仙寮",
        "author": "赵蕃",
        "content": "已惭叩户惊庄梦，更喜置床邻毕瓮。\n新醅未熟不可尝，旧酒虽漓聊入用。\n道人深居怕宾客，老子频年惯行役。\n细听木杪风向息，起视月沈天正黑。",
        "dynasty": "宋",
        "collection_info": null
    },
    {
        "uuid": "85f943c46e3f75f3ec2694ee9c55360d",
        "title": "宿合龙山达观寺用张澄达明壁间韵",
        "author": "赵蕃",
        "content": "游山到处不拟出，几向官程问山入。\n旁人笑我底悠悠，我亦应缘聊兀兀。\n平生作诗忌大巧，到此真成肠胃绕。\n试将阁笔罢楮生，又病囊中此山少。\n入山已破山中云，出山定復松崖根。\n合龙端为此得名，达观妙旨又莫论。",
        "dynasty": "宋",
        "collection_info": null
    },
    {
        "uuid": "37117c604d17447477407ff719618ab9",
        "title": "博山道中",
        "author": "赵蕃",
        "content": "春阴春晴往復佳，园花落去逢山花。\n城中小驻欲十日，坐觉老眼孤芳华。\n中团寺前惯休歇，故向博山寻曲折。\n眼中奇处要使传，倚頼笔端真有舌。",
        "dynasty": "宋",
        "collection_info": null
    },
    {
        "uuid": "ef5f2648760f051f8d2b9015bbde7dd3",
        "title": "芙蓉道间二首  其一",
        "author": "赵蕃",
        "content": "芙蓉山上芙蓉尖，向人咫尺分毫纤。\n或如冠剑或鸟兽，令我左右烦窥觇。\n平生退之南山句，为渠持骋笔力严。\n那知刻画果办此，造物至是无留歼。",
        "dynasty": "宋",
        "collection_info": null
    },
    {
        "uuid": "f05a236096b38f7f1d4c8c573546f977",
        "title": "芙蓉道间二首  其二",
        "author": "赵蕃",
        "content": "芙蓉山下芙蓉渡，历尽崔嵬何物路。\n更观溪水突人来，令我诗情杂欣惧。\n舆夫重说松原山，如此积雨应生湍。\n从来潢潦无根源，水收石露须臾间。",
        "dynasty": "宋",
        "collection_info": null
    },
    {
        "uuid": "26a036175a9fa9437bc140dcafd5f840",
        "title": "辰阳待岳祠之命舟发武陵回寄从游诸公",
        "author": "赵蕃",
        "content": "叔父风流元佑支，清贫远自相国时。\n旧闻河朔人伟奇，元衡笔力犹可窥。\n佳哉伯玉贤埙箎，小阮亦与竹林期。\n兆民虽云非旧知，知之正自梅花诗。\n伯寿憔悴儒冠衣，十年不调长苦饥。\n经明行修后所归，非吾光远其谁推。\n洪文学问方筑基，基成可保无倾欹。\n嗟我误落东南陲，疏者乃亲亲异宜。\n念我流转终年疲，去章已上归俟之。\n或持酒肴或赠辞，亦或眷眷江之湄。\n数面成亲还语离，前日之乐今日悲。\n秋风飒飒衣披披，山长水远属玉飞。\n高城望断日已西，望不可见令人思。",
        "dynasty": "宋",
        "collection_info": null
    },
    {
        "uuid": "670ceccc2867df02bf6cc971e0e1af87",
        "title": "明叔有语赠赣丞曾幼度次韵简明叔并寄幼度为明叔赋买江天诗",
        "author": "赵蕃",
        "content": "诗成要落天地间，太虚明月相往还。\n声名或觉四海隘，身乃憔悴穷闭关。\n诗中妙理超生死，何但不以彼易此。\n我来白下岂徒然，簿书鳬鹜非吾事。\n陈君一见投纻衣，刺天翼并青冥垂。\n楚人不悞玉在璞，山川终用骍之犁。\n曾侯愿识今已后，因君示我诗到手。\n不惟我辈独识真，异馔珍羞甘众口。\n几思插翅飞堕前，漫看璧月缺復圆。\n符移催来定不远，挐音不见闻担肩。\n世人千金买婵娟，我视弃去如浮烟。\n万言杯水世所捐，顾欲頼以无穷传。",
        "dynasty": "宋",
        "collection_info": null
    },
    {
        "uuid": "0619cc0692aea72ac10fb78149499690",
        "title": "次韵徐季纯见贻",
        "author": "赵蕃",
        "content": "尺浑孰愈千丈清，幽居何以争城倾。\n翱翔蓬蒿岂不适，乃欲万里劳蜚鸣。\n文章纵云有定价，瓦釜亦或能铿鍧。\n知音固当属善听，我初未鼓一再行。\n郑人之璞周死鼠，昧者自谓怀连城。\n我于翰墨虽早嗜，四十五十今何情。\n元无小异君孰取，矻矻便欲扬其名。\n得非念我西南征，倦游久意思佣耕。\n少年不饮老更醒，而众纷纷多绝缨。\n属君勿用扬其名，臃肿拳曲能全生。",
        "dynasty": "宋",
        "collection_info": null
    },
    {
        "uuid": "121a12d1dfc3ae33fc1c367e862bf790",
        "title": "毕叔文携坡帖及与季真给事倡酬诗卷见访于邢大声家相与观之明日次韵淳熙癸卯正月二十有一日也",
        "author": "赵蕃",
        "content": "精金美玉当难朽，白衣苍狗终何有。\n胡为径欲老东坡，应坐生时宿南斗。\n何时斯文日再中，共推元佑超羣公。\n衮衣已易深衣古，醴酒宁思客酒浓。\n当年政化方随日，诏访贤良设科十。\n玉堂发策肆雄深，四海旁招无遁逸。\n缅惟贞观图凌烟，功臣剑佩空跄然。\n未如武德藏书府，至今名字星日悬。\n君之曾祖我高祖，想象闻风谓千古。\n书藏东里罔或存，集喜西台刊未覩。\n相逢已足慰悲凉，墨妙更许窥家藏。\n趣奇造异两邢子，置酒共亲灯烛光。",
        "dynasty": "宋",
        "collection_info": null
    },
    {
        "uuid": "86c4dba266723f249c957686a9dfef6c",
        "title": "次韵斯远同彦章见过之作",
        "author": "赵蕃",
        "content": "昔人结交谈耳余，一朝变起肝脑涂。\n吾曹结交自有道，嗜好又况子与余。\n每忆见君吾里初，中间去君落江湖。\n归来忽忽夏復夏，相过凡几穷朝晡。\n君家仲容亦吾徒，向来亦恨天一隅。\n我今借屋得近市，渠乃屏迹田间庐。\n吾曹与物自多忤，颂诗读书犹论古。\n君才端可供王羞，而我不足供鼎俎。\n胡为爱我不弃我，匪但追随仍晤语。\n南山有约不可渝，可堪旧雨连今雨。",
        "dynasty": "宋",
        "collection_info": null
    },
    {
        "uuid": "24dc7ee1ce23cf4455183f264c9cdea8",
        "title": "次韵徐审知寄赠古句",
        "author": "赵蕃",
        "content": "倦游历落三载中，重来触事多不同。\n旧交云散隔山岳，在者一二莫我从。\n新知喜获徐孺子，年少已有诸老风。\n譬之宝剑虽尚伏，清夜往往舒长虹。\n惟君家学故有宗，念我早日尝登龙。\n周旋何止道畴昔，玷缺便拟相弥缝。\n分携转眄且十日，梦寐尝若见德容。\n要裁短章寄离阔，抒思苦穷无由丰。\n新诗忽来堕我侧，句法沈稳字亦工。\n寂寥此道几欲息，玄文纵在人非雄。\n吾君嗜好乃如此，谁为冀北真羣空。\n我今百不一称意，顾頼交友忘终穷。\n兹焉得君益足贺，自起酌酒浇块胸。\n滔滔原从滥觞至，君其勿惮寻尺庸。\n异时相见定刮目，敢作吴下旧阿蒙。\n因君我亦事穮蔉，瘠卤要使成千钟。",
        "dynasty": "宋",
        "collection_info": null
    },
    {
        "uuid": "777a16dd48033b8dd3c8ede6214ab000",
        "title": "呈审知",
        "author": "赵蕃",
        "content": "去年别君重九日，君时痁作卧一室。\n许我为我一入山，人事好乖言竟食。\n一官我落江之西，每附书来必以诗。\n宣心写妙无不尽，知君不累寒与饥。\n念君见君何由得，江西水深波浪阔。\n无何奄忽室人丧，繫舟復在南山侧。\n君来见我颜色好，不但文章能合道。\n信知木润山有辉，盎背晬然眸子瞭。\n向来之所未见书，向我诵读如贯珠。\n有时举问不知对，汗为浃背口辄呿。\n嗟我忝惟十年长，学业无功时既往。\n羡渠松柏拱把姿，绝胜樗栎高寻丈。\n一官羁我端何为，投劾归来亦未迟。\n岂惟问字当载酒，傥復借书仍一痴。",
        "dynasty": "宋",
        "collection_info": null
    },
    {
        "uuid": "391f13043b6e7836087344a9379c698e",
        "title": "呈叶怀宁陈参军章簿公",
        "author": "赵蕃",
        "content": "潜山皖山烟雨昏，山城索莫少所亲。\n令君邀我入山去，復道山流方四奔。\n侧闻剥啄来叩门，疑匪索我云见存。\n已焉一见即倾倒，乃与诸刘相弟昆。\n因君又来惊坐陈，吾尝同寮义世敦。\n不惟邂逅索诗卷，更復追随携酒尊。",
        "dynasty": "宋",
        "collection_info": null
    },
    {
        "uuid": "730436582b74b7b4817287e230b36161",
        "title": "呈任邕州诏子言",
        "author": "赵蕃",
        "content": "清江江上贤大夫，我所识者向杨胡。\n盘园近说在城郭，使君政剖邕州符。\n笑谈虽阻亲颜色，新诗往往流传得。\n岂知舟楫復江湖，飘飘又堕清江侧。\n向来一识苦无因，兹日何缘得造门。\n要题诗句道所以，行色苍茫难具陈。\n盘园已成十年阴，使君二毛殊未侵。\n平生慷慨功名事，切勿恋此成遐心。",
        "dynasty": "宋",
        "collection_info": null
    },
    {
        "uuid": "af5c2198bf49e493668a66cd1451ab90",
        "title": "用前韵呈硕父昆仲",
        "author": "赵蕃",
        "content": "嗟我失脚堕棘榛，寸步有若千里行。\n穷山自缚数椽屋，便认怀玉为里门。\n扁舟泛从吴楚转，远游欲赋惭无文。\n他乡喜见两表弟，把臂劳苦仍如勤。\n夜窗款坐屡续灯，有酒更倒樽如岑。\n祗今一笑莫轻失，转首便恐成后今。\n要知后会渺何许，慷慨忍对临风襟。\n故家如子未多有，立身行己须自钦。\n不惟门户在所寄，异日亦足张吾军。",
        "dynasty": "宋",
        "collection_info": null
    },
    {
        "uuid": "02cf3fb748aa1c59b21751d69eb07eef",
        "title": "曾季明经过相见闻寿冈先生挂冠之报且承动静因其归赋古句寄呈用坡谷赠王庆源韵",
        "author": "赵蕃",
        "content": "夫子文章何所如，高处直命骚为奴。\n世人共诵词人赋，不道雕虫羞壮夫。\n儿时闻公芗林社，既见则喜已白鬚。\n公亦与我自言志，笑谓此客向来无。\n昨传得官隶王都，且復将试齐相壶。\n岐江严湍浪饶舌，爱公愿公吾道扶。\n今知谢事归悬车，食可无肉寒须襦。\n再三问公近起居，復道今腴非昔癯。\n君今好去相与娱，马牛宁得加我呼。\n绝代幽居在空谷，市门三五方当垆。",
        "dynasty": "宋",
        "collection_info": null
    },
    {
        "uuid": "f74c598cd6c2d94ecd5ca3c5e0299b3e",
        "title": "戏呈喻叔奇丈",
        "author": "赵蕃",
        "content": "平生喻工部，许我诗盟与。\n迩来每见每匆匆，倚頼深春间归路。\n问我自行何所去，告以吴门当小住。\n问公公有故人否，为我略营薪水助。\n欣然惠我书一纸，为我殷勤谈所以。\n我云素书难送汝，併復因之陈骩骳。\n公言于我则厚矣，枫落吴江自为累。\n幸逃乌有一先生，犹胜东城老居士。",
        "dynasty": "宋",
        "collection_info": null
    },
    {
        "uuid": "66b7d4b517d2fc8745c3c5c9b723ba50",
        "title": "坐间呈曾幼度兼属陈明叔",
        "author": "赵蕃",
        "content": "三年几度江天阁，我尔相看两牢落。\n江山好处欲题诗，下笔逡巡媿吾弱。\n诗中最爱曾赣丞，恨渠不来俱此登。\n今最驱车叩吾门，寒漫未了先觅君。\n乃知吾人同臭味，识面闻风总相契。\n一杯聊尔劳江山，向来鬰鬰今开颜。",
        "dynasty": "宋",
        "collection_info": null
    },
    {
        "uuid": "c7f982bd4629916cd026716fa5289ac1",
        "title": "留清江蒙简兄寿玉徐兄思叔皆以文卷宠教愧未有以谢又承寿玉枉示古句仍用鄙韵谨次韵併呈二兄",
        "author": "赵蕃",
        "content": "客亭何以祛暑溽，一时顿有此两玉。\n逃虚不用听跫然，医俗宁须更栽竹。\n平生韦布困蓝缕，敢并奇文森绮縠。\n爱而忘丑反誉我，惠以大篇仍短幅。\n颇思浃日相就谈，应对先生媿空腹。\n奈何别棹復催去，一日十日寒且暴。\n两君如此尚场屋，吞舟讵可寻常渎。\n怅子薄官亦碌碌，政坐家贫耕不足。",
        "dynasty": "宋",
        "collection_info": null
    },
    {
        "uuid": "33f0a7ac51a21e0e80bf4f85e29a3b47",
        "title": "二日晚得少空偶阅杜集无何坠火焚者数叶谨成古句致愧惜之意呈明叔仲威",
        "author": "赵蕃",
        "content": "去年鼠啮涪翁文，今年火攻少陵诗。\n虽云成毁有定数，天意于此可逆知。\n我之所嗜何足计，上有先墨颜之姿。\n况渠诗本贯忠义，在处神物宜护持。\n向来一字且莫补，脱此千百何繇追。\n我诗不工空自欺，天意岂欲警戒之。\n不然身当贫到骨，俱应蓄此瑰玮词。\n又疑风来劝勤读，邂逅俾之遭祸奇。\n平生学易未有得，损益二卦须湛思。\n诗成书以示我友，不惟自讼仍求规。",
        "dynasty": "宋",
        "collection_info": null
    },
    {
        "uuid": "3c95e3cc72a6ce928b22144f2aa0b602",
        "title": "莫万安生日",
        "author": "赵蕃",
        "content": "员多阙少铨曹病，陛下用人多择令。\n公今秩满代未除，召节盍来人侧听。\n我知天意从民欲，要暖袴襦饱餐粥。\n遂令局促滞腾骧，百里孰如天下福。\n我官白下未识公，谣俗往往闻其风。\n坐移不作趋走怕，政喜官曹退食同。\n我尝从容听公说，劳心抚字催科拙。\n昔人如此号循良，叹息今时异途辙。\n虽然自有公论在，民之所言上其采。\n举觞不但祝长年，始立新秋甘雨霈。",
        "dynasty": "宋",
        "collection_info": null
    },
    {
        "uuid": "3e86e7e0cc72bff3568267d1da9aedbb",
        "title": "送赵一叔江西漕赴召代成父作二首  其一",
        "author": "赵蕃",
        "content": "忆昨公持使节西，迎公曾渡石田溪。\n今公復因召节至，送公亦渡石田水。\n公今西来又东去，送迎车马纷无数。\n我虽憔悴不如人，倚頼故情蕲一顾。",
        "dynasty": "宋",
        "collection_info": null
    },
    {
        "uuid": "502e76e0901f45fa10fa5f154fcd4152",
        "title": "送赵一叔江西漕赴召代成父作二首  其二",
        "author": "赵蕃",
        "content": "阿兄今得太和官，买舟同载初不难。\n公持使节豫章郡，蕲以过公道窘寒。\n公今召节趋日边，我虽失望犹欣然。\n西江恩波千万里，活此枯鱼当易尔。",
        "dynasty": "宋",
        "collection_info": null
    },
    {
        "uuid": "51c638af312522c2439c0b2e72295af4",
        "title": "正月二十四日雨霰交作",
        "author": "赵蕃",
        "content": "杏花烧空红欲然，柳色亦復青可怜。\n胡为雨霰忽交作，已洗破衾还被绵。\n去冬梅时雪復雪，未省好看冰玉洁。\n祇今纵有已残枝，零落教人已愁绝。\n故知好雨当趣耕，快雨仍须作快晴。\n放渠花柳十分事，我欲浩荡郊原行。",
        "dynasty": "宋",
        "collection_info": null
    },
    {
        "uuid": "0cb1ff4418372ee6717d381661a70c66",
        "title": "二月十日夜雨起书曾移忠禾谱后",
        "author": "赵蕃",
        "content": "去年秋旱冬尤剧，一雪不能濡土瘠。\n立春日雨虽应时，到今阙然又几日。\n游人但欣春物荣，农夫痛心田未耕。\n我因于役偶适野，骇见蓬勃烟埃生。\n我今一官非劝农，为民闵雨常颙颙。\n如闻春寒雨之候，病骨不惮添衣重。\n朝来数点初蔌蔌，势压黄昏成霢霂。\n虽云润物要无声，未救田畴龟背暴。\n眼前市籴虽云贱，復道输租钱乏见。\n从来谷贱必伤农，政亦何能堪此旱。\n天公用意何难为，三日为霖事可知。\n区区折腰困日籴，苦忆村舂宿雨时。\n屠龙先生曾夫子，着书斤斤良有以。\n往曾持献儒林苏，为歌秧马附书尾。\n髯孙知我此书爱，遗我殷勤意何在。\n世人菽麦或未分，而翁有意除稊稗。\n我今一官故不堪，此书归田为指南。\n便当教儿罢群读，读此宁忧饭不足。",
        "dynasty": "宋",
        "collection_info": null
    },
    {
        "uuid": "1b8ad61e16ce11a637da452a7c188896",
        "title": "二月十二日偶题",
        "author": "赵蕃",
        "content": "空庭无人风自扫，风定时闻有啼鸟。\n簿书幸免苦束缚，文字何妨恣探讨。\n菊汤瀹茗杂鼠蓂，瓦鑪欲作风泠泠。\n睡魔于此不得灵，檐间卧对山横青。",
        "dynasty": "宋",
        "collection_info": null
    },
    {
        "uuid": "242229306b3522e6575e5cfd9651c1f8",
        "title": "二月十七日",
        "author": "赵蕃",
        "content": "入春不雨忧在田，数朝乃復相属连。\n今晨得晴绝可喜，病体素羸犹着绵。\n杏花始开忽已落，桃李安能问今昨。\n独余杨柳故青青，乃似仍叔之子弱。\n春今二月已强半，匆匆何方为羁绊。\n雨虽未厌愁奈何，又听仆仆林鸠唤。",
        "dynasty": "宋",
        "collection_info": null
    },
    {
        "uuid": "38396a49a07145e491634e7357e2a5fb",
        "title": "社后一日风雨中作",
        "author": "赵蕃",
        "content": "南山北山雨未分，东村西村鸡叫羣。\n病夫深居百不闻，香炉茗椀频策勋。\n浮生踪迹空中云，斯须变化归无垠。\n春风九十又足云，眼中红白徒纷纷。",
        "dynasty": "宋",
        "collection_info": null
    },
    {
        "uuid": "bcd02e8fd0ac2b16e6dec9e402b76831",
        "title": "张王臣载酒约同过梁和仲既以风雨大作举杯相属而止偶成四韵呈和仲",
        "author": "赵蕃",
        "content": "祇疑寒食无风雨，不料今晨顿如许。\n纵然风雨敢怨尤，留得佳人驻南浦。\n佳人虽驻亦何为，杯酒竟成孤晤语。\n巴陵他日记同曾，君叹淹留我羁旅。",
        "dynasty": "宋",
        "collection_info": null
    },
    {
        "uuid": "799efa8d4f29a343a21812c46b4c8297",
        "title": "三月十八日",
        "author": "赵蕃",
        "content": "巴陵一月雨不休，岂惟人病天亦愁。\n蚕饥麦腐谷种坏，农夫田妇呼天求。\n巴邑有客方倦游，杭湖欲归思具舟。\n冥冥政尔羡归雁，拍拍安得从轻鸥。\n远书数月绝不得，尔穷故与吾髣髴。\n或云此雨祇此域，又道淋淫遍江国。\n夜来痛饮不知极，终日破床成兀兀。\n感斯风雨忆江东，诗就鸟栖窗纸黑。",
        "dynasty": "宋",
        "collection_info": null
    },
    {
        "uuid": "e3aa8be47255f96d9c85a7b57e26b379",
        "title": "二十一日雨",
        "author": "赵蕃",
        "content": "疾风吹倒庭前树，更有飞来雨如注。\n终朝畏暑自脱巾，亟起收书不能屦。\n前山云重如泼墨，坐想溪流高数尺。\n是间无乃隔分龙，点滴纔堪清几席。\n前时小旱已作忧，三日为霖遂不休。\n早禾尽实晚禾秀，造物于此功无留。\n祇今望霓尤所急，百里之行半九十。\n民乃犇走奉神祠，神盍经营足民食。",
        "dynasty": "宋",
        "collection_info": null
    },
    {
        "uuid": "25bba97ce417479d7dd34f233a75761e",
        "title": "寄怀",
        "author": "赵蕃",
        "content": "风声雨滴相骚屑，深山深处应凝雪。\n丰年未虑米如珠，病骨自安衣百结。\n邻翁墐户行径断，怪我读书声屋彻。\n兹时意绪政復佳，欲往寻梅间何阔。",
        "dynasty": "宋",
        "collection_info": null
    },
    {
        "uuid": "29954a34f5f4afe7e4322fc6bacaf7e4",
        "title": "田家即事",
        "author": "赵蕃",
        "content": "东村鞭牛耕未已，西村车水愁秧死。\n可怜番人长苦辛，旱干水溢年年事。\n旱干水溢天之为，天意如回一弹指。\n所愁郡县无良吏，不得辛勤住田里。",
        "dynasty": "宋",
        "collection_info": null
    },
    {
        "uuid": "d5a794504840757024a7a3302222dafd",
        "title": "长安行",
        "author": "赵蕃",
        "content": "东街女儿谁家子，有名籍籍长安市。\n不知身失不自回，顾侈金珠炫罗绮。\n西街贫女夫何如，年长不见行媒车。\n有时视倡独叹息，从之不可翻踌躇。\n伤哉彼倡不自丑，顾嘲贫女为牛后。\n此时贫女将何言，嫁与不嫁悬诸天。",
        "dynasty": "宋",
        "collection_info": null
    },
    {
        "uuid": "5ac1daca5888708a301d0cf470c628df",
        "title": "清水道上望隔山桃花盛开",
        "author": "赵蕃",
        "content": "青山深处桃花红，应有幽人住此中。\n又疑山深人迹绝，封泥弹核如芙蓉。\n树成花开亦既实，实落山中还自植。\n年年岁岁长芳株，人人错认神仙宅。",
        "dynasty": "宋",
        "collection_info": null
    },
    {
        "uuid": "04259206c0d7373ff642c03ca7e477ca",
        "title": "偶得牡丹之白者赋之",
        "author": "赵蕃",
        "content": "梅花当冬吐冰雪，古今已復称高洁。\n春风草木争宠光，尔乃白乎无得涅。\n屈原放逐楚江滨，山高水疾谁与邻。\n商山山中四老人，汉且终辞肯事秦。\n白山茶有涪翁赋，莲自远公仍白傅。\n数公已矣不可作，风雨明朝埋玉树。",
        "dynasty": "宋",
        "collection_info": null
    },
    {
        "uuid": "df28a9a3dbac5b08c3ae057bb97c3061",
        "title": "见负梅趋都城者甚伙作卖花行",
        "author": "赵蕃",
        "content": "昔人种田不种花，有花只数西湖家。\n祇今西湖属官去，卖花乃亦遍户户。\n种田年年水旱伤，种花岁岁天时禳。\n安得家家弃花只籴米，尘甑炊香胜旖旎。",
        "dynasty": "宋",
        "collection_info": null
    },
    {
        "uuid": "605c551c2e396c896a09a27e1926bc68",
        "title": "对菊成咏",
        "author": "赵蕃",
        "content": "城阴何有唯蓬翳，为乏人工欠除薙。\n连朝阴雨早始晴，照眼黄花惊嘒嘒。\n结根失所少陵悲，晚何用好退之诗。\n那知是物有奇操，要并岁寒松柏知。",
        "dynasty": "宋",
        "collection_info": null
    },
    {
        "uuid": "9472987b836c47ee5c9146a02485df3d",
        "title": "风雨兼旬继之以雪作惜梅叹",
        "author": "赵蕃",
        "content": "至宝横道惊路人，明珠白璧天不珍。\n风饕雪虐雨更打，委珠碎璧同泥尘。\n天生人材怨不以，天亦何心及于尔。\n不然明珠白璧当爱惜，忍使飘零至于此。",
        "dynasty": "宋",
        "collection_info": null
    },
    {
        "uuid": "2ca8362713108671ba6fdf924d19e43d",
        "title": "有怀故居梅花",
        "author": "赵蕃",
        "content": "梅花照耀山下村，旧居不返伤我魂。\n破苔履迹谁復扫，定要风雨参成昏。\n祇今环堵聊自存，亦有独树背竹园。\n骤看疑是云母薄，细睇乃识玉体温。\n裴回竟使不忍去，步遶直欲穷晡暾。\n是中有句鬰莫吐，如禅未悟参多门。\n须臾月上花且落，四顾无人相与言。\n经年取酒藉地饮，饮醉更觉山林尊。",
        "dynasty": "宋",
        "collection_info": null
    },
    {
        "uuid": "0d584d5b7ce80c5e099d277c3b225026",
        "title": "次韵斯远折梅之作",
        "author": "赵蕃",
        "content": "春归寂寞谁与传，梅开年后并腊前。\n江南此物处处有，不论水际仍山颠。\n为之着句道所以，点检败箧曾年年。\n七言五字古復律，非独爱渠还自怜。\n见君新就之长篇，有如潢潦投清涟。\n俗间比拟不足道，老大更争儿女妍。\n山行蜡屐要上下，水泛艇子思延缘。\n岂惟病思待一洗，直恐高致成轻捐。\n定逢缟衣露皎洁，仍听翠羽啁清圆。\n赋成从使笔併秃，饮隽更须瓶屡眠。",
        "dynasty": "宋",
        "collection_info": null
    },
    {
        "uuid": "cd84e11564efacf10c5ac774f6519aab",
        "title": "对隔壍梅赠斯远",
        "author": "赵蕃",
        "content": "梅开壍边勿渠陋，倚竹长年固成瘦。\n风期唤得高人就，几度行看仍落齅。\n是花佳处绝难摹，思虽宛转终不如。\n我诗有媿渭南赵，君句自续东湖徐。",
        "dynasty": "宋",
        "collection_info": null
    },
    {
        "uuid": "31ce2a2a4c672a62e6e4843a6d7f50af",
        "title": "忆山中梅送大声瞻军赴调",
        "author": "赵蕃",
        "content": "江南梅蕊腊前破，忆我林园疲坐卧。\n君行正过玉溪边，雪后应余欲残朶。\n君既不饮何以酬，诗成寄我无悠悠。\n得意归来应不晚，雨肥红绽绿阴稠。",
        "dynasty": "宋",
        "collection_info": null
    },
    {
        "uuid": "73fbefc0df49782b92400605bb500f4e",
        "title": "初五夜再过昨逢之梅乃酒家保也",
        "author": "赵蕃",
        "content": "前日日莫相逢初，今日日斜来看再。\n鬨然肯作时世粧，萧然自有无人态。\n题诗欲报故人知，为尔停骖一杯买。",
        "dynasty": "宋",
        "collection_info": null
    },
    {
        "uuid": "39b30904c915acc9c62f9de4b53662eb",
        "title": "初十日早起",
        "author": "赵蕃",
        "content": "北风动地木欲折，雨既不成当作雪。\n黄昏侧听到鷄鸣，纔有飘萧兴骚屑。\n虽然风力犹未止，雨耶雪耶知孰是。\n几将被褐出门看，不待足前成辟易。\n迟明乃知雪未就，雨亦甚微风独吼。\n晨炊未暇询无有，亟令问讯邻家酒。",
        "dynasty": "宋",
        "collection_info": null
    },
    {
        "uuid": "b448887dbd63730d73117d8cdffa2e4d",
        "title": "闻鸠有感",
        "author": "赵蕃",
        "content": "可怜鸠拙安无栖，雨来逐妇晴呼归。\n我行愿晴不愿雨，忧乐殆与鸠同机。\n长安通衢多显位，长江大艑谋崇利。\n我图非利亦非名，胡为役役无宁岁。",
        "dynasty": "宋",
        "collection_info": null
    },
    {
        "uuid": "ea8fc1cfd6e9af7e70d746e20c62e8f4",
        "title": "田家叹",
        "author": "赵蕃",
        "content": "春欲耕时天不雨，小雪不能濡旱土。\n辛勤仅得遍鉏耰，浸种可怜沟脉缕。\n忽然一雨催插秧，东阡西陌青相望。\n谓兹劳逸足报补，岂知亢旱愁秋阳。\n高田已分卤莽取，下田庶几十八九。\n柰何雨势反作淫，令我痛心仍疾首。\n我曹饥馁无足悲，不死会值丰登时。\n所嗟官吏不相察，借租日日来符移。",
        "dynasty": "宋",
        "collection_info": null
    },
    {
        "uuid": "61302b141a29624e9ecebfef03491e6d",
        "title": "有怀江南作田家忙",
        "author": "赵蕃",
        "content": "南风吹动原头草，秧老麦收蚕向了。\n田家政用此时忙，不问儿童与翁媪。\n五溪之俗殊江南，刀耕火种不知蚕。\n劝农未有陶苏句，俗陋不改奚多谈。",
        "dynasty": "宋",
        "collection_info": null
    },
    {
        "uuid": "fc6562a748822df51e98d88ffaecaedd",
        "title": "田家行二首  其一",
        "author": "赵蕃",
        "content": "雨声飒飒断復来，间作隠隠兼出雷。\n田家作苦乐不哀，拔秧插田政时哉。\n谁知有客洞庭上，船破篷疎蔽无障。\n何如雨笠与烟蓑，相逐田伴歌田歌。",
        "dynasty": "宋",
        "collection_info": null
    },
    {
        "uuid": "619b13943f18a2848c2659706bde8a4f",
        "title": "田家行二首  其二",
        "author": "赵蕃",
        "content": "江东闻田歌，湖北听田鼓。\n鼓声于以相疾徐，歌调因之慰劳苦。\n东山丝竹仍携妓，风月鸣蛙胜鼓吹。\n何如田鼓与田歌，乌乌坎坎安而和。",
        "dynasty": "宋",
        "collection_info": null
    },
    {
        "uuid": "36e1d1d48e2ef8ca09449d79d8385222",
        "title": "苦雨感叹而作",
        "author": "赵蕃",
        "content": "不肯官岭海，颇畏瘴疠虞。\n谁知江西山尽处，亦有岚雾画若晡。\n五斗何所直，千金不保躯。\n司空城旦困刀笔，尺籍伍符愁钺鈇。\n吁嗟此贼蠭蚁如，飞烟一炬斯无余。\n奈何征兵动州闾，纷然亦復劳转输。\n戍栅如栉犹恐疎，江徼一朝成塞隅。",
        "dynasty": "宋",
        "collection_info": null
    },
    {
        "uuid": "1b31a429aacf2f1929cb34e888be3101",
        "title": "连雨即事",
        "author": "赵蕃",
        "content": "官居如穴还如巢，数间编竹仍结茅。\n淫霖更值七八月，凉冷不待秋冬交。\n岂惟寒近感蟋蟀，更为役久悲蟏蛸。\n偶兹得句付排闷，懒復多言强解嘲。",
        "dynasty": "宋",
        "collection_info": null
    },
    {
        "uuid": "ed7cb5aa97a0914f2aa3b28977782935",
        "title": "长江",
        "author": "赵蕃",
        "content": "长江滚滚来无尽，顺流逆挽纷成阵。\n谁令转侧入漕河，舟似凫鹥亦难进。\n长江漕河唇齿间，去留异态空浩叹。\n孰能稍激长江水，顾使漕河舟亦起。",
        "dynasty": "宋",
        "collection_info": null
    },
    {
        "uuid": "8ee027546f2e1cb855a7163c7e8716da",
        "title": "晚自白沙投宿侧水",
        "author": "赵蕃",
        "content": "白沙漫漫风肆威，白沙道上行人稀。\n征衣摄叶马力微，问胡不归驱以饥。\n浮家洞庭书未来，肠九回兮朝莫思。\n莫投道店鷄已栖，一杯自慰无嫌醨。",
        "dynasty": "宋",
        "collection_info": null
    },
    {
        "uuid": "c6d757530ce634c03ef81db00524144d",
        "title": "题刘炳先兄弟怡斋",
        "author": "赵蕃",
        "content": "晦庵贻我书满纸，为说君家好兄弟。\n人言是公轻许可，我谓亲仁乃渠事。\n客游偶尔过君庐，中有诚斋榜怡字。\n斯人许可盖不轻，何事斋名契于季。\n嗟余夙昔两公游，与君常恨风马牛。\n何知一见辱倾盖，四海兄弟宁待求。\n有弟有弟江南州，尺书断绝安与不。\n因君使我增离忧，一夜梦逐沧波鸥。",
        "dynasty": "宋",
        "collection_info": null
    },
    {
        "uuid": "8b985c6cdff1d1672d4dfaecad4aeca6",
        "title": "三兄既见过喜而赋此",
        "author": "赵蕃",
        "content": "村居不记元夕期，田蚕镫火俗异宜。\n但余林月光陆离，所期不来空赋诗。\n明朝风作后日雪，祇道来期中已辍。\n今朝小霁泥未干，或报门前有车辙。\n我穷政尔落荒山，跫然忽復解我颜。\n平生交旧固多矣，风味如此端亦悭。\n梅虽已谢兰可掘，有酒纵漓醅可拨。\n为子一醉莫深辞，更要好诗书岁月。",
        "dynasty": "宋",
        "collection_info": null
    },
    {
        "uuid": "a6dd47657f83b88519f8e343826c8ab3",
        "title": "次韵毕叔文苦旱叹",
        "author": "赵蕃",
        "content": "尔何不归乎故宇，却向殊方书闵雨。\n江东数月不得书，忆弟看云在何许。\n旧传重湖北之北，米贱真成等泥土。\n如何比岁公及私，衰竭不能堪再鼓。\n贫家一饭有併日，远市朝炊或亭午。\n朱门但知粱可厌，我辈翻嫌字难煮。\n晚且禾秀早向实，舂簸不须逾处暑。\n胡为旱势復如此，坐致诗人形苦语。\n如闻巫觋有通灵，肸蠁似逢人问妪。\n前朝一雨苦不难，况今靡神无不举。\n会当劳以三日霖，绿浪黄云看掀舞。",
        "dynasty": "宋",
        "collection_info": null
    },
    {
        "uuid": "0371e7c6703880546c90860f7412a955",
        "title": "呈李齐之文学",
        "author": "赵蕃",
        "content": "大机石头云自横，钓鱼台下潮初平。\n侧闻左蠡春水生，蛟龙改穴鼋鼊争。\n扁舟夜泊邬江尾，空山月出中夜起。\n政须杰句弹压此，乃祖诗成会泣鬼。",
        "dynasty": "宋",
        "collection_info": null
    },
    {
        "uuid": "7bb9d4fa1433a9402a728e498c240775",
        "title": "赠唐德舆通判",
        "author": "赵蕃",
        "content": "忆昔中原全盛日，犹推巴蜀多人物。\n况今王气在东南，北望中原渺萧瑟。\n先生隠居谈典坟，博士乃有垂世文。\n内前之行传未了，鈎党已到白鹭羣。\n舍人父子自知己，红药翻残棠屡憇。\n逮公四世传以是，池上凤毛宜翙翙。\n胡为一再纔别乘，纵说翱翔岂其称。\n鸡羣牛皂匪殽杂，玉水珠渊自辉映。\n维公大父我曾祖，绍圣同年蒙主恩。\n我今流落不足论，附骥讵敢侪青云。\n鄱阳别去今三岁，邂逅从公宁自意。\n几思着句道所以，笔力甚孱无好思。\n今辰何以为公寿，四世斯文端不朽，匪蜀眉山还有否。",
        "dynasty": "宋",
        "collection_info": null
    },
    {
        "uuid": "6cd8ae460c3f25fde4d441c5420a4f97",
        "title": "简子崧时丞建德",
        "author": "赵蕃",
        "content": "石田渡口钲鼓鸣，忆同居民送君行。\n至今是邦数廉吏，君与韦陆俱其名。\n别来忆君已腾趠，故人无復思渔钓。\n岂知更作畿县丞，未免流俗轻嘲傲。\n如君为学未易论，渊源固自知所尊。\n使其策足上台省，憸人吉士当以分。\n韬藏自是玉之美，奈何有道贫贱耻。\n汉宣且识东海萧，吾君聪明岂不尔。\n愿君强饭力自持，九十半百古语之。\n扁舟仅可顷刻住，便风催人当语离。",
        "dynasty": "宋",
        "collection_info": null
    },
    {
        "uuid": "fc9416d6e994b81dcf03e753d6b72ba0",
        "title": "怀昔",
        "author": "赵蕃",
        "content": "君不见昔日朗州刺史贤何多，考功右史名不磨。\n当时岂亦为名计，民自思之相与纪。\n如何后世异于是，我自为我民为尔。\n但忧潦浸务安居，不虑旱年当使水。\n一时掘凿恐不深，今日车戽乃无地。\n常闻退之勇词讼风伯，甫也亦欲鞭起雷公洗吴越。\n我知二子属风雷，引喻政合离骚辙。\n虽然柳州蜡说义甚显，神且逃难吏何免。",
        "dynasty": "宋",
        "collection_info": null
    },
    {
        "uuid": "1b9aa8d568875e3f410dbeb3571e3ae7",
        "title": "周愚卿用荀卿氏之语以遇名斋从余求诗为赋古意一首",
        "author": "赵蕃",
        "content": "世俗争知竞冶容，纷纷墙穴交相从。\n谁知亦有秉正色，奉养辛勤供织舂。\n过期不嫁心不悔，偃蹇数夫终德配。\n君不见兰生林下久含章，得时可以充君佩。",
        "dynasty": "宋",
        "collection_info": null
    },
    {
        "uuid": "6c15eb6b48eb3adb2235184c02e0370d",
        "title": "遂初泉",
        "author": "赵蕃",
        "content": "荆溪溪水清无底，下有乱石白齿齿。\n东坡先生所卜居，想像神游应不死。\n后来高躅嗣者谁，东门孙氏贤埙箎。\n不惟文采风流是，酿酒喜客俱似之。\n忆昨为官在吴里，三年征逐一日尔。\n诗传活法付乃兄，酒有名方属吾弟。\n当时酿熟曾入唇，大孙绝嘆能逼人。\n世间名贤久难辨，顾恐石室来乱真。\n遂初自是渠家赋，大孙取以名其住。\n我今以是谥君酒，要使交情不忘故。\n嗟予老矣百不如，有竹万箇中藏书。\n愿从吾徒授此术，归去佣田亲种秫。",
        "dynasty": "宋",
        "collection_info": null
    },
    {
        "uuid": "17257f9365aa17bb08ebd3444263e912",
        "title": "次韵曾季永乞笋",
        "author": "赵蕃",
        "content": "鄙夫食肉书生菜，要是均为口腹卖。\n箨龙虽美亦菜流，我苦嗜之还自怪。\n君家作屋溪上篁，想见春风参短长。\n柰何反向寒厅乞，一束未能成报章。",
        "dynasty": "宋",
        "collection_info": null
    },
    {
        "uuid": "764fb4eceb2793fcba7579213b4f0b88",
        "title": "九月晦日",
        "author": "赵蕃",
        "content": "经旬不饮仍废诗，不唯多故病使之。\n黄花潦倒乌桕赤，穷边物色分付谁。\n空庭索索枯叶吹，气象如我苶且羸。\n强思把笔与摹写，安得豪壮生毛锥。\n秋冬之间穫稻时，日脚苦翳雨脚垂。\n鸠鸣远树蛙吠坎，宜我病骨疲支持。",
        "dynasty": "宋",
        "collection_info": null
    },
    {
        "uuid": "9778b7a0c1b9b899271b1e43e7abe173",
        "title": "同成父过章泉用前韵示之",
        "author": "赵蕃",
        "content": "频年尽室依此竹，意谢侏儒奉囊粟。\n今当舍竹去作吏，竹为嘿嘿如抱辱。\n嗟我作吏岂俗徒，虽非计然念则熟。\n如闻西江之水深无底，可以濯缨仍濯足。\n昔人一为功名误，置碑且虑变陵谷。\n那知立名自有道，未妨痛饮离骚读。\n人生于世譬于味，马肝不食宁非肉。\n弟当进德使有闻，兄亦自期无碌碌。",
        "dynasty": "宋",
        "collection_info": null
    },
    {
        "uuid": "ed80e85362323cb361bbdd0921c84ab1",
        "title": "比见愚卿于庐陵出示杨谨仲诗卷中及其弟鲁卿问其所在云携琴往岳麓度夏今日见杨谨仲又云其弟卓卿近过此奉其母往游洪之西山迴途游阁皂乃归尔余方困于道途有叹于其人作诗须到吉示愚卿及二君云",
        "author": "赵蕃",
        "content": "庐陵得交君弟兄，杨子诗中称鲁卿。\n问云携琴岳麓行，归期去日云秋清。\n今晨復见杨子面，为言卓卿近相见。\n玉隆阁皂两仙山，游以娱亲趁鲜健。\n我时闻之与杨子，啧啧叹息久不已。\n我方五斗困尘埃，渠亦栖迟一丘底。\n鲁卿卓卿真愈人，枉道儒冠解误身。\n异日名山倘行遍，卧图好学宗少文。",
        "dynasty": "宋",
        "collection_info": null
    },
    {
        "uuid": "4b267f0766b901edd96631377781577f",
        "title": "李大椿伯寿见示宝剑歌答之",
        "author": "赵蕃",
        "content": "李子久不调，慷慨多雄辞。\n题为宝剑篇，赠我何足知。\n我为读数过，因之重嗟咨。\n尚方愿赐有朱云，櫑具带剑有不疑。\n云也安能斩张禹，曼倩脱或逢胜之。\n君才固有用，我病且復衰。\n谁能长佩矜陆离，但取短铗歌归来。",
        "dynasty": "宋",
        "collection_info": null
    },
    {
        "uuid": "19194848237e5ef1ef8fad7abd799b14",
        "title": "新桂林户曹甘叔异过余于津亭留以小饮论文县僚有招之者遂败此兴既夕作诗呈之",
        "author": "赵蕃",
        "content": "平生所闻甘叔异，半日为泊宝气亭。\n逢迎稍稍昏忘集，诵说矻矻文章听。\n其谁呼渠红裙饮，遣我负此双玉瓶。\n临流不寐待月上，漫见紫翠横山屏。",
        "dynasty": "宋",
        "collection_info": null
    },
    {
        "uuid": "3318646c2128e4ed3fc2df0000e9014a",
        "title": "读去非有行集",
        "author": "赵蕃",
        "content": "山嵯峩，江汹涌，舟疾如飞得无恐。\n忽来何处有竹编，势与江山欲争勇。\n回思往日曾倡酬，我诗岛屿萦微流。\n鹤鳬长短天所付，追随恐失邯郸步。",
        "dynasty": "宋",
        "collection_info": null
    },
    {
        "uuid": "4de4c781cbe04e44257df909e102d0fe",
        "title": "寄题山居",
        "author": "赵蕃",
        "content": "山居为山何所如，非灊非皖非匡庐。\n问云非山何所居，屋中主人山中徒。\n当檐屹立几丈余，亦有竹树相盘纡。\n朝听鹤吟暮猿呼，那知门外临通衢。\n或闻此语谓我诬，答以君意诚守株。\n人间有国名华胥，其往初不因舟车。\n神游倏忽已即涂，晨鸡唤觉犹蘧蘧。\n山名无乃类此欤，胸中有山无地无。\n朱门蓬户何别区，参前见处成工夫。",
        "dynasty": "宋",
        "collection_info": null
    },
    {
        "uuid": "0eea0d0da56dc372df222c05cac876b8",
        "title": "季承作诗敏捷而工因成长句",
        "author": "赵蕃",
        "content": "我诗纵疾无多工，君诗严甚仍匆匆。\n君酬我唱辄媿我，野鹜欲睨天边鸿。\n平生交游不乏此，快笔相追属吾子。\n莫愁风雨留滞人，不尔归装孰慰贫。",
        "dynasty": "宋",
        "collection_info": null
    },
    {
        "uuid": "3164c8129160e42b2d64e6b6bf562ec2",
        "title": "王彦博愚斋",
        "author": "赵蕃",
        "content": "王郎立志谁能儗，适远宁为中道止。\n愚斋之名岂真愚，用心盖欲师颜子。\n圣门之徒三千人，回独好学学何事。\n箪瓢陋巷不自贫，看此力量如何尔。\n愿君勿作岁月计，有为要之亦若是。\n它年究竟所归宿，莫负名斋本来意。",
        "dynasty": "宋",
        "collection_info": null
    },
    {
        "uuid": "26d7c932070ffc1ebe9fe50bb2c6d301",
        "title": "毕叔文借示郭峡州诗二轴志其所见",
        "author": "赵蕃",
        "content": "真行黄家元佑脚，隠帙奥篇穷秘阁。\n计其胸中所余地，数百犹能君辈着。\n中朝文物政须此，刺史郎官谩今昨。\n脑脂遮眼失乘黄，安得金篦令刮膜。",
        "dynasty": "宋",
        "collection_info": null
    },
    {
        "uuid": "7d4205b369d9634197a090e6d3a434b5",
        "title": "寄青原山常不轻",
        "author": "赵蕃",
        "content": "吾舅每谈方外友，吃吃醉吟长在口。\n李侯佳句往往有，示我不轻诗数首。\n江湖愿见非一日，岂有闻名不相识。\n路头且向鬰孤台，却傍钓台深处回。",
        "dynasty": "宋",
        "collection_info": null
    },
    {
        "uuid": "80d4bdf7d6bad5171e2c571a4558b9a1",
        "title": "戏明叔",
        "author": "赵蕃",
        "content": "晚食以当肉，故云巧于贫。\n我云未若子陈子，挂箔为图能事新。\n剪刀不用求诸并，海图波涛供补纫。\n我今非剪讵可坼，树林楼阁相参陈。\n君知人穷定何因，政坐百巧逢天嗔。\n天之嗔人或可恕，君更白取遮四邻。\n虽然我诗聊戏君，天生万象孰主宾。\n渠如爱惜不我借，听渠收卷藏箱巾。",
        "dynasty": "宋",
        "collection_info": null
    },
    {
        "uuid": "7b606ce030d3d700796080428ac563a9",
        "title": "简赠祖高上人",
        "author": "赵蕃",
        "content": "黄山别久阻再披，青山路远终未窥。\n忽逢隠静高监寺，不但学禅仍学诗。\n禅机最上吾不会，诗笔少亲今老退。\n青山卧冢谪仙才，功名孰愈凌歊台。",
        "dynasty": "宋",
        "collection_info": null
    },
    {
        "uuid": "7d583a3907b8e4c6021aec203bca4a7b",
        "title": "示表弟沈见可",
        "author": "赵蕃",
        "content": "裴公台上送入日，道乡台上看出云。\n穷居偪仄不屡到，拄杖容与能平分。\n江湖鹤髮叹老我，道路茧足嗟夫君。\n画手政自难隃度，诗裏还嫌异所闻。\n归来客去雨亦作，此故未易轻谈云。",
        "dynasty": "宋",
        "collection_info": null
    },
    {
        "uuid": "2079e73eee709189bd63bd1c3e62319d",
        "title": "赠于革去非时为武陵尉",
        "author": "赵蕃",
        "content": "忆昨闻君谓君老，及见知君得名早。\n文章妙处殆夙成，不作扬雄少而好。\n西山南浦饫搜寻，武陵桃源蹔探讨。\n诸公识面争我出，学子闻风竞门扫。\n嗟我无闻不足畏，何事相逢亦倾倒。\n论诗未易当韩豪，聊復悲吟似郊岛。",
        "dynasty": "宋",
        "collection_info": null
    },
    {
        "uuid": "57c402700157aade8923de0628594215",
        "title": "次韵元衡病酒伏枕",
        "author": "赵蕃",
        "content": "阴从元日到人日，四体不佳真若病。\n每烦从事与料理，百战不能图一胜。\n几思屏去不復亲，茗椀熏炉事閒静。\n鸣鸠聒聒殊未已，门外雨狂风亦横。\n此时但觉浊醪贤，少日漫知黄卷圣。",
        "dynasty": "宋",
        "collection_info": null
    },
    {
        "uuid": "6ce78ed0667cb37fa09c9e3815322cf6",
        "title": "屡遗公择书且寄以诗皆未得报成父弟书云公择欲过予再寄",
        "author": "赵蕃",
        "content": "与君相从不知乐，别去悬知顿牢落。\n一旬两诗三附书，底事来音向人邈。\n知君去住良关意，养节忍穷非失计。\n如君岂得终布衣，会有高名耀斯世。\n我居正在千山底，落叶填门吹不起。\n薄醪纵有不敢醉，留待君来相料理。\n惠然过我今其时，篱下菊香惊早衰。\n南山石老有梅树，要君分韵共哦诗。",
        "dynasty": "宋",
        "collection_info": null
    },
    {
        "uuid": "a2d25d1ad05a0332068c4b019696498b",
        "title": "公择失期未至再督以诗",
        "author": "赵蕃",
        "content": "作诗有病谁与说，读书有疑谁与决。\n思君祇在百里间，底事相望若胡越。\n阿连报君有来期，候君未至趣以诗。\n想因故人意恋恋，故作去鲁行迟迟。",
        "dynasty": "宋",
        "collection_info": null
    },
    {
        "uuid": "51f063fa5042d63693b2bdc432781eb0",
        "title": "醉呈亦韩",
        "author": "赵蕃",
        "content": "人言唯酒可忘忧，我今醉乃生百感。\n又言和气如三春，我乃凄凉似秋惨。\n层冰积雪春接冬，安得阳乌出幽坎。\n纷然桃李吾不关，要与晴窗事铅椠。",
        "dynasty": "宋",
        "collection_info": null
    },
    {
        "uuid": "fcb69565d39fb25a8ad3b6f31359349a",
        "title": "呈审知并简伯元",
        "author": "赵蕃",
        "content": "溪流渴雨今几日，夜夜月明翻我室。\n江西回首安在哉，南北故怜无定食。\n君居未尽乔木西，旧识邻墙解作诗。\n如闻过语必更仆，饭寒麈秃忘其饥。\n我思从之不可得，书疏空云间何阔。\n秋风吹我逐转蓬，何自翩然堕君侧。\n君诗比昔更大好，谁谓文章技非道。\n暗中摸索未易窥，众裏卒逢分眊瞭。\n我昔少小嗜读书，老类贾胡空识珠。\n潜珍怀宝衣蓝缕，见之每辄惊成呿。\n郑君况是余所长，君得结交真迈往。\n如我何取亦与游，听呼殷兄唤张丈。\n两君抱才终有为，丰年未厌甘雨迟。\n我无良田莳嘉谷，取譬但可同蹲鸱。",
        "dynasty": "宋",
        "collection_info": null
    },
    {
        "uuid": "9f410e31ef9269d5559053396feed6c7",
        "title": "比作诗从成父索不老泉并简子进昆仲今日成父送酒与子进子肃子仪诗俱来復次元韵",
        "author": "赵蕃",
        "content": "闲居顾合亲杯勺，醉后无人怪疎略。\n所嗟故旧不可同，往往茅斋成独酌。\n儿曹痴疾故我问，问我嗜此有何乐。\n那知是乡疆场宽，南北东西无住着。\n自应祗觅睡昏昏，不肯留计绶若若。\n浮生倏忽几许事，今是何必还须昨。\n粗能适意效陶阮，底用策勋追卫霍。\n比年多病苦羸劣，暇日关心惟裹药。\n誓从欢伯重寻盟，身虽欲前心乃却。\n今晨风日亦佳哉，冬暖如春木阴薄。\n潜鱼拨剌鸟缓鸣，得处与我端相各。\n应门走报白衣至，麾去谓尔宁善谑。\n山阴应接已不暇，安得此君仍大嚼。\n须臾负担置我侧，趺坐方稳为惊作。\n问之遣向阿连家，季也不爽千金诺。\n竟征西园昔人例，尚病无花来自洛。\n快令汲井洗觥觞，小摘畦蔬失穿屩。\n俱来数纸定谁氏，疑枉续帖摹秘阁。\n抽簪击钵一诵之，郊居赋谢东阳约。\n苍然暮色且欲合，檐光小占明窗拓。\n一时顿有未足道，真是曹刘暗中索。\n预愁取将下雷电，破箧深藏更牢钥。\n出门仰视天雨霜，良夜初沉云四幂。",
        "dynasty": "宋",
        "collection_info": null
    },
    {
        "uuid": "09f906ef30a0b2ec5b3b67631ff43b31",
        "title": "代书寄候毛伯明李叔器康叔临张王臣",
        "author": "赵蕃",
        "content": "巴陵洞庭在何处，我昨移官向其所。\n士所得者毛李康，兼之旧识祁之张。\n毛公学问本伊洛，康李从之亦不恶。\n皆能脱去科举累，相与探求圣贤事。\n张侯英爽固绝人，亦復降志相友亲。\n谁云巴陵洞庭侧，有此四士宁易得。\n别来书疏犹数通，辰溪隶与巴陵同。\n张侯再把蒸湘酒，别后不闻安与否。\n遥知岁晚巾屦从，当亦念我穷山中。\n尝疑昔人重离别，生不相逢死何别。\n偶逢鄂渚行人去，懒復作书题此句。\n巴陵渺渺若箇边，何时重泛洞庭船。",
        "dynasty": "宋",
        "collection_info": null
    },
    {
        "uuid": "14ef7bd87bfd1f6cc2e6432a35aa7bcf",
        "title": "次韵斯远夜归自溪南之作",
        "author": "赵蕃",
        "content": "忆昔曾闻南渡初，里人最赏白社徐。\n君如竹林有隽子，我类犬子睎相如。\n君子何翅一头出，李杜齐名真是溢。\n唱酬纵许并流传，安有隋珠混燕石。\n我今鬓髮衰且残，君乃春秋富未阑。\n后人纵使加讥弹，韩也固豪郊自寒。",
        "dynasty": "宋",
        "collection_info": null
    },
    {
        "uuid": "9b3eecf5737e3a38b11635040de537c4",
        "title": "明叔用大字韵作诗见寄復用韵作七言一首答之",
        "author": "赵蕃",
        "content": "人皆言君酒肠宽，我亦畏君诗胆大。\n有时长吸百川空，放意独扫千军败。\n不堪悠悠射马耳，颇愿渺渺骑鲸背。\n问君何如差乐否，愿窄江湖低华泰。",
        "dynasty": "宋",
        "collection_info": null
    },
    {
        "uuid": "420ceaf2e783bcbe34704fbb55ca8b6d",
        "title": "叔文再用韵赋诗亦復用韵答叔文兼呈伯玉昆仲",
        "author": "赵蕃",
        "content": "杜陵心喜归茅宇，无復长安叹今雨。\n事虽聊向朱阮论，身盖自与稷契许。\n胡为流落不称意，长铗貂裘遍南土。\n我尝细把遗诗读，大半悲伤闻战鼓。\n徒空至德至大历，田车竟绝维庚午。\n区区清{酉栗}与肥羊，何似松根茯苓煮。\n是翁独破念吾庐，太息明光谁避暑。\n诗穷如是仅得名，欲作诗人宁易语。\n要呼同志共讨论，客裏那知酒家妪。\n便从瓮侧觅茂世，谁復尊中似文举。\n共将崄韵搜崛奇，要逼蛟龙起飞舞。",
        "dynasty": "宋",
        "collection_info": null
    },
    {
        "uuid": "536daa0cf4fe06a22eb886943e9ab495",
        "title": "王伯玉兄弟皆用叔文韵作诗见示答之",
        "author": "赵蕃",
        "content": "春芳凋兮瘖杜宇，留得鸣鸠呼渴雨。\n谁能使我病斯愈，矻矻深思诵诗许。\n朝来剥啄有扣户，亟起褰裾犯尘土。\n三王诗就俱送与，律应节疏如会鼓。\n我家与君同郑圃，流落殊方繇丙午。\n岂惟交友叹云翻，亦有弟兄悲豆煮。\n羡君聚首共文书，怜我离形屡寒暑。\n江南丰歉未可知，安得书来相告语。\n已过有力健如犊，莫待无鬚行似妪。\n我归当事力田科，君行宁后公车举。\n会当过我南山南，门有修篁风屡舞。",
        "dynasty": "宋",
        "collection_info": null
    },
    {
        "uuid": "dd8184493fe69feb22a026f47da684c8",
        "title": "寄答晁百谷元归",
        "author": "赵蕃",
        "content": "嗟我与君为近亲，向来未识但有闻。\n维夏临川省伯父，时君束书寄荒村。\n岂知邂逅宜春郡，皎如玉树相辉映。\n品题旧熟大参文，诸公所作皆传信。\n探怀赠我一纸诗，功名慷慨真男儿。\n我衰怕作此硬语，君言水涨方东之。\n外家自有文章种，国朝名家居伯仲。\n只今人物未厌多，属君勉矣加研磨。",
        "dynasty": "宋",
        "collection_info": null
    },
    {
        "uuid": "ae9363d5f0955ca43b8b8b5d44efecc7",
        "title": "赠弹琴李睎尹",
        "author": "赵蕃",
        "content": "临川郡古多奇迹，严黎已老裘父没。\n江山纵是诗得摹，峩峩洋洋亦其物。\n谪仙几世之云仍，平生嗜渠如嗜文。\n光风霁月胸次有，渭北江东脚底频。\n忽来过我今几日，拟欲赠行空四壁。\n临分谩与一篇诗，筝笛纷纷敢谓知。",
        "dynasty": "宋",
        "collection_info": null
    },
    {
        "uuid": "576c8563181c50a35399dc626080c16b",
        "title": "九日病中无酒无菊寄王信州老谢丈",
        "author": "赵蕃",
        "content": "有身那识禁酒国，何乃飘零堕其域。\n儿曹强欲觅市酤，颇畏饮灰仍饮湿。\n重令寻菊菊未芳，飞蓬野蔓交加长。\n是知此物贵晚节，无意与俗充杯觞。\n生平浪说爱重九，今年无菊还无酒。\n要携藜杖作登临，病不如人空竚首。\n使君闻说同王弘，半道邀公绝送迎。\n要见一时宾与主，舆篮侍坐俱门生。",
        "dynasty": "宋",
        "collection_info": null
    },
    {
        "uuid": "a515512439360f684f2cfa2fbf1270b2",
        "title": "二十七日既浴于干明庵负暄久之诗示住庵",
        "author": "赵蕃",
        "content": "天公于人元不负，书生何用深追咎。\n无衣还可卒岁无，我有大裘听汝覆。\n吾家缚屋依山址，晏斋之前仅盈咫。\n霜飈卷席不畏渠，羲驭停车吾事已。\n有时携书唤儿曹，坐来和气生髮毛。\n眼眵岂待金篦刮，背痒不借麻姑搔。\n今年谁令落湖尾，塞向墐户殊未止。\n移床也拟傍晨光，蓬勃如烟纷欲瞇。\n今我怀抱不自聊，归𬋖生薪翻缊袍。\n人间万事固绝望，天赐一暖谁相要。\n兹晨归闷忽念浴，试觅僧庐渡乔木。\n道人见客如昔游，为煮清泉注万斛。\n须臾一洗垢且空，渐觉表裏俱冲融。\n清虚日来滓秽去，吾貌可瘠神当丰。\n起寻冠服风动腋，却向茅檐亲野日。\n恍然堕我晏斋前，鸟语不闻山四寂。\n道人领客殊忘倦，茗盌熏炉共閒燕。\n为言炙背颇乐否，此味可须天子献。",
        "dynasty": "宋",
        "collection_info": null
    },
    {
        "uuid": "97071873b9dadce1f82e6f5c4a86f56d",
        "title": "壬寅元日",
        "author": "赵蕃",
        "content": "壮岁频羁宦，王春又履端。\n东占风料峭，北验斗阑干。\n历数尧年永，条章汉诏宽。\n残生侣麋鹿，何路接鹓鸾。",
        "dynasty": "宋",
        "collection_info": null
    },
    {
        "uuid": "f9664a8ac46727073bbb156267c2f7c4",
        "title": "人日感怀因寄玉山亲旧并以示当涂溧阳诸表弟",
        "author": "赵蕃",
        "content": "唐人重人日，往往见于诗。\n孰谓风流远，聊须着语追。\n凭高纵无地，念远得忘思。\n欲寄江东弟，断肠梅满枝。",
        "dynasty": "宋",
        "collection_info": null
    },
    {
        "uuid": "862446d3adc8c09bce821b060745489f",
        "title": "寒食日呈庆伯",
        "author": "赵蕃",
        "content": "浩浩风兼雨，纷纷柳与花。\n不知春事减，但觉旅愁加。\n嗜酒谁明意，耽诗老不佳。\n无家对寒食，相与重成嗟。",
        "dynasty": "宋",
        "collection_info": null
    },
    {
        "uuid": "db6330e4fad09952fd33e5f5e753d536",
        "title": "又呈庆伯",
        "author": "赵蕃",
        "content": "下里又寒食，寒居犹去年。\n萧条花不见，牢落病仍缠。\n强起陪亲友，题诗未究宣。\n方欣好天色，云气復油然。",
        "dynasty": "宋",
        "collection_info": null
    },
    {
        "uuid": "bf7cf9f21d85db29b98555d89bd3aef0",
        "title": "咏牡丹",
        "author": "赵蕃",
        "content": "洛下谁移致，江南种得成。\n高株非自接，径尺信能盈。\n恨匪坚牢质，漫令城国倾。\n未宜贫舍有，风起莫多惊。",
        "dynasty": "宋",
        "collection_info": null
    },
    {
        "uuid": "17ea1be9cecd301aa76eeb41f81d86bc",
        "title": "三月二日同明叔过从礼观牡丹",
        "author": "赵蕃",
        "content": "新晴唤我出，负郭看花来。\n窈窕栏槛入，咄嗟尊俎开。\n嫣然同午醉，老矣怕春催。\n身羡双飞蝶，翩翩去却回。",
        "dynasty": "宋",
        "collection_info": null
    },
    {
        "uuid": "053aa8a6a0fa86f7f4be1415c90e306f",
        "title": "瓶梅",
        "author": "赵蕃",
        "content": "骤逢初粲粲，俨立更亭亭。\n汲井洗醉尽，倦谭挥麈停。\n搜诗未穷妙，能画孰遗形。\n风日人间苦，飞僊不假翎。",
        "dynasty": "宋",
        "collection_info": null
    },
    {
        "uuid": "c41593d716567e2bf8634e69d62818da",
        "title": "再题",
        "author": "赵蕃",
        "content": "旧岁只五日，晚梅能几枝。\n婆娑一尊酒，陶冶数篇诗。\n窗静游蜂寂，檐深立雀窥。\n书斋寂寞裏，藉尔对支颐。",
        "dynasty": "宋",
        "collection_info": null
    },
    {
        "uuid": "107f23427eb30fa0f1b22346895ddec9",
        "title": "题堂前梅花",
        "author": "赵蕃",
        "content": "废宅委尘埃，梅花亦自开。\n九泉无起日，双鬓有新摧。\n索莫生何理，飘零句易哀。\n若为归去晚，茅屋老苍苔。",
        "dynasty": "宋",
        "collection_info": null
    },
    {
        "uuid": "432d2d53c790449ad50f8def17a5a66f",
        "title": "客长沙邢园堂下梅花一萼先开有怀成父斯远二首  其一",
        "author": "赵蕃",
        "content": "老树发青枝，晴多雨亦奇。\n一花成独破，病眼得先窥。\n又作殊方见，还成寄远诗。\n不知闽与淛，何处念乖离。",
        "dynasty": "宋",
        "collection_info": null
    },
    {
        "uuid": "6e19e1421c83e818780dbf629228ba23",
        "title": "客长沙邢园堂下梅花一萼先开有怀成父斯远二首  其二",
        "author": "赵蕃",
        "content": "亦到溪南否，还能念我不。\n梅花今次第，客子政飘浮。\n师法真难得，微官盍罢休。\n饥寒还累我，寤寐只关忧。",
        "dynasty": "宋",
        "collection_info": null
    },
    {
        "uuid": "b943b74554e6c8e0083e6c505ba31f4f",
        "title": "咏梅六首  其一",
        "author": "赵蕃",
        "content": "十月江南路，梅花次第开。\n殊方孤病眼，高兴阙诗材。\n几日风鸣屋，连宵雨浥埃。\n曾令四郊觅，未见一枝来。",
        "dynasty": "宋",
        "collection_info": null
    },
    {
        "uuid": "4592669ef73f1e828ed61c76a8dbbaf2",
        "title": "咏梅六首  其二",
        "author": "赵蕃",
        "content": "腊前能几日，年后不多时。\n五岭无千里，东亭共一陲。\n胡为欺北客，未即见南枝。\n或谓冰霜候，还忧衣褐为。",
        "dynasty": "宋",
        "collection_info": null
    },
    {
        "uuid": "f11e2d9383e81c77809d4f8eee24baf7",
        "title": "咏梅六首  其三",
        "author": "赵蕃",
        "content": "老眼从昏翳，高情未脱遗。\n虽云谢能赋，政尔动相思。\n彼自无妍鄙，渠宁可磷缁。\n犹须藉名胜，相与厚襟期。",
        "dynasty": "宋",
        "collection_info": null
    },
    {
        "uuid": "4d7294d270b295fbf73f7a8a3d54cded",
        "title": "咏梅六首  其四",
        "author": "赵蕃",
        "content": "纵乏幽人宅，犹余大树祠。\n带山仍带水，宜饮亦宜诗。\n勿待全开后，当乘半放时。\n昏昏廓阴雾，皎皎上朝曦。",
        "dynasty": "宋",
        "collection_info": null
    },
    {
        "uuid": "50ebc656ea5d3f9dfda003ff8cb8b5a3",
        "title": "咏梅六首  其五",
        "author": "赵蕃",
        "content": "溪北溪南路，山前山后居。\n兴来随杖屦，意到总林庐。\n触目常怀尔，关心相忆余。\n虽然风月趣，千里故非疎。",
        "dynasty": "宋",
        "collection_info": null
    },
    {
        "uuid": "827a92d15d5eefd912c4b055cf314d54",
        "title": "咏梅六首  其六",
        "author": "赵蕃",
        "content": "几日寒如许，梅花好在不。\n汝虽甘寂寞，吾自念深幽。\n静坞无车马，清溪足鹭鸥。\n何当细扶杖，随处小迟留。",
        "dynasty": "宋",
        "collection_info": null
    },
    {
        "uuid": "a8e3cba0cb8b6e7a493dbdd22fa30919",
        "title": "十六日雨中忆梅花",
        "author": "赵蕃",
        "content": "莫问帆迟速，且看山晦明。\n赋诗忘意索，图画得天成。\n白髮应无种，流行讵有程。\n清霜可期至，郢树合争荣。",
        "dynasty": "宋",
        "collection_info": null
    },
    {
        "uuid": "034e464a7d9ffdc3c33a581cddfe534a",
        "title": "次韵何叔信书斋梅花",
        "author": "赵蕃",
        "content": "坐对窗中帙，起寻檐外花。\n因之观物化，藉以发天葩。\n一笑故无恙，百年终匪他。\n端殊苦心士，志失鬓先华。",
        "dynasty": "宋",
        "collection_info": null
    },
    {
        "uuid": "afbd0ed71d164510a9545392dafec6d6",
        "title": "严先辈诗送红梅次韵",
        "author": "赵蕃",
        "content": "尽道梅花白，能红又一奇。\n浑疑丹换骨，不是酒侵肌。\n看此敷腴色，思侬少壮时。\n盛年虽不再，犹拟岁寒知。",
        "dynasty": "宋",
        "collection_info": null
    },
    {
        "uuid": "ac9c6f65e65cec3d0d9795f3008c6ef1",
        "title": "植梅一株于厅事之后招丞及明叔同观倪严二先辈送酒陈簿送茶因以成集",
        "author": "赵蕃",
        "content": "有竹似吾家，无梅觉欠花。\n移将香索莫，来伴绿交加。\n好事适馈酒，诗情仍得茶。\n相过况非远，胜处莫令赊。",
        "dynasty": "宋",
        "collection_info": null
    },
    {
        "uuid": "f6dad41d290192fd9acc4652634ff602",
        "title": "和何叔信别种蜡梅韵",
        "author": "赵蕃",
        "content": "不识梅当牖，唯知竹映墙。\n脱成元似蜡，染就却殊黄。\n自是风神秀，宁由肌骨香。\n木犀虽琐碎，品色庶同方。",
        "dynasty": "宋",
        "collection_info": null
    },
    {
        "uuid": "4453735d886549980534dbf5558d3200",
        "title": "师契约看白莲",
        "author": "赵蕃",
        "content": "勿陋盆为沼，能生径尺莲。\n乍开冰刻镂，欲谢羽蹁跹。\n得意疑来鹭，凌波欲问仙。\n平生苕霅兴，拟借叶为船。",
        "dynasty": "宋",
        "collection_info": null
    },
    {
        "uuid": "4d9be3e8905fd6aa8d1a81592513e569",
        "title": "丛桂",
        "author": "赵蕃",
        "content": "漫道希为贵，那知伙不奢。\n江南故多桂，秋仲举敷花。\n往往因人好，萧萧得句佳。\n人谁不种菊，千载但陶家。",
        "dynasty": "宋",
        "collection_info": null
    },
    {
        "uuid": "f978b03921605d6916d390a45f084367",
        "title": "元之去非来邢园折牡丹酴醿碧桃以去",
        "author": "赵蕃",
        "content": "花取三英粲，时高两玉人。\n毋嫌应接费，要悟色香真。\n诗定一题纸，酒应多入唇。\n病夫方坐稳，幽独恐伤神。",
        "dynasty": "宋",
        "collection_info": null
    },
    {
        "uuid": "4b16abf67e479436eedb93a063eec2b6",
        "title": "理菊",
        "author": "赵蕃",
        "content": "携鉏乘夏雨，分菊待秋风。\n幽事常关我，闲居不负公。\n苔深连竹地，篱破接兰丛。\n更约儿童辈，须勤灌溉功。",
        "dynasty": "宋",
        "collection_info": null
    },
    {
        "uuid": "52a445c4ea5e4c3975e302adc301a467",
        "title": "暇日过在伯辱对菊置酒已焉甚醉得四十字",
        "author": "赵蕃",
        "content": "雨后江犹涨，霜前菊正繁。\n波光摇槛楯，花气入楹轩。\n病不胜杯勺，情欣接话言。\n兀然成径醉，涕唾老仍烦。",
        "dynasty": "宋",
        "collection_info": null
    },
    {
        "uuid": "15bab2b4c25452c3dd784da548a44471",
        "title": "窗前葵萱皆吐花成诗二首  其一",
        "author": "赵蕃",
        "content": "僮能去蓬藋，手自植葵萱。\n迭石就为砌，启窗因当轩。\n后先殊早晚，开敛共朝昏。\n长夏曷以度，幽花相与言。",
        "dynasty": "宋",
        "collection_info": null
    },
    {
        "uuid": "37440de88da284e7daed8f301523f7cc",
        "title": "窗前葵萱皆吐花成诗二首  其二",
        "author": "赵蕃",
        "content": "落去梅堪裹，乍开台更重。\n老怀非我独，幽质为谁容。\n短髮簪犹惜，高轩咏可供。\n还愁早衰歇，无以慰疎慵。",
        "dynasty": "宋",
        "collection_info": null
    },
    {
        "uuid": "7f23192840c34357465ce59c2c43392d",
        "title": "咏智门佛殿前凌霄花与斯远同作",
        "author": "赵蕃",
        "content": "桂栽初得地，藤附亦凌霄。\n层叶圆如葆，高花艳若烧。\n故能开续续，殊愈落飘飘。\n有木方思种，从僧会乞苗。",
        "dynasty": "宋",
        "collection_info": null
    },
    {
        "uuid": "46e5e6709f645b80e1667061b20d58dc",
        "title": "咏蕙",
        "author": "赵蕃",
        "content": "莫与兰争长，风期本自同。\n俱高汉赋上，并录楚词中。\n斛种当书屋，篮移自佛宫。\n更余千箇竹，相与慰诗穷。",
        "dynasty": "宋",
        "collection_info": null
    },
    {
        "uuid": "e4810806f33ce199322f4a128a313beb",
        "title": "蘐草",
        "author": "赵蕃",
        "content": "伯兮当日意，蘐也直云忘。\n岂是名兹草，真将种北堂。\n能丛又能干，非绛復非黄。\n开处阴当合，看时昼阅长。",
        "dynasty": "宋",
        "collection_info": null
    },
    {
        "uuid": "2445f38357a780f5568d6ae708fd491a",
        "title": "杨花",
        "author": "赵蕃",
        "content": "雨树蒙茸集，晴空散乱飞。\n若为能扑扑，何只咏依依。\n花裏浑迷蝶，风前屡点衣。\n未妨吹尽得，病起带宽围。",
        "dynasty": "宋",
        "collection_info": null
    },
    {
        "uuid": "5e4b8bd0dd431aff588ed23c0e12dfb5",
        "title": "蛱蝶",
        "author": "赵蕃",
        "content": "不逐春风去，仍当夏日长。\n一双还一隻，能白或能黄。\n恋恋不自已，翩翩空復狂。\n计功归实用，终日媿蜂房。",
        "dynasty": "宋",
        "collection_info": null
    },
    {
        "uuid": "a8ba563abef870d5ca80770aa6bdfb6d",
        "title": "偶得扫竹因培竹五字会仲威见过留与明叔同饭用此语成诗",
        "author": "赵蕃",
        "content": "扫竹因培竹，畏人非避人。\n跫然闻响屐，莞尔正欹巾。\n坐子竟日久，饭吾三韭贫。\n能来不嫌屡，梅底要深巡。",
        "dynasty": "宋",
        "collection_info": null
    },
    {
        "uuid": "1b319525b89068ca1af60a33abf5385b",
        "title": "斫病竹",
        "author": "赵蕃",
        "content": "采掘宁悭供，护持期有成。\n时今阅春夏，尔独意枯荣。\n琐碎日无影，萧骚风罢声。\n樵苏勿怀辱，而我岂无情。",
        "dynasty": "宋",
        "collection_info": null
    },
    {
        "uuid": "2c4302f596374075ce3d090f3cd7f5aa",
        "title": "新竹",
        "author": "赵蕃",
        "content": "新竹不数辈，岁悭非地贫。\n破苔方挺出，突屋已长身。\n未害少为贵，居同德有邻。\n山中乏朋友，舍尔復谁亲。",
        "dynasty": "宋",
        "collection_info": null
    },
    {
        "uuid": "76a457e67b3ee3bff2542d0a0c13f766",
        "title": "题新竹示韦德卿",
        "author": "赵蕃",
        "content": "戢戢初成茁，骎骎渐可竿。\n朝幽粉泪渍，午静箨声干。\n枝且胜栖羽，阴仍合翠寒。\n书斋有余暇，可以过予看。",
        "dynasty": "宋",
        "collection_info": null
    },
    {
        "uuid": "0a79d5ec5e78b73d1bc76082b7dccb28",
        "title": "竹径",
        "author": "赵蕃",
        "content": "一日犹思种，长年可不栽。\n初时丛足玩，岁久径成开。\n明月虽妨约，清风得叙怀。\n未须缘客扫，频肯为诗来。",
        "dynasty": "宋",
        "collection_info": null
    },
    {
        "uuid": "bf6f0524be4239030bef9b914dce64f4",
        "title": "种柏",
        "author": "赵蕃",
        "content": "插柳终惭桂，殷勤买柏栽。\n予如樗栎者，汝自栋梁才。\n今日藩篱护，他年风雨哀。\n人生朝暮尔，此物到云来。",
        "dynasty": "宋",
        "collection_info": null
    },
    {
        "uuid": "d60ac9a75e73642bccd33a596e601bf9",
        "title": "堂下梅一枝开迟而花极小疑地势使然感叹而作",
        "author": "赵蕃",
        "content": "梅发无衰盛，根生有瘠腴。\n都缘托地薄，故使着花癯。\n渺小吾怜尔，伶仃尔念吾。\n讵须诗欠兴，何用竹相娱。",
        "dynasty": "宋",
        "collection_info": null
    },
    {
        "uuid": "bbb17512cb23139cfa454e2d9bb77ccb",
        "title": "梅未开书四十字",
        "author": "赵蕃",
        "content": "地与南荒接，梅花合早开。\n如何长至后，不见一杖来。\n政尔缘霜早，多应待雨催。\n檐边有独树，日遶故千回。",
        "dynasty": "宋",
        "collection_info": null
    },
    {
        "uuid": "22323755779464c7d77686509cf0804d",
        "title": "约老谢丈及诸友寻梅",
        "author": "赵蕃",
        "content": "闻道梅花发，山边復水边。\n要穿居士屩，还傍野人船。\n盘礴须穷日，飘零忆去年。\n携壶虽我约，能赋属公先。",
        "dynasty": "宋",
        "collection_info": null
    },
    {
        "uuid": "d0616144e8593c66d4e903a03f91a9b6",
        "title": "梅微开復题",
        "author": "赵蕃",
        "content": "晨起浑无事，巡檐立久时。\n不惊新苦瘐，频忆旧题诗。\n次第开全树，搀先见一枝。\n故园春尚晚，折寄欲因谁。",
        "dynasty": "宋",
        "collection_info": null
    },
    {
        "uuid": "4f5bbc70088bd37b6994dac14afcf655",
        "title": "陈严二先生和前诗见示次韵报之",
        "author": "赵蕃",
        "content": "梅蕊何曾见，诗筒已再开。\n如怜今岁尽，唤起好春来。\n咫尺花当动，侵寻老故催。\n不知荣悴阅，更得几何回。",
        "dynasty": "宋",
        "collection_info": null
    },
    {
        "uuid": "7ff0d066441dfba7cbee7a7f669ebe4e",
        "title": "和答曹季永县尉用前韵见贻",
        "author": "赵蕃",
        "content": "旱久疑成疠，梅枯未得开。\n怅然因有句，作者剩能来。\n风日宁渠贷，光阴觉我催。\n却愁看欲尽，忆着首频回。",
        "dynasty": "宋",
        "collection_info": null
    },
    {
        "uuid": "74524e25c3f5daba388a4fca2ac83b12",
        "title": "梅骤开旋有落者",
        "author": "赵蕃",
        "content": "强说岁寒姿，曾无旬浃期。\n多缘风日苦，休道雪霜欺。\n烱烱方怀璧，依俯遽泣岐。\n飘零陌上土，收拾卷中诗。",
        "dynasty": "宋",
        "collection_info": null
    },
    {
        "uuid": "e6862778b4015c74b537a1ed894cfe29",
        "title": "梅且尽作四十字",
        "author": "赵蕃",
        "content": "江梅自癯瘠，挫抑岂多禁。\n未腊忧风雪，先春病雨阴。\n开时能慰眼，落去更关心。\n何以宽愁寂，村醪得屡斟。",
        "dynasty": "宋",
        "collection_info": null
    },
    {
        "uuid": "0a9bd1de2c52e103630766d0af7fa269",
        "title": "至节后犹未见梅疑旱使然",
        "author": "赵蕃",
        "content": "败砌初无菊，空林合有梅。\n如何长至后，不见一枝开。\n岂是春渝信，端缘旱作灾。\n蔬畦与麦壠，满目但黄埃。",
        "dynasty": "宋",
        "collection_info": null
    },
    {
        "uuid": "72e5c31d459c2fdfc71e7528c50f848f",
        "title": "和斯远西轩竹二首  其一",
        "author": "赵蕃",
        "content": "轩闢因松倒，轩深为竹成。\n山灵回俗驾，鸟语助诗鸣。\n客子息肩地，诸公携酒行。\n白头哀我独，青眼为渠横。",
        "dynasty": "宋",
        "collection_info": null
    },
    {
        "uuid": "7d8d26a90437e2a5b24a3a7f5c83de5f",
        "title": "和斯远西轩竹二首  其二",
        "author": "赵蕃",
        "content": "道上行人暍，林间释子幽。\n去无相趣迫，聊得小夷犹。\n竹树拥檐立，溪山随槛流。\n自非能赋者，常是欲眠休。",
        "dynasty": "宋",
        "collection_info": null
    },
    {
        "uuid": "f5c8ad062a176a2a9f59fdfb8f0cfd91",
        "title": "同成父弟访王亢宗遇周钦止同过圆通看竹二首  其一",
        "author": "赵蕃",
        "content": "访客因逢客，相携看竹来。\n径从林下转，门向水边开。\n高顾防惊鸟，徐行恐破苔。\n故嫌溪浅落，妨我泛舟回。",
        "dynasty": "宋",
        "collection_info": null
    },
    {
        "uuid": "6092c2d9602137cfbbcad52d4f6acd67",
        "title": "同成父弟访王亢宗遇周钦止同过圆通看竹二首  其二",
        "author": "赵蕃",
        "content": "邻圃代曾经，僧园种得成。\n不关新雨过，自是绝尘生。\n疎直能明眼，幽深足叙情。\n何当共携被，重此听秋声。",
        "dynasty": "宋",
        "collection_info": null
    },
    {
        "uuid": "13a16384fbba716566c6562f8bac865c",
        "title": "饮袁州惠仰山茶",
        "author": "赵蕃",
        "content": "黄溪方辍供，顿有仰山来。\n久怕羊肠险，小听松吹回。\n喜能浇渴肺，愁柰走饥雷。\n何日俱君谒，香凝燕寝开。",
        "dynasty": "宋",
        "collection_info": null
    },
    {
        "uuid": "6b7e296ae3307321189625c43a798385",
        "title": "大琛沽酒",
        "author": "赵蕃",
        "content": "吾州大琛酒，名不谢孤洲。\n女子亦知价，行人皆繫舟。\n西来滩过险，东上寺逢幽。\n未说千忧散，姑为一醉谋。",
        "dynasty": "宋",
        "collection_info": null
    },
    {
        "uuid": "08000aaa1b8c0958a1e4b77304dedcd0",
        "title": "邻居送梅子朱樱",
        "author": "赵蕃",
        "content": "山居蔬果少，口腹每劳人。\n梅子欣初食，樱桃併及新。\n供盐贫亦办，荐酪远无因。\n便可呼杯勺，数朝阴雨频。",
        "dynasty": "宋",
        "collection_info": null
    },
    {
        "uuid": "ad8118e683a7e0aabf038139003be216",
        "title": "萤火",
        "author": "赵蕃",
        "content": "浑忘生朽腐，直拟暮光辉。\n解烛书帷静，能添列宿稀。\n当风方自表，带雨忽成微。\n变灭无多理，荣枯会一归。",
        "dynasty": "宋",
        "collection_info": null
    },
    {
        "uuid": "27ef2bb26a515692aa17930a4d46fc94",
        "title": "赠墨二首  其一",
        "author": "赵蕃",
        "content": "奚李风流远，名家得自贤。\n粗能明款识，不暇别中边。\n岁计一丸足，痴人连屋悬。\n此生能几屐，兹士信超然。",
        "dynasty": "宋",
        "collection_info": null
    },
    {
        "uuid": "ab32c43f294d2dbc98e5974c9678d566",
        "title": "赠墨二首  其二",
        "author": "赵蕃",
        "content": "斲我千年质，成兹数寸瑿。\n当从黑白辨，岂问姓名题。\n愿效文章用，宁辞肌骨刲。\n先生无浪语，略为究端倪。",
        "dynasty": "宋",
        "collection_info": null
    },
    {
        "uuid": "03d33c6192ecd8dce8903b84aa5d4eb3",
        "title": "赠砚",
        "author": "赵蕃",
        "content": "一种端溪石，下岩滋别源。\n千金腾有翼，尺璧走非跟。\n自顾婆娑质，适堪椎钝根。\n终焉老茅屋，已矣献金门。",
        "dynasty": "宋",
        "collection_info": null
    },
    {
        "uuid": "a0ff6f0c3ebd8780ba2c84167eedb06d",
        "title": "砚答",
        "author": "赵蕃",
        "content": "食砚固可笑，砚枯还有云。\n先生信难说，吾事亦徒勤。\n岁久当消髀，研穷且断筋。\n不如因坠地，瘗得退之文。",
        "dynasty": "宋",
        "collection_info": null
    },
    {
        "uuid": "75cab0db44ab3fa22e25551a7d9cd6a2",
        "title": "读子进浙行诗轴中有二诗见寄次韵报之  其一",
        "author": "赵蕃",
        "content": "近有平安使，新诗得尽传。\n深怀行役苦，更忆弟昆贤。\n笠水鸱夷子，荆溪玉局僊。\n经行如有访，小为繫归船。",
        "dynasty": "宋",
        "collection_info": null
    },
    {
        "uuid": "4adb8f61b7ee93ccaf52a6aab2010707",
        "title": "读子进浙行诗轴中有二诗见寄次韵报之  其二",
        "author": "赵蕃",
        "content": "何夕佳风月，仍陪笑语清。\n依依数行李，了了尽平生。\n要使交游态，浑如手足情。\n居閒有此乐，那用占时名。",
        "dynasty": "宋",
        "collection_info": null
    },
    {
        "uuid": "3a68cdf1582abce1acf608bfc870651e",
        "title": "秀奕以文编垂示简之",
        "author": "赵蕃",
        "content": "每念新疎阔，还思旧倡酬。\n年龄故相并，文事孰能优。\n媿乏闻多益，难支问不休。\n黄陈有正派，舍是復何求。",
        "dynasty": "宋",
        "collection_info": null
    },
    {
        "uuid": "f1d589602109dbf2616ae04915615101",
        "title": "以近诗寄丘运使",
        "author": "赵蕃",
        "content": "古货自难买，良工徒苦心。\n谁能明致力，于此是知音。\n门第成乖隔，江湖阻滞淫。\n寄书因有使，还得附微吟。",
        "dynasty": "宋",
        "collection_info": null
    },
    {
        "uuid": "5d7bdeb69b5e2daadd1c40ecda0f1a87",
        "title": "呈林子方运使四首  其一",
        "author": "赵蕃",
        "content": "去岁都城客，传闻召节驰。\n深期遂披覩，得以叙乖离。\n竟復参差是，空成怅望兹。\n外台知不远，匹马敢言疲。",
        "dynasty": "宋",
        "collection_info": null
    },
    {
        "uuid": "58095861cd64855061c7e5acc775411b",
        "title": "呈林子方运使四首  其二",
        "author": "赵蕃",
        "content": "忆自梧州别，怀兹下榻勤。\n寸心长炯炯，尺素每云云。\n远地必迂报，高情真薄云。\n百年公几见，五十我无闻。",
        "dynasty": "宋",
        "collection_info": null
    },
    {
        "uuid": "e5732c970a08279431882a5983667f79",
        "title": "呈林子方运使四首  其三",
        "author": "赵蕃",
        "content": "一代推人物，诸生頼楷模。\n高风虽莫并，盛德本非孤。\n物望归台阁，官称復转输。\n澄清虽雅志，献纳政时须。",
        "dynasty": "宋",
        "collection_info": null
    },
    {
        "uuid": "5d05f634ce07a64a10bc9ccca8b312de",
        "title": "呈林子方运使四首  其四",
        "author": "赵蕃",
        "content": "白髮丝难理，青衫叶半枯。\n自怜谋斗食，敢作恸穷途。\n试问遥书札，何如迩坐隅。\n合江趋浩渺，分水忘崎岖。",
        "dynasty": "宋",
        "collection_info": null
    },
    {
        "uuid": "23bff141ca71a8d072a1c8e18bc65655",
        "title": "投曾原伯运使二首  其一",
        "author": "赵蕃",
        "content": "一自嘉禾见，于今岁几多。\n飞腾公可那，流落我如何。\n旧说金能点，今成镜失磨。\n未甘终痼疾，还復向医和。",
        "dynasty": "宋",
        "collection_info": null
    },
    {
        "uuid": "857735c86f6017a35f64a02effd5821d",
        "title": "投曾原伯运使二首  其二",
        "author": "赵蕃",
        "content": "远地书邮绝，长年属望劳。\n要期亲帚柄，宁惮学舟操。\n媿守藩篱小，难窥墙仞高。\n秋风满天地，不废候虫号。",
        "dynasty": "宋",
        "collection_info": null
    },
    {
        "uuid": "29dae61dac951956f62910c3cc852c47",
        "title": "以近诗寄尤运使",
        "author": "赵蕃",
        "content": "求识尤太史，泛舟维豫章。\n秋天值摇落，行色况苍茫。\n竟乏惊人句，莫升君子堂。\n学诗虽老矣，犹拟遍诸方。",
        "dynasty": "宋",
        "collection_info": null
    },
    {
        "uuid": "0bb49aba6c9aa7cbfbf6ee4377bb00f1",
        "title": "呈丘运使三首  其一",
        "author": "赵蕃",
        "content": "海内求名辈，如公得未多。\n风流正始士，艺达孔门科。\n愿识亦已久，陈诗无见诃。\n蒿蓬虽培塿，松柏自嵯峨。",
        "dynasty": "宋",
        "collection_info": null
    },
    {
        "uuid": "89a9388dd0bab93b2f968b18121e4a7d",
        "title": "呈丘运使三首  其二",
        "author": "赵蕃",
        "content": "奔逸闻千里，飞腾见九迁。\n禁途才咫尺，玉节屡回旋。\n看即自天下，催归夜席前。\n如怜落鸢外，为遣反驱边。",
        "dynasty": "宋",
        "collection_info": null
    },
    {
        "uuid": "ad11cba368c021d02ca0c680997e4117",
        "title": "呈丘运使三首  其三",
        "author": "赵蕃",
        "content": "从士二千里，学诗三十年。\n坐穷宁为此，将老岂其然。\n耻食陶奴米，羞言夷甫钱。\n相逢何用早，契合有忘年。",
        "dynasty": "宋",
        "collection_info": null
    },
    {
        "uuid": "5f73f9bd2fd9547cd34f0d0ad879bf3a",
        "title": "呈黄永新希二首  其一",
        "author": "赵蕃",
        "content": "江夏无双士，嘉禾百里君。\n信非今日吏，要与古人羣。\n阅世卧松柏，过前纷蚋蚊。\n熏莸自我别，青白在渠分。",
        "dynasty": "宋",
        "collection_info": null
    },
    {
        "uuid": "b769e7a26b8e371ddd5bc65f954bcb07",
        "title": "呈黄永新希二首  其二",
        "author": "赵蕃",
        "content": "偶作空房寓，频成假日从。\n平生壮诗胆，一见怯谭锋。\n天地虽云碍，江湖讵不容。\n终南捷径绝，衡岳卧图逢。",
        "dynasty": "宋",
        "collection_info": null
    },
    {
        "uuid": "1b60521bbe9cb84111be58db41e0a52d",
        "title": "呈张太平三首  其一",
        "author": "赵蕃",
        "content": "游日甘泉旧，如公孰与先。\n内虽资献纳，外乃藉蕃宣。\n今日江淮地，宁惟牧守权。\n功名端未晚，勉力继青毡。",
        "dynasty": "宋",
        "collection_info": null
    },
    {
        "uuid": "be6cd97b43ab7701dcd14aa5a5393311",
        "title": "呈张太平三首  其二",
        "author": "赵蕃",
        "content": "贵者多骄士，古然宁迩来。\n惟公独超俗，片善靡遗才。\n誉已满台阁，勤方散草莱。\n深知桃李径，不为看花栽。",
        "dynasty": "宋",
        "collection_info": null
    },
    {
        "uuid": "4d38e711a66477253afec3652f74e37a",
        "title": "呈张太平三首  其三",
        "author": "赵蕃",
        "content": "门墙十五载，每见辱加亲。\n老至名不立，道乖家转贫。\n世谁能我及，志欲向公申。\n剩欲搜诗献，青山恐笑人。",
        "dynasty": "宋",
        "collection_info": null
    },
    {
        "uuid": "25ac191a6b138e4bb0741532d0e1feb7",
        "title": "送刘通判二首  其一",
        "author": "赵蕃",
        "content": "射策今晁董，摛词昔左班。\n题舆已最课，召节待遄颁。\n鹏背九万里，龙媒十二闲。\n除书看台阁，盛事耸荆蛮。",
        "dynasty": "宋",
        "collection_info": null
    },
    {
        "uuid": "c57a0a56a2bee1ac0491278cf2f9a84c",
        "title": "送刘通判二首  其二",
        "author": "赵蕃",
        "content": "国祚重兴后，人才应运生。\n端殊飞紫鷟，亦异梦长庚。\n大半庙堂用，若为州县更。\n垂弧贺今日，连茹徯兹行。",
        "dynasty": "宋",
        "collection_info": null
    },
    {
        "uuid": "b7e7b663c455d1b852a1341c485d5e64",
        "title": "寄赵信州一叔二首  其一",
        "author": "赵蕃",
        "content": "蓬山辞上直，番国唤回舟。\n旧事超千佛，兹行夺万牛。\n未除真学士，且列古诸侯。\n诏旨防敦迫，民言愿借留。",
        "dynasty": "宋",
        "collection_info": null
    },
    {
        "uuid": "1f40a2f5ca0d25d199cafcd481e3c6bd",
        "title": "寄赵信州一叔二首  其二",
        "author": "赵蕃",
        "content": "官梅亲手种，山阁听僧修。\n授简惭吾事，登高企胜流。\n葭莩元有託，桑梓近临州。\n媿我资身拙，从公但食谋。",
        "dynasty": "宋",
        "collection_info": null
    },
    {
        "uuid": "6f7d2dcca5c029b01f630d0450879681",
        "title": "呈葛抚州二首  其一",
        "author": "赵蕃",
        "content": "人物与江山，风流适比肩。\n家声自勾漏，出守更临川。\n美政人人说，新诗句句传。\n五言成漫兴，一见岂无缘。",
        "dynasty": "宋",
        "collection_info": null
    },
    {
        "uuid": "fb8c08b414fb667adb3f86e5ae6d4dce",
        "title": "呈葛抚州二首  其二",
        "author": "赵蕃",
        "content": "试说临川郡，江西第一州。\n晏王今邑子，颜谢古诸侯。\n未觉流风远，端知物望优。\n岘山犹得拟，湛辈肯容不。",
        "dynasty": "宋",
        "collection_info": null
    },
    {
        "uuid": "40a93dc35410434b06cd7fc3407495d6",
        "title": "与李潭州椿寿翁五首  其一",
        "author": "赵蕃",
        "content": "荷橐上甘泉，居多政府迁。\n胡为抗章谢，而必退身全。\n自计虽良已，人贤讵舍旃。\n吾心故公尔，斯道合幡然。",
        "dynasty": "宋",
        "collection_info": null
    },
    {
        "uuid": "d34c08116c1e03a30d94ad43667608bf",
        "title": "与李潭州椿寿翁五首  其二",
        "author": "赵蕃",
        "content": "疏去良臣散，文兴大老归。\n能忘缪公侧，何有步兵几。\n暴虎无苛政，鸣冈览德辉。\n辈虽参落落，业且相巍巍。",
        "dynasty": "宋",
        "collection_info": null
    },
    {
        "uuid": "c02be5b2b8816fed91831a3976e7e2e3",
        "title": "与李潭州椿寿翁五首  其三",
        "author": "赵蕃",
        "content": "今代长沙帅，当年汉李膺。\n登门故未易，为御亦堪矜。\n嗜好虽章句，经营在斗升。\n青衫旧蓝缕，白髮近鬅鬙。",
        "dynasty": "宋",
        "collection_info": null
    },
    {
        "uuid": "829ba91fe83e47cfb84e284f73cfa96b",
        "title": "与李潭州椿寿翁五首  其四",
        "author": "赵蕃",
        "content": "万里沅湘路，千年贾屈文。\n迹同探禹穴，心每望尧云。\n未说渺茫隠，长思矍铄勋。\n不应迷出处，四十畏无闻。",
        "dynasty": "宋",
        "collection_info": null
    },
    {
        "uuid": "6c62ef0131ae559a42f06988da658d07",
        "title": "与李潭州椿寿翁五首  其五",
        "author": "赵蕃",
        "content": "日夜霜风急，东西客路昏。\n诗方学蛮语，病昔似文园。\n俯上辕门谒，愁干节制尊。\n顽疎宁自昧，剪拂望深恩。",
        "dynasty": "宋",
        "collection_info": null
    },
    {
        "uuid": "8bfc640fd73cf370dc442566764812e1",
        "title": "呈李赣州四首  其一",
        "author": "赵蕃",
        "content": "忆昔重湖北，逢人问处州。\n寄书宁尽达，觅使苦无由。\n风月无离阔，山川自阻修。\n那知远游棹，又傍昔年洲。",
        "dynasty": "宋",
        "collection_info": null
    },
    {
        "uuid": "f845becb6731e2052303cb64689e6d4f",
        "title": "呈李赣州四首  其二",
        "author": "赵蕃",
        "content": "见自长台数，于今十五年。\n虽云公偃薄，政坐我迍邅。\n苦志思重写，愁肠不易煎。\n却怜难掩处，霜髮半萧然。",
        "dynasty": "宋",
        "collection_info": null
    },
    {
        "uuid": "5696b6d37edd74d76979c50423bd9832",
        "title": "呈李赣州四首  其三",
        "author": "赵蕃",
        "content": "安否每难问，姓名今得通。\n久忧埋积雪，大喜得春风。\n与世故多识，如公能几同。\n既欣还有感，愁对海棠丛。",
        "dynasty": "宋",
        "collection_info": null
    },
    {
        "uuid": "39537f9e4cb6020acef08e4614e51443",
        "title": "呈李赣州四首  其四",
        "author": "赵蕃",
        "content": "学时元草草，赋就每匆匆。\n竟復无真好，空令坐枉穷。\n春风纔乱鸟，秋雨又鸣蛩。\n笑我胡为者，真成浪自攻。",
        "dynasty": "宋",
        "collection_info": null
    },
    {
        "uuid": "73685862d416b4d909a072d08b72540d",
        "title": "赠刘进父监庙四首  其一",
        "author": "赵蕃",
        "content": "退士今安有，微官讵足旌。\n茹蔬知味薄，不饮见神清。\n要是高其事，况堪诗有声。\n淮南人物论，是亦一权衡。",
        "dynasty": "宋",
        "collection_info": null
    },
    {
        "uuid": "5bcd29418541d43e96782af6ba693509",
        "title": "赠刘进父监庙四首  其二",
        "author": "赵蕃",
        "content": "北客自无几，老亲宁重论。\n客居谁肯记，郊寺辱深存。\n厚义真难得，高情独见敦。\n寒灯仍薄粥，相与话黄昏。",
        "dynasty": "宋",
        "collection_info": null
    },
    {
        "uuid": "b1cba8e7bc2bc78174aa3de4819714d0",
        "title": "赠刘进父监庙四首  其三",
        "author": "赵蕃",
        "content": "彼美南山石，槎牙更贯之。\n道虽横至宝，谁復赏奇姿。\n叹息已云屡，写摹尝有诗。\n吾曹从行者，名字亦俱垂。",
        "dynasty": "宋",
        "collection_info": null
    },
    {
        "uuid": "f23e52074582988fc067204680aa6e65",
        "title": "赠刘进父监庙四首  其四",
        "author": "赵蕃",
        "content": "岁晚戒行路，问君何远征。\n风霜虽自苦，坟墓不胜情。\n南徙计岂得，北归边未平。\n非惟慕严父，抑亦念难兄。",
        "dynasty": "宋",
        "collection_info": null
    },
    {
        "uuid": "39160e04f92248d6d8dc06855b4813d1",
        "title": "呈杨谨仲监庙三首  其一",
        "author": "赵蕃",
        "content": "祇道无前辈，于今识后凋。\n形容犹矍铄，鬓髮自飘萧。\n早日破万卷，暮龄甘一瓢。\n纷纷盈郑卫，洗耳骤闻韶。",
        "dynasty": "宋",
        "collection_info": null
    },
    {
        "uuid": "4a5910d8191ac2b065cc95d6b1a090b8",
        "title": "呈杨谨仲监庙三首  其二",
        "author": "赵蕃",
        "content": "刘孔何如士，欧苏敢并行。\n江山故好在，人士熟知名。\n道遇澄清使，为言月旦评。\n经过纔一见，已似慰平生。",
        "dynasty": "宋",
        "collection_info": null
    },
    {
        "uuid": "d290ade453a56f120dbe9198e9d0b6d0",
        "title": "呈杨谨仲监庙三首  其三",
        "author": "赵蕃",
        "content": "地占清江胜，居兼水竹幽。\n衡门阻静僻，高卧乐优游。\n深雾隠玄豹，沧波翻白鸥。\n弓旌不可挽，刍牧政旁搜。",
        "dynasty": "宋",
        "collection_info": null
    },
    {
        "uuid": "5fb576684465d89f4b4a3275a9480a9e",
        "title": "十八日分谒升德庙过江作",
        "author": "赵蕃",
        "content": "命有丛祠事，晨兴敢惮勤。\n渚沙微隠艇，山木总藏云。\n雨势纷未已，诗材怳见分。\n中流更回首，片片媿鸥羣。",
        "dynasty": "宋",
        "collection_info": null
    },
    {
        "uuid": "e75c460535c8c9c36afc5ea413fc04bb",
        "title": "寄峡州使君郭郎中三首  其一",
        "author": "赵蕃",
        "content": "汉代郭林宗，词场继国风。\n郎官曾赐被，刺史蹔凭熊。\n为客留工部，移官滞酒翁。\n淮阳岂为薄，无恨不居中。",
        "dynasty": "宋",
        "collection_info": null
    },
    {
        "uuid": "b60f51aa6378961375645af5428edd16",
        "title": "寄峡州使君郭郎中三首  其二",
        "author": "赵蕃",
        "content": "何处观文献，如公尚典刑。\n诗先获麟作，字本换鹅经。\n牛斗漫宝气，虚危须德星。\n无为偃薄计，不晚诏除听。",
        "dynasty": "宋",
        "collection_info": null
    },
    {
        "uuid": "7aa57883af326e2441414716df5ec0be",
        "title": "寄峡州使君郭郎中三首  其三",
        "author": "赵蕃",
        "content": "契自西台叙，亲从昭德论。\n名声盖前辈，牢落媿清门。\n既见未知日，因风聊自存。\n祇愁千里面，识我故尘昏。",
        "dynasty": "宋",
        "collection_info": null
    },
    {
        "uuid": "a162d5e5ad1d2cc9f59f6e78187e8f8a",
        "title": "冯守生日  其一",
        "author": "赵蕃",
        "content": "西汉冯君裔，康时万石家。\n治边清鼓角，劝课足桑麻。\n诞日今年再，欢声阖境譁。\n无言政长夏，亦可醉流霞。",
        "dynasty": "宋",
        "collection_info": null
    },
    {
        "uuid": "c4d351261b5d332353867360195403ab",
        "title": "冯守生日  其二",
        "author": "赵蕃",
        "content": "报政期年外，裏言朝夕间。\n省郎何太晚，召节看遄颁。\n屡上熏风殿，行参玉笋班。\n故应怜末掾，牢落尚羣蛮。",
        "dynasty": "宋",
        "collection_info": null
    },
    {
        "uuid": "ba3970b086ed1b9edc6c455f0778b442",
        "title": "移官巴陵行有日矣书呈唐德舆程士和梁和仲于去非段元衡邢大声七首  其一",
        "author": "赵蕃",
        "content": "骤雨落还收，余寒去却留。\n飘零梅树底，髣髴杏梢头。\n酒有连朝病，诗从一笑求。\n平生湖海兴，又復具扁舟。",
        "dynasty": "宋",
        "collection_info": null
    },
    {
        "uuid": "45ee6979785baa8536ff08bb9f43f542",
        "title": "移官巴陵行有日矣书呈唐德舆程士和梁和仲于去非段元衡邢大声七首  其二",
        "author": "赵蕃",
        "content": "门户怜非寄，声名叹不羣。\n倦游俱楚子，旧识记番君。\n去觅江山助，行思风月分。\n诗成如枉寄，亦足张吾军。",
        "dynasty": "宋",
        "collection_info": null
    },
    {
        "uuid": "01dbaa47879deaa08b3a86700a80c392",
        "title": "移官巴陵行有日矣书呈唐德舆程士和梁和仲于去非段元衡邢大声七首  其三",
        "author": "赵蕃",
        "content": "问认书能数，飘流见愈亲。\n通家如弟数，受赐亦州民。\n渺莽重湖路，羁栖一病身。\n欲行行未得，风雨况频频。",
        "dynasty": "宋",
        "collection_info": null
    },
    {
        "uuid": "472fe72a21b60409dfa2e427320f2eca",
        "title": "移官巴陵行有日矣书呈唐德舆程士和梁和仲于去非段元衡邢大声七首  其四",
        "author": "赵蕃",
        "content": "太史羲皇上，嵩山季孟间。\n诸孙均内外，文采被斓斑。\n顾我何足数，遗风莫可攀。\n知音愧流水，仰止在高山。",
        "dynasty": "宋",
        "collection_info": null
    },
    {
        "uuid": "afc99b75bf6e1fd79df0a16ddcb888dc",
        "title": "移官巴陵行有日矣书呈唐德舆程士和梁和仲于去非段元衡邢大声七首  其五",
        "author": "赵蕃",
        "content": "有集能行世，初疑是古人。\n大波皆汹涌，小石亦嶙峋。\n时誉归雠校，微官尚徼巡。\n竹塘春水满，双鶒会飞驯。",
        "dynasty": "宋",
        "collection_info": null
    },
    {
        "uuid": "0aef6f0ec20a3a18ef1e51bdc70cb5e1",
        "title": "移官巴陵行有日矣书呈唐德舆程士和梁和仲于去非段元衡邢大声七首  其六",
        "author": "赵蕃",
        "content": "客裏仍为客，天边懒问天。\n春风几经历，老病一蹁跹。\n君句真严律，侬诗但散禅。\n锦囊如许借，不惮手亲传。",
        "dynasty": "宋",
        "collection_info": null
    },
    {
        "uuid": "be3699e20a5ed23a036007c1e16276f7",
        "title": "移官巴陵行有日矣书呈唐德舆程士和梁和仲于去非段元衡邢大声七首  其七",
        "author": "赵蕃",
        "content": "只道花争发，那知雨较迟。\n病躯犹故絮，霜鬓益新丝。\n鄙性岂耽酒，写怀聊赋诗。\n经过顿能尔，无久溷公为。",
        "dynasty": "宋",
        "collection_info": null
    },
    {
        "uuid": "046c9a4eab73c6a5dca50a8151967591",
        "title": "诸公皆和诗再用韵併属湛挺之七首  其一",
        "author": "赵蕃",
        "content": "谊也期淹速，渊乎任去留。\n服来占夏首，归去及春头。\n岂必忧怀累，当从乐处求。\n控揣终异物，窈窕一孤舟。",
        "dynasty": "宋",
        "collection_info": null
    },
    {
        "uuid": "a71d39129ff223ee91d50b36b64425e9",
        "title": "诸公皆和诗再用韵併属湛挺之七首  其二",
        "author": "赵蕃",
        "content": "戢戢一天翮，纷纷凡马羣。\n回头异生死，对面或公君。\n渐欲熏莸等，反嫌黑白分。\n居然撄众怒，政尔怯孤军。",
        "dynasty": "宋",
        "collection_info": null
    },
    {
        "uuid": "b468f73f0f5107930faafc7cbd39054f",
        "title": "诸公皆和诗再用韵併属湛挺之七首  其三",
        "author": "赵蕃",
        "content": "翰墨平生友，江山数面亲。\n诵骚悲楚国，访古失秦民。\n丘壑岂无趣，尘埃空此身。\n风行思数数，粮食厌频频。",
        "dynasty": "宋",
        "collection_info": null
    },
    {
        "uuid": "4cd7dc3298aaeb9e18f24bf51b9ac22f",
        "title": "诸公皆和诗再用韵併属湛挺之七首  其四",
        "author": "赵蕃",
        "content": "吴楚他乡外，沅湘久客间。\n已知身若赘，讵惜鬓成斑。\n酒债贫常有，诗坛老倦攀。\n穷猿难择木，怨鹤望还山。",
        "dynasty": "宋",
        "collection_info": null
    },
    {
        "uuid": "8361645a17d5af193dd5459e44365473",
        "title": "诸公皆和诗再用韵併属湛挺之七首  其五",
        "author": "赵蕃",
        "content": "和我閒中句，俱来作者人。\n步吟才勃窣，耸咏忽嶙峋。\n浪说能声喜，端虞试问巡。\n天资固有分，野性杂难驯。",
        "dynasty": "宋",
        "collection_info": null
    },
    {
        "uuid": "6400b007026cdd2b07322e079f379f51",
        "title": "诸公皆和诗再用韵併属湛挺之七首  其六",
        "author": "赵蕃",
        "content": "投老知何地，此生休问天。\n未须悲坎轲，聊復寄蹁跹。\n但觉官如缚，浑忘诗似禅。\n不堪儿子诵，敢望故人传。",
        "dynasty": "宋",
        "collection_info": null
    },
    {
        "uuid": "bb70b59a943781db667852fe6ec89ac3",
        "title": "诸公皆和诗再用韵併属湛挺之七首  其七",
        "author": "赵蕃",
        "content": "旧作游梁倦，今成去鲁迟。\n跳珠先集霰，冻雨乱棼丝。\n萧瑟夜来酒，悲凉别后诗。\n洞庭归雁蚤，枉寄莫迟为。",
        "dynasty": "宋",
        "collection_info": null
    },
    {
        "uuid": "75b8b3ccb0666cab45120464e0c3801f",
        "title": "既别晦庵復成二诗呈之近欲同游善权不果临行录其湖北道中诗一轴  其一",
        "author": "赵蕃",
        "content": "既返山前棹，还斟枕上杯。\n雪飞如唤住，鴈叫苦催回。\n金濑半篙绿，石亭千树梅。\n竟孤陪李郭，亦愧匪邹枚。",
        "dynasty": "宋",
        "collection_info": null
    },
    {
        "uuid": "190ed999285685102696fcd53ee329e1",
        "title": "既别晦庵復成二诗呈之近欲同游善权不果临行录其湖北道中诗一轴  其二",
        "author": "赵蕃",
        "content": "去始丰城剑，还终大仰禅。\n纵横几诗句，摹写百山川。\n竹使承流日，蓬山促召年。\n侬行亦何为，白首使如迁。",
        "dynasty": "宋",
        "collection_info": null
    },
    {
        "uuid": "a23c45b422ba761f52829852f621a3df",
        "title": "玉汝置酒招二十一丈同之鄙句奉呈",
        "author": "赵蕃",
        "content": "薄宦一鷄肋，饱霜双蟹螯。\n祗言成尔负，那卜会吾曹。\n我已媿蓬鬓，君俱追锦袍。\n团团石头月，其下走江涛。",
        "dynasty": "宋",
        "collection_info": null
    },
    {
        "uuid": "af57100081a99d1d627ea5da67b2f7d0",
        "title": "贾丈用昂字韵作诗中有见及復用韵奉呈併简徐谢二丈",
        "author": "赵蕃",
        "content": "人谓先生老，诗坛近一昂。\n共知文力健，何有鬓毛霜。\n自料才非敌，从今气减狂。\n同宗有徐谢，我亦漫窥墙。",
        "dynasty": "宋",
        "collection_info": null
    },
    {
        "uuid": "0d85224eaa88827f20500a3e9e192281",
        "title": "呈叔骥和叔",
        "author": "赵蕃",
        "content": "吴楚山川隔，埙箎笑语欢。\n柳迟因积雪，梅悴坐余寒。\n痛饮还忧病，离愁孰可宽。\n故非元与白，压倒又何难。",
        "dynasty": "宋",
        "collection_info": null
    },
    {
        "uuid": "431eecd46ea68fa95a702a4ec59fad2e",
        "title": "二十一日晚呈全真沅陵师契",
        "author": "赵蕃",
        "content": "酒味虽云薄，谈端却甚长。\n过从未能数，咫尺每相望。\n几念乘羸出，还嫌触热妨。\n檐昏书掩卷，月晚坐移床。",
        "dynasty": "宋",
        "collection_info": null
    },
    {
        "uuid": "770529c9cb5e4d27c93a07211f3c29e1",
        "title": "呈毛伯明李叔器",
        "author": "赵蕃",
        "content": "阴雨春三月，倦游天一隅。\n故难同类我，还復叹犹吾。\n不惑防终蔽，无闻恐遂愚。\n犹欣得师友，可以慰羁孤。",
        "dynasty": "宋",
        "collection_info": null
    },
    {
        "uuid": "ece0cadd042be03da72be4a6c0ac083c",
        "title": "寄汤司谏",
        "author": "赵蕃",
        "content": "自发袁州使，侵寻復暮春。\n何人话安否，官路政艰辛。\n章贡未归客，湘沅薄宦人。\n何当一倾盖，肯作白头新。",
        "dynasty": "宋",
        "collection_info": null
    },
    {
        "uuid": "6fb1dc9c42c666c2c043817425dfbb8f",
        "title": "寄谢汤司谏二首  其一",
        "author": "赵蕃",
        "content": "十往九不报，好辞开几番。\n夸张示朋友，问讯异寒温。\n岂必待倾盖，何时真扫门。\n绝胜东阁下，布粟对公孙。",
        "dynasty": "宋",
        "collection_info": null
    },
    {
        "uuid": "7f4c55f52817da259870e3568d9a0cf8",
        "title": "寄谢汤司谏二首  其二",
        "author": "赵蕃",
        "content": "章水清初涨，梅花雪正飞。\n不惟催我去，似亦待公归。\n有弟能频说，高情真见几。\n男儿出处耳，麟阁与渔矶。",
        "dynasty": "宋",
        "collection_info": null
    },
    {
        "uuid": "e507ba24e2ffd1516d47c30f4fad3ce2",
        "title": "送湛挺之提干自武陵迎侍于侯官兼寄铅山尉曹马庄父二首  其一",
        "author": "赵蕃",
        "content": "太学声名旧，文昌荐墨珍。\n铨曹略常调，幕府得嘉宾。\n使檄辞南楚，安舆发故闽。\n春风满行色，有赋不妨新。",
        "dynasty": "宋",
        "collection_info": null
    },
    {
        "uuid": "7729df6ff2fb68878326c4f3cdbc0f8c",
        "title": "送湛挺之提干自武陵迎侍于侯官兼寄铅山尉曹马庄父二首  其二",
        "author": "赵蕃",
        "content": "未历番君国，先乘汭口船。\n春波元甚驶，顺水岂劳牵。\n我去殆同适，公行真若仙。\n壶头虽不远，不见马文渊。",
        "dynasty": "宋",
        "collection_info": null
    },
    {
        "uuid": "2c39a2dee18aadb02524c8202d99d57b",
        "title": "寄吴吏部三首  其一",
        "author": "赵蕃",
        "content": "捩眼看翱翔，经年尚省郎。\n诏除应迩日，传播未遐方。\n渺渺山连蜀，滔滔水接湘。\n有怀虽昼夜，其奈道涂长。",
        "dynasty": "宋",
        "collection_info": null
    },
    {
        "uuid": "2f2843f044f409523a74b9df7ca5b0d5",
        "title": "寄吴吏部三首  其二",
        "author": "赵蕃",
        "content": "元日送朝天，侵寻又一年。\n无诗供猥诵，有志辱哀怜。\n茅屋苍苔合，芳洲杜若搴。\n去留俱未遂，两鬓已苍然。",
        "dynasty": "宋",
        "collection_info": null
    },
    {
        "uuid": "92fb0e97965cad6bb5c7e3f32fcfd424",
        "title": "寄吴吏部三首  其三",
        "author": "赵蕃",
        "content": "梅逐轻冰泮，春从细草生。\n孤山应最早，假日想频行。\n竹阁思贤意，菊泉招隠情。\n柰渠歌鼓竞，使我鹭鸥惊。",
        "dynasty": "宋",
        "collection_info": null
    },
    {
        "uuid": "0dbdd990ceeb00e85de677b5abfb01b6",
        "title": "呈王平江二首  其一",
        "author": "赵蕃",
        "content": "倦着尚书履，闲凝燕寝香。\n声犹传汉殿，句岂羡韦郎。\n偃泊姑铃阁，遄归定玉堂。\n不惟资献纳，政復用文章。",
        "dynasty": "宋",
        "collection_info": null
    },
    {
        "uuid": "1c2891f6359ddda257c4ac544c8d2fc2",
        "title": "呈王平江二首  其二",
        "author": "赵蕃",
        "content": "先生自词伯，举世孰诗人。\n纵不藏人善，惭无佳句新。\n每怀青眼旧，应念白头贫。\n未弭沅湘楫，蒸湘復问津。",
        "dynasty": "宋",
        "collection_info": null
    },
    {
        "uuid": "fe5aaf42f8f87cfb3d4479cdc3e703d8",
        "title": "赠张次律司理三首  其一",
        "author": "赵蕃",
        "content": "长沙有贤掾，京兆出名门。\n笔力追前辈，阴功及后昆。\n龙门首加荐，枢府旧弥敦。\n看即飞腾去，宁当寻尺论。",
        "dynasty": "宋",
        "collection_info": null
    },
    {
        "uuid": "3a5f8ee6a20262f70bccfadd79216c5c",
        "title": "赠张次律司理三首  其二",
        "author": "赵蕃",
        "content": "及是凡几见，于今乃白头。\n殷勤蒙饭设，缓急与医谋。\n夫子自为德，畸人何足忧。\n诸家何所历，更有若人不。",
        "dynasty": "宋",
        "collection_info": null
    },
    {
        "uuid": "bc3038b067c8734e431e18df749b689f",
        "title": "赠张次律司理三首  其三",
        "author": "赵蕃",
        "content": "长沙今十日，曾未及湘山。\n旧疾痁频作，方炉火自跧。\n风高知木脱，雨细念梅斑。\n飘泊方兹始，林园未遽还。",
        "dynasty": "宋",
        "collection_info": null
    },
    {
        "uuid": "aa98eff86bbf532f68b5e45600a73517",
        "title": "次韵师契诗中及赈贷事",
        "author": "赵蕃",
        "content": "督赋停勾赤，开仓体诏黄。\n旧唯优附郭，近乃略诸乡。\n天意终深恤，人谋岂尽长。\n要须梅雨歇，快放麦风凉。",
        "dynasty": "宋",
        "collection_info": null
    },
    {
        "uuid": "ad617e527fa4aef0b3ecd2b3a45c20c0",
        "title": "早出小北门",
        "author": "赵蕃",
        "content": "闻道灊皖下，杂然仙佛居。\n心期穷杖屦，宿昔戒车舆。\n晨起先僧磬，逢人尽趁虚。\n烟霏欣在望，风露尽侵裾。",
        "dynasty": "宋",
        "collection_info": null
    },
    {
        "uuid": "30026ff1868b76b7b62c3b19faa48c7a",
        "title": "夜赋二首  其一",
        "author": "赵蕃",
        "content": "欲寐已成寤，暂欣还作悲。\n三更风雨听，四海友朋思。\n拊榻虫频息，挑灯鼠屡窥。\n莫呼僮仆觉，翻到自题诗。",
        "dynasty": "宋",
        "collection_info": null
    },
    {
        "uuid": "91ee2204421c2d3795380b88bb1bb1f3",
        "title": "夜赋二首  其二",
        "author": "赵蕃",
        "content": "下上严婺路，往来苕霅舟。\n何胜百篇咏，不啻十年游。\n志愿终渔钓，经蹊熟鹭鸥。\n清风慕唐汉，高友得孙刘。",
        "dynasty": "宋",
        "collection_info": null
    },
    {
        "uuid": "3fcbbd1a8389d61fbee27affabbfe218",
        "title": "二十日同官相约过水乡蕃雨中先至偶成二诗  其一",
        "author": "赵蕃",
        "content": "约客客来至，寻诗诗偶生。\n秋如惊柳色，雨未改荷声。\n渺渺江湖趣，悠悠鸥鹭盟。\n意虽能浩荡，笔乃欠纵横。",
        "dynasty": "宋",
        "collection_info": null
    },
    {
        "uuid": "01ea3a10ea944acac8671068c563e218",
        "title": "二十日同官相约过水乡蕃雨中先至偶成二诗  其二",
        "author": "赵蕃",
        "content": "此雨不易得，有秋端可期。\n微官如饱饭，余事亦穷诗。\n鷄远村场听，鸠深客路疑。\n是身真已老，何事此长羁。",
        "dynasty": "宋",
        "collection_info": null
    },
    {
        "uuid": "0fb795a789f22a94f748aea4de961e87",
        "title": "秉文以田事入村归而寄之二首  其一",
        "author": "赵蕃",
        "content": "村村穫稻急，得得跨馿行。\n别野片时役，好诗无数成。\n羸躯难并出，病眼待渠明。\n落日斜犹挂，凉风晚更生。",
        "dynasty": "宋",
        "collection_info": null
    },
    {
        "uuid": "9bbeaaaf4f751d6e3e50f3d2a21ea620",
        "title": "秉文以田事入村归而寄之二首  其二",
        "author": "赵蕃",
        "content": "屡雨不濡土，凉风兹已秋。\n不知今岁事，定获几分收。\n日籴每怀虑，岁余当逭忧。\n题诗纔纸尾，又起望云头。",
        "dynasty": "宋",
        "collection_info": null
    },
    {
        "uuid": "9b160686613b7a43053092cb3fba240d",
        "title": "伯威和章记祥符定交云尔蕃之次韵曾未及此再用韵作二首后一首重寄伯山尚留太和伯威诗乃去腊既望写四月晦蕃始得之  其一",
        "author": "赵蕃",
        "content": "前贤嗟不及，夫子盖其流。\n海内闻诗熟，言间惬意投。\n午暄同静庑，暮雪阻高楼。\n别似崇晨耳，一年今半休。",
        "dynasty": "宋",
        "collection_info": null
    },
    {
        "uuid": "e7a696c19bb12e3d141f7dd9a570d428",
        "title": "伯威和章记祥符定交云尔蕃之次韵曾未及此再用韵作二首后一首重寄伯山尚留太和伯威诗乃去腊既望写四月晦蕃始得之  其二",
        "author": "赵蕃",
        "content": "不作山王咏，故闻嵇阮流。\n龙渊失珍袭，猿木悔穷投。\n子句成江阁，余怀限戍楼。\n碧云嗟暮合，黄髮诵归休。",
        "dynasty": "宋",
        "collection_info": null
    },
    {
        "uuid": "c22e0d4e6229bddea63b341f396e493b",
        "title": "别沈二弟",
        "author": "赵蕃",
        "content": "一别动五载，此生能几回。\n其间何不有，祇是恐生哀。\n我病真衰矣，君才盍勉哉。\n要留还索去，风雨更漼漼。",
        "dynasty": "宋",
        "collection_info": null
    },
    {
        "uuid": "02cd021915077eb78aafa7afa7a8243d",
        "title": "呈逢宣子",
        "author": "赵蕃",
        "content": "叹息逢宣子，频为郡国宾。\n人皆说才具，我独爱词人。\n邂逅殊方见，凄凉半月春。\n但能诗似镜，从使鬓如银。",
        "dynasty": "宋",
        "collection_info": null
    },
    {
        "uuid": "d4c51c8b4d7fa5026e823b53517ca3ac",
        "title": "昭礼书来告其行日再寄以诗",
        "author": "赵蕃",
        "content": "已执临岐手，仍通叙别书。\n绝知于我厚，何敢向君疎。\n江上留残岁，吴中拟定居。\n莫为南北恨，天地一蘧庐。",
        "dynasty": "宋",
        "collection_info": null
    },
    {
        "uuid": "a3e52a87c8250fe38d708027e12e763e",
        "title": "自作",
        "author": "赵蕃",
        "content": "素仰儒先德，兼闻内助人。\n齐家真有道，相敬俨如宾。\n女已节义着，儿仍经行醇。\n他年书附传，落落众星陈。",
        "dynasty": "宋",
        "collection_info": null
    },
    {
        "uuid": "634d918b1e77dee91d438b9fb9baaaa2",
        "title": "闻刘凝远丈病已欣然成诗并怀伯瑞仲文叔骥二首  其一",
        "author": "赵蕃",
        "content": "我行过苕水，公疾卧漳滨。\n底处书传鴈，如闻药有神。\n作诗应更老，比旧想增贫。\n坐与江山隔，何缘杖履频。",
        "dynasty": "宋",
        "collection_info": null
    },
    {
        "uuid": "e90189e0a31c8c176fb46f5d3cfc767c",
        "title": "闻刘凝远丈病已欣然成诗并怀伯瑞仲文叔骥二首  其二",
        "author": "赵蕃",
        "content": "诸子皆文士，仍传骥绝羣。\n连床思听雨，拄笏漫看云。\n病有交游念，书无岁月勤。\n扁舟问归路，应见老参军。",
        "dynasty": "宋",
        "collection_info": null
    },
    {
        "uuid": "018ed689e5e74b6a99de637cacddcdad",
        "title": "呈杨溥子",
        "author": "赵蕃",
        "content": "晓过子云居，霜风柳未疎。\n飘零五年别，断绝一行书。\n安否劳苦外，诗编吟诵余。\n君宁老骐骥，我已媿舂鉏。",
        "dynasty": "宋",
        "collection_info": null
    },
    {
        "uuid": "28baaac6a826309a881a9e168de06165",
        "title": "呈公择二首  其一",
        "author": "赵蕃",
        "content": "背郭纔数里，深林溪四环。\n精庐于此建，寓舍即其间。\n我已成栖遁，君能数往还。\n故知交义厚，不与世情关。",
        "dynasty": "宋",
        "collection_info": null
    },
    {
        "uuid": "dfb65ff4fd17c1ada136fb598e663eea",
        "title": "呈公择二首  其二",
        "author": "赵蕃",
        "content": "此地无此客，若人吾故人。\n论文皆意到，出语见情真。\n未议作轻别，且当留浃旬。\n畦蔬饱春雨，小摘未妨频。",
        "dynasty": "宋",
        "collection_info": null
    },
    {
        "uuid": "3bc34798603016f13974397d3f4df591",
        "title": "呈邢叔三首  其一",
        "author": "赵蕃",
        "content": "前辈已云远，公身亲见之。\n老成疑故在，风俗未忧衰。\n问学本日用，文章先达辞。\n从兹得夷步，不復困多歧。",
        "dynasty": "宋",
        "collection_info": null
    },
    {
        "uuid": "d6284d7fafd55f0949d437dd8900a63f",
        "title": "呈邢叔三首  其二",
        "author": "赵蕃",
        "content": "浏浏晴檐响，愔愔兰斛香。\n时于簿书暇，乐是话言长。\n政可昼连夕，兴怀参与商。\n平生事贤志，烱烱未尝忘。",
        "dynasty": "宋",
        "collection_info": null
    },
    {
        "uuid": "762016ef73a4b046e56fcfca87bf66f1",
        "title": "呈邢叔三首  其三",
        "author": "赵蕃",
        "content": "听说桃川事，凭虚意欲仙。\n真成在人境，无用觅渔船。\n卜宅自何载，赋诗凡几篇。\n挥毫傥毋靳，图貌并流传。",
        "dynasty": "宋",
        "collection_info": null
    },
    {
        "uuid": "78b7ea9d1b984d09943fd175939351ed",
        "title": "呈亦韩",
        "author": "赵蕃",
        "content": "寒食寒未归，清明清晓时。\n花残渺无迹，柳细不胜垂。\n即事须诗写，多忧頼酒支。\n虽亲友朋益，更苦弟兄思。",
        "dynasty": "宋",
        "collection_info": null
    },
    {
        "uuid": "43e5d194ff48bcb5db589bdfd6076dfd",
        "title": "呈审知",
        "author": "赵蕃",
        "content": "晨出及未热，饭余因就谈。\n结交真有道，致此亦何堪。\n静听多闻益，微吟佳句耽。\n疎檐有新月，当共影成三。",
        "dynasty": "宋",
        "collection_info": null
    },
    {
        "uuid": "309853cc500b2995d4c86dab35dc8716",
        "title": "次韵和叔并呈叔鱼",
        "author": "赵蕃",
        "content": "望望吴楚隔，悠悠兄弟思。\n经行偶来过，喜极为成诗。\n二父已名世，诸郎皆好辞。\n谁云前辈远，未觉此风衰。",
        "dynasty": "宋",
        "collection_info": null
    },
    {
        "uuid": "4ada95680e6018827c655478d1449a43",
        "title": "呈全真鲁山",
        "author": "赵蕃",
        "content": "有怀思放旷，兹地窘幽潜。\n屋脊山微见，庭前树莫添。\n把书唯立壁，扶杖祗巡檐。\n深羡凭江宅，登临万象兼。",
        "dynasty": "宋",
        "collection_info": null
    },
    {
        "uuid": "97ca46ed5439e9e4ebde63badd487072",
        "title": "呈唐德舆兼寄呈可久三首  其一",
        "author": "赵蕃",
        "content": "白头四海客，青眼几何人。\n况復平生旧，端殊数面亲。\n文声虽益振，仕簿亦何屯。\n好在章江水，聊堪濯世尘。",
        "dynasty": "宋",
        "collection_info": null
    },
    {
        "uuid": "ac342cb496d4b5b1c8fcb533f8bfa455",
        "title": "呈唐德舆兼寄呈可久三首  其二",
        "author": "赵蕃",
        "content": "前岁长安雪，从公饮屡过。\n放谈成绝叹，狂态亦悲歌。\n我仕鱼缘竹，公行漩绕涡。\n相逢虽足慰，相别奈愁何。",
        "dynasty": "宋",
        "collection_info": null
    },
    {
        "uuid": "cd829eb0414e2c0948fcd9addf322ddc",
        "title": "呈唐德舆兼寄呈可久三首  其三",
        "author": "赵蕃",
        "content": "敬作沙随问，归来安稳不。\n一官成弃却，微恙想今瘳。\n诗箧犹堪倒，钱囊不用谋。\n更思从二老，何日具扁舟。",
        "dynasty": "宋",
        "collection_info": null
    },
    {
        "uuid": "02258136ecfe6ce11cdbef5d7f9dbeb8",
        "title": "呈陈深父二首  其一",
        "author": "赵蕃",
        "content": "相望仅一水，相赊逾十年。\n寻君向萧寺，叹我已华颠。\n老至是其理，穷来当益坚。\n云深雪溪树，尘暗曲肱弦。",
        "dynasty": "宋",
        "collection_info": null
    },
    {
        "uuid": "9fdd6d3e95739a22ebbeddf86409041d",
        "title": "呈陈深父二首  其二",
        "author": "赵蕃",
        "content": "役役到番国，悠悠谁故人。\n僧房半牢落，湖水失清沦。\n我岂倚楼赵，君真惊座陈。\n何为辱倾倒，相与尽情亲。",
        "dynasty": "宋",
        "collection_info": null
    },
    {
        "uuid": "81464b5a3dd51626081c4b67366617bd",
        "title": "呈晁舅祖叔藴",
        "author": "赵蕃",
        "content": "辈行虽如祖，年龄仅可兄。\n经过得屡见，文字有同盟。\n门户当深责，饥寒厌此生。\n良农务穮蔉，初不计秋成。",
        "dynasty": "宋",
        "collection_info": null
    },
    {
        "uuid": "aa3b622e4a6364269d92e134a911544d",
        "title": "呈许深父及之",
        "author": "赵蕃",
        "content": "路入分宜县，心驰月旦评。\n参差万木合，曲折乱滩行。\n江右孰茂宰，斯人垂大名。\n鳬飞看公入，鸢堕黯余情。",
        "dynasty": "宋",
        "collection_info": null
    },
    {
        "uuid": "5b55572d4eaa40b8dc72910efc800190",
        "title": "俗有雪上加霜之谚今日之谓也二诗呈知县契丈教授尊兄  其一",
        "author": "赵蕃",
        "content": "叹我贫兼病，当渠雪上霜。\n忍饥无异术，炙背有奇方。\n重忆茅檐下，还嗟楚水傍。\n官曹竟疎阔，诗病得商量。",
        "dynasty": "宋",
        "collection_info": null
    },
    {
        "uuid": "4d8ec24258a450fcaf830fc9a91b52fa",
        "title": "俗有雪上加霜之谚今日之谓也二诗呈知县契丈教授尊兄  其二",
        "author": "赵蕃",
        "content": "雨雪欣能霁，冰霜苦未和。\n体孱寒有相，絮败暖无多。\n二妙今谁敌，有诗皆可歌。\n暗中知沈谢，灰裏拨阴何。",
        "dynasty": "宋",
        "collection_info": null
    },
    {
        "uuid": "4e324c4401eff0a04a6215379ae3f3fc",
        "title": "呈李思永",
        "author": "赵蕃",
        "content": "往见刘夫子，得闻君姓名。\n飘零方客路，邂逅若平生。\n学要精微讲，文须仔细评。\n道林并岳麓，他日得经行。",
        "dynasty": "宋",
        "collection_info": null
    },
    {
        "uuid": "ab82a9c83baeba71d310e084478c15b1",
        "title": "呈宋伯潜",
        "author": "赵蕃",
        "content": "学有南轩派，文仍二宋家。\n泉源端有本，玉立更无瑕。\n傥遂成三径，当从读五车。\n朋游有如此，未恨落长沙。",
        "dynasty": "宋",
        "collection_info": null
    },
    {
        "uuid": "f1ec228eedca43128282d53242345c84",
        "title": "再呈伯潜",
        "author": "赵蕃",
        "content": "政尔羞余子，胡然说故家。\n人方笑蓝缕，君乃不疵瑕。\n厚义重缟纻，空言非笠车。\n委思精绝处，百炼出披沙。",
        "dynasty": "宋",
        "collection_info": null
    },
    {
        "uuid": "1945d2de85aa8a43b110712bbc82e279",
        "title": "再呈思永",
        "author": "赵蕃",
        "content": "宝气疑犹在，诸公盛得名。\n新知虽可乐，旧恨卒难平。\n我句野无格，君诗工莫评。\n青钱宜妙选，墨绶盍迟行。",
        "dynasty": "宋",
        "collection_info": null
    },
    {
        "uuid": "106999b67cf2fe09d85b536d05240fa8",
        "title": "呈刘子卿四首  其一",
        "author": "赵蕃",
        "content": "南渡六十载，况谈元佑时。\n故家垂欲尽，遗事莽难知。\n文字既多舛，传闻宁破疑。\n唯公有源委，万折必东之。",
        "dynasty": "宋",
        "collection_info": null
    },
    {
        "uuid": "46ee0cbfa763513482c525b0f2328159",
        "title": "呈刘子卿四首  其二",
        "author": "赵蕃",
        "content": "近喜周公相，初传荐士章。\n非才孰为治，与国倍生光。\n故国异乔木，白驹空食场。\n弹冠与结绶，吾道不其昌。",
        "dynasty": "宋",
        "collection_info": null
    },
    {
        "uuid": "9a90a6246e6578f039a429fdc51f444d",
        "title": "呈刘子卿四首  其三",
        "author": "赵蕃",
        "content": "王气东南盛，流风西北疎。\n往犹称旅寓，今乃逐乡闾。\n要熟儿童听，惟传父祖书。\n如公不一二，安得亦相于。",
        "dynasty": "宋",
        "collection_info": null
    },
    {
        "uuid": "b9069e49fbf02f5c989bdc506b8bd5fe",
        "title": "呈刘子卿四首  其四",
        "author": "赵蕃",
        "content": "往自清江别，于今近十年。\n依僧聊避暑，拥节会朝天。\n我愧不如昔，公乎真过前。\n政规期断手，明本已终篇。",
        "dynasty": "宋",
        "collection_info": null
    },
    {
        "uuid": "7585d9314660b76b4dd88367c8182730",
        "title": "别邢公昭丈",
        "author": "赵蕃",
        "content": "适远能忘别，衝行敢惮泥。\n野航初唤渡，茅屋正啼鷄。\n雨后妨梅步，风前对竹题。\n因公动高兴，忆我旧幽栖。",
        "dynasty": "宋",
        "collection_info": null
    },
    {
        "uuid": "b07bcbdf8d4ee629115b188c03fe4262",
        "title": "次韵周钦止送别",
        "author": "赵蕃",
        "content": "不见送将归，惟闻远别离。\n身今成老大，官岂计高卑。\n萧寺已移酒，便人还枉诗。\n临风三復罢，有恨落无涯。",
        "dynasty": "宋",
        "collection_info": null
    },
    {
        "uuid": "45fbf55c2be048f8d2105dd3de9e324c",
        "title": "留别子肃子仪三首  其一",
        "author": "赵蕃",
        "content": "度桥遵野径，夹树启篱门。\n剥啄传呼疾，周旋色笑温。\n万金纔到几，一棹復过村。\n却恨侬来独，飘零说在原。",
        "dynasty": "宋",
        "collection_info": null
    },
    {
        "uuid": "9b259058442144d965b48731b98bb994",
        "title": "留别子肃子仪三首  其二",
        "author": "赵蕃",
        "content": "长年梦黄堰，今日饮红灰。\n径绿无多草，庭阴半是梅。\n海棠留雨醉，杨柳傲风媒。\n对此浑无事，一杯重一杯。",
        "dynasty": "宋",
        "collection_info": null
    },
    {
        "uuid": "0916798590093e132438bc47ec0a737b",
        "title": "留别子肃子仪三首  其三",
        "author": "赵蕃",
        "content": "一别动五载，人生都几何。\n谈端方间起，行色又犇波。\n剩欲摅离语，不成翻醉歌。\n飞腾与流浪，已矣两无那。",
        "dynasty": "宋",
        "collection_info": null
    },
    {
        "uuid": "e798dbe925cbb90ed09cbf3303c9f149",
        "title": "留别陈明叔兼属胡仲威五首  其一",
        "author": "赵蕃",
        "content": "我去孰君友，君留谁我游。\n定应缘宿契，不待分今投。\n年事鬓俱白，时名诗独优。\n未知兹日别，重见又何由。",
        "dynasty": "宋",
        "collection_info": null
    },
    {
        "uuid": "06b71ddbd0a538c9ed68c021eaf539b1",
        "title": "留别陈明叔兼属胡仲威五首  其二",
        "author": "赵蕃",
        "content": "论事从违数，题诗窜定频。\n客君徒得重，爱我不言贫。\n薄俗无兄弟，我曹相主宾。\n别觞终作恶，别语要须真。",
        "dynasty": "宋",
        "collection_info": null
    },
    {
        "uuid": "b4c055f125f9cd4ed44743e1b59dd31c",
        "title": "留别陈明叔兼属胡仲威五首  其三",
        "author": "赵蕃",
        "content": "簿领三年吏，江天百里居。\n我非拘雁鹜，君乃傲樵渔。\n得誉且得谤，似高仍似疎。\n襄阳耆旧传，书子定联予。",
        "dynasty": "宋",
        "collection_info": null
    },
    {
        "uuid": "7c60bfb14b127a3c10906e9fe9a4857c",
        "title": "留别陈明叔兼属胡仲威五首  其四",
        "author": "赵蕃",
        "content": "我觅祠官俸，君携异县书。\n一穷直若此，五字果何如。\n底用频看镜，终当老荷鉏。\n未知渠作计，颇亦似侬无。",
        "dynasty": "宋",
        "collection_info": null
    }
]