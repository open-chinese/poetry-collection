[
    {
        "uuid": "55fdc9b287b12cfc2d9fee776a24742a",
        "title": "自贻",
        "author": "郑谷",
        "content": "饮筵博席与心违，野眺春吟更是谁。\n琴有涧风声转澹，诗无僧字格还卑。\n恨抛水国荷蓑雨，贫过长安樱笋时。\n头角俊髦应指笑，权门踪迹独差池。",
        "dynasty": "唐",
        "collection_info": null
    },
    {
        "uuid": "6604375c78a530d44e7cd6ca3d870420",
        "title": "自遣",
        "author": "郑谷",
        "content": "强健宦途何足谓，入微章句更难论。\n谁知野性真天性，不扣权门扣道门。\n窥砚晚莺临砌树，迸阶春笋隔篱根。\n朝迴何处消长日，紫阁峰南有旧村。",
        "dynasty": "唐",
        "collection_info": null
    },
    {
        "uuid": "14f530754c454abab665123bd97dee17",
        "title": "中年",
        "author": "郑谷",
        "content": "漠漠秦云澹澹天，新年景象入中年。\n情多最恨花无语，愁破方知酒有权。\n苔色满墙寻故第，雨声一夜忆春田。\n衰迟自喜添诗学，更把前题改数联。",
        "dynasty": "唐",
        "collection_info": null
    },
    {
        "uuid": "0d88d5f3a52bf292b4eedf7a30514d3e",
        "title": "自适",
        "author": "郑谷",
        "content": "紫陌奔驰不暂停，送迎终日在郊垧。\n年来鬓畔未垂白，雨后江头且蹋青。\n浮蚁满杯难暂舍，贯珠一曲莫辞听。\n春风秪有九十日，可合花前半日醒。",
        "dynasty": "唐",
        "collection_info": null
    },
    {
        "uuid": "18ed78f2b96d757097a8669dcb46477b",
        "title": "结绶鄠郊縻摄府署偶有自咏",
        "author": "郑谷",
        "content": "莺离寒谷士逢春，释褐来年暂种芸。\n自笑老为梅少府，可堪贫摄鲍参军。\n酒醒往事多兴念，吟苦邻居必厌闻。\n推却簿书搔短髮，落花飞絮正纷纷。",
        "dynasty": "唐",
        "collection_info": null
    },
    {
        "uuid": "6c4e497277aa38bee1b7ebbf0019df37",
        "title": "漂泊",
        "author": "郑谷",
        "content": "槿坠蓬疎池馆清，日光风绪澹无情。\n鲈鱼斫鲙输张翰，橘树呼奴羡李衡。\n十口漂零犹寄食，两川消息未休兵。",
        "dynasty": "唐",
        "collection_info": null
    },
    {
        "uuid": "fdcb3b5ef36aaa041470c6bdccbd97ce",
        "title": "弔故礼部韦员外序",
        "author": "郑谷",
        "content": "腊雪初晴共举杯，便期携手上春台。\n高情唯怕酒不满，长逝可悲花正开。\n晓奠莺啼残漏在，风帏燕觅旧巢来。\n杜陵芳草年年绿，醉魄吟魂无復迴。",
        "dynasty": "唐",
        "collection_info": null
    },
    {
        "uuid": "8c6f563ebe4e02db4029d8365febf5de",
        "title": "渼陂",
        "author": "郑谷",
        "content": "昔事东流共不迴，春深独向渼陂来。\n乱前别业依稀在，雨裏繁花寂寞开。\n却展渔丝无野艇，旧题诗句没苍苔。\n潸然四顾难消遣，秪有佯狂泥酒杯。",
        "dynasty": "唐",
        "collection_info": null
    },
    {
        "uuid": "931e38befca0569be0669a3e0f2aeea0",
        "title": "代秋扇词",
        "author": "郑谷",
        "content": "露入庭芜恨已深，热时天下是知音。\n汗流浃背曾施力，气爽中宵便负心。\n一片山溪从蠹损，数行文字任尘侵。\n绿槐阴合清和后，不会何颜又见寻。",
        "dynasty": "唐",
        "collection_info": null
    },
    {
        "uuid": "094b19f5886aa6ddd7a133c17e682c04",
        "title": "宣义里舍冬暮自贻",
        "author": "郑谷",
        "content": "幽居不称在长安，沟浅浮春岸雪残。\n板屋渐移方带野，水车新入夜添寒。\n名如有分终须立，道若离心岂易宽。\n满眼尘埃驰骛去，独寻烟竹翦渔竿。",
        "dynasty": "唐",
        "collection_info": null
    },
    {
        "uuid": "6e243d138d7a010e1fb0938fc97839f2",
        "title": "省中偶作",
        "author": "郑谷",
        "content": "三转郎曹自勉旃，莎阶吟步想前贤。\n未如何逊无佳句，若比冯唐是壮年。\n捧制名题黄纸尾，约僧心在白雪边。\n乳毛松雪春来好，直夜清闲且学禅。",
        "dynasty": "唐",
        "collection_info": null
    },
    {
        "uuid": "06232c1dd6d52b3bc1378a33423c5384",
        "title": "同志顾云下第出京偶有寄勉",
        "author": "郑谷",
        "content": "凤策联华是国华，春来偶未上仙槎。\n乡连南渡思菰米，泪滴东风避杏花。\n吟聒暮莺归庙院，睡消迟日寄僧家。\n一般情绪应相信，门静莎深树影斜。",
        "dynasty": "唐",
        "collection_info": null
    },
    {
        "uuid": "aa3d4dde59a749f7ce0f899ca169b1f1",
        "title": "敷溪高士",
        "author": "郑谷",
        "content": "敷溪南岸掩柴荆，挂却朝衣爱净名。\n闲得林园栽树法，喜闻儿侄读书声。\n眠窗日暖添幽梦，步野风清散酒酲。\n谪去征还何扰扰，片云相伴看衰荣。",
        "dynasty": "唐",
        "collection_info": null
    },
    {
        "uuid": "16fbef55e9f41622b0ff9ed58f047d3a",
        "title": "九日偶怀寄左省张起居",
        "author": "郑谷",
        "content": "令节争欢我独闲，荒台尽日向晴山。\n浑无酒泛金英菊，漫道官趋玉笋班。\n深愧青莎迎野步，不堪红叶照衰颜。\n羡君官重多吟兴，醉带南陂落照还。",
        "dynasty": "唐",
        "collection_info": null
    },
    {
        "uuid": "2f211ad2b6c653da4bb6b5edf7bd91ea",
        "title": "春夕伴同年礼部赵员外省直",
        "author": "郑谷",
        "content": "锦帐名郎重锦科，清宵寓直纵吟哦。\n冰含玉镜春寒在，粉傅仙闱月色多。\n视草即应归属望，握兰知道暂经过。\n流莺百啭和残漏，犹把芳樽藉露莎。",
        "dynasty": "唐",
        "collection_info": null
    },
    {
        "uuid": "3c975daea51f6e1a7d79f4b4c60a24f4",
        "title": "倦客",
        "author": "郑谷",
        "content": "十年五年岐路中，千里万里西復东。\n匹马愁衝晚村雪，孤舟闷阻春江风。\n达士由来知道在，昔贤何必哭途穷。\n闲烹芦笋炊菰米，会向源乡作醉翁。",
        "dynasty": "唐",
        "collection_info": null
    },
    {
        "uuid": "a0ba92ab83cbaf32c6a14d5ec5643830",
        "title": "温处士能画鹭鹚以四韵换之",
        "author": "郑谷",
        "content": "昔年吟醉绕江蓠，爱把渔竿伴鹭鹚。\n闻说小毫能纵逸，敢凭轻素写幽奇。\n涓涓浪溅残菱蔓，戛戛风搜折苇枝。\n得向晓窗闲挂翫，雪蓑烟艇恨无遗。",
        "dynasty": "唐",
        "collection_info": null
    },
    {
        "uuid": "46321ed5af5aacc2cfd59b89f0da91f7",
        "title": "驾部郑郎中三十八丈尹贰东周荣加金紫谷以末派之外恩旧事深因贺送",
        "author": "郑谷",
        "content": "香浮玉陛晓辞天，袍拂蒲茸称少年。\n郎署转曹虽久次，京河亚尹是优贤。\n纵游云水无公事，贵买琴书有俸钱。\n今日龙门看松雪，探春明日向平泉。",
        "dynasty": "唐",
        "collection_info": null
    },
    {
        "uuid": "11128879fc967125e69b8d1670946c93",
        "title": "欹枕",
        "author": "郑谷",
        "content": "攲枕高眠日午春，酒酣睡足最闲身。\n明朝会得穷通理，未必输他马上人。",
        "dynasty": "唐",
        "collection_info": null
    },
    {
        "uuid": "86c3ab52d645e9ece744085aa2f1056a",
        "title": "野步",
        "author": "郑谷",
        "content": "翠岚迎步兴何长，笑领渔翁入醉乡。\n日暮渚田微雨后，鹭鹚闲暇稻花香。",
        "dynasty": "唐",
        "collection_info": null
    },
    {
        "uuid": "5cdb41df8a5f181dd5335ac740a587a4",
        "title": "偶书",
        "author": "郑谷",
        "content": "承时偷喜负明神，务实那能得庇身。\n不会苍苍主何事，忍饥多是力耕人。",
        "dynasty": "唐",
        "collection_info": null
    },
    {
        "uuid": "28b5c78a21598d00bdbc2533d2f75dbe",
        "title": "静吟",
        "author": "郑谷",
        "content": "骚雅荒凉我未安，月和余雪夜吟寒。\n相门相客应相笑，得句胜于得好官。",
        "dynasty": "唐",
        "collection_info": null
    },
    {
        "uuid": "c19d2ecd3f7ca4ee4cf7e2c6ac8a97ef",
        "title": "和知己秋日伤怀",
        "author": "郑谷",
        "content": "流水歌声共不迴，去年天气旧亭台。\n梁尘寂寞燕归去，黄蜀葵花一朵开。",
        "dynasty": "唐",
        "collection_info": null
    },
    {
        "uuid": "43e2c2cd3f344685109f861c40f322d6",
        "title": "谷比岁受同年丈人故川守李侍郎教谕衰晏龙钟益用感叹遂以章句自贻",
        "author": "郑谷",
        "content": "多感京河李丈人，童蒙受教便书绅。\n文章至竟无功业，名宦由来致苦辛。\n皎日还应知守道，平生自信解甘贫。\n孤单所得皆逾分，归种敷溪一亩春。",
        "dynasty": "唐",
        "collection_info": null
    },
    {
        "uuid": "ddf7a02b471f31af27ef451854e8ff29",
        "title": "郊墅",
        "author": "郑谷",
        "content": "韦曲樊川雨半晴，竹庄花院徧题名。\n画成烟景垂杨色，滴破春愁压酒声。\n满野红尘谁得路，连天紫阁独关情。\n渼陂水色澄于镜，何必沧浪始濯缨。",
        "dynasty": "唐",
        "collection_info": null
    },
    {
        "uuid": "7853b10e9a8b94d30b5224ae46792653",
        "title": "舟行",
        "author": "郑谷",
        "content": "九派迢迢九月残，舟人相语且相宽。\n村逢好处嫌风便，酒到醒来觉夜寒。\n蓼渚白波喧夏口，柿园红叶忆长安。\n季鹰可是思鲈鲙，引退知时自古难。",
        "dynasty": "唐",
        "collection_info": null
    },
    {
        "uuid": "eb5e9bbe5d3920273ddb48ae5e323712",
        "title": "奔问三峰寓止近墅",
        "author": "郑谷",
        "content": "半年奔走颇惊魂，来谒行宫泪眼昏。\n鸳鹭入朝同待漏，牛羊送日独归村。\n灞陵散失诗千首，太华凄凉酒一樽。\n兵革未休无异术，不知何以受君恩。",
        "dynasty": "唐",
        "collection_info": null
    },
    {
        "uuid": "8d0b0863b0227e155ce956e8b8d5d026",
        "title": "朝直",
        "author": "郑谷",
        "content": "朝直叨居省阁间，由来疎退校安闲。\n落花夜静宫中漏，微雨春寒廊下班。\n自扣玄门齐宠辱，从他荣路用机关。\n孤峰未得深归去，名画偏求水墨山。",
        "dynasty": "唐",
        "collection_info": null
    },
    {
        "uuid": "eaee871bde87b965f9c133c6160bbc63",
        "title": "巴江",
        "author": "郑谷",
        "content": "乱来奔走巴江滨，愁客多于江徼人。\n朝醉暮醉雪开霁，一枝两枝梅探春。\n诏书罪己方哀痛，乡县征兵尚苦辛。\n鬓秃又惊逢献岁，眼前浑不见交亲。",
        "dynasty": "唐",
        "collection_info": null
    },
    {
        "uuid": "5984a0f14ec7457da01e2c50dcf224df",
        "title": "故许昌薛尚书能尝为都官郎中后数岁故建州李员外频自宪府内弹拜都官员外八座外郎皆一时骚雅宗师则都官之曹振盛于此予早年请益实受深知今忝此官復是正秩岂唯俯慰孤宦何以仰继前贤荣惕在衷遂赋自贺",
        "author": "郑谷",
        "content": "都官虽未是名郎，践历曾闻薛许昌。\n復有李公陪雅躅，岂宜郑子忝余光。\n荣为后进趋兰署，喜拂前题在粉墙。\n他日节旄如可继，不嫌曹冷在中行。",
        "dynasty": "唐",
        "collection_info": null
    },
    {
        "uuid": "43fb9f170b6d60b235108afc951c9cbb",
        "title": "访题表兄王藻渭上别业",
        "author": "郑谷",
        "content": "桑林摇落渭川西，蓼水瀰瀰接稻泥。\n幽槛静来鱼唱远，暝天寒极鴈行低。\n浊醪最称看山醉，冷句偏宜选竹题。\n中表人稀离乱后，花时莫惜重相携。",
        "dynasty": "唐",
        "collection_info": null
    },
    {
        "uuid": "383c3b0496275f4b8fac5fd382f9c7b2",
        "title": "题汝州从事厅",
        "author": "郑谷",
        "content": "诗人公署如山舍，秪向阶前便采薇。\n惊燕拂帘闲睡觉，落花沾砚会餐归。\n壁看旧记官多达，牓挂明文吏莫违。\n自说小池栽苇后，雨凉频见鹭鹚飞。",
        "dynasty": "唐",
        "collection_info": null
    },
    {
        "uuid": "909c36d65012dac971b1b58cadbd727d",
        "title": "谷初忝谏垣今宪长薛公方在西阁知奖隆异以四韵代述荣感",
        "author": "郑谷",
        "content": "旧诗常得在高吟，不奈公心爱苦心。\n道自琐闱言下振，恩从仙殿对迴深。\n流年渐觉霜欺鬓，至药能教土化金。\n自拂青萍知有地，斋诚旦夕望为霖。",
        "dynasty": "唐",
        "collection_info": null
    },
    {
        "uuid": "2625463b3b7146c627c564d9be37a751",
        "title": "兵部卢郎中光济借示诗集以四韵谢之",
        "author": "郑谷",
        "content": "七子风骚寻失主，五君歌诵久无声。\n调和雅乐归时正，澄滤颓波到底清。\n才大始知寰宇窄，吟高何止鬼神惊。\n叶公好尚浑疎阔，忽见真龙几丧明。",
        "dynasty": "唐",
        "collection_info": null
    },
    {
        "uuid": "99f9eeb7db3b449a8fe8dafd63af26df",
        "title": "贺左省新除韦拾遗",
        "author": "郑谷",
        "content": "初昇谏署是真仙，浪透桃花恰五年。\n垂白郎官居座末，着绯人吏立阶前。\n百寮班列趋丹陛，两掖风清上碧天。\n从此追飞何处去，金銮殿与玉堂连。",
        "dynasty": "唐",
        "collection_info": null
    },
    {
        "uuid": "7f690b10b1454b5359212ba7dfdfbedb",
        "title": "右省张补阙茂枢同在谏垣连居光德新春赋咏聊以寄怀",
        "author": "郑谷",
        "content": "小梅零落雪欺残，浩荡穷愁岂易宽。\n唯有郎吟偿晚景，且无浓醉厌春寒。\n高斋每喜追攀近，丽句先忧属和难。\n十五年前谙苦节，知心不独为同官。",
        "dynasty": "唐",
        "collection_info": null
    },
    {
        "uuid": "483b3a439b5cd3ff69db0073d8f9ec63",
        "title": "右省补阙张茂枢同在谏垣邻居光德迭和篇什未尝间时忽见贻谓谷将来履历必在文昌当与何水部宋考功为俦谷虽赋于风雅实用兢惶因抒酬寄",
        "author": "郑谷",
        "content": "何宋清名动粉闱，不才今日偶陈诗。\n考功岂敢闻题品，水部犹须繫挈维。\n积雪巷深酬唱夜，落花墙隔笑言时。\n紫垣名士推扬切，为话心孤倍感知。",
        "dynasty": "唐",
        "collection_info": null
    },
    {
        "uuid": "667526f327c932f819e99bea47f65964",
        "title": "寄职方李员外",
        "author": "郑谷",
        "content": "曾袖篇章谒长卿，今来附凤事何荣。\n星临南省陪仙步，春满东朝接佩声。\n谈笑不拘先后礼，岁寒仍契子孙情。\n龙墀仗下天街暖，共看圭峰并马行。",
        "dynasty": "唐",
        "collection_info": null
    },
    {
        "uuid": "b87d87cd8408a66d146739b1b82df7f8",
        "title": "寄题诗僧秀公",
        "author": "郑谷",
        "content": "灵一心传清塞心，可公吟后楚公吟。\n近来雅道相亲少，唯仰吾师所得深。\n好句未停无暇日，旧山归老有东林。\n冷曹孤宦甘寥落，多谢携筇数访寻。",
        "dynasty": "唐",
        "collection_info": null
    },
    {
        "uuid": "d7ed2287ba8c04632c98ac242f4085e5",
        "title": "东蜀春晚",
        "author": "郑谷",
        "content": "如此浮生更别离，可堪长恸送春归。\n潼江水上杨花雪，刚逐孤舟缭绕飞。",
        "dynasty": "唐",
        "collection_info": null
    },
    {
        "uuid": "86c4286c8bcd60bf8102d32c7ca92790",
        "title": "永日有怀",
        "author": "郑谷",
        "content": "能消永日是摴蒱，坑堑由来似宦途。\n两掷未终楗橛内，座中何惜为呼卢。",
        "dynasty": "唐",
        "collection_info": null
    },
    {
        "uuid": "432d2a7ecd161183a05f451ce0fe70af",
        "title": "槐花",
        "author": "郑谷",
        "content": "毵毵金蕊扑晴空，举子魂惊落照中。\n今日老郎犹有恨，昔年相虐十秋风。",
        "dynasty": "唐",
        "collection_info": null
    },
    {
        "uuid": "de1a96bfc577c745a2283f51555d9f14",
        "title": "小桃",
        "author": "郑谷",
        "content": "和烟和雨遮敷水，映竹映村连灞桥。\n撩乱春风耐寒令，到头赢得杏花娇。",
        "dynasty": "唐",
        "collection_info": null
    },
    {
        "uuid": "97cadc1bb66684a75397ca1c5dca87e9",
        "title": "长江县经贾岛墓",
        "author": "郑谷",
        "content": "水绕荒坟县路斜，耕人讶我久咨嗟。\n重来兼恐无寻处，落日风吹鼓子花。",
        "dynasty": "唐",
        "collection_info": null
    },
    {
        "uuid": "9134bc2883c5c8c05c02e383c9069cb4",
        "title": "嘉陵",
        "author": "郑谷",
        "content": "细雨湿萋萋，人稀江日西。\n春愁肠已断，不在子规啼。",
        "dynasty": "唐",
        "collection_info": null
    },
    {
        "uuid": "b455405e1122f6c581760241e3469b3f",
        "title": "嘉陵",
        "author": "郑谷",
        "content": "细雨湿凄凄，人稀江日西。\n春膓已愁断，不待子规啼。",
        "dynasty": "唐",
        "collection_info": null
    },
    {
        "uuid": "e80e94d3c9dbd4df6e5c8ff5361cd419",
        "title": "中秋",
        "author": "郑谷",
        "content": "清香闻晓莲，水国雨余天。\n天气正得所，客心刚悄然。\n乱兵何日息，故老几人全。\n此际难消遣，从来未学禅。",
        "dynasty": "唐",
        "collection_info": null
    },
    {
        "uuid": "ccc837162e77075587bf01b5be042244",
        "title": "朝谒",
        "author": "郑谷",
        "content": "捧日整朝簪，千官一片心。\n班趋黄道急，殿接紫宸深。\n威凤迴香扆，新莺啭上林。\n小松含瑞露，春翠易成阴。",
        "dynasty": "唐",
        "collection_info": null
    },
    {
        "uuid": "cd6a684092dbc99a1470aca2e565253f",
        "title": "锦浦",
        "author": "郑谷",
        "content": "流落夜凄凄，春寒锦浦西。\n不甘花逐水，可惜雪成泥。\n病眼嫌灯近，离肠赖酒迷。\n凭君嘱鹎鵊，莫向五更啼。",
        "dynasty": "唐",
        "collection_info": null
    },
    {
        "uuid": "f1581732f677f988037525dd5355f1b6",
        "title": "峨嵋山",
        "author": "郑谷",
        "content": "万仞白云端，经春雪未残。\n夏消江峡满，晴照蜀楼寒。\n造境知僧熟，归林认鹤难。\n会须朝阙去，秪有画图看。",
        "dynasty": "唐",
        "collection_info": null
    },
    {
        "uuid": "c37eec32d8eb90376f2cf0fc06408a7b",
        "title": "蜀江有弔",
        "author": "郑谷",
        "content": "孟子有良策，惜哉今已而。\n徒将心体国，不识道消时。\n折槛未为切，沈湘何足悲。\n苍苍无问处，烟雨徧江蓠。",
        "dynasty": "唐",
        "collection_info": null
    },
    {
        "uuid": "0228e48edb05fad50856b12d74ec1e37",
        "title": "书村叟壁",
        "author": "郑谷",
        "content": "草肥朝牧牛，桑绿晚鸣鸠。\n列岫檐前见，清泉碓下流。\n春蔬和雨割，社酒向花篘。\n引我南陂去，篱边有小舟。",
        "dynasty": "唐",
        "collection_info": null
    },
    {
        "uuid": "3463ef1289232cdccb238d1d4579082d",
        "title": "题进士王驾郊居",
        "author": "郑谷",
        "content": "前山微有雨，永巷净无尘。\n牛卧篱阴晚，鸠鸣村意春。\n时浮应寡合，道在不嫌贫。\n后径临陂水，菰蒲是切邻。",
        "dynasty": "唐",
        "collection_info": null
    },
    {
        "uuid": "734eb12ababddfeb7bc2e094f40c7a6e",
        "title": "题庄严寺休公院",
        "author": "郑谷",
        "content": "秋深庭色好，红叶间青松。\n病客殊无着，吾师甚见容。\n疎钟和细溜，高塔等遥峰。\n未省求名侣，频于此地逢。",
        "dynasty": "唐",
        "collection_info": null
    },
    {
        "uuid": "2aaf7d73caed0509ec2854f992d8b996",
        "title": "题兴善寺",
        "author": "郑谷",
        "content": "寺在帝城阴，清虚胜二林。\n藓侵隋画暗，茶助越瓯深。\n巢鹤和钟唳，诗僧倚锡吟。\n烟莎后池水，前迹杳难寻。",
        "dynasty": "唐",
        "collection_info": null
    },
    {
        "uuid": "c582aa012cbc02baf56e6ab4a85deaf2",
        "title": "宿澄泉兰若",
        "author": "郑谷",
        "content": "山半古招提，空林雪月迷。\n乱流分石上，斜汉在松西。\n云集寒庵宿，猨先晓磬啼。\n此心如了了，即此是曹溪。",
        "dynasty": "唐",
        "collection_info": null
    },
    {
        "uuid": "03c385342af3ce988bbd68a7e7e8e28d",
        "title": "送举子下第东归",
        "author": "郑谷",
        "content": "夫子道何孤，青云未得途。\n诗书难舍鲁，山水暂游吴。\n野绿梅阴重，江春浪势麤。\n秣陵兵役后，旧业半成芜。",
        "dynasty": "唐",
        "collection_info": null
    },
    {
        "uuid": "1248233c03aab55943f4953de5c78223",
        "title": "寄察院李侍御文炬",
        "author": "郑谷",
        "content": "古柏间疎篁，清阴在印床。\n宿郊虔点馔，秋寺静监香。\n参集行多揖，风仪见即庄。\n伫闻横擘去，帷集谏书囊。",
        "dynasty": "唐",
        "collection_info": null
    },
    {
        "uuid": "4c99cae9e344857600970714ccf12ac1",
        "title": "偶怀寄台院孙端公棨",
        "author": "郑谷",
        "content": "才拙道仍孤，无何舍钓徒。\n班虽沾玉笋，香不近金炉。\n雨露瞻双阙，烟波隔五湖。\n唯君应见念，曾共伏青蒲。",
        "dynasty": "唐",
        "collection_info": null
    },
    {
        "uuid": "cc3eea1074c387f3d94fcc8c1fcc188d",
        "title": "次韵和秀上人游南五台",
        "author": "郑谷",
        "content": "中峰曾到处，题记没苍苔。\n振锡传深谷，翻经想旧台。\n苍松临砌偃，惊鹿蓦溪来。\n内殿评诗切，身迴心未迴。",
        "dynasty": "唐",
        "collection_info": null
    },
    {
        "uuid": "b3e9938392e6e502ca4722beb5149fdb",
        "title": "乖慵",
        "author": "郑谷",
        "content": "乖慵居竹裏，凉冷卧池东。\n一霎芰荷雨，几迴帘幕风。\n远僧来扣寂，小吏笑书空。\n衰鬓霜供白，愁颜酒借红。\n扇轻摇鹭羽，屏古画渔翁。\n自得无端趣，琴棊舫子中。",
        "dynasty": "唐",
        "collection_info": null
    },
    {
        "uuid": "3ce81b41df0cc6163a2e9dfb17a3fe1b",
        "title": "南宫寓直",
        "author": "郑谷",
        "content": "寓直事非轻，宦孤忧且荣。\n制承黄纸重，词见紫垣清。\n晓霁庭松色，风和禁漏声。\n僧携新茗伴，吏扫落花迎。\n锁印诗心动，垂帘睡思生。\n粉廊曾试处，石柱昔贤名。\n来误宫窗燕，啼疑苑树莺。\n残阳应更好，归促恨严城。",
        "dynasty": "唐",
        "collection_info": null
    },
    {
        "uuid": "15015b86a4439c9c18d3580d985fc1ae",
        "title": "恩门小谏雨中乞菊栽",
        "author": "郑谷",
        "content": "握兰将满岁，栽菊伴吟诗。\n老去慵趋世，朝迴独绕篱。\n递香风细细，浇绿水瀰瀰。\n秪共山僧赏，何当国士移。\n孤根深有託，微雨正相宜。\n更待金英发，凭君插一枝。",
        "dynasty": "唐",
        "collection_info": null
    },
    {
        "uuid": "fd776753301ef5128b876ff68fcc7e1f",
        "title": "荆渚八月十五夜值雨寄同年李屿",
        "author": "郑谷",
        "content": "共待辉光夜，翻成黯澹秋。\n正宜清路望，潜起滴阶愁。\n棹倚袁宏渚，帘垂庾亮楼。\n桂无香实落，兰有露花休。\n玉漏添萧索，金尊阻献酬。\n明年佳景在，相约向神州。",
        "dynasty": "唐",
        "collection_info": null
    },
    {
        "uuid": "21dafc63637966fa3eeee55764b7c41b",
        "title": "寄左省张起居",
        "author": "郑谷",
        "content": "含香復记言，清秩称当年。\n点笔非常笔，朝天最近天。\n家声三相后，公事一人前。\n诗句江郎伏，书踪宁氏传。\n风标欺鹭鹤，才力涌沙泉。\n居僻贫无虑，名高退更坚。\n渔舟思静泛，僧榻寄闲眠。\n消息当弥入，丝纶的粲然。\n依栖常接迹，属和旧盈编。\n开口人皆信，凄凉是谢毡。",
        "dynasty": "唐",
        "collection_info": null
    },
    {
        "uuid": "b1101aebed5d1d734e3f6f6926f9cef2",
        "title": "前寄左省张起居一百言寻蒙唱酬见誉过实却用旧韵重荅",
        "author": "郑谷",
        "content": "减瘦经多难，忧伤集晚年。\n吟高风过树，坐久夜凉天。\n旅退惭随众，孤飞怯向前。\n钓朋蓑叟在，药术衲僧传。\n鬓秃趋荣路，肠焦鄙盗泉。\n品徒诚有隔，推唱意何坚。\n寒地殊知感，秋灯耿不眠。\n从来甘默尔，自此倍怡然。\n兰为官须握，蒲因学更编。\n预愁摇落后，子美笑无毡。",
        "dynasty": "唐",
        "collection_info": null
    },
    {
        "uuid": "fb0df2eff8469ec8ceec5a72b9bbcc04",
        "title": "读故许昌薛尚书诗集",
        "author": "郑谷",
        "content": "篇篇高且真，真为国风陈。\n澹薄虽师古，纵横得意新。\n翦裁成几箧，唱和是谁人。\n华岳题无敌，黄河句绝伦。\n吟残荔枝雨，咏彻海棠春。\n李白欺前辈，陶潜仰后尘。\n难忘嵩室下，不负蜀江滨。\n属思看山眼，冥搜倚树身。\n楷模劳梦想，讽诵爽精神。\n落笔空追怆，曾蒙借斧斤。",
        "dynasty": "唐",
        "collection_info": null
    },
    {
        "uuid": "bc76bca9ded4097a83bed21ad42ede57",
        "title": "送水部张郎中彦回宰洛阳",
        "author": "郑谷",
        "content": "何逊兰休握，陶潜柳正垂。\n官清真塞诏，事简好吟诗。\n春漏怀丹阙，凉船泛碧伊。\n已虚西阁位，朝夕凤书追。",
        "dynasty": "唐",
        "collection_info": null
    },
    {
        "uuid": "ee246a9863649c58b1c6b96fa31dad70",
        "title": "赠咸阳王主簿",
        "author": "郑谷",
        "content": "可爱咸阳王主簿，穷经尽到昔贤心。\n登科未足酬多学，执卷犹闻惜寸阴。\n自与山妻舂斗粟，祗凭邻叟典孤琴。\n我来赊酒相留宿，听我披衣看雪吟。",
        "dynasty": "唐",
        "collection_info": null
    },
    {
        "uuid": "fd5da75974b1422b022d62b423652d7d",
        "title": "松",
        "author": "郑谷",
        "content": "下视垂杨拂路尘，双峰石上覆苔文。\n浓霜满径无红叶，晚日高枝有白云。\n春砌花飘僧旋扫，寒溪子落鹤先闻。\n那堪寂寞悲风起，千树深藏李白坟。",
        "dynasty": "唐",
        "collection_info": null
    },
    {
        "uuid": "cbaf38632c57ef8b824b799dce3a18c1",
        "title": "梅",
        "author": "郑谷",
        "content": "江国正寒春信稳，岭头枝上雪飘飘。\n何言落处堪惆怅，直是开时也寂寥。\n素艳照尊桃莫比，孤香黏袖李须饶。\n离人南去肠应断，片片随鞭过楚桥。",
        "dynasty": "唐",
        "collection_info": null
    },
    {
        "uuid": "9710701f1eb9f1e1c3bfa314a3f02d8d",
        "title": "鹤",
        "author": "郑谷",
        "content": "一自王乔放自由，俗人行处懒回头。\n睡轻旋觉松花堕，舞罢闲听涧水流。\n羽翼光明欺积雪，风神洒落占高秋。\n应嫌白鹭无仙骨，长伴渔翁宿苇洲。",
        "dynasty": "唐",
        "collection_info": null
    },
    {
        "uuid": "a1c0763f7d38e74cceabe1dfda7e7f84",
        "title": "重阳夜旅怀",
        "author": "郑谷",
        "content": "强插黄花三两枝，还图一醉浸愁眉。\n半床斜月醉醒后，惆怅多于未醉时。",
        "dynasty": "唐",
        "collection_info": null
    },
    {
        "uuid": "9b1566453c74074076ae845ba908704f",
        "title": "壬戌西幸后",
        "author": "郑谷",
        "content": "武德门前颢气新，雪融鸳瓦土膏春。\n夜来梦到宣麻处，草没龙墀不见人。",
        "dynasty": "唐",
        "collection_info": null
    },
    {
        "uuid": "11d8d9e2393a42881216d0d8ea53398a",
        "title": "多虞",
        "author": "郑谷",
        "content": "多虞难住人稀处，近耗浑无战罢碁。\n向阙归山俱未得，且沽春酒且吟诗。",
        "dynasty": "唐",
        "collection_info": null
    },
    {
        "uuid": "76e0acfbd4feaca01b3d2b84758a97c9",
        "title": "短褐",
        "author": "郑谷",
        "content": "闲披短褐杖山藤，头不是僧心是僧。\n坐睡觉来清夜半，芭蕉影动道场灯。",
        "dynasty": "唐",
        "collection_info": null
    },
    {
        "uuid": "0837b983c840f38032115624c97c4371",
        "title": "曲江红杏",
        "author": "郑谷",
        "content": "遮莫江头柳色遮，日浓莺睡一枝斜。\n女郎折得殷勤看，道是春风及第花。",
        "dynasty": "唐",
        "collection_info": null
    },
    {
        "uuid": "051e00188fc009c1493a9488ce7e44a0",
        "title": "折得梅",
        "author": "郑谷",
        "content": "寒步江村折得梅，孤香不肯待春催。\n满枝尽是愁人泪，莫殢朝来露湿来。",
        "dynasty": "唐",
        "collection_info": null
    },
    {
        "uuid": "104e304576f2631b8c730d6aac8e152d",
        "title": "牡丹",
        "author": "郑谷",
        "content": "画堂帘卷张清宴，含香带雾情无限。\n春风爱惜未放开，柘枝鼓振红英绽。",
        "dynasty": "唐",
        "collection_info": null
    },
    {
        "uuid": "d28773449e50de11d5d2aca467745d52",
        "title": "寂寞",
        "author": "郑谷",
        "content": "江郡人稀便是村，踏青天气欲黄昏。\n春愁不破还成醉，衣上泪痕和酒痕。",
        "dynasty": "唐",
        "collection_info": null
    },
    {
        "uuid": "b46a6b958d39bb7092240a0f04b1cfc1",
        "title": "乱后灞上",
        "author": "郑谷",
        "content": "柳丝牵水杏房红，烟岸人稀草色中。\n日暮一行高鸟处，依稀合是望春宫。",
        "dynasty": "唐",
        "collection_info": null
    },
    {
        "uuid": "1b500acabad56e72819f71b03b6aeffd",
        "title": "长门怨二首 二",
        "author": "郑谷",
        "content": "流水君恩共不回，杏花争忍扫成堆。\n残春未必多烟雨，泪滴闲阶长绿苔。",
        "dynasty": "唐",
        "collection_info": null
    },
    {
        "uuid": "13b3018b2ca403170ff37285acba653f",
        "title": "郊野戏题",
        "author": "郑谷",
        "content": "竹巷溪桥天气凉，荷开稻熟村酒香。\n唯忧野叟相迴避，莫道侬家是汉郎。",
        "dynasty": "唐",
        "collection_info": null
    },
    {
        "uuid": "7299232a4952027de7ca7a35b7c34f3a",
        "title": "宗人惠四药",
        "author": "郑谷",
        "content": "宗人忽惠西山药，四味清新香助茶。\n爽得心神便骑鹤，何须烧得白朱砂。",
        "dynasty": "唐",
        "collection_info": null
    },
    {
        "uuid": "1415ddb0aa2f458fffe5dcb150fc692a",
        "title": "题张衡庙",
        "author": "郑谷",
        "content": "远俗只凭淫祀切，多年平子固悠悠。\n江烟日午无箫鼓，直到如今咏四愁。",
        "dynasty": "唐",
        "collection_info": null
    },
    {
        "uuid": "081806fc17d5e9ef475b70ad7cb8e06e",
        "title": "山鸟",
        "author": "郑谷",
        "content": "惊飞失势粉墙高，好箇声音好羽毛。\n小婢不须催柘弹，且从枝上吃樱桃。",
        "dynasty": "唐",
        "collection_info": null
    },
    {
        "uuid": "a6f8a6cd4c68d212bc2714cd5ed31f9b",
        "title": "黯然",
        "author": "郑谷",
        "content": "搢绅奔避復沦亡，消息春来到水乡。\n屈指故人能几许，月明花好更悲凉。",
        "dynasty": "唐",
        "collection_info": null
    },
    {
        "uuid": "1378a18bc1c851366f0491f6c53c5a8f",
        "title": "借薛尚书集",
        "author": "郑谷",
        "content": "江天冬暖似花时，上国音尘杳未知。\n正被虫声喧老耳，今君又借薛能诗。",
        "dynasty": "唐",
        "collection_info": null
    },
    {
        "uuid": "3488cc4ef88385558fad6d48ab765d7b",
        "title": "小北廰闲题",
        "author": "郑谷",
        "content": "冷曹孤宦本相宜，山在墙南落照时。\n洗竹浇莎足公事，一来赢写一联诗。",
        "dynasty": "唐",
        "collection_info": null
    },
    {
        "uuid": "f5c411cf9a545af0a29c040f239e9e56",
        "title": "菊",
        "author": "郑谷",
        "content": "日日池边载酒行，黄昏犹自遶黄英。\n重阳过后频来此，甚觉多情胜薄情。",
        "dynasty": "唐",
        "collection_info": null
    },
    {
        "uuid": "5b5b164594b88e0c50ac1da53681521f",
        "title": "赠杨夔二首 一",
        "author": "郑谷",
        "content": "散赋宂书高且奇，百篇仍有百篇诗。\n江湖休洒春风泪，十轴香于一桂枝。",
        "dynasty": "唐",
        "collection_info": null
    },
    {
        "uuid": "ebd149b0f4a2cf8163883b2930f987eb",
        "title": "赠杨夔二首 二",
        "author": "郑谷",
        "content": "时无韩柳道难穷，也觉天公不至公。\n看取年年金牓上，几人才气似扬雄。",
        "dynasty": "唐",
        "collection_info": null
    },
    {
        "uuid": "91bf2194a064db07179b666739f062ae",
        "title": "中秋夜有怀",
        "author": "许彬",
        "content": "趋驰早晚休，一岁又残秋。\n若只如今日，何难致白头。\n沧波归处远，旅舍向边愁。\n赖见前贤说，穷通不自由。",
        "dynasty": "唐",
        "collection_info": null
    },
    {
        "uuid": "29de2e90f53fbda81e71346920bd579f",
        "title": "寻白石山人涧",
        "author": "许彬",
        "content": "路穷川岛上，果值古仙家。\n阴洞长鸣磬，石泉寒泛花。\n莓苔深峭壁，烟霭积层崖。\n难见囊中术，人间有岁华。",
        "dynasty": "唐",
        "collection_info": null
    },
    {
        "uuid": "1f99180905369254f42a20532605d2be",
        "title": "游头陀寺上方",
        "author": "许彬",
        "content": "高步陟崔嵬，吟闲路惜迴。\n寺从何代有，僧是梵宫来。\n暮霭连沙积，余霞逼槛开。\n更期招静者，长啸上方台。",
        "dynasty": "唐",
        "collection_info": null
    },
    {
        "uuid": "a2e3aae620ae994cd3952f19b77a0474",
        "title": "归山夜发湖中",
        "author": "许彬",
        "content": "广泽去无边，夜程风信偏。\n疎星遥抵浪，远烧似迎船。\n响岳猿相次，翻空雁接连。\n北归家业就，深处更踰年。",
        "dynasty": "唐",
        "collection_info": null
    },
    {
        "uuid": "db97b8819800cbcd0b72e74aa4207649",
        "title": "同友人会裴明府县楼",
        "author": "许彬",
        "content": "开阁雨吹尘，陶家揖上宾。\n湖山万迭翠，汀树一行春。\n景逼归檐燕，歌喧已醉身。\n登临兴未足，喜有数年因。",
        "dynasty": "唐",
        "collection_info": null
    },
    {
        "uuid": "dad45bc426966e87d85dabe526b2856d",
        "title": "荆山夜泊与亲友遇",
        "author": "许彬",
        "content": "山海两分歧，停舟偶此期。\n别来何限意，相见却无词。\n坐永神疑梦，愁多鬓欲丝。\n趋名易迟晚，此去莫经时。",
        "dynasty": "唐",
        "collection_info": null
    },
    {
        "uuid": "cd0fcc51f7c4296b53ef7380773c2466",
        "title": "北游夜怀",
        "author": "许彬",
        "content": "苦心终是否，舍此復无营。\n已致归成晚，非缘去有程。\n馆空吟向月，霜曙坐闻更。\n住久谁相问，驰羸又独行。",
        "dynasty": "唐",
        "collection_info": null
    },
    {
        "uuid": "65f67de1e2490b694dfcebc8df08f420",
        "title": "重经汉南",
        "author": "许彬",
        "content": "分散多如此，人情岂自由。\n重来看月夕，不似去年秋。\n息虑虽孤寝，论空未识愁。\n须同醉乡者，万事付江流。",
        "dynasty": "唐",
        "collection_info": null
    },
    {
        "uuid": "e36687eae700c8ae60fce05e1f140b43",
        "title": "湘江",
        "author": "许彬",
        "content": "孤舟方此去，嘉景称于闻。\n烟尽九峰雪，雨生诸派云。\n沙寒鸿鹄聚，底极龟鱼分。\n异日谁为侣，逍遥耕钓羣。",
        "dynasty": "唐",
        "collection_info": null
    },
    {
        "uuid": "e00dd606b1b1dc2541f3bbccc3981414",
        "title": "黔中书事",
        "author": "许彬",
        "content": "巴蜀水南偏，山穷塞垒宽。\n岁时将近腊，草树未知寒。\n独狖啼朝雨，羣牛向暮滩。\n更闻蛮俗近，烽火不艰难。",
        "dynasty": "唐",
        "collection_info": null
    },
    {
        "uuid": "5b6757734e42ee0d026c3f0e96fea3b6",
        "title": "经李翰林庐山屏风迭所居",
        "author": "许彬",
        "content": "放逐非多罪，江湖偶不回。\n深居应有谓，济代岂无才。\n迭巘晴舒障，寒川暗动雷。\n谁能续高兴，醉死一千杯。",
        "dynasty": "唐",
        "collection_info": null
    },
    {
        "uuid": "949f75fd80fe82410b804c7966bf3147",
        "title": "酬简寂熊尊师以赵员外庐山草堂见借",
        "author": "许彬",
        "content": "岂易投居止，庐山得此峰。\n主人曾已许，仙客偶相逢。\n顾己恩难答，穷经业未慵。\n还能励僮仆，稍更补杉松。",
        "dynasty": "唐",
        "collection_info": null
    },
    {
        "uuid": "8ef004bf7e6f59dafcbdefed8c519a2d",
        "title": "寄怀孙处士",
        "author": "许彬",
        "content": "生平酌与吟，谁是见君心。\n上国一归去，沧波闲至今。\n钟繁秋寺远，岸阔晚涛深。\n疎放长如此，何人更得寻。",
        "dynasty": "唐",
        "collection_info": null
    },
    {
        "uuid": "96045ca5cc23a6d76f8b365995fab045",
        "title": "汉南怀友人",
        "author": "许彬",
        "content": "此身西復东，何计此相逢。\n梦尽吴越水，恨深湘汉钟。\n积云开去路，曙雪迭前峰。\n谁即知非旧，怜君忽见容。",
        "dynasty": "唐",
        "collection_info": null
    },
    {
        "uuid": "3c6b6bf30fb2d02bdc45dfcd85398e58",
        "title": "送人下第归江州",
        "author": "许彬",
        "content": "名高不俟召，操赋献君门。\n偶屈应缘数，他人尽为冤。\n新春城外路，旧隐水边村。\n归去无劳久，知音待更论。",
        "dynasty": "唐",
        "collection_info": null
    },
    {
        "uuid": "304e3bb45e5f4830350a6e746289d460",
        "title": "送苏处士归西山",
        "author": "许彬",
        "content": "南游何所为，一箧又空归。\n守道安清世，无心换白衣。\n深溪猿共暮，绝顶客来稀。\n早晚还相见，论诗更及微。",
        "dynasty": "唐",
        "collection_info": null
    },
    {
        "uuid": "2f4b43e07c6389ececf9a1e42beb8332",
        "title": "送李处士归山",
        "author": "许彬",
        "content": "旧山来復去，不与世人论。\n得道书留箧，忘机酒满尊。\n溪轩松偃坐，石室水临门。\n应有频相访，相看坐到昏。",
        "dynasty": "唐",
        "collection_info": null
    },
    {
        "uuid": "0b8c59ae8a1ee5be23e5b4bf6c30d302",
        "title": "送新罗客归",
        "author": "许彬",
        "content": "君家沧海外，一别见何因。\n风土难知教，程途自致贫。\n浸天波色晚，横吹鸟行春。\n明发千樯下，应为更远人。",
        "dynasty": "唐",
        "collection_info": null
    },
    {
        "uuid": "44f3b649af6e910b8eb7c2318e967673",
        "title": "府试莱城晴日望三山",
        "author": "许彬",
        "content": "不易识蓬瀛，凭高望有程。\n盘根出巨浸，远色到孤城。\n隐隐排云峻，层层就日明。\n净收残霭尽，浮动嫩岚轻。\n纵目徒多暇，驰心累发诚。\n从容更何往，此路彻三清。",
        "dynasty": "唐",
        "collection_info": null
    },
    {
        "uuid": "dc39c805948a15fe028bc7d2b6f8961a",
        "title": "题故李宾客庐山草堂",
        "author": "许彬",
        "content": "难穷林下趣，坐使致君恩。\n术业行当代，封章动谏垣。\n已明邪佞迹，几雪薜萝冤。\n报主深知此，忧民讵可论。\n名将山共古，迹与道俱存。\n为谢重来者，何人更及门。",
        "dynasty": "唐",
        "collection_info": null
    },
    {
        "uuid": "f2ecc5c760816f57a41321392f529792",
        "title": "秋夕送友人归吴",
        "author": "崔涂",
        "content": "离心醉岂懽，把酒彊相宽。\n世路须求达，还家亦未安。\n旅程愁算远，江月坐吟残。\n莫羡扁舟兴，功成去不难。",
        "dynasty": "唐",
        "collection_info": null
    },
    {
        "uuid": "ec82bf7817a12c47246cb78813576ca9",
        "title": "长安逢江南僧",
        "author": "崔涂",
        "content": "孤云无定踪，忽到又相逢。\n说尽天涯事，听残上国钟。\n问人寻寺僻，乞食过街慵。\n忆到曾栖处，开门对数峰。",
        "dynasty": "唐",
        "collection_info": null
    },
    {
        "uuid": "ec824a4521b7f90fdf5bc690ab3b4682",
        "title": "晚次修路僧",
        "author": "崔涂",
        "content": "平尽不平处，尚嫌功未深。\n应难将世路，便得称师心。\n高鸟下残照，白烟生远林。\n更闻清磬发，聊喜缓尘襟。",
        "dynasty": "唐",
        "collection_info": null
    },
    {
        "uuid": "4e5d5f3e277c42d88d79c6289516b79c",
        "title": "湖外送友人游边",
        "author": "崔涂",
        "content": "我泛潇湘浦，君行指塞云。\n两乡天外隔，一径渡头分。\n雨暗江花老，笳愁陇月曛。\n不堪来去鴈，迢递思离羣。",
        "dynasty": "唐",
        "collection_info": null
    },
    {
        "uuid": "b3fd749c60bfe13090d149a6200b2e50",
        "title": "读段太尉碑",
        "author": "崔涂",
        "content": "愤激计潜成，临危岂顾生。\n秪空持一笏，便欲碎长鲸。\n国已酬徽烈，家犹耸义声。\n不知青史上，谁可计功名。",
        "dynasty": "唐",
        "collection_info": null
    },
    {
        "uuid": "d3b70619031f9a6091ff8a74792a25f8",
        "title": "夕次洛阳道中",
        "author": "崔涂",
        "content": "秋风吹故城，城下独吟行。\n高树鸟已息，古原人尚耕。\n流年川暗度，往事月空明。\n不復叹岐路，马前尘夜生。",
        "dynasty": "唐",
        "collection_info": null
    },
    {
        "uuid": "339f0ad8fb1e90faf9179e660d9e8beb",
        "title": "读方干诗因怀别业",
        "author": "崔涂",
        "content": "把君诗一吟，万里见君心。\n华髮新知少，沧洲旧隐深。\n潮衝虚阁上，山入暮窗沈。\n忆宿高斋夜，庭枝识海禽。",
        "dynasty": "唐",
        "collection_info": null
    },
    {
        "uuid": "94ccc3578790228dae87602d772f14e9",
        "title": "题嵩阳隐者",
        "author": "崔涂",
        "content": "四十年高梦，生涯指一丘。\n无人同久住，有鹤对冥修。\n草杂芝田出，泉和石髓流。\n更嫌庭树老，疑是世间秋。",
        "dynasty": "唐",
        "collection_info": null
    },
    {
        "uuid": "cf108b65a86163e095bde8ce034689f7",
        "title": "友人问卜见招",
        "author": "崔涂",
        "content": "何必问蓍龟，行藏自可期。\n但逢公道日，即是命通时。\n乐善知无厌，操心幸不欺。\n岂能花下泪，长似去年垂。",
        "dynasty": "唐",
        "collection_info": null
    },
    {
        "uuid": "4d64ac7f5971b3d49e0c423efaa93c6a",
        "title": "江行晚望",
        "author": "崔涂",
        "content": "木落曙江晴，寒郊极望平。\n孤舟三楚去，万里独吟行。\n鸟占横查立，人当故里耕。\n十年来復去，不觉二毛生。",
        "dynasty": "唐",
        "collection_info": null
    },
    {
        "uuid": "f959da3f022956145a7a143de9382423",
        "title": "巫山庙",
        "author": "崔涂",
        "content": "双黛俨如嚬，应伤故国春。\n江山非旧主，云雨是前身。\n梦觉传词客，灵犹福楚人。",
        "dynasty": "唐",
        "collection_info": null
    },
    {
        "uuid": "f2dcdd99d248038a947ed68b13e1af15",
        "title": "秋夕与友人话别",
        "author": "崔涂",
        "content": "怀君非一夕，此夕倍堪悲。\n华髮犹漂泊，沧洲又别离。\n冷禽栖不定，衰叶堕无时。\n况值干戈隔，相逢未可期。",
        "dynasty": "唐",
        "collection_info": null
    },
    {
        "uuid": "7488be6f5efc947fe88514bc01a8e333",
        "title": "与友人同怀江南别业",
        "author": "崔涂",
        "content": "因君话故国，此夕倍依依。\n旧业临秋水，何人在钓矶。\n浮名如纵得，沧海亦终归。\n却是风尘裏，如何便息机。",
        "dynasty": "唐",
        "collection_info": null
    },
    {
        "uuid": "8a40c61b62dc331262a63df325b92c8d",
        "title": "苦吟",
        "author": "崔涂",
        "content": "朝吟復暮吟，只此望知音。\n举世轻孤立，何人念苦心。\n他乡无旧识，落日羡归禽。\n况住寒江上，渔家似故林。",
        "dynasty": "唐",
        "collection_info": null
    },
    {
        "uuid": "6e059da32a4fe82268e0ebf18f084e9a",
        "title": "春日郊居酬友人见贻",
        "author": "崔涂",
        "content": "荒斋原上掩，不出动经旬。\n忽觉草木变，始知天地春。\n方期五字达，未厌一箪贫。\n丽句劳相勉，余非乐钓纶。",
        "dynasty": "唐",
        "collection_info": null
    },
    {
        "uuid": "40cad4a8ce2067095314f8ca3f3862c8",
        "title": "问卜",
        "author": "崔涂",
        "content": "承家望一名，几欲问君平。\n自小非无志，何年即有成。\n岂能长失路，争忍学归耕。\n不拟逢昭代，悠悠过此生。",
        "dynasty": "唐",
        "collection_info": null
    },
    {
        "uuid": "46484367c9e2bb57c1e20aa40dd642cf",
        "title": "蜀城春",
        "author": "崔涂",
        "content": "天涯憔悴身，一望一霑巾。\n在处有芳草，满城无故人。\n怀才皆得路，失计自伤春。\n清镜不能照，鬓毛愁更新。",
        "dynasty": "唐",
        "collection_info": null
    },
    {
        "uuid": "764070c9b3b0159f48570d4860de51f1",
        "title": "送道士于千龄游南岳",
        "author": "崔涂",
        "content": "物外与谁期，人间又别离。\n四方多事日，高岳独游时。\n猨狖潇湘树，烟波屈宋祠。\n无因陪此去，空惜鬓将衰。",
        "dynasty": "唐",
        "collection_info": null
    },
    {
        "uuid": "49ec9d5800eb1b4e242929d0e2f98072",
        "title": "入蜀赴举秋夜与先生话别",
        "author": "崔涂",
        "content": "欲怆峨嵋别，中宵寝不能。\n听残池上雨，吟尽枕前灯。\n失计方期隐，修心未到僧。\n云门一万里，应笑又担簦。",
        "dynasty": "唐",
        "collection_info": null
    },
    {
        "uuid": "f5dad1ad2690503f2388e38d870413ee",
        "title": "春晚怀进士韦澹",
        "author": "崔涂",
        "content": "故里花应尽，江楼梦尚残。\n半生吟欲过，一命达何难。\n特立珪无玷，相思草有兰。\n二年春怅望，不似在长安。",
        "dynasty": "唐",
        "collection_info": null
    },
    {
        "uuid": "7b2668334dfbd9c07482ccdc8c81dfab",
        "title": "言怀",
        "author": "崔涂",
        "content": "干时虽苦节，趋世且无机。\n及觉知音少，翻疑所业非。\n青云如不到，白首亦难归。\n所以沧江上，年年别钓矶。",
        "dynasty": "唐",
        "collection_info": null
    },
    {
        "uuid": "4cf716660d624d8fce5a7f5c5de369d3",
        "title": "秋夜兴上人别",
        "author": "崔涂",
        "content": "常时岂不别，此别异常情。\n南国初闻鴈，中原未息兵。\n暗蛩侵语歇，疎磬入吟清。\n曾听无生说，辞师话此行。",
        "dynasty": "唐",
        "collection_info": null
    },
    {
        "uuid": "20897e640a54e5c5d9bc24ebc07e2af0",
        "title": "感花",
        "author": "崔涂",
        "content": "绣轭香鞯夜不归，少年争惜最红枝。\n东风一阵黄昏雨，又到繁华梦觉时。",
        "dynasty": "唐",
        "collection_info": null
    },
    {
        "uuid": "ff35a1185a6fe498fe4018fd00671821",
        "title": "秋宿天彭僧舍",
        "author": "崔涂",
        "content": "身世两相惜，秋云每独兴。\n难将尘界事，话向雪山僧。\n力善知谁许，归耕又未能。\n此怀平不得，挑尽草堂灯。",
        "dynasty": "唐",
        "collection_info": null
    },
    {
        "uuid": "bfd33b4d12d0e52e5a63ba0a67ee5d16",
        "title": "秋夜僧舍闻猨",
        "author": "崔涂",
        "content": "哀猨听未休，禅景夜方幽。\n暂得同僧静，那能免客愁。\n影摇云外树，声褭月中秋。\n曾向巴江宿，当时泪亦流。",
        "dynasty": "唐",
        "collection_info": null
    },
    {
        "uuid": "16f4669762bb4428f28160c0128cf88e",
        "title": "过昭君故宅",
        "author": "崔涂",
        "content": "以色静胡尘，名还异众嫔。\n免劳征战力，无愧绮罗身。\n骨竟埋青冢，魂应怨画人。\n不堪逢旧宅，寥落对江滨。",
        "dynasty": "唐",
        "collection_info": null
    },
    {
        "uuid": "937e31621d93f5c1a448f2db7e8b3518",
        "title": "过洛阳故城",
        "author": "崔涂",
        "content": "三十世皇都，萧条是霸图。\n片墻看破尽，遗迹渐应无。\n野径通荒苑，高槐映远衢。\n独吟人不问，清冷自呜呜。",
        "dynasty": "唐",
        "collection_info": null
    },
    {
        "uuid": "98e9705b2ee9a14dd10774784f0d7c4a",
        "title": "秋夕与友人同会",
        "author": "崔涂",
        "content": "章句积微功，星霜二十空。\n僻应如我少，吟喜得君同。\n月上僧归后，诗成客梦中。\n更闻栖鹤警，清露滴青松。",
        "dynasty": "唐",
        "collection_info": null
    },
    {
        "uuid": "51cd92011e9b70be986dcdc1a51759ab",
        "title": "春日登吴门",
        "author": "崔涂",
        "content": "故国望不见，愁襟难暂开。\n春潮映杨柳，细雨入楼台。\n静少人同到，晴逢鴈正来。\n长安远于日，搔首独徘徊。",
        "dynasty": "唐",
        "collection_info": null
    },
    {
        "uuid": "51332a9b6fe6b066b650570598a0a26b",
        "title": "湘中秋怀迁客",
        "author": "崔涂",
        "content": "兰杜晓香薄，汀洲夕露繁。\n併闻燕塞鴈，独立楚人村。\n雾散孤城上，滩迴曙枕喧。\n不堪逢贾傅，还欲弔湘沅。",
        "dynasty": "唐",
        "collection_info": null
    },
    {
        "uuid": "1ba9598aa5d467ccf741003285152ad3",
        "title": "南山旅舍与故人别",
        "author": "崔涂",
        "content": "一日又将暮，一年看即残。\n病知新事少，老别旧交难。\n山尽路犹险，雨余春却寒。\n那堪试迴首，烽火是长安。",
        "dynasty": "唐",
        "collection_info": null
    },
    {
        "uuid": "2049e8ad4cd68e3ed8733c487ba65504",
        "title": "东林愿禅师院",
        "author": "崔涂",
        "content": "与世渐无缘，身心独了然。\n讲销林下日，腊长定中年。\n磬绝朝斋后，香焚古寺前。\n非因送小朗，不到虎溪边。",
        "dynasty": "唐",
        "collection_info": null
    },
    {
        "uuid": "ac6da1bef6b05041522b7f7d450f0f9b",
        "title": "孤鴈 一",
        "author": "崔涂",
        "content": "湘浦离应晚，边城去已孤。\n如何万里计，只在一枝芦。\n迥起波摇楚，寒栖月映蒲。",
        "dynasty": "唐",
        "collection_info": null
    },
    {
        "uuid": "ed33ab65d1874ce654bbee10b82c9930",
        "title": "孤鴈 二",
        "author": "崔涂",
        "content": "几行归去尽，片影独何之。\n暮雨相呼失，寒塘独下迟。\n渚云低暗度，关月冷遥随。\n未必逢矰缴，孤飞自可疑。",
        "dynasty": "唐",
        "collection_info": null
    },
    {
        "uuid": "cc9cd6e6e635edd4230609c865286061",
        "title": "寄青城山颢禅师",
        "author": "崔涂",
        "content": "怀师不可攀，师往杳冥间。\n林下谁闻法，尘中只见山。\n终年人不到，尽日鸟空还。\n曾听无生说，应怜独未还。",
        "dynasty": "唐",
        "collection_info": null
    },
    {
        "uuid": "d3a2536454673ced7ec5f6bb781e8eae",
        "title": "秋夕与王处士话别",
        "author": "崔涂",
        "content": "微灯照寂寥，此夕正迢迢。\n丹桂得已晚，故山归尚遥。\n虫声移暗壁，月色动寒条。\n此去如真隐，期君试一瓢。",
        "dynasty": "唐",
        "collection_info": null
    },
    {
        "uuid": "cf3f6c4e4db2112453fc395fdb104054",
        "title": "秋日犍为道中",
        "author": "崔涂",
        "content": "久客厌岐路，出门吟且悲。\n平生未到处，落日独行时。\n芳草不长绿，故人无重期。\n那堪更南渡，乡国已天涯。",
        "dynasty": "唐",
        "collection_info": null
    },
    {
        "uuid": "62ce3c334f04912dd1ac24fce1a0716d",
        "title": "送僧归江东",
        "author": "崔涂",
        "content": "坐彻秦城夏，行登越客船。\n去留那有着，语默不离禅。\n叶拥临关路，霞明近海天。\n更寻同社侣，应得虎溪边。",
        "dynasty": "唐",
        "collection_info": null
    },
    {
        "uuid": "df59831e6f344f522f73277bdcaeb43c",
        "title": "喜友人及第",
        "author": "崔涂",
        "content": "孤吟望至公，已老半生中。\n不有同人达，兼疑此道穷。\n只应才自薄，岂是命难通。\n尚激抟溟势，期君借北风。",
        "dynasty": "唐",
        "collection_info": null
    },
    {
        "uuid": "6efe5a383c4b4af3aac81e215bc61ffc",
        "title": "送僧归天竺",
        "author": "崔涂",
        "content": "忽忆曾栖处，千峰近沃州。\n别来秦树老，归去海门秋。\n汲带寒汀月，禅隣贾客舟。\n遥思清兴惬，不厌石林幽。",
        "dynasty": "唐",
        "collection_info": null
    },
    {
        "uuid": "31694aacbdecd1bd98316ea3db91c26f",
        "title": "牛渚夜泊",
        "author": "崔涂",
        "content": "烟老石矶平，袁郎夜泛情。\n数吟人不遇，千古月空明。\n人事年年别，春潮日日生。\n无因逢谢尚，风物自凄清。",
        "dynasty": "唐",
        "collection_info": null
    },
    {
        "uuid": "a23d4419a30911e7fbf80e89ebb877a0",
        "title": "送友人归江南",
        "author": "崔涂",
        "content": "渚田芳草徧，共忆故山春。\n独往沧洲暮，相看白髮新。\n定过林下寺，应见社中人。\n只恐东归后，难将鸥鸟亲。",
        "dynasty": "唐",
        "collection_info": null
    },
    {
        "uuid": "639fd18c709d1ed9f27fba6b78c90244",
        "title": "过陶征君隐居",
        "author": "崔涂",
        "content": "陶令昔居此，弄琴遗世荣。\n田园三亩绿，轩冕一铢轻。\n衰柳自无主，白云犹可耕。\n不随陵谷变，应只有高名。",
        "dynasty": "唐",
        "collection_info": null
    },
    {
        "uuid": "246ad89deee8cdf11b41588e1c6384d6",
        "title": "江上旅泊",
        "author": "崔涂",
        "content": "汀洲一夜泊，久客半连樯。\n尽说逢秋色，多同忆故乡。\n孤冈生晚烧，独树隐回塘。\n欲问东归路，遥知隔渺茫。",
        "dynasty": "唐",
        "collection_info": null
    },
    {
        "uuid": "06fc2c53af3b4c5d96e2d3480f579ef2",
        "title": "灞上",
        "author": "崔涂",
        "content": "长安名利路，役役古田今。\n征骑少闲日，绿杨无旧阴。\n水侵秦甸阔，草接汉陵深。\n紫阁曾过处，依稀白鸟沈。",
        "dynasty": "唐",
        "collection_info": null
    },
    {
        "uuid": "a510ef5d1497820bbadd14c1a0f338ae",
        "title": "寄舅",
        "author": "崔涂",
        "content": "中朝轩冕内，久绝宁家亲。\n白社同孤立，青云独併伸。\n致君期折槛，举职在埋轮。\n须信尧庭草，犹能指佞人。",
        "dynasty": "唐",
        "collection_info": null
    },
    {
        "uuid": "f1c1e23fd2c14cce161e014f6d96c66b",
        "title": "赠休粮僧",
        "author": "崔涂",
        "content": "闻钟独不斋，何事更关怀。\n静少人过院，闲从草上阶。\n生台无鸟下，石路有云埋。\n为忆禅中旧，时犹梦百崖。",
        "dynasty": "唐",
        "collection_info": null
    },
    {
        "uuid": "c48e995020b98d0d0a49cfd4e9e3d6e7",
        "title": "题绝岛山寺",
        "author": "崔涂",
        "content": "绝岛跨危栏，登临到此难。\n夕阳高鸟过，疎雨一钟残。\n骇浪摇空阔，灵山厌渺漫。\n那堪更回首，乡树隔云端。",
        "dynasty": "唐",
        "collection_info": null
    },
    {
        "uuid": "b50a8bd5fd166e2a28cc62c592338b6b",
        "title": "读侯道华真人传",
        "author": "崔涂",
        "content": "汉皇轻万乘，方士说三丹。\n不得修心要，翻知出世难。\n茂陵春竟绿，金掌曙空寒。\n何似先生去，翩翩逐彩鸾。",
        "dynasty": "唐",
        "collection_info": null
    },
    {
        "uuid": "f80851ee088a27a2f18d8da251642695",
        "title": "残花",
        "author": "崔涂",
        "content": "迟迟傍晓阴，昨夜色犹深。\n毕竟终须落，堪悲古与今。\n明年何处见，尽日此时心。\n蜂蝶无情极，残香更不寻。",
        "dynasty": "唐",
        "collection_info": null
    },
    {
        "uuid": "77582f746db1a6f5886de3187ad1b207",
        "title": "题兴善寺隋松院与人期不至",
        "author": "崔涂",
        "content": "青青伊涧松，移植在莲宫。\n藓色前朝雨，秋声半夜风。\n长闲应未得，暂赏亦难同。\n不及禅栖者，相看老此中。",
        "dynasty": "唐",
        "collection_info": null
    },
    {
        "uuid": "f2fc7c7aad63093d5ab9b2c11787713e",
        "title": "樵者",
        "author": "崔涂",
        "content": "行山行采薇，闲翦蕙为衣。\n避世嫌山浅，逢人说姓稀。\n有时还独醉，何处掩衡扉？莫看棋终局，溪风晚待归。",
        "dynasty": "唐",
        "collection_info": null
    },
    {
        "uuid": "a8df30fe0d049fe992ee44ba563ef903",
        "title": "南涧耕叟",
        "author": "崔涂",
        "content": "年年南涧滨，力尽志犹存。\n雨雪朝耕苦，桑麻岁计贫。\n战添丁壮役，老忆太平春。\n见说经荒后，田园半属人。",
        "dynasty": "唐",
        "collection_info": null
    },
    {
        "uuid": "a66aa36f3d3fab8d77f348afc1f613cd",
        "title": "春日闲居忆江南旧业",
        "author": "崔涂",
        "content": "杜门朝復夕，岂是解谋身。\n梦不离泉石，林唯称隐沦。\n渐谙浮世事，转忆故山春。\n南国水风暖，又应生白苹。",
        "dynasty": "唐",
        "collection_info": null
    },
    {
        "uuid": "1a53f4b3cfddff880eb751ee75dd1bb7",
        "title": "屈原庙",
        "author": "崔涂",
        "content": "谗胜祸难防，沈冤信可伤。\n本图安楚国，不是怨怀王。\n庙古碑无字，洲晴蕙有香。\n独醒人尚笑，谁与奠椒浆。",
        "dynasty": "唐",
        "collection_info": null
    },
    {
        "uuid": "eec2873a942db775082ad98e29dc02d1",
        "title": "宿庐山绝顶山舍",
        "author": "崔涂",
        "content": "一磴出林端，千峰次第看。\n长闲如未遂，暂到亦应难。\n谷树云埋老，僧窗瀑影寒。\n自嫌心不达，向此梦长安。",
        "dynasty": "唐",
        "collection_info": null
    },
    {
        "uuid": "d2927d98c4055f686a506a23c98a876e",
        "title": "王逸人隐居",
        "author": "崔涂",
        "content": "一径入千岑，幽人许重寻。\n不逢秦世乱，未觉武陵深。\n石转生寒色，云归带夕阴。\n却愁危坐久，看尽暝栖禽。",
        "dynasty": "唐",
        "collection_info": null
    },
    {
        "uuid": "8da0f4d9636c4121bb0ea273b1cd56e9",
        "title": "申州道中",
        "author": "崔涂",
        "content": "风紧日凄凄，乡心向此迷。\n水分平楚阔，山接故关低。\n客路缘烽火，人家厌鼓鼙。\n那堪独驰马，江树穆陵西。",
        "dynasty": "唐",
        "collection_info": null
    },
    {
        "uuid": "d5e8d0eb5e92a5edff0bdb82c4b2fca6",
        "title": "江上怀翠微寺空上人",
        "author": "崔涂",
        "content": "旅泛本无定，相逢那可期。\n空怀白阁夜，未荅碧云诗。\n暮雨潮生早，春寒鴈到迟。\n所思今不见，乡国正天涯。",
        "dynasty": "唐",
        "collection_info": null
    },
    {
        "uuid": "8281fa95feb093c309531e7ea7f1660a",
        "title": "秋宿鹤林寺",
        "author": "崔涂",
        "content": "步步入林中，山穷意未穷。\n偏逢僧话久，转与鹤栖同。\n烛焰风销尽，兰条露湿空。\n又须从此别，江上正秋鸿。",
        "dynasty": "唐",
        "collection_info": null
    },
    {
        "uuid": "a953a4b551e921522575285bc3caa041",
        "title": "远望",
        "author": "崔涂",
        "content": "长为乡思侵，望极即霑襟。\n不是前山色，能伤愁客心。\n平芜连海尽，独树隐云深。\n况復斜阳外，分明有去禽。",
        "dynasty": "唐",
        "collection_info": null
    },
    {
        "uuid": "3fcec45c8fe942b35f6a361854c8f90c",
        "title": "秋晚书怀",
        "author": "崔涂",
        "content": "看看秋色晚，又是出门时。\n白髮生非早，青云去自迟。\n梦唯怀上国，迹不到他岐。\n以此坚吾道，还无媿已知。",
        "dynasty": "唐",
        "collection_info": null
    },
    {
        "uuid": "008d1c44025445b09e4adde0f526dcba",
        "title": "途中秋晚送友人归江南",
        "author": "崔涂",
        "content": "又指烟波算路岐，此生多是厌羇离。\n正逢摇落仍须别，不待登临已合悲。\n里巷半空兵过后，水云初冷鴈来时。\n扁舟未得如君去，空向沧江梦所思。",
        "dynasty": "唐",
        "collection_info": null
    },
    {
        "uuid": "50eff4e375665dc81018b1f14379cbd7",
        "title": "己亥岁感事",
        "author": "崔涂",
        "content": "正闻青犊起葭萌，又报黄巾犯汉营。\n岂是将皆无上略，直疑天自弃苍生。\n瓜沙旧戍犹传檄，吴楚新春已废耕。\n见说圣君能仄席，不知谁是请长缨。",
        "dynasty": "唐",
        "collection_info": null
    },
    {
        "uuid": "850024e9c1f1c0014936cc0d6f87050b",
        "title": "金陵晚眺",
        "author": "崔涂",
        "content": "苇声骚屑水天秋，吟对金陵古渡头。\n千古是非输蝶梦，一轮风雨属渔舟。\n若无仙分应须老，幸有归山即合休。\n何必登临更惆怅，比来身世只如浮。",
        "dynasty": "唐",
        "collection_info": null
    },
    {
        "uuid": "3a471c62718983db1b0f1e3af6eb0941",
        "title": "过长江贾岛主簿旧厅",
        "author": "崔涂",
        "content": "雕琢文章字字精，我经此处倍伤情。\n身从谪宦方霑禄，才被槌埋更有声。\n过县已无曾识吏，到厅空见旧题名。\n长江一曲年年水，应为先生万古清。",
        "dynasty": "唐",
        "collection_info": null
    },
    {
        "uuid": "7e096e20efbaa7faa50974ab950e99ed",
        "title": "途中感怀寄青城李明府",
        "author": "崔涂",
        "content": "鳞鬣催残志未休，壮心飜是此身讐。\n併闻寒雨多因夜，不得乡书又到秋。\n耕钓旧交吟好忆，雪霜危栈去堪愁。\n如何只是三年别，君着朱衣我白头。",
        "dynasty": "唐",
        "collection_info": null
    },
    {
        "uuid": "7d0fad254b75df9ce8356e6ef4270ebd",
        "title": "夏日书怀寄道友",
        "author": "崔涂",
        "content": "达即匡邦退即耕，是非何足挠平生。\n终期道向希夷得，未省心因宠辱惊。\n峰转暂无当户影，雉飞时有隔林声。\n十年惟悟吟诗句，待得中原欲铸兵。",
        "dynasty": "唐",
        "collection_info": null
    },
    {
        "uuid": "e1d7842dbf5b59f723b64ecc2313170e",
        "title": "和进士张曙闻鴈见寄",
        "author": "崔涂",
        "content": "断行哀响递相催，争趁高秋作恨媒。\n云外关山闻独去，渡头风雨见初来。\n也知榆塞寒须别，莫恋苹汀暖不迴。\n试向富春江畔过，故园犹合有池台。",
        "dynasty": "唐",
        "collection_info": null
    },
    {
        "uuid": "256b75640a558c89ccc7b237e78c3e86",
        "title": "鹦鹉洲即事",
        "author": "崔涂",
        "content": "怅望春襟郁未开，重吟鹦鹉益堪哀。\n曹瞒尚不能容物，黄祖何曾解爱才。\n幽岛暖闻燕鴈去，晓江晴觉蜀波来。\n何人正得风涛便，一点轻帆万里迴。",
        "dynasty": "唐",
        "collection_info": null
    },
    {
        "uuid": "301e0cf38fc08be2960d9348f68c0e64",
        "title": "读留侯传",
        "author": "崔涂",
        "content": "覆楚讐韩势有余，男儿遭遇更难如。\n偶成汉室千年业，只读圯桥一卷书。\n翻把壮心轻尺组，却烦商皓正皇储。\n若能终始匡天子，何必□□□□□。",
        "dynasty": "唐",
        "collection_info": null
    },
    {
        "uuid": "04d971d69eedc6ef7a32f681417bec24",
        "title": "赤壁怀古",
        "author": "崔涂",
        "content": "汉室河山鼎势分，勤王谁肯顾元勋。\n不知征伐由天子，唯许英雄共使君。\n江上战余陵是谷，渡头春在草连云。\n分明胜败无寻处，空听渔歌到夕曛。",
        "dynasty": "唐",
        "collection_info": null
    },
    {
        "uuid": "a70517c4c2f30f61d5e28b5d76bf199e",
        "title": "东晋 一",
        "author": "崔涂",
        "content": "五陵豪侠笑为儒，将为儒生只读书。\n看取不成投笔后，谢安功业復何如。",
        "dynasty": "唐",
        "collection_info": null
    },
    {
        "uuid": "26ded82b6370e850b9ac99eaf84390e3",
        "title": "东晋 二",
        "author": "崔涂",
        "content": "秦国金陵王气全，一龙正道始东迁。\n兴亡竟不关人事，虚倚长淮五百年。",
        "dynasty": "唐",
        "collection_info": null
    },
    {
        "uuid": "7a6dfc9271168fe0b9447ea227c555dc",
        "title": "春夕",
        "author": "崔涂",
        "content": "水流花谢两无情，送尽东风过楚城。\n胡蝶梦中家万里，子规枝上月三更。\n故园书动经年绝，华髮春唯满镜生。\n自是不归归便得，五湖烟景有谁争。",
        "dynasty": "唐",
        "collection_info": null
    },
    {
        "uuid": "4235ce84e8824b7a9670b5f57c4f8158",
        "title": "涧松",
        "author": "崔涂",
        "content": "寸寸凌霜长劲条，路人犹笑未干霄。\n南园桃李虽堪羡，争奈春残又寂寥。",
        "dynasty": "唐",
        "collection_info": null
    },
    {
        "uuid": "d0de7fa14899191df9d5bdf2cb53bd09",
        "title": "湘中弦 一",
        "author": "崔涂",
        "content": "苍山遥遥江潾潾，路傍老尽没闲人。\n王孙不见草空绿，惆怅渡头春復春。",
        "dynasty": "唐",
        "collection_info": null
    },
    {
        "uuid": "e59361504771aba6385556f5fe330cbb",
        "title": "湘中弦 二",
        "author": "崔涂",
        "content": "烟愁雨细云冥冥，杜兰香老三湘清。\n故山望断不知处，鶗鴂隔花时一声。",
        "dynasty": "唐",
        "collection_info": null
    },
    {
        "uuid": "f372589cdb4ded22f2be85214d30c554",
        "title": "续纪汉武",
        "author": "崔涂",
        "content": "分明三鸟下储胥，一觉钧天梦不如。\n争那白头方士到，茂陵红叶已萧疎。",
        "dynasty": "唐",
        "collection_info": null
    },
    {
        "uuid": "19b089dc65e0b2274d490a76e5665568",
        "title": "陇上逢江南故人",
        "author": "崔涂",
        "content": "三声戍角边城暮，万里乡心塞草春。\n莫学少年轻远别，陇关西少向东人。",
        "dynasty": "唐",
        "collection_info": null
    },
    {
        "uuid": "d8835d0bca9e5361fc9ae668cbcff7f5",
        "title": "夷陵夜泊",
        "author": "崔涂",
        "content": "家依楚塞穷秋别，身逐孤舟万里行。\n一曲巴歌半江月，便应消得二毛生。",
        "dynasty": "唐",
        "collection_info": null
    },
    {
        "uuid": "519c9a7269aebb68fdcceda923c0129f",
        "title": "橹声",
        "author": "崔涂",
        "content": "烟外桡声远，天涯幽梦迴。\n争知江上客，不是故乡来。",
        "dynasty": "唐",
        "collection_info": null
    },
    {
        "uuid": "3a5d5105b89a5f7417defbcd1d0256fa",
        "title": "海棠图",
        "author": "崔涂",
        "content": "海棠花底三年客，不见海棠花盛开。\n却向江南看图画，始惭虚到蜀城来。",
        "dynasty": "唐",
        "collection_info": null
    },
    {
        "uuid": "139dfae07203bad4aae615b2cbd0606d",
        "title": "云",
        "author": "崔涂",
        "content": "得路直为霖济物，不然闲共鹤忘机。\n无端却向阳台畔，长送襄王暮雨归。",
        "dynasty": "唐",
        "collection_info": null
    },
    {
        "uuid": "eaccec2ab6d3a326dc5f547e5c3149b8",
        "title": "过二妃庙",
        "author": "崔涂",
        "content": "残阳楚水畔，独弔舜时人。\n不及庙前草，至今江上春。",
        "dynasty": "唐",
        "collection_info": null
    },
    {
        "uuid": "9875c925ec30af2db222345218831eb2",
        "title": "送友人",
        "author": "崔涂",
        "content": "登高迎送远，春恨併依依。\n不得沧洲信，空看白鹤归。",
        "dynasty": "唐",
        "collection_info": null
    },
    {
        "uuid": "a999968b45c385174965018f062ac45b",
        "title": "声",
        "author": "崔涂",
        "content": "欢戚犹来恨不平，此中高下本无情。\n韩娥绝唱唐衢哭，尽是人间第一声。",
        "dynasty": "唐",
        "collection_info": null
    },
    {
        "uuid": "19412b497d384467f6b8e24031f6b0df",
        "title": "放鹧鸪",
        "author": "崔涂",
        "content": "秋入池塘风露微，晓开笼槛看初飞。\n满身金翠画不得，无限烟波何处归。",
        "dynasty": "唐",
        "collection_info": null
    },
    {
        "uuid": "f94209f39b365001ee0d813d67e5e7fe",
        "title": "泉",
        "author": "崔涂",
        "content": "远辞岩窦泻潺潺，静拂云根别故山。\n可惜寒声留不得，旋添波浪向人间。",
        "dynasty": "唐",
        "collection_info": null
    },
    {
        "uuid": "7347a3d3936d643ad33d643be7a85359",
        "title": "巫山旅别",
        "author": "崔涂",
        "content": "五千里外三年客，十二峰前一望秋。\n无限别魂招不得，夕阳西下水东流。",
        "dynasty": "唐",
        "collection_info": null
    },
    {
        "uuid": "8e6174c73228052577fa24a2982b3f36",
        "title": "幽兰",
        "author": "崔涂",
        "content": "幽植众宁知，芬芳只暗持。\n自无君子佩，未是国香衰。\n白露霑长草，春风到每迟。\n不如当路草，芬馥欲何为。",
        "dynasty": "唐",
        "collection_info": null
    },
    {
        "uuid": "c39033c6c3bb123d4e4c42f063048efe",
        "title": "读庾信集",
        "author": "崔涂",
        "content": "四朝十帝尽风流，建业长安两醉游。\n唯有一篇杨柳曲，江南江北为君愁。",
        "dynasty": "唐",
        "collection_info": null
    },
    {
        "uuid": "ddebc72b7cfd46a43e35f1c3eca2810b",
        "title": "过绣岭宫",
        "author": "崔涂",
        "content": "古殿春残绿野阴，上皇曾此驻泥金。\n三城帐属升平梦，一曲铃关怅望心。\n苑路暗迷香辇绝，缭垣秋断草烟深。\n前朝旧物东流在，犹为年年下翠岑。",
        "dynasty": "唐",
        "collection_info": null
    },
    {
        "uuid": "f07066c0b7770431d29d28e49038e637",
        "title": "巴山道中除夜书怀",
        "author": "崔涂",
        "content": "迢遰三巴路，羇危万里身。\n乱山残雪夜，孤烛异乡春。\n渐与骨肉远，转于僮仆亲。\n那堪正漂泊，明日岁华新。",
        "dynasty": "唐",
        "collection_info": null
    },
    {
        "uuid": "5516061e333e7f93ee44a5e43bb2a584",
        "title": "题净众寺古松",
        "author": "崔涂",
        "content": "百尺森疎倚梵台，昔人谁见此初栽。\n故园未有偏堪恋，浮世如闲即合来。\n天暝岂分苍翠色，岁寒应识栋梁材。\n清阴可惜不驻得，归去暮城空首回。",
        "dynasty": "唐",
        "collection_info": null
    },
    {
        "uuid": "125fa365b77d7863bc0c63b03a929857",
        "title": "折杨柳",
        "author": "崔涂",
        "content": "朝朝车马如蓬转，处处江山待客归。\n若使人间少离别，杨花应合过春飞。",
        "dynasty": "唐",
        "collection_info": null
    },
    {
        "uuid": "52ef092981d63c2869aea2d9de229196",
        "title": "七夕",
        "author": "崔涂",
        "content": "年年七夕渡瑶轩，谁道秋期有泪痕。\n自是人间一週岁，何妨天上只黄昏。",
        "dynasty": "唐",
        "collection_info": null
    },
    {
        "uuid": "97292f0d47c93f3e932011f4e5a7c2af",
        "title": "泛楚江",
        "author": "崔涂",
        "content": "九重城外家书远，百里洲前客棹还。\n金印碧幢如见问，一生安稳是长闲。",
        "dynasty": "唐",
        "collection_info": null
    },
    {
        "uuid": "ad29a9a21242222921b3b58ac31723e9",
        "title": "初过汉江",
        "author": "崔涂",
        "content": "襄阳好向岘亭看，人物萧条值岁阑。\n为报习家多置酒，夜来风雪过江寒。",
        "dynasty": "唐",
        "collection_info": null
    },
    {
        "uuid": "d3d494f4228a0fe26e1b10ce2d206ca0",
        "title": "题授阳镇路",
        "author": "崔涂",
        "content": "越鸟巢边溪路断，秦人耕处洞门开。\n小桃花发春风起，千里江山一梦回。",
        "dynasty": "唐",
        "collection_info": null
    },
    {
        "uuid": "b0e057510867023c5a99cdeb7ed2c4b4",
        "title": "初识梅花",
        "author": "崔涂",
        "content": "江北不如南地暖，江南好断北人肠。\n燕脂桃颊棃花粉，共作寒梅一面粧。",
        "dynasty": "唐",
        "collection_info": null
    },
    {
        "uuid": "6ad653a649eaf1e04ad64b0fa1e1a0ff",
        "title": "江雨望花",
        "author": "崔涂",
        "content": "细雨满江春水涨，好风留客野梅香。\n避秦不是无归意，一度逢花一断肠。",
        "dynasty": "唐",
        "collection_info": null
    },
    {
        "uuid": "cdb0a049e43690239a347a7c75ba6893",
        "title": "雨后月中玉堂闲坐",
        "author": "韩偓",
        "content": "银台直北金銮外，暑雨初晴皓月中。\n唯对松篁听刻漏，更无尘土翳虚空。\n绿香熨齿冰盘果，清冷侵肌水殿风。\n夜久忽闻铃索动，玉堂西畔响丁东。",
        "dynasty": "唐",
        "collection_info": null
    },
    {
        "uuid": "dbac32f8dd2fa61c184011a15715a042",
        "title": "六月十七日召对自辰及申方归本院",
        "author": "韩偓",
        "content": "清[暑]帘开散异香，恩深咫尺对龙章。\n花应洞裏寻常发，日向壶中特地长。\n坐久忽疑槎犯斗，归来兼恐海生桑。\n如今冷笑东方朔，唯用诙谐侍汉皇。",
        "dynasty": "唐",
        "collection_info": null
    },
    {
        "uuid": "746a1547fba2e10f03e4c1b11243cac0",
        "title": "与吴子华侍郎同年玉堂同直怀恩叙恳因成长句四韵兼呈诸同年",
        "author": "韩偓",
        "content": "往年莺谷接清尘，今日鳌山作侍臣。\n二纪计偕劳笔研，一朝宣入掌丝纶。\n声名烜赫文章士，金紫雍容富贵身。\n绛帐恩深无路报，语余相顾却酸辛。",
        "dynasty": "唐",
        "collection_info": null
    },
    {
        "uuid": "cd59d2aafdf5beb188c14e1dbae7a0b7",
        "title": "和吴子华侍郎令狐昭化舍人叹白菊衰谢之绝次山本韵",
        "author": "韩偓",
        "content": "正怜香雪披千片，忽讶残霞覆一丛。\n还似妖姬长年后，酒酣双脸却微红。",
        "dynasty": "唐",
        "collection_info": null
    },
    {
        "uuid": "e6b0b85dec09eba9b47d1367081e2b4e",
        "title": "中秋禁直",
        "author": "韩偓",
        "content": "星斗疎明禁漏残，紫泥封后独凭阑。\n露和玉屑金盘冷，月射珠光贝阙寒。\n天衬楼台笼苑外，风吹歌管下云端。\n长卿秪为长门赋，未识君臣际会难。",
        "dynasty": "唐",
        "collection_info": null
    },
    {
        "uuid": "dd0d0b3cabebfc1daeb36983d3a2d320",
        "title": "侍宴",
        "author": "韩偓",
        "content": "蠭黄蝶粉两依依，狎宴临春日正迟。\n密旨不教江令醉，丽华微笑认皇慈。",
        "dynasty": "唐",
        "collection_info": null
    },
    {
        "uuid": "2ca270f556805081eb7231d30e0a22ab",
        "title": "锡宴日作",
        "author": "韩偓",
        "content": "玉衔花马蹋香街，诏遣追欢绮席开。\n中使押从天上去外人知自日边来。\n臣心净比漪涟水，圣泽深于潋滟杯。\n纔有异恩颁稷契，已将优礼及邹枚。\n清商适向棃园降，妙妓新行峡雨迴。\n不敢通宵离禁直，晚乘残醉入银台。",
        "dynasty": "唐",
        "collection_info": null
    },
    {
        "uuid": "12a39b737b3de1053cf2ffc2b8ec12c5",
        "title": "宫柳",
        "author": "韩偓",
        "content": "莫道秋来芳意违，宫娃犹似妒蛾眉。\n幸当玉辇经过处，不怕金风浩荡时。\n草色长承垂地叶，日华先动映楼枝。\n涧松亦有凌云分，争似移根太液池。",
        "dynasty": "唐",
        "collection_info": null
    },
    {
        "uuid": "e8cdffc5789cc15c1ab132fc9a94adcc",
        "title": "苑中",
        "author": "韩偓",
        "content": "上苑离宫处处迷，相风高与露盘齐。\n金阶铸出狻猊立，玉树雕成狒𤝞啼。\n外使调鹰初得按，中官过马不教嘶。\n笙歌锦绣云霄裏，独许词臣醉似泥。",
        "dynasty": "唐",
        "collection_info": null
    },
    {
        "uuid": "76717ff673426d7aa7a7c1ff2c2c01ae",
        "title": "从猎三首 一",
        "author": "韩偓",
        "content": "猎犬谙斜路，宫嫔识认旗。\n马前双兔起，宣尔羽林儿。",
        "dynasty": "唐",
        "collection_info": null
    },
    {
        "uuid": "003a10f1e286bdb8fe8f1d18055386cb",
        "title": "从猎三首 二",
        "author": "韩偓",
        "content": "小镫狭秋鞘，鞍轻妓细腰。\n有时齐走马，也学唱交交。",
        "dynasty": "唐",
        "collection_info": null
    },
    {
        "uuid": "9ad1faea6be79e3c709d1fa72d66a0e9",
        "title": "从猎三首 三",
        "author": "韩偓",
        "content": "蹀躞巴陵骏，毰毸碧野鸡。\n忽闻仙乐动，赐酒玉偏提。",
        "dynasty": "唐",
        "collection_info": null
    },
    {
        "uuid": "e29b517842c2f336291926d657c84ce6",
        "title": "辛酉岁冬十一月随驾幸岐下作",
        "author": "韩偓",
        "content": "曳裾谈笑殿西头，忽听征铙从冕旒。\n凤盖行时移紫气，鸾旗驻处认皇州。\n晓题御服颁羣吏，夜发宫嫔诏列侯。\n雨露涵濡三百载，不知谁拟杀身酬。",
        "dynasty": "唐",
        "collection_info": null
    },
    {
        "uuid": "088f66e449363dad24415bcee1953cf1",
        "title": "冬至夜作",
        "author": "韩偓",
        "content": "中宵忽见动葭灰，料得南枝有早梅。\n四野便应枯草绿，九重先觉冻云开。\n阴冰莫向河源塞，阳气今从地底迴。\n不道惨舒无定分，却忧蚊响又成雷。",
        "dynasty": "唐",
        "collection_info": null
    },
    {
        "uuid": "4000a0b3c9f7611186c4586692d0731b",
        "title": "秋霖夜忆家",
        "author": "韩偓",
        "content": "垂老何时见弟兄，背灯愁泣到天明。\n不知短髮能多少，一滴秋霖白一茎。",
        "dynasty": "唐",
        "collection_info": null
    },
    {
        "uuid": "628cf50af93bcbccdb1ce42ee51b7ac1",
        "title": "恩赐樱桃分寄朝士",
        "author": "韩偓",
        "content": "未许莺偷出汉宫，上林初进半金笼。\n蔗浆自透银杯冷，朱实相辉玉椀红。\n俱有乱离终日恨，贵将滋味片时同。\n霜威食檗应难近，宜在纱窗绣户中。",
        "dynasty": "唐",
        "collection_info": null
    },
    {
        "uuid": "67c3274c39382894e0788eb40c498ba9",
        "title": "出官经硖石县",
        "author": "韩偓",
        "content": "谪宦过东畿，所抵州名濮。\n故里欲清明，临风堪恸哭。\n溪长柳似帷，山暖花如醭。\n逆旅讶簪裾，野老悲陵谷。\n暝鸟影连翩，惊狐尾纛簌。\n尚得佐方州，信是皇恩沐。",
        "dynasty": "唐",
        "collection_info": null
    },
    {
        "uuid": "9c1c1982300fa249235e36c2e0d156cd",
        "title": "访同年虞部李郎中",
        "author": "韩偓",
        "content": "策蹇相寻犯雪泥，厨烟未动日平西。\n门庭野水䙰褷鹭，邻里短墙咿喔鸡。\n未入庆霄君择肉，畏逢华毂我吹韲。\n地炉贳酒成狂醉，更觉襟怀得丧齐。",
        "dynasty": "唐",
        "collection_info": null
    },
    {
        "uuid": "384807e2f50cdb7f5002f55b4ac85803",
        "title": "赠渔者",
        "author": "韩偓",
        "content": "箇侬居处近诛茅，枳棘篱兼用荻梢。\n尽日风扉从自掩，无人筒钓是谁抛。\n城方四面墙阴直，江阔中心水脉坳。\n我亦好闲求老伴，莫嫌迁客且论交。",
        "dynasty": "唐",
        "collection_info": null
    },
    {
        "uuid": "5aa3863564022abc9a8acd4571c6d260",
        "title": "春阴独酌寄同年虞部李郎中",
        "author": "韩偓",
        "content": "春阴漠漠土脉润，春寒微微风意和。\n闲嗤入甲奔竞态，醉唱落调渔樵歌。\n诗道揣量疑可进，宦情刓缺转无多。\n酒酣狂兴依然在，其奈千茎鬓雪何。",
        "dynasty": "唐",
        "collection_info": null
    },
    {
        "uuid": "de0840cca2316cc72039c86450c1e304",
        "title": "奉和峡州孙舍人肇荆南重围中寄诸朝士二篇时李常侍洵严谏议龟李起居殷衡李郎中冉皆有继和余久有是债今至湖南方暇牵课 一",
        "author": "韩偓",
        "content": "敏手何妨误汰金，敢怀私忿斅羊斟。\n直应宣室还三接，未必丰城便陆沈。\n炽炭一炉真玉性，浓霜千涧老松心。\n私恩尚有捐驱誓，况是君恩万倍深。",
        "dynasty": "唐",
        "collection_info": null
    },
    {
        "uuid": "9a8d6d70b3fb7be26d70ad0e7dded671",
        "title": "奉和峡州孙舍人肇荆南重围中寄诸朝士二篇时李常侍洵严谏议龟李起居殷衡李郎中冉皆有继和余久有是债今至湖南方暇牵课 二",
        "author": "韩偓",
        "content": "征途安敢更迁延，冒入重围势使然。\n众果却应存苦李，五缾惟恐竭甘泉。\n多端莫撼三珠树，密策寻遗七宝鞭。\n黄篾舫中梅雨裏，野人无事日高眠。",
        "dynasty": "唐",
        "collection_info": null
    },
    {
        "uuid": "dfa307d9d30c3ac09ddb1eba180b4518",
        "title": "雪中过重湖信笔偶题",
        "author": "韩偓",
        "content": "道方时险拟如何，谪去甘心隐薜萝。\n青草湖将天暗合，白头浪与雪相和。\n旗亭腊酎踰年熟，水国春寒向晚多。\n处困不忙仍不怨，醉来唯是欲傞傞。",
        "dynasty": "唐",
        "collection_info": null
    },
    {
        "uuid": "a6eb670a32d28e892d2932eb6c601bdd",
        "title": "寄湖南从事",
        "author": "韩偓",
        "content": "索寞襟怀酒半醒，无人一为解余酲。\n岸头柳色春将尽，船背雨声天欲明。\n去国正悲同旅雁，隔江何忍更啼莺。\n莲花幕下风流客，试与温存谴逐情。",
        "dynasty": "唐",
        "collection_info": null
    },
    {
        "uuid": "2bbe169e38885a0593aed30b8f677b32",
        "title": "翫水禽",
        "author": "韩偓",
        "content": "两两珍禽渺渺溪，翠衿红掌净无泥。\n向阳眠处莎成毯，蹋水飞时浪作梯。\n依倚雕梁轻社燕，抑扬金距笑晨鸡。\n劝君细认渔翁意，莫遣絚罗误稳栖。",
        "dynasty": "唐",
        "collection_info": null
    },
    {
        "uuid": "1c39745c720e9950c1b113b21900dd32",
        "title": "早翫雪梅有怀亲属",
        "author": "韩偓",
        "content": "北陆候纔变，南枝花已开。\n无人同怅望，把酒独裴回。\n冻白雪为伴，寒香风是媒。\n何因逢越使，肠断谪仙才。",
        "dynasty": "唐",
        "collection_info": null
    },
    {
        "uuid": "b015b63a3d2ba8eefddea7e59d9336f5",
        "title": "欲明",
        "author": "韩偓",
        "content": "欲明篱被风吹倒，过午门因客到开。\n忍苦可能遭鬼笑，息机应免致鸥猜。\n岳僧互乞新诗去，酒保频征旧债来。\n唯有狂吟与沈饮，时时犹自触灵台。",
        "dynasty": "唐",
        "collection_info": null
    },
    {
        "uuid": "bbe37f67b23d8f121dc3beffbcecf1e2",
        "title": "梅花",
        "author": "韩偓",
        "content": "梅花不肯傍春光，自向深冬着艳阳。\n龙笛远吹胡地月，燕钗初试汉宫妆。\n风虽强暴翻添思，雪欲侵凌更助香。\n应笑暂时桃李树，盗天和气作年芳。",
        "dynasty": "唐",
        "collection_info": null
    },
    {
        "uuid": "7521b1d6b04a5aa6d062e7c831d08463",
        "title": "小隐",
        "author": "韩偓",
        "content": "借得茅斋岳麓西，拟将身世老锄犂。\n清晨向市烟含郭，寒夜归村月照溪。\n炉为窗明僧偶坐，松因雪折鸟惊啼。\n灵椿朝菌由来事，却笑庄生始欲齐。",
        "dynasty": "唐",
        "collection_info": null
    },
    {
        "uuid": "1a27ef5cf95e4089c730efb3dc1f15b9",
        "title": "曛黑",
        "author": "韩偓",
        "content": "古木侵天日已沈，露华凉冷润衣襟。\n江城曛黑人行绝，唯有啼鸟伴夜碪。",
        "dynasty": "唐",
        "collection_info": null
    },
    {
        "uuid": "e3adf1ad6d59fdc570812ac3954baf4e",
        "title": "晓日",
        "author": "韩偓",
        "content": "天际霞光入水中，水中天际一时红。\n直须日观三更后，首送金乌上碧空。",
        "dynasty": "唐",
        "collection_info": null
    },
    {
        "uuid": "0370cf051ab902bd1a57120d9a129169",
        "title": "醉着",
        "author": "韩偓",
        "content": "万里清江万里天，一村桑柘一村烟。\n渔翁醉着无人唤，过午醒来雪满船。",
        "dynasty": "唐",
        "collection_info": null
    },
    {
        "uuid": "63a34b2d087c97c83af4b7046b2064c7",
        "title": "柳",
        "author": "韩偓",
        "content": "一笼金线拂弯桥，几被儿童损细腰。\n无奈灵和标格在，春来依旧褭长条。",
        "dynasty": "唐",
        "collection_info": null
    },
    {
        "uuid": "8567cfb5d247eafd36bf53adf146a2c4",
        "title": "病中初闻復官二首 一",
        "author": "韩偓",
        "content": "抽毫连夜侍明光，执靮三年从省方。\n烧玉谩劳曾历试，铄金宁为欠周防。\n也知恩泽招谗口，还痛神祇误直肠。\n闻道復官飜涕泗，属车何在水茫茫。",
        "dynasty": "唐",
        "collection_info": null
    },
    {
        "uuid": "4ce7313d701486da000db5e8d52f03ec",
        "title": "病中初闻復官二首 二",
        "author": "韩偓",
        "content": "又挂朝衣一自惊，始知天意重推诚。\n青云有路通还去，白髮无私健亦生。\n曾避暖池将浴凤，却同寒谷乍迁莺。\n宦途巇崄终难测，稳泊渔舟隐姓名。",
        "dynasty": "唐",
        "collection_info": null
    },
    {
        "uuid": "4b1408b0f1ce30ec82b779e94e7079db",
        "title": "早起五言三韵",
        "author": "韩偓",
        "content": "万树绿杨垂，千般黄鸟语。\n庭花风雨余，岑寂如村坞。\n依依官渡头，晴阳照行旅。",
        "dynasty": "唐",
        "collection_info": null
    },
    {
        "uuid": "0e3d7162e1830706aa990607e0c5d40f",
        "title": "家书后批二十八字",
        "author": "韩偓",
        "content": "四序风光总是愁，鬓毛衰飒涕横流。\n此书未到心先到，想在孤城海岸头。",
        "dynasty": "唐",
        "collection_info": null
    },
    {
        "uuid": "846d9dbc0342ddaa454c7de566ae1054",
        "title": "湖南梅花一冬再发偶题于花援",
        "author": "韩偓",
        "content": "湘浦梅花两度开，直应天意别栽培。\n玉为通体依稀见，香号返魂容易迴。\n寒气与君霜裏退，阳和为尔腊前来。\n夭桃莫倚东风势，调鼎何曾用不材。",
        "dynasty": "唐",
        "collection_info": null
    },
    {
        "uuid": "e302b748b8ddf4337d85bb77b870fc86",
        "title": "即目二首 一",
        "author": "韩偓",
        "content": "万古离怀憎物色，几生愁绪溺风光。\n废城沃土肥春草，野渡空船荡夕阳。\n倚道向人多脉脉，为情因酒易伥伥。\n宦途弃掷须甘分，迴避红尘是所长。",
        "dynasty": "唐",
        "collection_info": null
    },
    {
        "uuid": "1ac8e9e4f0790086332fd13bfc0066d7",
        "title": "即目二首 二",
        "author": "韩偓",
        "content": "动非求进静非禅，咋舌吞声过十年。\n溪涨浪花如积石，雨晴云叶似连钱。\n干戈岁久谙戎事，枕簟秋凉减夜眠。\n攻苦惯来无不可，寸心如水但澄鲜。",
        "dynasty": "唐",
        "collection_info": null
    },
    {
        "uuid": "b174c1cd7284a269278c469c4a61179a",
        "title": "净兴寺杜鹃一枝繁艳无比",
        "author": "韩偓",
        "content": "一园红艳醉坡陀，自地连梢簇蒨罗。\n蜀魄未归长滴血，秪应偏滴此丛多。",
        "dynasty": "唐",
        "collection_info": null
    },
    {
        "uuid": "51d194c0c4fe0e3c5e30336dd1dd1f27",
        "title": "花时与钱尊师同醉因成二十字",
        "author": "韩偓",
        "content": "桥下浅深水，竹间红白花。\n酒仙同避世，何用厌长沙。",
        "dynasty": "唐",
        "collection_info": null
    },
    {
        "uuid": "0d2a486586f65bab6fba0e36dc1ae08a",
        "title": "避地",
        "author": "韩偓",
        "content": "西山爽气生襟袖，南浦离愁入梦魂。\n人泊孤舟青草岸，鸟鸣高树夕阳村。\n偷生亦似符天意，未死深疑负国恩。\n白面儿郎犹巧宦，不知谁与正干坤。",
        "dynasty": "唐",
        "collection_info": null
    },
    {
        "uuid": "c52d25b3eb26b8331015f783d8752fb2",
        "title": "息兵",
        "author": "韩偓",
        "content": "渐觉人心望息兵，老儒希觊见澄清。\n正当困辱殊轻死，已过艰危却恋生。\n多难始应彰劲节，至公安肯为虚名。\n暂时胯下何须耻，自有苍苍鉴赤诚。",
        "dynasty": "唐",
        "collection_info": null
    },
    {
        "uuid": "02fc0bcd50a1a47b6b7f5afca0dd223c",
        "title": "翠碧鸟",
        "author": "韩偓",
        "content": "天长水远网罗稀，保得重重翠碧衣。\n挟弹小儿多害物，劝君莫近市朝飞。",
        "dynasty": "唐",
        "collection_info": null
    },
    {
        "uuid": "c82d650486f2c6517281e7678246c5c4",
        "title": "赠孙仁本尊师",
        "author": "韩偓",
        "content": "齿如冰雪髮如黳，几百年来醉似泥。\n不共世人争得失，卧床前有上天梯。",
        "dynasty": "唐",
        "collection_info": null
    },
    {
        "uuid": "76f8fc8f0a48f5c45b34a3d2d4d1108a",
        "title": "乙丑岁九月在萧滩镇驻泊两月忽得商马杨迢员外书贺余復除戎曹依旧承旨还缄后因书四十字",
        "author": "韩偓",
        "content": "旅寓在江郊，秋风正寂寥。\n紫泥虚宠奖，白髮已渔樵。\n事往凄凉在，时危志气销。\n若为将朽质，犹拟杖于朝。",
        "dynasty": "唐",
        "collection_info": null
    },
    {
        "uuid": "92a5fae8e145d15743aecddc3e64aa50",
        "title": "丙寅二月二十二日抚州如归馆雨中有怀诸朝客",
        "author": "韩偓",
        "content": "悽悽恻恻又微嚬，欲话羇愁忆故人。\n薄酒旋醒寒彻夜，好花虚谢雨藏春。\n萍蓬已恨为逋客，江岭那知见侍臣。\n未必交情繫贫富，柴门自古少车尘。",
        "dynasty": "唐",
        "collection_info": null
    },
    {
        "uuid": "81fa8521c75cd418eb995dde9a6570f7",
        "title": "三月二十七日自抚州往南城县舟行见拂水蔷薇因有是作",
        "author": "韩偓",
        "content": "江中春雨波浪肥，石上野花枝叶瘦。\n枝低波高如有情，浪去枝留如力鬬。\n绿刺红房战褭时，吴娃越艳醺酣后。\n且将浊酒伴清吟，酒逸吟狂轻宇宙。",
        "dynasty": "唐",
        "collection_info": null
    },
    {
        "uuid": "00a52efc6fb7ce720efb6db7ec3bb901",
        "title": "茘枝三首 一",
        "author": "韩偓",
        "content": "遐方不许贡珍奇，密诏唯教进茘枝。\n汉武碧桃争比得，枉令方朔号偷儿。",
        "dynasty": "唐",
        "collection_info": null
    },
    {
        "uuid": "1621ff80df5904f4b89666090393a1d6",
        "title": "茘枝三首 二",
        "author": "韩偓",
        "content": "封开玉笼鸡冠湿，叶衬金盘鹤顶鲜。\n想得佳人微启齿，翠钗先取一双悬。",
        "dynasty": "唐",
        "collection_info": null
    },
    {
        "uuid": "e7f6cfe386a03e6af9411f714b424e7e",
        "title": "茘枝三首 三",
        "author": "韩偓",
        "content": "巧裁霞片裹神浆，崖蜜天然有异香。\n应是仙人金掌露，结成冰入蒨罗囊。",
        "dynasty": "唐",
        "collection_info": null
    },
    {
        "uuid": "bf5c408661f51d060c5194726ec05ba0",
        "title": "寄上兄长",
        "author": "韩偓",
        "content": "两地支离路八千，襟怀悽怆鬓苍然。\n乱来未必长团会，其奈而今更长年。",
        "dynasty": "唐",
        "collection_info": null
    },
    {
        "uuid": "52b267c6381e120c5b05ceba7bb038ea",
        "title": "宝劒",
        "author": "韩偓",
        "content": "困极还应有甚通，难将粪壤掩神踪。\n斗间紫气分明后，擘地成川看化龙。",
        "dynasty": "唐",
        "collection_info": null
    },
    {
        "uuid": "5cd2d85940d55f4e214fadbee6bedce3",
        "title": "宝劒",
        "author": "韩偓",
        "content": "困极还应有日通，难将粪土掩神踪。\n但教出得丰城后，不是延津亦化龙。",
        "dynasty": "唐",
        "collection_info": null
    },
    {
        "uuid": "f9a242964a9b3caf8532318253754326",
        "title": "登南神光寺塔院",
        "author": "韩偓",
        "content": "无奈离肠日九迴，强摅离抱立高台。\n中华地向城边尽，外国云从岛上来。\n四序有花长见雨，一冬无雪却闻雷。\n日宫紫气生冠冕，试望扶桑病眼开。",
        "dynasty": "唐",
        "collection_info": null
    },
    {
        "uuid": "dfd2c4eb09901f8877c93c1505985e0e",
        "title": "两贤",
        "author": "韩偓",
        "content": "卖卜严将卖饼孙，两贤高趣恐难伦。\n而今若有逃名者，应被品流呼差人。",
        "dynasty": "唐",
        "collection_info": null
    },
    {
        "uuid": "b9b5f947988828ba216715c5db046337",
        "title": "再思",
        "author": "韩偓",
        "content": "暴殄犹来是片时，无人向此略迟疑。\n流金铄石玉长润，败柳凋花松不知。\n但保行藏天是证，莫矜纤巧鬼难欺。\n近来更得穷经力，好事临行亦再思。",
        "dynasty": "唐",
        "collection_info": null
    },
    {
        "uuid": "cc66a66fc5db7c1b0448a888c38ea8de",
        "title": "有瞩",
        "author": "韩偓",
        "content": "晚凉闲步向江亭，默默看书旋旋行。\n风转滞帆狂得势，潮来诸水寂无声。\n谁将覆辙询长策，愿把棼丝属老成。\n安石本怀经济意，何妨一起为苍生。",
        "dynasty": "唐",
        "collection_info": null
    },
    {
        "uuid": "e1d71c2caf0d257ac2f57cd48b9179c1",
        "title": "秋深闲兴",
        "author": "韩偓",
        "content": "此心兼笑野云忙，甘得贫闲味甚长。\n病起乍尝新橘柚，秋深初换旧衣裳。\n晴来喜鹊无穷语，雨后寒花特地香。\n把钓覆棊兼举白，不离名教可顚狂。",
        "dynasty": "唐",
        "collection_info": null
    },
    {
        "uuid": "31574bb1211d4796748a79c79193a000",
        "title": "故都",
        "author": "韩偓",
        "content": "故都遥想草萋萋，上帝深疑亦自迷。\n塞雁已侵池籞宿，宫鸦犹恋女墙啼。\n天涯烈士空垂涕，地下强魂必噬脐。\n掩鼻计成终不觉，冯驩无路斅鸣鸡。",
        "dynasty": "唐",
        "collection_info": null
    },
    {
        "uuid": "45a8771b82ae5a7ea38a869c71eafd05",
        "title": "梦仙",
        "author": "韩偓",
        "content": "紫霄宫阙五云芝，九级坛前再拜时。\n鹤舞鹿眠春草远，山高水阔夕阳迟。\n每嗟阮肇归何速，深羡张骞去不疑。\n澡练纯阳功力在，此心唯有玉皇知。",
        "dynasty": "唐",
        "collection_info": null
    },
    {
        "uuid": "a00c81fb2ea7663d6a54ad526aa1e92c",
        "title": "赠吴顚尊师",
        "author": "韩偓",
        "content": "饮酒经何代，休粮度此生。\n迹应常自浼，顚亦强为名。\n道若千钓重，身如一羽轻。\n毫釐分象纬，袒跣揖公卿。\n狗窦号光逸，渔阳裸祢衡。\n笑雷冬蛰震，岩电夜珠明。\n月魄侵簪冷，江光逼屐清。\n半酣思救世，一手拟扶倾。\n击地嗟衰俗，看天贮不平。\n自缘怀气义，可是计烹亨。\n议论通三教，年颜称五更。\n老狂人不厌，密行鬼应惊。\n未识心相许，开襟语便诚。\n伊余常仗义，愿拜十年兄。",
        "dynasty": "唐",
        "collection_info": null
    },
    {
        "uuid": "f8ef394c6cc610cda9887119ae0babdc",
        "title": "送人弃官入道",
        "author": "韩偓",
        "content": "仙李浓阴润，皇枝密叶敷。\n俊才轻折桂，捷径取纡朱。\n断绁三清路，扬鞭五达衢。\n侧身期破的，缩手待呼卢。\n社稷俄如缀，雄豪讵守株。\n忸怩非壮志，摆脱是良图。\n尘土留难住，缨緌弃若无。\n冥心归大道，回首笑吾徒。\n酒律应难忘，诗魔未肯徂。\n他年如拔宅，为我指清都。",
        "dynasty": "唐",
        "collection_info": null
    },
    {
        "uuid": "6495d3b37327aaddd0180cf51dccf58d",
        "title": "感事三十四韵",
        "author": "韩偓",
        "content": "紫殿承恩岁，金銮入直年。\n人归三岛路，日过八花塼。\n鸳鹭皆迴席，皋夔亦慕羶。\n庆霄舒羽翼，尘世有神仙。\n虽遇河清圣，惭非岳降贤。\n皇慈容散拙，公议逼陶甄。\n江总参文会，陈暄侍狎筵。\n腐儒亲帝座，太史认星躔。\n侧弁聆神算，濡毫俟密宣。\n宫司持玉研，书省擘香笺。\n唯理心无党，怜才膝屡前。\n焦劳皆实录，宵旰岂虚传。\n始议新尧历，将期整舜弦。\n去梯言必尽，仄席意弥坚。\n上相思惩恶，中人讵省愆。\n鹿穷唯抵触，兔急且㺦猭。\n本是谋赊死，因之致劫迁。\n氛霾言下合，日月暗中悬。\n恭显诚甘罪，韦平亦恃权。\n畏闻巢幕险，宁寤积薪然。\n谅直寻钳口，奸纤益比肩。\n晋谗终不解，鲁瘠竟难痊。\n秪拟诛黄皓，何曾识霸先。\n嗾獒飜丑正，养虎欲求全。\n万乘烟尘裏，千官劒戟边。\n斗魁当北坼，地轴向西偏。\n袁董非徒尔，师昭岂偶然。\n中原成劫火，东海遂桑田。\n溅血惭嵇绍，迟行笑褚渊。\n四夷同效顺，一命敢虚捐。\n山岳还青耸，穹苍旧碧鲜。\n独夫长啜泣，多士已忘筌。\n郁郁空狂叫，微微几病癫。\n丹梯倚寥廓，终去问青天。",
        "dynasty": "唐",
        "collection_info": null
    },
    {
        "uuid": "ccbc4be6bc9792cf86c1306660c60b36",
        "title": "向隅",
        "author": "韩偓",
        "content": "守道得途迟，中兼遇乱离。\n刚肠成绕指，玄髮转垂丝。\n客路少安处，病床无稳时。\n弟兄消息绝，独敛向隅眉。",
        "dynasty": "唐",
        "collection_info": null
    },
    {
        "uuid": "b33bb5d4141fe50030b69a0d4cd9226e",
        "title": "社后",
        "author": "韩偓",
        "content": "社后重阳近，云天澹薄间。\n目随棊客静，心共睡僧闲。\n归鸟城衔日，残虹雨在山。\n寂寥思晤语，何夕款柴关。",
        "dynasty": "唐",
        "collection_info": null
    },
    {
        "uuid": "0770f82f21e6f7503117cf388cdc2e89",
        "title": "息虑",
        "author": "韩偓",
        "content": "息虑狎羣鸥，行藏合自由。\n春寒宜酒病，夜雨入乡愁。\n道向危时见，官因乱世休。\n外人相待浅，独说济川舟。",
        "dynasty": "唐",
        "collection_info": null
    },
    {
        "uuid": "4eee0d6c322f92af46b318bbd9820729",
        "title": "早起探春",
        "author": "韩偓",
        "content": "句芒一夜长精神，腊后风头已见春。\n烟柳半眠藏利脸，雪梅含笑绽香唇。\n渐因闲暇思量酒，必怨顚狂泥摸人。\n若箇高情能似我，且应敧枕睡清晨。",
        "dynasty": "唐",
        "collection_info": null
    },
    {
        "uuid": "3513f4613eb47b578371719789d26096",
        "title": "味道",
        "author": "韩偓",
        "content": "如含瓦砾竟何功，痴黠相兼似得中。\n心繫是非徒怅望，事须光景旋虚空。\n升沈不定都如梦，毁誉无恆却要聋。\n弋者甚多应扼腕，任他闲处指冥鸿。",
        "dynasty": "唐",
        "collection_info": null
    },
    {
        "uuid": "a4de2a1f489fcea93873f158eea04e19",
        "title": "秋郊闲望有感",
        "author": "韩偓",
        "content": "枫叶微红近有霜，碧云秋色满吴乡。\n鱼衝骇浪雪鳞健，鸦闪夕阳金背光。\n心为感恩长惨戚，鬓缘经乱早苍浪。\n可怜广武山前语，楚汉宁教作战场。",
        "dynasty": "唐",
        "collection_info": null
    },
    {
        "uuid": "b60afbfe692bea9f44b58e9ee3ce2c2d",
        "title": "李太舍池上玩红薇醉题",
        "author": "韩偓",
        "content": "花低池小水泙泙，花落池心片片轻。\n酩酊不能羞白鬓，顚狂犹自睠红英。\n乍为旅客颜常厚，每见同人眼暂明。\n京洛园林归未得，天涯相顾一含情。",
        "dynasty": "唐",
        "collection_info": null
    },
    {
        "uuid": "2c6add68afb422424dc761aee6b9a75a",
        "title": "余寓汀州沙县病中闻前郑左丞璘随外镇举荐赴洛兼云继有急征旋见脂辖因作七言四韵戏以赠之或冀其感悟也",
        "author": "韩偓",
        "content": "莫恨当年入用迟，通材何处不逢知。\n桑田变后新舟檝，华表归来旧路岐。\n公干寂寥甘坐废，子牟欢抃促行期。\n移都已改侯王第，惆怅沙堤别筑基。",
        "dynasty": "唐",
        "collection_info": null
    },
    {
        "uuid": "4154abfefb9b90d8ce47ed7e486f4a0c",
        "title": "又一绝请为申达京洛亲交知余病废",
        "author": "韩偓",
        "content": "鬓惹新霜耳旧聋，眼昏腰曲四肢风。\n交亲若要知形候，岚嶂烟中折臂翁。",
        "dynasty": "唐",
        "collection_info": null
    },
    {
        "uuid": "6b501567a5756fddab09932ab0d8d334",
        "title": "梦中作",
        "author": "韩偓",
        "content": "紫宸初启列鸳鸾，直向龙墀对揖班。\n九曜再新环北极，万方依旧祝南山。\n礼容肃睦缨緌外，和气熏蒸劒履间。\n扇合却循黄道退，庙堂谈笑百司闲。",
        "dynasty": "唐",
        "collection_info": null
    },
    {
        "uuid": "7c77f420e0af374bbe07040eb40b9d41",
        "title": "己巳年正月十二日自沙县抵邵武军将谋抚信之行到纔一夕为闽相急脚相召却请赴沙县郊外泊船偶成一篇",
        "author": "韩偓",
        "content": "访戴船迴郊外泊，故乡何处望天涯。\n半明半暗山村日，自落自开江庙花。\n数醆绿醅桑落酒，一瓯香沫火前茶。",
        "dynasty": "唐",
        "collection_info": null
    },
    {
        "uuid": "30f384e91e6d54d11b2aa34b2cdd036a",
        "title": "建溪滩波心目惊眩余平生溺奇境今则畏怯不暇因书二十八字",
        "author": "韩偓",
        "content": "长贪山水羡渔樵，自笑扬鞭趁早朝。\n今日建溪惊恐后，李将军画也须烧。",
        "dynasty": "唐",
        "collection_info": null
    },
    {
        "uuid": "64255d24af582273ff334a1b193b138c",
        "title": "自沙县抵龙溪县值泉州军过后村落皆空因有一绝",
        "author": "韩偓",
        "content": "水自潺湲日自斜，尽无鸡犬有鸣鸦。\n千村万落如寒食，不见人烟空见花。",
        "dynasty": "唐",
        "collection_info": null
    },
    {
        "uuid": "e1ba099f1bd688ace54aa7362c613f19",
        "title": "此翁",
        "author": "韩偓",
        "content": "高阁羣公莫忌侬，侬心不在宦名中。\n严光一唾垂緌紫，何胤三遗大带红。\n金劲任从千口铄，玉寒曾试几炉烘。\n唯应鬼眼兼天眼，窥见行藏信此翁。",
        "dynasty": "唐",
        "collection_info": null
    },
    {
        "uuid": "f14dbb7d913b5b6e0491898a221baad8",
        "title": "失鹤",
        "author": "韩偓",
        "content": "正怜标格出华亭，况是昂藏入相经。\n碧落顺风初得志，故巢因雨却闻腥。\n几时翔集来华表，每日沈吟看画屏。\n为报鸡羣虚嫉妒，红尘向上有青冥。",
        "dynasty": "唐",
        "collection_info": null
    },
    {
        "uuid": "f17211f7f62fddfdb4ffe2d880ba11b6",
        "title": "卜隐",
        "author": "韩偓",
        "content": "屏迹还应减是非，却忧蓝玉又光辉。\n桑梢出舍蚕初老，柳絮盖溪鱼正肥。\n世乱岂容长惬意，景清还觉易忘机。\n世间华美无心问，藜藿充肠苎作衣。",
        "dynasty": "唐",
        "collection_info": null
    },
    {
        "uuid": "43ec5545a69a62c4630763be45e74713",
        "title": "晨兴",
        "author": "韩偓",
        "content": "晓景山河爽，闲居巷陌清。\n已能消滞念，兼得散余酲。\n汲水人初起，迴灯燕暂惊。\n放怀殊未足，圆隙已尘生。",
        "dynasty": "唐",
        "collection_info": null
    },
    {
        "uuid": "53ef64f8b5430a5367570d511f47c63b",
        "title": "暴雨",
        "author": "韩偓",
        "content": "电尾烧黑云，雨脚飞银线。\n急点溅池心，微烟昏水面。\n气凉氛祲消，暑退松篁健。\n丛蓼亚赪茸，擎荷飜绿扇。\n风期谁与同，逸趣余探徧。\n欲去更迟留，胸中久交战。",
        "dynasty": "唐",
        "collection_info": null
    },
    {
        "uuid": "71a9b2d8f1f8e58cd8151d15f614b7c8",
        "title": "山院避暑",
        "author": "韩偓",
        "content": "行乐江郊外，追凉山寺中。\n静阴生晚绿，寂虑延清风。\n运塞地维窄，气苏天宇空。\n何人识幽抱，目送冥冥鸿。",
        "dynasty": "唐",
        "collection_info": null
    },
    {
        "uuid": "b4aaddeb4bed8acd215ac41b3d68b0c5",
        "title": "闲兴",
        "author": "韩偓",
        "content": "景寂有玄味，韵高无俗情。\n他山冰雪解，此水波澜生。\n影重验花密，滴稀知酒清。\n忙人常扰扰，安得心和平。",
        "dynasty": "唐",
        "collection_info": null
    },
    {
        "uuid": "671703811ffdd630a66e11fb972f4c34",
        "title": "漫作二首 一",
        "author": "韩偓",
        "content": "暑雨洒和气，香风吹日华。\n瞬龙惊汗漫，翥凤綷云霞。\n悬圃珠为树，天池玉作砂。\n丹霄能几级，何必待乘槎。",
        "dynasty": "唐",
        "collection_info": null
    },
    {
        "uuid": "2c83340d139187b49129683592447825",
        "title": "漫作二首 二",
        "author": "韩偓",
        "content": "黍谷纯阳入，鸾霄瑞彩生。\n岳灵分正气，仙卫借神兵。\n汚俗迎风变，虚怀遇物倾。\n千钧将一羽，轻重在平衡。",
        "dynasty": "唐",
        "collection_info": null
    },
    {
        "uuid": "775f73fe56426725fc8880e190885df8",
        "title": "腾腾",
        "author": "韩偓",
        "content": "八年流落醉腾腾，点检行藏喜不胜。\n乌帽素餐兼施药，前生多恐是医僧。",
        "dynasty": "唐",
        "collection_info": null
    },
    {
        "uuid": "ca2775621dcb969c9e1a8f5c4ab0664a",
        "title": "寄隐者",
        "author": "韩偓",
        "content": "烟郭云扃路不遥，怀贤犹恨太迢迢。\n长松夜落钗千股，小港春添水半腰。\n已约病身抛印绶，不嫌门巷似渔樵。\n渭滨晦迹南阳卧，若比吾徒更寂寥。",
        "dynasty": "唐",
        "collection_info": null
    },
    {
        "uuid": "6da9b270caf301e03a085b90a42b3c0d",
        "title": "闲居",
        "author": "韩偓",
        "content": "厌闻趋竞喜闲居，自种芜菁亦自锄。\n麋鹿跳梁忧触拨，鹰鹯搏击恐麤疎。\n拙谋却为多循理，所短深惭尽信书。\n刀尺不亏绳墨在，莫疑张翰恋鲈鱼。",
        "dynasty": "唐",
        "collection_info": null
    },
    {
        "uuid": "0fd1a7f1a5257837260fe6b3145898e0",
        "title": "僧影",
        "author": "韩偓",
        "content": "山色依然僧已亡，竹间疎磬隔残阳。\n智灯已灭余空烬，犹自光明照十方。",
        "dynasty": "唐",
        "collection_info": null
    },
    {
        "uuid": "bdfe1056cb930cee523abfb2991d955c",
        "title": "洞庭玩月",
        "author": "韩偓",
        "content": "洞庭湖上清秋月，月皎湖宽万顷霜。\n玉椀深沈潭底白，金杯细碎浪头光。\n寒惊乌鹊离巢噪，冷射蛟螭换窟藏。\n更忆瑶台逢此夜，水晶宫殿挹琼浆。",
        "dynasty": "唐",
        "collection_info": null
    },
    {
        "uuid": "bf6e492baf0bf60d822577becdb31bb8",
        "title": "赠隐逸",
        "author": "韩偓",
        "content": "静景须教静者寻，清狂何必在山阴。\n蠭穿窗纸尘侵砚，鸟鬬庭花露滴琴。\n莫笑乱离方解印，犹胜顚蹶未抽簪。\n筑金总得非名士，况是无人解筑金。",
        "dynasty": "唐",
        "collection_info": null
    },
    {
        "uuid": "fcdd873368277820486747451a1fe769",
        "title": "南浦",
        "author": "韩偓",
        "content": "月若半环云若吐，高楼帘卷当南浦。\n应是石城艇子来，两桨咿哑过花坞。\n正值连宵酒未醒，不宜此际兼微雨。\n直教笔底有文星，亦应难状分明苦。",
        "dynasty": "唐",
        "collection_info": null
    },
    {
        "uuid": "099f40e51dd8798586ae0b37cdfaee9d",
        "title": "桃林场客舍之前有池半亩木槿栉比阏水遮山因命仆夫运斤梳沐豁然清朗復覩太虚因作五言八韵",
        "author": "韩偓",
        "content": "插槿作藩篱，丛生覆小池。\n为能妨远目，因遣去闲枝。\n邻叟偷来赏，栖禽欲下疑。\n虚空无障处，蒙闭有开时。\n苇鹭怜潇洒，泥鰌畏日曦。\n稍宽春水面，尽见晚山眉。\n岸稳人偷钓，阶明日上基。\n世间多弊事，事事要良医。",
        "dynasty": "唐",
        "collection_info": null
    },
    {
        "uuid": "c705e875bfe7b750fa4eef0f1644192e",
        "title": "中秋寄杨学士",
        "author": "韩偓",
        "content": "鳞差甲子渐衰迟，依旧年年困乱离。\n八月夜长乡思切，鬓边添得几茎丝。",
        "dynasty": "唐",
        "collection_info": null
    },
    {
        "uuid": "e773597f14c797d2aa2dc57298575d80",
        "title": "寄禅师",
        "author": "韩偓",
        "content": "他心明与此心同，妙用忘言理暗通。\n气运阴阳成世界，水浮天地寄虚空。\n劫灰聚散铢锱黑，日御奔驰茧栗红。\n万物尽遭风鼓动，唯应禅室静无风。",
        "dynasty": "唐",
        "collection_info": null
    },
    {
        "uuid": "b3a32dc7ddab42c430e1dffe653249e9",
        "title": "清兴",
        "author": "韩偓",
        "content": "阴沈天气连翩醉，摘索花枝料峭寒。\n拥鼻绕廊吟看雨，不知遗却竹皮冠。",
        "dynasty": "唐",
        "collection_info": null
    },
    {
        "uuid": "de29b1d0171f0507ccdca83fdfa6493c",
        "title": "深院",
        "author": "韩偓",
        "content": "鹅儿唼啑栀黄觜，凤子轻盈腻粉腰。\n深院下帘人昼寝，红蔷薇架碧芭蕉。",
        "dynasty": "唐",
        "collection_info": null
    },
    {
        "uuid": "f79a7f2320e9479f771a08273bd0a9db",
        "title": "凄凄",
        "author": "韩偓",
        "content": "深将宠辱齐，往往亦凄凄。\n白日知丹抱，青云有旧蹊。\n嗜咸凌鲁济，恶洁助泾泥。\n风雨今如晦，堪怜报晓鸡。",
        "dynasty": "唐",
        "collection_info": null
    },
    {
        "uuid": "23632c90b34ed21aafeb493c45d23796",
        "title": "火蛾",
        "author": "韩偓",
        "content": "阳光不照临，积阴生此类。\n非无惜死心，奈有灭明意。\n妆穿粉燄焦，翅扑兰膏沸。\n为尔一伤嗟，自弃非天弃。",
        "dynasty": "唐",
        "collection_info": null
    },
    {
        "uuid": "bc3bf02141123556753da4b5e73c4d14",
        "title": "信笔",
        "author": "韩偓",
        "content": "春风狂似虎，春浪白于鹅。\n柳密藏烟易，松长见日多。\n石崖采芝叟，乡俗摘茶歌。\n道在无伊郁，天将奈尔何。",
        "dynasty": "唐",
        "collection_info": null
    },
    {
        "uuid": "8ee3e2134b13424cb996ecee9416cf81",
        "title": "雷公",
        "author": "韩偓",
        "content": "闲人倚柱笑雷公，又向深山霹怪松。\n必若有苏天下意，何如惊起武侯龙。",
        "dynasty": "唐",
        "collection_info": null
    },
    {
        "uuid": "f71cd2cded30b117c523444c31423e5e",
        "title": "船头",
        "author": "韩偓",
        "content": "两岸绿芜齐似翦，掩映云山相向晚。\n船头独立望长空，日艳波光逼人眼。",
        "dynasty": "唐",
        "collection_info": null
    },
    {
        "uuid": "dab42a8fab7bba92e35b2b33b147256e",
        "title": "喜凉",
        "author": "韩偓",
        "content": "炉炭烧人百疾生，凤狂龙躁减心情。\n四山毒瘴干坤浊，一簟凉风世界清。\n楚调忽惊凄玉柱，汉宫应已湿金茎。\n豪强顿息蛙唇吻，爽利重新鹘眼睛。\n稳想海槎朝犯斗，健思胡马夜飜营。\n东南亦是中华分，蒸郁相凌太不平。",
        "dynasty": "唐",
        "collection_info": null
    },
    {
        "uuid": "038de0d3a8bd71f9f12eefe809e8b5e2",
        "title": "天鉴",
        "author": "韩偓",
        "content": "何劳谄笑学趋时，务实清修胜用机。\n猛虎十年摇尾立，苍鹰一旦醒心飞。\n神依正道终潜卫，天鉴衷肠竞不违。\n事历艰难人始重，九层成后喜从微。",
        "dynasty": "唐",
        "collection_info": null
    },
    {
        "uuid": "a72fab49f9609b1c5468399d0ad27e90",
        "title": "江岸闲步",
        "author": "韩偓",
        "content": "一手携书一杖筇，出门何处觅情通。\n立谈禅客传心印，坐睡渔师着背蓬。\n青布旗夸千日酒，白头浪吼半江风。\n淮阴市裏人相见，尽道途穷未必穷。",
        "dynasty": "唐",
        "collection_info": null
    },
    {
        "uuid": "2f599cd83043303e42a209d8907a43f7",
        "title": "野塘",
        "author": "韩偓",
        "content": "侵晓乘凉偶独来，不因鱼跃见萍开。\n卷荷忽被微风触，泻下清香露一杯。",
        "dynasty": "唐",
        "collection_info": null
    },
    {
        "uuid": "18eaae68193c0f5dd0e16cc0bb888712",
        "title": "余卧疾深村闻一二郎官今称继使闽越笑余迂古潜于异乡闻之因成此篇",
        "author": "韩偓",
        "content": "枕流方采北山薇，驿骑交迎市道儿。\n雾豹秪忧无石室，泥鰌唯要有洿池。\n不羞莽卓黄金印，却笑羲皇白接䍦。\n莫负美名书信史，清风埽地更无遗。",
        "dynasty": "唐",
        "collection_info": null
    },
    {
        "uuid": "d90a6b27dd648351f845f894c13100aa",
        "title": "安贫",
        "author": "韩偓",
        "content": "手风慵展一行书，眼暗休寻九局图。\n窗裏日光飞野马，案头筠管长蒲庐。\n谋身拙为安蛇足，报国危曾捋虎鬚。\n举世可能无默识，未知谁拟试齐竽。",
        "dynasty": "唐",
        "collection_info": null
    },
    {
        "uuid": "40a96e2d71ce4e16808686d9251b7ffa",
        "title": "残春旅舍",
        "author": "韩偓",
        "content": "旅舍残春宿雨晴，恍然心地忆咸京。\n树头蠭抱花鬚落，池面鱼吹柳絮行。\n禅伏诗魔归净域，酒衝愁阵出奇兵。\n两梁免被尘埃汚，拂拭朝簪待眼明。",
        "dynasty": "唐",
        "collection_info": null
    },
    {
        "uuid": "d48a0b7848b34ddfb7b494b6a93c4393",
        "title": "鹊",
        "author": "韩偓",
        "content": "偏承雨露润毛衣，黑白分明众所知。\n高处营巢亲凤阙，静时闲语上龙墀。\n化为金印新祥瑞，飞向银河旧路岐。\n莫怪天涯栖不稳，託身须是万年枝。",
        "dynasty": "唐",
        "collection_info": null
    },
    {
        "uuid": "f7b64e136654389ef89332279c72093e",
        "title": "露",
        "author": "韩偓",
        "content": "鹤非千岁饮犹难，莺舌偷含岂自安。\n光湿最宜丛菊亚，荡摇无奈绿荷干。\n名因霈泽随天睠，分与浓霜保岁寒。\n五色呈祥须得处，戛云仙掌有金盘。",
        "dynasty": "唐",
        "collection_info": null
    },
    {
        "uuid": "6d0f828aa707a1a9ba5eaddf208ee005",
        "title": "赠僧",
        "author": "韩偓",
        "content": "尽说归山避战尘，几人终肯别嚣氛。\n瓶添涧水盛将月，衲挂松枝惹得云。\n三接旧承前席遇，一灵今用戒香熏。\n相逢莫话金銮事，触拨伤心不愿闻。",
        "dynasty": "唐",
        "collection_info": null
    },
    {
        "uuid": "16efd66c7bb309373bd652eb510a31f1",
        "title": "感旧",
        "author": "韩偓",
        "content": "省趋弘阁待貂珰，指座深恩刻寸肠。\n秦苑已荒空逝水，楚天无[限]更斜阳。\n时昏却笑朱弦直，事过方闻锁骨香。\n入室故寮流落尽，路人惆怅见灵光。",
        "dynasty": "唐",
        "collection_info": null
    },
    {
        "uuid": "b12fd1d51f785b5dce0c19bbc2a9895c",
        "title": "八月六日作四首 一",
        "author": "韩偓",
        "content": "日离黄道十年昏，敏手重开造化门。\n火帝动炉销劒戟，风师吹雨洗干坤。\n左牵犬马诚难测，右袒簪缨最负恩。\n丹笔不知谁定罪，莫留遗迹怨神孙。",
        "dynasty": "唐",
        "collection_info": null
    },
    {
        "uuid": "4bc53b96dc1172c9ec49f18f1efeb46d",
        "title": "八月六日作四首 二",
        "author": "韩偓",
        "content": "金虎挻灾不復论，构成狂猘犯车尘。\n御衣空惜侍中血，国玺几危皇后身。\n图霸未能知盗道，饰非唯欲害仁人。\n黄旗紫气今仍旧，免使老臣攀画轮。",
        "dynasty": "唐",
        "collection_info": null
    },
    {
        "uuid": "6b0d469b9798dc1942442178e374c035",
        "title": "八月六日作四首 三",
        "author": "韩偓",
        "content": "簪裾皆是汉公卿，尽作锋铓劒血醒。\n显负旧恩归乱主，难教新国用轻刑。\n穴中狡兔终须尽，井上婴儿岂自宁。\n底事亦疑惩未了，更应书罪在泉扃。",
        "dynasty": "唐",
        "collection_info": null
    },
    {
        "uuid": "7a93a76f83535e7d0ea9d8a2ee4d1bda",
        "title": "八月六日作四首 四",
        "author": "韩偓",
        "content": "坐看包藏负国恩，无才不得预经纶。\n袁安坠睫寻忧汉，贾谊濡毫但过秦。\n威凤鬼应遮矢射，灵犀天与隔埃尘。\n堤防瓜李能终始，免媿于心负此身。",
        "dynasty": "唐",
        "collection_info": null
    },
    {
        "uuid": "bb76d0cfcf46dd4b29f0d15aa907aa15",
        "title": "驿步",
        "author": "韩偓",
        "content": "暂息征车病眼开，况穿松竹入楼台。\n江流灯影向东去，树递雨声从北来。\n物近刘舆招垢腻，风经庾亮汚尘埃。\n高情自古多惆怅，赖有南华养不材。",
        "dynasty": "唐",
        "collection_info": null
    },
    {
        "uuid": "b270cae265bc326d3758cf4bd02d8807",
        "title": "访隐者遇沈醉书其门而归",
        "author": "韩偓",
        "content": "晓入江村觅钓翁，钓翁沈醉酒缸空。\n夜来风起闲花落，狼藉柴门鸟径中。",
        "dynasty": "唐",
        "collection_info": null
    },
    {
        "uuid": "037568d9a9ba721dd71aeabebbf16b33",
        "title": "疎雨",
        "author": "韩偓",
        "content": "疎雨从东送疾雷，小庭凉气净莓苔。\n卷帘燕子穿人去，洗砚鱼儿触手来。\n但欲进贤求上赏，唯将拯溺作良媒。\n戎衣一挂清天下，傅野非无济世才。",
        "dynasty": "唐",
        "collection_info": null
    },
    {
        "uuid": "44fb154a601cfa54ede584b40c4aad13",
        "title": "南安寓止",
        "author": "韩偓",
        "content": "此地三年偶寄家，枳篱茅厂共桑麻。\n蝶矜翅暖徐窥草，蠭倚身轻凝看花。\n天近函关屯瑞气，水侵吴甸浸晴霞。\n岂知卜肆严夫子，潜指星机认海槎。",
        "dynasty": "唐",
        "collection_info": null
    },
    {
        "uuid": "b8a2f4a69cc747ba5a88375a93cba1d4",
        "title": "十月七日早起作时气疾初愈",
        "author": "韩偓",
        "content": "疾愈身轻觉数通，山无岚瘴海无风。\n阳精欲出阴精落，天地包含紫气中。",
        "dynasty": "唐",
        "collection_info": null
    },
    {
        "uuid": "15a4893a89e565611b53a99485acf852",
        "title": "有感",
        "author": "韩偓",
        "content": "坚辞羽葆与吹铙，飜向天涯困繫匏。\n故老未曾忘炙背，何人终拟问苞茅。\n融风渐暖将迴雁，滫水犹腥近斩蛟。\n万里关山如咫尺，女床唯待凤归巢。",
        "dynasty": "唐",
        "collection_info": null
    },
    {
        "uuid": "29b4bc3324fb1f019eef4f7856856d9a",
        "title": "观鬬鸡偶作",
        "author": "韩偓",
        "content": "何曾解报稻粱恩，金距花冠气遏云。\n白日枭鸣无意问，唯将芥羽害同羣。",
        "dynasty": "唐",
        "collection_info": null
    },
    {
        "uuid": "60d691694871f7fe87a911cdca73ebf6",
        "title": "蜻蜓",
        "author": "韩偓",
        "content": "碧玉眼睛云母翅，轻于粉蝶瘦于蠭。\n坐来迎拂波光久，岂是殷勤为蓼丛。",
        "dynasty": "唐",
        "collection_info": null
    },
    {
        "uuid": "71fab8f23c25a26773e82ad07114e4b5",
        "title": "即目",
        "author": "韩偓",
        "content": "书墙暗记移花日，洗瓮先知酝酒期。\n须信闲人有忙事，早来衝雨觅渔师。",
        "dynasty": "唐",
        "collection_info": null
    },
    {
        "uuid": "7856fbb9ab953bc4cf6991605e63acd0",
        "title": "寄邻庄道侣",
        "author": "韩偓",
        "content": "闻说经旬不启关，药窗谁伴醉开颜。\n夜来雪压村前竹，剩见溪南几尺山。",
        "dynasty": "唐",
        "collection_info": null
    },
    {
        "uuid": "982d5702795aadf83cfcc994825d697d",
        "title": "初赴期集",
        "author": "韩偓",
        "content": "轻寒着背雨凄凄，九陌无尘未有泥。\n还是平时旧滋味，慢垂鞭袖过街西。",
        "dynasty": "唐",
        "collection_info": null
    },
    {
        "uuid": "b30c67fc7975e74802a884262e0a5344",
        "title": "惜花",
        "author": "韩偓",
        "content": "皱白离情高处切，腻香愁态静中深。\n眼随片片沿流去，恨满枝枝被雨淋。\n总得苔遮犹慰意，若教泥汚更伤心。\n临轩一醆悲春酒，明日池塘是绿阴。",
        "dynasty": "唐",
        "collection_info": null
    },
    {
        "uuid": "f0191581840747d11de1066a25bd72d4",
        "title": "半醉",
        "author": "韩偓",
        "content": "水向东流竟不迴，红颜白髮递相催。\n壮心暗逐高歌尽，往事空因半醉来。\n云护雁霜笼澹月，雨连莺晓落残梅。\n西楼怅望芳菲节，处处斜阳草似苔。",
        "dynasty": "唐",
        "collection_info": null
    },
    {
        "uuid": "415c75a389b204e7c32acf7bdcee7742",
        "title": "春尽",
        "author": "韩偓",
        "content": "惜春连日醉昏昏，醒后衣裳见酒痕。\n细水浮花归别涧，断云含雨入孤村。\n人闲易有芳时恨，地胜难招自古魂。\n惭媿流莺相厚意，清晨犹为到西园。",
        "dynasty": "唐",
        "collection_info": null
    },
    {
        "uuid": "fa1468ddf20ddcaea3b48c1f4d63c638",
        "title": "睡起",
        "author": "韩偓",
        "content": "睡起墙阴下药阑，瓦松花白闭柴关。\n断年不出僧嫌癖，逐日无机鹤伴闲。\n尘土莫寻行止处，烟波长在梦魂间。\n终撑舴艋称渔叟，赊买湖心一崦山。",
        "dynasty": "唐",
        "collection_info": null
    },
    {
        "uuid": "157fca924ac26301c376875ef30de84a",
        "title": "寄友人",
        "author": "韩偓",
        "content": "伤时惜别心交加，搘颐一向千咨嗟。\n旷野风吹寒食月，广庭烟着黄昏花。\n长拟醺酣遗世事，若为局促问生涯。\n夫君亦是多情者，几处将愁殢酒家。",
        "dynasty": "唐",
        "collection_info": null
    },
    {
        "uuid": "6f8ca8fcf55cffbe0569662696307759",
        "title": "见别离者因赠之",
        "author": "韩偓",
        "content": "征人草草尽戎装，征马萧萧立路傍。\n尊酒阑珊将远别，秋山迤逦更斜阳。\n白髭兄弟中年后，瘴海程途万里长。\n曾向天涯怀此恨，见君呜咽更凄凉。",
        "dynasty": "唐",
        "collection_info": null
    },
    {
        "uuid": "64766a7e00947821a2f58667b0d84cb4",
        "title": "伤乱",
        "author": "韩偓",
        "content": "岸上花根总倒垂，水中花影几千枝。\n一枝一影寒山裏，野水野花清露时。\n故国几年犹战鬬，异乡终日见旌旗。\n交亲流落身羸病，谁在谁亡两不知。",
        "dynasty": "唐",
        "collection_info": null
    },
    {
        "uuid": "66337e8a089c02f02814db8dc5d85314",
        "title": "南亭",
        "author": "韩偓",
        "content": "每日在南亭，南亭似僧院。\n人语静先闻，鸟啼深不见。\n松瘦石棱棱，山光溪淀淀。\n堑蔓坠长茸，岛花垂小蒨。\n行簪隐士冠，卧读先贤传。\n更有兴来时，取琴弹一徧。",
        "dynasty": "唐",
        "collection_info": null
    },
    {
        "uuid": "2aade697edd593d88f46cc47eef59d50",
        "title": "太平谷中玩水上花",
        "author": "韩偓",
        "content": "山头水从云外落，水面花自山中来。\n一溪红点我独惜，几树蜜房谁见开。\n应有妖魂随暮雨，岂无香迹在苍苔。\n凝眸不觉斜阳尽，忘逐樵人蹑石回。",
        "dynasty": "唐",
        "collection_info": null
    },
    {
        "uuid": "92a4db82ffcd5a46207cc92e3212ed9f",
        "title": "雨",
        "author": "韩偓",
        "content": "坐来簌簌山风急，山雨随风暗原隰。\n树带繁声出竹闻，溪将大点穿篱入。\n饷妇寥翘布领寒，牧童拥肿蓑衣湿。\n此时高味共谁论，拥鼻吟诗空伫立。",
        "dynasty": "唐",
        "collection_info": null
    },
    {
        "uuid": "fbdb32051dbc69789801e2651e8930dd",
        "title": "幽独",
        "author": "韩偓",
        "content": "幽独起侵晨，山莺啼更早。\n门巷掩萧条，落花满芳草。\n烟和魂共远，春与人同老。\n默默又依依，凄然此怀抱。",
        "dynasty": "唐",
        "collection_info": null
    },
    {
        "uuid": "81e92699e4d0074d2175c42fd8d68081",
        "title": "江行",
        "author": "韩偓",
        "content": "浪蹙青山江北岸，云含黑雨日西边。\n舟人偶语忧风色，行客无聊罢昼眠。\n争似槐花九衢裏，马蹄安稳慢垂鞭。",
        "dynasty": "唐",
        "collection_info": null
    },
    {
        "uuid": "c9e2c18ae33c345495c56e761c6f2ddf",
        "title": "汉江行次",
        "author": "韩偓",
        "content": "村寺虽深已暗知，幡竿残日迥依依。\n沙头有庙青林合，驿步无人白鸟飞。\n牧笛自由随草远，渔歌得意扣舷归。\n竹园相接春波暖，痛忆家乡旧钓矶。",
        "dynasty": "唐",
        "collection_info": null
    },
    {
        "uuid": "337811c2b297375105f89bdd50439f32",
        "title": "偶题",
        "author": "韩偓",
        "content": "俟时轻进固相妨，实行丹心仗彼苍。\n萧艾转肥兰蕙瘦，可能天亦妬馨香。",
        "dynasty": "唐",
        "collection_info": null
    },
    {
        "uuid": "8950144f765643bba673b9a7ae254e9e",
        "title": "湖南绝少含桃偶有人以新摘者见惠感事伤怀因成四韵",
        "author": "韩偓",
        "content": "时节虽同气候殊，不知堪荐寝园无。\n合充凤食留三岛，谁许莺偷过五湖。\n苦笋恐难同象匕，酪浆无復莹蠙珠。\n金銮岁岁长宣赐，忍泪看天忆帝都。",
        "dynasty": "唐",
        "collection_info": null
    },
    {
        "uuid": "0a0a06ca210e1ee02e54709a6cafd976",
        "title": "隰州新驿",
        "author": "韩偓",
        "content": "盛德已图形，胡为忽构兵。\n燎原虽自及，诛乱不无名。\n掷鼠须防误，连鸡莫惮惊。\n本期将系虏，末策但婴城。\n肘腋人情变，朝廷物论生。\n果闻荒谷缢，旋覩藁街烹。\n帝怒今方息，时危喜暂清。\n始终俱以此，天意甚分明。",
        "dynasty": "唐",
        "collection_info": null
    },
    {
        "uuid": "f51b1e204d16d579ef16ca2a9547dfa6",
        "title": "乱后春日途经野塘",
        "author": "韩偓",
        "content": "世乱他乡见落梅，野塘晴暖独裴回。\n船衝水鸟飞还住，袖拂杨花去却来。\n季重旧游多丧逝，子山新赋极悲哀。\n眼看朝市成陵谷，始信昆明是劫灰。",
        "dynasty": "唐",
        "collection_info": null
    },
    {
        "uuid": "5302b8a90211e668de79aaa596bfc738",
        "title": "赠易卜崔江处士",
        "author": "韩偓",
        "content": "白首穷经通秘义，青山养老度危时。\n门传组绶身能退，家学渔樵迹更奇。\n四海尽闻龟策妙，九霄堪叹鹤书迟。\n壶中日月将何用，借与闲人试一窥。",
        "dynasty": "唐",
        "collection_info": null
    },
    {
        "uuid": "b300730d8e8f67b2fddba5a71b9d0976",
        "title": "过临淮故里",
        "author": "韩偓",
        "content": "交游昔岁已凋零，第宅今来亦变更。\n旧庙荒凉时飨绝，诸孙饥冻一官成。\n五湖竟负他年志，百战空垂异代名。\n荣盛几何流落久，遣人襟抱薄浮生。",
        "dynasty": "唐",
        "collection_info": null
    },
    {
        "uuid": "134a16af48de231d8c74ed28c7e3e890",
        "title": "赠湖南李思齐处士",
        "author": "韩偓",
        "content": "两板船头浊酒壶，七丝琴畔白髭鬚。\n三春日日黄梅雨，孤客年年青草湖。\n燕侠冰霜难狎近，楚狂锋刃触凡愚。\n知余绝粒窥仙事，许到名山看药鑪。",
        "dynasty": "唐",
        "collection_info": null
    },
    {
        "uuid": "82d855b7912f01105d0deb28f8b416b7",
        "title": "乱后却至近甸有感",
        "author": "韩偓",
        "content": "狂童容易犯金门，比屋齐人作旅魂。\n夜户不扃生茂草，春渠自溢浸荒园。\n关中忽见屯边卒，塞外飜闻有汉村。\n堪恨无情清渭水，渺茫依旧绕秦原。",
        "dynasty": "唐",
        "collection_info": null
    },
    {
        "uuid": "25a2f8e63ec18a82d02f996f686936d8",
        "title": "同年前虞部李郎中自长沙赴行在余以紫石砚赠之赋诗代书",
        "author": "韩偓",
        "content": "斧柯新样胜珠玑，堪赞星郎染翰时。\n不向东垣修直疏，即须西掖草妍词。\n紫光称近丹青笔，声韵宜裁锦绣诗。\n蓬岛侍臣今放逐，羡君迴去逼龙墀。",
        "dynasty": "唐",
        "collection_info": null
    },
    {
        "uuid": "183781bdbdc72b403c559acd2b7be7cc",
        "title": "甲子岁夏五月自长沙抵醴陵贵就深僻以便疎慵由道林之南步步胜绝去绿口分东入南小江山水益秀村篱之次忽见紫薇花因思玉堂及西掖厅前皆植是花遂赋诗四韵聊寄知心",
        "author": "韩偓",
        "content": "职在内庭宫阙下，厅前皆种紫薇花。\n眼明忽傍渔家见，魂断方惊魏阙赊。\n浅色晕成宫裏锦，浓香染着洞中霞。\n此行若遇支机石，又被君平验海槎。",
        "dynasty": "唐",
        "collection_info": null
    },
    {
        "uuid": "a5895dab83234517740619f1d4f0efae",
        "title": "和王舍人抚州饮席赠韦司空",
        "author": "韩偓",
        "content": "楼台掩映入春寒，丝竹铮鏦向夜阑。\n席上弟兄皆杞梓，花前宾客尽鸳鸾。\n孙弘莫惜频开閤，韩信终期别筑坛。\n削玉风姿官水土，黑头公自古来难。",
        "dynasty": "唐",
        "collection_info": null
    },
    {
        "uuid": "5fe562293c712ff8ede7c690e0afa711",
        "title": "避地寒食",
        "author": "韩偓",
        "content": "避地淹留已自悲，况逢寒食欲霑衣。\n浓春孤馆人愁坐，斜日空园花乱飞。\n路远渐忧知己少，时危又与赏心违。\n一名所繫无穷事，争敢当年便息机。",
        "dynasty": "唐",
        "collection_info": null
    },
    {
        "uuid": "f7dab391bee2f629ea1e259cecc62ce5",
        "title": "山驿",
        "author": "韩偓",
        "content": "参差西北数行雁，寥落东方几片云。\n迭石小松张水部，暗山寒雨李将军。\n秋花粉黛宜无味，独鸟笙簧称静闻。\n潇洒襟怀遗世虑，驿楼红叶自纷纷。",
        "dynasty": "唐",
        "collection_info": null
    },
    {
        "uuid": "66febb182da4be7ebdae6b0b4cbbb60b",
        "title": "早发蓝关",
        "author": "韩偓",
        "content": "关门愁立候鸡鸣，搜景驰魂入杳冥。\n云外日随千里雁，山根霜共一潭星。\n路盘暂见樵人火，栈转时闻驿使铃。\n自问辛勤缘底事，半年驱马傍长亭。",
        "dynasty": "唐",
        "collection_info": null
    },
    {
        "uuid": "82f5e1e05cb1c2e8f8c6c1ad2a676da1",
        "title": "深村",
        "author": "韩偓",
        "content": "甘向深村固不材，犹胜摧折傍尘埃。\n清宵翫月唯红叶，永日关门但绿苔。\n幽院菊荒同寂寞，野桥僧去独裴回。\n隔篱农叟遥相贺，□□□□膏雨来。",
        "dynasty": "唐",
        "collection_info": null
    },
    {
        "uuid": "4c840a6791792cc2248844f252856146",
        "title": "重游曲江",
        "author": "韩偓",
        "content": "追寻前事立江汀，渔者应闻太息声。\n避客野鸥如有感，损花微雪似无情。\n疎林自觉长堤在，春水空连古岸平。\n惆怅引人还到夜，鞭鞘风冷柳烟轻。",
        "dynasty": "唐",
        "collection_info": null
    },
    {
        "uuid": "6733e5fa28b88fc065ce5614098ba19b",
        "title": "三月",
        "author": "韩偓",
        "content": "辛夷纔谢小桃发，蹋青过后寒食前。\n四时最好是三月，一去不迴唯少年。\n吴国地遥江接海，汉陵魂断草连天。\n新愁旧恨真无奈，须就邻家瓮底眠。",
        "dynasty": "唐",
        "collection_info": null
    },
    {
        "uuid": "89ca2d5622239b9c98a8c8c57e3356bd",
        "title": "秋村",
        "author": "韩偓",
        "content": "稻垄蓼红沟水清，荻园叶白秋日明。\n空坡路细见骑过，远田人静闻水行。\n柴门狼藉牛羊气，竹坞幽深鸡犬声。\n绝粒看经香一炷，心知无事即长生。",
        "dynasty": "唐",
        "collection_info": null
    },
    {
        "uuid": "370bdf111986d2275f4a2bf1e4b11303",
        "title": "残花",
        "author": "韩偓",
        "content": "余霞残雪几多在，蔫香冶态犹无穷。\n黄昏月下惆怅白，清明雨后寥𤞚红。\n树底草齐千片净，墙头风急数枝空。\n西园此日伤心处，一曲高歌水向东。",
        "dynasty": "唐",
        "collection_info": null
    },
    {
        "uuid": "ccc74d99683885ae556ee7d79c454410",
        "title": "夜船",
        "author": "韩偓",
        "content": "野云低迷烟苍苍，平波挥目如凝霜。\n月明船上帘幕卷，露重岸头花木香。\n村远夜深无火烛，江寒坐久换衣裳。\n诚知不觉天将曙，几簇青山雁一行。",
        "dynasty": "唐",
        "collection_info": null
    },
    {
        "uuid": "2fcf56779e8c0fe6addf6265649a9edc",
        "title": "伤春",
        "author": "韩偓",
        "content": "三月光景不忍看，五陵春色何摧残。\n穷途得志反惆怅，饮席话旧多阑珊。\n中酒向阳成美睡，惜花衝雨觉伤寒。\n野棠飞尽蒲根暖，寂寞南溪倚钓竿。",
        "dynasty": "唐",
        "collection_info": null
    },
    {
        "uuid": "6bb3297bffdc79670a9a6c331dbe8662",
        "title": "归紫阁下",
        "author": "韩偓",
        "content": "一笈携归紫阁峰，马蹄闲慢水溶溶。\n黄昏后见山田火，胧{月悤}时闻县郭钟。\n瘦竹迸生僧坐石，野藤缠杀鹤翘松。\n钓矶自别经秋雨，长得莓苔更几重。",
        "dynasty": "唐",
        "collection_info": null
    },
    {
        "uuid": "f3e3a0265afde9475a4a9af1a765ec63",
        "title": "夜坐",
        "author": "韩偓",
        "content": "天似空江星似波，时时珠露滴圆荷。\n平生踪迹慕真隐，此夕襟怀深自多。\n格是厌厌饶酒病，终须的的学渔歌。\n无名无位堪休去，犹拟朝衣换钓蓑。",
        "dynasty": "唐",
        "collection_info": null
    },
    {
        "uuid": "187c2b2861d0bcfe1a64b624346e0b1e",
        "title": "午寝梦江外兄弟",
        "author": "韩偓",
        "content": "长夏居闲门不开，绕门青草绝尘埃。\n空庭日午独眠觉，旅梦天涯相见迴。\n鬓向此时应有雪，心从别处即成灰。\n如何水陆三千里，几月书邮始一来。",
        "dynasty": "唐",
        "collection_info": null
    },
    {
        "uuid": "13594621f13ba4d59561653afef7d3ee",
        "title": "曲江夜思",
        "author": "韩偓",
        "content": "鼓声将绝月斜痕，园外闲坊半掩门。\n池裏红莲凝白露，苑中青草伴黄昏。\n林塘阒寂偏宜夜，烟火稀疎便似村。\n大抵世间幽独景，最关诗思与离魂。",
        "dynasty": "唐",
        "collection_info": null
    },
    {
        "uuid": "10fae1ab1067d5cefd0288ca6bf408e2",
        "title": "过汉口",
        "author": "韩偓",
        "content": "浊世清名一概休，古今飜覆剩堪愁。\n年年春浪来巫峡，日日残阳过沔州。\n居杂商徒偏富庶，地多词客自风流。\n联翩半世腾腾过，不在渔船即酒楼。",
        "dynasty": "唐",
        "collection_info": null
    },
    {
        "uuid": "70726e8f68276797d284f9e81d40fa66",
        "title": "惜春",
        "author": "韩偓",
        "content": "愿言未偶非高卧，多病无憀选胜游。\n一夜雨声三月尽，万般人事五更头。\n年踰弱冠即为老，节过清明却似秋。\n应是西园花已落，满溪红片向东流。",
        "dynasty": "唐",
        "collection_info": null
    },
    {
        "uuid": "00e1dae4e6574da5b5037292c1023703",
        "title": "及第过堂日作",
        "author": "韩偓",
        "content": "早随真侣集蓬瀛，阊阖门开尚见星。\n龙尾楼台迎晓日，鳌头宫殿入青冥。\n暗惊凡骨升仙籍，忽讶麻衣谒相庭。\n百辟敛容开路看，片时辉赫胜图形。",
        "dynasty": "唐",
        "collection_info": null
    },
    {
        "uuid": "89438bc8981bcc76a3e2c90a53403f9d",
        "title": "夏课成感怀",
        "author": "韩偓",
        "content": "别离终日心忉忉，五湖烟波归梦劳。\n凄凉身事夏课毕，濩落生涯秋风高。\n居世无媒多困踬，昔贤因此亦号咷。\n谁怜愁苦多衰改，未到潘年有二毛。",
        "dynasty": "唐",
        "collection_info": null
    },
    {
        "uuid": "a301e515666375f975ab01ff3041ce3b",
        "title": "离家第二日却寄诸兄弟",
        "author": "韩偓",
        "content": "睡起褰帘日出时，今辰初恨间容辉。\n千行泪激傍人感，一点心随健步归。\n却望山川空黯黯，迴看僮仆亦依依。\n定知兄弟高楼上，遥指征途羡鸟飞。",
        "dynasty": "唐",
        "collection_info": null
    },
    {
        "uuid": "049df7272bfcbba30ecfc30c0f17ca69",
        "title": "游江南水陆院",
        "author": "韩偓",
        "content": "早于喧杂是深雠，犹恐行藏坠俗流。\n高寺懒为携酒去，名山长恨送人游。\n关河见月空垂泪，风雨看花欲白头。\n除却祖师心法外，浮生何处不堪愁。",
        "dynasty": "唐",
        "collection_info": null
    },
    {
        "uuid": "6b58f817198615e818a4d940dd06fced",
        "title": "江南送别",
        "author": "韩偓",
        "content": "江南行止忽相逢，江馆棠棃叶正红。\n一笑共嗟成往事，半酣相顾似衰翁。\n关山月皎清风起，送别人归野渡空。\n大抵多情应易老，不堪岐路数西东。",
        "dynasty": "唐",
        "collection_info": null
    },
    {
        "uuid": "3bcc70c8a1eec750fc776aeb9d2e8f6c",
        "title": "格卑",
        "author": "韩偓",
        "content": "格卑尝恨足牵仍，欲学忘情似不能。\n入意云山输画匠，动人风月羡琴僧。\n南朝峻洁推弘景，东晋清狂数季鹰。\n惆怅后尘流落尽，自抛怀抱醉懵腾。",
        "dynasty": "唐",
        "collection_info": null
    },
    {
        "uuid": "3ed915a93b8e993cded1d165c7531ada",
        "title": "冬日",
        "author": "韩偓",
        "content": "萧条古木衔斜日，戚沥晴寒滞早梅。\n愁处雪烟连野起，静时风竹过墙来。\n故人每忆心先见，新酒偷尝手自开。\n景状入诗兼入画，言情不尽恨无才。",
        "dynasty": "唐",
        "collection_info": null
    },
    {
        "uuid": "ff904bb31b1f91628aa82e5905630409",
        "title": "再止庙居",
        "author": "韩偓",
        "content": "去值秋风来值春，前时今日共销魂。\n颓坦古柏疑山关，高柳鸣鸦似水村。\n菜甲未齐初出叶，树阴方合掩重门。\n幽深冻馁皆推分，静者还应为讨论。",
        "dynasty": "唐",
        "collection_info": null
    },
    {
        "uuid": "9204f29153f1b0b00a685d73ca1442d4",
        "title": "老将",
        "author": "韩偓",
        "content": "折枪黄马倦尘埃，掩耳凶徒怕疾雷。\n雪密酒酣偷号去，月明衣冷斫营回。\n行驱貔虎披金甲，立听笙歌掷玉杯。\n坐久不须轻矍铄，至今双擘硬弓开。",
        "dynasty": "唐",
        "collection_info": null
    },
    {
        "uuid": "4196caf53f73fb0b8ab30c0ef5621eb0",
        "title": "边上看猎赠元戎",
        "author": "韩偓",
        "content": "绣帘临晓觉新霜，便遣移厨较猎场。\n燕卒铁衣围汉相，鲁儒戎服从梁王。\n搜山闪闪旗头远，出树斑斑豹尾长。\n赞获一声连朔漠，贺杯环骑舞优倡。\n军迴野静秋天白，角怨城遥晚照黄。\n红袖拥门持烛炬，解劳今夜宴华堂。",
        "dynasty": "唐",
        "collection_info": null
    },
    {
        "uuid": "57c8ff7f0192e42e549aad5d60b551c5",
        "title": "余自刑部员外郎为权所挤值盘石出镇藩屏朝选宾佐以余充职掌记郁郁不乐因成长句寄所知",
        "author": "韩偓",
        "content": "正叨清级忽从戎，况与燕台事不同。\n开口谩劳矜道在，抚膺唯合哭途穷。\n操心未省趋浮俗，点额尤惭自至公。",
        "dynasty": "唐",
        "collection_info": null
    },
    {
        "uuid": "cc8aa48379bdff725845febc53b761dd",
        "title": "北齐二首 一",
        "author": "韩偓",
        "content": "任道骄奢必败亡，且将繁盛悦嫔嫱。\n几千籢镜成楼柱，六十间云号殿廊。\n后主猎迴初按乐，胡姬酒醒更新妆。\n绮罗堆裏春风畔，年少多情一帝王。",
        "dynasty": "唐",
        "collection_info": null
    },
    {
        "uuid": "a7c0107b509a3c0ff406b902ab08c754",
        "title": "北齐二首 二",
        "author": "韩偓",
        "content": "神器传时异至公，败亡安可怨悤悤。\n犯寒猎士朝频戮，告急军书夜不通。\n幷部义旗遮日暗，邺城飞燄照天红。\n周朝将相还无体，宁死何须入铁笼。",
        "dynasty": "唐",
        "collection_info": null
    },
    {
        "uuid": "1b926358b9337559a967ee298c4ee74d",
        "title": "寄京城亲友二首 一",
        "author": "韩偓",
        "content": "苦吟看坠叶，寥落共天涯。\n壮岁空为客，初寒更忆家。\n雨墙经月藓，山菊向阳花。\n因味碧云句，伤哉后会赊。",
        "dynasty": "唐",
        "collection_info": null
    },
    {
        "uuid": "0a77ab5478010d5c559399abd8ecf5e5",
        "title": "寄京城亲友二首 二",
        "author": "韩偓",
        "content": "相思凡几日，日欲咏离衿。\n直得吟成病，终难状此心。\n解衣悲缓带，搔首闷遗簪。\n西岭斜阳外，潜疑是故林。",
        "dynasty": "唐",
        "collection_info": null
    },
    {
        "uuid": "3e8f46f9dd0b4f3b66d8e7536b40f8ed",
        "title": "野寺",
        "author": "韩偓",
        "content": "野寺看红叶，县城闻捣衣。\n自怜痴病苦，犹共赏心违。\n高阁正临夜，前山应落晖。\n离情在烟鸟，遥入故关飞。",
        "dynasty": "唐",
        "collection_info": null
    },
    {
        "uuid": "e8b5e7c4728b022b9cd53ba8b866d949",
        "title": "吴郡怀古",
        "author": "韩偓",
        "content": "主暗臣忠枉就刑，遂教强国醉中倾。\n人亡建业空城在，花落西江春水平。\n万古壮夫犹抱恨，至今词客尽伤情。\n徒劳铁锁长千尺，不觉楼船下晋兵。",
        "dynasty": "唐",
        "collection_info": null
    },
    {
        "uuid": "60fb03a0a7b0989dc163c83ba3b0b4f7",
        "title": "守愚",
        "author": "韩偓",
        "content": "深院寥寥竹荫廊，披衣欹枕过年芳。\n守愚不觉世途险，无事始知春日长。\n一亩落花围隙地，半竿浓日界空墙。\n今来自责趋时懒，飜恨松轩书满床。",
        "dynasty": "唐",
        "collection_info": null
    },
    {
        "uuid": "370cf43202ba2f9b7a4cb5cd8755b727",
        "title": "村居",
        "author": "韩偓",
        "content": "二月三月雨晴初，舍南舍北唯平芜。\n前懽入望盈千恨，胜景牵心非一途。\n日照神堂闻啄木，风含社树叫提壶。\n行看旦夕棃霜发，犹有山寒伤酒垆。",
        "dynasty": "唐",
        "collection_info": null
    },
    {
        "uuid": "6cde2a3496921cf8e564fd8750246920",
        "title": "离家",
        "author": "韩偓",
        "content": "八月初长夜，千山第一程。\n款颜唯有梦，怨泣却无声。\n祖席诸宾散，空郊匹马行。\n自怜非达识，局促为浮名。",
        "dynasty": "唐",
        "collection_info": null
    },
    {
        "uuid": "b89e99de07d485b987eddcaa53546fbe",
        "title": "秋雨内宴",
        "author": "韩偓",
        "content": "一带清风入画堂，撼真珠箔碎玎珰。\n更看槛外霏霏雨，似劝须教醉玉觞。",
        "dynasty": "唐",
        "collection_info": null
    },
    {
        "uuid": "7bc62ece8568316f33b66e91b14165f6",
        "title": "寒食日沙县雨中看蔷薇",
        "author": "韩偓",
        "content": "何处遇蔷薇，殊乡冷节时。\n雨声笼锦帐，风势偃罗帏。\n通体全无力，酡颜不自持。\n绿疎微露刺，红密欲藏枝。\n惬意凭阑久，贪吟放醆迟。\n旁人应见讶，自醉自题诗。",
        "dynasty": "唐",
        "collection_info": null
    },
    {
        "uuid": "eea9bc1e925d45d73ecf9bedcd7cc426",
        "title": "地炉",
        "author": "韩偓",
        "content": "两星残火地炉畔，梦断背灯重拥衾。\n侧听空堂闻静响，似敲疎磬褭清音。\n风灯有影随笼转，腊雪无声逐夜深。\n禅客钓翁徒自好，那知此际湛然心。",
        "dynasty": "唐",
        "collection_info": null
    },
    {
        "uuid": "71bc9e87015d408b739b6e26c911ad75",
        "title": "隰州新驿赠刺史",
        "author": "韩偓",
        "content": "贤侯新换古长亭，先定心机指顾成。\n高义尽招秦逐客，旷怀偏接鲁诸生。\n萍蓬到此销离恨，燕雀飞来带喜声。\n却笑昔贤交易极，一开东閤便垂名。",
        "dynasty": "唐",
        "collection_info": null
    },
    {
        "uuid": "6dbc248b50ea8ec57392e56009c28888",
        "title": "草书屏风",
        "author": "韩偓",
        "content": "何处一屏风，分明怀素踪。\n虽多尘色染，犹见墨痕浓。\n怪石奔秋涧，寒藤挂古松。\n若教临水畔，字字恐成龙。",
        "dynasty": "唐",
        "collection_info": null
    },
    {
        "uuid": "8cdf596c3ef684b6664ca9bdecd16032",
        "title": "永明禅师房",
        "author": "韩偓",
        "content": "景色方妍媚，寻真出近郊。\n宝香炉上爇，金磬佛前敲。\n蔓草棱山径，晴云拂树梢。\n支公禅寂处，时有鹤来巢。",
        "dynasty": "唐",
        "collection_info": null
    },
    {
        "uuid": "12abd5dd776daf3a451a3e981a3b6f4b",
        "title": "登楼有题",
        "author": "韩偓",
        "content": "暑气檐前过，蝉声树杪交。\n待潮生浦口，看雨过山坳。\n才见兰舟动，仍闻桂檝敲。\n窣云朱槛好，终覩凤来巢。",
        "dynasty": "唐",
        "collection_info": null
    },
    {
        "uuid": "6d7909bc111500ed694754ec3eff80d0",
        "title": "朝退书怀",
        "author": "韩偓",
        "content": "鹤帔星冠羽客装，寝楼西畔坐书堂。\n山禽养久知人唤，窗竹芟多漏月光。\n粉壁不题新拙恶，小屏唯录古篇章。\n孜孜莫患劳心力，富国安民理道长。",
        "dynasty": "唐",
        "collection_info": null
    },
    {
        "uuid": "c8d65adb830c0bdc1a604f939cbd4576",
        "title": "元夜即席",
        "author": "韩偓",
        "content": "元宵清景亚元正，丝雨霏霏向晚倾。\n桂兔韬光云叶重，烛龙衔耀月轮明。\n烟空但仰如膏润，绮席都忘滴砌声。\n更待今宵开霁后，九衢车马未妨行。",
        "dynasty": "唐",
        "collection_info": null
    },
    {
        "uuid": "aad1fc918eb71a1d855a257b045a7628",
        "title": "大庆堂赐宴元珰而有诗呈吴越王",
        "author": "韩偓",
        "content": "非为亲贤展绮筵，恆常宁敢恣游盘。\n绿搓杨柳绵初輭，红晕樱桃粉未干。\n谷鸟乍啼声似涩，甘霖方霁景犹寒。\n笙歌风紧人酣醉，却绕珍丛烂熳看。",
        "dynasty": "唐",
        "collection_info": null
    },
    {
        "uuid": "9f78a3d62ef6c7779ea62379235a4ab3",
        "title": "又和大庆堂赐宴元珰而有诗呈吴越王",
        "author": "韩偓",
        "content": "樱桃花下会亲贤，风远铜乌转露盘。\n蝶下粉墙梅乍坼，蚁浮金斝酒难干。\n云和缓奏泉声咽，珠箔低垂水影寒。\n狂简斐然吟咏足，却邀羣彦重吟看。",
        "dynasty": "唐",
        "collection_info": null
    },
    {
        "uuid": "0fe5fa02aaa0a75ff73dd4c8ffa35d80",
        "title": "再和大庆堂赐宴元珰而有诗呈吴越王",
        "author": "韩偓",
        "content": "我有嘉宾宴乍欢，画帘纹细凤双盘。\n影笼沼沚修篁密，声透笙歌羯鼓干。\n散后便依书箧寐，渴来潜想玉壶寒。\n樱桃零落红桃媚，更俟旬余共醉看。",
        "dynasty": "唐",
        "collection_info": null
    },
    {
        "uuid": "4fe0f31a5109b25a40ea7d40078aaecc",
        "title": "重和大庆堂赐宴元珰而有诗呈吴越王",
        "author": "韩偓",
        "content": "冷宴殷勤展小园，舞鞇柔輭綵虬盘。\n篸花尽日疑头重，病酒经宵觉口干。\n嘉树倚楼青琐暗，晚云藏雨碧山寒。\n文章天子文章别，八米卢郎未可看。",
        "dynasty": "唐",
        "collection_info": null
    },
    {
        "uuid": "6f455ce74f73c3eb4aa46fea813b1d4b",
        "title": "余作探使以缭绫手帛子寄贺因而有诗",
        "author": "韩偓",
        "content": "解寄缭绫小字封，探花筵上映春丛。\n黛眉印在微微绿，檀口消来薄薄红。\n缏处直应心共紧，砑时兼恐汗先融。\n帝台春尽还东去，却繫帬腰伴雪胷。",
        "dynasty": "唐",
        "collection_info": null
    },
    {
        "uuid": "29546a62b171da68d011fc2f95ce7cbf",
        "title": "别锦儿",
        "author": "韩偓",
        "content": "一尺红绡一首诗，赠君相别两相思。\n画眉今日空留语，解佩他年更可期。\n临去莫论交颈意，清歌休着断肠词。\n出门何事休惆怅，曾梦良人折桂枝。",
        "dynasty": "唐",
        "collection_info": null
    },
    {
        "uuid": "4d2048dc643e6c83145a6cd2932fddc2",
        "title": "闲步",
        "author": "韩偓",
        "content": "庄南纵步游荒野，独鸟寒烟轻惹惹。\n傍山疎雨湿秋花，僻路浅泉浮败果。\n樵人相见指惊麏，牧童四散收嘶马。\n一壶倾尽未能归，黄昏更望诸峰火。",
        "dynasty": "唐",
        "collection_info": null
    },
    {
        "uuid": "ddce10bc2b529c55a5fc4e458584418f",
        "title": "干宁三年丙辰在奉天重围作",
        "author": "韩偓",
        "content": "仗劒夜巡城，衣襟满霜霰。\n贼火徧郊垧，飞燄侵星汉。\n积雪似空江，长林如断岸。\n独凭女墙头，思家起长叹。",
        "dynasty": "唐",
        "collection_info": null
    },
    {
        "uuid": "d43251081ab06f056d53378fc8e499cd",
        "title": "雨中",
        "author": "韩偓",
        "content": "青桐承雨声，声声何重迭。\n疎滴下高枝，次打敧低叶。\n鸟湿更梳翎，人愁方拄颊。\n独自上西楼，风襟寒帖帖。",
        "dynasty": "唐",
        "collection_info": null
    },
    {
        "uuid": "94ef14775491e8ce229a3f06858fa5e2",
        "title": "与僧",
        "author": "韩偓",
        "content": "江海扁舟客，云山一衲僧。\n相逢两无语，若箇是南能。",
        "dynasty": "唐",
        "collection_info": null
    },
    {
        "uuid": "f7cc08d8131cc88378fa38cbaca40fde",
        "title": "晚岸",
        "author": "韩偓",
        "content": "揭起青𦪪上岸头，野花和雨冷修修。\n春江一夜无波浪，校得行人分外愁。",
        "dynasty": "唐",
        "collection_info": null
    },
    {
        "uuid": "632bec109a124542ce2f5358ad9e5586",
        "title": "仙山",
        "author": "韩偓",
        "content": "一炷心香洞府开，偃松皱涩半莓苔。\n水清无底山如削，始有仙人骑鹤来。",
        "dynasty": "唐",
        "collection_info": null
    },
    {
        "uuid": "8040673998a8a7d87c3c93ce0789d0ab",
        "title": "过茂陵",
        "author": "韩偓",
        "content": "不悲霜露但伤春，孝理何因感兆民。\n景帝龙髯消息断，异香空见李夫人。",
        "dynasty": "唐",
        "collection_info": null
    },
    {
        "uuid": "d33048f08df8a36a7abe0395ee83836e",
        "title": "曲江秋日",
        "author": "韩偓",
        "content": "斜烟缕缕鹭鸶栖，藕叶枯香折野泥。\n有箇高僧入图画，把经吟立水塘西。",
        "dynasty": "唐",
        "collection_info": null
    },
    {
        "uuid": "9e725d300ad4b110ec57486463b6bd8b",
        "title": "流年",
        "author": "韩偓",
        "content": "三月伤心仍晦日，一春多病更阴天。\n雄豪亦有流年恨，况是离魂易黯然。",
        "dynasty": "唐",
        "collection_info": null
    },
    {
        "uuid": "d200ed631ee844638a1f843e107e9273",
        "title": "商山道中",
        "author": "韩偓",
        "content": "云横峭壁水平铺，渡口人家日欲晡。\n却忆往年看粉本，始知名画有工夫。",
        "dynasty": "唐",
        "collection_info": null
    },
    {
        "uuid": "c8e35e11d80050cfe80e74f0be735c48",
        "title": "招隐",
        "author": "韩偓",
        "content": "立意忘机机已生，可能朝市污高情。\n时人未会严陵志，不钓鲈鱼只钓名。",
        "dynasty": "唐",
        "collection_info": null
    },
    {
        "uuid": "d0b71e62ac2e80b1354139ce35592b38",
        "title": "雨村",
        "author": "韩偓",
        "content": "雁行斜拂雨村楼，帘下三重幕一钩。\n倚柱不知身半湿，黄昏独自未迴头。",
        "dynasty": "唐",
        "collection_info": null
    },
    {
        "uuid": "d2615ae7f53de81c942b7a2259a714d4",
        "title": "使风",
        "author": "韩偓",
        "content": "茶烟睡觉心无事，一卷黄庭在手中。\n敧枕卷帘江万里，舟人不语满帆风。",
        "dynasty": "唐",
        "collection_info": null
    },
    {
        "uuid": "13067aa5609a799e11f1f5c021dbe7e4",
        "title": "阻风",
        "author": "韩偓",
        "content": "平生情趣羡渔师，此日烟江惬所思。\n肥鳜香秔小艛艓，断肠滋味阻风时。",
        "dynasty": "唐",
        "collection_info": null
    },
    {
        "uuid": "42b3cb90738da4a9f94ce1770893892c",
        "title": "幷州",
        "author": "韩偓",
        "content": "戍旗青草接榆关，雨裏幷州四月寒。\n谁会凭阑潜忍泪，不胜天际似江干。",
        "dynasty": "唐",
        "collection_info": null
    },
    {
        "uuid": "8d4a25835da00168525fe9bb3c455547",
        "title": "夏夜",
        "author": "韩偓",
        "content": "猛风飘电黑云生，霎霎高林簇雨声。\n夜久雨休风又定，断云流月却斜明。",
        "dynasty": "唐",
        "collection_info": null
    },
    {
        "uuid": "d44561ca3657aa0cc0aed056c2d992d5",
        "title": "阑干",
        "author": "韩偓",
        "content": "埽花虽恨夜来雨，把酒却怜晴后寒。\n吴质谩言愁得病，当时犹不凭阑干。",
        "dynasty": "唐",
        "collection_info": null
    },
    {
        "uuid": "648b583fc06286d0f2f9741e11598f79",
        "title": "以庭前海棠棃花一枝寄李十九员外",
        "author": "韩偓",
        "content": "二月春风澹荡时，旅人虚对海棠棃。\n不如寄与星郎去，想得朝回正画眉。",
        "dynasty": "唐",
        "collection_info": null
    },
    {
        "uuid": "a59a45683142a63286f09c270b0c54b1",
        "title": "驿楼",
        "author": "韩偓",
        "content": "流云溶溶水悠悠，故乡千里空迴头。\n三更犹凭阑干月，泪满关山孤驿楼。",
        "dynasty": "唐",
        "collection_info": null
    },
    {
        "uuid": "840db42125ec542ae01acac57946dae2",
        "title": "频访卢秀才",
        "author": "韩偓",
        "content": "药诀棊经思致论，柳腰莲脸本忘情。\n频频强入风流坐，酒肆应疑阮步兵。",
        "dynasty": "唐",
        "collection_info": null
    },
    {
        "uuid": "306088245a67ad23ac30ceaca8d6fbf3",
        "title": "荅友人见寄酒",
        "author": "韩偓",
        "content": "虽可忘忧矣，其如作病何。\n淋漓满襟袖，更发楚狂歌。",
        "dynasty": "唐",
        "collection_info": null
    },
    {
        "uuid": "06938049292d0f69f7edbbddfaa78a95",
        "title": "野钓",
        "author": "韩偓",
        "content": "细雨桃花水，轻鸥逆浪飞。\n风头阻归棹，坐睡倚蓑衣。",
        "dynasty": "唐",
        "collection_info": null
    },
    {
        "uuid": "72d62bbd0a20404dc23a8d6875f4f1a3",
        "title": "曲江晚思",
        "author": "韩偓",
        "content": "云物阴寂历，竹木寒青苍。\n水冷鹭鸶立，烟月愁昏黄。",
        "dynasty": "唐",
        "collection_info": null
    },
    {
        "uuid": "ed574c9eb262ba91baa691653844053e",
        "title": "赠友人",
        "author": "韩偓",
        "content": "莫嫌谈笑与经过，却恐闲多病亦多。\n若遣心中无一事，不知争奈日长何。",
        "dynasty": "唐",
        "collection_info": null
    },
    {
        "uuid": "f9e8aa101ad54002e24024bd846e05f8",
        "title": "半睡",
        "author": "韩偓",
        "content": "眉山暗澹向残灯，一半云鬟坠枕棱。\n四体着人娇欲泣，自家揉损砑缭绫。",
        "dynasty": "唐",
        "collection_info": null
    },
    {
        "uuid": "3123e848dfbf53ea16b0e6c1d61a70ce",
        "title": "已凉",
        "author": "韩偓",
        "content": "愁多却讶天凉早，思倦飜嫌夜漏迟。\n何处山川孤馆裏，向灯弯尽一双眉。",
        "dynasty": "唐",
        "collection_info": null
    },
    {
        "uuid": "2ee6e8820146362104fbdaf6ae616d21",
        "title": "寄禅师",
        "author": "韩偓",
        "content": "从无入有云峰聚，已有还无电火销。\n销聚本来皆是幻，世间闲口漫嚣嚣。",
        "dynasty": "唐",
        "collection_info": null
    },
    {
        "uuid": "57641e9dbb939471c2bbba1487d39e94",
        "title": "访明公大德",
        "author": "韩偓",
        "content": "寸髮如霜袒右肩，倚肩筇竹貌怡然。\n悬灯深屋夜分坐，移榻向阳斋后眠。\n刮膜且扬三毒论，摄心徐指二宗禅。\n清凉药分能知味，各自胷中有醴泉。",
        "dynasty": "唐",
        "collection_info": null
    },
    {
        "uuid": "ed1191150789e87626491d8b65affe1a",
        "title": "思归乐",
        "author": "韩偓",
        "content": "泪滴珠难尽，容殊玉易销。\n傥随明月去，莫道梦魂遥。",
        "dynasty": "唐",
        "collection_info": null
    },
    {
        "uuid": "2a9d0e8125978c9143fbb8f260268cf6",
        "title": "御制春游长句",
        "author": "韩偓",
        "content": "天意分明道已光，春游嘉景胜仙乡。\n玉炉烟直风初静，银汉云消日正长。\n柳带似眉全展绿，杏苞如脸半开香。\n黄莺历历啼红树，紫燕关关语画梁。\n低槛晚晴笼翡翠，小池波暖浴鸳鸯。\n马嘶广陌贪新草，人醉花堤怕夕阳。\n比屋管弦呈妙曲，连营罗绮鬬时妆。\n全吴霸越千年后，独此升平显万方。",
        "dynasty": "唐",
        "collection_info": null
    },
    {
        "uuid": "225f71220aedd668e716a1862140040f",
        "title": "幽窗",
        "author": "韩偓",
        "content": "刺绣非无暇，幽窗自尟欢。\n手香江橘嫩，齿輭越梅酸。\n密约临行怯，私书欲报难。\n无凭谙鹊语，犹得暂心宽。",
        "dynasty": "唐",
        "collection_info": null
    },
    {
        "uuid": "e9ccfe6f7ec48c1709437c91aa1d137f",
        "title": "江楼二首 一",
        "author": "韩偓",
        "content": "梦啼呜咽觉无语，杳杳微微望烟浦。\n楼空客散燕交飞，江静帆飞日亭午。",
        "dynasty": "唐",
        "collection_info": null
    },
    {
        "uuid": "77f3c24dc4f27f2c31d6b8bb740ba7e0",
        "title": "江楼二首 二",
        "author": "韩偓",
        "content": "鳀鱼苦笋香味新，杨柳酒旗三月春。\n风光百计牵人老，争奈多情是病身。",
        "dynasty": "唐",
        "collection_info": null
    },
    {
        "uuid": "816710b7045b6f0bb4ba2c70ad636344",
        "title": "春尽日",
        "author": "韩偓",
        "content": "树头初日照西檐，树底蔫花夜雨霑。\n外院池亭闻动锁，后堂阑槛见垂帘。\n柳腰入户风斜倚，榆荚堆墙水半淹。\n把酒送春惆怅在，年年三月病厌厌。",
        "dynasty": "唐",
        "collection_info": null
    },
    {
        "uuid": "be715ad5eb2c6d3856ecf86641f1fa3e",
        "title": "咏灯",
        "author": "韩偓",
        "content": "高在酒楼明锦幕，远随渔艇泊烟江。\n古来幽怨皆销骨，休向长门背雨窗。",
        "dynasty": "唐",
        "collection_info": null
    },
    {
        "uuid": "0abed62ead8d75c411c283a1a66c5b9b",
        "title": "别绪",
        "author": "韩偓",
        "content": "别绪静愔愔，牵愁暗入心。\n已回花渚棹，悔听酒垆琴。\n菊露凄罗幕，棃霜恻锦衾。\n此生终独宿，到死誓相寻。\n月好知何计，歌阑叹不禁。\n山巅更高处，忆上上头吟。",
        "dynasty": "唐",
        "collection_info": null
    },
    {
        "uuid": "6dc8ec14e2b5bba7f21c3f6cc513d25f",
        "title": "见花",
        "author": "韩偓",
        "content": "褰裳拥鼻正吟诗，日午墙头独见时。\n血染蜀罗山踯躅，肉红宫锦海棠棃。\n因狂得病真闲事，欲咏无才是所悲。\n看却东风归去也，争教判得最繁枝。",
        "dynasty": "唐",
        "collection_info": null
    },
    {
        "uuid": "c92ed1d1f4293c9c76a8b3cda1809d98",
        "title": "马上见",
        "author": "韩偓",
        "content": "骄马锦连钱，乘骑是谪仙。\n和帬穿玉镫，隔袖把金鞭。\n去带懵腾醉，归成困顿眠。\n自怜输廐吏，余暖在香鞯。",
        "dynasty": "唐",
        "collection_info": null
    },
    {
        "uuid": "fc6dcfc68d55ce230b9b05bd9a2ee2bf",
        "title": "绕廊",
        "author": "韩偓",
        "content": "浓烟隔帘香漏泄，斜灯映竹光参差。\n绕廊倚柱堪惆怅，细雨轻寒花落时。",
        "dynasty": "唐",
        "collection_info": null
    },
    {
        "uuid": "aba8e78af928040bfc2861ce74208c54",
        "title": "屐子",
        "author": "韩偓",
        "content": "方寸肤圆光緻緻，白罗绣屧红托裏。\n南朝天子欠风流，却重金莲轻绿齿。",
        "dynasty": "唐",
        "collection_info": null
    },
    {
        "uuid": "741663705a8c4820b0b186251374d0b8",
        "title": "青春",
        "author": "韩偓",
        "content": "眼意心期卒未休，暗中终拟约秦楼。\n光阴负我难相遇，情绪牵人不自由。\n遥夜定嫌香蔽膝，闷时应弄玉搔头。\n樱桃花谢棃花发，肠断青春两处愁。",
        "dynasty": "唐",
        "collection_info": null
    },
    {
        "uuid": "4f6a4cc9562180b538bebb3fc8ea5302",
        "title": "闻雨",
        "author": "韩偓",
        "content": "香侵蔽膝夜寒轻，闻雨伤春梦不成。\n罗帐四垂红烛背，玉钗敲着枕函声。",
        "dynasty": "唐",
        "collection_info": null
    },
    {
        "uuid": "a78cc4ecfa1c80bd10fd9ceb1388fb87",
        "title": "懒起",
        "author": "韩偓",
        "content": "百舌唤朝眠，春心动几般。\n枕痕霞黯澹，泪粉玉阑珊。\n笼绣香烟歇，屏山烛燄残。\n暖嫌罗韤窄，瘦觉锦衣宽。\n昨夜三更雨，今朝一阵寒。\n海棠花在否，侧卧卷帘看。",
        "dynasty": "唐",
        "collection_info": null
    },
    {
        "uuid": "12178787456556adf09a5c18d4101e5f",
        "title": "已凉",
        "author": "韩偓",
        "content": "碧阑干外绣帘垂，猩血屏风画折枝。\n八尺龙鬚方锦褥，已凉天气未寒时。",
        "dynasty": "唐",
        "collection_info": null
    },
    {
        "uuid": "ff7895a759378867811aabac95f37972",
        "title": "欲去",
        "author": "韩偓",
        "content": "纷纭隔窗语，重约蹋青期。\n总得相逢处，无非欲去时。\n恨深书不尽，宠极意多疑。\n惆怅桃源路，惟教梦寐知。",
        "dynasty": "唐",
        "collection_info": null
    },
    {
        "uuid": "660e74c5f87bfe0d19411161f593dabc",
        "title": "横塘",
        "author": "韩偓",
        "content": "秋寒洒背入帘霜，凤胫灯清照洞房。\n蜀纸麝煤沾笔兴，越瓯犀液发茶香。\n风飘乱点更筹转，拍送繁弦曲破长。\n散客出门斜月在，两眉愁思问横塘。",
        "dynasty": "唐",
        "collection_info": null
    },
    {
        "uuid": "6a90e5cc314fb2d174e515c23b911d91",
        "title": "五更",
        "author": "韩偓",
        "content": "往年曾约郁金床，半夜潜身入洞房。\n怀裏不知金钿落，暗中唯觉绣鞵香。\n此时欲别魂俱断，自后相逢眼更狂。\n光景旋消惆怅在，一生赢得是凄凉。",
        "dynasty": "唐",
        "collection_info": null
    },
    {
        "uuid": "bb65664e95616eb6f1830196a7cde140",
        "title": "联缀体",
        "author": "韩偓",
        "content": "院宇秋明日日长，社前一雁到辽阳。\n陇头鍼线年年事，不喜寒碪捣断肠。",
        "dynasty": "唐",
        "collection_info": null
    },
    {
        "uuid": "5e5c5c368ac8a4f70a297a64cab1138c",
        "title": "半睡",
        "author": "韩偓",
        "content": "抬镜仍嫌重，更衣又怕寒。\n宵分未归帐，半睡待郎看。",
        "dynasty": "唐",
        "collection_info": null
    },
    {
        "uuid": "e2f6fb359f3777e4ab099084efc90066",
        "title": "寒食夜",
        "author": "韩偓",
        "content": "清江碧草两悠悠，各自风流一种愁。\n正是落花寒食夜，夜深无伴倚南楼。",
        "dynasty": "唐",
        "collection_info": null
    },
    {
        "uuid": "0b843b7bd7b377aa314f381ae27cf817",
        "title": "哭花",
        "author": "韩偓",
        "content": "曾愁香结破颜迟，今见妖红委地时。\n若是有情争不哭，夜来风雨葬西施。",
        "dynasty": "唐",
        "collection_info": null
    },
    {
        "uuid": "c7202c74333e68e0a65493ff84b28b5d",
        "title": "重游曲江",
        "author": "韩偓",
        "content": "鞭梢乱拂暗伤情，踪迹难寻露草青。\n犹是玉轮曾辗处，一泓秋水涨浮萍。",
        "dynasty": "唐",
        "collection_info": null
    },
    {
        "uuid": "21c10e4f90aa3b26b44aa4fed13917e7",
        "title": "遥见",
        "author": "韩偓",
        "content": "悲歌泪湿澹胭脂，闲立风吹金缕衣。\n白玉堂东遥见后，令人斗薄画杨妃。",
        "dynasty": "唐",
        "collection_info": null
    },
    {
        "uuid": "d8930601864438137c1dea6f216d0f96",
        "title": "新秋",
        "author": "韩偓",
        "content": "一夜清风动扇愁，背时容色入新秋。\n桃花脸裏汪汪泪，忍到更深枕上流。",
        "dynasty": "唐",
        "collection_info": null
    },
    {
        "uuid": "c675ac79acb340f5554bcf8f4933fb96",
        "title": "宫词",
        "author": "韩偓",
        "content": "绣帬斜立正销魂，侍女移灯掩殿门。\n燕子不来花着雨，春风应自怨黄昏。",
        "dynasty": "唐",
        "collection_info": null
    },
    {
        "uuid": "25279023d7a75785d90170506aa35469",
        "title": "蹋青",
        "author": "韩偓",
        "content": "蹋青会散欲归时，金车久立频催上。\n收帬整髻故迟迟，两点深心各惆怅。",
        "dynasty": "唐",
        "collection_info": null
    },
    {
        "uuid": "596159a0fa770b70296a50b80d75f1bf",
        "title": "夜深",
        "author": "韩偓",
        "content": "恻恻轻寒翦翦风，小梅飘雪杏花红。\n夜深斜搭秋韆索，楼阁朦胧烟雨中。",
        "dynasty": "唐",
        "collection_info": null
    },
    {
        "uuid": "7a240b5c82178d47331eadce01377254",
        "title": "夏日",
        "author": "韩偓",
        "content": "庭树新阴叶未成，玉阶人静一蝉声。\n相风不动乌龙睡，时有娇莺自唤名。",
        "dynasty": "唐",
        "collection_info": null
    },
    {
        "uuid": "ca1c193de5a5448a40f4be980dc86749",
        "title": "新上头",
        "author": "韩偓",
        "content": "学梳松鬓试新帬，消息佳期在此春。\n为要好多心转惑，徧将宜称问傍人。",
        "dynasty": "唐",
        "collection_info": null
    },
    {
        "uuid": "3eed06034d46bbfa8a7d7c4886a6ed7e",
        "title": "中庭",
        "author": "韩偓",
        "content": "夜短睡迟慵早起，日高方始出纱窗。\n中庭自摘青梅子，先向钗头戴一双。",
        "dynasty": "唐",
        "collection_info": null
    },
    {
        "uuid": "228c31e7874d2cfce1a30aff9acbe613",
        "title": "咏浴",
        "author": "韩偓",
        "content": "再整鱼犀拢翠簪，解衣先觉冷森森。\n教移兰烛频羞影，自试香汤更怕深。\n初似洗花难抑按，终忧沃雪不胜任。\n岂知侍女帘帷外，剩取君王几饼金。",
        "dynasty": "唐",
        "collection_info": null
    },
    {
        "uuid": "97dbcbe2f0c07c66e6d5ce252d2e321a",
        "title": "席上有赠",
        "author": "韩偓",
        "content": "矜严标格绝嫌猜，嗔怒虽逢笑靥开。\n小雁斜侵眉柳去，媚霞横接眼波来。\n鬓垂香颈云遮藕，粉着兰胷雪压梅。\n莫道风流无宋玉，好将心力事妆台。",
        "dynasty": "唐",
        "collection_info": null
    },
    {
        "uuid": "c2b3bba47c44cb23576d90358b2bfde1",
        "title": "早归",
        "author": "韩偓",
        "content": "去是黄昏后，归当胧{月悤}时。\n扠衣吟宿醉，风露动相思。",
        "dynasty": "唐",
        "collection_info": null
    },
    {
        "uuid": "bcbcea62bae7f65192b2a3dedcf42b43",
        "title": "玉合",
        "author": "韩偓",
        "content": "罗囊绣两凤皇，玉合雕双鸂鶒。\n中有兰膏渍红豆，每回拈着长相忆。\n长相忆，经几春。\n人怅望，香氤氲。\n开缄不见新书迹，带粉犹残旧泪痕。",
        "dynasty": "唐",
        "collection_info": null
    },
    {
        "uuid": "84539bc51f38f3e0f847883ae96457bc",
        "title": "金陵",
        "author": "韩偓",
        "content": "风雨萧萧，石头城下木兰桡。\n烟月迢迢，金陵渡口去来潮。\n自古风流皆暗销，才魂妖魂谁与招。\n彩笺丽句今已矣，罗韈金莲何寂寥。",
        "dynasty": "唐",
        "collection_info": null
    },
    {
        "uuid": "e686e5fc3ee31ac9b006bd80f448c0a2",
        "title": "懒卸头",
        "author": "韩偓",
        "content": "侍女动妆籢，故故惊人睡。\n那知本未眠，背面偷垂泪。\n懒卸凤皇钗，羞入鸳鸯被。\n时復见残灯，和烟坠金穗。",
        "dynasty": "唐",
        "collection_info": null
    },
    {
        "uuid": "93a832f8853a003e8d50f215ee2636e7",
        "title": "倚醉",
        "author": "韩偓",
        "content": "倚醉无端寻旧约，却怜惆怅转难胜。\n静中楼阁深春雨，远处帘栊半夜灯。\n抱柱立时风细细，绕廊行处思腾腾。\n分明窗下闻裁翦，敲徧阑干唤不譍。",
        "dynasty": "唐",
        "collection_info": null
    },
    {
        "uuid": "64673d221a220800461d57ff33b4a9bf",
        "title": "咏手",
        "author": "韩偓",
        "content": "腕白肤红玉笋芽，调琴抽线露尖斜。\n背人细捻垂臙鬓，向镜轻匀衬脸霞。\n怅望昔逢褰绣幔，依稀曾见托金车。\n后园笑向同行道，摘得蘼芜又折花。",
        "dynasty": "唐",
        "collection_info": null
    },
    {
        "uuid": "861e3a44e23322bea248c9cf7ff7a927",
        "title": "荷花",
        "author": "韩偓",
        "content": "纨扇相敧绿，香囊独立红。\n浸淫因重露，狂暴是秋风。\n逸调无人唱，秋塘每夜空。\n何繇见周昉，移入画屏中。",
        "dynasty": "唐",
        "collection_info": null
    },
    {
        "uuid": "913e2e4ec745ca7c898d80de9a4ae589",
        "title": "松髻",
        "author": "韩偓",
        "content": "髻根松慢玉钗垂，指点花枝又过时。\n坐久暗生惆怅事，背人匀却泪臙脂。",
        "dynasty": "唐",
        "collection_info": null
    },
    {
        "uuid": "3c978f87aac7276be2d0e559a2dcb7c0",
        "title": "寄远",
        "author": "韩偓",
        "content": "眉如半月云如鬟，梧桐叶落敲井阑。\n孤灯亭亭公署寒，微霜凄凄客衣单。\n想美人兮云一端，梦魂悠悠关山难。\n空房展转怀悲酸，铜壶漏尽闻金鸾。",
        "dynasty": "唐",
        "collection_info": null
    },
    {
        "uuid": "e86a64a15f7dda96186352b0f2b86578",
        "title": "踪迹",
        "author": "韩偓",
        "content": "东乌西兔似车轮，劫火桑田不復论。\n唯有风光与踪迹，思量长是暗销魂。",
        "dynasty": "唐",
        "collection_info": null
    },
    {
        "uuid": "17dc82fa6a47b482f7cb85db9e4e672f",
        "title": "病忆",
        "author": "韩偓",
        "content": "信知尤物必牵情，一顾难酬觉命轻。\n曾把禅机销此病，破除纔尽又重生。",
        "dynasty": "唐",
        "collection_info": null
    },
    {
        "uuid": "2af9dd542e3a841ed8206b33a851a129",
        "title": "妬媒",
        "author": "韩偓",
        "content": "洞房深闭不曾开，横卧乌龙作妬媒。\n好鸟岂劳兼比翼，异华何必更重台。\n难留旋逐惊飙去，暂见如随急电来。\n多为过防成后悔，偶因翻语得深猜。\n已嫌刻蜡春宵短，最恨鸣珂晓鼓催。\n应笑楚囊仙分薄，日中长是独裴回。",
        "dynasty": "唐",
        "collection_info": null
    },
    {
        "uuid": "f499e40dcede40969b4cf59ac4a138aa",
        "title": "不见",
        "author": "韩偓",
        "content": "动静防闲又怕疑，佯佯脉脉是深机。\n此身愿作君家燕，秋社归时也不归。",
        "dynasty": "唐",
        "collection_info": null
    },
    {
        "uuid": "f2273eb2281931925cd03f61f5078790",
        "title": "昼寝",
        "author": "韩偓",
        "content": "碧桐阴尽隔帘栊，扇拂金鹅玉簟烘。\n扑粉更添香体滑，解衣唯见下裳红。\n烦襟乍触冰壶冷，倦枕徐敧宝髻松。\n何必苦劳魂与梦，王昌只在此墙东。",
        "dynasty": "唐",
        "collection_info": null
    },
    {
        "uuid": "98e53404fad89b50af0cb2dbb9f0ea90",
        "title": "意绪",
        "author": "韩偓",
        "content": "绝代佳人何寂寞，棃花未发梅花落。\n东风吹雨入西园，银綫千条度虚阁。\n脸粉难匀蜀酒浓，口脂易印吴绫薄。\n娇饶意态不胜羞，愿倚郎肩永相着。",
        "dynasty": "唐",
        "collection_info": null
    },
    {
        "uuid": "9ccb55799e9f19636491a1a8dd9986de",
        "title": "惆怅",
        "author": "韩偓",
        "content": "身情长在暗相随，生魄随君君岂知。\n被头不暖空霑泪，钗股欲分犹半疑。\n朗月清风难惬意，词人绝色多伤离。\n何如饮酒连千醉，席地幕天无所知。",
        "dynasty": "唐",
        "collection_info": null
    },
    {
        "uuid": "ca5394c98355e6b6e7f7fcf45f7b6dfc",
        "title": "忍笑",
        "author": "韩偓",
        "content": "宫样衣裳浅画眉，晚来梳洗更相宜。\n水精鹦鹉钗头颤，举袂佯羞忍笑时。",
        "dynasty": "唐",
        "collection_info": null
    },
    {
        "uuid": "9f74221b0b39792178187aff0cb1a7eb",
        "title": "咏柳",
        "author": "韩偓",
        "content": "褭雨拖风不自持，全身无力向人垂。\n玉纤折得遥相赠，便似观音手裏时。",
        "dynasty": "唐",
        "collection_info": null
    },
    {
        "uuid": "625f820e42b98069cbdf283610993581",
        "title": "密意",
        "author": "韩偓",
        "content": "呵花贴鬓黏寒髮，凝酥光透猩猩血。\n经过洛水几多人，唯有陈王见罗韈。",
        "dynasty": "唐",
        "collection_info": null
    },
    {
        "uuid": "2132915eb3726bd799a51af3988a9462",
        "title": "偶见",
        "author": "韩偓",
        "content": "秋韆打困解罗帬，指点醍醐索一尊。\n见客入来和笑走，手搓梅子映中门。",
        "dynasty": "唐",
        "collection_info": null
    },
    {
        "uuid": "2aac6c48269fbc0c3f36d608cdbc1778",
        "title": "寒食夜有寄",
        "author": "韩偓",
        "content": "风流大抵是伥伥，此际相思必断肠。\n云薄月昏寒食夜，隔帘微雨杏花香。",
        "dynasty": "唐",
        "collection_info": null
    },
    {
        "uuid": "f813cd8b9ba0a9881308e3c38eafbaa5",
        "title": "寒食夜有寄",
        "author": "韩偓",
        "content": "风流大抵是伥伥，一度相思一断肠。\n云薄月昏寒食夜，隔帘微雨杏花香。",
        "dynasty": "唐",
        "collection_info": null
    },
    {
        "uuid": "2139eac4faf90de360d192cd52cfe28a",
        "title": "效崔国辅体四首 一",
        "author": "韩偓",
        "content": "澹月照中庭，海棠花自落。\n独立俯闲阶，风动秋韆索。",
        "dynasty": "唐",
        "collection_info": null
    },
    {
        "uuid": "5c4e53f2f8f94356753da8490a43a89d",
        "title": "效崔国辅体四首 二",
        "author": "韩偓",
        "content": "雨后碧苔院，霜来红叶楼。\n闲阶上斜日，鹦鹉伴人愁。",
        "dynasty": "唐",
        "collection_info": null
    },
    {
        "uuid": "90deedd7fdcfd835c20c55d44f74fc05",
        "title": "效崔国辅体四首 三",
        "author": "韩偓",
        "content": "酒力滋睡眸，卤莽闻街鼓。\n欲明天更寒，东风打窗雨。",
        "dynasty": "唐",
        "collection_info": null
    },
    {
        "uuid": "39bd3a70fa4309754e691ef2b5e8ab7b",
        "title": "效崔国辅体四首 四",
        "author": "韩偓",
        "content": "罗幕生春寒，绣窗愁未眠。\n南湖一夜雨，应湿采莲船。",
        "dynasty": "唐",
        "collection_info": null
    },
    {
        "uuid": "45fc79b6ee6c757ba983fa4c0491b793",
        "title": "后魏时相州人作李波小妹歌疑其未备因补之",
        "author": "韩偓",
        "content": "李波小妹字雍容，窄衣短袖蛮锦红。\n未解有情梦梁殿，何曾自媚妒吴宫。\n难教牵引知酒味，因令怅望成春慵。\n海棠花下秋韆畔，背人撩鬓道怱怱。",
        "dynasty": "唐",
        "collection_info": null
    },
    {
        "uuid": "d4a4e57350d475420ee8ad743b0658b3",
        "title": "春昼",
        "author": "韩偓",
        "content": "春融艳艳，大醉陶陶。\n漏添迟日，箭减良宵。\n藤垂戟户，柳拂河桥。\n帘幕燕子，池塘[伯]劳。\n肤清臂瘦，衫薄香销。\n楚殿衣窄，南朝髻高。\n河阳县远，清波地遥。\n丝缠露泣，各自无憀。",
        "dynasty": "唐",
        "collection_info": null
    },
    {
        "uuid": "90ddc800bfeeff4c057acd626418fe59",
        "title": "三忆 一",
        "author": "韩偓",
        "content": "忆眠时，春梦困腾腾。\n展转不能起，玉钗垂枕棱。",
        "dynasty": "唐",
        "collection_info": null
    },
    {
        "uuid": "b3f9851d23299cbbec277cb9a15d0921",
        "title": "三忆 二",
        "author": "韩偓",
        "content": "忆行时，背手挼金雀。\n敛笑慢回头，步转阑干角。",
        "dynasty": "唐",
        "collection_info": null
    },
    {
        "uuid": "64efc2c47c1722b32a86a30df1d0282d",
        "title": "三忆 三",
        "author": "韩偓",
        "content": "忆去时，向月迟迟行。\n强语戏同伴，图郎闻笑声。",
        "dynasty": "唐",
        "collection_info": null
    },
    {
        "uuid": "08ae5ef38dfcda9f6682f0a9e59345b5",
        "title": "六言三首 一",
        "author": "韩偓",
        "content": "春楼处子倾城，金陵狎客多情。\n朝云暮雨会合，罗韤绣被逢迎。\n华山梧桐相覆，蛮江荳蔻连生。\n幽欢不尽告别，秋河怅望平明。",
        "dynasty": "唐",
        "collection_info": null
    },
    {
        "uuid": "3b751903ae0c14c84df5f89d1f629f82",
        "title": "六言三首 二",
        "author": "韩偓",
        "content": "一灯前雨落夜，三月尽草青时。\n半寒半暖正好，花开花谢相思。\n惆怅空教梦见，懊恼多成酒悲。\n红袖不干谁会，揉损联娟澹眉。",
        "dynasty": "唐",
        "collection_info": null
    },
    {
        "uuid": "0d8b8f9cdff5d414ddaa7bea8d60a7b1",
        "title": "六言三首 三",
        "author": "韩偓",
        "content": "此间青草更远，不唯空绕汀洲。\n那裏朝日才出，还应先照西楼。\n忆泪因成恨泪，梦游常续心游。\n桃源洞口来否，绛节霓旌久留。",
        "dynasty": "唐",
        "collection_info": null
    },
    {
        "uuid": "61060c6fa7112caea52ad48aa89f1813",
        "title": "寒食日重游李氏园亭有怀",
        "author": "韩偓",
        "content": "往年同在鸾桥上，见倚朱阑咏柳绵。\n今日独来香径裏，更无人迹有苔钱。\n伤心阔别三千里，屈指思量四五年。\n料得他乡遇佳节，亦应怀抱暗凄然。",
        "dynasty": "唐",
        "collection_info": null
    },
    {
        "uuid": "4a86056903f36eb3f4e6401a6eb2f7de",
        "title": "思录旧诗于卷上凄然有感因成一章",
        "author": "韩偓",
        "content": "缉缀小诗钞卷裏，寻思闲事到心头。\n自吟自泣无人会，肠断蓬山第一流。",
        "dynasty": "唐",
        "collection_info": null
    },
    {
        "uuid": "c12e36583f7af0bdcf733c83ab8ad0a0",
        "title": "春闺二首 一",
        "author": "韩偓",
        "content": "愿结交加梦，因倾潋滟尊。\n醒来情绪恶，帘外正黄昏。",
        "dynasty": "唐",
        "collection_info": null
    },
    {
        "uuid": "3ca2a731062e86baa14652c34a13c5af",
        "title": "春闺二首 二",
        "author": "韩偓",
        "content": "氤氲帐裏香，薄薄睡时妆。\n长吁解罗带，怯见上空床。",
        "dynasty": "唐",
        "collection_info": null
    },
    {
        "uuid": "a018de2a762c753d394b3b92711f7832",
        "title": "代小玉家为蕃骑所虏后寄故集贤裴公相国",
        "author": "韩偓",
        "content": "动天金鼓逼神州，惜别无心学坠楼。\n不得回眸辞傅粉，便须含泪对残秋。\n折钗伴妾埋青冢，半镜随郎葬杜邮。\n唯有此宵魂梦裏，殷勤见觅凤池头。",
        "dynasty": "唐",
        "collection_info": null
    },
    {
        "uuid": "cd4001883c0ed49d770c27bab2c0cd86",
        "title": "荐福寺讲筵偶见又别",
        "author": "韩偓",
        "content": "见时浓日午，别处暮钟残。\n景色疑春尽，襟怀似酒阑。\n两情含眷恋，一饷致辛酸。\n夜静长廊下，难寻屐齿看。",
        "dynasty": "唐",
        "collection_info": null
    },
    {
        "uuid": "9b97271f30b74b243c4f02af464edc16",
        "title": "復偶见三绝 一",
        "author": "韩偓",
        "content": "雾为襟袖玉为冠，半似羞人半忍寒。\n别易会难长自叹，转身应把泪珠弹。",
        "dynasty": "唐",
        "collection_info": null
    },
    {
        "uuid": "54c4ad09ab6850502fa2f182d515e0bc",
        "title": "復偶见三绝 二",
        "author": "韩偓",
        "content": "桃花脸薄难藏泪，柳叶眉长易觉愁。\n密迹未成当面笑，几迴抬眼又低头。",
        "dynasty": "唐",
        "collection_info": null
    },
    {
        "uuid": "0def3abc7d4152c69c3f9c06356cdadb",
        "title": "復偶见三绝 三",
        "author": "韩偓",
        "content": "半身映竹轻闻语，一手揭帘微转头。\n此意别人应未觉，不胜情绪两风流。",
        "dynasty": "唐",
        "collection_info": null
    },
    {
        "uuid": "051a3552f8c8c5da02c186964f2e68ff",
        "title": "厌花落",
        "author": "韩偓",
        "content": "厌花落，人寂寞。\n果树阴成燕翅齐，西园永日闲高阁。\n后堂夹帘愁不卷，低头闷把衣襟捻。\n忽然事到心中来，四肢娇入茸茸眼。\n也曾同在华堂宴，佯佯拢鬓偷迴面。\n半醉狂心忍不禁，分明一任傍人见。\n书中说却平生事，犹疑未满情郎意。\n锦囊封了又重开，夜深窗下烧红纸。\n红纸千张言不尽，至诚无语传心印。\n但得鸳鸯枕臂眠，也任时光都一瞬。",
        "dynasty": "唐",
        "collection_info": null
    },
    {
        "uuid": "9c5026440d7a836c4b676e379893f71f",
        "title": "春闷偶成十二韵",
        "author": "韩偓",
        "content": "阡陌悬云壤，阑畦隔艾芝。\n路遥行雨懒，河阔过桥迟。\n雁足应难达，狐踪浪得疑。\n谢鲲吟未废，张硕梦堪思。\n有意通情处，无言拢鬓时。\n格高归敛笑，歌怨在颦眉。\n醉后金蝉重，欢余玉燕敧。\n素姿凌白柰，圆颊诮红棃。\n粉字题花笔，香笺咏柳诗。\n绣窗携手约，芳草蹋青期。\n别泪开泉脉，春愁罥藕丝。\n相思不相信，幽恨更谁知。",
        "dynasty": "唐",
        "collection_info": null
    },
    {
        "uuid": "09bb23d8ace0926dfdff7fec3d5f4c75",
        "title": "想得",
        "author": "韩偓",
        "content": "两重门裏玉堂前，寒食花枝月午天。\n想得那人垂手立，娇羞不肯上秋韆。",
        "dynasty": "唐",
        "collection_info": null
    },
    {
        "uuid": "d4ab89e12db7d04b806318bfded51898",
        "title": "偶见背面是夕兼梦",
        "author": "韩偓",
        "content": "酥凝背胛玉搓肩，轻薄红绡覆白莲。\n此夜分明来入梦，当时惆怅不成眠。\n眼波向我无端艳，心火因君特地然。\n莫道人生难际会，秦楼鸾凤有神仙。",
        "dynasty": "唐",
        "collection_info": null
    },
    {
        "uuid": "c5a97c29813432ef2ae54a2f5329e7c2",
        "title": "五更",
        "author": "韩偓",
        "content": "秋雨五更头，桐竹鸣骚屑。\n却似残春间，断送花时节。\n空楼雁一声，远屏灯半灭。\n绣被拥娇寒，眉山正愁绝。",
        "dynasty": "唐",
        "collection_info": null
    },
    {
        "uuid": "e511a612901c4109523c168b8dbd2845",
        "title": "有忆",
        "author": "韩偓",
        "content": "昼漏迢迢夜漏迟，倾城消息杳无期。\n愁肠泥酒人千里，泪眼倚楼天四垂。\n自笑计狂多独语，谁怜梦好转相思。\n何时斗帐浓香裏，分付东风与玉儿。",
        "dynasty": "唐",
        "collection_info": null
    },
    {
        "uuid": "101f2f700ec0dcbfa8fdabc1e5a7faed",
        "title": "半夜",
        "author": "韩偓",
        "content": "板閤数尊后，至今犹酒悲。\n一宵相见事，半夜独眠时。\n明朝窗下照，应有鬓如丝。",
        "dynasty": "唐",
        "collection_info": null
    },
    {
        "uuid": "a81546f4e43c84280dd3c99adca04b2a",
        "title": "信笔",
        "author": "韩偓",
        "content": "睡髻休频拢，春眉忍更长。\n整钗栀子重，泛酒菊花香。\n绣迭昏金色，罗揉损砑光。\n有时闲弄笔，亦画两鸳鸯。",
        "dynasty": "唐",
        "collection_info": null
    },
    {
        "uuid": "24547bdebab6691024621234a365460c",
        "title": "寄恨",
        "author": "韩偓",
        "content": "秦钗枉断长条玉，蜀纸虚留小字红。\n死恨物情难会处，莲花不肯嫁春风。",
        "dynasty": "唐",
        "collection_info": null
    },
    {
        "uuid": "37494b1d5917bf76f78946aacf8b2a45",
        "title": "两处",
        "author": "韩偓",
        "content": "楼上澹山横，楼前沟水清。\n怜山又怜水，两处总牵情。",
        "dynasty": "唐",
        "collection_info": null
    },
    {
        "uuid": "10963cfe713f4de2dc576ee02ebc5e72",
        "title": "拥鼻",
        "author": "韩偓",
        "content": "拥鼻悲吟一向愁，寒更转尽未回头。\n绿屏无睡秋分簟，红叶伤心月午楼。\n却要因循添逸兴，若为趋竞怆离忧。\n殷勤凭仗官渠水，为到西溪动钓舟。",
        "dynasty": "唐",
        "collection_info": null
    },
    {
        "uuid": "782120427c3af5530dee9b615984a8b7",
        "title": "闺怨",
        "author": "韩偓",
        "content": "时光潜去暗凄凉，懒对菱花晕晓妆。\n初坼秋韆人寂寞，后园青草任他长。",
        "dynasty": "唐",
        "collection_info": null
    },
    {
        "uuid": "306d8d5ff3fb25b688548c578ae835c7",
        "title": "褭娜",
        "author": "韩偓",
        "content": "褭娜腰肢澹薄妆，六朝宫样窄衣裳。\n着词暂见樱桃破，飞醆遥闻荳蔻香。\n春恼情怀身觉瘦，酒添颜色粉生光。\n此时不敢分明道，风月应知暗断肠。",
        "dynasty": "唐",
        "collection_info": null
    },
    {
        "uuid": "a04c4b275b25fd8ef9f97b52bb3cf9d5",
        "title": "多情",
        "author": "韩偓",
        "content": "天遣多情不自持，多情兼与病相宜。\n蠭偷野蜜初尝处，莺啄含桃欲咽时。\n酒荡襟怀微駊騀，春牵情绪更融怡。\n水香剩置金盆裏，琼树长须浸一枝。",
        "dynasty": "唐",
        "collection_info": null
    },
    {
        "uuid": "8c79a4afb261e3e6606f74590256ef7d",
        "title": "偶见",
        "author": "韩偓",
        "content": "千金莫惜旱莲生，一笑从教下蔡倾。\n仙树有花难问种，御香闻气不知名。\n愁来自觉歌喉咽，瘦去谁怜舞掌轻。\n小迭红笺书恨字，与奴方便寄卿卿。",
        "dynasty": "唐",
        "collection_info": null
    },
    {
        "uuid": "0a94b631e6d015f869840355ad87a89e",
        "title": "箇侬",
        "author": "韩偓",
        "content": "甚感殷勤意，其如阻碍何。\n隔帘窥绿齿，映柱送横波。\n老大逢知少，襟怀暗喜多。\n因倾一尊酒，聊以慰蹉跎。",
        "dynasty": "唐",
        "collection_info": null
    },
    {
        "uuid": "bf643394fd5c7f6f181ab98e29c35cfc",
        "title": "无题 一",
        "author": "韩偓",
        "content": "小槛移灯灺，空房锁隙尘。\n额波风尽日，帘影月侵晨。\n香辣更衣后，钗梁拢鬓新。\n吉音闻诡计，醉语近天真。\n妆好方长叹，欢余却浅颦。\n绣屏金作屋，丝幰玉为轮。\n致意通绵竹，精诚託锦鳞。\n歌凝眉际恨，酒发脸边春。\n溪纻殊倾越，楼箫岂羡秦。\n柳虚禳沴气，梅实引芳津。\n乐府降清唱，宫厨减食珍。\n防闲襟幷敛，忍妬泪休匀。\n宿饮愁萦梦，春寒瘦着人。\n手持双荳蔻，的的为东邻。",
        "dynasty": "唐",
        "collection_info": null
    },
    {
        "uuid": "e415cfa047e715d8cc92c96288d772c9",
        "title": "无题 二",
        "author": "韩偓",
        "content": "碧瓦偏光日，红帘不受尘。\n柳昏连绿野，花烂烁清晨。\n书密偷看数，情通破体新。\n明言终未实，暗祝始应真。\n枉道嫌偷药，推诚鄙效颦。\n合成云五色，宜作日中轮。\n照兽金涂爪，钗鱼玉镂鳞。\n渺瀰三岛浪，平远一楼春。\n堕髻还名寿，修蛾本姓秦。\n棹寻闻犬洞，槎入饮牛津。\n麟脯随重酿，霜华间八珍。\n锦囊霞彩烂，罗韤砑光匀。\n羞涩佯牵伴，娇饶欲泥人。\n偷儿难捉搦，慎莫共比邻。",
        "dynasty": "唐",
        "collection_info": null
    },
    {
        "uuid": "60bf130dd8f7f7e5d832580bde84122a",
        "title": "无题 三",
        "author": "韩偓",
        "content": "紫蜡融花蔕，红绵拭镜尘。\n梦狂飜惜夜，妆懒厌凌晨。\n茜袖啼痕数，香笺墨色新。",
        "dynasty": "唐",
        "collection_info": null
    },
    {
        "uuid": "bcfe0265e95c73b0777b87df148a3957",
        "title": "倒押前韵",
        "author": "韩偓",
        "content": "白下同归路，乌衣枉作邻。\n佩声犹隔箔，香气已迎人。\n酒劝杯须满，书羞字不匀。\n歌怜黄竹怨，味实碧桃珍。\n翦烛非良策，当关是要津。\n东阿初度洛，杨恽旧家秦。\n粉化横波溢，衫轻晓雾春。\n鵶黄双凤翅，麝月半鱼鳞。\n别袂飜如浪，迴肠转似轮。\n后期纔注脚，前事又含颦。\n纵有才难咏，宁无画逼真。\n天香闻更有，琼树见长新。\n鬬草常更仆，迷阄误达晨。\n齅花判不得，檀注惹风尘。",
        "dynasty": "唐",
        "collection_info": null
    },
    {
        "uuid": "d561d59e9ac146015d087e3486c6aa0d",
        "title": "闺情",
        "author": "韩偓",
        "content": "轻风滴砾动帘钩，宿酒犹酣懒卸头。\n但觉夜深花有露，不知人静月当楼。\n何郎烛暗谁能咏，韩寿香焦亦任偷。\n敲折玉钗歌转咽，一声声作两眉愁。",
        "dynasty": "唐",
        "collection_info": null
    },
    {
        "uuid": "0ee68df287ac720e66c3c40d3da0466c",
        "title": "自负",
        "author": "韩偓",
        "content": "人许风流自负才，偷桃三度到瑶台。\n至今衣领胭脂在，曾被谪仙痛齩来。",
        "dynasty": "唐",
        "collection_info": null
    },
    {
        "uuid": "bf5deac82f4a6de7aa72e8b028c5c989",
        "title": "天凉",
        "author": "韩偓",
        "content": "愁来却讶天凉早，思倦飜嫌夜漏迟。\n何处山川孤馆裏，向灯弯尽一双眉。",
        "dynasty": "唐",
        "collection_info": null
    },
    {
        "uuid": "b8c4fca717e903fa37d337af9f08cfe0",
        "title": "日高",
        "author": "韩偓",
        "content": "朦胧犹记管弦声，噤[㾕]余寒酒半醒。\n春暮日高帘半卷，落花和雨满中庭。",
        "dynasty": "唐",
        "collection_info": null
    },
    {
        "uuid": "f5819961ad34307364d828cb4ea89fde",
        "title": "夕阳",
        "author": "韩偓",
        "content": "花前洒泪临寒食，醉裏回头问夕阳。\n不管相思人老尽，朝朝容易下西墙。",
        "dynasty": "唐",
        "collection_info": null
    },
    {
        "uuid": "c027df9e85e23830234cb8b63d96a9b1",
        "title": "旧馆",
        "author": "韩偓",
        "content": "前欢往恨分明在，酒兴诗情大半亡。\n还似墙西紫荆树，残花摘索映高塘。",
        "dynasty": "唐",
        "collection_info": null
    },
    {
        "uuid": "0cce9966701c233ae90543b595106b36",
        "title": "中春忆赠",
        "author": "韩偓",
        "content": "年年长是阻佳期，万种恩情只自知。\n春色转添惆怅事，似君花发两三枝。",
        "dynasty": "唐",
        "collection_info": null
    },
    {
        "uuid": "bea87936dbc7254b79fb99bf1fab2a6b",
        "title": "春恨",
        "author": "韩偓",
        "content": "残梦依依酒力余，城头画角伴啼乌。\n平明未卷西楼幕，院静时闻响辘轳。",
        "dynasty": "唐",
        "collection_info": null
    },
    {
        "uuid": "96c33ed3bbe7c60c3208c875d692b804",
        "title": "秋韆",
        "author": "韩偓",
        "content": "池塘夜歇清明雨，绕院无尘近花坞。\n五丝绳繫出墙迟，力尽纔瞵见邻圃。\n下来娇喘未能调，斜倚朱阑久无语。\n无语兼动所思愁，转眼看天一长吐。",
        "dynasty": "唐",
        "collection_info": null
    },
    {
        "uuid": "6bfbbbbcbf845ad160ea2e30c9f88d70",
        "title": "长信宫二首 一",
        "author": "韩偓",
        "content": "天上梦魂何杳杳，宫中消息太沈沈。\n君恩不似黄金井，一处团圆万丈深。",
        "dynasty": "唐",
        "collection_info": null
    },
    {
        "uuid": "9ccb3eb0ec4bd0323304a2a8fc356243",
        "title": "句",
        "author": "韩偓",
        "content": "岂独鸱夷解归去，五湖渔艇且餔糟。",
        "dynasty": "唐",
        "collection_info": null
    },
    {
        "uuid": "fb24889612dc5b8b64262b3cd2618637",
        "title": "奉和御制",
        "author": "吴融",
        "content": "岳寺清秋霁，宸游永日闲。\n霓旌森物外，凤吹落人间。\n玉漱穿城水，屏开对阙山。\n皆知圣情悦，丽藻洒芳兰。",
        "dynasty": "唐",
        "collection_info": null
    },
    {
        "uuid": "2bd5607b2adac94fa7bf8e98cbdfba7e",
        "title": "和集贤相公西溪侍宴观竞渡",
        "author": "吴融",
        "content": "片水耸层桥，祥烟霭庆霄。\n昼花铺广宴，晴电闪飞桡。\n浪迭摇仙仗，风微定彩标。\n都人同盛观，不觉在行朝。",
        "dynasty": "唐",
        "collection_info": null
    },
    {
        "uuid": "36c058b2ca293dab576fe0cd0212e8c1",
        "title": "山居即事四首 一",
        "author": "吴融",
        "content": "桂树秋来风满枝，碧岩归日免乖期。\n故人尽向蟾宫折，独我攀条欲寄谁。",
        "dynasty": "唐",
        "collection_info": null
    },
    {
        "uuid": "811582d19e950ae91fbe8fa0b36531b0",
        "title": "山居即事四首 二",
        "author": "吴融",
        "content": "不傲南窗且采樵，干松每带湿云烧。\n庖厨却得长兼味，三秀芝根五朮苗。",
        "dynasty": "唐",
        "collection_info": null
    },
    {
        "uuid": "6ae8ca255eae64f12a964ce97ce272dc",
        "title": "山居即事四首 三",
        "author": "吴融",
        "content": "万事翛然只有棊，小轩高净簟凉时。\n阑珊半局和微醉，花落中庭树影移。",
        "dynasty": "唐",
        "collection_info": null
    },
    {
        "uuid": "134ea06e46e9150a576de4d944e07b35",
        "title": "山居即事四首 四",
        "author": "吴融",
        "content": "无邻无里不成村，水曲云重掩石门。\n何用深求避秦客，吾家便是武陵源。",
        "dynasty": "唐",
        "collection_info": null
    },
    {
        "uuid": "4c938c536bf72a6e034514af690fee2d",
        "title": "红白牡丹",
        "author": "吴融",
        "content": "不必繁弦不必歌，静中相对更情多。\n殷鲜一半霞分绮，洁澈旁边月飐波。\n看久愿成庄叟梦，惜留须倩鲁阳戈。\n重来应共今来别，风堕香残衬绿莎。",
        "dynasty": "唐",
        "collection_info": null
    },
    {
        "uuid": "45cd28e4bbfc2b0c739236e7dfe50e08",
        "title": "中秋陪熙用学士禁中翫月",
        "author": "吴融",
        "content": "月圆年十二，秋半每多阴。\n此夕无纤霭，同君宿禁林。\n未高知海阔，当午见宫深。\n衣似繁霜透，身疑积水沈。\n遭逢陪侍辇，归去忆抽簪。\n太液池南岸，相期到晓吟。",
        "dynasty": "唐",
        "collection_info": null
    },
    {
        "uuid": "39aada1a893eb8ce98da014b834e8e59",
        "title": "题豪家故池",
        "author": "吴融",
        "content": "岁久无泉引，春来仰雨流。\n萍枯黏朽槛，沙浅露沈舟。\n照影人何在，持竿客寄游。\n翛然兴废外，回首谢眠鸥。",
        "dynasty": "唐",
        "collection_info": null
    },
    {
        "uuid": "353e0d1e311ff485e2443b1174fde708",
        "title": "偶题",
        "author": "吴融",
        "content": "贱子曾尘国士知，登门倒屣忆当时。\n西州酌尽看花酒，东阁编成咏雪诗。\n莫道精灵无伯有，寻闻任侠报爰丝。\n乌衣旧宅犹能认，粉竹金松一两枝。",
        "dynasty": "唐",
        "collection_info": null
    },
    {
        "uuid": "3b5c5cf9066760a600eab1c6e55f86dd",
        "title": "渚宫立春书怀",
        "author": "吴融",
        "content": "春候侵残腊，江芜绿已齐。\n风高莺啭涩，雨密鴈飞低。\n向日心须在，归朝路欲迷。\n近闻惊御火，犹及灞陵西。",
        "dynasty": "唐",
        "collection_info": null
    },
    {
        "uuid": "11bd58d20330f770bc2afea45ff467a6",
        "title": "闻李翰林游池上有寄",
        "author": "吴融",
        "content": "花飞絮落水和流，玉署词臣奉诏游。\n四面看人随画鹢，中流合乐起眠鸥。\n皇恩自抱丹心报，清颂谁将白雪酬。\n不为禁钟催入宿，前峰月上未回舟。",
        "dynasty": "唐",
        "collection_info": null
    },
    {
        "uuid": "4ddf19439baa49e8334f1314965a27ae",
        "title": "谷口寓居偶题",
        "author": "吴融",
        "content": "涔涔病骨怯朝天，谷口归来取性眠。\n峭壁削成开画障，急溪飞下咽繁弦。\n不能尘土争闲事，且放形神学散仙。",
        "dynasty": "唐",
        "collection_info": null
    },
    {
        "uuid": "81d73a821d0c5df8c2e94a32240bf23b",
        "title": "无题",
        "author": "吴融",
        "content": "万态千端一瞬中，沁园芜没伫秋风。\n鵁鶄夜警池塘冷，蝙蝠昼飞楼阁空。\n粉貌早闻残洛市，箫声犹自傍秦宫。\n今朝陌上相非者，曾此歌钟几醉同。",
        "dynasty": "唐",
        "collection_info": null
    },
    {
        "uuid": "240456fea5188e9dc312309b3ac574fb",
        "title": "赋雪",
        "author": "吴融",
        "content": "一夜阴风度，平明颢气交。\n未知融结判，唯见混茫包。\n路莫藏行迹，林难出树梢。\n气应封兽穴，险必堕禽巢。\n影密灯回照，声繁竹送敲。\n翫宜苏让点，飡称蜜匀抄。\n结冻防鱼跃，黏沙费马跑。\n炉寒资爇荻，屋暖赖编茅。\n远不分山迭，低宜失地坳。\n阑干高百尺，新霁若为抛。",
        "dynasty": "唐",
        "collection_info": null
    },
    {
        "uuid": "c15f35b42e73d9e8126d26612bb7e1f8",
        "title": "寄僧",
        "author": "吴融",
        "content": "柳拂池光一点清，紫方袍袖杖藜行。\n偶传新句来中禁，谁把闲书寄上卿。\n锡倚山根重藓破，棊敲石面碎云生。\n应怜正视淮王诏，不识东林物外情。",
        "dynasty": "唐",
        "collection_info": null
    },
    {
        "uuid": "c799965e23642363852f47ec5296f388",
        "title": "酬僧",
        "author": "吴融",
        "content": "吾师既续惠休才，况值高秋万象开。\n吟处远峰横落照，定中黄叶下青苔。\n双林不见金兰久，丹楚空翻组绣来。\n闻说近郊寒尚绿，登临应待一追陪。",
        "dynasty": "唐",
        "collection_info": null
    },
    {
        "uuid": "c394f4215bbc2bc7a5f1fe7b6185755c",
        "title": "题延寿坊东南角古池",
        "author": "吴融",
        "content": "蔓草萧森曲岸摧，水笼沙浅露莓苔。\n更无蔟蔟红妆点，犹有双双翠羽来。\n雨细几逢耕犊去，日斜时见钓人回。\n繁华自古皆相似，金谷荒园土一堆。",
        "dynasty": "唐",
        "collection_info": null
    },
    {
        "uuid": "c46ebc53aed951364cdda214f21e5e73",
        "title": "登鹳雀楼",
        "author": "吴融",
        "content": "鸟在林梢脚底看，夕阳无际戍烟残。\n冻开河水奔浑急，雪洗条山错落寒。\n始为一名抛故国，近因多难怕长安。\n祖鞭掉折徒为尔，赢得云溪负钓竿。",
        "dynasty": "唐",
        "collection_info": null
    },
    {
        "uuid": "35967bf5d7d4b35d0f91a9ec3506056b",
        "title": "和峡州冯使君题所居",
        "author": "吴融",
        "content": "三年拔薤成仁政，一日诛茅葺所居。\n晓岫近排吟阁冷，夜江遥响寝堂虚。\n唯怀避地逃多难，不羡朝天卧直庐。\n记得街西邻舍否，投荒南去五千余。",
        "dynasty": "唐",
        "collection_info": null
    },
    {
        "uuid": "10d3ad2c81b815ad3feaf4c32470cb3c",
        "title": "秋日感事",
        "author": "吴融",
        "content": "一叶飘然夕照沈，世间何事不经心。\n几人欲话云台峻，独我方探禹穴深。\n鸡檄固应无下策，鹤书还要问中林。\n自怜情为多忧动，不为西风白露吟。",
        "dynasty": "唐",
        "collection_info": null
    },
    {
        "uuid": "1af7e9ae1fc36f58d27c7ed87aea53f2",
        "title": "莺",
        "author": "吴融",
        "content": "日落林西鸟未知，自先飞上最高枝。\n千啼万语不离恨，已去又来如有期。\n惯识江南春早处，长惊蓟北梦回时。\n谢家园裏成吟久，只欠池塘一句诗。",
        "dynasty": "唐",
        "collection_info": null
    },
    {
        "uuid": "f0881d9b2fb63f0b99222cf35531a50f",
        "title": "次韵和王员外杂游四韵",
        "author": "吴融",
        "content": "一分难减亦难加，得似溪头浣越纱。\n两桨惯邀催去艇，七香曾占取来车。\n黄昏忽堕当楼月，清晓休开满镜花。\n谁见玉郎肠断处，露床风簟半欹斜。",
        "dynasty": "唐",
        "collection_info": null
    },
    {
        "uuid": "e0475c4549754aeefe4cdb51d4342d6b",
        "title": "秋事",
        "author": "吴融",
        "content": "江天暑气自凉清，物候须知一雨成。\n松竹健来唯欠语，蕙兰衰去始多情。\n他年拟献书空在，此日知机意尽平。\n更欲轻桡放烟浪，苇花深处睡秋声。",
        "dynasty": "唐",
        "collection_info": null
    },
    {
        "uuid": "b1a34373a4020cb89d588494be92ab09",
        "title": "和陆拾遗题谏院松",
        "author": "吴融",
        "content": "落落孤松何处寻，月华西畔结根深。\n晓含仙掌三清露，晚上宫墙百雉阴。\n野鹤不归应有怨，白云高去太无心。\n碧岩秋涧休相望，捧日元须在禁林。",
        "dynasty": "唐",
        "collection_info": null
    },
    {
        "uuid": "4b80693285c0e5ad39171c9bfe107495",
        "title": "题杨子津亭",
        "author": "吴融",
        "content": "杨子江津十四经，纪行文字徧长亭。\n惊人旅鬓斩新白，无事海门依旧青。\n前路莫知霜凛凛，故乡何处鴈冥冥。\n可怜不识生离者，数点渔帆落暮汀。",
        "dynasty": "唐",
        "collection_info": null
    },
    {
        "uuid": "3bcf3150fd8376f1b1a901837bf44050",
        "title": "闲望",
        "author": "吴融",
        "content": "三点五点映山雨，一枝两枝临水花。\n蛱蝶狂飞掠芳草，鸳鸯稳睡翘暖沙。\n阙下新居成别业，江南旧隐是谁家。\n东迁西去俱无计，却羡暝归林上鸦。",
        "dynasty": "唐",
        "collection_info": null
    },
    {
        "uuid": "64377131dd639b5841c010903e25580f",
        "title": "雪后过昭应",
        "author": "吴融",
        "content": "路过章台气象宽，九重城阙在云端。\n烟含上苑沈沈紫，雪露南山悚悚寒。\n绮陌已堪骑宝马，绿芜行即弹金丸。\n灞川南北真图画，更待残阳一望看。",
        "dynasty": "唐",
        "collection_info": null
    },
    {
        "uuid": "c03c97bf1c95370776623cdd32701975",
        "title": "商人",
        "author": "吴融",
        "content": "百尺竿头五两斜，此生何处不为家。\n北抛衡岳南过鴈，朝发襄阳暮看花。\n蹭蹬也应无陆地，团圆应觉有天涯。\n随风逐浪年年别，却笑如期八月槎。",
        "dynasty": "唐",
        "collection_info": null
    },
    {
        "uuid": "993e35f748b5ce3fcfe4644c6ce766c0",
        "title": "岐下闻杜鹃",
        "author": "吴融",
        "content": "化去蛮乡北，飞来渭水西。\n为多亡国恨，不忍故山啼。\n怨已惊秦凤，灵应识汉鸡。\n数声烟漠漠，余思草萋萋。\n楼迥波无际，林昏日又低。\n如何不肠断，家近五云溪。",
        "dynasty": "唐",
        "collection_info": null
    },
    {
        "uuid": "d1bd2c2135ea868baf63362f8b0f7a14",
        "title": "雨后闻思归乐二首 一",
        "author": "吴融",
        "content": "山禽连夜叫，兼雨未尝休。\n尽道思归乐，应多离别愁。\n我家方旅食，故国在沧洲。\n闻此不能寐，青灯茆屋幽。",
        "dynasty": "唐",
        "collection_info": null
    },
    {
        "uuid": "d133ff820099befb5ac02a50e3b14211",
        "title": "雨后闻思归乐二首 二",
        "author": "吴融",
        "content": "一夜鸟飞鸣，关关彻五更。\n似因归路隔，长使别魂惊。\n未省愁雨暗，就中伤月明。\n须知越吟客，欹枕不胜情。",
        "dynasty": "唐",
        "collection_info": null
    },
    {
        "uuid": "374ae9061be06ef02f198ea8755395d1",
        "title": "中夜闻啼禽",
        "author": "吴融",
        "content": "漠漠苍苍未五更，宿禽何处两三声。\n若非西涧回波触，即是南塘急雨惊。\n金屋独眠堪寄恨，商陵永诀更牵情。\n此时归梦随肠断，半壁残灯闪闪明。",
        "dynasty": "唐",
        "collection_info": null
    },
    {
        "uuid": "74e49de886ea1fcf2a387307e9808f27",
        "title": "灵池县见早梅",
        "author": "吴融",
        "content": "小园晴日见寒梅，一寸乡心万里回。\n春日暖时抛笠泽，战尘飞处上琴台。\n栖身未识登龙地，落笔元非倚马才。\n待勒燕然归未得，雪枝南畔少徘徊。",
        "dynasty": "唐",
        "collection_info": null
    },
    {
        "uuid": "f40ba81addb09b97957b25102cc521a5",
        "title": "野庙",
        "author": "吴融",
        "content": "古原荒庙揜莓苔，何处喧喧鼓笛来。\n日暮鸟归人散尽，野风吹起纸钱灰。",
        "dynasty": "唐",
        "collection_info": null
    },
    {
        "uuid": "3971c434f30e1c4dcc01cf62f580a4c1",
        "title": "闲书",
        "author": "吴融",
        "content": "接鹭陪鸾漫得羣，未如高卧紫溪云。\n晋阳起义寻常见，湖口屯营取次闻。\n大底鹪鹏须自适，何尝玉石不同焚。\n回看带砺山河者，济得危时没旧勋。",
        "dynasty": "唐",
        "collection_info": null
    },
    {
        "uuid": "04c5d694fc1fdeadb1b2aa99a4a90974",
        "title": "寄贯休上人",
        "author": "吴融",
        "content": "别来如梦亦如云，八字微言不復闻。\n世上浮沈应念我，笔端飞动只降君。\n几同江步吟秋霁，更忆山房语夜分。\n见拟沃州寻旧约，且教丹顶许为邻。",
        "dynasty": "唐",
        "collection_info": null
    },
    {
        "uuid": "cf4c9608d93ec14ce4b869178d894514",
        "title": "书怀",
        "author": "吴融",
        "content": "傍岩依树结檐楹，夏物萧疎景更清。\n滩响忽高何处雨，松阴自转远山晴。\n见多邻犬遥相认，来惯幽禽近不惊。\n争得便夸饶胜事，九衢尘裏免劳生。",
        "dynasty": "唐",
        "collection_info": null
    },
    {
        "uuid": "520e9dd7cef745c52d2164650fb75cf8",
        "title": "重阳日荆州作",
        "author": "吴融",
        "content": "万里投荒已自哀，高秋寓目更徘徊。\n浊醪任冷难辞醉，黄菊因暄却未开。\n上国莫归戎马乱，故人何在塞鸿来。\n惊时感事俱无奈，不待残阳下楚台。",
        "dynasty": "唐",
        "collection_info": null
    },
    {
        "uuid": "3c1a5aed86cbbbbcdd84fa777a578ce7",
        "title": "寄贯休",
        "author": "吴融",
        "content": "休公何处在，知我宦情无。\n已似冯唐老，方知武子愚。\n一身仍更病，双阙又须趋。\n若得重相见，冥心学半铢。",
        "dynasty": "唐",
        "collection_info": null
    },
    {
        "uuid": "29bce1b530c24f42a8084910ed9c07df",
        "title": "秋日渚宫即事",
        "author": "吴融",
        "content": "漠漠澹云烟，秋归泽国天。\n风高还促燕，雨细未妨蝉。\n静引荒城望，凉惊旅枕眠。\n更堪憔悴裏，欲泛洞庭船。",
        "dynasty": "唐",
        "collection_info": null
    },
    {
        "uuid": "1fdb5ee5fb9285f84ff120a0ae7b077b",
        "title": "荆州寓居书怀",
        "author": "吴融",
        "content": "一室四无邻，荒郊接古津。\n幽闲消俗态，摇落露家贫。\n绝迹思浮海，修书懒寄秦。\n东西不復问，翻笑泣岐人。",
        "dynasty": "唐",
        "collection_info": null
    },
    {
        "uuid": "a5d55d28e2dcf2963bf459c2efc2e9f4",
        "title": "和严谏议萧山庙十韵",
        "author": "吴融",
        "content": "泽国瞻遗庙，云韶仰旧名。\n一隅连障影，千仞落泉声。\n老狖寻危栋，秋蛇束画楹。\n路长资税驾，岁俭绝丰盛。\n默默虽难测，昭昭本至平。\n岂知迁去客，自有復来兵。\n美舜歌徒作，欺尧犬正狞。\n近兼闻顺动，敢復怨徂征。\n日出天须霁，风休海自清。\n肺肠无处说，一为启聪明。",
        "dynasty": "唐",
        "collection_info": null
    },
    {
        "uuid": "70f69f448cb4561966ca7c75341cdbb6",
        "title": "松江晚泊",
        "author": "吴融",
        "content": "树远天疑尽，江奔地欲随。\n孤帆落何处，残日更新离。\n客是凄凉本，情为繫滞枝。\n寸肠无计免，应只楚猿知。",
        "dynasty": "唐",
        "collection_info": null
    },
    {
        "uuid": "34c6d3ca440040574dbc58e7e0c8de47",
        "title": "湖州溪楼书献郑员外",
        "author": "吴融",
        "content": "危槛等飞樯，闲追晚际凉。\n青林上雨色，白鸟破溪光。\n目以高须极，心因静更伤。\n唯公旧相许，早晚侍长杨。",
        "dynasty": "唐",
        "collection_info": null
    },
    {
        "uuid": "6a70f6949d805f5f50b7d4b9368a2e86",
        "title": "秋兴",
        "author": "吴融",
        "content": "微雨过菰苇，野居生早凉。\n襟期渐萧洒，精爽欲飞扬。\n鱼买罾头活，酒沽船上香。\n不缘人不用，始道静胜忙。",
        "dynasty": "唐",
        "collection_info": null
    },
    {
        "uuid": "67ee942af4f3005ae82b789c7f6d4d58",
        "title": "端居",
        "author": "吴融",
        "content": "片雨过前汀，端居枕簟清。\n病魔随暑退，诗思傍凉生。\n别燕殷勤语，残蝉彷佛鸣。\n古来悲不尽，况我本多情。",
        "dynasty": "唐",
        "collection_info": null
    },
    {
        "uuid": "86ab189a1dff86af6f763d51c59c6e2c",
        "title": "途中",
        "author": "吴融",
        "content": "一棹归何处，苍茫落照昏。\n无人应失路，有树始知春。\n湖岸春耕废，江城战鼓喧。\n儒冠解相悞，学劒尽乘轩。",
        "dynasty": "唐",
        "collection_info": null
    },
    {
        "uuid": "cc88f22bc1ab7f15039aeb9823e5a0bd",
        "title": "西陵夜居",
        "author": "吴融",
        "content": "寒潮落远汀，暝色入柴扃。\n漏永沈沈静，灯孤的的清。\n林风移宿鸟，池雨定流萤。\n尽夜成愁绝，啼蛩莫近庭。",
        "dynasty": "唐",
        "collection_info": null
    },
    {
        "uuid": "8e6a974ff43288199753ffefff7fa8b5",
        "title": "燕雏",
        "author": "吴融",
        "content": "掠水身犹重，偎风力尚微。\n瓦苔难定立，檐雨忽喧归。\n未识重溟远，先愁一叶飞。\n衔泥在他日，两两占春晖。",
        "dynasty": "唐",
        "collection_info": null
    },
    {
        "uuid": "6c0322c31a5ee6212f56a83a84f1f392",
        "title": "新秋",
        "author": "吴融",
        "content": "白髮又经秋，端居海上洲。\n无机因事发，有涕为时流。\n新酒乘凉压，残碁隔夜收。\n公车无路入，同拜老闲侯。",
        "dynasty": "唐",
        "collection_info": null
    },
    {
        "uuid": "9b1ec466209e9be936667a3ad46e725c",
        "title": "题越州法华寺",
        "author": "吴融",
        "content": "寺在五峰阴，穿缘一径寻。\n云藏古殿暗，石护小房深。\n宿鸟连僧定，寒猨应客吟。\n上方应见海，月出试登临。",
        "dynasty": "唐",
        "collection_info": null
    },
    {
        "uuid": "0c5d9079bf824aff8737419aa589d518",
        "title": "寒食洛阳道",
        "author": "吴融",
        "content": "路岐无乐处，时节倍思家。\n綵索扬轻吹，黄鹂啼落花。\n连乹驰宝马，历禄鬬香车。\n行客胜回首，看看春日斜。",
        "dynasty": "唐",
        "collection_info": null
    },
    {
        "uuid": "7c51e7b244840354d4956ba22489ff0f",
        "title": "忆事",
        "author": "吴融",
        "content": "去年花下把金巵，曾赋杨花数句诗。\n回首朱门闭荒草，如今愁到牡丹时。",
        "dynasty": "唐",
        "collection_info": null
    },
    {
        "uuid": "f46f62e5ff5bb7304cf5be442b33c65a",
        "title": "金陵遇悟空上人",
        "author": "吴融",
        "content": "东阁无人事渺茫，老僧持钵过丹阳。\n十年栖止如何报，好与南谯剩炷香。",
        "dynasty": "唐",
        "collection_info": null
    },
    {
        "uuid": "e5fdff966dddb6dc252ad064692242c9",
        "title": "途中",
        "author": "吴融",
        "content": "柳弱风长在，云轻雨易休。\n不劳芳草色，更惹夕阳愁。\n万里独归去，五陵无与游。",
        "dynasty": "唐",
        "collection_info": null
    },
    {
        "uuid": "f8006d6ca0fbc565befea8d8d9df8ee2",
        "title": "秋园",
        "author": "吴融",
        "content": "始怜春草细霏霏，不觉秋来绿渐稀。\n惆怅撷芳人散尽，满园烟露蝶高飞。",
        "dynasty": "唐",
        "collection_info": null
    },
    {
        "uuid": "792ba472b593dec5cb8600336021356a",
        "title": "富春",
        "author": "吴融",
        "content": "天下有水亦有山，富春山水非人寰。\n长川不是春来绿，千峰倒影落其间。",
        "dynasty": "唐",
        "collection_info": null
    },
    {
        "uuid": "8ce7cba01eaeac2074ad7f0019ca3432",
        "title": "山居即事",
        "author": "吴融",
        "content": "小亭前面接青崖，白石交加衬绿苔。\n日暮松声满阶砌，不关风雨鹤归来。",
        "dynasty": "唐",
        "collection_info": null
    },
    {
        "uuid": "5239503cc973fda8f724eeb45535bf50",
        "title": "寓言",
        "author": "吴融",
        "content": "非明非暗朦朦月，不暖不寒慢慢风。\n独卧空床好天气，平生闲事到心中。",
        "dynasty": "唐",
        "collection_info": null
    },
    {
        "uuid": "3760ecc8e596f3773d350c07503cb48c",
        "title": "华清宫二首 一",
        "author": "吴融",
        "content": "四郊飞雪暗云端，唯此宫中落旋干。\n绿树碧檐相掩映，无人知道外边寒。",
        "dynasty": "唐",
        "collection_info": null
    },
    {
        "uuid": "b0c6020f64c63efaf91bf0a0f51f8eb0",
        "title": "华清宫二首 二",
        "author": "吴融",
        "content": "长生秘殿倚青苍，拟敌金庭不死乡。\n无奈逝川东去急，秦陵松柏满残阳。",
        "dynasty": "唐",
        "collection_info": null
    },
    {
        "uuid": "dec266a941de045ee9350ff2a538f718",
        "title": "过九成宫",
        "author": "吴融",
        "content": "凤辇东归二百年，九成宫殿半荒阡。\n魏公碑字封苍藓，文帝泉声落野田。\n碧草断霑仙掌露，绿杨犹忆御炉烟。\n昇平旧事无人说，万迭青山但一川。",
        "dynasty": "唐",
        "collection_info": null
    },
    {
        "uuid": "22ec9018ae44ecafa94c45f6e642c2f7",
        "title": "出潼关",
        "author": "吴融",
        "content": "重门随地险，一径入天开。\n华岳眼前尽，黄河脚底来。\n飞轩何满路，丹陛正求才。\n独我疎慵质，飘然又此回。",
        "dynasty": "唐",
        "collection_info": null
    },
    {
        "uuid": "71949fda94cb89c82afea4bf6897db33",
        "title": "过丹阳",
        "author": "吴融",
        "content": "云阳县郭半郊垧，风雨萧条万古情。\n山带梁朝陵路断，水连刘尹宅基平。\n桂枝自折思前代，藻鑑难逢耻后生。\n遗事满怀兼满目，不堪孤棹舣荒城。",
        "dynasty": "唐",
        "collection_info": null
    },
    {
        "uuid": "e1ea59fe7e3ccbdc8146e32736695cfa",
        "title": "和人题武城寺",
        "author": "吴融",
        "content": "神清已觉三清近，目断仍劳万象牵。\n渭水远含秋草渡，汉陵高枕夕阳天。\n半岩云粉千竿竹，满寺风雷百尺泉。\n别有阑干压行路，看人尘土竟流年。",
        "dynasty": "唐",
        "collection_info": null
    },
    {
        "uuid": "679d8b8f8440f392bf0f39671985b314",
        "title": "长安里中闻猨",
        "author": "吴融",
        "content": "夹巷重门似海深，楚猨争得此中吟。\n一声紫陌纔回首，万里青山已到心。\n惯倚客船和雨听，可堪侯第见尘侵。\n无因永夜闻清啸，禁路人归月自沈。",
        "dynasty": "唐",
        "collection_info": null
    },
    {
        "uuid": "ec68b5d99b795172ca2a6b735d1e0e4b",
        "title": "岐下闻子规",
        "author": "吴融",
        "content": "劒阁西南远凤台，蜀魂何事此飞来。\n偶因陇树相迷至，唯恐边风却送回。\n只有花知啼血处，更无猨替断肠哀。\n谁怜越客曾闻处，月落江平晓雾开。",
        "dynasty": "唐",
        "collection_info": null
    },
    {
        "uuid": "026b02765f0b0604c8c22f2e8277c2ae",
        "title": "敷水有丐者云是马侍中诸孙悯而有赠",
        "author": "吴融",
        "content": "天地尘昏九鼎危，大貂曾出武侯师。\n一心忠赤山河见，百战功名日月知。\n旧宅已闻栽禁树，诸孙仍见丐征岐。\n而今不要教人识，正藉将军死鬬时。",
        "dynasty": "唐",
        "collection_info": null
    },
    {
        "uuid": "0e6970e4a9f3e4989839a2794cfd12b8",
        "title": "还俗尼",
        "author": "吴融",
        "content": "柳眉梅额倩妆新，笑脱袈裟得旧身。\n三峡却为行雨客，九天曾是散花人。\n空门付与悠悠梦，宝帐迎回暗暗春。\n寄语江南徐孝克，一生长短託清尘。",
        "dynasty": "唐",
        "collection_info": null
    },
    {
        "uuid": "d4b11568e50173afdd57c2361aafe955",
        "title": "彭门用兵后经汴路三首 一",
        "author": "吴融",
        "content": "长亭一望一徘徊，千里关河百战来。\n细柳旧营犹鏁月，[祁]连新冢已封苔。\n霜凋绿野愁无际，烧接黄云惨不开。\n若比江南更牢落，子山词赋莫兴[哀]。",
        "dynasty": "唐",
        "collection_info": null
    },
    {
        "uuid": "2f800d14a95faa40bde8ed7ef7ed2417",
        "title": "彭门用兵后经汴路三首 二",
        "author": "吴融",
        "content": "隋堤风物已凄凉，堤下仍多旧战塲。\n金镞有苔人拾得，芦花无主鸟衔将。\n秋声暗促河声急，野色遥连日色黄。\n独上寒城正愁绝，戍鼙惊起鴈行行。",
        "dynasty": "唐",
        "collection_info": null
    },
    {
        "uuid": "98a9f10bfb6979b389af58267ec6fcd8",
        "title": "彭门用兵后经汴路三首 三",
        "author": "吴融",
        "content": "铁马云旗梦渺茫，东来无处不堪伤。\n风吹白草人行少，月落空城鬼啸长。\n一自纷争惊宇宙，可怜萧索绝烟光。\n曾为塞北闲游客，辽水天山未断肠。",
        "dynasty": "唐",
        "collection_info": null
    },
    {
        "uuid": "19458db720ee66b1da08b8154ceb81d5",
        "title": "寄殿院高侍御",
        "author": "吴融",
        "content": "黄梅雨细羃长洲，柳密花疎水慢流。\n钓艇正寻逋客去，绣衣方结少年游。\n风前不肯看垂手，灯下还应惜裹头。\n一夜自怜无羽翼，独当何逊滴阶愁。",
        "dynasty": "唐",
        "collection_info": null
    },
    {
        "uuid": "bc1357719fd4fa05d211caa6d53a3faa",
        "title": "新安道中翫流水",
        "author": "吴融",
        "content": "一渠春碧弄潺潺，密竹繁花掩映间。\n看处便须终日住，算来争得此身闲。\n萦纡似接迷春洞，清冷应连有雪山。\n上却征车再回首，了然尘土不相关。",
        "dynasty": "唐",
        "collection_info": null
    },
    {
        "uuid": "385f8e3a133744942f357e859cfa0df9",
        "title": "忆钓舟",
        "author": "吴融",
        "content": "青山小隐枕潺湲，一叶垂纶几泝沿。\n后浦春风随兴去，南塘秋雨有时眠。\n惯衝晓雾惊羣鴈，爱飐残阳入乱烟。\n迴首无人寄惆怅，九衢尘土困扬鞭。",
        "dynasty": "唐",
        "collection_info": null
    },
    {
        "uuid": "2f87ba7a79c60112589b1047623c132d",
        "title": "灵宝县西侧津",
        "author": "吴融",
        "content": "碧溪潋潋流残阳，晴沙两两眠鸳鸯。\n柳花无赖苦多暇，蛱蝶有情长自忙。\n千里宦游成底事，每年风景是他乡。\n高歌一曲垂鞭去，尽日无人识楚狂。",
        "dynasty": "唐",
        "collection_info": null
    },
    {
        "uuid": "4a1d515c430a8d45813747c1b38fa0c5",
        "title": "即席",
        "author": "吴融",
        "content": "家住丛台旧，名参绛圃新。\n醉波疑夺烛，娇态欲沈春。\n伴雨聊过楚，归云定占秦。\n桃花正浓暖，争不浪迷人。",
        "dynasty": "唐",
        "collection_info": null
    },
    {
        "uuid": "c3355628341bd9f0a939754e54e6e78d",
        "title": "出迟",
        "author": "吴融",
        "content": "园密花藏易，楼深月到难。\n酒虚留客尽，灯暗远更残。\n麝想眉间印，鸦知顶上盘。\n文王之囿小，莫惜借人看。",
        "dynasty": "唐",
        "collection_info": null
    },
    {
        "uuid": "be4e609f3844c633fbc95e0de1d2dff8",
        "title": "送僧归日本国",
        "author": "吴融",
        "content": "沧溟分故国，渺渺泛杯归。\n天尽终期到，人生此别稀。\n无风亦骇浪，未午已斜晖。\n繫帛何须鴈，金乌日日飞。",
        "dynasty": "唐",
        "collection_info": null
    },
    {
        "uuid": "f2b904e1e02c3dfbb6ff0830ca1f7434",
        "title": "送僧归破山寺",
        "author": "吴融",
        "content": "万里指吴山，高秋杖锡还。\n别来双阙老，归去片云闲。\n师在有无外，我婴尘土间。\n居然本相别，不要惨离颜。",
        "dynasty": "唐",
        "collection_info": null
    },
    {
        "uuid": "bfa1a2df4bdfe43724f581e58ac7f784",
        "title": "夏夜有寄",
        "author": "吴融",
        "content": "月上簟如水，轩高帘在钩。\n竹声寒不夏，蛩思静先秋。\n偶得清宵兴，方知白日愁。\n所思何处远，斜汉欲低流。",
        "dynasty": "唐",
        "collection_info": null
    },
    {
        "uuid": "f32f665fea742a8ddeaa5cf4d4a77358",
        "title": "春词",
        "author": "吴融",
        "content": "鸾镜长侵夜，鸳衾不识寒。\n羞多转面语，妬极定睛看。\n金市旧居近，钿车新造宽。\n春期莫相悞，一日百花残。",
        "dynasty": "唐",
        "collection_info": null
    },
    {
        "uuid": "495c9afe953c753235ed985b97c63583",
        "title": "汴上晚泊",
        "author": "吴融",
        "content": "亭上风犹急，桥边月已斜。\n柳寒难吐絮，浪浊不成花。\n岐路春三月，园林海一涯。\n萧然正无寐，夜橹莫咿哑。",
        "dynasty": "唐",
        "collection_info": null
    },
    {
        "uuid": "4c792954e8e3de7d0d0b14376f60686e",
        "title": "送僧南游",
        "author": "吴融",
        "content": "战鼙鸣未已，瓶屦抵何乡。\n偶别尘中易，贪归物外忙。\n后蝉抛鄠杜，先鴈下潇湘。\n不得从师去，殷勤谢草堂。",
        "dynasty": "唐",
        "collection_info": null
    },
    {
        "uuid": "17c954761721226af4ec6f31d6343d88",
        "title": "戏",
        "author": "吴融",
        "content": "恨极同填海，情长抵导江。\n丁香从小结，莲子彻枝双。\n整髻花当槛，吹灯月在窗。\n秦台非久计，早晚降霓幢。",
        "dynasty": "唐",
        "collection_info": null
    },
    {
        "uuid": "449a0ab6b1a7cc04050ca226b530c87f",
        "title": "雪中寄虑延让秀才",
        "author": "吴融",
        "content": "苦贫皆共雪，吾子岂同悲。\n永日应无食，经宵必有诗。\n渚宫寒过节，华省试临期。\n努力图西去，休将冻馁辞。",
        "dynasty": "唐",
        "collection_info": null
    },
    {
        "uuid": "bd59fba5b9937731e5366581982831d4",
        "title": "花村六韵",
        "author": "吴融",
        "content": "地胜非离郭，花深故号村。\n已怜梁雪重，仍愧楚云繁。\n山近当吟冷，泉高入梦喧。\n依稀小有洞，邂逅武陵源。\n月好频移座，风轻莫闭门。\n流莺更多思，百啭待黄昏。",
        "dynasty": "唐",
        "collection_info": null
    },
    {
        "uuid": "024737b380bec5f4e2ac0b410db3f579",
        "title": "赋雪十韵",
        "author": "吴融",
        "content": "雨冻轻轻下，风乹淅淅吹。\n喜胜花发处，惊似客来时。\n河静胶行棹，岩空响折枝。\n终无鹧鸪识，先有鹡鸰知。\n马势晨争急，鵰声晚更饥。\n替霜严柏署，藏月上龙墀。\n百尺楼堪倚，千钱酒要追。\n朝归紫阁早，漏出建章迟。\n腊候何曾爽，春工是所资。\n遥知故溪柳，排比万条丝。",
        "dynasty": "唐",
        "collection_info": null
    },
    {
        "uuid": "e6d820f9f5fdfd91c3c04adbb044351e",
        "title": "溪边",
        "author": "吴融",
        "content": "溪边花满枝，百鸟带香飞。\n下有一白鹭，日斜翘石矶。",
        "dynasty": "唐",
        "collection_info": null
    },
    {
        "uuid": "d46f538bfa141dde16f91ae0c85515ca",
        "title": "长安逢故人",
        "author": "吴融",
        "content": "岁暮长安客，相逢酒一杯。\n眼前闲事静，心裏故山来。\n池影含新草，林芳动早梅。\n如何不归去，霜鬓共风埃。",
        "dynasty": "唐",
        "collection_info": null
    },
    {
        "uuid": "ccb49f39e24f801ce23eff6fe6fe1a7d",
        "title": "雨夜",
        "author": "吴融",
        "content": "旅夕那禁雨，梅天已思秋。\n未明孤枕倦，相弔一灯愁。\n有恋惭沧海，无机奈白头。\n何人得浓睡，溪上钓鱼舟。",
        "dynasty": "唐",
        "collection_info": null
    },
    {
        "uuid": "2c39d9bf16daec4ce4ec38dd1051fdcc",
        "title": "旅中送迁客",
        "author": "吴融",
        "content": "天南不可去，君去弔灵均。\n落日青山路，秋风白髮人。\n言危无继者，道在有明神。",
        "dynasty": "唐",
        "collection_info": null
    },
    {
        "uuid": "4e59c8b5a562c0e99a23aaa873320f08",
        "title": "寄尚颜师",
        "author": "吴融",
        "content": "僧中难得静，静得是吾师。\n到阙不求紫，归山秪爱诗。\n临风翘雪足，向日剃霜髭。\n自叹眠漳久，双林动所思。",
        "dynasty": "唐",
        "collection_info": null
    },
    {
        "uuid": "13fb8ee07263bafba8619ebaa1753b11",
        "title": "微雨",
        "author": "吴融",
        "content": "天青织未徧，风急舞难成。\n粉重低飞蝶，黄沈不语莺。\n自随春霭乱，还放夕阳明。\n惆怅池塘上，荷珠点点倾。",
        "dynasty": "唐",
        "collection_info": null
    },
    {
        "uuid": "e09048cc92378e1be8d4e454a1fd50ae",
        "title": "送广利大师东归",
        "author": "吴融",
        "content": "紫殿久霑恩，东归过海门。\n浮荣知是梦，轻别肯销魂。\n明发先晨鸟，寒栖入暝猨。\n蕺山如重到，应老旧云根。",
        "dynasty": "唐",
        "collection_info": null
    },
    {
        "uuid": "fd9dce74a57665806f0aac5626513994",
        "title": "关东献兵部刘员外",
        "author": "吴融",
        "content": "昨夜星辰动，仙郎近汉关。\n玳筵吟雪罢，锦帐押春还。\n已到青云上，应栖绛圃间。\n临卭有词赋，一为奏天颜。",
        "dynasty": "唐",
        "collection_info": null
    },
    {
        "uuid": "345fd4e4efbf74bc3ad469b527e02fd6",
        "title": "途次淮口",
        "author": "吴融",
        "content": "寒流万派碧，南渡见烟光。\n人向隋宫近，山盘楚塞长。\n有村皆绿暗，无径不红芳。\n已带伤春病，如何更异乡。",
        "dynasty": "唐",
        "collection_info": null
    },
    {
        "uuid": "9f4118d965af4ff3a7780bf7b4e3ff8d",
        "title": "咏柳",
        "author": "吴融",
        "content": "自与莺为地，不教花作媒。\n细应和雨断，轻秪爱风裁。\n好拂锦步障，莫遮铜雀台。\n灞陵千万树，日暮别离回。",
        "dynasty": "唐",
        "collection_info": null
    },
    {
        "uuid": "9edee3aa39d5809de3502de22f1b9ac8",
        "title": "武牢关遇雨",
        "author": "吴融",
        "content": "泽春关路迥，暮雨细霏霏。\n带雾昏河浪，和尘重客衣。\n望中迷去骑，愁裏乱斜晖。\n惆怅家山远，溟蒙湿翠微。",
        "dynasty": "唐",
        "collection_info": null
    },
    {
        "uuid": "b3f6f4d74a1e9311d1194d4b61222995",
        "title": "春寒",
        "author": "吴融",
        "content": "固教梅忍落，休与杏藏娇。\n已过冬疑剩，将来暖未饶。\n玉阶残雪在，罗荐暗魂销。\n莫问王孙事，烟芜正寂寥。",
        "dynasty": "唐",
        "collection_info": null
    },
    {
        "uuid": "47f31db35cedcfa12809d4999cbd1761",
        "title": "早发潼关",
        "author": "吴融",
        "content": "天边月初落，马上梦犹残。\n关树苍苍晓，玉阶澹澹寒。\n宦游终自苦，身世静堪观。\n争似山中隐，和云枕碧湍。",
        "dynasty": "唐",
        "collection_info": null
    },
    {
        "uuid": "82eb0b1ad121986e33920acfd143722e",
        "title": "送策上人",
        "author": "吴融",
        "content": "昨来非有意，今去亦无心。\n阙下抛新院，江南指旧林。\n瓶添新涧绿，笠卸晚峰阴。\n八字如相许，终辞尺组寻。",
        "dynasty": "唐",
        "collection_info": null
    },
    {
        "uuid": "b83bcf607ec7899ee954ba95eb8fc5a1",
        "title": "和诸学士秋夕禁直偶雪",
        "author": "吴融",
        "content": "大华积秋雪，禁闱生夜寒。\n砚冰忧诏急，灯烬惜更残。\n正遂攀稽愿，翻追访戴欢。\n更为三日约，高兴未将阑。",
        "dynasty": "唐",
        "collection_info": null
    },
    {
        "uuid": "775218cb0784323a76d98d03c7bb2815",
        "title": "御沟十六韵",
        "author": "吴融",
        "content": "一水终南下，何年派作沟。\n穿城初北注，过苑却东流。\n绕岸清波溢，连宫瑞气浮。\n去应涵凤沼，来必渗龙湫。\n激石珠争碎，萦堤练不收。\n照花长乐曙，泛叶建章秋。\n影炫金茎表，光摇绮陌头。\n旁沾画眉府，斜入教箫楼。\n有雨难澄镜，无萍易掷钩。\n鼓宜尧女瑟，荡必蔡姬舟。\n皋着通鸣鹤，津应接斗牛。\n迴风还潋潋，和月更悠悠。\n浅忆觞堪泛，深思杖可投。\n秪怀泾合虑，不带陇分愁。\n自有朝宗乐，曾无溃穴忧。\n不劳夸大汉，清渭贯神州。",
        "dynasty": "唐",
        "collection_info": null
    },
    {
        "uuid": "e60c553679642e83fc050c1f588498a5",
        "title": "赴阙次留献荆南成相公三十韵",
        "author": "吴融",
        "content": "分阃兼文德，持衡有武功。\n荆南知独去，海内更谁同。\n拔地孤峰秀，当天一鹗雄。\n云生五色笔，月吐六钧弓。\n骨格凌秋耸，心源见底空。\n神清飡沆瀣，气逸饮洪蒙。\n临事成奇策，全身仗至忠。\n解鞍欺李广，煮弩笑臧洪。\n往昔逢多难，来兹故统戎。\n卓旗云梦泽，扑火细腰宫。\n铲土楼台构，连江雉堞笼。\n似平铺掌上，疑涌出壶中。\n岂是劳人力，宁因役鬼工。\n本遗三户在，今匝万家通。\n画舸横青雀，危樯列綵虹。\n席飞巫峡雨，袖拂宋亭风。\n塲广盘毬子，池闲引钓筒。\n礼贤金璧贱，煦物雪霜融。\n酒满梁尘动，棊残漏滴终。\n俭常资澹静，贵绝恃穹崇。\n唯要臣诚显，那求帝渥隆。\n甘棠名异奭，大树姓非冯。\n自念为迁客，方谐谒上公。\n痛知遭止棘，频叹委飘蓬。\n借宅诛茅绿，分囷指粟红。\n只惭燕馆盛，宁觉阮途穷。\n涣汗霑明主，沧浪别钓翁。\n去曾忧塞马，归欲逐边鸿。\n积感深于海，衔恩重极嵩。\n行行柳门路，回首下离东。",
        "dynasty": "唐",
        "collection_info": null
    },
    {
        "uuid": "d78080bb024cc7e09ea4330bcb798772",
        "title": "三峰府内矮柏十韵",
        "author": "吴融",
        "content": "擢秀依黄阁，移根自碧岑。\n周围虽合抱，直上岂盈寻。\n远砌行窥顶，当庭坐庇阴。\n短堪惊众木，高已让他林。\n日转无长影，风回有细音。\n不容萝茑附，只耐雪霜侵。\n玉帐笼应匝，牙旗倚更禁。\n叶低宜拂席，枝褭易抽簪。\n绿涧支离久，朱门掩映深。\n何须一千丈，方有岁寒心。",
        "dynasty": "唐",
        "collection_info": null
    },
    {
        "uuid": "e277b60f9db459aa5765e38af76dfa36",
        "title": "雪十韵",
        "author": "吴融",
        "content": "洒密蔽璇穹，霏霏杳莫穷。\n迟于雨到地，疾甚絮随风。\n四野苍茫际，千家晃朗中。\n夜迷三绕鹊，昼断一行鸿。\n结片飞琼树，栽花点蘂宫。\n壅应边尽北，填合海无东。\n高爱危峰积，低愁暖气融。\n月交都浩渺，日射更𤫩珑。\n送腊辞寒律，迎春入旧丛。\n自怜曾末至，聊復赋玄功。",
        "dynasty": "唐",
        "collection_info": null
    },
    {
        "uuid": "3b2e1d5d8e169f77c99f4acd12450160",
        "title": "和睦州卢中丞题茅堂十韵",
        "author": "吴融",
        "content": "有士当今重，忘情自古稀。\n独开青嶂路，闲掩白云扉。\n石累千层险，泉分一带微。\n栋危猨竞下，檐迥鸟争归。\n烟冷茶铛静，波香兰舸飞。\n好移钟阜蓼，莫种首阳薇。\n树密含轻雾，川空漾薄晖。\n芝泥看只捧，蕙带且休围。\n东郭邻穿履，西林近衲衣。\n琼瑶一百字，千古见清机。",
        "dynasty": "唐",
        "collection_info": null
    },
    {
        "uuid": "632c439540bb0c9771bf1d5290be28b0",
        "title": "奉和御制六韵",
        "author": "吴融",
        "content": "天晓密云开，亭亭翠葆来。\n芰荷笼水殿，杨柳蔽风台。\n恩洽三时雨，欢腾万岁雷。\n日华偏照御，星彩迥分台。\n苇岸萦仙棹，莲峰倒玉杯。\n独惭歌圣德，不是侍臣才。",
        "dynasty": "唐",
        "collection_info": null
    },
    {
        "uuid": "76064e3d095f5e0ec52c097896b544d8",
        "title": "败帘六韵",
        "author": "吴融",
        "content": "有客编来久，弥年断不收。\n不堪风作候，岂復燕为讐。\n尽见三重阁，难迷百尺楼。\n伴灯微揜梦，兼扇劣遮羞。\n零落亡珠缀，殷勤谢玉钩。\n凉宵何必捲，月自入轩流。",
        "dynasty": "唐",
        "collection_info": null
    },
    {
        "uuid": "24f16f1787ffec0320daee5e27743c53",
        "title": "玉堂种竹六韵",
        "author": "吴融",
        "content": "当砌植檀栾，浓阴五月寒。\n引风穿玉牖，摇露滴金盘。\n有韵和宫漏，无香杂畹兰。\n地疑云鏁易，日近雪封难。\n静称围棋会，闲宜阁笔看。\n他年终结实，不羡树栖鸾。",
        "dynasty": "唐",
        "collection_info": null
    },
    {
        "uuid": "ccb744288e3bd88b832573e573872905",
        "title": "和韩致光侍郎无题三首十四韵 一",
        "author": "吴融",
        "content": "珠佩元消暑，犀簪自辟尘。\n揜灯容燕宿，开镜待鸡晨。\n去懒都忘旧，来多未厌新。\n每逢忧是梦，长忆故延真。\n杏小双圆压，山浓两点嚬。\n瘦难胜宝带，轻欲驭飙轮。\n箆凤金雕翼，钗鱼玉镂鳞。\n月明无睡夜，花落断肠春。\n解舞何须楚，能筝可在秦。\n怯探同海底，稀遇极天津。\n绿柰攀宫艳，青梅弄岭珍。\n管纤银字咽，梭密锦书匀。\n厌胜还随俗，无疑不避人。\n可怜三五夕，妩媚善为邻。",
        "dynasty": "唐",
        "collection_info": null
    },
    {
        "uuid": "afc69d5bf2cd631678118e4a0107f204",
        "title": "和韩致光侍郎无题三首十四韵 二",
        "author": "吴融",
        "content": "舞转轻轻雪，歌霏漠漠尘。\n漫游多卜夜，慵起不知晨。\n玉箸和妆裛，金莲逐步新。\n凤笙追北里，鹤驭访南真。\n有恨都无语，非愁亦有嚬。\n戏应过蚌浦，飞合入蟾轮。\n杯样成言鸟，梳文解卧鳞。\n逢迎大堤晚，离别洞庭春。\n似玉曾夸赵，如云不让秦。\n锦收花上露，珠引月中津。\n木为连枝贵，禽因比翼珍。\n万峰酥点薄，五色绣妆匀。\n獭髓求鱼客，鲛绡托海人。\n寸肠谁与达，洞府四无邻。",
        "dynasty": "唐",
        "collection_info": null
    },
    {
        "uuid": "6cdb6e20dcae4f47b9959c53bab7966c",
        "title": "和韩致光侍郎无题三首十四韵 三",
        "author": "吴融",
        "content": "绮阁临初日，铜台拂暗尘。\n鷾鸸偏报晓，乌鶂惯惊晨。\n鱼网裁书数，鵾弦上曲新。\n病多疑厄重，语切见心真。\n子母钱征笑，西南月借嚬。\n捣衣嫌独杵，分袂怨双轮。\n贝叶教丹觜，金刀寄赤鳞。\n捲帘吟塞雪，飞楫渡江春。\n解织宜名蕙，能歌合姓秦。\n眼穿回鴈岭，魂断饮牛津。\n药自偷来绝，香从窃去珍。\n茗煎云沫聚，药种玉苗匀。\n草密应迷客，花繁好避人。\n长干足风雨，遥夜与谁邻。",
        "dynasty": "唐",
        "collection_info": null
    },
    {
        "uuid": "f412ad2fa3d8d5507a4eb95eb9cdec93",
        "title": "倒次元韵",
        "author": "吴融",
        "content": "南陌来寻伴，东城去卜邻。\n生憎无赖客，死忆有情人。\n似束腰支细，如描髮彩匀。\n黄鹂裁帽贵，紫燕刻钗珍。\n身近从淄右，家元接观津。\n雨台谁属楚，花洞不知秦。\n泪滴空床冷，妆浓满镜春。\n枕凉欹琥珀，簟洁展麒麟。\n茂苑廊千步，昭阳扇九轮。\n阳城迷处笑，京兆画时嚬。\n鱼子封笺短，蝇头学字真。\n易判期已远，难讳事还新。\n艇子愁衝夜，骊驹怕拂晨。\n如何断岐路，免得见行尘。",
        "dynasty": "唐",
        "collection_info": null
    },
    {
        "uuid": "26b76623bb846157d292ed0224432bd5",
        "title": "箇人三十韵",
        "author": "吴融",
        "content": "袅袅復盈盈，何年坠玉京。\n见人还道姓，羞客不称名。\n故事谙金谷，新居近石城。\n脸横秋水溢，眉拂远山晴。\n粉薄涂云母，簪寒篸水晶。\n催来两桨送，怕起五丝萦。\n髻学盘桓绾，床依宛转成。\n博山凝雾重，油壁隐车轻。\n额点梅花样，心通棘刺情。\n搔头邀顾遇，约指到平生。\n鱼网徐徐襞，螺巵浅浅倾。\n芙蓉褥已展，荳蔻水休更。\n赵女怜胶腻，丁娘爱烛明。\n炷香龙荐脑，辟魇虎输精。\n管咽参差韵，弦嘈倰僜声。\n花残春寂寂，月落漏丁丁。\n柳絮联章敏，椒花属思清。\n剪罗成彩字，销蜡脱珠缨。\n邂逅当投佩，难难莫拊楹。\n熨来身热定，舐得面痕平。\n匣镜金螭怒，帘旌绣兽狞。\n颈长堪鹤并，腰细任蜂争。\n滴泪泉饶竭，论心石未贞。\n必双成凤去，岂独化蝉鸣。\n书远肠空断，楼高胆易惊。\n数钱红带结，鬬草蒨裙盛。\n䘧柳阑干小，侵波略彴横。\n夜愁遥寄鴈，晓梦半和莺。\n翼秪思鹣比，根长羡藕幷。\n可怜衣带缓，休赋重行行。",
        "dynasty": "唐",
        "collection_info": null
    },
    {
        "uuid": "4290102c01837e4f115ec77846ad3ad4",
        "title": "即席十韵",
        "author": "吴融",
        "content": "住处方窥宋，平生未嫁卢。\n暖金轻铸骨，寒玉细凝肤。\n妬蜨长成伴，伤鸾耐得孤。\n城堪迷下蔡，台合上姑苏。\n弄眼难降柳，含茸欲鬬蒲。\n生凉云母扇，直夜博山炉。\n翡翠交妆镜，鸳鸯入画图。\n无心同石转，有泪约泉枯。\n猨渴应须见，鹰饥秪待呼。\n银河正清浅，霓节过来无。",
        "dynasty": "唐",
        "collection_info": null
    },
    {
        "uuid": "68ee51463c61bfcd92b0fdd041cc692c",
        "title": "追咏棠梨花十韵",
        "author": "吴融",
        "content": "蜀地从来胜，棠梨第一花。\n更应无软弱，别自有妍华。\n不贵绡为雾，难降绮作霞。\n移须归紫府，驻合饵丹砂。\n密映弹琴宅，深藏卖酒家。\n夜宜红蜡照，春称锦筵遮。\n连庙魂栖望，飘江字绕巴。\n未饶酥点薄，兼妬雪飞斜。\n旧赏三年断，新期万里赊。\n长安如种得，谁定牡丹夸。",
        "dynasty": "唐",
        "collection_info": null
    },
    {
        "uuid": "4a790dd8f1a369441e34efcedb9f5c8c",
        "title": "绵竹山四十韵",
        "author": "吴融",
        "content": "绵竹东西隅，千峰势相属。\n崚嶒压东巴，连延罗古蜀。\n方者露圭角，尖者钻箭簇。\n引者蛾眉弯，敛者鸢肩缩。\n尾蟉青蛇盘，颈低玄兔伏。\n横来突若奔，直上森如束。\n岁在作噩年，铜梁摇虿毒。\n相国京兆公，九命来作牧。\n戎提虎仆毛，专奉狼头纛。\n行府寄精庐，开窗对林麓。\n是时重阳后，天气旷清肃。\n兹山昏晓开，一一在人目。\n霜空正泬寥，浓翠霏扑扑。\n披海出珊瑚，贴天堆碧玉。\n俄然阴霾作，城郭纔霢霂。\n绝顶已凝雪，晃朗开红旭。\n初疑昆崙下，夭矫龙衔烛。\n亦似蓬莱巅，金银台迭蹙。\n紫霞或旁映，绮段铺繁褥。\n晚照忽斜笼，赤城差断续。\n又如煮吴盐，万万盆初熟。\n又如濯楚练，千千匹未轴。\n又如水晶宫，蛟螭结川渎。\n又如钟乳洞，电雷开岩谷。\n丹青画不成，造化供难足。\n合有羽衣人，飘飖曳烟躅。\n合有五色禽，叫啸含仙曲。\n根虽限劒门，穴必通林屋。\n方诸沧海隔，欲去忧沦覆。\n羣玉缥缈间，未可量往復。\n何如当此境，终朝旷遐瞩。\n往往草檄余，吟哦思幽独。\n早晚埽欃枪，笳鼓迎畅毂。\n休飞霹雳车，罢繫虾蟆木。\n勒铭燕然山，万代垂芬郁。\n然后恣逍遥，独往羣麋鹿。\n不管安与危，不问荣与辱。\n但乐濠梁鱼，岂怨钟山鹄。\n纫兰以围腰，采芝将实腹。\n石床须卧平，一任闲云触。",
        "dynasty": "唐",
        "collection_info": null
    },
    {
        "uuid": "7e4be43e47342b3ec75955bb079f7f65",
        "title": "祝风三十二韵",
        "author": "吴融",
        "content": "我有二顷田，长洲东百里。\n环涂为之区，积葑相连纚。\n松江流其旁，春夏多苦水。\n堤防苟不时，泛滥即无已。\n粤余病眠久，而復家无峙。\n田峻不胜荒，农功皆废弛。\n他稼已如云，我田方欲莳。\n四际上通波，兼之葭与苇。\n是时立秋后，烟露浩凄矣。\n虽然遣毕功，萎约都无几。\n如何海上风，连日从空起。\n似欲驱沧溟，来沃具区裏。\n噫嘻尔风师，吴中多豪士。\n囷仓过九年，一粒惜如死。\n籴贱兼粜贵，凶年翻大喜。\n只是疲羸苦，纔饥须易子。\n余仍轗轲者，进趋年二纪。\n秋不安一食，春不闲一晷。\n肠迴为多别，骨瘦因积毁。\n咳唾莫逢人，揶揄空覩鬼。\n中又值干戈，遑遑常转徙。\n故隐茅山西，今来笠泽涘。\n荒者不復寻，葺者还有以。\n将正陶令巾，又盖姜肱被。\n不敢务有余，有余必骄鄙。\n所期免假匄，假匄多惭耻。\n骄鄙既不生，惭耻更能弭。\n自可致逍遥，无妨阅经史。\n吁余将四十，满望秪如此。\n干泽尚多难，学稼兹復尔。\n穷达虽繫命，祸福生所履。\n天不饥死余，飘风当自止。",
        "dynasty": "唐",
        "collection_info": null
    },
    {
        "uuid": "423a353720d5c0e9ec4d0ca18d538256",
        "title": "金陵怀古",
        "author": "吴融",
        "content": "玉树声沉战舰收，万家冠盖入中州。\n秪应江令偏惆怅，头白归来是客游。",
        "dynasty": "唐",
        "collection_info": null
    },
    {
        "uuid": "a4ccea390dec611b625ec543028d7e94",
        "title": "凉思",
        "author": "吴融",
        "content": "松间小槛接波平，月澹烟沉暑气清。\n半夜水禽栖不定，绿荷风动露珠倾。",
        "dynasty": "唐",
        "collection_info": null
    },
    {
        "uuid": "2e14546b20b8470762a9bb2154ca6f49",
        "title": "鲛绡",
        "author": "吴融",
        "content": "云供片段月供光，贫女寒机枉自忙。\n莫道不蚕能致此，海边何事有扶桑。",
        "dynasty": "唐",
        "collection_info": null
    },
    {
        "uuid": "28dc89201b6a5319c88219e0b8194427",
        "title": "潮",
        "author": "吴融",
        "content": "暮去朝来无定期，桑田长被此声移。\n蓬莱若探人间事，一日还应两度知。",
        "dynasty": "唐",
        "collection_info": null
    },
    {
        "uuid": "a320b7685939bce303c4655ab66604ae",
        "title": "忘忧花",
        "author": "吴融",
        "content": "繁红落尽始凄凉，直道忘忧也未忘。\n数朵殷红似春在，春愁特此繫人肠。",
        "dynasty": "唐",
        "collection_info": null
    },
    {
        "uuid": "4a0f3b618ab1310ea9cc90d79e1d0122",
        "title": "忆街西所居",
        "author": "吴融",
        "content": "衡门一别梦难稀，人欲归时不得归。\n长忆去年寒食夜，杏花零落雨霏霏。",
        "dynasty": "唐",
        "collection_info": null
    },
    {
        "uuid": "fddcb55aa1b94f3c805ce463dba5becb",
        "title": "云",
        "author": "吴融",
        "content": "南北东西似客身，远峰高鸟自为邻。\n清歌一曲犹能住，莫道无心胜得人。",
        "dynasty": "唐",
        "collection_info": null
    },
    {
        "uuid": "fbe714244f285dec079e2a1a98228a9e",
        "title": "华清宫四首 二",
        "author": "吴融",
        "content": "渔阳烽火照函关，玉辇怱怱下此山。\n一曲羽衣听不尽，至今遗恨水潺潺。",
        "dynasty": "唐",
        "collection_info": null
    },
    {
        "uuid": "9ec8178dd9db576f53ebdb63699931fd",
        "title": "华清宫四首 三",
        "author": "吴融",
        "content": "上皇銮辂重巡游，雨泪无言独倚楼。\n惆怅眼前多少事，落花明月满宫秋。",
        "dynasty": "唐",
        "collection_info": null
    },
    {
        "uuid": "d7c27ddf89f525b0ecc1fd1bfc1255f8",
        "title": "华清宫四首 四",
        "author": "吴融",
        "content": "别殿和云鏁翠微，太真遗像梦依依。\n玉皇揜泪频惆怅，应叹僧繇彩笔飞。",
        "dynasty": "唐",
        "collection_info": null
    },
    {
        "uuid": "95679975dcb6a6820ca39a154453e5fd",
        "title": "陈琳墓",
        "author": "吴融",
        "content": "冀州飞檄傲英雄，却把文辞事邺宫。\n纵道笔端由我得，九泉何面见袁公。",
        "dynasty": "唐",
        "collection_info": null
    },
    {
        "uuid": "eede6c3401fcbb8783b9ca25321f970f",
        "title": "湖州朝阳楼",
        "author": "吴融",
        "content": "十二亭亭占晓光，隋家浪说有迷藏。\n仲宣题尽平生恨，别处应难看屋梁。",
        "dynasty": "唐",
        "collection_info": null
    },
    {
        "uuid": "81480af1d33d6a5f6570980593e5bb01",
        "title": "卖花翁",
        "author": "吴融",
        "content": "和烟和露一丛花，担入宫城许史家。\n惆怅东风无处说，不教闲地着春华。",
        "dynasty": "唐",
        "collection_info": null
    },
    {
        "uuid": "ef28caee8e0dc36cd7dd0cea3d47ee71",
        "title": "自讽",
        "author": "吴融",
        "content": "世路升沉合自安，故人何必苦相干。\n涂穷始解东归去，莫过严光七里滩。",
        "dynasty": "唐",
        "collection_info": null
    },
    {
        "uuid": "dc1f931b861cd69e20ffa8b1a0e24c88",
        "title": "送杜鹃花",
        "author": "吴融",
        "content": "春红始谢又秋红，息国亡来入楚宫。\n应是蜀冤啼不尽，更凭颜色诉西风。",
        "dynasty": "唐",
        "collection_info": null
    },
    {
        "uuid": "13e2f6a8884df27dd6081b5cf58b9cfd",
        "title": "西京道中闻蛙",
        "author": "吴融",
        "content": "雨余林外夕烟沉，忽有蛙声伴客吟。\n莫怪闻时倍惆怅，稚圭蓬荜在山阴。",
        "dynasty": "唐",
        "collection_info": null
    },
    {
        "uuid": "e7841fe8a3a796b50758402d5bab6521",
        "title": "情",
        "author": "吴融",
        "content": "依依脉脉两如何，细以轻丝渺似波。\n月不长圆花易落，一生惆怅为伊多。",
        "dynasty": "唐",
        "collection_info": null
    },
    {
        "uuid": "4d65e337523a0dddc1f181de75637f15",
        "title": "送荆南从事之岳州",
        "author": "吴融",
        "content": "秋拂湖光一镜开，庾郎兰棹好徘徊。\n遥知月落酒醒处，五十弦从波上来。",
        "dynasty": "唐",
        "collection_info": null
    },
    {
        "uuid": "f9508e2b6d6bb2131cede8b4aec98225",
        "title": "渡淮作",
        "author": "吴融",
        "content": "红杏花时辞汉苑，黄梅雨裏上淮船。\n雨迎花送长如此，辜负东风十四年。",
        "dynasty": "唐",
        "collection_info": null
    },
    {
        "uuid": "cc917c39f7cba36576bc2142d372fc22",
        "title": "薛舍人见征恩赐香幷二十八字同寄",
        "author": "吴融",
        "content": "往岁知君侍武皇，今来何用紫罗囊。\n都缘有意重熏裛，更洒江毫上玉堂。",
        "dynasty": "唐",
        "collection_info": null
    },
    {
        "uuid": "3696e369f577f6fcc003c9027a937a6f",
        "title": "王母庙",
        "author": "吴融",
        "content": "鸾龙一夜降昆丘，遗庙千年枕碧流。\n赚得武皇心力尽，忍看烟草茂陵秋。",
        "dynasty": "唐",
        "collection_info": null
    },
    {
        "uuid": "afc770b3f5a7222e72f9a354153cb77c",
        "title": "涂中阻风",
        "author": "吴融",
        "content": "洛阳寒食苦多风，扫荡春华一半空。\n莫道芳蹊尽成实，野花犹有未开丛。",
        "dynasty": "唐",
        "collection_info": null
    },
    {
        "uuid": "5ada69f37f0fffaf3ed3278decbec71d",
        "title": "楚事",
        "author": "吴融",
        "content": "悲秋应亦抵伤春，屈宋当年并楚臣。\n何事从来好时节，只将惆怅付词人。",
        "dynasty": "唐",
        "collection_info": null
    },
    {
        "uuid": "a5a06b9405a3ac4a49aea17e335d59ed",
        "title": "和僧咏牡丹",
        "author": "吴融",
        "content": "万缘销尽本无心，何事看花恨却深。\n都是支郎足情调，坠香残蘂亦成吟。",
        "dynasty": "唐",
        "collection_info": null
    },
    {
        "uuid": "670153965807b7a6b94b51eb0e7f82b6",
        "title": "豫让",
        "author": "吴融",
        "content": "韩魏同谋反覆深，晋阳三板免成沉。\n赵衰当面何须恨，不把干将访负心。",
        "dynasty": "唐",
        "collection_info": null
    },
    {
        "uuid": "f8821417227d7574e0e344181dbd6a03",
        "title": "和寄座主尚书",
        "author": "吴融",
        "content": "偶逢戎旅战争日，岂是明时放逐臣。\n不用裁诗苦惆怅，风雷看起卧龙身。",
        "dynasty": "唐",
        "collection_info": null
    },
    {
        "uuid": "9beadd3bdc9ff037444d04b8b5f869c0",
        "title": "江行",
        "author": "吴融",
        "content": "霞低水远碧翻红，一棹无边落照中。\n说示北人应不爱，锦遮泥健马追风。",
        "dynasty": "唐",
        "collection_info": null
    },
    {
        "uuid": "95ccb82009c8b5e43436c44ab17f1264",
        "title": "旅馆梅花",
        "author": "吴融",
        "content": "清香无以敌寒梅，可爱他乡独看来。\n为忆故溪千万树，几年辜负雪中开。",
        "dynasty": "唐",
        "collection_info": null
    },
    {
        "uuid": "0d543c2d3a76ea52b7a509b0514cfd24",
        "title": "水鸟",
        "author": "吴融",
        "content": "烟为行止水为家，两两三三睡暖沙。\n为谢离鸾兼别鹄，如何禁得向天涯。",
        "dynasty": "唐",
        "collection_info": null
    },
    {
        "uuid": "031d4e494612bd4903a87ed75849c510",
        "title": "杨花",
        "author": "吴融",
        "content": "不鬬秾华不占红，自飞晴野雪蒙蒙。\n百花长恨风吹落，唯有杨花独爱风。",
        "dynasty": "唐",
        "collection_info": null
    },
    {
        "uuid": "e04b2bbe5c91643a0a823b4a8d990f68",
        "title": "水调",
        "author": "吴融",
        "content": "凿河千里走黄沙，沙殿西来动日华。\n可道新声是亡国，且贪惆怅后庭花。",
        "dynasty": "唐",
        "collection_info": null
    },
    {
        "uuid": "2f0c79d8140e998754b641ca2acaf021",
        "title": "秋夕楼居",
        "author": "吴融",
        "content": "月裏青山淡如画，露中黄叶飒然秋。\n危栏倚徧都无寐，秪恐星河堕入楼。",
        "dynasty": "唐",
        "collection_info": null
    },
    {
        "uuid": "020c7f628afe1dccf9800e50471c6829",
        "title": "经苻坚墓",
        "author": "吴融",
        "content": "百里烟尘散杳冥，新平一隰草青青。\n八公山石君知否，休更中原作彗星。",
        "dynasty": "唐",
        "collection_info": null
    },
    {
        "uuid": "f78a10ec2b8259bc0965238658223c45",
        "title": "松江晚泊",
        "author": "吴融",
        "content": "吴台越峤两分津，万万樯乌簇夜云。\n吟尽长江一江月，更无人似谢将军。",
        "dynasty": "唐",
        "collection_info": null
    },
    {
        "uuid": "f23dc516beabfd133d1d3d65ec5a2c5a",
        "title": "送薛学士赴任峡州二首 一",
        "author": "吴融",
        "content": "负谴虽安不敢安，迭猨声裏独之官。\n莫将彩笔闲抛掷，更待淮王诏草看。",
        "dynasty": "唐",
        "collection_info": null
    },
    {
        "uuid": "17952be13151049a86fddf251352a6d1",
        "title": "送薛学士赴任峡州二首 二",
        "author": "吴融",
        "content": "片帆飞入峡云深，带雨兼风动楚吟。\n何似玉堂裁诏罢，月斜鳷鹊漏沈沈。",
        "dynasty": "唐",
        "collection_info": null
    },
    {
        "uuid": "c1faa3cdd271a1035e9fa240de51b519",
        "title": "送许校书",
        "author": "吴融",
        "content": "故人言别倍依依，病裏班荆苦忆违。\n明日柳亭门外路，不知谁赋送将归。",
        "dynasty": "唐",
        "collection_info": null
    },
    {
        "uuid": "b7ddbde49953ef098f2ebae466d7f0ef",
        "title": "蛱蝶",
        "author": "吴融",
        "content": "两两自依依，南园烟露微。\n住时须并住，飞处要交飞。\n草浅忧惊吹，花残惜晚晖。\n长交撷芳女，夜梦远人归。",
        "dynasty": "唐",
        "collection_info": null
    },
    {
        "uuid": "177cf6ecc40272e5741d8bae4a5b23cd",
        "title": "阌乡寓居十首 阿对泉",
        "author": "吴融",
        "content": "六载抽毫侍禁闱，可堪多病决然归。\n五陵年少如相问，阿对泉头一布衣。",
        "dynasty": "唐",
        "collection_info": null
    },
    {
        "uuid": "b0ababf716aa426d6ac3fbf0b47ce98d",
        "title": "阌乡寓居十首 蛙声",
        "author": "吴融",
        "content": "穉珪伦鉴未精通，只把蛙声鼓吹同。\n君听月明人静夜，肯饶天籁与松风。",
        "dynasty": "唐",
        "collection_info": null
    },
    {
        "uuid": "9af05f4ae12621cc3c9a4dd2b2ae19bd",
        "title": "阌乡寓居十首 茆堂",
        "author": "吴融",
        "content": "结得茆檐瞰碧溪，闲云之外不同栖。\n犹嫌未远函关道，正睡刚闻报晓鸡。",
        "dynasty": "唐",
        "collection_info": null
    },
    {
        "uuid": "2b84fe34af6110977b86e5dc851e29a5",
        "title": "阌乡寓居十首 清溪",
        "author": "吴融",
        "content": "清溪见底露苍苔，密竹垂藤鏁不开。\n应是仙家在深处，爱流花片引人来。",
        "dynasty": "唐",
        "collection_info": null
    },
    {
        "uuid": "e5e9b738515b9d62f2cb5b3f4f0b2d8f",
        "title": "阌乡寓居十首 钓竿",
        "author": "吴融",
        "content": "曾抛钓渚入秦关，今却持竿傍碧滩。\n认得旧溪兼旧意，恰如羊祜识金环。",
        "dynasty": "唐",
        "collection_info": null
    },
    {
        "uuid": "9489ce0b733e5ed39b66e2694263979b",
        "title": "阌乡寓居十首 山僧",
        "author": "吴融",
        "content": "石臼山头有一僧，朝无香积夜无灯。\n近嫌俗客知踪迹，拟向中方断石层。",
        "dynasty": "唐",
        "collection_info": null
    },
    {
        "uuid": "fa783b50764ded8658d53cbbc2d95f37",
        "title": "阌乡寓居十首 小径",
        "author": "吴融",
        "content": "碍竹妨花一径幽，攀援可到玉峰头。\n若教须作康庄好，更有高车驷马忧。",
        "dynasty": "唐",
        "collection_info": null
    },
    {
        "uuid": "f2d13e55293362bff81be48fba35ada0",
        "title": "阌乡寓居十首 闻提壶鸟",
        "author": "吴融",
        "content": "早于批鵊巧于莺，故国春林足此声。\n今在天涯别馆裏，为君沽酒復何情。",
        "dynasty": "唐",
        "collection_info": null
    },
    {
        "uuid": "244b98791c02118907cdfa44de6a785f",
        "title": "阌乡寓居十首 木塔偶题",
        "author": "吴融",
        "content": "西南古剎近芳林，偶得高秋试一吟。\n无限黄花衬黄叶，可须春月始伤心。",
        "dynasty": "唐",
        "collection_info": null
    },
    {
        "uuid": "1c95f251a3aa227279933f193f61e8f1",
        "title": "阌乡寓居十首 山禽",
        "author": "吴融",
        "content": "碧嶂为家烟外栖，衔红啄翠入芳蹊。\n可能知我心无定，频褭花枝拂面啼。",
        "dynasty": "唐",
        "collection_info": null
    },
    {
        "uuid": "03862896d444e868c2f7124eb19f4335",
        "title": "闻歌",
        "author": "吴融",
        "content": "贯珠一夜奏纍纍，尽是荀家旧教词。\n落尽梁尘肠不断，九原谁报小怜知。",
        "dynasty": "唐",
        "collection_info": null
    },
    {
        "uuid": "ea61557b8b041d53a4926535bb0d92f6",
        "title": "即席",
        "author": "吴融",
        "content": "竹引丝随褭翠楼，满筵惊动玉关秋。\n何人借与丹青笔，画取当时八字愁。",
        "dynasty": "唐",
        "collection_info": null
    },
    {
        "uuid": "70e6d4f730df27566be97a47094aada3",
        "title": "便殿候对",
        "author": "吴融",
        "content": "宣呼昼入蘂珠宫，玉女窗扉薄雾笼。\n待得华胥春梦觉，半竿斜日下厢风。",
        "dynasty": "唐",
        "collection_info": null
    },
    {
        "uuid": "13d0ea0165f3ebf319fc799bf88ce034",
        "title": "南迁途中作七首 登七盘岭二首 一",
        "author": "吴融",
        "content": "才非贾傅亦迁官，五月驱羸上七盘。\n从此自知身计定，不能迴首望长安。",
        "dynasty": "唐",
        "collection_info": null
    },
    {
        "uuid": "b9495a0d446a709b43dec63a858fdf7f",
        "title": "南迁途中作七首 登七盘岭二首 二",
        "author": "吴融",
        "content": "七盘岭上一长号，将谓青天鉴郁陶。\n近日青天都不鉴，七盘应是未高高。",
        "dynasty": "唐",
        "collection_info": null
    },
    {
        "uuid": "2fa536aaf9ba1ab1eb699440abbe0809",
        "title": "南迁途中作七首 渡汉江初尝鳊鱼有作",
        "author": "吴融",
        "content": "啸父知机先忆鱼，季[鹰]无事已思鲈。\n自惭初识查头味，正是栖栖哭阮涂。",
        "dynasty": "唐",
        "collection_info": null
    },
    {
        "uuid": "1b700133231b80a285cf09964b66d629",
        "title": "南迁途中作七首 溪翁",
        "author": "吴融",
        "content": "饭稻羹菰晓復昏，碧滩声裏长诸孙。\n应嗟独上涔阳客，排比椒浆奠楚魂。",
        "dynasty": "唐",
        "collection_info": null
    },
    {
        "uuid": "ffce7597bc7b23b902e48c7e3a878cb0",
        "title": "南迁途中作七首 寄友人",
        "author": "吴融",
        "content": "惊魂往往坐疑飘，便好为文慰寂寥。\n若待清湘葬鱼了，纵然招得不堪招。",
        "dynasty": "唐",
        "collection_info": null
    },
    {
        "uuid": "f3b3264c33b7c1db98d17ee1e8a1fcef",
        "title": "南迁途中作七首 涂中偶怀",
        "author": "吴融",
        "content": "无路能酬国士恩，短亭寂寂到黄昏。\n迴肠一寸危如綫，赖得商山未有猨。",
        "dynasty": "唐",
        "collection_info": null
    },
    {
        "uuid": "cb021bece72ed22fcad20274e0a7d810",
        "title": "南迁途中作七首 访贯休上人",
        "author": "吴融",
        "content": "休公为我设兰汤，方便教人学洗肠。\n自觉尘缨顿潇洒，南行不復问沧浪。",
        "dynasty": "唐",
        "collection_info": null
    },
    {
        "uuid": "6902fddb348ffd7ac82c7908a3ef6f0d",
        "title": "鸳鸯",
        "author": "吴融",
        "content": "翠翘红颈覆金衣，滩上双双去又归。\n长短死生无两处，可怜黄鹄爱分飞。",
        "dynasty": "唐",
        "collection_info": null
    },
    {
        "uuid": "e2b22f1026efc3744a39f0f5431f12a6",
        "title": "野步",
        "author": "吴融",
        "content": "一曲两曲涧边草，千枝万枝村落花。\n携筇深去不知处，几叹山阿隔酒家。",
        "dynasty": "唐",
        "collection_info": null
    },
    {
        "uuid": "0a6e32882533005ae52813b3e905e632",
        "title": "詶僧",
        "author": "吴融",
        "content": "玉堂全不限常朝，卧待重城宿雾销。\n翻忆故山深雪裏，满炉枯柏带烟烧。",
        "dynasty": "唐",
        "collection_info": null
    },
    {
        "uuid": "15ba1683fe9c7d3833935db5bef0cba7",
        "title": "买带花樱桃",
        "author": "吴融",
        "content": "粉红轻浅靓妆新，和露和烟别近隣。\n万一有情应有恨，一年荣落两家春。",
        "dynasty": "唐",
        "collection_info": null
    },
    {
        "uuid": "924d919a7a051c99cdb71fc14a42706b",
        "title": "海棠二首 一",
        "author": "吴融",
        "content": "太尉园林两树春，年年奔走探花人。\n今来独倚荆山看，迴首长安落战尘。",
        "dynasty": "唐",
        "collection_info": null
    },
    {
        "uuid": "8234778bb58fbb3bd02074d418f49dbd",
        "title": "海棠二首 二",
        "author": "吴融",
        "content": "云绽霞铺锦水头，占春颜色最风流。\n若教更近天街种，马上多逢醉五侯。",
        "dynasty": "唐",
        "collection_info": null
    },
    {
        "uuid": "25fa0194cc142b2be9c9e6415b2011ee",
        "title": "送僧上峡归东蜀",
        "author": "吴融",
        "content": "巴字江流一棹迴，紫袈裟是禁中裁。\n如从十二峰前过，莫赋佳人殊未来。",
        "dynasty": "唐",
        "collection_info": null
    },
    {
        "uuid": "8c826889fcd4e1514e063bfde2149085",
        "title": "杏花",
        "author": "吴融",
        "content": "春物竞相妬，杏花应最娇。\n红轻欲愁杀，粉薄似啼销。\n愿作南华蝶，翩翩绕此条。",
        "dynasty": "唐",
        "collection_info": null
    },
    {
        "uuid": "8a908fa400c054e028cfe3ac014eb6e2",
        "title": "草",
        "author": "吴融",
        "content": "染亦不可成，画亦不可得。\n苌弘未死时，应无此颜色。",
        "dynasty": "唐",
        "collection_info": null
    },
    {
        "uuid": "485aab41b19250055ad02fa1db1de671",
        "title": "和杨侍郎",
        "author": "吴融",
        "content": "目极家山远，身拘禁苑深。\n烟霄惭暮齿，麋鹿媿初心。",
        "dynasty": "唐",
        "collection_info": null
    },
    {
        "uuid": "c34dc212d3a00173fefe115215ac4b6a",
        "title": "山居喜友人相访",
        "author": "吴融",
        "content": "秋雨空山夜，非君不此来。\n高于剡溪雪，一棹到门回。",
        "dynasty": "唐",
        "collection_info": null
    },
    {
        "uuid": "ab166f5e971ab4b65313711767c3378e",
        "title": "远山",
        "author": "吴融",
        "content": "隐隐隔千里，巍巍知几重。\n平时未能去，梦断一声钟。",
        "dynasty": "唐",
        "collection_info": null
    },
    {
        "uuid": "a1caaff03c91e3d92f6659f6e06e5eae",
        "title": "江树",
        "author": "吴融",
        "content": "终日衝奔浪，何年坠乱风。\n谢公堪入咏，目极在云中。",
        "dynasty": "唐",
        "collection_info": null
    },
    {
        "uuid": "13d790eb0b8581e9f9fea4fc7cde4a05",
        "title": "蔷薇",
        "author": "吴融",
        "content": "万卉春风度，繁花夏景长。\n馆娃人尽醉，西子始新妆。",
        "dynasty": "唐",
        "collection_info": null
    },
    {
        "uuid": "a034349e57320c9961945ac3c5ca35f4",
        "title": "梅雨",
        "author": "吴融",
        "content": "浑开又密望中迷，乳燕归迟粉竹低。\n扑地暗来飞野马，舞风斜去散酰鸡。\n初从滴沥妨琴榭，渐到潺湲绕药畦。\n少傍海边飘泊处，中庭自有两犁泥。",
        "dynasty": "唐",
        "collection_info": null
    },
    {
        "uuid": "4c70a3cd73443b1dd715a98ecbd43b2f",
        "title": "登途怀友人",
        "author": "吴融",
        "content": "日落野原秀，雨余云物闲。\n清时正愁绝，高处正跻攀。\n京洛遥天外，江河战鼓间。\n孤怀欲谁寄，应望塞鸿还。",
        "dynasty": "唐",
        "collection_info": null
    },
    {
        "uuid": "952768b1d2b2fda1bac53cbbb37519d5",
        "title": "闻蝉",
        "author": "吴融",
        "content": "夏在先催过，秋赊已被迎。\n自应人不会，莫道物无情。\n木叶纵未落，鬓丝还易生。\n西风正相乱，休上夕阳城。",
        "dynasty": "唐",
        "collection_info": null
    },
    {
        "uuid": "c90e2ec8f717b91d93a7fe9c6e8fa3fb",
        "title": "秋色",
        "author": "吴融",
        "content": "染不成干画未销，霏霏拂拂又迢迢。\n曾从建业城边路，蔓草寒烟鏁六朝。",
        "dynasty": "唐",
        "collection_info": null
    },
    {
        "uuid": "81b499f12a7fa9b8db729f92b4c929fe",
        "title": "自讽",
        "author": "吴融",
        "content": "本是沧洲把钓人，无端三署接清尘。\n从来不解长流涕，也渡湘灕作逐臣。",
        "dynasty": "唐",
        "collection_info": null
    },
    {
        "uuid": "a087996bfec39fa87caa2c5c443fea95",
        "title": "宿青云驿",
        "author": "吴融",
        "content": "苍黄负谴走商颜，保得微躬出武关。\n今夜青云驿前月，伴吟应到落西山。",
        "dynasty": "唐",
        "collection_info": null
    },
    {
        "uuid": "fdb111ebc5af5b89724d22c94b265ad8",
        "title": "秋闻子规",
        "author": "吴融",
        "content": "年年春恨化冤魂，血染枝红压迭繁。\n正是西风花落尽，不知何处认啼痕。",
        "dynasty": "唐",
        "collection_info": null
    },
    {
        "uuid": "4a6714ad75337b8d26d1368835b01b34",
        "title": "荆南席上闻歌",
        "author": "吴融",
        "content": "迎愁敛黛一声分，弔屈江边日暮闻。\n何事遏云翻不定，自缘踪迹爱行云。",
        "dynasty": "唐",
        "collection_info": null
    },
    {
        "uuid": "975c95bc1b26f7c3c4db7e4a7ef69869",
        "title": "武关",
        "author": "吴融",
        "content": "时来时去若循环，双阖平云谩鏁山。\n祗道地教秦设险，不知天与汉为关。\n贪生莫作千年计，到了都成一梦闲。\n争得便如岩下水，从他兴废自潺潺。",
        "dynasty": "唐",
        "collection_info": null
    },
    {
        "uuid": "65a69b4764033c3bcc76483947c7db64",
        "title": "月夕追事",
        "author": "吴融",
        "content": "曾听豪家碧玉歌，云床冰簟落秋河。\n月临高阁帘无影，风过迴廊幕有波。\n屈指尽随云雨散，满头赢得雪霜多。\n此时空见清凉影，来伴蛩声咽砌莎。",
        "dynasty": "唐",
        "collection_info": null
    },
    {
        "uuid": "5e648cc1917daf1a330151678c84d322",
        "title": "上阳宫辞",
        "author": "吴融",
        "content": "苑路青青半是苔，翠华西去未知回。\n景阳春漏无人报，太液秋波有雁来。\n单影可堪明月照，红颜无奈落花催。\n谁能赋得长门事，不惜千金奉酒桮。",
        "dynasty": "唐",
        "collection_info": null
    },
    {
        "uuid": "48d0afd370fe2acad9d8871261246823",
        "title": "送于员外归隐蓝田",
        "author": "吴融",
        "content": "曾吟工部两峰寒，今日星郎得挂冠。\n吾道不行归始是，世情如此住应难。\n围棋已访生云石，把钓先寻急雨滩。\n若遇秦时雪髯客，紫芝兼可备朝餐。",
        "dynasty": "唐",
        "collection_info": null
    },
    {
        "uuid": "a53b9bdee42415aa258d20a00eca0089",
        "title": "废宅",
        "author": "吴融",
        "content": "风飘碧瓦雨摧垣，却有隣人与鏁门。\n几树好花闲白昼，满庭荒草易黄昏。\n放鱼池涸蛙争聚，栖燕梁空雀自喧。\n不独凄凉眼前事，咸阳一火便成原。",
        "dynasty": "唐",
        "collection_info": null
    },
    {
        "uuid": "f700739e461b41e34ad4aefe9193695a",
        "title": "湖州晚望",
        "author": "吴融",
        "content": "鼓角迎秋晚韵长，断虹疎雨间微阳。\n两条溪水分头碧，四面人家入骨凉。\n独鸟归时云鬬迥，残蝉急处日争忙。\n他年若得壶中术，一簇汀洲尽贮将。",
        "dynasty": "唐",
        "collection_info": null
    },
    {
        "uuid": "0c21fff65339a876161d40a72c14e699",
        "title": "宋玉宅",
        "author": "吴融",
        "content": "草白烟寒半野陂，临江旧宅指遗基。\n已怀湘浦招魂事，更忆高唐说梦时。\n穿径早曾闻客住，登墙岂復见人窥。\n今朝送别还经此，吟断当年几许悲。",
        "dynasty": "唐",
        "collection_info": null
    },
    {
        "uuid": "99f9fa5b60118cdd8ec520239ea14877",
        "title": "春晚书怀",
        "author": "吴融",
        "content": "落尽红芳春意阑，绿芜空鏁辟疆园。\n嫦娥断影霜轮冷，帝子无踪泪竹繁。\n未达东邻还绝想，不劳南浦更销魂。\n晚来虽共残莺约，争奈风凄又雨昏。",
        "dynasty": "唐",
        "collection_info": null
    },
    {
        "uuid": "3876c5fa8965cc07462b4ab584273e69",
        "title": "寄杨侍郎",
        "author": "吴融",
        "content": "云情鹤态莫夸慵，正上仙楼十二重。\n吟逸易沈鳷鹊月，梦长先断景阳钟。\n奇文已刻金书券，秘语看镌玉检封。\n何事春来待归隐，探知溪畔有风松。",
        "dynasty": "唐",
        "collection_info": null
    },
    {
        "uuid": "dce6a8c55a8986d4fd757517e46d656b",
        "title": "杏花",
        "author": "吴融",
        "content": "粉薄红轻揜敛羞，花中占断得风流。\n软非因醉都无力，凝不成歌亦自愁。\n独照影时临水畔，最含情处出墙头。\n裴回尽日难成别，更待黄昏对酒楼。",
        "dynasty": "唐",
        "collection_info": null
    },
    {
        "uuid": "71227b138d0c96fcedd2d3d0c0419897",
        "title": "宪丞裴公上洛退居有寄二首 一",
        "author": "吴融",
        "content": "鸿在冥冥已自由，紫芝峰下更高秋。\n抛来簪绂都如梦，泥着杯香不为愁。\n晚树拂檐风脱翠，夜滩当户月和流。\n自嗟不得从公去，共上仙家十二楼。",
        "dynasty": "唐",
        "collection_info": null
    },
    {
        "uuid": "bfe42864cd4462e0cf6c6380aa23272c",
        "title": "宪丞裴公上洛退居有寄二首 二",
        "author": "吴融",
        "content": "瘦如仙鹤爽风篁，外却尘嚣兴绪长。\n偶坐几回沈皓月，闲吟是处到残阳。\n门前立使修书懒，花下留宾压酒忙。\n目断琼林攀不得，一重丹水抵三湘。",
        "dynasty": "唐",
        "collection_info": null
    },
    {
        "uuid": "a20564cbb4390aa701d191c75b6da6c7",
        "title": "丛祠",
        "author": "吴融",
        "content": "丛祠一炬照秦川，雨散云飞二十年。\n长路未归萍逐水，旧居难问草平烟。\n金鞍正伴桐乡客，粉壁犹怀桂苑仙。\n何必向来曾识面，拂尘看字也凄然。",
        "dynasty": "唐",
        "collection_info": null
    },
    {
        "uuid": "2459ce7ff0f973d3cc058ac772cbb3d3",
        "title": "分水岭",
        "author": "吴融",
        "content": "两派潺湲不暂停，岭头长泻别离情。\n南随去马通巴栈，北逐归人达渭城。\n澄处好窥双黛影，咽时堪寄断肠声。\n紫溪旧隐还如此，清夜梁山月更明。",
        "dynasty": "唐",
        "collection_info": null
    },
    {
        "uuid": "7e466beeb5869d85cf72b834ac46b82b",
        "title": "赴职西川过便桥书怀寄同年",
        "author": "吴融",
        "content": "平门桥下水东驰，万里从军一望时。\n乡思旋生芳草见，客愁何限夕阳知。\n秦陵无树烟犹鏁，汉苑空墙浪欲吹。\n不是伤春爱回首，杏坛恩重马迟迟。",
        "dynasty": "唐",
        "collection_info": null
    },
    {
        "uuid": "a64b98488208589de1eb81009fcf73ec",
        "title": "太保中书令军前新楼",
        "author": "吴融",
        "content": "十二阑干压锦城，半空人语落滩声。\n风流近接平津阁，气色高含细柳营。\n尽日捲帘江草绿，有时欹枕雪峰晴。\n不知捧诏朝天后，谁此登临看月明。",
        "dynasty": "唐",
        "collection_info": null
    },
    {
        "uuid": "25bea29380118ee5436baf6c845326e8",
        "title": "玉女庙",
        "author": "吴融",
        "content": "九清何日降仙霓，掩暎荒祠路欲迷。\n愁黛不开山浅浅，离心长在草萋萋。\n檐横渌派王余掷，窗褭红枝杜宇啼。\n若得洗头盆置此，靓妆无復碧莲西。",
        "dynasty": "唐",
        "collection_info": null
    },
    {
        "uuid": "f05a290e0e0a2859e3fe289864339909",
        "title": "坤维军前寄江南弟兄",
        "author": "吴融",
        "content": "二年征战劒山秋，家在松江白浪头。\n关月几时干客泪，戍烟终日起乡愁。\n未知辽堞何当下，转觉燕台不易酬。\n独羡一声南去雁，满天风雨到汀洲。",
        "dynasty": "唐",
        "collection_info": null
    },
    {
        "uuid": "d2c6fbfc978643d3b64bd5e1ccf0cb0b",
        "title": "浐水席上献座主侍郎",
        "author": "吴融",
        "content": "暖泉宫裏告虔回，略避红尘小宴开。\n落絮已随流水去，啼莺还傍夕阳来。\n草能缘岸侵罗荐，花不容枝蘸玉杯。\n莫讶诸生中独醉，感恩伤别正难裁。",
        "dynasty": "唐",
        "collection_info": null
    },
    {
        "uuid": "6504395cd9b9e5de43cbbc20fcbac39c",
        "title": "送知古上人",
        "author": "吴融",
        "content": "昔年离别浙河东，多难相逢旧楚宫。\n振锡纔寻三径草，登船忽挂一帆风。\n几程村饭添盂白，何处山花照衲红？不似投荒憔悴客，沧浪无际问渔翁。",
        "dynasty": "唐",
        "collection_info": null
    },
    {
        "uuid": "11e2e01376eddce6f157fc34cb5d91ff",
        "title": "和座主尚书登布善寺楼",
        "author": "吴融",
        "content": "往事何时不繫肠，更堪凝睇白云乡。\n楚王城垒空秋色，羊祜江山祗暝光。\n林下远分南去马，渡头偏认北归航。\n谁知此日凭轩处，一笔工夫胜七襄。",
        "dynasty": "唐",
        "collection_info": null
    },
    {
        "uuid": "134310ff4a981fde693e082cb8548279",
        "title": "金桥感事",
        "author": "吴融",
        "content": "太行和雪迭晴空，二月春郊尚朔风。\n饮马早闻临渭北，射鵰今欲过山东。\n百年徒有伊川叹，五利宁无魏绛功。\n日暮长亭正愁绝，哀笳一曲戍烟中。",
        "dynasty": "唐",
        "collection_info": null
    },
    {
        "uuid": "6a4753cacc302b2a21ed3581f8f3cdbd",
        "title": "萧县道中",
        "author": "吴融",
        "content": "戍火三笼滞晚程，枯桑繫马上寒城。\n满川落照无人过，卷地飞蓬有烧明。\n楚客早闻歌凤德，刘琨休更舞鸡声。\n草堂旧隐终归去，寄语岩猨莫晓惊。",
        "dynasty": "唐",
        "collection_info": null
    },
    {
        "uuid": "a0e88347d008af356bbcbaf7c5d13810",
        "title": "题兖州泗河中石床",
        "author": "吴融",
        "content": "一片苔床水漱痕，何人清赏动干坤。\n谪仙醉后云为态，野客吟时月作魂。\n光景不回波自远，风流难问石无[言]。\n迩来多少登临客，千载谁将胜事论。",
        "dynasty": "唐",
        "collection_info": null
    },
    {
        "uuid": "8fe4cf551460c2bd0924d57f477bc16d",
        "title": "禁直偶书",
        "author": "吴融",
        "content": "玉皇新復五城居，仙馆词臣在碧虚。\n锦砌渐看翻芍药，鏁窗还咏隔蟾蜍。\n敢期林上灵乌语，贪草云间彩凤书。\n争奈沧洲频入梦，白波无际落红蕖。",
        "dynasty": "唐",
        "collection_info": null
    },
    {
        "uuid": "fb3eab4ab97fb0a95c674ff7bde2a59b",
        "title": "送弟东归",
        "author": "吴融",
        "content": "偶持麟笔侍金闺，梦想三年在故溪。\n祖竹定欺檐雪折，穉杉应拂栋云齐。\n谩劳筋力趋丹凤，可有文词咏碧鸡。\n此别更无闲事嘱，北山高处谢猨啼。",
        "dynasty": "唐",
        "collection_info": null
    },
    {
        "uuid": "067469e7a35ed3af5e1b3462acceb967",
        "title": "和座主尚书春日郊居",
        "author": "吴融",
        "content": "海燕初归朔雁回，静眠深揜百花台。\n春蔬已为高僧掇，腊酝还因熟客开。\n檐外暖丝兼絮堕，槛前轻浪带鸥来。\n谢公难避苍生意，自古风流必上台。",
        "dynasty": "唐",
        "collection_info": null
    },
    {
        "uuid": "dfc8dd11869b7f3554651126307ad3f1",
        "title": "僧舍白牡丹二首 一",
        "author": "吴融",
        "content": "腻若裁云薄缀霜，春残独自殿羣芳。\n梅妆向日霏霏暖，纨扇摇风闪闪光。\n月魄照来空见影，露华凝后更多香。\n天生洁白宜清净，何必殷红暎洞房。",
        "dynasty": "唐",
        "collection_info": null
    },
    {
        "uuid": "9861e085223cd290d0ef7ca79db3ca7a",
        "title": "僧舍白牡丹二首 二",
        "author": "吴融",
        "content": "侯家万朵簇霞丹，若并霜林素艳难。\n合影只应天际月，分香多是畹中兰。\n虽饶百卉争先发，还在三春向后残。\n想得惠林凭此槛，肯将荣落意来看。",
        "dynasty": "唐",
        "collection_info": null
    },
    {
        "uuid": "bda6b50b3652bedcf0e43ec424cf95c8",
        "title": "八月十五夜禁直寄同僚",
        "author": "吴融",
        "content": "中秋月满尽相寻，独入非烟宿禁林。\n曾恨人间千里隔，更堪天上九门深。\n明涵太液鱼龙定，静鏁圆灵象纬沈。\n目断枚皋何处在，阑干十二忆登临。",
        "dynasty": "唐",
        "collection_info": null
    },
    {
        "uuid": "12a12ecc548801ad64692c0e5bebc1fc",
        "title": "上巳日花下闲看",
        "author": "吴融",
        "content": "十里香尘扑马飞，碧莲峰下踏青时。\n云鬟照水和花重，罗袖抬风惹絮迟。\n可便无心邀妩媚，还应有泪忆袁熙。\n如烟如梦争寻得，溪柳回头万万丝。",
        "dynasty": "唐",
        "collection_info": null
    },
    {
        "uuid": "e4226624cc62d53ce00ef417cf6e9cca",
        "title": "禅院弈棋偶题",
        "author": "吴融",
        "content": "裛尘丝雨送微凉，偶出樊笼入道场。\n半偈已能消万事，一枰兼得了残阳。\n寻知世界都如梦，自喜身心甚不忙。\n更约西风摇落后，醉来终日卧禅房。",
        "dynasty": "唐",
        "collection_info": null
    },
    {
        "uuid": "3ebc6f16505c8d8b1e7eb07c60be2150",
        "title": "和张舍人",
        "author": "吴融",
        "content": "玉女盆边雪未销，正多春事莫无憀。\n杏花向日红匀脸，云带环山白繫腰。\n莺啭树头欹枕听，冻开泉眼杖藜挑。\n陵迁谷变如须问，控鹤山人字子乔。",
        "dynasty": "唐",
        "collection_info": null
    },
    {
        "uuid": "1a7d25f7404cbed7a2c79f530b3653c5",
        "title": "送友赴阙",
        "author": "吴融",
        "content": "故人归去指翔鸾，乐带离声可有欢。\n驿路两行秋吹急，渭波千迭夕阳寒。\n空郊已叹周禾熟，旧苑应寻汉火残。\n遥羡从公无一事，探花先醉曲江干。",
        "dynasty": "唐",
        "collection_info": null
    },
    {
        "uuid": "f6ceab9a439bc3b5dd4bcbca74814ca2",
        "title": "过邓城县作",
        "author": "吴融",
        "content": "不用登临足感伤，古来今往尽茫茫。\n未知尧桀谁臧否，可便彭殇有短长。\n楚垒万重多故事，汉波千迭更残阳。\n到头一切皆身外，只觉关身是醉乡。",
        "dynasty": "唐",
        "collection_info": null
    },
    {
        "uuid": "aa2d663c48ac1e415f0bf84c225acdad",
        "title": "文德初闻车驾东游",
        "author": "吴融",
        "content": "龙斾丛丛下劒门，还将瑞气入中原。\n鰲头一荡山虽没，乌足重安日不昏。\n晋客已知周礼在，秦人仍喜汉官存。\n自怜闲坐渔矶石，万级云台落梦魂。",
        "dynasty": "唐",
        "collection_info": null
    },
    {
        "uuid": "b2aebf727e4e632741241ed37b90ccc7",
        "title": "子规",
        "author": "吴融",
        "content": "举国繁华委逝川，羽毛飘荡一年年。\n他山叫处花成血，旧苑春来草似烟。\n雨暗不离浓绿树，月斜长弔欲明天。\n湘江日暮声凄切，愁杀行人归去船。",
        "dynasty": "唐",
        "collection_info": null
    },
    {
        "uuid": "d4aa9cb814940c955ee3d847512944d2",
        "title": "简州归降贺京兆公",
        "author": "吴融",
        "content": "分栋山前曙色开，三千铁骑简州回。\n云间堕箭飞书去，风裏擎竿露布来。\n古谓伐谋为上策，今看静胜自中台。\n功名一似淮西事，只是元臣不姓裴。",
        "dynasty": "唐",
        "collection_info": null
    },
    {
        "uuid": "66106259003fc7dda2189cc0e4cd3d97",
        "title": "登汉州城楼",
        "author": "吴融",
        "content": "雨余秋色拂孤城，远目凝时万象清。\n迭翠北来千嶂尽，漫流东去一江平。\n从军固有荆州乐，怀古能无岘首情。\n欲下阑干一迴首，乌归帆没戍烟明。",
        "dynasty": "唐",
        "collection_info": null
    },
    {
        "uuid": "b8cfa97c122d8e301b05262ab99fe4e9",
        "title": "岐下寓居见槐花落因寄从事",
        "author": "吴融",
        "content": "纔开便落不胜黄，覆着庭莎衬夕阳。\n只共蝉催双鬓老，可知人已十年忙。\n晓窗须为吟秋兴，夜枕应教梦帝乡。\n蜀国马卿看从猎，肯将闲事入凄凉。",
        "dynasty": "唐",
        "collection_info": null
    },
    {
        "uuid": "8ae20340e3db736f750c51dbae5e9076",
        "title": "和人有感",
        "author": "吴融",
        "content": "莫愁家住石城西，月坠星沈客到迷。\n一院无人春寂寂，九原何处草萋萋。\n香魂未散烟笼水，舞袖休翻柳拂堤。\n兰棹一移风雨急，流莺千万莫长啼。",
        "dynasty": "唐",
        "collection_info": null
    },
    {
        "uuid": "e1509a7761d77a4386d903694a81565f",
        "title": "春归次金陵",
        "author": "吴融",
        "content": "春阴漠漠覆江城，南国归桡趂晚程。\n水上驿流初过雨，树笼堤处不离莺。\n迹疎冠盖兼无梦，地近乡园自有情。\n便被东风动离思，杨花千里雪中行。",
        "dynasty": "唐",
        "collection_info": null
    },
    {
        "uuid": "484952c96363cfa9542d5e4d5eae9e2c",
        "title": "途中见杏花",
        "author": "吴融",
        "content": "一枝红艳出墙头，墙外行人正独愁。\n长得看来犹有恨，可堪逢处更难留。\n林空色暝莺先到，春浅香寒蝶未游。\n更忆帝乡千万树，澹烟笼日暗神州。",
        "dynasty": "唐",
        "collection_info": null
    },
    {
        "uuid": "b3ab7023f98feb787df76db21d0ece55",
        "title": "秋日经别墅",
        "author": "吴融",
        "content": "别墅萧条海上村，偶期兰菊与琴尊。\n檐横碧嶂秋光近，树带闲潮晚色昏。\n幸有白云眠楚客，不劳芳草思王孙。\n北山移去前文在，无復教人叹晓猨。",
        "dynasty": "唐",
        "collection_info": null
    },
    {
        "uuid": "a96128cab08562164819d1abff089473",
        "title": "红叶",
        "author": "吴融",
        "content": "露染霜干片片轻，斜阳照处转烘明。\n和烟飘落九秋色，随浪泛将千里情。\n几夜月中藏鸟影，谁家庭际伴蛩声。\n一时衰飒无多恨，看着清风綵剪成。",
        "dynasty": "唐",
        "collection_info": null
    },
    {
        "uuid": "f2d4a4843141091c3b2dc231a16054dd",
        "title": "离霅溪感事献郑员外",
        "author": "吴融",
        "content": "足恨饶悲不自由，萍无根蒂水长流。\n庾公明月吟连曙，谢守青山看入秋。\n一饭意专堪便死，千金诺在转难酬。\n云沈鸟去回头否，平子才多好赋愁。",
        "dynasty": "唐",
        "collection_info": null
    },
    {
        "uuid": "5c04908ca39f88ce4b7fa3293bdf376a",
        "title": "岐州安西门",
        "author": "吴融",
        "content": "安西门外彻安西，一百年前断鼓鼙。\n犬解人歌曾入唱，马称龙子几来嘶。\n自从辽水烟尘起，更到涂山道路迷。\n今日登临须下泪，行人无个草萋萋。",
        "dynasty": "唐",
        "collection_info": null
    },
    {
        "uuid": "1c8e46e0fced4c7e49c247839fbea836",
        "title": "关西驿亭即事",
        "author": "吴融",
        "content": "晚霞零落雨初收，关上危阑独怅留。\n千里好春聊极目，五陵无事莫回头。\n山犹带雪霏霏恨，柳未禁寒冉冉愁。\n直是无情也肠断，鸟归帆没水空流。",
        "dynasty": "唐",
        "collection_info": null
    },
    {
        "uuid": "34c6f6cae13e8ade7dfe43598540683c",
        "title": "望嵩山",
        "author": "吴融",
        "content": "三十六峰危似冠，晴楼百尺独登看。\n高凌鸟外青冥窄，翠落人间白昼寒。\n不觉衡阳遮雁过，如何钟阜鬬龙盘。\n始知万岁声长在，只待东巡动玉鸾。",
        "dynasty": "唐",
        "collection_info": null
    },
    {
        "uuid": "325e9548ad467e38b0c3f62373c24328",
        "title": "题湖城县西道中槐树",
        "author": "吴融",
        "content": "零落攲斜此路中，盛时曾识太平风。\n晓迷天仗归春苑，暮送鸾旗指洛宫。\n一自烟尘生蓟北，更无消息幸关东。\n而今只有孤根在，鸟啄虫穿没乱蓬。",
        "dynasty": "唐",
        "collection_info": null
    },
    {
        "uuid": "f334b316492da9ea750dff7565b21731",
        "title": "东归次瀛上",
        "author": "吴融",
        "content": "暖烟轻淡草霏霏，一片晴山衬夕晖。\n水露浅沙无客泛，树连疎苑有莺飞。\n自从身与沧浪别，长被春教寂寞归。\n回首青门不知处，向人杨柳莫依依。",
        "dynasty": "唐",
        "collection_info": null
    },
    {
        "uuid": "6a2cdbf2d6f8285cfb6e099f11c9cf5f",
        "title": "偶书",
        "author": "吴融",
        "content": "青牛关畔寄孤村，山当屏风石当门。\n芳树绿阴连蔽芾，长河飞浪接昆崙。\n苔田绿后蛙争聚，麦壠黄时雀更喧。\n只此无心便无事，避人何必武陵源。",
        "dynasty": "唐",
        "collection_info": null
    },
    {
        "uuid": "d194f4338b8a2ca3d19fafa35f987ead",
        "title": "得京中亲友书讶久无音耗以诗代谢",
        "author": "吴融",
        "content": "退闲何事不忘机，况限溪云静掩扉。\n马颊浪高鱼去少，鸡鸣关险雁来稀。\n无才敢更期连茹，有意兼思学采薇。\n珍重故人知我者，九霄休復寄音徽。",
        "dynasty": "唐",
        "collection_info": null
    },
    {
        "uuid": "a646b8538f81128850fe8e5c9920f47f",
        "title": "即事",
        "author": "吴融",
        "content": "抵鹊山前云掩扉，更甘终老脱朝衣。\n晓窥青镜千峰入，暮倚长松独鹤归。\n云裏引来泉脉细，雨中移得药苗肥。\n何须一筯鲈鱼脍，始挂孤帆问钓矶。",
        "dynasty": "唐",
        "collection_info": null
    },
    {
        "uuid": "428ba16bb27a99a92b40ed86c6d2372e",
        "title": "病中宜茯苓寄李谏议",
        "author": "吴融",
        "content": "千年茯菟带龙鳞，太华峰头得最珍。\n金鼎晓煎云漾粉，玉瓯寒贮露含津。\n南宫已借征诗客，内署今还託谏臣。\n飞檄愈风知妙手，也须分药救漳滨。",
        "dynasty": "唐",
        "collection_info": null
    },
    {
        "uuid": "c9ed3d34e06fe7870cd96d0bb8ff9dc4",
        "title": "槎",
        "author": "吴融",
        "content": "浪痕龙迹老敧危，流落何时别故枝。\n岁月空教苔藓积，芳菲长倩薜萝知。\n有文在朽人难识，无蠹藏心鸟莫窥。\n家近沧浪从泛去，碧天消息不参差。",
        "dynasty": "唐",
        "collection_info": null
    },
    {
        "uuid": "21be97b2bbb87148ae2ac0833d6ecd44",
        "title": "汴上观",
        "author": "吴融",
        "content": "九曲河冰半段来，严霜结出劲风裁。\n非时已认蝉飘翼，到海须忧蚌失胎。\n千里风清闻戛玉，几人东下忆奔雷。\n殷勤莫碍星槎路，从看天津弄杼回。",
        "dynasty": "唐",
        "collection_info": null
    },
    {
        "uuid": "b21d12f5bfebe51f576f4e807f79902f",
        "title": "闲居有作",
        "author": "吴融",
        "content": "依依芳树拂檐平，绕竹清流浸骨清。\n爱弄绿苔鱼自跃，惯偷红果鸟无声。\n踏青堤上烟多绿，拾翠江边月更明。\n只此超然长往是，几人能遂铸金成。",
        "dynasty": "唐",
        "collection_info": null
    },
    {
        "uuid": "59f7a192adcb20fd24d3b037f8cade82",
        "title": "离岐下题西湖",
        "author": "吴融",
        "content": "送夏迎秋几醉来，不堪行色被蝉催。\n身随渭水看归远，梦挂秦云约自迴。\n雨细若为抛钓艇，月明谁復上歌台。\n千波万浪西风急，更为红蕖把一桮。",
        "dynasty": "唐",
        "collection_info": null
    },
    {
        "uuid": "bdbedb9eb1cf7fe71a33a891cc000705",
        "title": "岐阳蒙相国对宅因抒怀投献",
        "author": "吴融",
        "content": "风有危亭月有台，平津阁畔好裴回。\n虽非宋玉诛茅至，且学王家种竹来。\n已得静居从马歇，不堪行色被蝉催。\n故园兰菊三千里，旅梦方应校懒迴。",
        "dynasty": "唐",
        "collection_info": null
    },
    {
        "uuid": "0ecb1a0d8f0f5a6aaf30afd1398e0cb0",
        "title": "晚泊松江",
        "author": "吴融",
        "content": "落日停桡古渡边，古今踪迹一苍然。\n平沙尽处云藏树，远吹收来水定天。\n正困东西千里路，可怜潇洒五湖船。\n如何不及前贤事，却谢鲈鱼在洛川。",
        "dynasty": "唐",
        "collection_info": null
    },
    {
        "uuid": "1919d4edbc810a4b7aa3d760b2ace6e4",
        "title": "过渑池书事",
        "author": "吴融",
        "content": "渑池城郭半遗基，无限春愁挂落晖。\n柳渡风轻花浪绿，麦田烟暖锦鸡飞。\n相如忠烈千秋断，二主英雄一梦归。\n莫道新亭人对泣，异乡殊代也霑衣。",
        "dynasty": "唐",
        "collection_info": null
    },
    {
        "uuid": "4e22f836e55329a74d65ac32bc147674",
        "title": "富春",
        "author": "吴融",
        "content": "水送山迎入富春，一川如画晚晴新。\n云低远渡帆来重，潮落寒沙鸟下频。\n未必柳间无谢客，也应花裏有秦人。\n严光万古清风在，不敢停桡更问津。",
        "dynasty": "唐",
        "collection_info": null
    },
    {
        "uuid": "268c6e76a66f06081524508ae8137ecf",
        "title": "高侍御话及皮博士池中白莲因成一章寄博士兼奉呈",
        "author": "吴融",
        "content": "白玉花开绿锦池，风流御史报人知。\n看来应是云中堕，偷去须从月下移。\n已被乱蝉催晼晚，更禁凉雨动䙰褷。\n习家秋色堪图画，只欠山公倒接䍦。",
        "dynasty": "唐",
        "collection_info": null
    },
    {
        "uuid": "a35ca11452fb30d65ee79c82018060da",
        "title": "忆猿",
        "author": "吴融",
        "content": "翠微云敛日沈空，叫彻青冥怨不穷。\n连臂影垂溪色裏，断肠声尽月明中。\n静含烟峡凄凄雨，高弄霜天袅袅风。\n犹有北山归意在，少惊佳树近房栊。",
        "dynasty": "唐",
        "collection_info": null
    },
    {
        "uuid": "5fae8e4dafb75a6cd37cb5b4176470e8",
        "title": "红树",
        "author": "吴融",
        "content": "一声南雁已先红，神女霜飞叶叶同。\n自是孤根非暖地，莫惊他木耐秋风。\n暖烟散去阴全薄，明月临来影半空。\n长忆洞庭千万树，照山横浦夕阳中。",
        "dynasty": "唐",
        "collection_info": null
    },
    {
        "uuid": "f74c8c09da906231ff91abe9b3b18e1e",
        "title": "新雁",
        "author": "吴融",
        "content": "湘浦波春始北归，玉关摇落又南飞。\n数声飘去和秋色，一字横来背晚晖。\n紫阁高翻云羃羃，灞川低渡雨微微。\n莫从思妇台边过，未得征人万里衣。",
        "dynasty": "唐",
        "collection_info": null
    },
    {
        "uuid": "e73ea64b20aa46d0fc870840119a5248",
        "title": "海上秋怀",
        "author": "吴融",
        "content": "辞无珪组隐无才，门向潮头过处开。\n几度黄昏逢罔象，有时红旭见蓬莱。\n碛连荒戍频频火，天绝纤云往往雷。\n昨夜秋风已摇落，那堪更上望乡台。",
        "dynasty": "唐",
        "collection_info": null
    },
    {
        "uuid": "455c758018c6e0e39c3bcb20f4b26c7e",
        "title": "忆山泉",
        "author": "吴融",
        "content": "穿云落石细湔湔，尽日疑闻弄管弦。\n千仞洒来寒碎玉，一泓深去碧涵天。\n烟迷叶乱寻难见，月好风清听不眠。\n春雨正多归未得，只应流恨更潺湲。",
        "dynasty": "唐",
        "collection_info": null
    },
    {
        "uuid": "35707066ae6107f29c580866303a1d75",
        "title": "东归望华山",
        "author": "吴融",
        "content": "碧莲重迭在青冥，落日垂鞭缓客程。\n不奈春烟笼暗澹，可堪秋雨洗分明。\n南边已放三千马，北面犹标百二城。\n只怕仙人抚高掌，年年相见是空行。",
        "dynasty": "唐",
        "collection_info": null
    },
    {
        "uuid": "fb016bea026278841be952978eff2404",
        "title": "游华州飞泉亭",
        "author": "吴融",
        "content": "走马街南百亩池，碧莲花影倒参差。\n偶同人去红尘外，正值僧归落照时。\n万事已为春弃置，百忧须赖酒医治。\n殷勤待取前峰月，更倚阑干弄钓丝。",
        "dynasty": "唐",
        "collection_info": null
    },
    {
        "uuid": "3285ae584bebb4e4b3c1d1f3a667f471",
        "title": "池上双凫二首 一",
        "author": "吴融",
        "content": "碧池悠漾小凫雏，两两依依秪自娱。\n钓艇忽移还散去，寒鸱有意即相呼。\n可怜翡翠归云髻，莫羡鸳鸯入画图。\n幸是羽毛无取处，一生安稳老菰蒲。",
        "dynasty": "唐",
        "collection_info": null
    },
    {
        "uuid": "92e045a94bf99f2b0ebc6cff56ca3847",
        "title": "池上双凫二首 二",
        "author": "吴融",
        "content": "双凫狎得傍池台，戏藻衔蒲远又回。\n敢为稻粱凌险去，幸无鹰隼触波来。\n万丝春雨眠时乱，一片浓萍浴处开。\n不在笼栏夜仍好，月汀星沼剩裴回。",
        "dynasty": "唐",
        "collection_info": null
    },
    {
        "uuid": "3ca4e88753ab5152c203da7315ef84e9",
        "title": "叶落",
        "author": "吴融",
        "content": "红影飘来翠影微，一辞林表不知归。\n伴愁无色烟犹在，替恨成啼露未晞。\n若逐水流应万里，莫因风起便孤飞。\n楚郊千树秋声急，日暮纷纷惹客衣。",
        "dynasty": "唐",
        "collection_info": null
    },
    {
        "uuid": "352c5e52dbc56e13662bf6555f86f269",
        "title": "和皮博士赴上京观中修灵斋赠威仪尊师兼见寄",
        "author": "吴融",
        "content": "霓结双旌羽缀裙，七星坛上拜元君。\n精诚有为天应感，章奏无私鬼怕闻。\n鹤驭已从烟际下，凤膏还向月中焚。\n白云乡路看看到，好驻流年翊圣文。",
        "dynasty": "唐",
        "collection_info": null
    },
    {
        "uuid": "3f39efe8a1c1375780b069a4521af18e",
        "title": "春雨",
        "author": "吴融",
        "content": "霏霏漠漠暗和春，羃翠凝红色更新。\n寒入腻裘浓晓睡，细随油壁静香尘。\n连云似织休迷雁，带柳如啼好赠人。\n别有空阶寂寥事，绿苔狼籍落花频。",
        "dynasty": "唐",
        "collection_info": null
    },
    {
        "uuid": "7a2ae6ecd58b8473f1638c7ef716565e",
        "title": "秋池",
        "author": "吴融",
        "content": "冷涵秋水碧溶溶，一片澄明见底空。\n有日晴来云衬白，几时吹落叶浮红。\n香啼蓼穗娟娟露，干动莲茎淅淅风。\n凌晓无端照衰髮，便悲霜雪镜光中。",
        "dynasty": "唐",
        "collection_info": null
    },
    {
        "uuid": "e937546fbe2e91417d294930c5119e4c",
        "title": "首阳山",
        "author": "吴融",
        "content": "首阳山枕黄河水，上有两人曾饿死。\n不同天下人为非，兄弟相看自为是。\n遂令万古识君心，为臣贵义不贵身。\n精灵长在白云裏，应笑随时饱死人。",
        "dynasty": "唐",
        "collection_info": null
    },
    {
        "uuid": "e905b59f99e5c490512d98f4431283a4",
        "title": "太湖石歌",
        "author": "吴融",
        "content": "洞庭山下湖波碧，波中万古生幽石。\n铁索千寻取得来，奇形怪状谁能识。\n初疑朝家正人立，又如战士方狙击。\n又如防风死后骨，又如于菟活时额。\n又如成人枫，又如害瘿柏。\n雨过上停泓，风来中有隙。\n想得沈潜水府时，兴云出雨蟠蛟螭。\n今来硉矹林庭上，长恐忽然生白浪。\n用时应不称娲皇，将去也堪随博望。\n噫嘻尔石好凭依，幸有方池幷钓矶。\n小山丛桂且为伴，钟阜白云长自归。\n何必豪家甲第裏，玉阑干畔争光辉。\n一朝荆棘忽流落，何异绮罗云雨飞。",
        "dynasty": "唐",
        "collection_info": null
    },
    {
        "uuid": "8233d389326698befdf36d24af3503c8",
        "title": "赠方干处士歌",
        "author": "吴融",
        "content": "把笔尽为诗，何人敌夫子。\n句满天下口，名聒天下耳。\n不识朝，不识市。\n旷逍遥，闲徙倚。\n一桮酒，无万事。\n一叶舟，无千里。\n衣裳白云，坐卧流水。\n霜落风高忽相忆，惠然见过留一夕。\n一夕听吟十数篇，水榭林萝为岑寂。\n拂旦舍我亦不辞，携筇径去随所适。\n随所适，无处觅。\n云半片，鹤一隻。",
        "dynasty": "唐",
        "collection_info": null
    },
    {
        "uuid": "96aa7e52c753f4d880754c53fe7656ec",
        "title": "李周弹筝歌",
        "author": "吴融",
        "content": "古人云：丝不如竹，竹不如肉。\n乃知此语未必然，李周弹筝听不足。\n闻君七岁八岁时，五音六律皆生知。\n就中十三弦最妙，应宫出入年方少。\n青騘惯走长楸日，几度承恩蒙急召。\n一字雁行斜御筵，锵金戛羽凌非烟。\n始似五更残月裏，凄凄切切清露蝉。\n又如石罅堆叶下，泠泠沥沥苍崖泉。\n鸿门玉斗初向地，织女金梭飞上天。\n有时上苑繁花发，有时太液秋波阔。\n当头独坐摐一声，满座好风生拂拂。\n天颜开，圣心悦。\n紫金白珠霑赐物，出来无暇更还家。\n且上青楼醉明月，年将六十艺转精。\n自写梨园新曲声，近来一事还惆怅。\n故里春荒烟草平，供奉供奉且听语。\n自昔兴衰看乐府，秪如伊州与梁州。\n尽是太平时歌舞，旦夕君王继此声，不要停弦泪如雨。",
        "dynasty": "唐",
        "collection_info": null
    },
    {
        "uuid": "595ea1e5ae412c8ca164bf704cd4ad3b",
        "title": "赠{巩/言}光上人草书歌",
        "author": "吴融",
        "content": "篆书朴，隶书俗，草圣贵在无羁束。\n江南有僧名{巩/言}光，紫毫一管能顚狂。\n人家好壁试挥拂，瞬目已流三五行。\n摘如钩，挑如拨。\n斜如掌，迴如斡。\n又如夏禹鏁淮神，波底出来手正拔。\n又如朱亥锤晋鄙，袖中抬起腕欲脱。\n有时软萦盈，一穗秋云曳空阔。\n有时瘦巉岩，百尺枯松露槎枿。\n忽然飞动更惊人，一声霹雳龙虵活。\n稽山贺老昔所传，又闻能者惟张顚。\n上人致功应不下，其奈飘飘沧海边。\n可中一入天子国，络素裁缣洒毫墨。\n不繫知之与不知，须言一字千金值。",
        "dynasty": "唐",
        "collection_info": null
    },
    {
        "uuid": "f895fe08861d4a852dd3c3fe5b87c950",
        "title": "赠李长史歌",
        "author": "吴融",
        "content": "危栏压溪溪澹碧，翠褭红飘莺寂寂。\n此日长亭怆别离，座中忽遇吹芦客。\n双攘轻袖当高轩，含商吐羽凌非烟。\n初疑一百尺瀑布，八九月落香炉巅。\n又似鲛人为客罢，迸泪成珠玉盘泻。\n碧珊瑚碎震泽中，金锒铛撼龟山下。\n铿訇揭调初惊人，幽咽细声还感神。\n紫凤将雏叫山月，玄兔丧子啼江春。\n咨嗟长史出人艺，如何值此艰难际。\n可中长似承平基，肯将此为闲人吹。\n不是东城射雉处，即应南苑鬬鸡时。\n白樱桃熟每先赏，红芍药开长有诗。\n卖珠曾被武皇问，熏香不怕贾公知。\n今来流落一何苦，江南江北九寒暑。\n翠华犹在橐泉中，一曲梁州泪如雨。\n长史长史听我语，从来艺绝多失所。\n罗君赠君两首诗，半是悲君半自悲。",
        "dynasty": "唐",
        "collection_info": null
    },
    {
        "uuid": "0c2953ef0abf64740835311efce02eaf",
        "title": "赠广利大师歌",
        "author": "吴融",
        "content": "化人之心固甚难，自化之心更不易。\n化人可以程限之，自化元须有其志。\n在心为志者何人，今日得之于广利。\n三十年前识师初，正见把笔学草书。\n崩云落日千万状，随手变化生空虚。\n海北天南几回别，每见书踪转奇绝。\n近来兼解作歌诗，言语明快有气骨。\n坚如百炼钢，挺特不可屈。\n又如千里马，脱缰飞灭没。\n好是不雕刻，纵横衝口发。\n昨来示我十余篇，咏杀江南风与月。\n乃知性是天，习是人。\n莫轻河边羖䍽，飞作天上麒麟。\n但日新，又日新。\n李太白，非通神。",
        "dynasty": "唐",
        "collection_info": null
    },
    {
        "uuid": "bbc7a4c411c450da1b0b9f913d9bca99",
        "title": "古离别",
        "author": "吴融",
        "content": "紫鸾黄鹄虽别离，一举千里何难追。\n犹闻啼风与叫月，流连断续令人悲。\n赋情更有深缱绻，碧甃千寻尚为浅。\n蟾蜍正向清夜流，蛱蝶须教堕丝罥。\n莫道断丝不可续，丹穴凤凰胶不远。\n莫道流水不迴波，海上两潮长自返。",
        "dynasty": "唐",
        "collection_info": null
    },
    {
        "uuid": "2e7562eab48ad3ecbef997fdbe402b91",
        "title": "风雨吟",
        "author": "吴融",
        "content": "风骚骚，雨涔涔，长洲苑外荒居深。\n门外流水流澶漫，河边古木鸣萧森。\n敻无禽影，寂无人音。\n端然拖愁坐，万感丛于心。\n姑苏碧瓦十万户，中有楼台与歌舞。\n寻常倚月復眠花，莫说斜风兼细雨。\n应不知天地造化是何物，亦不知荣辱是何主。\n吾囷长满是太平，吾乐不极是天生。\n岂忧天下有大憝，四郊刁斗常铮铮。\n官军扰人甚于贼，将臣怕死唯守城。\n又岂復忧朝廷苦弛慢，中官转纵横。\n李膺勾党即罹患，窦武忠谋又未行。\n又岂忧文臣尽遭束高阁，文教从今日萧索。\n若更无人稍近前，把笔到头同一恶。\n可嘆吴城城中人，无人与我交一言。\n蓬蒿满径尘一榻，独此闵闵何其烦。\n虽然小或可谋大，[嫠]妇之忧史尚存。\n况我长怀丈夫志，今来流落沧溟涘。\n有时惊事再咨嗟，因风因雨更憔悴。\n只有闲横膝上琴，怨伤怨恨聊相寄。\n伯牙海上感沧溟，何似今朝风雨思。",
        "dynasty": "唐",
        "collection_info": null
    },
    {
        "uuid": "0bf7a124a180c1003e96845a6c7c3893",
        "title": "江行",
        "author": "吴融",
        "content": "来时风，去时雨，萧萧飒飒春江浦。\n欹欹侧侧海门帆，轧轧哑哑洞庭橹。",
        "dynasty": "唐",
        "collection_info": null
    },
    {
        "uuid": "343fce46ce833bbb8687d77e70fdfbe0",
        "title": "壁画折竹杂言",
        "author": "吴融",
        "content": "枯缠藤，重欹雪，渭曲逢，湘江别。\n不是从来无本根，画工取势教摧折。",
        "dynasty": "唐",
        "collection_info": null
    },
    {
        "uuid": "a14516e1ac68fbd066be23f28c8785ab",
        "title": "古锦裾六韵",
        "author": "吴融",
        "content": "濯水经何日，随风故有人。\n绿衣犹偪画，丹顶尚迷真。\n暗澹云沈古，青苍藓剥新。\n暎襟知惹泪，侵鞯想萦尘。\n掣曳无由睹，流传久自珍。\n武威应认得，牵挽几当春。",
        "dynasty": "唐",
        "collection_info": null
    },
    {
        "uuid": "9a9761af2ed8d364ba368172975d8b50",
        "title": "赋得欲晓看妆面",
        "author": "吴融",
        "content": "胧胧欲曙色，隐隐辨残妆。\n月始云中出，花犹雾裏藏。\n眉边全失翠，额畔半留黄。\n转入金屏影，隈侵角枕光。\n有蝉隳鬓样，无燕着𨥁行。\n十二峯前梦，如何不断肠。",
        "dynasty": "唐",
        "collection_info": null
    },
    {
        "uuid": "9a24474865ef7b7695e56681aff1630d",
        "title": "府试雨夜帝里闻猿声",
        "author": "吴融",
        "content": "雨滴秦中夜，猿闻峡外声。\n已吟何逊恨，还赋屈平情。\n暗逐哀鸿泪，遥含禁漏清。\n直疑游万里，不觉在重城。\n霎霎侵灯乱，啾啾入梦惊。\n明朝临晓镜，别有鬓丝生。",
        "dynasty": "唐",
        "collection_info": null
    },
    {
        "uuid": "64d782652347b73f0b22bbe31fdbf9bc",
        "title": "题画柏",
        "author": "吴融",
        "content": "不得月中桂，转思陵上柏。\n闲取画图看，烦纡果冰释。\n桂生在青冥，万古烟雾隔。\n下荫玄兔窟，上暎嫦娥魄。\n圆缺且不常，高低图难测。\n若非假羽翰，折攀何由得。\n天远眼虚穿，夜阑头自白。\n未知陵上柏，一定不移易。\n有意兼松茂，无情从麝食。\n不在是非间，与人为愤激。\n他年上缣素，今日悬屋壁。\n灵怪不可知，风雨疑来逼。\n明朝归故园，唯此同所适。\n回首寄团枝，无劳惠消息。",
        "dynasty": "唐",
        "collection_info": null
    },
    {
        "uuid": "8dc51404a9925c5639a566fbb5b82199",
        "title": "平望蚊子二十六韵",
        "author": "吴融",
        "content": "天下有蚊子，候夜噆人肤。\n平望有蚊子，白昼来相屠。\n不避风与雨，羣飞出菰蒲。\n扰扰蔽天黑，雷然随舳舻。\n利嘴入人肉，微形红且濡。\n振蓬亦不惧，至死贪膏腴。\n舟人敢停棹，陆者亦疾趋。\n南北百余里，畏之如虎貙。\n噫嘻天地间，万物各有殊。\n阳者阳为伍，阴者阴为徒。\n蚊蚋是阴物，夜从喧墙隅。\n如何正曦赫，吞噬当通衢。\n人筋为尔断，人力为尔枯。\n衣巾秽且甚，盘馔腥有余。\n岂是阳德衰，不能使消除。\n岂是有主者，此乡宜毒荼。\n吾闻蛇能螫，避之则无虞。\n吾闻虿有毒，见之可疾驱。\n唯是此蚊子，逢人皆病诸。\n江南夏景好，水木多萧疎。\n此中震泽路，风月弥清虚。\n前后几来往，襟怀曾未舒。\n朝既蒙襞积，夜仍跧蘧蒢。\n虽然好吟啸，其奈难踟蹰。\n人生有不便，天意当何如。\n谁能假羽翼，直上言红鑪。",
        "dynasty": "唐",
        "collection_info": null
    },
    {
        "uuid": "ee5ab46831800107c45a444fdca9cd77",
        "title": "桃花",
        "author": "吴融",
        "content": "满树和娇烂漫红，万枝丹彩灼春融。\n何当结作千年实，将示人间造化工。",
        "dynasty": "唐",
        "collection_info": null
    },
    {
        "uuid": "a4e9cb6f51aff7ac8532b14a4af6cd27",
        "title": "木笔花",
        "author": "吴融",
        "content": "嫩如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "uuid": "1535dc0e3335a2abe9b4fbc64d73b038",
        "title": "淛东筵上有寄",
        "author": "吴融",
        "content": "襄王席上一神仙，眼色相当语不传。\n见了又休真似梦，坐来虽近远于天。\n陇禽有意犹能说，江月无心也解圆。\n更被东风劝惆怅，落花时节定翩翩。",
        "dynasty": "唐",
        "collection_info": null
    },
    {
        "uuid": "cdec5d6c705ba1ee61f60103bf85f0b0",
        "title": "富水驿东楹有人题诗",
        "author": "吴融",
        "content": "绣缨霞翼两鸳鸯，金岛银川是故乡。\n只合双飞便双死，岂悲相失与相忘。\n烟花夜泊红蕖腻，兰渚春游碧草芳。\n何事遽惊云雨别，秦山楚水两乖张。",
        "dynasty": "唐",
        "collection_info": null
    },
    {
        "uuid": "daeaae2b21e0f41f1c6a04db15763af3",
        "title": "上巳日",
        "author": "吴融",
        "content": "本学多情刘武威，寻花傍水看春晖。\n无端遇着伤心事，赢得凄凉索漠归。",
        "dynasty": "唐",
        "collection_info": null
    },
    {
        "uuid": "d6420d8ceec536f1746e0c8c594f7004",
        "title": "隋堤",
        "author": "吴融",
        "content": "搔首隋堤落日斜，已无余柳可藏鸦。\n岸傍昔道牵龙舰，河底今来走犊车。\n曾笑陈家歌玉树，却随后主看琼花。\n四方正是无虞日，谁信黎阳有古家。",
        "dynasty": "唐",
        "collection_info": null
    },
    {
        "uuid": "d8dd6b53587dfbe9791730dffd3de674",
        "title": "寄杜先生诗",
        "author": "孙偓",
        "content": "蜀国信难遇，楚乡心更愁。\n我行同范蠡，师举效浮丘。\n他日相逢处，多应在十洲。",
        "dynasty": "唐",
        "collection_info": null
    },
    {
        "uuid": "f27a610da33e8219ce15880a211a10d6",
        "title": "赠南岳僧全玭",
        "author": "孙偓",
        "content": "窠居过后更何人，传得如来法印真。\n昨日祝融峰下见，草衣便是雪山□。",
        "dynasty": "唐",
        "collection_info": null
    },
    {
        "uuid": "15c4f37051bc87adfd4af29b7fdae5f8",
        "title": "荅门生王涣李德邻赵光胤王拯长句",
        "author": "孙偓",
        "content": "谬持文柄得时贤，粉署清华次第迁。\n昔岁策名皆健笔，今朝称职并同年。\n各怀器业宁推让，俱上青霄肯后先。\n何事老夫犹赋咏，欲将酬和永留传。",
        "dynasty": "唐",
        "collection_info": null
    },
    {
        "uuid": "a75e3b164843550dba5d44b128332f6f",
        "title": "句",
        "author": "孙偓",
        "content": "好是步虚明月夜，瑞炉蜚下醮坛前。",
        "dynasty": "唐",
        "collection_info": null
    },
    {
        "uuid": "50fd2115aa0642631e548d62eaf69188",
        "title": "禁林闻晓莺",
        "author": "陆扆",
        "content": "曙色分层汉，莺声绕上林。\n报花开瑞锦，催柳绽黄金。\n断续随风远，间关送月沈。\n语当温树近，飞觉禁园深。\n绣户惊残梦，瑶池啭好音。\n愿将栖息意，从此沃天心。",
        "dynasty": "唐",
        "collection_info": null
    },
    {
        "uuid": "83b26661fe6ba5e7978d513fa3fe8408",
        "title": "句",
        "author": "陆扆",
        "content": "今秋已约天台月。",
        "dynasty": "唐",
        "collection_info": null
    },
    {
        "uuid": "18b64c814d56ff4b2550af7bd670ddd4",
        "title": "华州牓寄诸门生",
        "author": "薛昭纬",
        "content": "时君过听委平衡，粉署华灯到晓明。\n开卷固难窥浩汗，执衡空欲慕公平。\n机云笔舌临文健，沈宋章篇发咏清。\n自笑观光辉。",
        "dynasty": "唐",
        "collection_info": null
    },
    {
        "uuid": "fdabeab3dc3918a748d6c849615e70d1",
        "title": "谢银工",
        "author": "薛昭纬",
        "content": "一楪毡根数十皴，盘中犹更有红鳞。\n早知文字多辛苦，悔不当初学冶银。",
        "dynasty": "唐",
        "collection_info": null
    },
    {
        "uuid": "5e11fb63d659e9e35d623c48f9a82b1f",
        "title": "闲居即事",
        "author": "陆翱",
        "content": "衰柳迷隋苑，衡门啼暮鸦。\n茅厨烟不动，书牖日空斜。\n悔下东山石，贫于南阮家。\n沈忧损神虑，萱草自开花。",
        "dynasty": "唐",
        "collection_info": null
    },
    {
        "uuid": "e9985b16f8b5df5fcb49a4a272f07967",
        "title": "赵氏北楼",
        "author": "陆翱",
        "content": "慇懃赵公子，良夜竟相留。\n朗月生东海，仙娥在北楼。\n酒阑珠露滴，歌逈石城秋。\n本为愁人设，愁人到晓愁。",
        "dynasty": "唐",
        "collection_info": null
    },
    {
        "uuid": "d5652877c5b6885153325d7f74e73740",
        "title": "题马嵬驿",
        "author": "狄归昌",
        "content": "马嵬烟柳正依依，重见銮舆幸蜀归。\n泉下阿蛮应有语，这回休更怨杨妃。",
        "dynasty": "唐",
        "collection_info": null
    },
    {
        "uuid": "4a0a03a55ea26e0d4dd4e33fc3d1b15a",
        "title": "蜀中登第荅李搏六韵",
        "author": "裴廷裕",
        "content": "何劳问我成都事，亦报君知便纳降。\n蜀柳笼堤烟矗矗，海棠当户燕双双。\n富春不并穷师子，濯锦全胜旱曲江。\n高捲绛纱扬氏宅，半垂红袖薛涛牕。\n浣花泛鹢诗千首，静众寻梅酒百缸。\n若说弦歌与风景，主人兼是碧油幢。",
        "dynasty": "唐",
        "collection_info": null
    },
    {
        "uuid": "4c2e016e606a869789215592f6343014",
        "title": "偶题",
        "author": "裴廷裕",
        "content": "微雨微风寒食节，半开半合木兰花。\n看花倚柱终朝立，却似凄凄不在家。",
        "dynasty": "唐",
        "collection_info": null
    },
    {
        "uuid": "f38d5f5c8f3d4e697b4ff5f9f1978960",
        "title": "闲宵望月",
        "author": "李沇",
        "content": "卷箔舒红茵，当轩翫明月。\n懿哉深夜中，静听歌初发。\n苔含殿华湿，竹影蟾光洁。\n转扇来清风，援琴飞白雪。\n行愁景候变，坐恐流芳歇。\n桂影有余光，兰灯任将灭。",
        "dynasty": "唐",
        "collection_info": null
    },
    {
        "uuid": "a41f8187d51919fc6de2fdf851740f3e",
        "title": "醮词",
        "author": "李沇",
        "content": "犬咬天关闭，彩童呼僊吏。\n一封红篆书，为奏尘寰事。\n八极鳌柱倾，四溟龙鬣沸。\n长庚冷有芒，文曲澹无气。\n乌轮不再中，黄沙瘗腥鬼。\n请帝命真官，临云启金匮。\n方与清华宫，重正紫极位。\n旷古雨露恩，安得惜沾施。\n生人血欲尽，搀抢无饱意。",
        "dynasty": "唐",
        "collection_info": null
    },
    {
        "uuid": "756bd4a72907824827424a8cc245164d",
        "title": "巫山高",
        "author": "李沇",
        "content": "抉天心，开地脉，俘动凌霄拂蓝碧。\n襄王端眸望不极，似睹瑶姬长叹息。\n巫妆不治独西望，暗泣红蕉抱云帐。\n君王妬妾梦荆宫，虚把金泥印仙掌。\n江涛迅激如相助，十二狞龙怒行雨。\n昆崙谩有通天路，九峰正在天低处。",
        "dynasty": "唐",
        "collection_info": null
    },
    {
        "uuid": "01b3b875912fac9a0d33eca8d1194cb0",
        "title": "梦仙谣",
        "author": "李沇",
        "content": "海宫蹙浪收残月，挈壶掌事传更歇。\n银蟾半坠恨流咽，六鰲披月撼蓬阙。\n九炁真翁骑白犀，临池静听雌蛟啼。\n桂花浥露曙香冷，八窗玉朗惊晨鸡。\n裁纱翦罗贴丹凤，腻霞远闭瑶山梦。\n露干欲醉芙蕖塘，迴首驱云朝正阳。",
        "dynasty": "唐",
        "collection_info": null
    },
    {
        "uuid": "96f8e61a03d83f616c1866377be6fc20",
        "title": "秋霖歌",
        "author": "李沇",
        "content": "西方龙儿口犹乳，初解驱云学行雨。\n纵恣羣阴驾老虬，勺水蹄涔尽奔注。\n叶破苔黄未休滴，腻光透长狂莎色。\n恨无长劒一千仞，划断顽云看晴碧。",
        "dynasty": "唐",
        "collection_info": null
    },
    {
        "uuid": "fec969a3bb6fa4d7a35c72a4c9cc0228",
        "title": "方响歌",
        "author": "李沇",
        "content": "敲金扣石声相凌，遥空冷静天正澄。\n宝缾下井辘轳急，小娃弄索伤清冰。\n穿丝透管音未歇，迴风绕指惊泉咽。\n季伦怒击珊瑚摧，灵芸整鬓步摇折。\n十六叶中侵素光，寒玲震月杂佩珰。\n云和不觉罢余怨，莲峰一夜啼琴姜。\n急节写商商恨促，秦愁越调逡巡足。\n梦入仙楼戛残曲，飞霜棱棱上秋玉。",
        "dynasty": "唐",
        "collection_info": null
    },
    {
        "uuid": "9badfb9eb85f4cc1ae627d1233a4841e",
        "title": "薄命妾",
        "author": "卢汝弼",
        "content": "君恩已断尽成空，追想娇欢恨莫穷。\n长为蕣花光晓日，谁知团扇送秋风。\n黄金买赋心徒切，清路飞尘信莫通。\n闲凭玉栏思旧事，几回春暮泣残红。",
        "dynasty": "唐",
        "collection_info": null
    },
    {
        "uuid": "529f463945d3d7af66be8272a5b83fa3",
        "title": "秋夕寓居精舍书事",
        "author": "卢汝弼",
        "content": "叶满苔阶杵满城，此中多恨恨难平。\n疎檐看织蟏蛸网，暗隙愁听蟋蟀声。\n醉卧欲抛羁客思，梦归偏动故乡情。\n觉来独步长廊下，半夜西风吹月明。",
        "dynasty": "唐",
        "collection_info": null
    },
    {
        "uuid": "339dc0c9a2dddc2a8feaf8a1cfd183e8",
        "title": "闻雁",
        "author": "卢汝弼",
        "content": "秋风萧瑟静埃氛，边雁迎风响咽羣。\n瀚海应嫌霜下早，湘川偏爱草初熏。\n芦洲宿处依沙岸，榆塞飞时度晚云。\n何处最添羁客恨，竹窗残月酒醒闻。",
        "dynasty": "唐",
        "collection_info": null
    },
    {
        "uuid": "40d685452e49060a0d24601f2b845c84",
        "title": "鸳鸯",
        "author": "卢汝弼",
        "content": "双浮双浴傍苔矶，蓼浦兰皋绣帐帏。\n长羡鹭鸶能洁白，不随鸂鶒鬬毛衣。\n霞侵绿渚香衾暖，楼倚青云殿瓦飞。\n应笑随阳沙漠雁，洞庭烟暖又思归。",
        "dynasty": "唐",
        "collection_info": null
    },
    {
        "uuid": "79a324ceac057e77052959e5e332aaee",
        "title": "和李秀才边庭四时怨 一",
        "author": "卢汝弼",
        "content": "春风昨夜到榆关，故国烟花想已残。\n少妇不知归不得，朝朝应上望夫山。",
        "dynasty": "唐",
        "collection_info": null
    },
    {
        "uuid": "fd811dfe34ade40da1d2d47b8cfede03",
        "title": "和李秀才边庭四时怨 二",
        "author": "卢汝弼",
        "content": "卢龙塞外草初肥，雁乳平芜晓不飞。\n乡国近来音信断，至今犹自着寒衣。",
        "dynasty": "唐",
        "collection_info": null
    },
    {
        "uuid": "021ac25efad795eeeb986c13819909f0",
        "title": "和李秀才边庭四时怨 三",
        "author": "卢汝弼",
        "content": "八月霜飞柳半黄，蓬根吹断雁南翔。\n陇头流水关山月，泣上龙堆望故乡。",
        "dynasty": "唐",
        "collection_info": null
    },
    {
        "uuid": "ee3c956f2659841169f32f53242197aa",
        "title": "和李秀才边庭四时怨 四",
        "author": "卢汝弼",
        "content": "朔风吹雪透刀瘢，饮马长城窟更寒。\n半夜火来知有敌，一时齐保贺兰山。",
        "dynasty": "唐",
        "collection_info": null
    },
    {
        "uuid": "fdbd18801d9c1693b0c85b84f37aa2d9",
        "title": "山居即事二首 一",
        "author": "陆希声",
        "content": "君山苍翠接青冥，东走洮湖上洞庭。\n茅屋向阳梳白髮，竹窓深夜诵丹经。\n涌泉回泬鱼龙气，怪石惊腾鸟兽形。\n为问前时金马客，此焉还作少微星。",
        "dynasty": "唐",
        "collection_info": null
    },
    {
        "uuid": "38d7b2cb34eba8c6fd6bc1d3b58e7af0",
        "title": "山居即事二首 二",
        "author": "陆希声",
        "content": "不是幽栖矫性灵，从来无意在羶腥。\n满川风物供高枕，四合云山借画屏。\n五鹿归来惊岳岳，孤鸿飞去入冥冥。\n君阳遁叟何为乐，一炷清香两卷经。",
        "dynasty": "唐",
        "collection_info": null
    },
    {
        "uuid": "65db47b73d88905c69e2bbc360864d0a",
        "title": "阳羡杂咏十九首 苦竹径",
        "author": "陆希声",
        "content": "山前无数碧琅玕，一径清森五月寒。\n世上何人怜苦节，应须细问子猷看。",
        "dynasty": "唐",
        "collection_info": null
    },
    {
        "uuid": "dd52f2ad7b07976e777689d0ec97c0ba",
        "title": "阳羡杂咏十九首 梅花坞",
        "author": "陆希声",
        "content": "冻蘂凝香色艳新，小山深坞伴幽人。\n知君有意凌寒色，羞共千花一样春。",
        "dynasty": "唐",
        "collection_info": null
    },
    {
        "uuid": "3da94bdc9ce3a5b15aaf82f56e56b1a6",
        "title": "阳羡杂咏十九首 石兕台",
        "author": "陆希声",
        "content": "大河波浪激潼关，青兕胡为伏此山。\n遥想楚王云梦泽，蜺旌羽盖定空还。",
        "dynasty": "唐",
        "collection_info": null
    },
    {
        "uuid": "0b0eaf2bade7f1ea3e43aa760dff4b27",
        "title": "阳羡杂咏十九首 讲易台",
        "author": "陆希声",
        "content": "年逾知命志尤坚，独向青山更绝编。\n天下有山山有水，养蒙肥遯正翛然。",
        "dynasty": "唐",
        "collection_info": null
    },
    {
        "uuid": "504a28833416e4df323cd3002ee0705c",
        "title": "阳羡杂咏十九首 观鱼亭",
        "author": "陆希声",
        "content": "惠施徒自学多方，谩说观鱼理未长。\n不得庄生濠上旨，江湖何以见相忘。",
        "dynasty": "唐",
        "collection_info": null
    },
    {
        "uuid": "de8c100361952e80e3986b81944dc0f5",
        "title": "阳羡杂咏十九首 绿云亭",
        "author": "陆希声",
        "content": "六月清凉绿树阴，小亭高卧涤烦襟。\n羲皇向上何人到，永日时时弄素琴。",
        "dynasty": "唐",
        "collection_info": null
    },
    {
        "uuid": "2d73b50e40baca0f2885c8b91055d848",
        "title": "阳羡杂咏十九首 清辉堂",
        "author": "陆希声",
        "content": "野人心地本无机，为爱茅檐倚翠微。\n尽日尊前谁是客，秋山含水有清辉。",
        "dynasty": "唐",
        "collection_info": null
    },
    {
        "uuid": "7c136af7d9d627ab7b3d9cd23f617fba",
        "title": "阳羡杂咏十九首 观妙庵",
        "author": "陆希声",
        "content": "妙理难观旨甚深，欲知无欲是无心。\n茅庵不异人间世，河上真人自可寻。",
        "dynasty": "唐",
        "collection_info": null
    },
    {
        "uuid": "ab80beafc6e633fda3c68ccdc6fd14d8",
        "title": "阳羡杂咏十九首 西阳亭",
        "author": "陆希声",
        "content": "隔林残日照孤亭，玄[晏]先生酒未醒。\n入夜莫愁迷下路，昔人犹在逐流萤。",
        "dynasty": "唐",
        "collection_info": null
    },
    {
        "uuid": "9c5f027cf135b114ef58a794af732399",
        "title": "阳羡杂咏十九首 弄云亭",
        "author": "陆希声",
        "content": "自知无业致吾君，只向春山弄白云。\n已共此山私断当，不须转辙重移文。",
        "dynasty": "唐",
        "collection_info": null
    },
    {
        "uuid": "2b9fb7dcecc1769978e754df03b7c5de",
        "title": "阳羡杂咏十九首 伏龟堂",
        "author": "陆希声",
        "content": "盘崖蹙缩似灵龟，鬼谷先生隐遁时。\n不独卷怀经世志，白云流水是心期。",
        "dynasty": "唐",
        "collection_info": null
    },
    {
        "uuid": "14eb0989f3e470c1ad86ed9df9f60182",
        "title": "阳羡杂咏十九首 桃花谷",
        "author": "陆希声",
        "content": "君阳山下足春风，满谷仙桃照水红。\n何必武陵源上去，涧边好过落花中。",
        "dynasty": "唐",
        "collection_info": null
    },
    {
        "uuid": "093c4f65c6a4edd731dd1b6ba54bce0e",
        "title": "阳羡杂咏十九首 含桃圃",
        "author": "陆希声",
        "content": "小圃初晴风露光，含桃花发满山香。\n看花对酒心无事，倍觉春来白日长。",
        "dynasty": "唐",
        "collection_info": null
    },
    {
        "uuid": "94d93e66d08608418e5e7ee1c67a3135",
        "title": "阳羡杂咏十九首 茗坡",
        "author": "陆希声",
        "content": "二月山家谷雨天，半坡芳茗露华鲜。\n春醒酒病兼消渴，惜取新芽旋摘煎。",
        "dynasty": "唐",
        "collection_info": null
    },
    {
        "uuid": "2194d50b39d3f61df26e3158c145ac3c",
        "title": "阳羡杂咏十九首 松岭",
        "author": "陆希声",
        "content": "岭上青松手自栽，已能苍翠映莓苔。\n岁寒本是君家事，好送清风月下来。",
        "dynasty": "唐",
        "collection_info": null
    },
    {
        "uuid": "26418f7627a1daa1fd7e162644d615fe",
        "title": "阳羡杂咏十九首 桃溪",
        "author": "陆希声",
        "content": "芳草霏霏遍地齐，桃花脉脉自成溪。\n也知百舌多言语，任向春风尽意啼。",
        "dynasty": "唐",
        "collection_info": null
    },
    {
        "uuid": "f24954da5172bf043efa830a04f41ca0",
        "title": "阳羡杂咏十九首 李径",
        "author": "陆希声",
        "content": "一径秾芳万蘂攒，风吹雨打未摧残。\n怜君尽向高枝发，应为行人要整冠。",
        "dynasty": "唐",
        "collection_info": null
    },
    {
        "uuid": "52f0d59f1e8f61488e0ac7429e427d9d",
        "title": "阳羡杂咏十九首 鸿盘",
        "author": "陆希声",
        "content": "落落飞鸿渐始盘，青云起处剩须看。\n如今天路多矰缴，纵使衔芦去也难。",
        "dynasty": "唐",
        "collection_info": null
    },
    {
        "uuid": "9ea55885f36a1ec2c121105e43ccbae8",
        "title": "阳羡杂咏十九首 偃月岭",
        "author": "陆希声",
        "content": "山岭依稀偃月形，数层倚石迭空青。\n几迴雪夜寒光积，直似金光照户庭。",
        "dynasty": "唐",
        "collection_info": null
    },
    {
        "uuid": "efb19519fc48023203f72862498c3bd9",
        "title": "寄{巩/言}光上人",
        "author": "陆希声",
        "content": "笔下龙蛇似有神，天池雷雨变逡巡。\n寄言昔日不龟手，应念江头洴澼人。",
        "dynasty": "唐",
        "collection_info": null
    },
    {
        "uuid": "d6d8cdcad5260c620f0356e1f6e77596",
        "title": "喜杜荀鹤及第",
        "author": "李昭象",
        "content": "深岩贫復病，榜到见君名。\n贫病浑如失，山川顿觉清。\n一春新酒兴，四海旧诗声。\n日使能吟者，西来步步轻。",
        "dynasty": "唐",
        "collection_info": null
    },
    {
        "uuid": "2dbeb116c2c8a64652c38a81a2cd6a44",
        "title": "赴举出山留寄山居郑参军",
        "author": "李昭象",
        "content": "还如费冠卿，向此振高名。\n肯羡鱼鬚美，长夸鹤氅轻。\n理琴寒指倦，试药黑髭生。\n时泰难云卧，随看急诏行。",
        "dynasty": "唐",
        "collection_info": null
    },
    {
        "uuid": "c8615c350233392b244420e051bff5d7",
        "title": "题顾正字溪居",
        "author": "李昭象",
        "content": "高敞吟轩近钓湾，尘中来似出人间。\n若教明月休生桂，应得危时共掩关。\n春酒夜棊难放客，短篱疎竹不遮山。\n莫夸恬淡胜荣禄，雁引行高未许闲。",
        "dynasty": "唐",
        "collection_info": null
    },
    {
        "uuid": "90185a34606bf055b49aed43be575041",
        "title": "寄献山中顾公员外",
        "author": "李昭象",
        "content": "抽却朝簪着钓蓑，近来声迹转巍峩。\n祥麟避网虽山野，丹凤衔书即薜萝。\n乍隐文章情更逸，久闲经济术翻多。\n深惭未副吹嘘力，竟困风埃争奈何。",
        "dynasty": "唐",
        "collection_info": null
    },
    {
        "uuid": "c986c4720b57616f624972ebafedc21c",
        "title": "山中寄崔谏议",
        "author": "李昭象",
        "content": "半生猨鸟共山居，吟月吟风两鬓疎。\n新句未尝忘教化，上才争忍不吹嘘。\n全家欲去干戈后，大国中兴礼乐初。\n从此升腾休说命，秪希公道数封书。",
        "dynasty": "唐",
        "collection_info": null
    },
    {
        "uuid": "5ee8603ffbbeb8975e56cbbc38e4d63a",
        "title": "学仙词寄顾云",
        "author": "李昭象",
        "content": "记得初传九转方，碧云峰下祝虚皇。\n丹砂未熟心徒切，白日难留鬓欲苍。\n无路洞天寻穆满，有时人世美刘郎。\n仙人恩重何由报，焚尽星坛午夜香。",
        "dynasty": "唐",
        "collection_info": null
    },
    {
        "uuid": "fb56d8faec483f2abdd5dce85f5e3fc9",
        "title": "寄尉迟侍御",
        "author": "李昭象",
        "content": "我眠青嶂弄澄潭，君戴貂蝉白玉篸。\n应向谢公楼上望，九华山色在西南。",
        "dynasty": "唐",
        "collection_info": null
    },
    {
        "uuid": "c40e7cdc0333cd6106ea7a65711c1fa8",
        "title": "招西洞道者",
        "author": "李昭象",
        "content": "危峰抹黛夹晴川，树簇红英草碧烟。\n樵客云僧两无事，此中堪去觅灵仙。",
        "dynasty": "唐",
        "collection_info": null
    },
    {
        "uuid": "18eea09be88ed999831bde5418252908",
        "title": "句",
        "author": "李昭象",
        "content": "投文得仕而今少，佩印还家古所荣。",
        "dynasty": "唐",
        "collection_info": null
    },
    {
        "uuid": "a13679cba74d8f763f5b42c7d714a745",
        "title": "夏雨",
        "author": "王驾",
        "content": "非惟消旱暑，且喜救生民。\n天地如蒸湿，园林似却春。\n洗风清枕簟，换夜失埃尘。\n又作丰年望，田夫笑向人。",
        "dynasty": "唐",
        "collection_info": null
    },
    {
        "uuid": "1e152fe9111487e11dc4084e02e174ed",
        "title": "古意",
        "author": "王驾",
        "content": "夫戍萧关妾在吴，西风吹妾妾忧夫。\n一行书信千行泪，寒到君边衣到无。",
        "dynasty": "唐",
        "collection_info": null
    },
    {
        "uuid": "5d2e56b887f0926471e8b061f19bc07d",
        "title": "社日",
        "author": "王驾",
        "content": "鹅湖山下稻粱肥，豚栅鸡栖半掩扉。\n桑柘影斜春社散，家家扶得醉人归。",
        "dynasty": "唐",
        "collection_info": null
    },
    {
        "uuid": "262ee9c0af2c218480c583495d0ff4df",
        "title": "雨晴",
        "author": "王驾",
        "content": "雨前初见花间蘂，雨后兼无叶裏花。\n蛱蝶飞来过墻去，却疑春色在邻家。",
        "dynasty": "唐",
        "collection_info": null
    },
    {
        "uuid": "9fe21640bc15fd2e6948b612446ced26",
        "title": "乱后曲江",
        "author": "王驾",
        "content": "忆昔争游曲水滨，未春长有探春人。\n游春人尽空池在，直至春深不似春。",
        "dynasty": "唐",
        "collection_info": null
    },
    {
        "uuid": "d5d0484154bd683af1804f6d06437a68",
        "title": "过故友居",
        "author": "王驾",
        "content": "邻笛寒吹日落初，旧居今已别人居。\n乱来儿侄皆分散，惆怅僧房认得书。",
        "dynasty": "唐",
        "collection_info": null
    },
    {
        "uuid": "9912ea22f9af3a635a10001233a8712e",
        "title": "上裴侍郎",
        "author": "王涣",
        "content": "青衿七十牓三年，建礼含香次第迁。\n珠彩下连星错落，桂花曾对月婵娟。\n玉经磨琢多成器，剑拔沈埋更倚天。\n应念衔恩最深者，春来为寿拜尊前。",
        "dynasty": "唐",
        "collection_info": null
    },
    {
        "uuid": "7a0da8df69bde82ec94fb2a378b7a765",
        "title": "悼亡",
        "author": "王涣",
        "content": "春来得病夏来加，深掩粧窗卧碧纱。\n为怯暗藏秦女扇，怕惊愁度阿香车。\n腰肢暗想风欺柳，粉态难忘露洗花。\n今日青门葬君处，乱蝉衰草夕阳斜。",
        "dynasty": "唐",
        "collection_info": null
    },
    {
        "uuid": "d800740d287ce9940fabb9e46c4de5bb",
        "title": "惆怅诗十二首 一",
        "author": "王涣",
        "content": "八蚕薄絮鸳鸯绮，半夜佳期并枕眠。\n钟动红娘唤归去，对人匀泪拾金钿。",
        "dynasty": "唐",
        "collection_info": null
    },
    {
        "uuid": "c44e5309ec19fba3aa1257fd563aead4",
        "title": "惆怅诗十二首 二",
        "author": "王涣",
        "content": "李夫人病已经秋，汉武看来不举头。\n得所浓华销歇尽，楚魂湘血一生休。",
        "dynasty": "唐",
        "collection_info": null
    },
    {
        "uuid": "a37d4029d99b5610b81c840c9ffe4b12",
        "title": "惆怅诗十二首 三",
        "author": "王涣",
        "content": "谢家池馆花笼月，萧寺房廊竹飐风。\n夜半酒醒凭槛立，所思多在别离中。",
        "dynasty": "唐",
        "collection_info": null
    },
    {
        "uuid": "3c450c938b8ec6449d035586d22f58dc",
        "title": "惆怅诗十二首 四",
        "author": "王涣",
        "content": "隋师战舰欲亡陈，国破应难保此身。\n诀别徐郎泪如雨，镜鸾分后属何人。",
        "dynasty": "唐",
        "collection_info": null
    },
    {
        "uuid": "cc28861fc0601d40dec22fe55373b106",
        "title": "惆怅诗十二首 五",
        "author": "王涣",
        "content": "七夕琼筵随事陈，兼花连蔕共伤神。\n蜀王殿裏三更月，不见骊山私语人。",
        "dynasty": "唐",
        "collection_info": null
    },
    {
        "uuid": "5049c2a439d4b54d914e16dc83494165",
        "title": "惆怅诗十二首 六",
        "author": "王涣",
        "content": "夜寒春病不胜怀，玉瘦花啼万事乖。\n薄倖檀郎断芳信，惊嗟犹梦合欢鞋。",
        "dynasty": "唐",
        "collection_info": null
    },
    {
        "uuid": "c20c43b3a883219d0d3b4cc45d78a60b",
        "title": "惆怅诗十二首 七",
        "author": "王涣",
        "content": "呜咽离声管吹秋，妾身今日为君休。\n齐奴不说平生事，忍看花枝谢玉楼。",
        "dynasty": "唐",
        "collection_info": null
    },
    {
        "uuid": "d50baebb17051baf1a211f990503a631",
        "title": "惆怅诗十二首 八",
        "author": "王涣",
        "content": "青丝一绺堕云鬟，金翦刀鸣不忍看。\n持谢君王寄幽怨，可能从此住人间。",
        "dynasty": "唐",
        "collection_info": null
    },
    {
        "uuid": "7f6952b2cd2cdc4ab37ba81a8cd44568",
        "title": "惆怅诗十二首 九",
        "author": "王涣",
        "content": "陈宫兴废事难期，三阁空余绿草基。\n狎客沦亡丽华死，他年江令独来时。",
        "dynasty": "唐",
        "collection_info": null
    },
    {
        "uuid": "c0ace368f9852f0c04c062468d2e6901",
        "title": "惆怅诗十二首 十",
        "author": "王涣",
        "content": "晨肇重来路已迷，碧桃花谢武陵溪。\n仙山目断无寻处，流水潺湲日渐西。",
        "dynasty": "唐",
        "collection_info": null
    },
    {
        "uuid": "9961dd35a125180751331f3a83c1ac40",
        "title": "惆怅诗十二首 十一",
        "author": "王涣",
        "content": "少卿降北子卿还，朔野离觞惨别颜。\n却到茂陵唯一恸，节毛零落鬓毛斑。",
        "dynasty": "唐",
        "collection_info": null
    },
    {
        "uuid": "b6cd8f8b5a446b184bdf80d20770e386",
        "title": "惆怅诗十二首 十二",
        "author": "王涣",
        "content": "梦裏分明入汉宫，觉来灯背锦屏空。\n紫台月落关山晓，肠断君恩信画工。",
        "dynasty": "唐",
        "collection_info": null
    },
    {
        "uuid": "21d9d69e14b282314ddf81af7fa891db",
        "title": "江上雨",
        "author": "戴司颜",
        "content": "非不欲前去，此情非自由。\n星辰照何处，风雨送凉秋。\n寒锁空江梦，声随黄叶愁。\n萧萧犹未已，早晚去苹洲。",
        "dynasty": "唐",
        "collection_info": null
    },
    {
        "uuid": "ce224222b102090067d35762d3aa6c45",
        "title": "塞上",
        "author": "戴司颜",
        "content": "空蹟昼苍茫，沙腥古战场。\n逢春多霰雪，生计在牛羊。\n冷角吹乡泪，干榆落梦床。\n从来山水客，谁谓到渔阳。",
        "dynasty": "唐",
        "collection_info": null
    },
    {
        "uuid": "6809f9925a23f361512f5650d11abe2b",
        "title": "句",
        "author": "戴司颜",
        "content": "远来朝凤阙，归去恋元侯。",
        "dynasty": "唐",
        "collection_info": null
    },
    {
        "uuid": "efa0f7a1b3515a284bd484771686a1ff",
        "title": "投谢钱武肃",
        "author": "吴仁璧",
        "content": "东门上相好知音，数尽台前郭隗金。\n累重虽然容食椹，力微无计报焚林。\n弊貂不称芙蓉幕，衰朽仍惭玳瑁簪。\n十里溪光一山月，可堪从此负归心。",
        "dynasty": "唐",
        "collection_info": null
    },
    {
        "uuid": "34813d7e705bf173446317c0093ff50d",
        "title": "客路",
        "author": "吴仁璧",
        "content": "人寰急景如波委，客路浮云似盖轻。\n回首故山天外碧，十年无计却归耕。",
        "dynasty": "唐",
        "collection_info": null
    },
    {
        "uuid": "f5d93d7b869e49ad0c17bd3ecc266bf7",
        "title": "南徐题友人郊居",
        "author": "吴仁璧",
        "content": "门前樵径连江寺，岸下渔矶繫海槎。\n待到秋深好时节，与君长醉隐侯家。",
        "dynasty": "唐",
        "collection_info": null
    },
    {
        "uuid": "0acbd78615ef3fb2c759f52e160dde99",
        "title": "读度人经寄郑仁表",
        "author": "吴仁璧",
        "content": "身虽一旦尘中老，名拟三清会裏题。\n二午九斋余日在，请君相伴醉如泥。",
        "dynasty": "唐",
        "collection_info": null
    },
    {
        "uuid": "3f2b0bc2638921487738f5d94152673d",
        "title": "秋日听僧弹琴",
        "author": "吴仁璧",
        "content": "金徽玉轸韵泠然，言下浮生指下泉。\n恰称秋风西北起，一时吹入碧湘烟。",
        "dynasty": "唐",
        "collection_info": null
    },
    {
        "uuid": "54df49633d554b47f5bbf924fd1a69ae",
        "title": "贾谊",
        "author": "吴仁璧",
        "content": "扶持一疏满遗编，汉陛前头正少年。\n谁道恃才轻绛灌，却将惆怅弔湘川。",
        "dynasty": "唐",
        "collection_info": null
    },
    {
        "uuid": "c1f39888778ca4b23672b400b38364ec",
        "title": "春雪",
        "author": "吴仁璧",
        "content": "雪霁凝光入坐寒，天明犹自卧袁安。\n貂裘穿后鹤氅敝，自此风流不足看。",
        "dynasty": "唐",
        "collection_info": null
    },
    {
        "uuid": "7ac114534c99d4a6aebbd313aa48cf51",
        "title": "衰柳",
        "author": "吴仁璧",
        "content": "金风渐利露珠团，广陌长堤黛色残。\n水殿狂游隋炀帝，一千余里可堪看。",
        "dynasty": "唐",
        "collection_info": null
    },
    {
        "uuid": "5ba53ddc603ba6a6ed8f0ae23dbcd93f",
        "title": "凤仙花",
        "author": "吴仁璧",
        "content": "香红嫩绿正开时，冷蝶饥蜂两不知。\n此际最宜何处看，朝阳初上碧梧枝。",
        "dynasty": "唐",
        "collection_info": null
    },
    {
        "uuid": "0fb5177596a360399eef0a2774724a9c",
        "title": "金钱花",
        "author": "吴仁璧",
        "content": "浅绛浓香几朵匀，日镕金铸万家新。\n堪疑刘宠遗芳在，不许山阴父老贫。",
        "dynasty": "唐",
        "collection_info": null
    },
    {
        "uuid": "bf533c48d09767ee28678c6635fc0d8d",
        "title": "钱塘鹤",
        "author": "吴仁璧",
        "content": "人间路霭青天半，鳌岫云生碧海涯。\n虽抱雕笼密扃钥，可能长在叔伦家。",
        "dynasty": "唐",
        "collection_info": null
    },
    {
        "uuid": "4e3d8d1ec11d996ab9f4c4fe10fb08ad",
        "title": "句",
        "author": "吴仁璧",
        "content": "为惜苔钱妨换砌，因怜山色旋开尊。\n高阁烟霞禅客睡，满城尘土世人忙。\n五龙金角向星斗，三洞玉音愁鬼神。\n蒲草薄裁连蒂白，臙脂浓染半葩红。",
        "dynasty": "唐",
        "collection_info": null
    },
    {
        "uuid": "9b909a6ea112d7aac68eb940ad190c8d",
        "title": "奉试麦垄多秀色",
        "author": "汪极",
        "content": "南陌生岐穗，农家乐事多。\n塍畦交茂绿，苗实际清和。\n日布玲珑影，风翻浩荡波。\n来牟知帝力，含哺有衢歌。",
        "dynasty": "唐",
        "collection_info": null
    },
    {
        "uuid": "bf09b3191e4126769579fd9324448dec",
        "title": "下第戏状元崔昭纬",
        "author": "张曙",
        "content": "千里江山陪骥尾，五更风水失龙鳞。\n昨夜浣花溪上雨，绿杨芳草为何人。",
        "dynasty": "唐",
        "collection_info": null
    },
    {
        "uuid": "fcf467755e11522c4977d200e5fb1a63",
        "title": "赠天台王处士",
        "author": "林嵩",
        "content": "深隐天台不记秋，琴台长别一何愁。\n茶烟岩外云初起，新月潭心钓未收。\n映宇异花丛发好，穿松孤鹤一声幽。\n赤城不掩高宗梦，宁久悬冠枕瀑流。",
        "dynasty": "唐",
        "collection_info": null
    },
    {
        "uuid": "291acabd4f22896f5d3614b56f0c527e",
        "title": "访道者不遇",
        "author": "杜荀鹤",
        "content": "寂寂白云门，寻真不遇真。\n祗应松上鹤，便是洞中人。\n药圃花香异，沙泉鹿迹新。\n题诗留姓字，他日此相亲。",
        "dynasty": "唐",
        "collection_info": null
    },
    {
        "uuid": "95b32e953fa657783af940b58a74f5ac",
        "title": "送人游吴",
        "author": "杜荀鹤",
        "content": "君到姑苏见，人家尽枕河。\n古宫闲地少，水港小桥多。\n夜市卖菱藕，春船载绮罗。\n遥知未眠月，乡思在渔歌。",
        "dynasty": "唐",
        "collection_info": null
    },
    {
        "uuid": "822c72347d2824e1699406f138a6fde0",
        "title": "送陈昈归麻川",
        "author": "杜荀鹤",
        "content": "麻川清见底，似入武陵溪。\n两岸山相向，三春鸟乱啼。\n酒旗和柳动，僧屋与云齐。\n即此吾乡路，怀君梦不迷。",
        "dynasty": "唐",
        "collection_info": null
    },
    {
        "uuid": "60da66ccfe7baaeceb398e61991f04f3",
        "title": "出山",
        "author": "杜荀鹤",
        "content": "病眼看春牓，文场公道开。\n朋人登第尽，白髮出山来。\n处世曾无过，惟天合是媒。\n长安不觉远，期遂一名迴。",
        "dynasty": "唐",
        "collection_info": null
    },
    {
        "uuid": "1bae8001661c53d2d4b23192e38aeffb",
        "title": "浙中逢诗友",
        "author": "杜荀鹤",
        "content": "到处有同人，多为赋与文。\n诗中难得友，湖畔喜逢君。\n冻把城根雪，风开岳面云。\n苦吟吟不足，争忍话离羣。",
        "dynasty": "唐",
        "collection_info": null
    },
    {
        "uuid": "acf4ef57fb1fef3c5d50b7d6cc9cd111",
        "title": "送友游吴越",
        "author": "杜荀鹤",
        "content": "去越从吴过，吴疆与越连。\n有园多种橘，无水不生莲。\n夜市桥边火，春风寺外船。\n此中偏重客，君去必经年。",
        "dynasty": "唐",
        "collection_info": null
    },
    {
        "uuid": "93cbd46cfe1f2dc62a9be24a5d11a197",
        "title": "出常山界使回有寄",
        "author": "杜荀鹤",
        "content": "自小即南北，未如今日离。\n封疆初尽处，人使却回时。\n开口有所忌，此心无以为。\n行行復垂泪，不称是男儿。",
        "dynasty": "唐",
        "collection_info": null
    },
    {
        "uuid": "f44596262cbfb47aeaca48b6d9ea5699",
        "title": "经废宅",
        "author": "杜荀鹤",
        "content": "人生当贵盛，修德可延之。\n不虑有今日，争教无破时。\n藓斑题字壁，花发带巢枝。\n何况蒿原上，荒坟与折碑。",
        "dynasty": "唐",
        "collection_info": null
    },
    {
        "uuid": "630ebab84d8645583fc51c4291e214cc",
        "title": "登天台寺",
        "author": "杜荀鹤",
        "content": "一到天台寺，高低景旋生。\n共僧岩上坐，见客海边行。\n野色人耕破，山根浪打鸣。\n忙时向闲处，不觉有闲情。",
        "dynasty": "唐",
        "collection_info": null
    },
    {
        "uuid": "81524b70e0d521c8373b14f261b54852",
        "title": "途中春",
        "author": "杜荀鹤",
        "content": "马上览春色，丈夫惭泪垂。\n一生看却老，五字未逢知。\n酒力不能久，愁根无可医。\n明年到今日，公道与谁期。",
        "dynasty": "唐",
        "collection_info": null
    },
    {
        "uuid": "67c11989246af7c0c1ec828299944a51",
        "title": "入关历阳道中却寄舍弟",
        "author": "杜荀鹤",
        "content": "求名日苦辛，日望日荣亲。\n落叶山中路，秋霖马上人。\n晨昏知汝道，诗酒卫吾身。\n自笑抛麋鹿，长安拟醉春。",
        "dynasty": "唐",
        "collection_info": null
    },
    {
        "uuid": "636996e1fe0dc7b1c8d8b82e62ee526d",
        "title": "赠欧阳明府",
        "author": "杜荀鹤",
        "content": "贤宰宰斯邑，政闻闾里间。\n都缘民讼少，长觉吏徒闲。\n帆落樽前浦，钟鸣枕上山。\n回舟却惆怅，数宿钓鱼湾。",
        "dynasty": "唐",
        "collection_info": null
    },
    {
        "uuid": "ff539c3f2d2ccc3b262f2ea0796cde6a",
        "title": "赠临上人",
        "author": "杜荀鹤",
        "content": "不计禅兼律，终须入悟门。\n解空非有自，所得是无言。\n眼豁浮生梦，心澄大道源。\n今来习师者，多鏁教中猿。",
        "dynasty": "唐",
        "collection_info": null
    },
    {
        "uuid": "19e0ba7b64425b2446e55786fb0a4302",
        "title": "题战岛僧居",
        "author": "杜荀鹤",
        "content": "师爱无尘地，江心岛上居。\n接船求化惯，登陆赴斋疎。\n载士春栽树，抛生日餧鱼。\n入云萧帝寺，毕竟欲何如。",
        "dynasty": "唐",
        "collection_info": null
    },
    {
        "uuid": "efdca303ccc7822611c7ad53d1c58419",
        "title": "别衡州牧",
        "author": "杜荀鹤",
        "content": "朝别使君门，暮投江上村。\n从来无旧分，临去望何恩。\n行计自不定，此心谁与论。\n秋猿叫寒月，祗欲断人魂。",
        "dynasty": "唐",
        "collection_info": null
    },
    {
        "uuid": "7e9c79b95dd56553e1a8c60b897377ba",
        "title": "送人游江南",
        "author": "杜荀鹤",
        "content": "满酌劝君酒，劝君君莫辞。\n能禁几度别，即到白头时。\n晚岫无云蔽，春帆有燕随。\n男儿两行泪，不欲等闲垂。",
        "dynasty": "唐",
        "collection_info": null
    },
    {
        "uuid": "4de11f5ab3aa99e6469ac32ec09b936f",
        "title": "读友人诗卷",
        "author": "杜荀鹤",
        "content": "冰齿味瑶轴，祗应神鬼知。\n坐当羣静后，吟到月沈时。\n雪峡猿声健，风柽鹤立危。\n篇篇一字字，谁復更言诗。",
        "dynasty": "唐",
        "collection_info": null
    },
    {
        "uuid": "14b9ec449c590db96a0e1f3afdceafd0",
        "title": "寄从叔",
        "author": "杜荀鹤",
        "content": "三族不当路，长年犹布衣。\n苦吟天与性，直道世将非。\n雁夜愁痴坐，渔乡老忆归。\n为儒皆可立，自是拙时机。",
        "dynasty": "唐",
        "collection_info": null
    },
    {
        "uuid": "637237fe9e19c44c8f420912e62c25e7",
        "title": "寄李溥",
        "author": "杜荀鹤",
        "content": "如我如君者，不妨身晚成。\n但从时辈笑，自得古人情。\n共莫更初志，俱期立后名。\n男儿且如此，何用叹平生。",
        "dynasty": "唐",
        "collection_info": null
    },
    {
        "uuid": "37e713ba7e484b777b1275a44a3d0a14",
        "title": "郊居即事投李给事",
        "author": "杜荀鹤",
        "content": "无禄奉晨昏，闲居几度春。\n江湖苦吟士，天地最穷人。\n书劒同三友，蓬蒿外四邻。\n相知不相荐，何以自谋身。",
        "dynasty": "唐",
        "collection_info": null
    },
    {
        "uuid": "a4613232de0ad0f23bba0352e2d3a04b",
        "title": "寄诗友",
        "author": "杜荀鹤",
        "content": "别来春又春，相忆喜相亲。\n与我为同志，如君能几人。\n何时吟得力，渐老事关身。\n惟有前溪水，年年濯客尘。",
        "dynasty": "唐",
        "collection_info": null
    },
    {
        "uuid": "e2ed984d55a280ed482ad6bab7b3ab08",
        "title": "题田翁家",
        "author": "杜荀鹤",
        "content": "田翁真快活，婚嫁不离村。\n州县供输罢，追随鼓笛喧。\n盘飧同老少，家计共田园。\n自说身无事，应官有子孙。",
        "dynasty": "唐",
        "collection_info": null
    },
    {
        "uuid": "981d44bd247595e283353c63e8adfc38",
        "title": "长安冬日",
        "author": "杜荀鹤",
        "content": "近腊饶风雪，闲房冻坐时。\n书生教到此，天意转难知。\n吟苦猿三叫，形枯柏一枝。\n还应公道在，未忍与山期。",
        "dynasty": "唐",
        "collection_info": null
    },
    {
        "uuid": "57132783bf421289f239ab7fac9f7ca5",
        "title": "霁后登唐兴寺水阁",
        "author": "杜荀鹤",
        "content": "一雨三秋色，萧条古寺间。\n无端登水阁，有处似家山。\n白日生新事，何时得暂闲。\n将知老僧意，未必恋松关。",
        "dynasty": "唐",
        "collection_info": null
    },
    {
        "uuid": "4db212ff47115b1b2412b898290807de",
        "title": "山中寄友人",
        "author": "杜荀鹤",
        "content": "深山多隙地，无力及耕桑。\n不是营生拙，都缘觅句忙。\n破窗风翳烛，穿屋月侵床。\n吾友应相笑，辛勤道未光。",
        "dynasty": "唐",
        "collection_info": null
    },
    {
        "uuid": "5e14aa618a4dede543aa8005dc302901",
        "title": "自述",
        "author": "杜荀鹤",
        "content": "四海欲行遍，不知终遇谁。\n用心常合道，出语或伤时。\n拟作闲人老，惭无识者嗤。\n如今已无计，祗得苦于诗。",
        "dynasty": "唐",
        "collection_info": null
    },
    {
        "uuid": "72ff7f4c20550b4f62db509d17fbc1ed",
        "title": "题江山寺",
        "author": "杜荀鹤",
        "content": "江上山头寺，景留吟客船。\n遍游销一日，重到是何年。\n沙鸟多翘足，岩僧半露肩。\n为诗多语涩，喜此得终篇。",
        "dynasty": "唐",
        "collection_info": null
    },
    {
        "uuid": "04fcd936a6e95e9ad9c8eb8b9ebbbfe6",
        "title": "秋日旅舍卧病呈所知",
        "author": "杜荀鹤",
        "content": "秋色上庭枝，愁怀切向谁。\n青云无势日，华髮有狂时。\n枕上闻风雨，江南繫别离。\n如何吟到此，此道不闻知。",
        "dynasty": "唐",
        "collection_info": null
    },
    {
        "uuid": "9131acc535b233889a63b1091e21d608",
        "title": "秋宿山馆",
        "author": "杜荀鹤",
        "content": "山馆坐待晓，夜长吟役神。\n斜风吹败叶，寒烛照愁人。\n蕴蓄天然性，浇讹世恶真。\n男儿出门志，不独为谋身。",
        "dynasty": "唐",
        "collection_info": null
    },
    {
        "uuid": "2e84195b5ebbba3587cc9a7a35c333dc",
        "title": "赠老僧",
        "author": "杜荀鹤",
        "content": "众僧尊夏腊，灵岳遍曾登。\n度水手中杖，行山溪畔藤。\n心空默是印，眉白雪为棱。\n自得巡方道，栖禅老未能。",
        "dynasty": "唐",
        "collection_info": null
    },
    {
        "uuid": "2d1639de85aacd15c874a2a87c7d3e70",
        "title": "别舍弟",
        "author": "杜荀鹤",
        "content": "欲住住不得，出门天气秋。\n惟知偷拭泪，不忍更回头。\n此日祗愁老，况身方远游。\n孤寒将五字，何以动诸侯。",
        "dynasty": "唐",
        "collection_info": null
    },
    {
        "uuid": "db55d395f9a09f951ac5c2cbb4c5d0d5",
        "title": "雪中别诗友",
        "author": "杜荀鹤",
        "content": "酒寒无小户，请满酌行杯。\n若待雪消去，自然春到来。\n出城人迹少，向暮鸟声哀。\n未遇应关命，侯门处处开。",
        "dynasty": "唐",
        "collection_info": null
    },
    {
        "uuid": "bdda56689e467e587813e2a889585aa7",
        "title": "题岳麓寺",
        "author": "杜荀鹤",
        "content": "一簇楚江山，江山胜此难。\n觅人来画取，到处得吟看。\n鹤隐松声尽，鱼沈槛影寒。\n自知心未了，闲话亦多端。",
        "dynasty": "唐",
        "collection_info": null
    },
    {
        "uuid": "9a55bc68e34c9d1980f655812c5d81a1",
        "title": "怀庐岳书斋",
        "author": "杜荀鹤",
        "content": "长忆在庐岳，免低尘土颜。\n煮茶窗底水，采药屋头山。\n是境皆游遍，谁人不羡闲。\n无何一名繫，引出白云间。",
        "dynasty": "唐",
        "collection_info": null
    },
    {
        "uuid": "4e06bebdfa217c70e4724aeeaae6a206",
        "title": "题唐兴寺小松",
        "author": "杜荀鹤",
        "content": "虽小天然别，难将众木同。\n侵僧半窗月，向客满襟风。\n枝拂行苔鹤，声分叫砌虫。\n如今未堪看，须是雪霜中。",
        "dynasty": "唐",
        "collection_info": null
    },
    {
        "uuid": "5bbee984fa27ebe09a41ad713416a951",
        "title": "与友人话别",
        "author": "杜荀鹤",
        "content": "客路行多少，干人无易颜。\n未成终老计，难致此身闲。\n月兔走入海，日乌飞出山。\n流年留不得，半在别离间。",
        "dynasty": "唐",
        "collection_info": null
    },
    {
        "uuid": "aa2024566c7c45804de0023bb14a5ee9",
        "title": "赠庐岳隐者",
        "author": "杜荀鹤",
        "content": "自见来如此，未尝离洞门。\n结茅遮雨雪，采药给晨昏。\n古树藤缠杀，春泉鹿过浑。\n悠悠无一事，不似属干坤。",
        "dynasty": "唐",
        "collection_info": null
    },
    {
        "uuid": "21a3dee4716e2d44e85d5bdc5efbec25",
        "title": "怀紫阁隐者",
        "author": "杜荀鹤",
        "content": "紫阁白云端，云中有地仙。\n未归蓬岛上，犹隐国门前。\n洞口人无迹，花阴鹿自眠。\n焚香赋诗罢，星月冷遥天。",
        "dynasty": "唐",
        "collection_info": null
    },
    {
        "uuid": "b3b2b155a779598fb08e2710df0e6a5c",
        "title": "题会上人院",
        "author": "杜荀鹤",
        "content": "鼓角城中寺，师居日得闲。\n必能行大道，何用在深山。\n破衲新添线，空门夜不关。\n心知与眼见，终取到无间。",
        "dynasty": "唐",
        "collection_info": null
    },
    {
        "uuid": "a17cafddcd1cf6c30fa300a4af1e587f",
        "title": "送黄补阙南迁",
        "author": "杜荀鹤",
        "content": "得罪非天意，分明谪去身。\n一心贪谏主，开口不防人。\n自古有迁客，何朝无直臣。\n喧然公论在，虽滞楚南春。",
        "dynasty": "唐",
        "collection_info": null
    },
    {
        "uuid": "5d5fbf7d5226b4c35e552f56594b0a6f",
        "title": "送宾贡登第后归海东",
        "author": "杜荀鹤",
        "content": "归捷中华第，登船鬓未丝。\n直应天上桂，别有海东枝。\n国界波穷处，乡心日出时。\n西风送君去，莫虑到家迟。",
        "dynasty": "唐",
        "collection_info": null
    },
    {
        "uuid": "c25e46a3926223561048a684a08e0fa7",
        "title": "近试投所知",
        "author": "杜荀鹤",
        "content": "白髮随梳落，吟怀说向谁。\n敢辞成事晚，自是出山迟。\n拟动如浮海，凡言似课诗。\n终身事知己，此外復何为。",
        "dynasty": "唐",
        "collection_info": null
    },
    {
        "uuid": "9a53b484cd14ff8d0fa9d27643d8c676",
        "title": "送友人牧江州",
        "author": "杜荀鹤",
        "content": "本国兵戈后，难官在此时。\n远分天子命，深要使君知。\n但遂生灵愿，当应雨露随。\n江山胜他郡，闲赋庾楼诗。",
        "dynasty": "唐",
        "collection_info": null
    },
    {
        "uuid": "660d57b22aef5573292a9e56c3c54312",
        "title": "辞座主侍郎",
        "author": "杜荀鹤",
        "content": "一饭尚怀感，况攀高桂枝。\n此恩无报处，故国远归时。\n祗恐兵戈隔，再趋门馆迟。\n茅堂拜亲后，特地泪双垂。",
        "dynasty": "唐",
        "collection_info": null
    },
    {
        "uuid": "fe2908971bc88fa482f8bd0fd940fbd5",
        "title": "别从叔",
        "author": "杜荀鹤",
        "content": "立马不忍上，醉醒天气寒。\n都缘在门易，直似别家难。\n世路既如此，客心须自宽。\n江村亦饥冻，争及问长安。",
        "dynasty": "唐",
        "collection_info": null
    },
    {
        "uuid": "98b28e7619dd9fe1aacbfc9c8b5b5d38",
        "title": "送人南游",
        "author": "杜荀鹤",
        "content": "凡游南国者，未有不蹉跎。\n到海路难尽，挂帆人更多。\n潮沙分象迹，花洞响蛮歌。\n纵有投文处，于君能几何。",
        "dynasty": "唐",
        "collection_info": null
    },
    {
        "uuid": "7ee5391edb1142493e30b9551d5ee515",
        "title": "经贾岛墓",
        "author": "杜荀鹤",
        "content": "谪宦自麻衣，衔冤至死时。\n山根三尺墓，人口数联诗。\n仙桂终无分，皇天似有私。\n暗松风雨夜，空使老猿悲。",
        "dynasty": "唐",
        "collection_info": null
    },
    {
        "uuid": "508efe8e2d1d22a218423238b2ec48b8",
        "title": "秋夜晚泊",
        "author": "杜荀鹤",
        "content": "一望一苍然，萧骚起暮天。\n远山横落日，归鸟度平川。\n家是去秋别，月当今夕圆。\n渔翁似相伴，彻晓苇丛边。",
        "dynasty": "唐",
        "collection_info": null
    },
    {
        "uuid": "f691f6f89c1493b8a599ec472067e261",
        "title": "送舍弟",
        "author": "杜荀鹤",
        "content": "我受羁栖惯，客情方细知。\n好看前路事，不比在家时。\n勉汝言须记，闻人善即师。\n旅中无废业，时作一篇诗。",
        "dynasty": "唐",
        "collection_info": null
    }
]