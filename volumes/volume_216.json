[
    {
        "uuid": "9974968f3036f2757705c84a6f224f33",
        "title": "五八叔席上咏江梅水仙",
        "author": "杜范",
        "content": "难兄冰雪姿，难弟金玉相。\n一夷与一惠，共此岁晚香。\n凌波孤山下，不染尘𡏖场。\n故山尚无恙，愈觉风味长。\n夜阑更秉烛，檐雪声锵锵。",
        "dynasty": "宋",
        "collection_info": null
    },
    {
        "uuid": "cb0aebd3b9c9452d5d52223485d8e5d9",
        "title": "雪中成十一韵",
        "author": "杜范",
        "content": "入冬多疠气，阳洩月令畅。\n隠雷声间作，万蛰惊塞向。\n数日凝重阴，云同寒威壮。\n飞琼遍天宇，色界铺宝藏。\n前此亦屡白，玉瑞此其创。\n缄运孰主张，一雪压千瘴。\n纷纷富家儿，羔酒醉金帐。\n谁思道丐者，双脚红玳样。\n顾我虽甚贫，可挟尚有纩。\n蚤起愿年丰，共饱拜天贶。\n天意然不然，独立为楚怆。",
        "dynasty": "宋",
        "collection_info": null
    },
    {
        "uuid": "56cdb2b8781fe4eed7257e7d66a383ec",
        "title": "园丁得二小花以献坐中属梅津龟翁赋之且以寄处静索词仍有白战寸铁之禁自非不吃烟火谁解作此架空生活处静词先至梅津诗继之皆清绝可味辄用梅津韵奉呈诸丈殆类痴人强绝粒未免又吃浆也一笑",
        "author": "杜范",
        "content": "岁功巧结束，物与七反丹。\n应嫌青女妒，摇落空人寰。\n耀钗云髻裏，点粉黛眉间。\n香色亦几何，小有即大还。\n艷阳费浮花，微阳惜真韵。\n月窟占奇芬，天根关大分。\n冰雪又催年，自此接新运。\n泰华与秋毫，巨细非定论。",
        "dynasty": "宋",
        "collection_info": null
    },
    {
        "uuid": "f765da7d99e0300350686961a33bcf33",
        "title": "耕甫弟寄示秋怀二章冗不能皆和次韵后章谩见爱助之意",
        "author": "杜范",
        "content": "杜曲传诗书，百年植门户。\n汝少秀而贤，中上期可语。\n胡然织锦机，未半已投杼。\n谢彼游冶徒，前功尚可补。\n堕身泥滓中，起秽实自取。\n细读玉汝章，此意可近古。\n凡物甘以坏，其成在坚苦。\n要须心自鞭，勿以言浪许。\n它时观厥成，一笑相尔汝。",
        "dynasty": "宋",
        "collection_info": null
    },
    {
        "uuid": "5f34109abe4a1188754741b31bc39709",
        "title": "中秋夜客退观月谩成",
        "author": "杜范",
        "content": "槛外不数丈，深窅藏丘壑。\n璧月悬中天，玉露下丛薄。\n尺水澄秋光，龟鱼共予乐。\n所乐亦伊何，饮水良自觉。\n恍若归故山，洒然谢羁络。\n明发将何之，尘埃又如昨。\n行也谁使之，有此一大错。\n幸保寸心在，举头问碧落。",
        "dynasty": "宋",
        "collection_info": null
    },
    {
        "uuid": "f916973f934b66f865239a7f9ce23bbd",
        "title": "书于立斋自戒併示诸子",
        "author": "杜范",
        "content": "晦以昭明德，怯以成勇功。\n用拙巧莫尚，持静动攸宗。\n惟柔养真刚，自下升高崇。\n虚可使实积，小乃与大通。\n守约博有归，味淡甘无穷。\n万里以是观，一心须自融。\n戒哉骄与盈，外强中空空。",
        "dynasty": "宋",
        "collection_info": null
    },
    {
        "uuid": "83550998fae90a6b1b86e92764d37965",
        "title": "登山述怀",
        "author": "杜范",
        "content": "抆泪别妻子，登山望归舟。\n舟远望不及，岩溜鸣咿嚘。\n足茧坐绝顶，晚色忽已稠。\n凄其杜宇声，问我胡为留。\n抚襟独浩嘆，泪下不可收。\n三年足别离，此泪良有由。\n区区驹隙中，为形役不休。\n为形役尚可，为人役何求。\n渊明独何人，我乃如拘囚。\n亲老方倚门，甘旨谁供羞。\n子幼未知学，择师谁与谋。\n鬼蜮闪光怪，虎豹嘷昏幽。\n世路委丛棘，吾道若缀旒。\n岂无知我者，应谓我心忧。",
        "dynasty": "宋",
        "collection_info": null
    },
    {
        "uuid": "ad8288d8306e60e7261a08ff156ed3a8",
        "title": "和刘会之野堂韵",
        "author": "杜范",
        "content": "草草春又过，凄晦风雨夕。\n三年乌伤梦，不断一区宅。\n台山在何许，空有尘满屐。\n英英江夏公，老龙蟠古泽。\n寻胜着幽宇，搜奇列佳石。\n可斋不出门，亦復为渠役。\n酒酣对崔嵬，寸管凌千尺。\n念我萧寺中，远赠烦走力。\n隠几读妙句，缅怀宾主席。\n何当谢吏网，足蹑堂上客。",
        "dynasty": "宋",
        "collection_info": null
    },
    {
        "uuid": "f557944c6a582d88a8a770bb3cc14274",
        "title": "咏芙蓉与菊花",
        "author": "杜范",
        "content": "秋光浓欲滴，结束东篱花。\n糁糁纷点缀，戢戢相参差。\n渊明太好事，言乐酌流霞。\n谁云制颓龄，为与霜争华。\n映水开芙蓉，丽色如春葩。\n谩以拒为名，青女不能加。\n持此问渊明，何乃吝齿牙。\n门外风如箭，黄落满天涯。",
        "dynasty": "宋",
        "collection_info": null
    },
    {
        "uuid": "d7d7311f115b6489d85653b3fffa7168",
        "title": "再用韵",
        "author": "杜范",
        "content": "浮艷夸春苑，贞耐还秋花。\n有菊与芙蓉，谁能分等差。\n金蕊含朝晖，丹脸粲夕霞。\n素商太冷淡，岁晚生光华。\n诗人抱幽独，东篱爱天葩。\n可惜亭亭姿，误以脂粉加。\n知音须子期，知味须易牙。\n临风慨千古，云海浩无涯。",
        "dynasty": "宋",
        "collection_info": null
    },
    {
        "uuid": "a01778fc813a2d18fdafcf87e0fa30b8",
        "title": "三用韵谢孙花翁赵宽堂赵贵方见和",
        "author": "杜范",
        "content": "金飈荡天末，清泠聚兹花。\n凛然傲且拒，霜天肩正差。\n好事共一观，目眩五色霞。\n但此慰寂寞，那復矜荣华。\n谁无兰蕙姿，谁无桃杏葩。\n秋边竟谁语，短瓶插交加。\n但知爱风味，何必加齿牙。\n未能输一醉，有兴浩无涯。",
        "dynasty": "宋",
        "collection_info": null
    },
    {
        "uuid": "6ca64d21b04b90a5fc399245eab2c98c",
        "title": "夜读花翁诗什有感漫成鄙句拜呈藉以求教痴目骇见异宝揣摩赞叹徒犯古人衒嗤之戒耳",
        "author": "杜范",
        "content": "士有当世志，谁肯专诗名。\n自古巧文字，与道关废兴。\n倾座听君语，雄辨穷粗精。\n目中无全牛，肯綮技未经。\n胡为趁风月，候虫相与鸣。\n静夜诵佳什，泠然如梦醒。\n瘦语自腴泽，险句自稳平。\n譬彼有源水，随流作幽清。\n奇抱叹皓首，败屋挑寒灯。\n天运岂其然，人力非所能。\n我读渊明诗，悠悠千古情。\n衔觞岂好饮，采菊非餐英。\n何时共皋益，赓歌在虞庭。",
        "dynasty": "宋",
        "collection_info": null
    },
    {
        "uuid": "57c00fac7611e4e9db9adb167eb27d98",
        "title": "国正丈和章齐物之论扫去轨辙超然形外所进高矣读之敬叹不自揣再用前韵为谢併以求教",
        "author": "杜范",
        "content": "钟鼎非狥利，山林非狥名。\n古来豪杰士，不待文王兴。\n得时舒气燄，宇宙生光精。\n失时卷机轴，圭荜韬纬经。\n神龙冬亦蛰，蟋蟀秋乃鸣。\n饮醇未同醉，啜醨还独醒。\n泛观疑自戾，反视不失平。\n人言惠与夷，宁知和非清。\n膏沃照几室，火传非两灯。\n但使本根在，毋夸知力能。\n协一虽奥理，不齐本物情。\n聊借庄生语，一吐胸中英。\n看君鼓天翼，事业扬帝庭。",
        "dynasty": "宋",
        "collection_info": null
    },
    {
        "uuid": "1f6b4037f23ebb364dffdecde45d7fe0",
        "title": "和郑府判韵",
        "author": "杜范",
        "content": "万里扶摇整飞翮，自是凌云九霄客。\n黄槐白纻秋风高，借君弹压添颜色。\n奉檄校文真误推，多才视我蚿与夔。\n竭力讵敢辞钝迟，寒芒在上方辉辉。",
        "dynasty": "宋",
        "collection_info": null
    },
    {
        "uuid": "a6eb2346d85fad2cf391d0a5049938c0",
        "title": "次宗司法云字韵",
        "author": "杜范",
        "content": "我来縠水偿披云，秋堂霭霭生春熏。\n落笔盘空斗神速，刮眼一破平生闻。\n自笑黏黐日凭案，抽思索句曾未半。\n弱步何由附天骥，肝胆轮囷惭寸管。",
        "dynasty": "宋",
        "collection_info": null
    },
    {
        "uuid": "93a40f777188e3dd06706e07d7a66099",
        "title": "和郑府判秋闱行",
        "author": "杜范",
        "content": "秋云黄，日月忙，登选才俊收词章。\n操觚搦翰换钟鼎，往往冰炭交中肠。\n柯山多士称海内，勇气洗尽古战场。\n笑挥笔阵示整暇，洒洒胸中书传香。\n此邦昔日龙头客，前后相辉九霄翮。\n山川孕秀不乏人，想已津津动颜色。\n题舆左岳得儒英，行整速步趋天庭。\n金薤琳琅耀光彩，不学砌下寒蛩鸣。\n盖世功名人共许，赤手欲搏南山虎。\n蹔来秋院镇文场，坐使千袍同鼓舞。\n我昔贫困如匡衡，隣灯夜照心峥嵘。\n区区薄宦亦谩尔，役役尘埃愧此生。\n浅学幽深虽未烛，到耳独能辨丝竹。\n从今着意听文鸣，会使嘤嘤出幽谷。",
        "dynasty": "宋",
        "collection_info": null
    },
    {
        "uuid": "687d7244bb8ec5b441ed6a6e59c61a43",
        "title": "又和郑府判韵",
        "author": "杜范",
        "content": "荆璞照耀非常珍，天衢整步凌通津。\n与人轩闢破畦畛，满怀拍拍无非春。\n我如枥骥异远道，志在千里身未到。\n朅来此地寻文盟，平生心事为倾倒。\n饱德醉义乐有余，况有兰玉芬庭除。\n谐笑云云殊未厌，盘飧夜半劳兵厨。\n依依此情那忍去，自恨尘鞍难久驻。\n伫看飞诏自天来，殿前剩作摩空赋。",
        "dynasty": "宋",
        "collection_info": null
    },
    {
        "uuid": "139b6f0cce14538b8ad33fd02907356f",
        "title": "汉中行",
        "author": "杜范",
        "content": "思昔汉中殆，羯奴自荒逖。\n驱侵警边陲，腥臊污华国。\n官守蒙胡尘，宫庙入胡域。\n姦回执国命，地土轻弃掷。\n倒悬头足互，妖氛日月黑。\n念之不忍言，言之泪沾臆。\n寿皇雄武姿，一洗曾莫得。\n祖宗固有灵，何以重此戚。\n忠贤固有心，何以久阻抑。\n忍耻坐薪亦几年，生聚教训亦纤悉。\n昨者飞诏天上来，积秽坐欲一朝涤。\n忘形感愤泣东南，气生果锐吞西北。\n似闻元戎已启行，官军所到无勍敌。\n倒戈横尸四十里，搴旗获马六千匹。\n长安遗老今尚在，壶浆筐篚输悃愊。\n勇威义气有如此，鼎鱼斗沸真假息。\n事虽未必合所闻，要之天地当开闢。\n池鱼一日羊角上，此理从来有通塞。\n世人信古不信今，动把国事作嘲赥。\n胡憯不念涵煦恩，坐看行人斗道侧。\n嗟予少小则古昔，有志未就苦弱植。\n茅檐独对参斗横，百感交情节屡击。\n男儿出世岂无为，七尺非供蝼蚁食。\n当年幕庭三诵人，乃有洙泗诗礼客。\n岂作今人蠹简编，琢肾雕肝缉文墨。\n干戈社稷不入用，有作以糜煮砂砾。\n我欲匹马胡儿中，直指燕山以功勒。",
        "dynasty": "宋",
        "collection_info": null
    },
    {
        "uuid": "65a00bce32dc8aef49528c6abba8f3a3",
        "title": "黄兄宇出示汤丈追和春日诗适有会余情者次韵",
        "author": "杜范",
        "content": "君不见西山凛凛百世师，忍穷受饿终采蕨。\n又不见丑谬遗臭几千载，当年方丈厌肥滑。\n孰得孰失试大观，较若五味辨甘辣。\n冶容媚世吁可怜，羞面顾影自涂抹。\n名利物我争锱铢，语笑诩诩已衷甲。\n方嗟天际暮云深，还见墙阴春草茁。\n旨哉君诗良起予，重把心事为君说。\n百年功名亦漫尔，尘路投踪何日脱。",
        "dynasty": "宋",
        "collection_info": null
    },
    {
        "uuid": "0f846f84b374c118d97039947ecaa608",
        "title": "再次沈节推送春韵",
        "author": "杜范",
        "content": "子规泣诉春山头，芳草连天不尽愁。\n紫陌游人在何处，空有颦眉人倚楼。\n溪上悠悠棹木兰，溪边落红纷斑斑。\n嗟哉片片逐流水，新篁忽长千琅玕。\n多少闲愁推不去，欲问春归杳无处。\n少年知已负心期，尊酒从今乐事稀。",
        "dynasty": "宋",
        "collection_info": null
    },
    {
        "uuid": "f4031a15beda8f85e0fab792dfe72d75",
        "title": "归自明远醉中作",
        "author": "杜范",
        "content": "觞豆论交今岂无，肺肝相与古来少。\n我今宦游双溪上，一见为僚尽倾倒。\n吏尘终日何没没，休澣有盟方皦皦。\n点检春事今几何，残红满地纷不扫。\n明远奇观雄此邦，倚栏一望云缥缈。\n泼眼争光堤面流，伤心不尽天涯草。\n文楸得失亦漫尔，投壶成败供一笑。\n酒酣耳热声乌乌，语到难言心悄悄。\n一切置之姑勿道，四时风月殊未了。\n鬓华知復为谁老，我辈心事要论讨。\n尚喜后会今有期，谁其识之有鸥鸟。",
        "dynasty": "宋",
        "collection_info": null
    },
    {
        "uuid": "6aea7430fbf89e75ad751d0558e50725",
        "title": "七夕歌",
        "author": "杜范",
        "content": "象纬昭垂各度躔，牛女之说从何年。\n博物有志张茂先，客槎亲见织与牵。\n坐令千载习缪传，遂将浊欲秽清玄。\n诗史实录百世贤，亦以俚语形歌篇。\n君不见昭阳夜静玉栏边，谁知渔阳万骑横戈鋋。\n何如凤箫缥缈缑山巅，举手辞世乘云軿。\n我欲浩歌痛饮秋风前，仰视星斗奕奕纷罗骈。\n安得壮士横笛一声吹上彻九天。",
        "dynasty": "宋",
        "collection_info": null
    },
    {
        "uuid": "52eafbccdaa4276f1e4fe05a80da5a80",
        "title": "詹世显老丈舂米为赠时有张老之子携其父诗求月助即以詹米转馈之詹丈以诗送米和其诗",
        "author": "杜范",
        "content": "归来两见春载耜，老矣陈人愧髦士。\n书生活计常若拙，瓶粟屡空固其理。\n石庄好义无不为，独将饱腹念朝饥。\n担石赪肩米叩户，要转儿啼成欢嬉。\n此赐何敢望此老，况有新诗非草草。\n再拜为之惊且惭，锦章玉粲斗新好。\n我贫犹有稻粱谋，更有贫士需麦舟。\n为君乞与君然否，乐施曷计谁家留。",
        "dynasty": "宋",
        "collection_info": null
    },
    {
        "uuid": "9733ab1084a3ece44203499583665f44",
        "title": "新秋",
        "author": "杜范",
        "content": "大火西流日，秋风户到时。\n断痕依浅水，迭翠别高枝。\n气每随时改，人应共物萎。\n百年同一梦，身后欲何为。",
        "dynasty": "宋",
        "collection_info": null
    },
    {
        "uuid": "52bd5c4426a534339de436e7e0afbfbd",
        "title": "电",
        "author": "杜范",
        "content": "玉女开天笑，骊龙弄月珠。\n照眸千壑满，应手一丝无。\n晻映同云表，行移转海隅。\n田夫占北极，明日雨平铺。",
        "dynasty": "宋",
        "collection_info": null
    },
    {
        "uuid": "9635a984e60185d4ce5d299fb53f93d8",
        "title": "和澧州喜雨韵",
        "author": "杜范",
        "content": "秋色在何许，浮岚迭翠间。\n江清双鸟渡，天阔片云闲。\n雅量肩文举，新诗压子山。\n更深听远溜，哦咏答溅溅。",
        "dynasty": "宋",
        "collection_info": null
    },
    {
        "uuid": "174ed667b1b86a068f78375d3bba743c",
        "title": "十五日十九兄到家小饮有诗和之",
        "author": "杜范",
        "content": "晚色烟霞好，寒山雪月明。\n赏心闻鹊喜，醉脸任狸形。\n银烛辉蓬户，冰花烁胆瓶。\n读君断肠句，孤雁欲吞声。",
        "dynasty": "宋",
        "collection_info": null
    },
    {
        "uuid": "83018d14f88976a221683991cd9614cc",
        "title": "是夜闻十六兄雪中有作次韵",
        "author": "杜范",
        "content": "晚山栖半白，晚岫勒斜红。\n草草三杯裏，悠悠一笑中。\n喜君才磊磈，顾我意蒙茸。\n伯仲埙箎处，空嗟不与同。",
        "dynasty": "宋",
        "collection_info": null
    },
    {
        "uuid": "52768b53b191e8753c861ac4905c875e",
        "title": "次郑府判金字韵",
        "author": "杜范",
        "content": "巇岖来北固，邂逅识南金。\n未觉人间役，欣同物外心。\n灯花残夜半，桂子落秋深。\n细听朱絃曲，寥寥大雅音。",
        "dynasty": "宋",
        "collection_info": null
    },
    {
        "uuid": "a2685d53d190c96b1042625a8752ee7a",
        "title": "和十四兄灵岩偶作",
        "author": "杜范",
        "content": "松关开野寺，山色凈藜床。\n战局谁争胜，夸声或大当。\n有人观物静，得句满囊香。\n鸥鹭盟犹在，闲中作此忙。",
        "dynasty": "宋",
        "collection_info": null
    },
    {
        "uuid": "c2f7f1bf4425719751be0fd156189d76",
        "title": "次会再和",
        "author": "杜范",
        "content": "古殿后多竹，虚檐前可床。\n炎歊于此却，胸次要人当。\n自足萧萧意，时来细细香。\n曲肱无一事，闲为属诗忙。",
        "dynasty": "宋",
        "collection_info": null
    },
    {
        "uuid": "6ad16e6a26375be2a6c6d234ee3a885f",
        "title": "和十九兄梅韵二首  其一",
        "author": "杜范",
        "content": "空谷寒花好，荒村野路长。\n有怀寻往事，无语搅枯肠。\n老气犹无恙，幽姿只自香。\n喜君歌白雪，茂对此新阳。",
        "dynasty": "宋",
        "collection_info": null
    },
    {
        "uuid": "a565644036d4721381a1340bd7039fb9",
        "title": "和十九兄梅韵二首  其二",
        "author": "杜范",
        "content": "语别星霜久，怀人道里长。\n江山高着眼，文字饱撑肠。\n穷壑生新态，寒梅带旧香。\n它年当记忆，有雁过衡阳。",
        "dynasty": "宋",
        "collection_info": null
    },
    {
        "uuid": "6fc286597cfa5092bfd2b6b3ab1baf3c",
        "title": "九月二十六日观水",
        "author": "杜范",
        "content": "滔滔随岫远，𤅣𤅣浸沙寒。\n万古去不极，几人来此看。\n放乎知有本，逝者若为难。\n瞪目斜阳裏，双鸥下碧澜。",
        "dynasty": "宋",
        "collection_info": null
    },
    {
        "uuid": "1cca3af586b4c12944b100302f7c78d4",
        "title": "道傍见梅",
        "author": "杜范",
        "content": "一树栖残雪，不禁春夜霜。\n香飘非宝篆，粉褪厌时粧。\n且合收余白，应难待晚黄。\n自便篱落好，榛棘不相妨。",
        "dynasty": "宋",
        "collection_info": null
    },
    {
        "uuid": "27212e6d9f2504e7f6aebcda6d0622d5",
        "title": "别宛陵同官",
        "author": "杜范",
        "content": "游宦见交情，惟忧间易生。\n文书祇自了，意气若为倾。\n幸已符金断，终然为玉成。\n官僚有如此，共保岁寒盟。",
        "dynasty": "宋",
        "collection_info": null
    },
    {
        "uuid": "12856267da0c4cb81d8e78b5866e22dd",
        "title": "途中",
        "author": "杜范",
        "content": "官身惊昨梦，山店是回程。\n郡事关新旧，人心属送迎。\n尘衫纔幸脱，野服要须成。\n世路如川险，归途却自平。",
        "dynasty": "宋",
        "collection_info": null
    },
    {
        "uuid": "1af665fee147f8779a1810a4c91df946",
        "title": "有感",
        "author": "杜范",
        "content": "捧檄来兹邑，劳劳两载余。\n亲庭千里隔，家信十分疎。\n有妇闻多病，诸儿尽废书。\n低檐秋雨滴，点点正愁予。",
        "dynasty": "宋",
        "collection_info": null
    },
    {
        "uuid": "8bf74c6ee960a190af13885fa3e366bc",
        "title": "和杨兄五言二首  其一",
        "author": "杜范",
        "content": "羁栖余两载，尘扰费三思。\n愧匪江陵掾，空多东野诗。\n佩囊无限富，击钵已嫌迟。\n细读停云句，多应负所期。",
        "dynasty": "宋",
        "collection_info": null
    },
    {
        "uuid": "a74dd042cd4d8c182573cc851bf39176",
        "title": "和杨兄五言二首  其二",
        "author": "杜范",
        "content": "纳履终朝役，挑灯独夜思。\n功名非我事，风月负君诗。\n菽水谋多拙，山林计未迟。\n江村梅正好，珍重岁寒期。",
        "dynasty": "宋",
        "collection_info": null
    },
    {
        "uuid": "6c5f7977a1741d1d9743ba0bc444657c",
        "title": "赵山甫居玉壶尽得湖山之胜醉后和其韵二章  其一",
        "author": "杜范",
        "content": "占尽春光好，湖山一览余。\n着身蓬岛裏，纵目画屏如。\n我计还知错，君谋定不疎。\n它年同到此，卜筑莫踌躇。",
        "dynasty": "宋",
        "collection_info": null
    },
    {
        "uuid": "c8c9f1b7ce73416ca3412f0e3d030a10",
        "title": "赵山甫居玉壶尽得湖山之胜醉后和其韵二章  其二",
        "author": "杜范",
        "content": "相见虽无几，相观却有余。\n清襟无这样，尘世有谁如。\n文理须教密，浓醺且放疎。\n论文何日再，欲别更踌躇。",
        "dynasty": "宋",
        "collection_info": null
    },
    {
        "uuid": "300dfb1780c3fdeded7c09b92f710fa8",
        "title": "舟早行将至三界偶成",
        "author": "杜范",
        "content": "辞京尘渐远，入越思逾清。\n雨壑溪方涨，风帆去又轻。\n天光浮水阔，山色带云横。\n更问乡关路，从今尚几程。",
        "dynasty": "宋",
        "collection_info": null
    },
    {
        "uuid": "2ab0537560069645632b9209af7fa789",
        "title": "捉笔次前韵  其一",
        "author": "杜范",
        "content": "小雨添溪滑，新晴散野清。\n寸襟如水阔，一桨共云轻。\n坦坦道皆直，萦萦径自横。\n天衢从此卜，何用问前程。",
        "dynasty": "宋",
        "collection_info": null
    },
    {
        "uuid": "58a289ad1a1dddb08a87666509801ece",
        "title": "捉笔次前韵  其二",
        "author": "杜范",
        "content": "晨炊浮早渡，午夜过钱清。\n越国移舟便，曹娥上堰轻。\n人言三界近，共指一山横。\n古剡明朝到，篮舆数去程。",
        "dynasty": "宋",
        "collection_info": null
    },
    {
        "uuid": "0c24e99d3839bac7eb43816aaaaf0885",
        "title": "捉笔次前韵  其三",
        "author": "杜范",
        "content": "厌见尘泥汩，喜看沙水清。\n鱼攒偎日暖，鸥去帖波轻。\n寒渡人来少，闲舟岸与横。\n不须催去桨，溪曲不论程。",
        "dynasty": "宋",
        "collection_info": null
    },
    {
        "uuid": "1a14c4edb79b35b4a178ba338cc26d73",
        "title": "和孙司门寄宽堂诗  其一",
        "author": "杜范",
        "content": "官喜文书少，尘迷岁月迁。\n岂无车可出，傥有约宜坚。\n傍水寻疎影，裁诗续旧编。\n孤山须竟日，去莫买游船。",
        "dynasty": "宋",
        "collection_info": null
    },
    {
        "uuid": "509c60359356d1e10de9042ab8133b64",
        "title": "和孙司门寄宽堂诗  其二",
        "author": "杜范",
        "content": "靖节非沉湎，行藏岂漫游。\n几多经济具，可付醉吟休。\n志在存周鼎，悲能学楚囚。\n流风千载想，我欲赋登楼。",
        "dynasty": "宋",
        "collection_info": null
    },
    {
        "uuid": "73f5495a5bb581f94b7369fb497461f0",
        "title": "和吴准斋所赓刘石涧咏湖山之乐因见示韵",
        "author": "杜范",
        "content": "胜赏付飞觞，诗人妙嚼芳。\n荷君相抆拭，容我共清凉。\n湛俗人空老，偷闲策最长。\n高峰应更好，何日曳桄榔。",
        "dynasty": "宋",
        "collection_info": null
    },
    {
        "uuid": "346f25838bd88aca6388e38e087d2602",
        "title": "戏赋段桥风筝",
        "author": "杜范",
        "content": "段桥牵纸鹞，儿戏亦关心。\n风快应难挽，云高径欲侵。\n人夸无限力，身直不多金。\n说与须知道，明朝不似今。",
        "dynasty": "宋",
        "collection_info": null
    },
    {
        "uuid": "59bcffef3377f25bca2d27b1799e29f6",
        "title": "水帘谷",
        "author": "杜范",
        "content": "巨崖森四立，谺洞费前瞻。\n鸟道穿危磴，虬松奋老髯。\n岩高全似砌，水小不成帘。\n半生纔此见，虽倦未应嫌。",
        "dynasty": "宋",
        "collection_info": null
    },
    {
        "uuid": "382a99250d4a90d632edd33b159da413",
        "title": "赋夏肯父所性堂",
        "author": "杜范",
        "content": "心外非吾有，区间忝尔生。\n道原无欠剩，物与共流行。\n绳瓮谁言辱，旗常未足荣。\n反躬深体认，莫浪付诗情。",
        "dynasty": "宋",
        "collection_info": null
    },
    {
        "uuid": "215256fb748f23fc840545fb7c6d492d",
        "title": "酬谢韩仲和见赠",
        "author": "杜范",
        "content": "丹心空自照，白首欲何成。\n踏地方求实，笺天敢为名。\n树深秋水浄，山远暮云轻。\n索我文书外，论交深友生。",
        "dynasty": "宋",
        "collection_info": null
    },
    {
        "uuid": "d94c50a81c28996b1a8285ee537f6f91",
        "title": "挽王侍郎二首  其一",
        "author": "杜范",
        "content": "地灵钟国秀，胪唱压时名。\n虎观坚廉节，螭坳振直声。\n志随时暂鬰，身与道俱荣。\n人羡腰金日，于公孰重轻。",
        "dynasty": "宋",
        "collection_info": null
    },
    {
        "uuid": "cc15aa032c7a4ed29259bb405ba68015",
        "title": "挽王侍郎二首  其二",
        "author": "杜范",
        "content": "里枌敷荫樾，昼绣借辉光。\n诱接尝登席，抠趋屡负墙。\n故山欣弭节，华屋痛帷堂。\n岁晚凋松柏，令人重慨伤。",
        "dynasty": "宋",
        "collection_info": null
    },
    {
        "uuid": "7cc64adfa7553b37d19781752d01bcc3",
        "title": "挽钟保义",
        "author": "杜范",
        "content": "窦馆名犹在，燕山事有光。\n解衣非楚纩，指廪异齐棠。\n映日庭兰蔚，余风宰木香。\n翠珉垂世劝，宁復事雕章。",
        "dynasty": "宋",
        "collection_info": null
    },
    {
        "uuid": "067c38b03e32ecb27a5899f643d25261",
        "title": "挽刘监丞二首  其一",
        "author": "杜范",
        "content": "诸老凋零尽，公胡不少留。\n麈谈裁后进，山立俨前修。\n逸馆休黄髮，为邦付黑头。\n瓯闽看蔽芾，有泪正难收。",
        "dynasty": "宋",
        "collection_info": null
    },
    {
        "uuid": "1f7437bae9841634ef8ffedec46d184e",
        "title": "挽刘监丞二首  其二",
        "author": "杜范",
        "content": "奕世诗书远，三刘姓字香。\n乡评高宿望，里社借余光。\n莲浦秋堂晚，松冈夜室长。\n典刑无復见，南望独凄凉。",
        "dynasty": "宋",
        "collection_info": null
    },
    {
        "uuid": "8ee9a595b2dfd822fd7e5f059c8adfb3",
        "title": "挽叶子仪二首  其一",
        "author": "杜范",
        "content": "性质孰无偏，工夫岂易镌。\n人谁知此学，我独谓公贤。\n耿耿存忧世，悠悠付逝川。\n一经端有属，拭目看家传。",
        "dynasty": "宋",
        "collection_info": null
    },
    {
        "uuid": "3d71266270550c2a8d1eff508a51cfc8",
        "title": "挽叶子仪二首  其二",
        "author": "杜范",
        "content": "当年共短檠，心事熟论评。\n岂我非同志，于公不用情。\n几多才莫试，有此恨难平。\n旧友凋零尽，悲哉伐木声。",
        "dynasty": "宋",
        "collection_info": null
    },
    {
        "uuid": "110ce8e167df43c9842e3a6977309045",
        "title": "挽项监镇",
        "author": "杜范",
        "content": "男儿志四方，世事苦难量。\n蚤逐功名误，空令岁月荒。\n倦游归故里，幽兴肯新堂。\n当日多知己，诸公孰在亡。",
        "dynasty": "宋",
        "collection_info": null
    },
    {
        "uuid": "d2fa630761a65fb9f6baad96728f260c",
        "title": "太师平章乔文惠公挽歌词三首  其一",
        "author": "杜范",
        "content": "奕世诸贤辅，清朝得老成。\n谏兵秦蹇叔，忧国汉萧生。\n更化人皆仰，调元位独亨。\n天迟诸葛死，尚欲致昇平。",
        "dynasty": "宋",
        "collection_info": null
    },
    {
        "uuid": "c93b7f3252ccb46e01e5354718cb6867",
        "title": "太师平章乔文惠公挽歌词三首  其二",
        "author": "杜范",
        "content": "名在洪钧上，身游绿野中。\n社方娱白傅，城遽闭滕公。\n国势关轻重，君恩着始终。\n堪嗟典刑尽，羣木刺寒空。",
        "dynasty": "宋",
        "collection_info": null
    },
    {
        "uuid": "b7f484e0ebd9b098e7ac6b2ca62e7e8c",
        "title": "太师平章乔文惠公挽歌词三首  其三",
        "author": "杜范",
        "content": "忆在乌伤日，惊腾鹗荐辞。\n自怜拘法守，何以答心知。\n零露黄花暗，凄风画翣悲。\n遥瞻孔山路，无计送灵輀。",
        "dynasty": "宋",
        "collection_info": null
    },
    {
        "uuid": "f9462f9ee592ca48767b291e2445a2d0",
        "title": "挽周迪功二首  其一",
        "author": "杜范",
        "content": "书种开风气，儒声动海涯。\n一门团义聚，千里择名师。\n重卦终须卜，留耕已可菑。\n贤书初入贡，玉树影参差。",
        "dynasty": "宋",
        "collection_info": null
    },
    {
        "uuid": "10431bbf0f92789ba820d245c9590228",
        "title": "挽周迪功二首  其二",
        "author": "杜范",
        "content": "忆昔痴儿幸，联君季氏姻。\n两家成契阔，一梦记酸辛。\n乡誉闻君子，铭章又古人。\n落花愁暮雨，凄冷不成春。",
        "dynasty": "宋",
        "collection_info": null
    },
    {
        "uuid": "0ebe7ef1416f9939725357bdbd936c86",
        "title": "挽张监丞",
        "author": "杜范",
        "content": "我兄同昔席，我亦接青班。\n不尽明时用，空令老泪潸。\n笋联纔胄监，竹使只乡关。\n时岂无知己，吁嗟世路难。",
        "dynasty": "宋",
        "collection_info": null
    },
    {
        "uuid": "9edef7dc8dca352b94e27d7f4f780d93",
        "title": "挽赵漕二首  其一",
        "author": "杜范",
        "content": "蔚蔚郎闱望，皇皇使节辉。\n竞时俱勇往，怀宝独言归。\n皂盖人方惜，黄粱梦已非。\n萧山遗老在，谁使涕交挥。",
        "dynasty": "宋",
        "collection_info": null
    },
    {
        "uuid": "5da1c65064f0721911f119016b862f8f",
        "title": "挽赵漕二首  其二",
        "author": "杜范",
        "content": "敛袵从童丱，巢枝幸里闾。\n尘踪谁抆拭，余论借吹嘘。\n得意鸣珂地，惊嗟素锦车。\n直言公不死，兰玉秀阶除。",
        "dynasty": "宋",
        "collection_info": null
    },
    {
        "uuid": "7223b8dcd8004f9476f71a18ac51d526",
        "title": "赵学士挽诗",
        "author": "杜范",
        "content": "鼎盛弹冠地，胡然袖手居。\n自怡还自足，谁毁又谁誉。\n花竹人安在，芸兰庆有余。\n华涂惊素锦，行道尽欷歔。",
        "dynasty": "宋",
        "collection_info": null
    },
    {
        "uuid": "e11de010ddf3fa1ef24ff1307c7097c9",
        "title": "挽陈汉英",
        "author": "杜范",
        "content": "庠塾崇师道，乡闾重典刑。\n麟经开晚学，鹗表动天庭。\n头未终朝黑，衫能几日青。\n文章难得力，愁绝岘山茔。",
        "dynasty": "宋",
        "collection_info": null
    },
    {
        "uuid": "4d4b5c8c9d5d6a4a57f480252a1e08d7",
        "title": "新秋二首  其一",
        "author": "杜范",
        "content": "少昊行秋正疾驱，洒然凉色已侵肤。\n翠空碧水涵高下，淡霭苍烟半有无。\n风露已经生惨戚，菰蒲且欲慰斯须。\n谁将霜竹横云外，似有悲声与恨俱。",
        "dynasty": "宋",
        "collection_info": null
    },
    {
        "uuid": "fccf57eda3abce426744389a16a44555",
        "title": "新秋二首  其二",
        "author": "杜范",
        "content": "一叶阶前落浅黄，已知秋色渡长江。\n百骸假合宁长健，万虑丛生未肯降。\n荒草露寒飞蝶尽，暮山烟带白鸥双。\n倚栏独立浑无语，时把残篇对小窗。",
        "dynasty": "宋",
        "collection_info": null
    },
    {
        "uuid": "4099fd80b356fad193a0bcca1b1c9df4",
        "title": "春雨甲子而润泽不违时夏已更秋方虑干涸一夕沛然优渥矣喜而写情",
        "author": "杜范",
        "content": "甲子谣言未足听，沛然甘泽以时行。\n平田不藉开渠水，野老谁思逐妇声。\n黄倒积云承露重，青翻长浪簸风轻。\n贱夫一饱诚为幸，更祝倾河洒甲兵。",
        "dynasty": "宋",
        "collection_info": null
    },
    {
        "uuid": "eae13982f2a29c455c29bcbb0eca6e08",
        "title": "继和严君壁上韵",
        "author": "杜范",
        "content": "山舍榱楹朽蠹余，朅来小圃作闲居。\n推移宁免人间世，洒落还同心地初。\n鸥鹭齐盟忘物我，薜萝交翠映簪裾。\n恭惟不负传心印，已把浮生付六如。",
        "dynasty": "宋",
        "collection_info": null
    },
    {
        "uuid": "27c3d7d484a1d1441ac8df3613b8d163",
        "title": "丁卯九月十夜观月",
        "author": "杜范",
        "content": "草露团团夜气浓，一天明月半弯弓。\n光涵万顷澄秋霁，影落千山接翠空。\n毫髮不迷孤照处，胆肝尽露广寒宫。\n回廊独步浑无觉，似是泠然驾远风。",
        "dynasty": "宋",
        "collection_info": null
    },
    {
        "uuid": "b0003ee001eef1863e652a270037731e",
        "title": "己巳登玉峰亭二首  其一",
        "author": "杜范",
        "content": "与君携手上峦坡，多少尘襟尽刮磨。\n一鸟横边秋霭淡，片云归处夕阳多。\n潮来万里翻明练，山簇千峰列翠螺。\n此地不堪归去早，欠看明月涨金波。",
        "dynasty": "宋",
        "collection_info": null
    },
    {
        "uuid": "97e511ab9bc06f7b2becb08a5cec0161",
        "title": "己巳登玉峰亭二首  其二",
        "author": "杜范",
        "content": "杖藜无事历危坡，一片清寒镜面磨。\n极目尽时知水阔，置身高处见秋多。\n此时不着登山屐，到处还成测海螺。\n遥想高人闲物外，故应不与世同波。",
        "dynasty": "宋",
        "collection_info": null
    },
    {
        "uuid": "b94f22908dfe07258c38be27466b4251",
        "title": "八月十一夜风月可爱自前屋觅酒不得而归小诗呈百六十叔",
        "author": "杜范",
        "content": "晚烟轻拂乱山横，落日纔收月已明。\n万顷孤光低阔野，一天寒色带疎星。\n交情要与秋容淡，携手难禁夜气清。\n惯识醉中风月好，不知风月更宜醒。",
        "dynasty": "宋",
        "collection_info": null
    },
    {
        "uuid": "962c8e36aa523016f24cbc4fdf5c51c9",
        "title": "次韵草堂",
        "author": "杜范",
        "content": "心事崔嵬日不如，愁端丛起蔓难图。\n残山剩水鸟声怨，落日微云雁影孤。\n妙句耸闻惊昨梦，寒窗细读慰来苏。\n许身已在羲皇上，降志犹能念昔吾。",
        "dynasty": "宋",
        "collection_info": null
    },
    {
        "uuid": "490622d9fdf27cb457a00caa781c8c76",
        "title": "偶属成嵬字韵录呈六十叔二首  其一",
        "author": "杜范",
        "content": "溪头徙倚对崔嵬，世上尘愁安在哉。\n峭壁千寻翻素练，深崖万古斗雄雷。\n空余鸟迹无人到，应有山灵怪我来。\n偶尔相逢成胜槩，平生襟抱此中开。",
        "dynasty": "宋",
        "collection_info": null
    },
    {
        "uuid": "5f0cfac0426669e277ffa82a53896a67",
        "title": "偶属成嵬字韵录呈六十叔二首  其二",
        "author": "杜范",
        "content": "莫令胸次着崔嵬，万事于人何有哉。\n欲向悬崖看积雨，几经空谷撼奔雷。\n山花无思开还落，溪鸟忘机去復来。\n此地逍遥吾足矣，解愁春瓮不须开。",
        "dynasty": "宋",
        "collection_info": null
    },
    {
        "uuid": "e960e796afcd9610d1b39501b0161f0a",
        "title": "清真褚道士携罗丈唱和访余求诗予非能诗者辞不获力拙次韵能不以狂斐疵我否",
        "author": "杜范",
        "content": "远寻幽侣对清闲，落笔烟霞写壮观。\n不染红尘随处适，独将青眼箇中看。\n云飞碧落无心到，月浸清波彻底寒。\n遥想衔杯当日意，洒然新沐欲弹冠。",
        "dynasty": "宋",
        "collection_info": null
    },
    {
        "uuid": "7503ca6596a19aaadd7d053fa12c1310",
        "title": "和宗司法与郑府判韵  其一",
        "author": "杜范",
        "content": "毫端收尽九秋清，凡目容窥巨海惊。\n别驾锦囊夸李贺，参军石鼎续弥明。\n珠玑错落交辉映，金石铿锵迭奏成。\n迷道愿君相指似，敢辞驽钝策孤征。",
        "dynasty": "宋",
        "collection_info": null
    },
    {
        "uuid": "d93e6ad41c800896ca26b9ba6e7dae87",
        "title": "和宗司法与郑府判韵  其二",
        "author": "杜范",
        "content": "候虫啧啧泣秋清，节物还令壮士惊。\n人在九原谁可作，月横千里自增明。\n诗坛尚幸从盟约，句法于今识老成。\n自愧枯肠如罄室，只愁有债未宽征。",
        "dynasty": "宋",
        "collection_info": null
    },
    {
        "uuid": "1d336b63b9166a0fb8924323c613fb9d",
        "title": "又和郑府判侯字韵",
        "author": "杜范",
        "content": "野人漫学事王侯，宦牒相从得俊游。\n着眼丹铅常午夜，转头萸菊已深秋。\n几多陈迹成今古，莫对清尊话去留。\n自幸趋隅陪玉麈，如今何止识荆州。",
        "dynasty": "宋",
        "collection_info": null
    },
    {
        "uuid": "19f154fa6892f4583a93a8f1dac9ccd3",
        "title": "復用韵以见别情",
        "author": "杜范",
        "content": "插架牙籤富邺侯，戏将翰墨此中游。\n紫萸黄菊家家酒，巨轴长篇字字秋。\n谈笑不堪增恋游，简书无奈怕淹留。\n人生聚散真萍梗，咫尺应能见九州。",
        "dynasty": "宋",
        "collection_info": null
    },
    {
        "uuid": "6e5f88d51a194ff2576d428458bf4716",
        "title": "别张簿兄弟",
        "author": "杜范",
        "content": "弱柳含风拂路隅，一尊话别意踌蹰。\n相看未了百年事，有约无忘千里书。\n到手功名还漫浪，褆身德业念居诸。\n愿君一语勤相赠，拜赐从今傥不虚。",
        "dynasty": "宋",
        "collection_info": null
    },
    {
        "uuid": "1ac65202fafa87ab8348451eb1207124",
        "title": "戊寅夏和赵十七兄招提偶作",
        "author": "杜范",
        "content": "故山携手惬心期，里社从游即旧规。\n十雨五风深望岁，一尊重会只催诗。\n多君格力开坛社，得句精神见睫眉。\n匹马秋风思远道，此盟常恐忆它时。",
        "dynasty": "宋",
        "collection_info": null
    },
    {
        "uuid": "777f69e0fd331a4f710978a991685998",
        "title": "游擘翠",
        "author": "杜范",
        "content": "新晴山色浄襟裾，世上尘埃一点无。\n飞瀑惊奔争澒洞，层崖屹立镇崟岖。\n乱流平处沙可数，顽石丛中草不枯。\n醉后偶来观物变，要知到处是工夫。",
        "dynasty": "宋",
        "collection_info": null
    },
    {
        "uuid": "1b5960e5d09e1ab155b6abd3fdded2d0",
        "title": "和沈节推韵",
        "author": "杜范",
        "content": "点检春光向几多，埋头官事暗中过。\n萧萧鬓影霜先入，匝匝襟尘镜未磨。\n盟会谁令寒晋楚，篇词自幸识阴何。\n休文多病风流甚，红药尊前独醉歌。",
        "dynasty": "宋",
        "collection_info": null
    },
    {
        "uuid": "28836d9992e858a8d30d97461b44cb43",
        "title": "次陈友韵",
        "author": "杜范",
        "content": "企望隣邦百里赊，一时文物数名家。\n惊人议论铿苍佩，落笔词章粲彩霞。\n此日相逢真有幸，何年重会恐无涯。\n顾余何以为君别，多愧新诗屡拜嘉。",
        "dynasty": "宋",
        "collection_info": null
    },
    {
        "uuid": "6880b2ba4a623c6a0e99f077f1fe54aa",
        "title": "归自漕司试院到桐庐晚偶成",
        "author": "杜范",
        "content": "归棹便风泝古流，一杯独酌兴悠悠。\n夕阳蘸水金窝沸，暮霭笼山紫幕浮。\n牧笛村村分路入，渔帆浦浦带烟收。\n丹青此处难为手，更有羁情不奈秋。",
        "dynasty": "宋",
        "collection_info": null
    },
    {
        "uuid": "6fff5c0e71d3810172f7358e5c7f9fe7",
        "title": "再依韵復足五十六字以见一时无聊之态非诗也",
        "author": "杜范",
        "content": "人间总是一虚空，过眼流光过耳风。\n方见露芽墙下茁，又嗟霜叶岭头红。\n身来作吏双溪上，谁使衝寒一寺中。\n急雪随风穿瓦过，强呵冻手作诗穷。",
        "dynasty": "宋",
        "collection_info": null
    },
    {
        "uuid": "af67f1d654df6ee5c8b01498710709d1",
        "title": "十二月初六日出郊途中值雪偶成小律诗",
        "author": "杜范",
        "content": "宦尘役役走长涂，岁晚离家只自吁。\n风入破舆寒彻骨，雪穿疎幌乱沾鬚。\n横陈瑞色今如许，定拟丰年可大书。\n州县徒劳何敢惮，万家温饱即吾庐。",
        "dynasty": "宋",
        "collection_info": null
    },
    {
        "uuid": "412216ffe10db75c16a36b61d06fcaa7",
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其一",
        "author": "杜范",
        "content": "于赫仁皇训典垂，宽慈实德太平基。\n鸿图植远文孙绍，燕翼谋深烈祖贻。\n宝历初更思善治，瑶编久阅抚良规。\n平平王道今犹昔，海宇雍熙庶可期。",
        "dynasty": "宋",
        "collection_info": null
    },
    {
        "uuid": "e3a53cde330d7b058586f298bc62f618",
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其二",
        "author": "杜范",
        "content": "丹地从容接细毡，岂徒口耳漫周旋。\n帝王家法由心法，典策言传以道传。\n章彻诵筵天意悦，恩隆赐典露华鲜。\n礼文稽古皆成宪，主德由斯志罔愆。",
        "dynasty": "宋",
        "collection_info": null
    },
    {
        "uuid": "d491b093a5f6f72a463babd03a26a9bd",
        "title": "恭谢侍读仁皇训典彻章御赐杜工部紫宸殿诗退朝口号并鞍马香茶  其三",
        "author": "杜范",
        "content": "微臣何幸厕经帷，宠渥便蕃亦例施。\n鸾凤惊飞高晋帖，夔龙会送借唐诗。\n灵芜甘露排忧困，骏马雕鞍念老羸。\n自愧无功难称塞，孤臣耿耿只天知。",
        "dynasty": "宋",
        "collection_info": null
    },
    {
        "uuid": "4acbb33abd71785bea187eddf25cf048",
        "title": "得雪称贺马上得五十六字",
        "author": "杜范",
        "content": "昨夜同云犹未合，晓来一色变山河。\n料应天上梅花早，吹落人间柳絮多。\n酒兴自怜今老矣，诗肠无奈此情何。\n银杯逐马天阶路，何似寒江伴钓蓑。",
        "dynasty": "宋",
        "collection_info": null
    },
    {
        "uuid": "60749b1406998771a942501687eb77b3",
        "title": "窗前竹",
        "author": "杜范",
        "content": "拔地停空翠削成，与凡草木不同荣。\n无心到彼难教曲，有节防身只自清。\n本是孤根穿草壤，谁令弱杪上云程。\n碍檐敲瓦宜芟去，好伴寒松涧壑声。",
        "dynasty": "宋",
        "collection_info": null
    },
    {
        "uuid": "4f59485011912aead919c98ffffe894d",
        "title": "闻喜宴和御诗",
        "author": "杜范",
        "content": "清朝策士属新元，四海英髦意气轩。\n自是冕旒崇直道，亦令韦布效忠言。\n鹿苹初洽君恩重，凤藻俄颁帝语温。\n此日微臣陪镐宴，更惭兰省滥搜抡。",
        "dynasty": "宋",
        "collection_info": null
    },
    {
        "uuid": "8c59b9dcc75ecb108dcf98cb3baaff0d",
        "title": "舟中偶成小诗",
        "author": "杜范",
        "content": "泛溪深处暮山晴，乍脱尘埃耳目醒。\n水面浮天相与碧，波心浸月两争明。\n浅流碍石滩滩急，曲岸铺沙渚渚清。\n人静夜阑舟未舣，微吟顾影不胜情。",
        "dynasty": "宋",
        "collection_info": null
    },
    {
        "uuid": "ac37fb41a2204b28f107c887bdf5db89",
        "title": "和杨兄两诗  其一",
        "author": "杜范",
        "content": "鲁教寂寥邹辨已，异端塞路日殷繁。\n宝丝远缉千年绪，古鑑新磨一世昏。\n正道以身为屏翰，真儒于此见渊源。\n缄来遗像知君意，百世师模俨若存。",
        "dynasty": "宋",
        "collection_info": null
    },
    {
        "uuid": "ccd97bd9b31f4a2d8766c2e80756d483",
        "title": "和杨兄两诗  其二",
        "author": "杜范",
        "content": "望断家山两地悬，白云何处涕潸然。\n吏尘岁月知无几，宦海风涛幸有边。\n已是雪霜催岁晚，又还花柳放春妍。\n起予妙语令深省，碧眼相看话百年。",
        "dynasty": "宋",
        "collection_info": null
    },
    {
        "uuid": "723fad4c9027dbb654dc689d7e682906",
        "title": "准斋诲人亹亹不倦某每侍几席洒然若执热之濯清风一日语及唱和新篇继復缄示联章巨轴皆相与切磋之意某辄忘其荒陋次韵二章借以求教不敢言诗也幸赦不敏而镌诲之  其一",
        "author": "杜范",
        "content": "着身闹市厥惟艰，渺渺狂澜荡不还。\n心莫转移真匪石，德常安重有如山。\n谈经不踵诸儒后，辨理尤严一字间。\n倾耳名言深猛省，半生日月总成闲。",
        "dynasty": "宋",
        "collection_info": null
    },
    {
        "uuid": "52575fec868e1d23ed6e39b147dc2d4e",
        "title": "准斋诲人亹亹不倦某每侍几席洒然若执热之濯清风一日语及唱和新篇继復缄示联章巨轴皆相与切磋之意某辄忘其荒陋次韵二章借以求教不敢言诗也幸赦不敏而镌诲之  其二",
        "author": "杜范",
        "content": "倦游愈觉世途艰，远矣淳风未易还。\n车去出门多异辙，尘来瞇目失前山。\n差殊只在毫釐际，迷復都来反覆间。\n珍重先生相指似，忙中自有本来闲。",
        "dynasty": "宋",
        "collection_info": null
    },
    {
        "uuid": "dd7a15a0828236bf833e87d2b9185183",
        "title": "伏蒙赐和復用韵二章拜呈可谓出丑衒媸惟自叙鄙怀併以见区区敬慕之意姑惟教之是所愿也  其一",
        "author": "杜范",
        "content": "道在行藏自古艰，为贫偶出未能还。\n一从举手遮西日，已恐移文在北山。\n身入微官缰锁裏，心惭大隠市朝间。\n浮云富贵非吾事，便有功名亦等闲。",
        "dynasty": "宋",
        "collection_info": null
    },
    {
        "uuid": "95db5ba23af1778e043eb67cd5d4ac3f",
        "title": "伏蒙赐和復用韵二章拜呈可谓出丑衒媸惟自叙鄙怀併以见区区敬慕之意姑惟教之是所愿也  其二",
        "author": "杜范",
        "content": "学道辛勤历万艰，精神见性本无还。\n齐眉自可供瓢乐，携手何须去鹿山。\n谓介谓通非所在，不夷不惠处其间。\n自怜尘俗心犹在，即席抠衣愿少闲。",
        "dynasty": "宋",
        "collection_info": null
    },
    {
        "uuid": "8260c75c570e51eb27e17d1cf41e61e0",
        "title": "和花翁盆梅",
        "author": "杜范",
        "content": "绝涧移来近市园，又还移入卖花盆。\n体蟠一簇皆心匠，肤裂千梢尚手痕。\n试问低回随俗态，何如峭直抱孤根。\n岁寒风节应无恙，鲁兀须知自有尊。",
        "dynasty": "宋",
        "collection_info": null
    },
    {
        "uuid": "77cf44996ca49da85833331c6f0d73d6",
        "title": "和花翁自咏",
        "author": "杜范",
        "content": "愚拙天真未易全，如翁自许岂其然。\n剩将诗句酬花债，只把春衣办酒钱。\n仅六尺床皆乐地，方千里旱自丰年。\n瞿昙老子都曾学，曾学为儒也学仙。",
        "dynasty": "宋",
        "collection_info": null
    },
    {
        "uuid": "ec73b2f8158668e464611c40b330ba8e",
        "title": "和贵方韵",
        "author": "杜范",
        "content": "万物由来备一身，要教纯熟在持循。\n莫嫌恶浊浮埃界，自做分明实地人。\n培养确知心是圣，工夫岂费笔如神。\n羡君精进追前哲，愧我衰颓落世尘。",
        "dynasty": "宋",
        "collection_info": null
    },
    {
        "uuid": "ed55347b10ed7fbb92cbfd8842ada1f0",
        "title": "借韵呈宽堂",
        "author": "杜范",
        "content": "坦然宽德是居身，又有疲甿要拊循。\n镜浄不过方寸地，海涵何止百千人。\n呻吟望赐多沟壑，晚闪为霖几怪神。\n膏泽未能周海宇，祝公先静一州尘。",
        "dynasty": "宋",
        "collection_info": null
    },
    {
        "uuid": "8bb6e2624690c2475c4305ac069cfe71",
        "title": "次花翁冬日三诗  其一",
        "author": "杜范",
        "content": "料理新阳在此朝，休文但觉带宽腰。\n懒将漫刺巡门到，病怕时人举酒邀。\n强裹青衫空自累，满簪白髮不相饶。\n冥心久矣随天付，九转还丹不用烧。",
        "dynasty": "宋",
        "collection_info": null
    },
    {
        "uuid": "3ffdfd4596880eca9c4d9c63dcd98b01",
        "title": "次花翁冬日三诗  其二",
        "author": "杜范",
        "content": "人心天理两相关，无奈花翁尽日闲。\n丽服靓粧纷拜节，弊衣短策自怡颜。\n已闻瞥尔寻幽去，又见陶然向市还。\n住世世尘尘不染，梅花好处即孤山。",
        "dynasty": "宋",
        "collection_info": null
    },
    {
        "uuid": "6a6f8708c5715cf744e2a12c839c1164",
        "title": "次花翁冬日三诗  其三",
        "author": "杜范",
        "content": "翛然僧舍一柴扉，淡泊如君眼底稀。\n山泽肯为仙骨瘦，襟怀自得遯身肥。\n有诗盈帙遮空橐，无酒留宾办典衣。\n一棹稽山风雪裏，便应兴尽雪中归。",
        "dynasty": "宋",
        "collection_info": null
    },
    {
        "uuid": "068059877613baac3813da8b0b0618db",
        "title": "次花翁喜雪快晴韵",
        "author": "杜范",
        "content": "何人急急走灵符，扶醒摐摐十万夫。\n隘巷未收穿履迹，短檐已倚晒书儒。\n日开雪色如翻手，景属诗家费捻鬚。\n起望四山新入画，翠屏半是粉成图。",
        "dynasty": "宋",
        "collection_info": null
    },
    {
        "uuid": "58b4ed8787cc583326c591a8a52ebe28",
        "title": "次花翁第二雪",
        "author": "杜范",
        "content": "创见飞琼粲晚华，已闻得句压刘叉。\n乱随风势斜穿户，谁在云端巧雨花。\n恼杀饥乌寻屋角，寒惊宿雁失汀沙。\n此时清绝难酬赏，羔酒谁言胜凤茶。",
        "dynasty": "宋",
        "collection_info": null
    },
    {
        "uuid": "79d9e89e7d01b9632ef40ed7621ff3ee",
        "title": "次花翁第三雪",
        "author": "杜范",
        "content": "拥衾无事可相干，急报飞琼急起看。\n推户已成千顷白，倚栏未觉十分寒。\n三逢瑞景开心目，几费诗翁琢肾肝。\n妙句鼎来方对客，共吟惊喜欲忘餐。",
        "dynasty": "宋",
        "collection_info": null
    },
    {
        "uuid": "1dd707ae156f5379718c9028c65c79ad",
        "title": "次花翁自笑韵",
        "author": "杜范",
        "content": "村翁活计谢田庄，肯与时人较短长。\n余事诗篇陵鲍谢，太平胸次到黄唐。\n以通为隠浑无碍，有乐偿贫似略当。\n自笑此生成鹘突，谁知鹘突正难量。",
        "dynasty": "宋",
        "collection_info": null
    },
    {
        "uuid": "138d07a7e5536a8fdb2d22c137ebd359",
        "title": "次赵贵方九里松独行韵",
        "author": "杜范",
        "content": "道机已熟绝防闲，纵步来寻兴裏山。\n残雪点衣消酒醉，晚风吹鬓带诗还。\n妙年羡子欢悰足，走宦愁予乐事悭。\n安得相从尘网外，快将如意碎青珊。",
        "dynasty": "宋",
        "collection_info": null
    },
    {
        "uuid": "4174a73be07522bfb94f30be9f8c347d",
        "title": "罗年能赴兴国前诗未作尝于醉中谩成亦併达之",
        "author": "杜范",
        "content": "一笑重逢二十年，自怜镜影已华颠。\n谩言世上谁知我，落在人间恐愧天。\n理到平时无一事，行须实处着千鞭。\n但教千里民安乐，莫使虚名为世传。",
        "dynasty": "宋",
        "collection_info": null
    },
    {
        "uuid": "bb8b5a6d872536e1d4d3b3255c2eb4f0",
        "title": "又送汤国正五十六字",
        "author": "杜范",
        "content": "一尊浊酒送君行，惨澹江云似我情。\n已是园林堆落叶，更添风雨扫残英。\n直存吾道曾何病，公在人心为不平。\n我久念归归未得，羡君趱得去帆轻。",
        "dynasty": "宋",
        "collection_info": null
    },
    {
        "uuid": "4fc1367b1797d67146f07283321eec8f",
        "title": "南乡舟中偶成",
        "author": "杜范",
        "content": "日斜远浦閟朱光，烟抹前山湿翠粧。\n自有着身丘壑分，故应遣我水云乡。\n便于世上夸钟鼎，何似田间饱稻粱。\n手把黄花相问讯，秋风不改旧时香。",
        "dynasty": "宋",
        "collection_info": null
    },
    {
        "uuid": "a168508313a43f4c1b0e7eef24592145",
        "title": "和耕甫弟梅",
        "author": "杜范",
        "content": "数点冰葩与雪宜，有人着眼水边篱。\n从渠疎影初传句，自此清吟未有诗。\n曾到孤山飞鹤处，恰思偃树跨鲸时。\n李园莫负春风约，应有当年未折枝。",
        "dynasty": "宋",
        "collection_info": null
    },
    {
        "uuid": "b30f6a28564704d324476d405ca16811",
        "title": "冬至展墓偶成",
        "author": "杜范",
        "content": "至日衝寒扫墓墟，凄然一拜一欷歔。\n蓼莪恨与云无际，常棣愁催雪满裾。\n误落世尘惊日月，谩牵吏鞅废诗书。\n回头更看诸儿侄，门户支撑正要渠。",
        "dynasty": "宋",
        "collection_info": null
    },
    {
        "uuid": "78ab7da5ba2572d9d5c1d305158efda0",
        "title": "郑宁夫携诗什访余併有赠篇闻其浙右之行诗以送",
        "author": "杜范",
        "content": "何人剥啄扣云关，袖有新诗数百篇。\n宫征自调相和应，珠玑不拣尽光圆。\n昌黎荐士惭无路，东野盘空枉笑天。\n闻道二亲犹未葬，知谁着眼为渠怜。",
        "dynasty": "宋",
        "collection_info": null
    },
    {
        "uuid": "888c6de1ffb3c9c8ea229d867159641f",
        "title": "承见再和用韵",
        "author": "杜范",
        "content": "簇簇枝头缀浅黄，鼻通四远熟留藏。\n秋于对树疑添色，雨不多时怕减香。\n花事索人非易管，诗情得酒为新尝。\n丛芳德色惊人句，影下重吟驻夕阳。",
        "dynasty": "宋",
        "collection_info": null
    },
    {
        "uuid": "105a24d403bf57b9c87456587713d243",
        "title": "挽曹处士二首  其一",
        "author": "杜范",
        "content": "年纔四十未云迟，勇谢文场意已奇。\n独抱古心欣有得，肯同时好浪相追。\n迴神自是平生学，彻底还看处死时。\n援笔大书真力士，纷纷醉梦若缠悲。",
        "dynasty": "宋",
        "collection_info": null
    },
    {
        "uuid": "ba05ab6d440b7369180e5a8f2cd58dad",
        "title": "挽曹处士二首  其二",
        "author": "杜范",
        "content": "持身非介亦非通，闲处工夫不堕空。\n石室隠居虽我独，凤冈文社与人同。\n道镌一族多名士，惠浃千家有后功。\n潜德自昭何待发，矧兹大笔诏无穷。",
        "dynasty": "宋",
        "collection_info": null
    },
    {
        "uuid": "16b39f084cd20c5384d23dffecd4b488",
        "title": "徐倅尊人挽诗二首  其一",
        "author": "杜范",
        "content": "教子成名岂偶然，存心积善契苍天。\n独工学问驰清誉，旁习阴阳得异传。\n煞有哀荣身后事，不差生死梦中言。\n欲占厚德看铭志，七十之期过一年。",
        "dynasty": "宋",
        "collection_info": null
    },
    {
        "uuid": "5eb190612ee90366c2f035002c886146",
        "title": "徐倅尊人挽诗二首  其二",
        "author": "杜范",
        "content": "论子论交事契深，同年同里又同心。\n登堂未展庞公拜，梦奠俄惊尼父吟。\n自古阴功天所予，如公遐福世同歆。\n老成渐渐凋零尽，空有潸然泪满襟。",
        "dynasty": "宋",
        "collection_info": null
    },
    {
        "uuid": "bebedac42574fb58b92e03e2dc1b3ccb",
        "title": "丘知府挽诗",
        "author": "杜范",
        "content": "弟兄鼎誉人争羡，富贵随时报未均。\n领阁清班非不遇，持麾重选遽成尘。\n世夸人物今何在，志在诗书竟莫伸。\n笑语诙谐犹在耳，忽闻远讣恐非真。",
        "dynasty": "宋",
        "collection_info": null
    },
    {
        "uuid": "b8bc5ddfdb0503d7555b4af178502d63",
        "title": "挽陈将仕",
        "author": "杜范",
        "content": "事到盖棺方始定，言于陋巷乃为公。\n试看倾郭盈襟泪，尽是忘餐振廪功。\n荣贵但知崇己欲，文章未必济民穷。\n如君厚积人谁忌，惟恐君家积未丰。",
        "dynasty": "宋",
        "collection_info": null
    },
    {
        "uuid": "888c03adb3aac1b1b9b55d7a1e503d95",
        "title": "挽黄修职",
        "author": "杜范",
        "content": "宰士当年棣萼情，世科心许白头登。\n诗书早已传家学，场屋谁知负夜灯。\n老矣尚余英气在，嗟哉独慕善人称。\n一经分付曾何憾，看取于门自此兴。",
        "dynasty": "宋",
        "collection_info": null
    },
    {
        "uuid": "b67d5ba0a193843e02dcb8739944c98f",
        "title": "挽李处士",
        "author": "杜范",
        "content": "确荦羣山兀海隅，芬川蔚有吉人居。\n施仁一念周乡井，称善同声溢里闾。\n教子垂芳心有待，荣亲养老意何如。\n貤恩漫尔撑门户，肯负当年一束书。",
        "dynasty": "宋",
        "collection_info": null
    },
    {
        "uuid": "75320dbce16e4ecb1ef83a689ab311af",
        "title": "挽赵漕閤中",
        "author": "杜范",
        "content": "丘公四海大名垂，有女来嫔阀阅宜。\n苹藻自供寒女事，琴书未许世人知。\n舟移夜壑方遗恨，剑合平津自有时。\n膝上一经勋已策，吁嗟不赋板舆词。",
        "dynasty": "宋",
        "collection_info": null
    },
    {
        "uuid": "b6378982501d1831ddb2d33f1188c5e0",
        "title": "挽□□",
        "author": "杜范",
        "content": "韬光自古常难见，友道于今幸可论。\n勋业但看江左相，才名已识下邽门。\n壮哉兰若当时志，已矣云山此日原。\n到底百年同一梦，山林钟鼎尚何言。",
        "dynasty": "宋",
        "collection_info": null
    },
    {
        "uuid": "d580365c5517ab8643e4e6bb00d9568e",
        "title": "挽翟亲",
        "author": "杜范",
        "content": "时运遭逢亦偶然，着鞭莫讶祖生先。\n闭门终负三冬用，脂箧徒夸十部贤。\n玉树幸能光旧德，爵罗宁復叹当年。\n生平未快荆州愿，有泪空令落九泉。",
        "dynasty": "宋",
        "collection_info": null
    },
    {
        "uuid": "112c07cb6822aba116fef8495c2ac6ee",
        "title": "酥溪寺舍窗前有黄金间璧玉竹可爱谩作二十字不许撞题",
        "author": "杜范",
        "content": "中土太淡素，东皇染半节。\n此君已不羣，此种更奇绝。",
        "dynasty": "宋",
        "collection_info": null
    },
    {
        "uuid": "feef0c900cabc3a60b689f0cd584b401",
        "title": "得光字",
        "author": "杜范",
        "content": "挂起梧桐月，先成一夜霜。\n与君飞大白，一口吸秋光。",
        "dynasty": "宋",
        "collection_info": null
    },
    {
        "uuid": "39ef26aa9ec25b02419a78ba1d8820c0",
        "title": "和六十叔二绝  其一",
        "author": "杜范",
        "content": "夕阳有意为人留，斜映寒江着小舟。\n远目遥岑无限意，不须萧瑟赋悲秋。",
        "dynasty": "宋",
        "collection_info": null
    },
    {
        "uuid": "04dae1eacd9a6dd5ee670fdc899817c3",
        "title": "和六十叔二绝  其二",
        "author": "杜范",
        "content": "半窗斜日带东篱，桂子团团已满枝。\n朝露晚风并夜月，细看一一是君诗。",
        "dynasty": "宋",
        "collection_info": null
    },
    {
        "uuid": "acb4ea09f59d43d6ab3205e580beeb6a",
        "title": "辛未白鹭一绝",
        "author": "杜范",
        "content": "故园苍莽淡烟霏，白鹭翩然下小池。\n岂我机心犹未尽，踌蹰四顾復惊飞。",
        "dynasty": "宋",
        "collection_info": null
    },
    {
        "uuid": "de3074d366e45acafcd3e368d6a15b5b",
        "title": "次韵十一叔芍药五绝  其一",
        "author": "杜范",
        "content": "白白朱朱扫地残，尚余红芍带春妍。\n娉婷自笑成孤语，困倚芳丛背日眠。",
        "dynasty": "宋",
        "collection_info": null
    },
    {
        "uuid": "3c8dd2528446c26c61645529eb1285a5",
        "title": "次韵十一叔芍药五绝  其二",
        "author": "杜范",
        "content": "簇簇妖红裛露鲜，春工烂漫乞君看。\n心期点检都无可，幸有花盟独未寒。",
        "dynasty": "宋",
        "collection_info": null
    },
    {
        "uuid": "1bf6e7cde404750982723ae65e4c86f6",
        "title": "次韵十一叔芍药五绝  其三",
        "author": "杜范",
        "content": "心事摧残厌世喧，眼前能復问媸妍。\n故园春色还依旧，此日看花意不然。",
        "dynasty": "宋",
        "collection_info": null
    },
    {
        "uuid": "887b335449e207410d601827866a1267",
        "title": "次韵十一叔芍药五绝  其四",
        "author": "杜范",
        "content": "手把春花已后春，锦容入眼更成新。\n凭栏落日浑无□，倍觉君诗信有神。",
        "dynasty": "宋",
        "collection_info": null
    },
    {
        "uuid": "3a88ab1196721f4dcaab54a8038b8cdc",
        "title": "次韵十一叔芍药五绝  其五",
        "author": "杜范",
        "content": "寒暑回还日日新，数枝留得几多春。\n君能弹压凭佳句，一段清襟亦可人。",
        "dynasty": "宋",
        "collection_info": null
    },
    {
        "uuid": "2cf28ea79fa192efbe756ab4164aa1ac",
        "title": "次韵草堂二首  其一",
        "author": "杜范",
        "content": "月荡秋光滴翠空，英英寒色万山同。\n一年奇事惟今夕，顾我萎然卧病中。",
        "dynasty": "宋",
        "collection_info": null
    },
    {
        "uuid": "4827b19ae01b1846394d9dc53980764c",
        "title": "次韵草堂二首  其二",
        "author": "杜范",
        "content": "中秋有约醉南湖，料此清光已不孤。\n枕上不堪良夜永，起来犹强作伊吾。",
        "dynasty": "宋",
        "collection_info": null
    },
    {
        "uuid": "8644cc0c33452bf0b81688e8fd82935c",
        "title": "壬申九月初十归自邑中两绝  其一",
        "author": "杜范",
        "content": "雁宿沙头水月明，无端惊起两三声。\n孤飞缥缈知何处，影落寒江浪已平。",
        "dynasty": "宋",
        "collection_info": null
    },
    {
        "uuid": "d9111f421f267449f2f2dca4f39480ab",
        "title": "壬申九月初十归自邑中两绝  其二",
        "author": "杜范",
        "content": "风清露肃片云闲，耿耿寒光沐万山。\n满目琼楼高着脚，岂知身復在人间。",
        "dynasty": "宋",
        "collection_info": null
    },
    {
        "uuid": "5608628b96cc801f4ec59d35db5083a8",
        "title": "清贞褚道士携罗丈唱和访余求诗予非能诗者辞不获力拙次韵能不以狂斐疵我否",
        "author": "杜范",
        "content": "冀北奇才万马空，惊人佳句墨深浓。\n春风桃李人应识，要看寒溪涧底松。",
        "dynasty": "宋",
        "collection_info": null
    },
    {
        "uuid": "6ce6c9642d0bc1e83d1954f269057c91",
        "title": "戏十九兄二首  其一",
        "author": "杜范",
        "content": "风流公子醉阳台，归路犹传笑语谐。\n玉腕双扶争妩媚，不知失足在苍崖。",
        "dynasty": "宋",
        "collection_info": null
    },
    {
        "uuid": "64cae60b51d2199781536559debb6d41",
        "title": "戏十九兄二首  其二",
        "author": "杜范",
        "content": "君曾夷视北山巅，险阻谁知在眼前。\n亟欲问君无恙否，小春催到探梅天。",
        "dynasty": "宋",
        "collection_info": null
    },
    {
        "uuid": "5c2eb49a36114d7de62a6fd850c1950d",
        "title": "飞雪未已可谓佳瑞约判簿判务二丈同登尊经阁",
        "author": "杜范",
        "content": "万顷琼瑶烂不收，从今便合庆来牟。\n与君莫负登临约，不是偷闲作浪游。",
        "dynasty": "宋",
        "collection_info": null
    },
    {
        "uuid": "4444994e3013234f4b41ca72ab490893",
        "title": "次沈节推韵",
        "author": "杜范",
        "content": "春工剪水巧先呈，不夜寒光满地琼。\n独捻冰鬚搜雪句，此时谁解与同盟。",
        "dynasty": "宋",
        "collection_info": null
    },
    {
        "uuid": "4a75b4d2fa178f73e58e6a053ae6ce4d",
        "title": "又得一绝句",
        "author": "杜范",
        "content": "白句方从万玉妃，安排红袖点春晖。\n一寒自笑无毡客，三酌匆匆早赋归。",
        "dynasty": "宋",
        "collection_info": null
    },
    {
        "uuid": "f64cf51b5e3fe124f1f00dc7b4721f9a",
        "title": "和汪子渊桂花一绝",
        "author": "杜范",
        "content": "姮娥剪綵压羣芳，一夜秋风入酒囊。\n熏彻醉魂清入骨，敢言天下更无香。",
        "dynasty": "宋",
        "collection_info": null
    },
    {
        "uuid": "a6bc761ee33ef6837dc4090921c369dd",
        "title": "和赵山甫海棠",
        "author": "杜范",
        "content": "春风得意酌霞觞，翠袖宁禁白露霜。\n欲向月宫收剩馥，晓窗强理背时粧。",
        "dynasty": "宋",
        "collection_info": null
    },
    {
        "uuid": "dea8c64194a8d1ac600c6c06b99aaa1e",
        "title": "次沈节推送春韵二首  其一",
        "author": "杜范",
        "content": "佳人憔悴怯春衣，日暮楼高酒力微。\n流水落花无限恨，一声杜宇又催归。",
        "dynasty": "宋",
        "collection_info": null
    },
    {
        "uuid": "8c663859ec34335a0f5b06cb538aa278",
        "title": "次沈节推送春韵二首  其二",
        "author": "杜范",
        "content": "一年春事逐飞蓬，燕语千愁诉未通。\n水竹谁家深院落，捲帘准拟纳熏风。",
        "dynasty": "宋",
        "collection_info": null
    },
    {
        "uuid": "844ff9ff59f038a3dc23703a490bf8a4",
        "title": "七月二十七日午到钓滩登其台偶成二绝  其一",
        "author": "杜范",
        "content": "高人作计亦迂哉，千尺崔嵬着钓台。\n握手故人留不住，有鱼那肯上鈎来。",
        "dynasty": "宋",
        "collection_info": null
    },
    {
        "uuid": "3a88379be1127b2e7ab0c201936a2df8",
        "title": "七月二十七日午到钓滩登其台偶成二绝  其二",
        "author": "杜范",
        "content": "忆昔斯堂醉晚风，壁间岁月已无踪。\n谁知千古留名字，只在当年把钓中。",
        "dynasty": "宋",
        "collection_info": null
    },
    {
        "uuid": "5140f7321d0ac6fdd2c273c3859d3095",
        "title": "偶成",
        "author": "杜范",
        "content": "喜脱京尘理棹行，归心伫立望危樯。\n得风甚饱秋帆腹，顷刻回头失富阳。",
        "dynasty": "宋",
        "collection_info": null
    },
    {
        "uuid": "87c1d8d1b682eeb0ee6327194d717575",
        "title": "宿兴善寺成小绝",
        "author": "杜范",
        "content": "废寺翛然殿宇空，早寒催雪撼山风。\n急投小舍成孤坐，拨尽炉灰那处红。",
        "dynasty": "宋",
        "collection_info": null
    },
    {
        "uuid": "2586acdefb6e9a0b5c2d2816eb6608e7",
        "title": "用韵作懽喜语",
        "author": "杜范",
        "content": "冰雪凝寒万木空，我今正欲转春风。\n东郊已作安排计，会看枝头万点红。",
        "dynasty": "宋",
        "collection_info": null
    },
    {
        "uuid": "6bc7ababa895993ef55a465caa68edeb",
        "title": "刘上舍携酒有诗和其韵  其一",
        "author": "杜范",
        "content": "数过流年转瞩中，宦尘休更问穷通。\n新诗唤我尘埃梦，孤驿清澄一笑同。",
        "dynasty": "宋",
        "collection_info": null
    },
    {
        "uuid": "1e683b10f68b7276fecb51980499f32f",
        "title": "刘上舍携酒有诗和其韵  其二",
        "author": "杜范",
        "content": "匆匆岁事又更新，一气初回万木春。\n独有江梅殊未觉，凛然冰雪照诗人。",
        "dynasty": "宋",
        "collection_info": null
    },
    {
        "uuid": "7186a84480034775e9c1c8796bf93185",
        "title": "高兄徐仓高弟和刘会之两绝见寄再韵谢之  其一",
        "author": "杜范",
        "content": "我辈周旋实地中，此身穷处此心通。\n荷君一见如平素，迹未相亲味已同。",
        "dynasty": "宋",
        "collection_info": null
    },
    {
        "uuid": "7f129cb1c3c9b5e474e5cd695d33654e",
        "title": "高兄徐仓高弟和刘会之两绝见寄再韵谢之  其二",
        "author": "杜范",
        "content": "袖手闲居德日新，静安增伴四时春。\n君方入室慰此老，肯作浮阳愧古人。",
        "dynasty": "宋",
        "collection_info": null
    },
    {
        "uuid": "b950d48198137bf79e7bc17c97766063",
        "title": "康秋惠诗和其韵二首  其一",
        "author": "杜范",
        "content": "春入桃园日正迟，怀人何以慰朝饥。\n自怜官事冥烦日，却是诗人得句时。",
        "dynasty": "宋",
        "collection_info": null
    },
    {
        "uuid": "2513f3c301e42c55e1616df7142e2fde",
        "title": "康秋惠诗和其韵二首  其二",
        "author": "杜范",
        "content": "观梅诗兴愧何郎，尘鞅埋头岁月长。\n力薄何能堪重负，托身犹喜郑公乡。",
        "dynasty": "宋",
        "collection_info": null
    },
    {
        "uuid": "61e0d639be009edbe0ae7ab09e2ffe6c",
        "title": "晚坐偶成一绝",
        "author": "杜范",
        "content": "日隠西山月色微，林端水际淡烟霏。\n遥岑横碧在何许，谁念行人未得归。",
        "dynasty": "宋",
        "collection_info": null
    },
    {
        "uuid": "bfc5cb5570eb9a1b2077a5eb0bceb30f",
        "title": "刘上舍以诗送牡丹併酒和之二首  其一",
        "author": "杜范",
        "content": "春愁风雨不禁寒，红尽枝头绿已团。\n谁遣佳人伴岑寂，初酣卯酒脸匀丹。",
        "dynasty": "宋",
        "collection_info": null
    },
    {
        "uuid": "701911eb39513141a721bfa4dee89e41",
        "title": "刘上舍以诗送牡丹併酒和之二首  其二",
        "author": "杜范",
        "content": "纷纷万卉委泥沙，独殿春风自一家。\n珍重白衣相问劳，醉吟佳句醉看花。",
        "dynasty": "宋",
        "collection_info": null
    },
    {
        "uuid": "c9de1b37b2f2d70b8635ae815b83c50b",
        "title": "偶题",
        "author": "杜范",
        "content": "雪外乱山才约略，雨中平野更凄迷。\n有人支枕篷窗底，卧看羣牛渡野溪。",
        "dynasty": "宋",
        "collection_info": null
    },
    {
        "uuid": "8f6c58c2459b580d96179b79c0b9db2d",
        "title": "和阳秀才惠诗七绝  其一",
        "author": "杜范",
        "content": "半菽生涯志九霄，诗篇妙处压刘曹。\n朶颐钟鼎人都错，自有灵龟价最高。",
        "dynasty": "宋",
        "collection_info": null
    },
    {
        "uuid": "3e185cd0baa21386e353e14f3dad6f6c",
        "title": "和阳秀才惠诗七绝  其二",
        "author": "杜范",
        "content": "夜光那肯暗投人，至宝何须借所因。\n袖有明珠来遗我，荷君此意重千钧。",
        "dynasty": "宋",
        "collection_info": null
    },
    {
        "uuid": "4aedf26dcbc4abbb3310b521d1b44891",
        "title": "和阳秀才惠诗七绝  其三",
        "author": "杜范",
        "content": "区区敢计一身存，剥尽皮毛尚有根。\n有客款门歌慷慨，清风为我濯尘裈。",
        "dynasty": "宋",
        "collection_info": null
    },
    {
        "uuid": "c88571474fe5b3ae7d15d15a5ef933fc",
        "title": "和阳秀才惠诗七绝  其四",
        "author": "杜范",
        "content": "百年坠典一朝行，疾痛谁知赤子情。\n劳瘁何曾沾小惠，追呼蚤已困苛征。",
        "dynasty": "宋",
        "collection_info": null
    },
    {
        "uuid": "4a9090cd86f4546d70f50b16c6e7de28",
        "title": "和阳秀才惠诗七绝  其五",
        "author": "杜范",
        "content": "载籍重修旧额存，从今便可养胚腪。\n只愁均赋无良法，巨室逃杨復放豚。",
        "dynasty": "宋",
        "collection_info": null
    },
    {
        "uuid": "0cc4ee03e83f01d8dff6cba9a08a0201",
        "title": "和阳秀才惠诗七绝  其六",
        "author": "杜范",
        "content": "事已垂成虑正长，民风安得反醇庞。\n交征上下方旁午，何以为谋淑此邦。",
        "dynasty": "宋",
        "collection_info": null
    },
    {
        "uuid": "2b415f928cfbaad0df4578b2727ea506",
        "title": "和阳秀才惠诗七绝  其七",
        "author": "杜范",
        "content": "三载尘埃积寸心，空斋暗锁一床琴。\n忽闻宫征相勾引，聊整徽絃发旧音。",
        "dynasty": "宋",
        "collection_info": null
    },
    {
        "uuid": "a8872577bd1229e587d10b96c7c0b1eb",
        "title": "问渊明菊",
        "author": "杜范",
        "content": "世以渊明名尔菊，却来紫陌换青铜。\n东篱采采知何处，岂不包羞负此翁。",
        "dynasty": "宋",
        "collection_info": null
    },
    {
        "uuid": "2e171f5ec2b4497384a068dde2dd5b53",
        "title": "代菊对",
        "author": "杜范",
        "content": "未有渊明先有我，何人唤我作渊明。\n东篱宛在南山下，谁向秋风管落英。",
        "dynasty": "宋",
        "collection_info": null
    },
    {
        "uuid": "d0dab5e12971b0c615322a92513bb5d0",
        "title": "曹娥",
        "author": "杜范",
        "content": "举世贪生不足评，舍生取义亦难明。\n娥知有父不知死，当日何心较重轻。",
        "dynasty": "宋",
        "collection_info": null
    },
    {
        "uuid": "488b6188c01eee84d3000abc78bbc189",
        "title": "偶成",
        "author": "杜范",
        "content": "短篷支枕看青山，山意闲如人意闲。\n飞过白鸥何处宿，宿时莫向急边滩。",
        "dynasty": "宋",
        "collection_info": null
    },
    {
        "uuid": "2ff6a00b87a4a8bf9cc3c6fec7de2dfe",
        "title": "处静得梅枝为赠以新诗将之漫次韵以谢",
        "author": "杜范",
        "content": "花与诗人自目成，荷君持赠半寒灯。\n悄然清梦江村裏，忘却官身在宛陵。",
        "dynasty": "宋",
        "collection_info": null
    },
    {
        "uuid": "7116e124421b7686686f9639150b9755",
        "title": "何君智父之堂名以云岫袁蒙斋记之智父以示余漫成绝句",
        "author": "杜范",
        "content": "谷裏深藏岂自珍，须臾触石上天津。\n悠然一片心何在，说道无心却误人。",
        "dynasty": "宋",
        "collection_info": null
    },
    {
        "uuid": "c658e25be8ed51c7b1b40eed7579bb8c",
        "title": "枕上偶成三首  其一",
        "author": "杜范",
        "content": "一春霁色养花天，近夏鞭霆雨沛然。\n说与农人勤贮水，行看绿雾涨平田。",
        "dynasty": "宋",
        "collection_info": null
    },
    {
        "uuid": "182108da604e2b4a962dd6703fc42283",
        "title": "枕上偶成三首  其二",
        "author": "杜范",
        "content": "春动边声虏计狂，淮流据断架浮梁。\n雨师怒烈风云阵，定报惊奔尽犬羊。",
        "dynasty": "宋",
        "collection_info": null
    },
    {
        "uuid": "651684f543c8ce91ad734b542709df30",
        "title": "枕上偶成三首  其三",
        "author": "杜范",
        "content": "老夫屡与死为邻，急报家人早入京。\n正虑舟行流未滑，枕前快听泻檐声。",
        "dynasty": "宋",
        "collection_info": null
    },
    {
        "uuid": "b5bc6b078dec6a4ad1e1254476f720bd",
        "title": "和杨兄二绝  其一",
        "author": "杜范",
        "content": "诗人过我辱高轩，坐觉尘埃不敢干。\n三寸古今谈不了，明珠落落走金盘。",
        "dynasty": "宋",
        "collection_info": null
    },
    {
        "uuid": "8689bbb5ae446a2895474af268352284",
        "title": "和杨兄二绝  其二",
        "author": "杜范",
        "content": "三年尝尽万间关，力怯强弓寸寸弯。\n何日变成闲世界，与君夜月对湖山。",
        "dynasty": "宋",
        "collection_info": null
    },
    {
        "uuid": "df4499c2741f44d04f2c2daa3c66e938",
        "title": "偶咏玉簪花",
        "author": "杜范",
        "content": "叶带春姿如泼淀，花多秋色似凝酥。\n怳疑鹭立清波上，只欠渔舟凑画图。",
        "dynasty": "宋",
        "collection_info": null
    },
    {
        "uuid": "a939a838409e63e1e9cfdb8f28036ae7",
        "title": "和会之二绝  其一",
        "author": "杜范",
        "content": "饤虀篘酿挹仙霞，味到诗情分外佳。\n应把梅花望彭泽，不辞漉酒污巾纱。",
        "dynasty": "宋",
        "collection_info": null
    },
    {
        "uuid": "9c4693ae00165451db21d60b89ad5d3c",
        "title": "和会之二绝  其二",
        "author": "杜范",
        "content": "爱景探春意已生，新诗新酿一时成。\n遥知独酌微吟处，霜月应多别处明。",
        "dynasty": "宋",
        "collection_info": null
    },
    {
        "uuid": "7cba4d65553e9bfc4bd8aa2577deb4ce",
        "title": "刘百十六兄送梅花大鲫新酒以诗将和其韵四首  其一",
        "author": "杜范",
        "content": "尘鬓三年绣水湄，诗怀久矣负良时。\n门前喜鹊来相报，知有骚人委色丝。",
        "dynasty": "宋",
        "collection_info": null
    },
    {
        "uuid": "92e2177f6a5bb62f98e612fa691c7a29",
        "title": "刘百十六兄送梅花大鲫新酒以诗将和其韵四首  其二",
        "author": "杜范",
        "content": "寒冰为骨玉为精，篱落横斜数点清。\n不见孤山浮动处，岭头折赠若为情。",
        "dynasty": "宋",
        "collection_info": null
    },
    {
        "uuid": "f4c6f38a1b56193e2af6eb35d1490386",
        "title": "刘百十六兄送梅花大鲫新酒以诗将和其韵四首  其三",
        "author": "杜范",
        "content": "暖日浮光深水湄，鱼方掉尾煦晴时。\n巨鳞如掌勤分饷，兴入扁舟动钓丝。",
        "dynasty": "宋",
        "collection_info": null
    },
    {
        "uuid": "658f4321f392ad554966aca147c847f6",
        "title": "刘百十六兄送梅花大鲫新酒以诗将和其韵四首  其四",
        "author": "杜范",
        "content": "新篘盎盎泻琼晶，照我襟怀彻底清。\n多谢白衣相问劳，举杯无语不胜情。",
        "dynasty": "宋",
        "collection_info": null
    },
    {
        "uuid": "b429c696cbae335f08d5ffffb55f4802",
        "title": "赠以酒寄诗",
        "author": "杜范",
        "content": "茅茨底下坐寒毡，应是孤吟舌本干。\n急遣曲生相问讯，满浇磊磈润毫端。",
        "dynasty": "宋",
        "collection_info": null
    },
    {
        "uuid": "ecc0d519608b787ebc4949d2c6804b52",
        "title": "和高吉父六绝  其一",
        "author": "杜范",
        "content": "端为稽田赋未均，一时板籍尽更新。\n三年敢作贤劳叹，政恐才疎负邑人。",
        "dynasty": "宋",
        "collection_info": null
    },
    {
        "uuid": "69c41de44b96ecb18d13d61679d37ad8",
        "title": "和高吉父六绝  其二",
        "author": "杜范",
        "content": "麦陇吹风餠饵香，桑畦映日茧丝光。\n晚春好诵归田赋，问汝胡为两鬓霜。",
        "dynasty": "宋",
        "collection_info": null
    },
    {
        "uuid": "e720c8af557e0fd740b1273ba32f301d",
        "title": "和高吉父六绝  其三",
        "author": "杜范",
        "content": "饮啄于人似有缘，又将尘面对瞿昙。\n儒冠未必非相误，时听钟声静夜参。",
        "dynasty": "宋",
        "collection_info": null
    },
    {
        "uuid": "11bfa679f5687161f03764eead4b8da5",
        "title": "和高吉父六绝  其四",
        "author": "杜范",
        "content": "平生习懒怕逢迎，相望何时可合并。\n妙语贯珠分在手，山斋快读晚风轻。",
        "dynasty": "宋",
        "collection_info": null
    },
    {
        "uuid": "77fd1166258b4c5deb1932f526c34844",
        "title": "和高吉父六绝  其五",
        "author": "杜范",
        "content": "工部文章裕后昆，桥斋遗稿炯然存。\n偶拈同谷悲歌句，又把愁肠搅一番。",
        "dynasty": "宋",
        "collection_info": null
    },
    {
        "uuid": "7fc66382440933ade1761b81711599f1",
        "title": "和高吉父六绝  其六",
        "author": "杜范",
        "content": "世事纷纷起笑端，五云深处最高寒。\n与君便好寻前约，霁月难同俗眼看。",
        "dynasty": "宋",
        "collection_info": null
    },
    {
        "uuid": "cf2f8fdbe5a167349a190abbec5f31f2",
        "title": "途中二绝  其一",
        "author": "杜范",
        "content": "一点天根动处微，已令万物受春熙。\n欲知消长从来意，便是人心善恶机。",
        "dynasty": "宋",
        "collection_info": null
    },
    {
        "uuid": "6ef1479d12b79c2c3c62b4bb3b84d9cf",
        "title": "途中二绝  其二",
        "author": "杜范",
        "content": "脚踏京尘动数旬，归途又復见书云。\n羣阴已放阳来復，看取新年别有春。",
        "dynasty": "宋",
        "collection_info": null
    },
    {
        "uuid": "998362cb31612380bc34f373fb1d3ef2",
        "title": "和韩蕺山见赠绝句",
        "author": "杜范",
        "content": "世网缠身未得归，但劳清梦到林扉。\n高人误作班行看，只是山中一布衣。",
        "dynasty": "宋",
        "collection_info": null
    },
    {
        "uuid": "94e47f5d3f483da25792b16a19edbcc6",
        "title": "秋游雁荡道中",
        "author": "杜范",
        "content": "遥睇前峰已出奇，从今便合办新诗。\n山灵似是知予意，拥翠来迎步步移。",
        "dynasty": "宋",
        "collection_info": null
    },
    {
        "uuid": "5b649870787e4b950a9a360bc5fdf318",
        "title": "石梁",
        "author": "杜范",
        "content": "它山不数碎如拳，有此撑空万古寒。\n好个山中廊庙具，游人浪作石梁看。",
        "dynasty": "宋",
        "collection_info": null
    },
    {
        "uuid": "ccbe45a67d44eb69691707283cf9e693",
        "title": "照胆潭",
        "author": "杜范",
        "content": "布袜青鞋得远寻，四边卧石护清深。\n从他照破千人胆，容我论交一片心。",
        "dynasty": "宋",
        "collection_info": null
    },
    {
        "uuid": "ea9137c83e98edcfa01093e9efce6c63",
        "title": "罗汉洞",
        "author": "杜范",
        "content": "攒空巨石太崔嵬，踊跃山巅亦壮哉。\n谁把斧斤挥直下，斫开洞户许人来。",
        "dynasty": "宋",
        "collection_info": null
    },
    {
        "uuid": "b9e4b8e0745d122a208e9ad0b31e11ad",
        "title": "道中戏成",
        "author": "杜范",
        "content": "造物人言是小儿，偶然越样与儿嬉。\n不过几块麤顽石，博得人夸几个奇。",
        "dynasty": "宋",
        "collection_info": null
    },
    {
        "uuid": "1fb96bfcd0a448871cb0988839230b47",
        "title": "天柱",
        "author": "杜范",
        "content": "削成一柱是何年，屹立当空更不偏。\n我欲借渠成大厦，少陵此意久无传。",
        "dynasty": "宋",
        "collection_info": null
    },
    {
        "uuid": "06105a76cceba3d980be1b950fe32ad3",
        "title": "天聪洞",
        "author": "杜范",
        "content": "脚力穷时眼力通，层梯倚石上天聪。\n世间无限惟顽石，独此中间透外空。",
        "dynasty": "宋",
        "collection_info": null
    },
    {
        "uuid": "68a59f326e8f9f491a688294dd632121",
        "title": "小龙湫",
        "author": "杜范",
        "content": "水脉凭高天外来，半空散得万飞埃。\n老龙卧处知何在，唤作灵湫亦漫猜。",
        "dynasty": "宋",
        "collection_info": null
    },
    {
        "uuid": "4a5b607be7005c846cc3dc8d0980e871",
        "title": "大龙湫",
        "author": "杜范",
        "content": "半世名闻始见之，洞心无语立多时。\n经行处处皆奇绝，此比诸峰更绝奇。",
        "dynasty": "宋",
        "collection_info": null
    },
    {
        "uuid": "20aba2c8a301063d30e051b6d0c8b41f",
        "title": "携酒落成倅厅绮霞阁口号代简",
        "author": "杜范",
        "content": "绮霞风月一番新，剩把余光烛近隣。\n闻道落成开宴席，也容老子挹芳尘。",
        "dynasty": "宋",
        "collection_info": null
    },
    {
        "uuid": "1e9aada5a24f6114eb2c6d2c416622e3",
        "title": "和阳字韵",
        "author": "杜范",
        "content": "又还秋色到萸觞，检点东篱次第黄。\n碧水连天无限思，栏桿无奈带斜阳。",
        "dynasty": "宋",
        "collection_info": null
    },
    {
        "uuid": "6f7b52b0c43fe0249e16f06524b041e8",
        "title": "寄题芦洲",
        "author": "杜范",
        "content": "幽人作计筑幽居，傍水为亭手植芦。\n何爱世间闲草木，只缘胸次有江湖。",
        "dynasty": "宋",
        "collection_info": null
    },
    {
        "uuid": "8f74ceb4e8948f57b9b89c169ddb243e",
        "title": "贻富室翁",
        "author": "杜范",
        "content": "葱疗丹田麦疗饥，葱羹麦饭两相宜。\n请君试上城头望，多少人家午未炊。",
        "dynasty": "宋",
        "collection_info": null
    },
    {
        "uuid": "e54d29d3d9ac28ec44eea659c5c49ed7",
        "title": "仙山知寺志刚示余以浸碧唱和诗漫继其韵",
        "author": "杜范",
        "content": "穷年奔走缭乡隅，暂此凭栏意已殊。\n一水光明平处现，四山容色淡中铺。\n莫羞尘鬓临冰鑑，自有灵原照玉壶。\n浸碧主人应领会，试言此碧有耶无。",
        "dynasty": "宋",
        "collection_info": null
    },
    {
        "uuid": "6f8226779072d7c8a2d53ee3a8d1fe4f",
        "title": "林倅到迓之途中小诗",
        "author": "杜范",
        "content": "简书奔走日衝衝，偶此郊行兴易浓。\n雨意醖成春野意，云容点就晓山容。\n茧丝贮色桑条上，餠饵吹香麦陇中。\n忽忆故园归去好，云山知隔几千重。",
        "dynasty": "宋",
        "collection_info": null
    },
    {
        "uuid": "3466d1b09a37d3098fff8f37735b1c6a",
        "title": "和林簿二诗  其一",
        "author": "杜范",
        "content": "忧喜从来巧聚门，刖人有足未为尊。\n人生何用家万石，世事还输酒一尊。\n荒径赋归人已远，急流勇退意犹存。\n功名千古成何事，眼底荣枯不足论。",
        "dynasty": "宋",
        "collection_info": null
    },
    {
        "uuid": "faa631bc72562bffb1eb3f5c713872ad",
        "title": "和林簿二诗  其二",
        "author": "杜范",
        "content": "宦途元自险于山，我辈孤寒分外难。\n萧寺羡君成胜概，新诗为我解愁端。\n自叹落落无三语，底事区区为一官。\n初夏北窗新枕簟，碧梧昼影正清团。",
        "dynasty": "宋",
        "collection_info": null
    },
    {
        "uuid": "bfb3d219d18079e7bf28e3eb0ba2d195",
        "title": "大雨喜成小诗呈百里",
        "author": "杜范",
        "content": "颙颙万目望穹苍，连日雷车走阿香。\n不用瓮中留蜥蜴，已闻野外舞商羊。\n霶𩃱施泽盈千浍，䆉稏收功可万箱。\n令尹爱民天所相，三年境内乐穰穰。",
        "dynasty": "宋",
        "collection_info": null
    },
    {
        "uuid": "2fe74fd3d057fac307a01c9f53b45089",
        "title": "空明洞",
        "author": "杜范",
        "content": "莫讶青山小，山因洞得名。\n仙人骑鹤去，留蹟在空明。",
        "dynasty": "宋",
        "collection_info": null
    },
    {
        "uuid": "6ced072f68c1e9bd0ce5994490612237",
        "title": "玉壶即事",
        "author": "杜范",
        "content": "雨过条风着柳芽，淡黄浅绿嫩如花。\n陂湖漾漾初侵路，蜂燕纷纷各理家。\n带郭园林仙苑近，送春船舫绣帘遮。\n芸窗倦倚何山翠，暖霭轻笼日脚斜。",
        "dynasty": "宋",
        "collection_info": null
    },
    {
        "uuid": "e144e1b872b0b78605756304c3de2bb0",
        "title": "天柱峰",
        "author": "杜范",
        "content": "探幽不知疲，前赏方未极。\n晨行越高岭，拔地见峭石。\n有如万菡萏，玲珑倚秋碧。\n东西忽异状，顾步忘所历。\n一峰柱中天，壁立千仞直。\n旁无寸土势，始觉造化力。\n凛凛苍铁姿，漠漠太古色。\n俯疑霹雳怒，仰视元气黑。\n溟波啮南维，在昔因荡激。\n伊谁拔山来，作此颠倒侧。\n诸峰左右辏，参差列矛戟。\n或如削层霞，熏蒸半天赤。\n或如簸大旗，千骑皆辟易。\n或颖如书空，或攫如戏翼。\n或如龙夭矫，两石陷其脊。\n噀雨空洞中，幽响日夜滴。\n扪萝展奇眺，百态堕胸臆。\n眼光乱崖窍，日气光映射。\n似闻多灵秘，路绝天所惜。\n侧身下篁篠，倦坐屡胁息。\n沈思融结初，令人嘆开闢。",
        "dynasty": "宋",
        "collection_info": null
    },
    {
        "uuid": "7b8cfd6a5b6cd5c3d820c868f44e2363",
        "title": "句",
        "author": "杜范兄",
        "content": "鶑鸣求友声。",
        "dynasty": "宋",
        "collection_info": null
    },
    {
        "uuid": "6b37f2020870f4cd21d88060f219c9f8",
        "title": "李养源自号蒙泉求诗于东平包某作此以赠之",
        "author": "包恢",
        "content": "水象童蒙，以出伊始。\n泉乃白水，出自艮止。\n天一初生，纯一清明。\n厥初始达，犹元而亨。\n当其蒙稚，涓涓犹细。\n及其渐进，混混未止。\n如玉与珠，不曰白乎。\n如冰与雪，湛不可污。\n反求诸己，心正如是。\n有生之初，纯白纯懿。\n养之于蒙，作圣之功。\n大人不失，与赤子同。\n圣如夫子，皜莫尚已。\n湼而不缁，洞彻表裏。\n溥博渊泉，浩浩渊渊。\n皓如银河，月流星连。\n仰观先圣，本同一性。\n自始失养，遂终失正。\n气或杂之，内欲蔽伊。\n官或不思，外引远而。\n蒙反成失，白反变黑。\n黑水西流，清渭南隔。\n君在家庭，习若少成。\n异彼污世，同流浊泾。\n外引内欲，永绝勿赎。\n蒙养宜深，洊习宜熟。\n浚发尔源，如发蒙然。\n放乎四海，波涛际天。\n学有源委，海可至矣。\n所不然者，有如白水。",
        "dynasty": "宋",
        "collection_info": null
    },
    {
        "uuid": "a76abcd4f7440dbe1308e6e8b570a276",
        "title": "临江閤皂李仲章以省轩求诗",
        "author": "包恢",
        "content": "心之精明，不远伊迩。\n胸中若正，瞭焉眸子。\n举目有证，莫切于视。\n孰名曰省，少目取义。\n目当少时，湛湛精睟。\n其光神全，其见专致。\n老目为耆，则与少异。\n非徒以目，而分老稚。\n惟目如少，有可取譬。\n实省在心，省当如是。\n如开双明，洞见万类。\n心难常存，省不可替。\n心难常觉，省不可离。\n心本善者，孰非纯懿。\n心不善者，孰非私利。\n省与不省，善恶关繫。\n省者如醒，不省如醉。\n省者如寝，不省如寐。\n省者如活，不省如毙。\n果能自省，卓然奋励。\n暗室不欺，屋漏不愧。\n如目万象，无有掩蔽。\n一不自省，冥然罔记。\n外物交引，内无纷炽。\n如目老昏，无非障翳。\n二者相远，宜知敬忌。\n聂君少年，有目可贵。\n以省名轩，轩豁无滞。\n惟道无穷，要在远诣。\n惟言多穷，要履实地。\n惟难有常，勉无失坠。",
        "dynasty": "宋",
        "collection_info": null
    },
    {
        "uuid": "e2c33183e8896be94485cfca74531361",
        "title": "赠饶仲信静镜",
        "author": "包恢",
        "content": "干不一动，静专动直。\n坤不一静，静翕动闢。\n艮不一止，动静以时。\n本体如是，偏主则非。\n惟学初机，贵以静入。\n以至终养，贵以静习。\n本体既然，动静一如。\n干坤合德，无二无余。\n心为天君，尊无伦比。\n圣贤言心，初无论拟。\n心比于镜，佛说云然。\n镜虽有光，孰拟心天。\n镜光则死，心光则活。\n活则不滞，死则不豁。\n佛法寂灭，匪干匪坤。\n若復本心，非彼能昏。\n人以欲动，非动之性。\n所以贵静，自动自静。\n其道光明，无物可并。\n惟省尽伦，是为全人。\n眼高四海，至此乃真。",
        "dynasty": "宋",
        "collection_info": null
    },
    {
        "uuid": "8a5819a963f07e3fef45de3f3bebe594",
        "title": "留忠斋山茨",
        "author": "包恢",
        "content": "身何止不获，其背谁得窥。\n心何存不测，其乡孰能知。\n身心尚无迹，屋庐更何即。\n变动元不居，问君欲奚适。\n放之弥太虚，宇宙总我庐。\n收之付野草，山茨敛吾居。\n宇宙非穷大，山茨岂云细。\n身心非以形，随寓靡有异。\n此道淡不厌，淡中味何穷。\n万物孰能动，真乐此室中。\n或疑天下儒，久游蓬莱岛。\n岂伊素草茅，但以盖茅好。\n达者舍此谁，若将终身茨。\n仁宅本同归，问舍非自私。\n宇宙浩如许，藏用如谨独。\n山固屹不移，茨敝当再覆。\n覆可久自娱，庭草听自如。\n茅茨或不翦，古圣兴不殊。\n乐山见仁人，如茨看荣贵。\n此屋虽似卑，谁识最高致。",
        "dynasty": "宋",
        "collection_info": null
    },
    {
        "uuid": "e33fc3d5ac901659509d614b2cf1941c",
        "title": "赠写神丘照堂",
        "author": "包恢",
        "content": "尝观孝子图，画子事母事。\n闻君画最工，事母孝亦至。\n人称汝画奇，未知事母慈。\n我今为拈出，欲以励孝思。\n画不在丹青，照不在眼睛。\n方寸不可乱，昭昭在心明。\n画到精一处，人人定相如。\n但疑心本一，奚为面差殊。\n我心犹赤子，我貌极老衰。\n君虽欲画我，安能作婴儿。",
        "dynasty": "宋",
        "collection_info": null
    },
    {
        "uuid": "1643c78b25a257a16dc7a0c457c9f958",
        "title": "送蒙斋赴召六首  其一",
        "author": "包恢",
        "content": "大钧正旋转，坱圠方无垠。\n干坤用六子，乃使天下春。\n震子实为长，龙蛰屈不伸。\n不一动则止，一动化万新。\n嘉熙再仁孝，斯时召斯人。\n宇宙在乎手，万化生于身。\n机关一开阖，斩新出精神。\n日月无点翳，太虚绝纤尘。\n毫髮靡遗恨，谁能疵大醇。",
        "dynasty": "宋",
        "collection_info": null
    },
    {
        "uuid": "29265f0a7b41e877333857c6aaec28d0",
        "title": "送蒙斋赴召六首  其二",
        "author": "包恢",
        "content": "广大中精微，如崇下履卑。\n川流本敦化，溥博时出之。\n刚毅发秋凛，宽裕融春熙。\n聪明靡偏照，密察不失时。\n权度心为甚，圣人良在兹。\n思睿睿作圣，无思无不思。",
        "dynasty": "宋",
        "collection_info": null
    },
    {
        "uuid": "e718a0f398f2a8a48de5a4f89c9385b5",
        "title": "送蒙斋赴召六首  其三",
        "author": "包恢",
        "content": "干坤常简易，险阻知最精。\n尧舜何艰难，难在知人明。\n孔子每所患，因予犹改更。\n险如彼山川，无如世人情。\n明天而昧人，古人所讥评。\n卓哉子陆子，高具双眼睛。\n气貌纔一顾，肺肝见如倾。\n或但因传闻，能见人生平。\n万象悉呈露，如揭日月行。\n何畏乎功令，尧舜为法程。\n所恶利口覆，孔子为权衡。\n欲希象山翁，此目不可盲。\n众欺恐寡信，多僞难皆诚。\n虚受而实责，无容偏且轻。\n张陈门下客，莫非天下英。\n后至所居国，皆能居公卿。\n济世才最急，泰道非徒亨。\n下视瓮盎内，成雷聚蚊蝱。\n鸟须九霄鹏，鱼必东海鲸。\n为己与为国，灼知在先生。",
        "dynasty": "宋",
        "collection_info": null
    },
    {
        "uuid": "452a137c6b7249159042da51c3eb28ab",
        "title": "送蒙斋赴召六首  其四",
        "author": "包恢",
        "content": "扶颠而持危，在天下大势。\n拨乱而存亡，在国家大计。\n一司一事间，未足繫兴替。\n马援为郡守，尚不屑烦细。\n惟大姓黠羌，不容有违戾。\n况为公与卿，不思大经济。\n今大姓黠羌，几倍过汉世。\n中有根木存，犹在加护卫。\n大都如弈棋，败局如已逝。\n如有一胜着，败乃以胜继。\n巽当知衡权，是乃德之制。\n果哉末之难，圆神妙龟筮。\n愿言其吉凶，大闢天地闭。",
        "dynasty": "宋",
        "collection_info": null
    },
    {
        "uuid": "b81555dddcac544143c047b1ee70b98f",
        "title": "送蒙斋赴召六首  其五",
        "author": "包恢",
        "content": "尝闻魏仲英，谓仕欲行志。\n后宫权豪等，损去志乃遂。\n如云皆不可，隠身是为智。\n此志虽可称，一节非道备。\n不闻政适人，格心第一义。\n如未可与权，当道岂易致。\n齐王好货色，孟子不少刺。\n导之百姓同，王道真易易。\n自实学不明，言与实难离。\n何能格一非，适以滋众僞。\n最是讲说多，虚文只成赘。\n经或不如史，祸福可趋避。\n下至不害伯，犹能救时弊。\n此可观世变，言之横涕泪。\n道本无不通，君子当不器。",
        "dynasty": "宋",
        "collection_info": null
    },
    {
        "uuid": "39c42564a7c61178059c86477359fef9",
        "title": "送蒙斋赴召六首  其六",
        "author": "包恢",
        "content": "四世凡五公，贵盛古自昔。\n于我如浮云，光前在仁宅。\n仰观我絜斋，江汉濯之白。\n下视世所羡，腰黄眼前赤。\n度越此流辈，人何啻千百。\n希舜鹿野居，介然有如石。\n尝为耳目人，天子屡前席。\n义难若是恝，命岂可终逆。\n非如一小官，去就惟我适。\n况当有道时，丘自不与易。\n世方厄三空，实当有长策。\n心肝奉至尊，忧劳敢云斁。\n行矣金玉声，智勇全赵璧。",
        "dynasty": "宋",
        "collection_info": null
    },
    {
        "uuid": "4b354b3e5fec73aeb80b3d2547bfe79e",
        "title": "雨后观新荷",
        "author": "包恢",
        "content": "中夜平旦尔，浄把天宇洗。\n此时气之清，隠映如有体。\n挹之莫可得，挥之不能靡。\n外不隔毛髮，内透彻心髓。\n轻清孰为天，天也不离此。\n因行过东湖，荷叶恰新美。\n柔茎柄圆盖，嫩绿出清泚。\n下承之浮萍，铺锦杂青紫。\n洒洒无一尘，生意正济济。\n欲辩已忘言，无声臭至矣。",
        "dynasty": "宋",
        "collection_info": null
    },
    {
        "uuid": "44833dec7adbae635c918aa271d79ecc",
        "title": "四明决狱由宁海道中",
        "author": "包恢",
        "content": "山童首少髮，石老脊多骨。\n上犹剑戟关，下没沙碛窟。\n曾无好步行，常有失足惊。\n前若逢峻拒，后如迫使倾。\n所幸甚艰难，平生备尝试。\n险阻谁能知，干坤元简易。",
        "dynasty": "宋",
        "collection_info": null
    },
    {
        "uuid": "dc00f4cebaa976bd38181ba70fbd58bc",
        "title": "观泉",
        "author": "包恢",
        "content": "泉动涌联珠，泉静湛片玉。\n渊源出以时，动静清可掬。\n凭栏冰雪寒，敛袵毛髮肃。\n内以洗我心，外以刮我目。\n偶离京尘来，对此歌不足。\n咏归五六人，犹疑自沂浴。",
        "dynasty": "宋",
        "collection_info": null
    },
    {
        "uuid": "f4b8c4873d9d1083cbd1b2ff946dc3d3",
        "title": "寿家君克堂先生",
        "author": "包恢",
        "content": "良月四之日，景物何多奇。\n露洗宇四静，月抹天一涯。\n景星助月夜，光入清溪湄。\n奎星照江南，人文良在兹。\n昔为西长庚，梦与斯人期。\n今为南极老，微云淡庞眉。\n际此小春日，胜彼芳春时。\n桃梅妙生意，微吐三五枝。\n野垂黄金穟，人饱白玉粢。\n芙容花成城，拔然凌霜姿。\n暮开红菡萏，朝发白蜀葵。\n菊见正中色，潇然疎竹篱。\n不共众芳竞，独与晚岁宜。\n时异物孤特，人生復何疑。\n我翁在物表，清吟彻骨肌。\n不以世间利，容易得涴伊。\n今年七十二，浩然元不衰。\n孤坐小阁上，台融融熙熙。\n布衾纸帐间，莹若冰雪姿。\n自从知止后，何思復何为。\n但愿主益圣，比肩皆皋夔。\n东南盛仁气，不战屈四夷。\n丰穰岁相似，赤子无啼饥。\n得老太平世，仁寿非吾私。\n负暄娱爱日，煮芹甘如饴。\n无妄漫微疾，勿药喜自随。\n近谈小命者，尝以行年推。\n盛言天河水，一气木主治。\n后来年尚多，康强被春祺。\n儿曹心自喜，何幸如君词。\n只今介翁寿，数尚踰期颐。\n一百三四十，太古常不离。\n拜手稽首愿，永庇儿辈痴。",
        "dynasty": "宋",
        "collection_info": null
    },
    {
        "uuid": "10290ac64a3aa4f1a921e59aeca1fb19",
        "title": "马上口占感梅感事二首  其一",
        "author": "包恢",
        "content": "梅兄随遇处，在水涯山巅。\n或有近行路，不惹人爱怜。\n俨如敬而远，惟恐迫我前。\n或有近人居，不傍门户边。\n仍多向贫家，不为华屋牵。\n香不祈人闻，芳不取世妍。\n似此性孤洁，秋毫绝萦缠。\n彼有不知者，乃谓花莫先。\n折之贮玉瓶，已是伤其天。\n更大开苑囿，和根以之迁。\n反指荣得地，带露泪自涟。\n浸违山林意，岂其本性然。\n和羹尚不愿，其余安足言。\n但愿復反本，同盟松竹坚。\n西湖之孤山，犹嫌朝市喧。\n上对玉辉山，下临珠媚渊。\n外此唯雪月，往来许周旋。\n三友共一笑，岁寒同百年。\n虽与世落落，自分安其偏。",
        "dynasty": "宋",
        "collection_info": null
    },
    {
        "uuid": "83b9e1fcd8de308bef8a740f8c507077",
        "title": "马上口占感梅感事二首  其二",
        "author": "包恢",
        "content": "巡历郡邑间，人若未厌弃。\n夹道争向观，疑我形孰似。\n得之道听余，咸谓物吐气。\n老姦与宿赃，神夺而心悸。\n预知犯难逃，已多速奔避。\n先尝受其赇，今皆偿之既。\n非慑使者来，安得自知畏。\n予默揆诸心，斯言未深契。\n一切气不美，先儒说有味。\n彝伦若尽去，太半为鬼魅。\n禽兽争食人，殆盈野盈市。\n迹其所作为，殆恶过异类。\n不洁食不饱，甚焉官与吏。\n惨酷以济之，甚若豺虎噬。\n岂直如得情，哀矜至流涕。\n刑法用当穷，根本惕若厉。\n岂谓犹有民，能喜使者至。\n或鞠躬焚香，或远送旗帜。\n望来漳民情，愿留泉民意。\n此犹硕果然，不食生可觊。\n惟知有罪者，患不速去离。\n何啻千百辈，施行纔一二。\n自嘆水一杯，孰救炎火炽。\n伤心復伤心，竟夕不能寐。",
        "dynasty": "宋",
        "collection_info": null
    },
    {
        "uuid": "b403fbe182467a638c38b5154ed60e51",
        "title": "饯山泉吴守",
        "author": "包恢",
        "content": "泉从九江来，发自庐山趾。\n不啻如渭清，时出到旴水。\n渊渊媚如珠，甘饮足千里。\n何妨遇山下，一时险而止。\n不碍以亨行，果行险自弭。\n真利用御寇，上下顺而理。\n方当执热中，以濯豁有喜。\n且当正渴时，得饮快如洗。\n旴人望膏润，恋恋正未已。\n顾如岁大旱，用汝甘霖比。\n不容私一方，宇内并倾企。\n盈科放四海，有本如是耳。\n安得长流旴，混混以终始。\n河南已治平，河内难留矣。\n好将世俗污，尽洗入清泚。\n溥博泽周流，功成大如此。\n却归山泉间，育德德孰拟。\n作圣以为期，善养功更伟。",
        "dynasty": "宋",
        "collection_info": null
    },
    {
        "uuid": "f2584cd2a629edf1ea41a43edb3a5166",
        "title": "谢朱汀守惠古风",
        "author": "包恢",
        "content": "民何业于盐，由生在水国。\n因之利其利，资生本无责。\n未能损与之，尽绝岂为得。\n后世与古异，以此命为脉。\n如宽之一分，不禁之太迫。\n上下亦相安，何至遽相阨。\n柰何笼之尽，一线路亦塞。\n乘以风气恶，遂至大作慝。\n舟聚至数十，众聚动数百。\n杀越人于货，祸烈恣惨刻。\n谁谓在王畿，有此凶焰赫。\n深为腹心忧，非但股肱厄。\n圣上欲并生，犹未忍诛谪。\n欲如渤海郡，但以安作则。\n中外多贤良，选及仆罔测。\n岂非老不死，可以贼击贼。\n初非欲胜之，化诱尽筹画。\n顽冥终不回，不免出兵革。\n犹非杀为威，止欲就擒获。\n竟未始血刃，献囚不献馘。\n精别分死生，不失我心测。\n或不以事观，浮言肆虚吓。\n语穽险且危，闻者转相惑。\n非望復非才，宜不见浮格。\n成虎而铄金，莫辩只自默。\n偶尔事倖成，不至大差忒。\n免罪已踰分，何劳被恩泽。\n感公成人美，古调鸣啧啧。\n仆以瓦釜酬，自笑言哑哑。",
        "dynasty": "宋",
        "collection_info": null
    },
    {
        "uuid": "e4957395d966a7aafead0bf857a402a6",
        "title": "病中答客",
        "author": "包恢",
        "content": "客侈言告予，二月春烂如。\n后过前不及，于今正丰腴。\n况復晴暄久，行乐人联车。\n时鸟啼葫芦，酤酒醉且呼。\n游子偕游女，争先耀街衢。\n被恼诉无处，半是颠狂徒。\n昔人秉烛游，过时欲何娱。\n恨公独抱病，与时不相扶。\n容膝斗大室，呻吟何时苏。\n奇花将衰谢，绿叶将扶疎。\n闻鸟声辄善，能似五柳无。\n予谓客所羡，眩于形色欤。\n竞千红万紫，锦绣不足铺。\n变千态万状，綵绘不可图。\n无一非形色，乃生理绪余。\n耳目不能思，心冥独荒芜。\n形形色色者，根本何取诸。\n藏用而显仁，显微元不殊。\n徒见形色者，不识精在粗。\n抑岂知造物，不知彼在吾。\n中和万物育，皆备我不诬。\n造物莫穷极，形色纔斯须。\n物既惟我造，何尝离须臾。\n见即常自见，非二常与俱。\n卧游不必动，徧游靡所拘。\n不在行且疾，速至其神乎。\n春工尽天巧，众妙何可誉。\n病我一形色，千万曾不愈。\n我室非斗大，宇宙此一庐。\n徒以我视我，无怪为我吁。\n徒以斗视室，宜谓局不舒。\n或者病不乐，我乐人莫踰。\n反是彼游人，非乐徒驰驱。\n仅与蜂蝶辈，逐逐飞盈途。\n二月虽将尽，吾即风舞雩。\n客心犹未悟，笑我何其愚。",
        "dynasty": "宋",
        "collection_info": null
    },
    {
        "uuid": "6dd88dc06006fc2aae9cfeddb3a86ead",
        "title": "病中口占",
        "author": "包恢",
        "content": "人于不病时，岂知病时恶。\n重如加刀锯，轻亦急束缚。\n寒如大冬冰，热则盛夏铄。\n四肢外犹解，五臟内似剥。\n石卧身经难，木瘦气削弱。\n痛苦千万端，坚忍力不角。\n贵势富强身，不能与我博。\n若非祸自求，安受外气虐。\n一息秋毫间，不来不可度。\n百忧一不兴，百念一不作。\n万事不到胸，万卷束高阁。\n学在身外者，无一可倚託。\n坎中维寸心，不乱犹独觉。\n清明尚如在，志气神自握。\n如围城未陷，主帅守弥确。\n如敝屋未颠，主翁立尤卓。\n或悠然以游，何惧以何怍。\n人能处未病，如病乃良药。\n生本自忧患，死反由安乐。\n恃吾身安强，气马恣奔薄。\n精炎火焚林，物溺水赴壑。\n醲醉酒池竭，姣淫欲海涸。\n魄坏魂何存，神去气宜索。\n盛年已衰翁，槁形止虚殻。\n如饮鸩自毒，如操刀自斫。\n病殒何怨尤，孽非天殒落。\n病中因苦口，戒以命为谑。\n我幸非此证，不似彼舛错。\n惟震雷巽风，二者相击搏。\n平生一泓水，洗手双赤脚。\n何为攻之惨，欲庇无智略。\n欲进不得前，欲退不得却。\n如竟不可瘳，废弃真刖若。\n无復行世间，岂更步可学。\n借曰病未死，饿死可云莫。\n安之若天命，天命非冥寞。",
        "dynasty": "宋",
        "collection_info": null
    },
    {
        "uuid": "2ed486dfa3fa0455df5f0fbaf715b22d",
        "title": "和陈七峰七诗韵  其一",
        "author": "包恢",
        "content": "浊世九黄河，太虚一明镜。\n混混皆随流，炯炯谁独醒。\n崛起孤峰高，尽把众山领。\n根基既超然，培植功且更。",
        "dynasty": "宋",
        "collection_info": null
    },
    {
        "uuid": "0ffdfcc4c0de002c4061e5a70e25fd13",
        "title": "和陈七峰七诗韵  其二",
        "author": "包恢",
        "content": "干坤露端倪，宇宙几奇怪。\n万化俱成章，一视靡有界。\n即此为真文，于外本无待。\n所愿学如何，岂不信兹在。",
        "dynasty": "宋",
        "collection_info": null
    },
    {
        "uuid": "097e81b88463ed07730cbc6be4c23e1d",
        "title": "和陈七峰七诗韵  其三",
        "author": "包恢",
        "content": "洞然一止水，浪静仍风恬。\n心微在精一，动凶由二三。\n根深自生色，形神犹饮酣。\n一毛犹有伦，声臭无容参。",
        "dynasty": "宋",
        "collection_info": null
    },
    {
        "uuid": "66d6cd6dbedbec4161437019ef50b250",
        "title": "和陈七峰七诗韵  其四",
        "author": "包恢",
        "content": "上达何外暴，真乐非幽园。\n凡有动于境，恐皆离乎天。\n我自淡不厌，彼徒争相喧。\n峰高果峻极，无论百千年。",
        "dynasty": "宋",
        "collection_info": null
    },
    {
        "uuid": "c3b7f279437389fc0f9bb91d4d20febf",
        "title": "和陈七峰七诗韵  其五",
        "author": "包恢",
        "content": "百千始一年，漫分三百六。\n来信非有余，往屈讵不足。\n形有消犹水，德常久如玉。\n世间无神仙，但戒小结束。",
        "dynasty": "宋",
        "collection_info": null
    },
    {
        "uuid": "a28f3a037e7e321c1b92cb574442da50",
        "title": "和陈七峰七诗韵  其六",
        "author": "包恢",
        "content": "形相犹吾庐，主者自有执。\n执乃所性存，不计年百十。\n庐则有坏时，似井废不汲。\n能原始要终，修短非缓急。",
        "dynasty": "宋",
        "collection_info": null
    },
    {
        "uuid": "06e9fbae964fa2ff0418fedc26ce5d20",
        "title": "和陈七峰七诗韵  其七",
        "author": "包恢",
        "content": "万分川流异，一本大化同。\n小闭即俱塞，大彻何不通。\n大人犹赤子，少成同老翁。\n今古任异世，不息将何穷。",
        "dynasty": "宋",
        "collection_info": null
    },
    {
        "uuid": "90fca4ae541b23045e5c4c853db7df64",
        "title": "和吴伯成七夕韵",
        "author": "包恢",
        "content": "老火不知老，尚欲骄新秋。\n金稚力未胜，如儿方唧啾。\n稍养浩然气，终当凌斗牛。\n巧夕乞巧者，稚儿辈可羞。\n老拙眼尚明，却笑羣目幽。\n造物真大巧，容得智力不。\n巧亦不自知，变化神鬼惊。\n夏将烘炉铸，至秋成金城。\n金城包宇宙，万宝藏难明。\n今夕且对月，酌酒与子盟。\n仁熟如美种，由我独善耕。\n金声而玉振，秋乃集大成。",
        "dynasty": "宋",
        "collection_info": null
    },
    {
        "uuid": "0cfd9a50d1bbcc24d87d7acbd3223832",
        "title": "歌晏恭人平寇伟绩",
        "author": "包恢",
        "content": "策勋赏赐转更强，壮士不知是女郎。\n尝闻此语人罕见，妇女谁及如张良。\n有尝因郡谋乱逆，自将千人乘无防。\n此其代夫有反掌，所尤难者有妇孀。\n或倾家产率部曲，或善骑射多杀伤。\n有如二孀乃能尔，胜几丈夫阵堂堂。\n谁知庆历丞相后，有女晏氏生闺房。\n女妇曾氏作内则，中守大节严于霜。\n平时如坤自柔静，一旦遇变何方刚。\n绍定己丑汀寇起，所至残灭势孔张。\n愚者束手只待殒，懦者魄丧仆且僵。\n男子纷纷类若是，何望孀有铁石肠。\n晏氏独如负将略，通身是胆智满囊。\n慨然以义誓境内，黄牛山上寨可场。\n其上可屯数万众，列为五寨如五乡。\n一时郡县几千里，已多成墟渺为荒。\n屹然此寨乃独立，虽极险阻如康庄。\n龙鬚山头有草木，草可药箭木可鎗。\n亟令先贼尽采取，兵器犀利锋莫当。\n且自捐廪凡数十，半年可足山上粮。\n以是贼虽千万众，不能敌我计策长。\n殆似天地自设险，非城非池如金汤。\n殆是女中千人杰，非山非寨人煌煌。\n此功虽大岂望报，恭人之封未足偿。\n但把涕唾视官爵，节义不朽为义方。\n顾此识度更超越，视古烈妇有烈光。\n子善继志永不忘，恭人虽死为不亡。",
        "dynasty": "宋",
        "collection_info": null
    },
    {
        "uuid": "8c9f6ba2441b30f750a0ac453fe4f0fa",
        "title": "天台石桥",
        "author": "包恢",
        "content": "石桥龙行甲台山，吼雷喷雪透玉关。\n石梁拟伦固未易，龙湫埒美犹良艰。\n风神凛凛耸毛骨，如在天外非人间。\n昔闻今见未曾有，游人何嗟行路难。",
        "dynasty": "宋",
        "collection_info": null
    },
    {
        "uuid": "4e376c2463af9df8bafcd210fd61ed8f",
        "title": "赵宗判请游岩溪",
        "author": "包恢",
        "content": "三山来由北岩溪，三十里近何崛奇。\n地闢天开几千朞，神藏鬼秘人莫窥。\n竹溪黄溪何派支，太白子厚名始垂。\n未知此溪发其谁，河潢自天盘石资。\n含霜夺日森旌麾，岩电银海增双辉。\n出千古秘此一时，潭间归来为发挥。\n宝藏骤兴福所希，溪宜有灵潜自嗤。\n非公遇我我遇伊，昔无今始有己知，宜为知己加护持。\n成鼎可绝魅与魑，游骑可驰骥与骐。\n两山插天天犹低，如城夹地地莫巇。\n混混中间流天池，往来深藏龙与螭。\n巨石万状磊不羁，奇木万种名莫推。\n始度石梁堂少栖，方见主人心远而。\n此身恍在何天涯，非人间世如惊疑。\n须臾缓步行委蛇，双龙之湫气杳微。\n进前宿云云欲迷，迭嶂高张熊虎旗。\n鳬潀石门互变移，翠密玉练冰雪飞，壁立万仞文公题。\n愈上愈高青云齐，书堂屹立天然基。\n如有千岩万壑姿，一览俱尽无纤遗，主人惠我何多为。\n时方六月三伏期，但觉清冷生冰肌。\n清境清赏何加兹，更醉似酒醇不醨。\n饱水饱石浑不饥，更饱一德充肝脾。\n大帅如古刺史规，溪变为好政可追。\n仆如柳子有许疵，溪改为愚尝自悲。\n主人爱客忘尊卑，畏日与彼爱日晖。\n洒然执热清风吹，洗尽尘襟无毫釐。\n主人昔年咏浴沂，盈科放海川之师。\n源流素蓄万顷陂，傅岩磻溪隠未宜。\n高冈凤合朝阳曦，猿鹤知主无催归。\n欲羡形容无好辞，斐然狂简嗟非诗。",
        "dynasty": "宋",
        "collection_info": null
    },
    {
        "uuid": "b8e266dd55769f928c5811add61c9354",
        "title": "莲花",
        "author": "包恢",
        "content": "暴之烈日无改色，生于浊水不受污。\n疑如娇媚弱女子，乃似刚正奇丈夫。\n有色无香或无实，三种俱全为第一。\n实裏中怀独苦心，富贵花非君子匹。",
        "dynasty": "宋",
        "collection_info": null
    },
    {
        "uuid": "cd6821080bbffa2a8d28ba492ad3cae3",
        "title": "温州双峰寺",
        "author": "包恢",
        "content": "两水旁流合，双峰对立分。\n未窥龙鼻面，且过雁山门。\n玉练泉流石，天低露湿云。\n经过随分好，犹未副前闻。",
        "dynasty": "宋",
        "collection_info": null
    },
    {
        "uuid": "8d7fe903214fdb778249639316b56847",
        "title": "和陆伯微韵二首  其一",
        "author": "包恢",
        "content": "百荐锋难敌，伊谁是特知。\n近尝翻戆说，久惜负胸奇。\n整顿须教早，招来已恨迟。\n英豪施异说，勋业定相随。",
        "dynasty": "宋",
        "collection_info": null
    },
    {
        "uuid": "c462ba1e96095c86be86bc5a1abe9dca",
        "title": "和陆伯微韵二首  其二",
        "author": "包恢",
        "content": "我坐深山底，炎凉总不知。\n任他人正闹，嗟世事无奇。\n菽尽欢难遂，芹思献尚迟。\n荐堂终万里，还许走相随。",
        "dynasty": "宋",
        "collection_info": null
    },
    {
        "uuid": "9b2db99dc04a13c9ec2549085a1d744e",
        "title": "挽吴准斋",
        "author": "包恢",
        "content": "朝市逃名利，清明照日边。\n隆冬霜裏柏，盛夏火中莲。\n纯行浑无玷，嘉言剩有传。\n归全復何憾，吾党独呼天。",
        "dynasty": "宋",
        "collection_info": null
    },
    {
        "uuid": "4b52f8175da2e0715208be3b631befb1",
        "title": "鴈荡灵岩",
        "author": "包恢",
        "content": "展旗天柱立，宝印伏狮雄。\n瀑喷千珠碎，窗开四牖空。\n争奇排怪石，独秀出孤峰。\n龙鼻泉流出，如何造物工。",
        "dynasty": "宋",
        "collection_info": null
    },
    {
        "uuid": "99dd206d9e245bdae738a6c7b0166c83",
        "title": "过峡山寺",
        "author": "包恢",
        "content": "庾岭分来峙两山，夹山成峡水成湾。\n上林下石森双障，南海西江屹一关。\n水若龙藏涵碧色，山如虎伏出苍颜。\n人来人往消何许，谁似山长与水閒。",
        "dynasty": "宋",
        "collection_info": null
    },
    {
        "uuid": "3dd09155d0c74d35e73388390f50d9c2",
        "title": "江阴风寒地有感",
        "author": "包恢",
        "content": "西浙因曾究竟看，澄江端的是风寒。\n户门人合为防密，南北天非立限宽。\n误认孤军成僻小，谁思紧处是辛酸。\n愿兴重镇加经理，忍见寥寥守备单。",
        "dynasty": "宋",
        "collection_info": null
    },
    {
        "uuid": "ed0e6bba247734bf4038098ae7c063ec",
        "title": "同陈守游碧落洞二首  其一",
        "author": "包恢",
        "content": "揽辔驱驰始得閒，便陪五马访名山。\n恍如境出青霄外，真是身游碧落间。\n地闢天开非假凿，崖高壁立自成关。\n奇奇怪怪难名状，独荷元龙许附攀。",
        "dynasty": "宋",
        "collection_info": null
    },
    {
        "uuid": "000fc22a063ae8812a19f63d8133214c",
        "title": "同陈守游碧落洞二首  其二",
        "author": "包恢",
        "content": "乳滴珠垂石缀旒，冰清醽绿水鸣球。\n龙宫凤穴排苍壁，燕垒蜂房涌碧琉。\n公爱彼山岩石峻，我贪此洞冷泉幽。\n无双奇观难穷处，便欲留身就隠休。",
        "dynasty": "宋",
        "collection_info": null
    },
    {
        "uuid": "760c0840095114bdbf642704af857c1a",
        "title": "和陈翔卿韵",
        "author": "包恢",
        "content": "碧落宜游遂速奔，千奇万胜果中存。\n天钟神秀双瑶室，地闢高深两玉门。\n下有绀寒流水径，上垂远古断山痕。\n独怜地近人何远，久共沿流探本根。",
        "dynasty": "宋",
        "collection_info": null
    },
    {
        "uuid": "d47ccf1a58214396eb54470655c588aa",
        "title": "再和二首  其一",
        "author": "包恢",
        "content": "洞要穷源入莫閒，初头底事做成山。\n开先水独为干始，判后山方立地间。\n气浊下流泥作土，滓坚中结石成关。\n奇哉故迹皆堪验，何日重来更共攀。",
        "dynasty": "宋",
        "collection_info": null
    },
    {
        "uuid": "66a8459dee588ba8382bd28f72ca1c3e",
        "title": "再和二首  其二",
        "author": "包恢",
        "content": "石为云盖上垂旒，水作冰壶一击球。\n似笋反生悬碧玉，如簪倒插挂青瑠。\n外犹虎踞风回啸，内若龙蟠气转幽。\n尚想初时开闢意，何时更共尔游休。",
        "dynasty": "宋",
        "collection_info": null
    },
    {
        "uuid": "d5534f3d45591369171e6c6566e4c6c5",
        "title": "和戴石屏见寄韵二首  其一",
        "author": "包恢",
        "content": "海邦太守常时有，海上诗翁间世奇。\n自赋归来石屏去，不烦绳削草堂知。\n高情岂为时情改，浩气难随血气移。\n句老律精何酷似，昔题蜀相孔明祠。",
        "dynasty": "宋",
        "collection_info": null
    },
    {
        "uuid": "b56e18bfb2ebd008aa80bd33de05c37c",
        "title": "和戴石屏见寄韵二首  其二",
        "author": "包恢",
        "content": "草茅恨我非时样，五马驽材无寸奇。\n千里赤城皆欲杀，一双青眼独蒙知。\n每怀设榻迎徐意，尚拟扁舟访戴时。\n炯炯此心常晤对，思公辄復诵公诗。",
        "dynasty": "宋",
        "collection_info": null
    },
    {
        "uuid": "d12a0888cadae013a446718019ad24ce",
        "title": "挽陈和仲二首  其一",
        "author": "包恢",
        "content": "至宝幢边宝器钟，含光承影状难穷。\n明明山立千峰表，湛湛鄞清万派中。\n炼不回容精匪石，灼无变泽气如虹。\n谁疑湖海豪犹在，安得楼高更卧龙。",
        "dynasty": "宋",
        "collection_info": null
    },
    {
        "uuid": "84dc3eb9c7e1406e3de032a9bdc1b113",
        "title": "挽陈和仲二首  其二",
        "author": "包恢",
        "content": "川流近海学易至，源出慈湖派独清。\n进佩龙泉秋水洌，退怀骊颔夜珠明。\n介真不以三公易，枉自无容一尺轻。\n年未半生纡远道，哀哉何限不平鸣。",
        "dynasty": "宋",
        "collection_info": null
    },
    {
        "uuid": "68424210b143e03735f42276e556dd0e",
        "title": "寄题武夷橘林小隠",
        "author": "包恢",
        "content": "武夷山下出清泉，观象宜知果行缘。\n小隠藏修人似玉，大书题品笔如椽。\n峰高屹立天成柱，溪静光浮月满船。\n箇是我心真境界，元非六六彼中天。",
        "dynasty": "宋",
        "collection_info": null
    },
    {
        "uuid": "5938a3436929526bfbef12bff785d094",
        "title": "送旴江吴守以言归二首  其一",
        "author": "包恢",
        "content": "圆机珠活走盘中，已试权奇妙变通。\n武库精严锋莫敌，智囊沉密计难穷。\n先声已早闻风采，后实如新见事功。\n计日未多功不少，復刚方长转春风。",
        "dynasty": "宋",
        "collection_info": null
    },
    {
        "uuid": "616e5d04e112fd9349aac165bd2ced9e",
        "title": "送旴江吴守以言归二首  其二",
        "author": "包恢",
        "content": "斩新政令别规模，迎刃恢恢解有余。\n去就虽轻心自若，佞贤乍变事如何。\n籴为民患祈从免，社植根深恶始除。\n似此欲为尚何限，归欤千里竞攀车。",
        "dynasty": "宋",
        "collection_info": null
    },
    {
        "uuid": "eac5933dfe4d57412e39afe3166720c0",
        "title": "同李文溪游通天窍",
        "author": "包恢",
        "content": "石如红玉间乌金，上与天通直下临。\n中似室庐犹短浅，外多窟宅却幽深。\n公真清献游同昔，我匪元公趣异今。\n但幸附名镌在石，当坚一介不移心。",
        "dynasty": "宋",
        "collection_info": null
    },
    {
        "uuid": "9ec36303dfd400d873382df57d988f6b",
        "title": "江心寺",
        "author": "包恢",
        "content": "心无倚着绝沉浮，力破回澜岿独留。\n远过金山推碧玉，屹如砥柱立中流。\n木犹桂在月中植，人似身来镜裏游。\n况是清秋方浄练，真成银汉着孤舟。",
        "dynasty": "宋",
        "collection_info": null
    },
    {
        "uuid": "13d6d63b91a7ae777d29e38720416933",
        "title": "谢王洪伯惠酒炭米五首  其一",
        "author": "包恢",
        "content": "君许身比稷，视饥真己如。\n免吾学颜帖，乞米李大夫。",
        "dynasty": "宋",
        "collection_info": null
    },
    {
        "uuid": "89a194098f92e328f6682e4a96501b8f",
        "title": "谢王洪伯惠酒炭米五首  其二",
        "author": "包恢",
        "content": "饱我德更勤，青州两从事。\n酣饮愧无言，未尝识奇字。",
        "dynasty": "宋",
        "collection_info": null
    },
    {
        "uuid": "b66d083617768b63e422a84d6e0ae41a",
        "title": "谢王洪伯惠酒炭米五首  其三",
        "author": "包恢",
        "content": "杜陵四海志，不忍寒飕飕。\n投我一红炉，果胜千金裘。",
        "dynasty": "宋",
        "collection_info": null
    },
    {
        "uuid": "eb6a847ba01ce3ee48e54963956686f5",
        "title": "谢王洪伯惠酒炭米五首  其四",
        "author": "包恢",
        "content": "风雪太清白，顾怀似斯人。\n超然万松表，一洗肝胆新。",
        "dynasty": "宋",
        "collection_info": null
    },
    {
        "uuid": "c292fe380d9522dc92b6b114aa31e166",
        "title": "谢王洪伯惠酒炭米五首  其五",
        "author": "包恢",
        "content": "昨蒙记云萍，得得覩台星。\n君宜厚自重，绝似前金陵。",
        "dynasty": "宋",
        "collection_info": null
    },
    {
        "uuid": "f57f661e4ea37db530b1819475711457",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一",
        "author": "包恢",
        "content": "非卿桥不立，谁是杜武库。\n下浦未更新，过者几惊顾。",
        "dynasty": "宋",
        "collection_info": null
    },
    {
        "uuid": "f58b268bea81c05dec3d032dcedf0565",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其二",
        "author": "包恢",
        "content": "月卿派天河，星桥叹谁可。\n如彼行道人，病责涉在我。",
        "dynasty": "宋",
        "collection_info": null
    },
    {
        "uuid": "cbb706eba8c570c05426e17232026ca1",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其三",
        "author": "包恢",
        "content": "迈古大夫名，后成大前造。\n千崖秋气高，落成偕父老。",
        "dynasty": "宋",
        "collection_info": null
    },
    {
        "uuid": "15ac5f64e9d0cb5e92f6f00343b93ab2",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其四",
        "author": "包恢",
        "content": "江湖道四达，坎险横危机。\n一旦席上遇，惠大政岂非。",
        "dynasty": "宋",
        "collection_info": null
    },
    {
        "uuid": "6367ab20a3507c607beb487e97cc6511",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其五",
        "author": "包恢",
        "content": "干易以知险，履坦期同跻。\n誓彼不復过，一笑驷马题。",
        "dynasty": "宋",
        "collection_info": null
    },
    {
        "uuid": "85e156671a942c28c365c7bf407adc69",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其六",
        "author": "包恢",
        "content": "临渊似平陆，徐行若安土。\n推此以扶颠，屹然中流柱。",
        "dynasty": "宋",
        "collection_info": null
    },
    {
        "uuid": "72f1c5b606f116c115fcefd16e81d5da",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其七",
        "author": "包恢",
        "content": "长纔二百尺，婉若千里隔。\n天下悦出涂，旁午任行客。",
        "dynasty": "宋",
        "collection_info": null
    },
    {
        "uuid": "3a9779e8f236ebe6e82fdb4ec9bb65f0",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其八",
        "author": "包恢",
        "content": "规自赵日久，成令方能之。\n捄溺由己溺，信惟君子知。",
        "dynasty": "宋",
        "collection_info": null
    },
    {
        "uuid": "8e4ddce94193904e05d79f5f9c70cc3e",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其九",
        "author": "包恢",
        "content": "指麾谈笑间，朗若月出云。\n放之准四海，经济要属君。",
        "dynasty": "宋",
        "collection_info": null
    },
    {
        "uuid": "404d1ca39146fbe30fd1a7237fc73574",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一○",
        "author": "包恢",
        "content": "成须千年固，鉅石不可摧。\n惟君心如石，乃是为梁材。",
        "dynasty": "宋",
        "collection_info": null
    },
    {
        "uuid": "5add22df19996c399fddf3f288d1c2fc",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一一",
        "author": "包恢",
        "content": "盘龙友龙成，山与岩峻峙。\n今如添卧龙，壮观萃于是。",
        "dynasty": "宋",
        "collection_info": null
    },
    {
        "uuid": "38cc8377ed0f570057783a3e17aa0ab9",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一二",
        "author": "包恢",
        "content": "事难处如易，役大办若细。\n才力运有余，大川更谁济。",
        "dynasty": "宋",
        "collection_info": null
    },
    {
        "uuid": "8847b2c9a6e8d36ca58055a0651ce76d",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一三",
        "author": "包恢",
        "content": "往来欲休息，亦可乐自然。\n上观云飞鸟，下看鱼泳川。",
        "dynasty": "宋",
        "collection_info": null
    },
    {
        "uuid": "2fdc6889312f3a26836e05a7f4ab49b6",
        "title": "酬袁守方秋崖遗宝带桥诗以顾我老非题柱客知君材是济川功为韵十四首  其一四",
        "author": "包恢",
        "content": "亭若龙两翼，欲跃胜高空。\n济人几千百，绪余不言功。",
        "dynasty": "宋",
        "collection_info": null
    },
    {
        "uuid": "8511ed430e651c473a0d33f9b36b84d0",
        "title": "金溪道中六首  其一",
        "author": "包恢",
        "content": "春意藏山川，如童蒙未发。\n一朝兴勃然，触处争英杰。",
        "dynasty": "宋",
        "collection_info": null
    },
    {
        "uuid": "76d3761edea5dc4c4c70f03dd939246e",
        "title": "金溪道中六首  其二",
        "author": "包恢",
        "content": "浓烟笼远岫，望眼如昏花。\n欲暮还欲雨，行人始离家。",
        "dynasty": "宋",
        "collection_info": null
    },
    {
        "uuid": "1454a19b41b406206d190d9da3993526",
        "title": "金溪道中六首  其三",
        "author": "包恢",
        "content": "远山没云烟，不辨形与色。\n茫如天下垂，前路不可得。",
        "dynasty": "宋",
        "collection_info": null
    },
    {
        "uuid": "de7f3cb093f87511cb20178305b06acc",
        "title": "金溪道中六首  其四",
        "author": "包恢",
        "content": "木落叶栖风，阵阵着肌体。\n应忆故园花，欲开为寒止。",
        "dynasty": "宋",
        "collection_info": null
    },
    {
        "uuid": "6fffc1ab28262f8fd6f7a0aefdad3cde",
        "title": "金溪道中六首  其五",
        "author": "包恢",
        "content": "路傍逢古梅，元是旧相识。\n花萼知几多，萼萼相顾惜。",
        "dynasty": "宋",
        "collection_info": null
    },
    {
        "uuid": "a5021d956beec8b444587c744948d11e",
        "title": "金溪道中六首  其六",
        "author": "包恢",
        "content": "出门逢行人，经纬真如织。\n织成幅员长，皆是名利力。",
        "dynasty": "宋",
        "collection_info": null
    },
    {
        "uuid": "b35a8787a4512dbe9d74054346ff453a",
        "title": "偶成五首  其一",
        "author": "包恢",
        "content": "六月浑如九月清，霁天月色冷幽屏。\n出门聊寄双远目，二十四凹峰转青。",
        "dynasty": "宋",
        "collection_info": null
    },
    {
        "uuid": "fb90bebd63ed9c286681922246d254c4",
        "title": "偶成五首  其二",
        "author": "包恢",
        "content": "添我凉飈伴我閒，今年新竹未云悭。\n翻嫌户外三两箇，遮断东来半好山。",
        "dynasty": "宋",
        "collection_info": null
    },
    {
        "uuid": "3b20c917a5915eb269a814609bcc30d2",
        "title": "偶成五首  其三",
        "author": "包恢",
        "content": "农家命脉寄田亩，可但稻粱枯与荣。\n造化何许须多力，须臾活几万苍生。",
        "dynasty": "宋",
        "collection_info": null
    },
    {
        "uuid": "d692eb104bdacd2babfbbfbd934bb97a",
        "title": "偶成五首  其四",
        "author": "包恢",
        "content": "南风正起北风微，谁谓秋高尚马肥。\n但愿金飈摧落木，和根亦仆拟何归。",
        "dynasty": "宋",
        "collection_info": null
    },
    {
        "uuid": "6788244d98f5eec9f50e26170ef23a17",
        "title": "偶成五首  其五",
        "author": "包恢",
        "content": "柔条嫩叶春新媚，劲干刚枝岁久磨。\n忺厌人情每相反，欲支大厦问凭何。",
        "dynasty": "宋",
        "collection_info": null
    },
    {
        "uuid": "fcc268b35f4349994e5778dafa0e4277",
        "title": "题碧岩二首  其一",
        "author": "包恢",
        "content": "万山拥碧屹不动，万石嵌崖何可攀。\n似这立身须定得，定时方始是牢关。",
        "dynasty": "宋",
        "collection_info": null
    },
    {
        "uuid": "6145b83eda84db94eacb527cb69248cc",
        "title": "题碧岩二首  其二",
        "author": "包恢",
        "content": "碧岩只在丹霞裏，丹碧从他色自殊。\n我断不随他境转，身心一定誓无渝。",
        "dynasty": "宋",
        "collection_info": null
    },
    {
        "uuid": "3ce7ec6a8c5e2d83e5fc58623aed6083",
        "title": "二月道中效赵章泉体四首  其一",
        "author": "包恢",
        "content": "鸣蛙一部不虚鸣，知为农人奏乐声。\n一岁勤劳方此始，侑他南亩馌时情。",
        "dynasty": "宋",
        "collection_info": null
    },
    {
        "uuid": "a714621c5eb81d0a33dee06ee1b828a2",
        "title": "二月道中效赵章泉体四首  其二",
        "author": "包恢",
        "content": "苦雨花无色与香，送春叶漫绿和黄。\n蚕声百鸟飞鸣少，遽听催归叫夜长。",
        "dynasty": "宋",
        "collection_info": null
    },
    {
        "uuid": "4e413f79060257235c60595b718dd4f7",
        "title": "二月道中效赵章泉体四首  其三",
        "author": "包恢",
        "content": "踯躅红花何实用，牡丹名品只虚奇。\n看今春晚方艰食，何似充饥有蕨萁。",
        "dynasty": "宋",
        "collection_info": null
    },
    {
        "uuid": "34f4bcd7883bcbac6202a4a6fe599305",
        "title": "二月道中效赵章泉体四首  其四",
        "author": "包恢",
        "content": "耕者劳筋苦骨余，富家仓廪始多储。\n及饥合发方牢闭，不识私家得食诸。",
        "dynasty": "宋",
        "collection_info": null
    },
    {
        "uuid": "a0d791b8a99674b59012e075a86b1eab",
        "title": "句",
        "author": "包恢",
        "content": "日短暂居犹旅舍，夜长宜就作祠堂。",
        "dynasty": "宋",
        "collection_info": null
    },
    {
        "uuid": "a592b4f608b44be2d2874bb2c2216e49",
        "title": "戊戌二月十日京湖袁总郎以堂帖至有诏復除户侍总饟",
        "author": "岳珂",
        "content": "昼长欹枕酣春卧，剥啄敲门惊梦破。\n双旗健步衣正黄，爵罗骇见久未尝。\n泥紫一封芹诏香，王人茧牍亲遣将。\n老夫五年坐奇谤，身则渔樵志犹壮。\n岂无恋阙如子牟，强拟随装学张敞。\n浮云满空能蔽日，云散天空日华出。\n千三百载春又春，杜陵久矣无斯人。\n黄衣走尘漫踆踆，纵了桴鼓何足云。\n姑言絮舜工负恩，尧天舜日定不尔。\n皎皎太空无点滓，当时下书便疑似。\n聊坐和歌焉热耳，宁比三光覆盆底。\n金羁欲脱还从头，络头龁草均一牛。\n吾身本是报恩具，千年万年属明主。\n感恩欲愬泪如雨，且愿投谗畀豺虎。",
        "dynasty": "宋",
        "collection_info": null
    },
    {
        "uuid": "e31dca38a127782ffca36079eb794dc3",
        "title": "五年不治笔研奉诏起家是日始草辞免奏旋假书吏于郡题写皆生疏又堂帖趣行三日戒涂偶成二首  其一",
        "author": "岳珂",
        "content": "五年尺牍不笺天，一日除书到枕边。\n感欲宣心笔无语，恩惭餬口鼎余饘。\n说骖尚恐传音误，书马还思习札便。\n烛灺烧残人未寝，却输铃下惬安眠。",
        "dynasty": "宋",
        "collection_info": null
    },
    {
        "uuid": "b72e06d67f2285b1399ce0edfa3243bb",
        "title": "五年不治笔研奉诏起家是日始草辞免奏旋假书吏于郡题写皆生疏又堂帖趣行三日戒涂偶成二首  其二",
        "author": "岳珂",
        "content": "露封誊奏晓鸣铃，当御应关乙夜呈。\n京兆有装随使者，陈留无酒忆厨兵。\n故营将钺谈家世，老吏公车识姓名。\n尘事看看到书尺，更惊三日有王程。",
        "dynasty": "宋",
        "collection_info": null
    },
    {
        "uuid": "cc4905534f4b9d70bade407e36ccf103",
        "title": "予控免不获命恭读诏书圣训有朕正欲为卿直前枉之语感激思奋始决小草之谋",
        "author": "岳珂",
        "content": "平生一寸心，不为世涂折。\n平生七尺躯，拟慕志士烈。\n吾门古乔木，每抱岁寒节。\n三世秉一心，炯炯常不灭。\n虽如卞献玉，自比来嚼铁。\n闭门着辨诬，其事已合辙。\n及逢明圣知，所遇皆夐绝。\n隆兴录旧李，一诬出奎札。\n嘉熙今诏书，復以枉为说。\n人生贵知心，万事等一吷。\n矧以万古光，下比覆盆揭。\n忆昔贾奇谤，同舟忽秦越。\n关弓比射羿，舍镞不虚发。\n仍是同功家，以豢反得嚙。\n静思诬与枉，二字谨区别。\n两朝寓至鑑，四海仰日月。\n荡诬贵昭昭，错枉岂孑孑。\n此恩无以报，蛇雀况微物。\n匪石心可转，幞被计当决。\n尘匣开青萍，何时衅妖血。",
        "dynasty": "宋",
        "collection_info": null
    },
    {
        "uuid": "c86fb306bd67af073143f2ad98b3ada4",
        "title": "黄鹤谣寄吴季谦侍郎时季谦自德安入城予适以使事在鄂",
        "author": "岳珂",
        "content": "卢山白鹤归来双，缟衣素袂玄为裳。\n翅如车轮夜横江，风声曾走淮淝羌。\n戛然长鸣下柴桑，芝田啄粒遥相望。\n何人网罗倏高张，上决云汉旁八荒。\n一随鹏鵾惊远翔，低头不肯谋稻粱。\n一罹罝弋沮泽旁，局身筠笼翅摧藏。\n鹦鹉洲畔葭苇乡，水云苍苍江茫茫。\n九皋欲闻声不扬，回顾鸥鹭羞颜行。\n忽闻缑笙度宫商，红尘俯视有底忙。\n矶头刷羽今正黄，欲搥此楼呼酒狂。",
        "dynasty": "宋",
        "collection_info": null
    },
    {
        "uuid": "27f40c7747839eb8a6ac8414793ca36f",
        "title": "予以谬作数种并总所奏藁遗参赞高紫微闻以阅读未及赐报平日正病无人为过目者兹不特饷所有别白半生漫浪笔研间为不虚矣因赠二首  其一",
        "author": "岳珂",
        "content": "夜半军书尚掣铃，想应欹枕梦难成。\n新凉颇復欺长夏，旧事何妨阅短檠。\n人说文衡真有託，公于诗卷若为评。\n復襄遗迹今如许，试考当时六万兵。",
        "dynasty": "宋",
        "collection_info": null
    },
    {
        "uuid": "6d99eb5a03e22331068c2d3322172546",
        "title": "予以谬作数种并总所奏藁遗参赞高紫微闻以阅读未及赐报平日正病无人为过目者兹不特饷所有别白半生漫浪笔研间为不虚矣因赠二首  其二",
        "author": "岳珂",
        "content": "涉笔牛腰倦不支，余工那復到新诗。\n殷雷秧绿又期月，指日枣红能几时。\n自古兵财无上策，于今社稷寄西陲。\n入郛及国均危道，勿谓君侯不敢知。",
        "dynasty": "宋",
        "collection_info": null
    },
    {
        "uuid": "db9a405a4dfe9f36098a278c6c71ab5a",
        "title": "拙妇吟",
        "author": "岳珂",
        "content": "西风策策黄叶舞，茅檐三尺鸣秋雨。\n东家拙妇拥面啼，强剔孤灯诉愁窭。\n当年采桑陌上归，嬉游不管春蚕饥。\n千丝万缕茧白雪，便学红女攀花枝。\n十七十八事机织，暗琐青闺人不识。\n二十三十幽恨长，卢家古梁玉为堂。\n四十五十已老大，唧唧鸣蛩欺独卧。\n尚随姑嫂作笑嗔，一生苦乐由他人。\n君不见昨朝县吏踏门闑，杼柚已空盆盎竭。\n鸡豚指栅索饮壶，掀釜叫嘑嗤妇拙。\n起来迎门陪笑面，不似娇羞怕人见。\n今年岁事苦不登，且为当家聊一展。\n吏嚣不肯怒且诃，大儿门东窥饭箩。\n藁砧走藏姑诮駡，造餠无麫知如何。\n蹙金芙蓉戏双鸳，绣床一倚曾万钱。\n低头长嘆祇自怜，昔者何巧今不然。\n吏嘑已倦里正醉，抆泪背人还涤器。\n明朝欲酒姑勿譁，正恐突隳惊阿家。",
        "dynasty": "宋",
        "collection_info": null
    },
    {
        "uuid": "02c0851c9b00a4cd3d8fd14a18c14c77",
        "title": "春波堂小饮怀棠湖旧隠三首  其一",
        "author": "岳珂",
        "content": "平生到处西湖长，眼底波光日日新。\n图在辋川非旧隠，梦回笠泽是前身。\n一江细雨欹青菊，万里雄风起白苹。\n独立苍茫动归兴，钓矶须理未垂纶。",
        "dynasty": "宋",
        "collection_info": null
    },
    {
        "uuid": "1cdfd8ef22cf54a888307c6c4424b9a9",
        "title": "春波堂小饮怀棠湖旧隠三首  其二",
        "author": "岳珂",
        "content": "炎暑今年特地奇，不妨湖上访清漪。\n长堤步屧谁堪拟，高阁凭阑我总宜。\n唤客黄鹂穿柳度，猜人白鸟映荷窥。\n衰翁病骨难禁热，且倩西风自在吹。",
        "dynasty": "宋",
        "collection_info": null
    },
    {
        "uuid": "9616ccf86d87efe6c9c206de54d01f3b",
        "title": "春波堂小饮怀棠湖旧隠三首  其三",
        "author": "岳珂",
        "content": "虚栏四面挹湖光，最爱熏风六月凉。\n万朶芙蕖红影闹，两行杨柳绿丝长。\n铺陈雪月晶明态，商略阴晴浓淡妆。\n四序清游总如此，春波何事独名堂。",
        "dynasty": "宋",
        "collection_info": null
    },
    {
        "uuid": "670034928e24a7b4526461a9b59091b4",
        "title": "食枣有感二首  其一",
        "author": "岳珂",
        "content": "百果随时效岁功，枣槃亦復荐年丰。\n柔柯低带随风绿，纂实骈随映日红。\n闻说桃梨堪絜大，颇怀齐鲁久为戎。\n忧时把玩还惊叹，莫咏豳风咏北风。",
        "dynasty": "宋",
        "collection_info": null
    },
    {
        "uuid": "48f800ffda5791ea40ce145a6d0d212b",
        "title": "食枣有感二首  其二",
        "author": "岳珂",
        "content": "硕枣名亭此地传，况逢新摘正芳鲜。\n栗投聊寓孤臣报，瓜实初无小史缘。\n只合赤心思待敌，岂容白手觊延年。\n楼兰可斩平生志，欲和安期觅剑仙。",
        "dynasty": "宋",
        "collection_info": null
    },
    {
        "uuid": "e287a2108191057dde0ad1b3ed049992",
        "title": "约客春波督参刘郎中方赴高紫微之集道间相值不容留戏赠二首  其一",
        "author": "岳珂",
        "content": "春波堂上倚栏干，一曲楼台晻霭间。\n野衲再寻行脚债，钓簑聊寄赏心閒。\n燕低欲舞影翻水，鸟倦知还云在山。\n匹似棠湖尽堪住，遶檐祇欠翠螺鬟。",
        "dynasty": "宋",
        "collection_info": null
    },
    {
        "uuid": "80187d67df3851d3dc1fa2bd7c6b665d",
        "title": "约客春波督参刘郎中方赴高紫微之集道间相值不容留戏赠二首  其二",
        "author": "岳珂",
        "content": "锦帐星郎油壁车，紫微花下醉流霞。\n箫鸾东引瞻风驭，池凤西游赋日华。\n蓼岸半红秋渐老，柳堤仍绿约犹赊。\n一尊更趁莱衣綵，河汉还乘八月槎。",
        "dynasty": "宋",
        "collection_info": null
    },
    {
        "uuid": "fa5787bb46879ef63245c0bc7132d438",
        "title": "饯孟运判寺簿赴京三首  其一",
        "author": "岳珂",
        "content": "温纯如玉绝纤瑕，惊坐何人指孟嘉。\n策马殿军劳不伐，舍鱼取义理无差。\n读碑襄水真为谷，守垒房陵忍顾家。\n乡国不妨动归兴，天津八月却随楂。",
        "dynasty": "宋",
        "collection_info": null
    },
    {
        "uuid": "098ecf32b3d0ff74ee43b728c1a26642",
        "title": "饯孟运判寺簿赴京三首  其二",
        "author": "岳珂",
        "content": "诏书夜下日华门，辇路争看使者轩。\n烽火三边尚勍敌，烟尘万里欠公言。\n不须目睫忧多垒，好吐胸怀悟至尊。\n富贵功名分中有，勿令仗马媿廷鹓。",
        "dynasty": "宋",
        "collection_info": null
    },
    {
        "uuid": "9ebd219eec8ee84e272365e33bd30513",
        "title": "饯孟运判寺簿赴京三首  其三",
        "author": "岳珂",
        "content": "半生共饮西江水，草木由来臭味同。\n交臂便同鸿燕社，论心不隔马牛风。\n君方鸣佩趋双阙，我自烧车延五穷。\n景倩仙尘凝望处，为言驿骑莫匆匆。",
        "dynasty": "宋",
        "collection_info": null
    },
    {
        "uuid": "5f412da488733b42665cc91c4a707d97",
        "title": "与高紫微雪溪饯客虽已预盟然坐次予每居上为之踧踖寄此见意",
        "author": "岳珂",
        "content": "碧梧正耐雪溪秋，况是西风送客舟。\n华宴虽思奉婪尾，粗官何敢作遨头。\n达尊谅识诗囊意，负约仍输酒斛筹。\n想见尊前列红袖，可怜无分听梁州。",
        "dynasty": "宋",
        "collection_info": null
    },
    {
        "uuid": "b2be1f92bf9750e2153b5c771888a05c",
        "title": "夜读庄子呈高紫微",
        "author": "岳珂",
        "content": "蒙园傲吏御风仙，聊以巵言后世传。\n小大升潜同此地，智愚工拙岂其天。\n众途适正何劳问，一理观心本自然。\n从此二经束高阁，为君终夕读名篇。",
        "dynasty": "宋",
        "collection_info": null
    },
    {
        "uuid": "e7096c507b709c76dd9c0ba53102b970",
        "title": "秋夕有感二首呈督视参政  其一",
        "author": "岳珂",
        "content": "汤汤南纪重喉衿，纵敌年来患已深。\n七十万家财与力，六千里地古犹今。\n薇屯正自忧无给，桑土当思彻未阴。\n用力愈劳工愈寡，相公试察此时心。",
        "dynasty": "宋",
        "collection_info": null
    },
    {
        "uuid": "0717a7df075e531d49e869a27691002a",
        "title": "秋夕有感二首呈督视参政  其二",
        "author": "岳珂",
        "content": "老去工夫在一丘，解骖重使借前筹。\n忧关王国漫腾口，事为他人常压头。\n蚁穴溃堤犹未计，鲋车涸辙若为谋。\n恩波况是如天阔，早放棠湖理钓鈎。",
        "dynasty": "宋",
        "collection_info": null
    },
    {
        "uuid": "d42149b2e9202f7cbacc3fc3252e732e",
        "title": "九江霜蟹比他处黑膏凝溢名冠食谱久拟遗高紫微而家僮后期未至以诗道意",
        "author": "岳珂",
        "content": "君不见东来海蟹夸江阴，肌如白玉黄如金。\n又不见西来湖蟹到沔鄂，玉软金流不堪斫。\n九江九月秋风高，霜前突兀赡两螯。\n昆吾欲割不受刀，颇有苌碧流玄膏。\n平生尊前厌此味，更看康庐拂空翠。\n今年此曹殊未来，使我对酒空悠哉。\n旧传骚人炼奇句，无蟹无山两孤负。\n老来政欠两眼青，那復前筹虚借箸。\n祇今乡国已骏奔，军将日高应打门。\n流涎便作麯车梦，半席又拟钟山分。\n先生家住岷峨脚，屡放清游仍大嚼。\n襟期尽醉何日同，试筮太玄呼郭索。",
        "dynasty": "宋",
        "collection_info": null
    },
    {
        "uuid": "45c35f8d13098c7efbd68f9088626f1a",
        "title": "饯高紫微视师黄冈",
        "author": "岳珂",
        "content": "秋风九月边尘高，千艘夜下宫锦袍。\n文章不特动蛮貊，要识金版开六弢。\n孙曹已矣等陈迹，唤起坡仙同赤壁。\n喧阗笳鼓动地归，重把功名光采石。",
        "dynasty": "宋",
        "collection_info": null
    },
    {
        "uuid": "1f1c4ba775979388775d418d92117b0e",
        "title": "以螃蟹寄高紫微践约侑以雪醅时犹在黄冈",
        "author": "岳珂",
        "content": "前朝无蟹惟有诗，亦復无酒供一瓻。\n今朝有蟹仍有酒，极目征帆更搔首。\n古来乐事夸持螯，赤琼酿髓玄玉膏。\n菊花吹英好时节，况是九日将登高。\n旌旗半江笳鼓发，不作诗人淡生活。\n待君浄洗沙漠尘，归趁看灯更奇绝。",
        "dynasty": "宋",
        "collection_info": null
    },
    {
        "uuid": "32d76f833130f461cff14c9776e3de4f",
        "title": "饯紫微高侍郎朝天",
        "author": "岳珂",
        "content": "紫微星郎天上客，身是南宫小宗伯。\n斗杓夜转天门开，平地一声惊霹雳。\n已将椽笔提斯文，更决河汉排风云。\n银潢直下洗戈甲，坐看九陌狂流奔。\n黄金为台玉为帐，有眼须看舍人样。\n绍兴季岁说雍公，曾冠貂蝉登上相。\n峨嵋山高钟异人，昔年相国今后身。\n声名何尝岷蜀隔，草木仍是江淮春。\n君不见嘉熙圣主躬神武，法祖整军荡强虏。\n又不见魏公一战平麟猊，次年子月天废齐。\n天心废兴真有待，肯以贪残易仁爱。\n大数恰逢一百年，埽穴犁庭当復再。\n今年又自淮西来，右相勋名传九垓。\n旄头黑云坠西北，两两比色明三台。\n先朝贝州妖贼起，若比此胡仅蜂蚁。\n当时礼部文侍郎，一日奏凯同平章。",
        "dynasty": "宋",
        "collection_info": null
    },
    {
        "uuid": "b90dc102cf006f293b09568ee0d3e9f3",
        "title": "后元佑行上辨章乔益公",
        "author": "岳珂",
        "content": "正月二日天气清，六符两两三阶平。\n閤门催班报麻案，珂马玎玲万人看。\n押麻参政拆玺封，宣词舍人来殿东。\n鞠躬一声百寮听，军国平章乔益公。\n天心果与人心同，大哉圣断天与通。\n本朝太平说元佑，五岳三光浑未剖。\n当年一日三制颁，吕范堂堂分左右。\n虔中大老更魁杰，申国勋名比韩富。\n民生是时非汉唐，亲见至治跻羲皇。\n一尘不起四夷服，轨顺星躔蕃五谷。\n士皆有造百姓宁，官僚彻底清似冰。\n桁杨毕空戈革偃，天街镜浄无搀枪。\n彼何人斯阶启厉，九县回飙八纮沸。\n高皇疋马开东南，王业中兴今五世。\n穷荒靺鞨何自来，中原万里吹黄埃。\n数殚剥復回否泰，胚腪元气钟奇才。\n耆明寿隽轶千古，吕望鹰扬称尚父。\n便教旦奭居东西，穆穆迓衡今再覩。\n官家即日开天章，貂冠玉佩游岩廊。\n一都一俞一吁咈，四海春风已披拂。\n圣贤自昔难相逢，巨鱼纵壑鸿遇风。\n舆人欢呼争诵说，元佑嘉熙莫分别。\n君不见徂徕处士歌一夔，浓墨大字庆历诗。\n生民至今受其赐，千载万载生光辉。\n陋儒笔研久不治，安得椽笔摹英辞。\n两朝庆佑俱盛时，众贤一念犹西陲。\n天心愿化光明烛，先望分辉照荆蜀。",
        "dynasty": "宋",
        "collection_info": null
    },
    {
        "uuid": "ce8aca3e09bfebe0a9177ac37b5aa405",
        "title": "上巳约客总宜一病不及往二诗呈陈元履王囦衜诸人自酌  其一",
        "author": "岳珂",
        "content": "总宜阁畔小帘栊，碧浸平湖面面风。\n别馆柳阴聊繫马，便桥红影正垂虹。\n流觞有序传诗客，在席无人称倦翁。\n侬自醉归翁自倦，风光流转不须同。",
        "dynasty": "宋",
        "collection_info": null
    },
    {
        "uuid": "6f10783b72827bd5b7b22840b2a132f7",
        "title": "上巳约客总宜一病不及往二诗呈陈元履王囦衜诸人自酌  其二",
        "author": "岳珂",
        "content": "我是棠矶旧钓徒，天教生与水云俱。\n兰亭正值人修禊，柳岸还添浪拍湖。\n幸有丈人观笔法，可无嘉客醉兵厨。\n直须去跃城东马，更与留春作后图。",
        "dynasty": "宋",
        "collection_info": null
    },
    {
        "uuid": "07cea62939566589d081f3c6738db155",
        "title": "闻韩正伦检正挂冠感叹故交怅然久之偶成三首  其一",
        "author": "岳珂",
        "content": "中兴王社旧同功，三世何尝间一忠。\n北海真成贤吏叹，西州犹记胜游同。\n逢迎有意君虽谬，喜怒无心我自穷。\n诗祸古今均一律，莫将灯夜怨东风。",
        "dynasty": "宋",
        "collection_info": null
    },
    {
        "uuid": "3849a00fc50d245bf8b7632e43235a4c",
        "title": "闻韩正伦检正挂冠感叹故交怅然久之偶成三首  其二",
        "author": "岳珂",
        "content": "恩门小简写门生，六载交情老弟兄。\n一念吹毛牙角讼，十年握手肺肝倾。\n酌贪谁饮南𤃩水，敌怨人谈北府兵。\n空券更怜蝇笔误，却因误处得分明。",
        "dynasty": "宋",
        "collection_info": null
    },
    {
        "uuid": "42a8c25be98724f2b40deceffe91e959",
        "title": "闻韩正伦检正挂冠感叹故交怅然久之偶成三首  其三",
        "author": "岳珂",
        "content": "心存即鹿嘆无虞，画地虽工理反疎。\n直枉已传天子诏，厚诬犹见监奴书。\n傥令甬道真难继，未必都曹可遂初。\n万里上流关社稷，不知天意竟何如。",
        "dynasty": "宋",
        "collection_info": null
    },
    {
        "uuid": "562386f221686fa6c97627d811827cd9",
        "title": "予癸巳在京口因郡中元夕张灯偶阅国史靖康丙午正月十五日辛巳佑陵南巡驻跸是郡二月二十三日己未始还京师凡居郡三十有八兹闻箫鼓感旧兴嘆不胜潸然因涉笔以记大略而僧有冲希者乃携以示正伦彼谓予讽己遂架大怨迄兴妄狱圣明察知其冤予復将指前漫尽白因悼正伦之殁闵其左计亮其初心附昔所作诗于后",
        "author": "岳珂",
        "content": "驾轺老子久婆娑，坐听笙歌拥绮罗。\n十里西凉忆如意，百年南国比流梭。\n吞声有恨哀蒲柳，纪节无人废蓼莪。\n寂寞丹心耿梅月，挑灯频问夜如何。",
        "dynasty": "宋",
        "collection_info": null
    },
    {
        "uuid": "c5e6a0de43f27e3eb1b39e5518200e76",
        "title": "兴唐寺闻钟",
        "author": "岳珂",
        "content": "兴唐钟刻无夫字，久欲摩挲与细论。\n归棹未容酬此志，一声烟霭又黄昏。",
        "dynasty": "宋",
        "collection_info": null
    },
    {
        "uuid": "80bb92923eb7aa356a385096697585cb",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其一",
        "author": "岳珂",
        "content": "雪锦亭前水接天，晚波如縠放归船。\n新诗开务从今日，此是江行第一篇。",
        "dynasty": "宋",
        "collection_info": null
    },
    {
        "uuid": "f2e73a29372d3e163809ae7d56f02b73",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其二",
        "author": "岳珂",
        "content": "离歌已尽沙头玉，夕照初翻浪底金。\n自是晴鸥无六月，半江雪片涌波心。",
        "dynasty": "宋",
        "collection_info": null
    },
    {
        "uuid": "6334f9de0d46aed8dae3e5d62661fe94",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其三",
        "author": "岳珂",
        "content": "萧萧衰髮倚西风，两岸青山尽识侬。\n东去西来缘底事，祇应添得一龙钟。",
        "dynasty": "宋",
        "collection_info": null
    },
    {
        "uuid": "66b4f626961dc342219f007720026c0f",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其四",
        "author": "岳珂",
        "content": "一江涨碧碧于蓝，健橹鸣鹅舳正衔。\n纔似过都空万马，又惊倚岸阅千帆。",
        "dynasty": "宋",
        "collection_info": null
    },
    {
        "uuid": "9e6d773c4251dbf4e9014ecd6c3f5063",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其五",
        "author": "岳珂",
        "content": "宵声传柝重城闭，晓漏迷钟古寺荒。\n仰看繁星垂四野，不知身世变炎凉。",
        "dynasty": "宋",
        "collection_info": null
    },
    {
        "uuid": "29b69fdd3705a668adb8e0204dd2dc62",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其六",
        "author": "岳珂",
        "content": "一缾一锡一团蒲，到得今年一物无。\n桑下勿兴三宿念，古人不食武昌鱼。",
        "dynasty": "宋",
        "collection_info": null
    },
    {
        "uuid": "7ae1eb8f8406a60494a7a02ba5a72464",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其七",
        "author": "岳珂",
        "content": "葭苇延缘舞翠旌，白头吹浪又相迎。\n攀辕亦作留行计，莫道冯夷不世情。",
        "dynasty": "宋",
        "collection_info": null
    },
    {
        "uuid": "b9f34bb249e12eb6dad6a9ff2e0a137f",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其八",
        "author": "岳珂",
        "content": "昌黎久愿列三王，我亦曾亲翰墨香。\n惜别依依重回首，棠矶风月更思量。",
        "dynasty": "宋",
        "collection_info": null
    },
    {
        "uuid": "173a17ab810044db5068f3e4b8f2851c",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其九",
        "author": "岳珂",
        "content": "赤壁江头白羽挥，鳜肥西塞酒同携。\n归期应在初弦月，家住康山西復西。",
        "dynasty": "宋",
        "collection_info": null
    },
    {
        "uuid": "2e0d1c9a916883a0c3546fffbdcb2b5f",
        "title": "至鄂期年以饟事不给于诗己亥夏五廿有八日始解维雪锦夜宿兴唐寺繁星满天四鼓遂行日初上已抵浒黄洲几百里矣午后南风薄岸舟屹不能移延缘葭苇间至莫不得去始作纪事十解呈旧幕诸公  其一○",
        "author": "岳珂",
        "content": "人生邂逅适相懽，一曲高歌行路难。\n频寄诗筩君勿厌，种花持钓是闲官。",
        "dynasty": "宋",
        "collection_info": null
    },
    {
        "uuid": "5e87d4b81e2bf368083eb23e48734958",
        "title": "夜过寿昌",
        "author": "岳珂",
        "content": "风云八字护城隅，楼殿崔嵬想帝居。\n曾侍金舆惟石马，幸因玉玺记铜鱼。\n千年鼓角声犹壮，四塞河山恨未袪。\n麋鹿已游人事改，何人曾读辅吴书。",
        "dynasty": "宋",
        "collection_info": null
    },
    {
        "uuid": "e03a9dcbcfe13e485385dbde9ad02021",
        "title": "望樊口怀陶士行温太真二首  其一",
        "author": "岳珂",
        "content": "昔年老子恨婆娑，未付其如印传何。\n吴苑关心春日少，湘江回首暮云多。\n可无司马亲封钥，自是将军老枕戈。\n我亦新来了官事，正输一舸弄烟波。",
        "dynasty": "宋",
        "collection_info": null
    },
    {
        "uuid": "4af0bb90348fb8e5d5d63ebf20ca65be",
        "title": "望樊口怀陶士行温太真二首  其二",
        "author": "岳珂",
        "content": "太真行酒知何地，渺莽遗基茂草深。\n声色加人何足计，精神满腹不同斟。\n六奇自可掀三狡，一正何妨詟百壬。\n堕帻吐茵均此辙，可怜枉用世仪心。",
        "dynasty": "宋",
        "collection_info": null
    },
    {
        "uuid": "72958425e3b644e49bfaf6622354ec5c",
        "title": "三江口过舟时方四鼓",
        "author": "岳珂",
        "content": "棹鹢收金柅，钗虫缀玉缸。\n地邻今七泽，名袭古三江。\n岷漾虽分派，荆扬却异邦。\n晨光犹未发，早认白鸥双。",
        "dynasty": "宋",
        "collection_info": null
    },
    {
        "uuid": "5d708bcc11c670d1e7d19a0dd3dd01f5",
        "title": "赤壁",
        "author": "岳珂",
        "content": "周郎二十四年少，盖世功名随一燎。\n亲提三万走曹瞒，不以敌勍恨兵少。\n豫州失匕已胆折，一日目明惊二妙。\n最怜黄盖不知名，吏士相从倚营啸。\n阿奴火攻本无策，破竹自繇人不料。\n贪降纳侮理固宜，泥淖华容几尽剿。\n古来行师有绝地，毋乃重诒千古笑。\n镞湛纵是差可认，鼎峙讵关谋所召。\n二乔春锁何足言，从此天光遂分耀。\n我闻汉贼久染指，奋毒摇牙噬江表。\n八荒囊括岂復遗，一蹙吴宫已为沼。\n当时乘胜下部骑，考地当居楚南徼。\n蒙衝逆斗须上流，揖寇那容越津要。\n武昌霸基跬步耳，肯使国畿纷戟旐。\n坡仙访古特寓意，横槊雄姿谁与弔。\n故将异地眩疑辞，政恐因讹启讥诮。\n沧浪六月卷晴雪，历历江山人物眇。\n崩空乱石今几存，仿佛栖巢尚惊鸟。\n夜深刁斗声四发，星斗满空群籁悄。\n便须唤起紫绮裘，孤鹤南天楚江晓。",
        "dynasty": "宋",
        "collection_info": null
    },
    {
        "uuid": "e31941dc5e394f29abdc31d6f909fed2",
        "title": "卷雪楼",
        "author": "岳珂",
        "content": "地灵境胜宅神游，第一江山卷雪楼。\n势拥万峰淮甸接，气吞七泽楚天浮。\n鱼龙灂沸云生槛，鸥鹭波閒月上鈎。\n画栋珠帘朝復暮，英名常与水东流。",
        "dynasty": "宋",
        "collection_info": null
    },
    {
        "uuid": "a5401f8bccb7a46f4f1ebb1de261f04b",
        "title": "谒遗爱王祠二首  其一",
        "author": "岳珂",
        "content": "功定三分国，名高八字山。\n威容尊国祀，□□□□□。\n虎卧无今古，乌灵信往还。\n保民存赐珓，犹挂屋楣间。",
        "dynasty": "宋",
        "collection_info": null
    },
    {
        "uuid": "0f6d697c24c183e6f840346c81780b2f",
        "title": "谒遗爱王祠二首  其二",
        "author": "岳珂",
        "content": "大帝开江左，谋臣守四方。\n兴邦有乔木，遗爱尚甘棠。\n日月扶声烈，山川诧鬰苍。\n中原知极目，应慨旧封疆。",
        "dynasty": "宋",
        "collection_info": null
    },
    {
        "uuid": "cf13c19ef5e717563cb7561c1127055f",
        "title": "寄王料院三首  其一",
        "author": "岳珂",
        "content": "平生初未识半面，此地相从方及朞。\n举世公清如子少，随时离合岂人为。\n可堪岁月老奇杰，等是年时经崄巇。\n閒适不同同患苦，两心惟有一天知。",
        "dynasty": "宋",
        "collection_info": null
    },
    {
        "uuid": "5ed14e04c87fd490e71f9d5c56e5be91",
        "title": "寄王料院三首  其二",
        "author": "岳珂",
        "content": "炯炯青灯对拥炉，掣铃夜半读边书。\n风烟解使寸心折，霜雪顿侵双鬓疎。\n已事勿言穿塞马，历官可叹上竿鱼。\n勤劳似此天应报，我自锄犁一任渠。",
        "dynasty": "宋",
        "collection_info": null
    },
    {
        "uuid": "5d5888370c9d91dc101ec77bd4a939b7",
        "title": "寄王料院三首  其三",
        "author": "岳珂",
        "content": "一叶扁舟兴浩然，笔床茶竈旧因缘。\n帆归西塞秋风外，人在南楼夜月前。\n情不自由君忆我，老无所用我知天。\n何时见易园中路，拂石携壶同醉眠。",
        "dynasty": "宋",
        "collection_info": null
    },
    {
        "uuid": "dfb2697576109dd35c0cef484a734d2c",
        "title": "后江行十绝  其一",
        "author": "岳珂",
        "content": "日日征帆上水风，掀天雪浪骇鱼龙。\n不须检校江行历，知过云山几万重。",
        "dynasty": "宋",
        "collection_info": null
    },
    {
        "uuid": "73f2c3ed88ba511c91b6784cae21c35e",
        "title": "后江行十绝  其二",
        "author": "岳珂",
        "content": "远村烟暝牛羊下，近岸波澄鸥鹭閒。\n一抹斜阳江似镜，天移小景向人间。",
        "dynasty": "宋",
        "collection_info": null
    },
    {
        "uuid": "71c99b52daeaf5e3d5f8d104b8529966",
        "title": "后江行十绝  其三",
        "author": "岳珂",
        "content": "指点神鸦送客樯，江山回首鬰苍苍。\n吴朝千载兴亡地，极目长淮恨更长。",
        "dynasty": "宋",
        "collection_info": null
    },
    {
        "uuid": "0b5a3fc9935886726bbbc8e9dd149e6c",
        "title": "后江行十绝  其四",
        "author": "岳珂",
        "content": "拥骑年时忆往来，旧时行处半莓苔。\n山云勒驾应频笑，又是江南勾当回。",
        "dynasty": "宋",
        "collection_info": null
    },
    {
        "uuid": "ddb0f823b5540ba7180257acfbb2c4cd",
        "title": "后江行十绝  其五",
        "author": "岳珂",
        "content": "夕舂正是隔前溪，江路行人犹未归。\n我笑卧龙成底事，晨光尽欠踏熹微。",
        "dynasty": "宋",
        "collection_info": null
    },
    {
        "uuid": "cbd880458d2a1a7c0485169661615252",
        "title": "后江行十绝  其六",
        "author": "岳珂",
        "content": "叫着渔郎急掉头，一声别浦听莲讴。\n山遥水远应同趣，我亦青帘问酒楼。",
        "dynasty": "宋",
        "collection_info": null
    },
    {
        "uuid": "809b61e25a4dc694eef53cc0fc330fe4",
        "title": "后江行十绝  其七",
        "author": "岳珂",
        "content": "湓波已近见康庐，风月烟云自卷舒。\n白鸟归来閒似我，向山深处认巢居。",
        "dynasty": "宋",
        "collection_info": null
    },
    {
        "uuid": "adf693cb3f069d883a00a8360b71c431",
        "title": "后江行十绝  其八",
        "author": "岳珂",
        "content": "官牌夹外少人烟，商妇琵琶久断絃。\n司马青衫不须泣，江鸥对我正忻然。",
        "dynasty": "宋",
        "collection_info": null
    },
    {
        "uuid": "c7c6b6bb10fc4753d989d798d2a10317",
        "title": "后江行十绝  其九",
        "author": "岳珂",
        "content": "西望沙羡东秣陵，湓江中道是归程。\n柳阴繫缆人归后，频有黄鹂三四声。",
        "dynasty": "宋",
        "collection_info": null
    },
    {
        "uuid": "ca1b571be71dfcac302c888ccb01ecea",
        "title": "后江行十绝  其一○",
        "author": "岳珂",
        "content": "人生最好是归来，六月火云溶雪醅。\n散髮晞风须一醉，月明携簟又凉台。",
        "dynasty": "宋",
        "collection_info": null
    },
    {
        "uuid": "8254d72432d183f67c71f34dac9feaef",
        "title": "初还故居",
        "author": "岳珂",
        "content": "元是庐山莫逆交，宫亭西畔着衡茅。\n盟鸥似怯经新浪，怨鹤还知宿故巢。\n一沼种莲衣可制，万竿脱箨杖轻敲。\n不须海若逌然笑，乞与杯堂乐芥坳。",
        "dynasty": "宋",
        "collection_info": null
    },
    {
        "uuid": "14057e8f9a488f170b858090f6a846d7",
        "title": "集喜二首  其一",
        "author": "岳珂",
        "content": "鹊噪庭前木，蛛翻檐畔围。\n双莲瑞明月，万柳舞晴晖。\n宿鹤迎风袂，盟鸥认雪衣。\n物情同一喜，应为主人归。",
        "dynasty": "宋",
        "collection_info": null
    },
    {
        "uuid": "c4c333876277f110c1c711cbdcf5c111",
        "title": "集喜二首  其二",
        "author": "岳珂",
        "content": "水面开新皱，山容散宿颦。\n松巢猨已识，花径鹿初驯。\n云倦随归鸟，风清似故人。\n逢迎真不暇，谁作近前嗔。",
        "dynasty": "宋",
        "collection_info": null
    },
    {
        "uuid": "b125cca5f0b9603cf4f88ceb763c9846",
        "title": "寄紫微高侍郎三首  其一",
        "author": "岳珂",
        "content": "去年紫塞两相望，公在齐安我武昌。\n秋晏车箱访流马，夜深弧矢看天狼。\n不辞目断传烽堠，尚忆螯持共酒觞。\n今日区区话鹏鷃，图南应是叹榆枋。",
        "dynasty": "宋",
        "collection_info": null
    },
    {
        "uuid": "361ada59be354e5ac2f280b50e9a030e",
        "title": "寄紫微高侍郎三首  其二",
        "author": "岳珂",
        "content": "人生忧患偶同时，曾见惊尘傍紫微。\n坡老鹘巢尚堪俯，周郎羽扇想重挥。\n望风自绝胡南牧，囓雪应迟使北归。\n从此青油欠筹画，上方虚己听宵衣。",
        "dynasty": "宋",
        "collection_info": null
    },
    {
        "uuid": "15078acd6ca35b00939437048fca801a",
        "title": "寄紫微高侍郎三首  其三",
        "author": "岳珂",
        "content": "力劳效寡是穷途，赠策无人生大愚。\n三刖尚迷藏椟宝，六街几误脱巾呼。\n味言已转廷中毂，归兴难忘陇上锄。\n欲问死生何许是，紫烟浮处认香鑪。",
        "dynasty": "宋",
        "collection_info": null
    },
    {
        "uuid": "3764f434c18be1de4fe1fbc60b4be2bd",
        "title": "归自鄂双莲生于后池偶作再寄紫微",
        "author": "岳珂",
        "content": "岿然康庐山，独秀莲花峰。\n派为濂溪源，下有爱莲翁。\n绝学嗣洙泗，千载同清风。\n书堂二池间，浮翠笼轻红。\n居然不染尘，涌出清泠中。\n雪藕厉坚节，一念窒以通。\n朝卷而暮舒，吸之碧玉溪。\n洁凝月露润，妖鄙桃李秾。\n食子味崖蜜，擘房透香丛。\n菰蒲俨不羣，鱼鸢间相从。\n大哉君子操，视此褆其躬。\n我方赋归来，来策溪上筇。\n家池忽惊见，晴霞照秋空。\n已迎颢气澄，况復嘉瑞逢。\n双葩本共根，殊质疑并钟。\n摘奇且熟玩，比德思广充。\n尝闻古之人，即物皆至公。\n两岐美报上，同颖还居东。\n双觡赋长卿，奇木对终童。\n善推仁义端，脗合造化工。\n后世煽淫靡，世见了不同。\n联芳天泉池，合欢华清宫。\n骈花耀鲤湖，十丈闻华潼。\n徒能资丧志，谁与思念功。\n嗟予困蒺藜，坐此五技穷。\n兹瑞何自来，儆戒如倥侗。\n孤植常易摧，初戒先叶恭。\n竞妍必竞妬，次戒毋苟容。\n美祥不可恃，又以戒其终。\n恭惟天地心，常比药石攻。\n名理傥未喻，再拜师正蒙。",
        "dynasty": "宋",
        "collection_info": null
    },
    {
        "uuid": "6983c3c623e87769ddb10264aea0de18",
        "title": "又赋双莲",
        "author": "岳珂",
        "content": "一舸归来喜未涯，天教奇产瑞吾家。\n交枝各倚青罗盖，并蒂俱酣红玉葩。\n湘女月裳疑共浴，越姬风袂忆同车。\n人生所欠惟閒适，且酌清尊对物华。",
        "dynasty": "宋",
        "collection_info": null
    },
    {
        "uuid": "69a9f5d1770c61c50e4876a90289036c",
        "title": "病中有感四首  其一",
        "author": "岳珂",
        "content": "欹枕目双炯，触屏肠九回。\n玉虫迷眩雾，银鹿伴饥雷。\n清梦虽惊隔，丹心未猝灰。\n青萍聊把玩，尘匣为谁开。",
        "dynasty": "宋",
        "collection_info": null
    },
    {
        "uuid": "75d77bbacba3a9aaeee460805575b9cf",
        "title": "病中有感四首  其二",
        "author": "岳珂",
        "content": "一载为官忧，文书每压头。\n枕铃常警夜，筑甬更惊秋。\n倦岂因心至，閒常与病谋。\n息肩仅旬耳，二竖欲何求。",
        "dynasty": "宋",
        "collection_info": null
    },
    {
        "uuid": "66de7d4400dfcc6045683bda3069aa2a",
        "title": "病中有感四首  其三",
        "author": "岳珂",
        "content": "秋近夜初长，开窗病骨凉。\n心惊嫠妇嘆，肘繫越人方。\n动帐风侵几，窥檐月在床。\n呼僮然粥鼎，我欲待晨光。",
        "dynasty": "宋",
        "collection_info": null
    },
    {
        "uuid": "887b63f1dbc15a5f1d53dbf55fe37907",
        "title": "病中有感四首  其四",
        "author": "岳珂",
        "content": "积病渐成衰，情知老见欺。\n眵昏先掩卷，肩竦不关诗。\n行圃须人助，登楼怯步迟。\n经年早知倦，况復隔年时。",
        "dynasty": "宋",
        "collection_info": null
    },
    {
        "uuid": "ef6ff0d615e62e830a9194c626876b7b",
        "title": "太行道",
        "author": "岳珂",
        "content": "太行羊肠坂九折，云黑风干尺深雪。\n堇泥道滑木叶寒，辘辘车声行復歇。\n华山有马久脱辕，归来牧野经几年。\n一从仓箱事居积，聊以知道烦长鞭。\n前车已覆覆道左，天井关头夜明火。\n后车趣驾开井陉，唱筹仍復催连营。\n关山青草春二月，单轨一冬曾结辙。\n鬃颓毛落双膊高，引领皮穿眼流血。\n去年搏手双弮空，今年三月甬道同。\n可怜驽力不敢惜，辕下亦觉盐车通。\n君恩天大示弗服，桃野已甘偕觳觫。\n感恩伏枥饱秣刍，犹为太行忧后车。",
        "dynasty": "宋",
        "collection_info": null
    },
    {
        "uuid": "8e633e16c6c4390f5c1ea85f7c603e87",
        "title": "长门怨",
        "author": "岳珂",
        "content": "惊风不成雨，行云去无踪。\n妾生三十年，着籍长门宫。\n宫车辘辘春雷晓，明星初荧绿云扰。\n增成丙舍争迎銮，惟有长门闭花鸟。\n黄门开玉匙，画史图蛾眉。\n金铺振琼钥，玉秀生铜池。\n朝阳纔回金屋在，转盼不堪人事改。\n入宫已作郑袖啼，出塞那知延寿卖。\n花残鸟语频，长门春復春。\n花鸟易惊老，况復门内人。\n东风动地夜来恶，万翠千红绕帘幙。\n当熊自有匪石心，肯顾班姬秋扇薄。\n长门勿轻怨，视此箧中扇。\n白华兮绿衣，自古兮有之。",
        "dynasty": "宋",
        "collection_info": null
    },
    {
        "uuid": "288adaa61c3fa847884ec5f126e465d3",
        "title": "病中散步六绝  其一",
        "author": "岳珂",
        "content": "一年无病缘官事，一病兼旬为燕居。\n自是素餐天所厌，可能竖子解乘除。",
        "dynasty": "宋",
        "collection_info": null
    },
    {
        "uuid": "326ca2404cc5e9721688b1cd2b85783c",
        "title": "病中散步六绝  其二",
        "author": "岳珂",
        "content": "池上荷花绿浄时，岸头杨柳插天垂。\n倦翁纵步聊行散，早有龟鱼圣得知。",
        "dynasty": "宋",
        "collection_info": null
    },
    {
        "uuid": "973cc9d8aed7b53304a34cfd27b3e8ae",
        "title": "病中散步六绝  其三",
        "author": "岳珂",
        "content": "朝随粥鼎蝉腹润，夜掩书帷鳏目眠。\n无奈暑威侵病骨，起来搔首斗垂天。",
        "dynasty": "宋",
        "collection_info": null
    },
    {
        "uuid": "2a555618b2e400a087fe80ef4671bc26",
        "title": "病中散步六绝  其四",
        "author": "岳珂",
        "content": "平头奴子初茸鹿，利口啬夫双部蛙。\n二物何关人静躁，不妨卧听步随车。",
        "dynasty": "宋",
        "collection_info": null
    },
    {
        "uuid": "419a6d91a17e2f295af7cf83d7f512c0",
        "title": "病中散步六绝  其五",
        "author": "岳珂",
        "content": "病疎酒醆傍茶瓯，一独醒中起百忧。\n七尺之躯三寸舌，问渠小大若为谋。",
        "dynasty": "宋",
        "collection_info": null
    },
    {
        "uuid": "d5516542614087d93f16fb1913fdf348",
        "title": "病中散步六绝  其六",
        "author": "岳珂",
        "content": "绝怜倦翼晚风高，解绁归来得故巢。\n物态随人也欢喜，游丝不住舞蟏蛸。",
        "dynasty": "宋",
        "collection_info": null
    },
    {
        "uuid": "040b15956af316344c660ec43c0c538a",
        "title": "夜观象弈",
        "author": "岳珂",
        "content": "青灯相对夜初阑，适意棋枰伴我閒。\n天马辎车金象国，虚龙缟袜宝台山。\n进趋自可觇成败，倖胜何尝不往还。\n一着未容回局势，不妨袖手酒杯间。",
        "dynasty": "宋",
        "collection_info": null
    },
    {
        "uuid": "fa4571b375b233050fc3aea765591d6a",
        "title": "唐世有刺郡江表者时宰嘱以新淦出笔令制以寄刺史始至召佳手一老父应命百日而得二管驰贡相府一见已讶其迟且鲜试之乃绝不堪大怒曰数千里乃寄两管恶笔来刺史闻之惧欲寘老父于罪老父诉曰使君毋草草我所制乃欧褚所用丐先示以相君翰墨容再制苟不称甘鼎镬遂示之慨然曰如此只消使君三十钱笔不日献五十管暨再使至长安相一试大喜復书令优赐匠者夜窗偶试毘陵张颢笔戏为之赋",
        "author": "岳珂",
        "content": "世间未必无皋夔，九疑虞舜不可追。\n武皇锐意开绝漠，推锋乃亦有卫霍。\n嗟哉格物本一理，顾人所用何如耳。\n笔工在昔本市佣，束毫传筦求售同。\n谁云进技不进道，意匠辄与欧褚通。\n虔州刺史募佳笔，双筦何堪须百日。\n星驰一骑到长安，试手凤池随弃掷。\n老奴恂栗丞相嗔，能用此笔能几人。\n愿窥翰墨减工制，必使挥毫夸入神。\n斗杓春回开电笑，橐籥果符人所料。\n中山聚族傥未殚，束帛那容及年少。\n是知人才用舍别识惟一心，皋夔卫霍无古今。\n妍媸能否俱在上所使，此笔区区正其比。\n我生识字仅一丁，眼前所见徒毘陵。\n未知当年新淦果何若，正恐钟卫二王无合作。\n君不见此老一去知几年，当时鉴裁无復传。\n纷纷鸡毛抱筩卖，恰费书佣三十钱。",
        "dynasty": "宋",
        "collection_info": null
    },
    {
        "uuid": "6663e26ea7f7ae54fd45aa57a49b169c",
        "title": "蒲萄",
        "author": "岳珂",
        "content": "当年博望奏边功，异种曾携苜蓿同。\n摘乳那烦挏马令，引鬚聊惬好龙公。\n颇怜汉地离宫在，未许凉州酒瓮空。\n回纥祇今重餧肉，清阴弥望满关中。",
        "dynasty": "宋",
        "collection_info": null
    },
    {
        "uuid": "8fb93a6d45fe08ec884f012686adb22c",
        "title": "荷花盛开以病旬余不至亭上偶成二唐律  其一",
        "author": "岳珂",
        "content": "病襟佣策杖，天镜恰开奁。\n青盖迷前浦，红粧间曲檐。\n藻窥知鹭下，萍破识鱼潜。\n会看吴公阵，宫蛙奏晓严。",
        "dynasty": "宋",
        "collection_info": null
    },
    {
        "uuid": "7125ba47329a919b1e9cf4616e3c8dfb",
        "title": "荷花盛开以病旬余不至亭上偶成二唐律  其二",
        "author": "岳珂",
        "content": "好在中孚泽，犹横未济舟。\n掷金随柳舞，跳玉趁莲讴。\n埽榻方思士，鈎帘也觅侯。\n病夫均一笑，此意本无求。",
        "dynasty": "宋",
        "collection_info": null
    },
    {
        "uuid": "9fe0b6025ac662418a4d71cbc64b92a0",
        "title": "予归未省松楸将以初秋望前泛湖之龙门已戒舟舰而连夕雨作不见月因赋天问二章  其一",
        "author": "岳珂",
        "content": "拟放平湖月下船，棹歌中夕发长川。\n苹风好为云开幕，兰桨不妨人扣舷。\n猨鹤候迎将晓日，鱼龙悲啸未晴天。\n玉川塌额金沙上，阊阖封词漫一笺。",
        "dynasty": "宋",
        "collection_info": null
    },
    {
        "uuid": "8ffc412780306637023570e720629f92",
        "title": "予归未省松楸将以初秋望前泛湖之龙门已戒舟舰而连夕雨作不见月因赋天问二章  其二",
        "author": "岳珂",
        "content": "小心风伯紫宫回，眼看银蟾海上来。\n玄豹又成漫谷雾，断虹犹作隠山雷。\n便教雨积三时害，未信晴无一日开。\n待试平生补天手，为君明镜再安台。",
        "dynasty": "宋",
        "collection_info": null
    },
    {
        "uuid": "86dd4932e9b2edbcf275c090e14b14e2",
        "title": "秋夕有感二首  其一",
        "author": "岳珂",
        "content": "早岁骊车拥汉关，忧心耿耿日凋颜。\n秋成正望狼烽急，夜枕不禁鱼目鳏。\n三仕古犹关喜愠，万金今不博安閒。\n回思此日一尊酒，只合长居木雁间。",
        "dynasty": "宋",
        "collection_info": null
    },
    {
        "uuid": "5459280d70c59b51b5c73e15c7d46611",
        "title": "秋夕有感二首  其二",
        "author": "岳珂",
        "content": "从来难辨是几微，谈者虽多觉者希。\n小隙便须防蚁穴，大寒何必泣牛衣。\n无旁掣肘方成事，不早抽头即祸机。\n莫道不才明主弃，也曾撄颔触天威。",
        "dynasty": "宋",
        "collection_info": null
    },
    {
        "uuid": "9bfab90dadd5bb88319a59fea273394c",
        "title": "寄李微之秘监三首  其一",
        "author": "岳珂",
        "content": "引领蓬莱唐谪仙，湓江一别又经年。\n麟台高蹑三神路，狐笔方持千载权。\n垆袅新烟招我隠，驿催逸事仗谁传。\n校旗犹识临淮略，更待凉台亲简编。",
        "dynasty": "宋",
        "collection_info": null
    },
    {
        "uuid": "29aa55dea56f4936b79f6755bc8bb4af",
        "title": "寄李微之秘监三首  其二",
        "author": "岳珂",
        "content": "去冬雪裏拜笺题，曾说新除到殿西。\n剑栈云连吴垒火，函关日照汉封泥。\n剡藤幸有繫书雁，锦柏难寻隔叶鹂。\n便是韩坛作曾筑，田芜亦盍赋归兮。",
        "dynasty": "宋",
        "collection_info": null
    },
    {
        "uuid": "be306ca92511e8dcde0daf2cd49a46cc",
        "title": "寄李微之秘监三首  其三",
        "author": "岳珂",
        "content": "棠湖浩荡有盟鸥，塞上归来赋叶舟。\n范蠡功名付西子，庾公风月自南楼。\n不虞绕指柔百炼，已幸安心老一丘。\n从此书来访生死，汉阳烟树隔吴头。",
        "dynasty": "宋",
        "collection_info": null
    },
    {
        "uuid": "54e2807c87190fcf51f615da4d9746ac",
        "title": "读刘琨传",
        "author": "岳珂",
        "content": "古来万事无真实，頼有区区史笔存。\n士雅闻鸡偶同被，至今起舞说刘琨。",
        "dynasty": "宋",
        "collection_info": null
    },
    {
        "uuid": "fd04862ea1d52cfa53b09218e8c9b71d",
        "title": "送乔江州将漕江右  其一",
        "author": "岳珂",
        "content": "猎猎英声世少双，两年乡国望麾幢。\n才猷牛蔡硎初试，笔力龙文鼎独扛。\n风节又新唐十道，恩波仍浃禹三江。\n澄清何事先经济，尚使尊贤志未降。",
        "dynasty": "宋",
        "collection_info": null
    },
    {
        "uuid": "c68c77c7cbdf376f2f6619706a5de7f5",
        "title": "送乔江州将漕江右  其二",
        "author": "岳珂",
        "content": "昔日东州看阵图，武昌陆续拜鱼书。\n我归旧齿邦人版，公去新乘使者车。\n但愿世官居鼎鼐，从教野老自犁锄。\n西风鸿雁方遵渚，时有音尘接里庐。",
        "dynasty": "宋",
        "collection_info": null
    },
    {
        "uuid": "7f7c0a36a61b5fdf42ea4afafc3499d1",
        "title": "次韵乔江州琵琶亭诗二首  其一",
        "author": "岳珂",
        "content": "共生壬子两仙翁，不为离春惜断蓬。\n铁拨鵾絃遗响在，绣衣龙节赏音同。\n穆曹技埒名俱胜，唐宋诗传句并工。\n击节云篦定谁是，茫茫江月思何穷。",
        "dynasty": "宋",
        "collection_info": null
    },
    {
        "uuid": "615ace7b5e76b4a56757325cf507388e",
        "title": "次韵乔江州琵琶亭诗二首  其二",
        "author": "岳珂",
        "content": "一叶西归老倦翁，高楼突兀记推蓬。\n景随湓浦江山改，人与香山岁月同。\n异世剖符传事比，出门合辙见诗工。\n我来君去如鸿燕，休叹长安目力穷。",
        "dynasty": "宋",
        "collection_info": null
    },
    {
        "uuid": "fe24ddee44938b8362aa3a072807ccee",
        "title": "闻江陵江帅海病讣二首  其一",
        "author": "岳珂",
        "content": "陷阵搴旗久冠军，两年为国守西门。\n枕戈常抱填膺愤，铸印方承繫肘恩。\n汗马策功虽屡奏，寝蛟遗恨正须论。\n尺缄一介纔经月，寂寞英声已九京。",
        "dynasty": "宋",
        "collection_info": null
    },
    {
        "uuid": "aa8dad13d17919ac40f125e4a016643d",
        "title": "闻江陵江帅海病讣二首  其二",
        "author": "岳珂",
        "content": "荆楚初归士若云，连营几载守空囷。\n度支入境方移粟，神策呼街自脱巾。\n我已课无从此有，君方举故责之新。\n可怜一夜妖星陨，不见春耕杂渭滨。",
        "dynasty": "宋",
        "collection_info": null
    },
    {
        "uuid": "ec39f0b5f050d06d8cf2d06d70acdaf5",
        "title": "得陈元履家书六言四首  其一",
        "author": "岳珂",
        "content": "病骨经秋易怯，人情比日多疎。\n惊起打门军将，传来置驿家书。",
        "dynasty": "宋",
        "collection_info": null
    },
    {
        "uuid": "a6fafb5029538309632c2d6f62de0108",
        "title": "得陈元履家书六言四首  其二",
        "author": "岳珂",
        "content": "老病两无世用，谋谟百不如人。\n喜见东床论事，谁言下榻生尘。",
        "dynasty": "宋",
        "collection_info": null
    },
    {
        "uuid": "4293e46c98393978dba38b0dab147872",
        "title": "得陈元履家书六言四首  其三",
        "author": "岳珂",
        "content": "安问经时落落，边声镇日摇摇。\n寄贺塞翁马失，决疑天老龟焦。",
        "dynasty": "宋",
        "collection_info": null
    },
    {
        "uuid": "08aafd6d68c46fa03e2e4ec2d495add6",
        "title": "得陈元履家书六言四首  其四",
        "author": "岳珂",
        "content": "窥户几回鹊喜，绕阶一夜蛩吟。\n痛饮政须似旧，安居且愿如今。",
        "dynasty": "宋",
        "collection_info": null
    },
    {
        "uuid": "76b4b7b2fc395263eb10862cd33fad6e",
        "title": "观物四首 蛩",
        "author": "岳珂",
        "content": "春蚕缲茧白如霜，机妇停机待天凉。\n井蛩一夜秋已至，寸丝千结萦柔肠。\n催租吏嚣翁媪怒，裘葛未成心转苦。\n篝灯促织永夜忙，悔杀比隣日长语。",
        "dynasty": "宋",
        "collection_info": null
    },
    {
        "uuid": "b2c7569569ae87e78dc315f5a6cd33ee",
        "title": "观物四首 蛙",
        "author": "岳珂",
        "content": "鸣蛙恰恰地底鸣，池泉深澈池草青。\n秧田正枯须水活，龙骨车翻蛙不惊。\n在池固合忧涸鲋，鼓吹未妨明月步。\n可怜强聒将何为，到底官私不关汝。",
        "dynasty": "宋",
        "collection_info": null
    },
    {
        "uuid": "fde478d60d458000d049a346fe095cec",
        "title": "观物四首 蝉",
        "author": "岳珂",
        "content": "乱蝉凄咽下復高，逢秋辄作升木号。\n老夫触热思静卧，夕阳畏见声嘈嘈。\n客来画册夸莫二，伐木驱蝉蝉不至。\n不辞来岁无繁阴，正恐先为斧斤费。",
        "dynasty": "宋",
        "collection_info": null
    },
    {
        "uuid": "1c6f18a987ec595fadc20d3ab7d610fd",
        "title": "观物四首 蚊",
        "author": "岳珂",
        "content": "啬夫利口工噬肤，纤腰虿尾不受驱。\n不知一噤何所苦，拍拍攘攘歌且呼。\n清晨出帷昼藏隙，正是袢蒸炎暑日。\n但愿凉风即日来，且为苍生膏血惜。",
        "dynasty": "宋",
        "collection_info": null
    },
    {
        "uuid": "5be295e297575b72e2905cdb5a1104de",
        "title": "紫微花",
        "author": "岳珂",
        "content": "凡卉同资造化工，紫微元不待东风。\n明霞绚烂琼为蕊，晓日离披绮作丛。\n尘境断无青琐隔，仙姿元与赤城通。\n最怜耐久堪承露，谁道花无百日红。",
        "dynasty": "宋",
        "collection_info": null
    },
    {
        "uuid": "af0d53c88f34c2b8011e4f6cb9ad292d",
        "title": "新刊予西陲奏藁成",
        "author": "岳珂",
        "content": "昔人甫彻弃刍狗，此日已归谈木牛。\n报国无阶空马革，託身有地早菟裘。\n乘车载苡纔经谤，三宿恋桑真可羞。\n掩卷勿惊臣议戆，舜瞳应顾殿西头。",
        "dynasty": "宋",
        "collection_info": null
    },
    {
        "uuid": "8aacdb537ce7fca1328fad084b865d5e",
        "title": "閒居六咏 早起",
        "author": "岳珂",
        "content": "五夜玉绳转，双轳金井寒。\n背人蚊作市，欺梦蝈鸣官。\n竹径风初度，松梢月尚团。\n踞龟犹汗漫，何计觅乘鸾。",
        "dynasty": "宋",
        "collection_info": null
    },
    {
        "uuid": "95a4969209dfb620dc8df22018b02d24",
        "title": "閒居六咏 午睡",
        "author": "岳珂",
        "content": "东日平明际，北窗高卧时。\n五经方坦腹，百虑且伸眉。\n蕉覆从疑鹿，槐安更猎龟。\n觉来还一莞，七椀玉川诗。",
        "dynasty": "宋",
        "collection_info": null
    },
    {
        "uuid": "b5fd4d45c24a97445a53fe601a0d3e58",
        "title": "閒居六咏 昼閒",
        "author": "岳珂",
        "content": "用关无用地，才与不才间。\n万法因心起，几人如我閒。\n床头看黄卷，屋外尽青山。\n隠几逌然笑，何人战触蛮。",
        "dynasty": "宋",
        "collection_info": null
    },
    {
        "uuid": "17723a4049479b47ff79d4eb3f761357",
        "title": "閒居六咏 晡饮",
        "author": "岳珂",
        "content": "閒居欣少事，燕坐觉无营。\n炎暑鏖天阵，驱除须酒兵。\n勿嫌晡日杲，自有晚风清。\n堪笑竹中饮，终成七子名。",
        "dynasty": "宋",
        "collection_info": null
    },
    {
        "uuid": "f4a6f66b30e0a5d8460961bf486ff5a6",
        "title": "閒居六咏 晚步",
        "author": "岳珂",
        "content": "抱病游从少，居閒醉醒频。\n心怀喜无事，脚力尚随人。\n野径经行地，园亭自在身。\n不妨归步晚，长趁月华新。",
        "dynasty": "宋",
        "collection_info": null
    },
    {
        "uuid": "cb52190dce810d638f7fadd9897a29a8",
        "title": "閒居六咏 夜坐",
        "author": "岳珂",
        "content": "一窗凉浸月，四壁息闻雷。\n铜漏水仍滴，金炉香未灰。\n徘徊听蛩远，熠耀逐萤来。\n看剑挑灯久，谯城角引梅。",
        "dynasty": "宋",
        "collection_info": null
    },
    {
        "uuid": "c76e7532ceedeb49f45074439344c1b0",
        "title": "予自武昌携二猿归夜闻清啸偶成",
        "author": "岳珂",
        "content": "乐天听琵琶，尝赋猿哀鸣。\n物产无古今，均此浔阳城。\n我居庐山趾，日夕游郊垧。\n步足历幽谷，登山穷绝陉。\n经行徧岩岫，未始闻此声。\n相望三百年，山水同虞衡。\n讵可风气殊，乃亦殊所生。\n矫矫长臂公，相从东归舲。\n皎皎白玉面，玄衣吟啸清。\n綫垂黄金衣，诡侍夸异形。\n不繫李约铁，悲风动南𤃩。\n不把碧玉环，峡山栖杳冥。\n楚宾攀树枝，肠断不堪听。\n变化倏异涂，更作巴西称。\n突兀见眼前，儿童不知名。\n西轩骤雨过，东牖初月明。\n循阶闻夜蛩，有酒仍独倾。\n忽闻湘水吟，顿觉凄然惊。\n吾方笑乐天，为此外物撄。\n反观还自笑，翁倦非忘情。",
        "dynasty": "宋",
        "collection_info": null
    },
    {
        "uuid": "bf690c550da4d21bff66049a7c0b1026",
        "title": "小阁后薙草",
        "author": "岳珂",
        "content": "当暑凉风惬北窗，半庭蒿棘碍支床。\n无花可继陈朝曲，有草已成陶径荒。\n幸可一缣供廐枥，便容四坐接杯觞。\n醉歌家有秦声妓，且为治芜一奋卬。",
        "dynasty": "宋",
        "collection_info": null
    },
    {
        "uuid": "b8078c89ab9d7103a551bb7e78deb3c9",
        "title": "贺李微之兼工侍二首  其一",
        "author": "岳珂",
        "content": "奎章夜下九重天，雍乘畴咨法从贤。\n纪雉重开五工正，止麟还见一经传。\n紫荷佩袷新簪橐，青汗磨铅旧简编。\n便合史筵尊领袖，红云堆裏望台躔。",
        "dynasty": "宋",
        "collection_info": null
    },
    {
        "uuid": "052cc572d2a8272ea4ea15063d209101",
        "title": "贺李微之兼工侍二首  其二",
        "author": "岳珂",
        "content": "当时邛蜀起征君，褒贬春秋頼洽闻。\n又见璧跗攽异数，要令金匮阐斯文。\n鱼鳬西隔一隅地，龙马南来四世勋。\n陈古鑑今皆实蹟，论思亟愿张吾军。",
        "dynasty": "宋",
        "collection_info": null
    },
    {
        "uuid": "57ab1077699064145b9f527c5d111847",
        "title": "贺高中书兼崇政殿说书三首  其一",
        "author": "岳珂",
        "content": "谹议通三府，高名动四聪。\n凤池仍旧渥，虎观册新功。\n昼日槐方翠，秋风枣已红。\n直须先抗议，莫待入云中。",
        "dynasty": "宋",
        "collection_info": null
    },
    {
        "uuid": "dd6d81bc32c4007bca7952f93f6f53c3",
        "title": "贺高中书兼崇政殿说书三首  其二",
        "author": "岳珂",
        "content": "日月熙明地，风云际会辰。\n紫宫瞻象逼，丹扆喜情亲。\n逊志贤谟在，仔肩圣德新。\n耕莘须负鼎，从此学商臣。",
        "dynasty": "宋",
        "collection_info": null
    },
    {
        "uuid": "2581adb6feb1098a8f2105dabffcbb9a",
        "title": "贺高中书兼崇政殿说书三首  其三",
        "author": "岳珂",
        "content": "迩联咨夕访，清问切辰猷。\n博学今中垒，遐征古上游。\n齿寒当预计，身履即良筹。\n颇牧岂云远，隠忧其有瘳。",
        "dynasty": "宋",
        "collection_info": null
    },
    {
        "uuid": "5733565bfbcb662f8f06aa6ed222fa96",
        "title": "观八阵图说  其一",
        "author": "岳珂",
        "content": "八阵初兴黄帝时，貙刘在汉纪乘之。\n流形龙虎随雷雨，定位鸟蛇分坎离。\n地以云升高復下，天从风别正之奇。\n自然至理开成象，一气未应虚艮维。",
        "dynasty": "宋",
        "collection_info": null
    },
    {
        "uuid": "38ee5f134f1c865e2613448dcc1e28df",
        "title": "观八阵图说  其二",
        "author": "岳珂",
        "content": "天分三百六十度，巧历难窥本在奇。\n万世机缄发龙卧，六军偏伍漫鱼丽。\n常山变化徒言用，斜谷崎岖不遇时。\n积石平沙人不识，尽从靺鞨说行师。",
        "dynasty": "宋",
        "collection_info": null
    },
    {
        "uuid": "38fccba507d5841b2fc72db273d5a111",
        "title": "张孝显晨访懋忠堂因拉陈升可王囦道同饮径醉卧小阁醒则晡矣戏呈诸公",
        "author": "岳珂",
        "content": "凌晨有客来款门，盥栉下榻呼冠巾。\n怪生鹊喜绕庭树，迎客不但填河津。\n清尊湛湛开北牖，颐指市奴骏奔走。\n烹鲜煮餠罗朝槃，苜蓿阑干岂无有。\n一杯两杯叱先驱，羣羊入梦撞瓮菹。\n三杯四杯舌底滑，阖坐牢辞辄投辖。\n共言卯饮夕不同，能使终日长冬烘。\n一朝便废一日事，除却投床百无技。\n老夫笑倒绝冠缨，人生无日无经营。\n经营至竟有底成，谨閟此舌君勿评。\n直须大噭五六七，不醉不扶毋返室。\n高眠一枕醉復醒，莫管今朝更明日。",
        "dynasty": "宋",
        "collection_info": null
    },
    {
        "uuid": "143e4fe77f5e83c6a9d73b7d0c57114a",
        "title": "吴季谦侍郎送家酿香泉绝无灰得未曾有戏成报章",
        "author": "岳珂",
        "content": "义丰爱酒憎官壶，日长忍渴呼酪奴。\n自言畏灰如畏虎，有酒不向官坊酤。\n当家香泉世无比，米洁麯甘醇且美。\n酿时不着一点灰，满酌寒泉挹清泚。\n小槽滴沥竹笕承，冰渠夜溅真珠明。\n一泓澄澈玉无底，满瓮盎盎春风生。\n酿成不肯饮俗客，浇着柴桑旧时宅，共此千年醉眠石。\n更将余沥走马军，来注吾家老瓦盆，许我自饮不许分。\n老境宦游环轨辙，官酒徧尝随地别，何曾见灰能作孽。\n饥来一腹大于蝉，鲸呿自觉吸百川。\n是灰是酒俱不辨，岂问他州并异县。\n今夕何夕翻露浆，扣壶一洗灰土肠。\n君不见柴桑于酒特寓意，相逢不择贱与贵，要是醇醨均一致。\n汝阳后来帝家子，路逢曲车不知味，流涎正復何所谓。\n贫为田舍富天宗，遇酒随饮莫适从。\n岂如仙家居义丰，无怀自与造化通。\n彼燧人氏初何功，酬君三语将无同。\n同不同，君信否。\n黄花飘香石耐久，明日山行且携酒。",
        "dynasty": "宋",
        "collection_info": null
    },
    {
        "uuid": "fd70f18f7797e7e3cb085a5f45cbd307",
        "title": "珊瑚",
        "author": "岳珂",
        "content": "铜柯凝异质，铁网队层渊。\n海雾夜涵润，山霞朝欲然。\n绿鬟尚欹枕，乌帽称鸣鞭。\n勿为毛锥子，日兴靡万钱。",
        "dynasty": "宋",
        "collection_info": null
    },
    {
        "uuid": "7fa0ad2cc3470d706790f5dd001e8b2d",
        "title": "无题",
        "author": "岳珂",
        "content": "秋水芙蓉试早粧，半轩微雨洒鸳鸯。\n细腰正欠酬金餠，奋翼何堪卸玉梁。\n髮鬒钗横人在牖，绳低斗转月侵床。\n无情花影云来去，都做一天风露凉。",
        "dynasty": "宋",
        "collection_info": null
    },
    {
        "uuid": "e4bf9b377f0f6466fe2dda74aaa9df71",
        "title": "得报状邸吏缄至朝堂八月月单有感而作三首  其一",
        "author": "岳珂",
        "content": "紫殿朝仪正，朱书郡邸随。\n九天排仗马，百辟听朝鸡。\n跸警枫庭悄，人归柳院迷。\n廿年曾幞被，犹忆直金闺。",
        "dynasty": "宋",
        "collection_info": null
    },
    {
        "uuid": "35b7d6856e443de4dc3f0f402f2f5c29",
        "title": "得报状邸吏缄至朝堂八月月单有感而作三首  其二",
        "author": "岳珂",
        "content": "十月苍龙阙，三朝白虎樽。\n无囊持塞吏，有匦达民言。\n故事寻常略，遗风万一存。\n独怜记廷诤，断报说开元。",
        "dynasty": "宋",
        "collection_info": null
    },
    {
        "uuid": "1f69d27e1c122a0f0437c4068854c279",
        "title": "得报状邸吏缄至朝堂八月月单有感而作三首  其三",
        "author": "岳珂",
        "content": "上雍迫日近，清朝仪物多。\n卫官朝进辇，沙路昼鸣珂。\n盛礼陈圭璧，骈观隘绮罗。\n边书须急彻，深愿鉴□□。",
        "dynasty": "宋",
        "collection_info": null
    },
    {
        "uuid": "59f65f4225d0cab20e2c53b111323403",
        "title": "忆昔二首  其一",
        "author": "岳珂",
        "content": "忆昔绍兴际，垂髫游上都。\n舜廊时访道，禹殿日陈谟。\n士肄几三代，儿嬉徧九衢。\n謏闻仍有幸，犹及拜先儒。",
        "dynasty": "宋",
        "collection_info": null
    },
    {
        "uuid": "77c77c771fa6d70810e6f909ed2352d4",
        "title": "忆昔二首  其二",
        "author": "岳珂",
        "content": "升平当暇岁，遐迩屡丰年。\n环辙道万里，轺车开两川。\n干戈今满地，剑栈漫梯天。\n试向长淮望，冯高更怃然。",
        "dynasty": "宋",
        "collection_info": null
    },
    {
        "uuid": "6e3f5f216b486d401d64cf4225280be0",
        "title": "闻陈元履除诸军审计司",
        "author": "岳珂",
        "content": "老去獃衫合付人，除书一昔到柴门。\n无才空负凝旒眷，有壻初承结绶恩。\n未办功名酬父祖，併将占毕付儿孙。\n幸然官事渠能了，且注田家老瓦盆。",
        "dynasty": "宋",
        "collection_info": null
    },
    {
        "uuid": "6cbe7bef6a90ba635d947167056cda11",
        "title": "胡羊二首  其一",
        "author": "岳珂",
        "content": "生与毡裘并，衣同罽毯齐。\n引弓儿习体，击鼓地连脐。\n低草野迷北，惊群碛度西。\n中郎犹未返，休说海边羝。",
        "dynasty": "宋",
        "collection_info": null
    },
    {
        "uuid": "7da2cc7d4ca3a1b2b7946f5eefb35832",
        "title": "胡羊二首  其二",
        "author": "岳珂",
        "content": "䢇毛吹朔雪，细肋卧晴沙。\n晓牧尾摇扇，春游项引车。\n湩流便逐草，酪腻正需茶。\n日夕归栖处，因风想塞笳。",
        "dynasty": "宋",
        "collection_info": null
    },
    {
        "uuid": "db660322d94201bc86eb7d79e76d6543",
        "title": "馒头",
        "author": "岳珂",
        "content": "几年太学饱诸儒，余伎犹传笋蕨厨。\n公子彭生红缕肉，将军铁杖白莲肤。\n芳馨政可资椒实，粗泽何妨比瓠壶。\n老去齿牙辜大嚼，流涎聊合慰馋奴。",
        "dynasty": "宋",
        "collection_info": null
    },
    {
        "uuid": "d27d33fce15de144b862ba0d066a78d8",
        "title": "小墅桂花盛开与客醉树下因赋二律  其一",
        "author": "岳珂",
        "content": "旧游曾赋小山篇，浪蕊浮葩总逊妍。\n金粟同瞻黄面老，玉枝争拥碧霞仙。\n化身瑞相已百亿，匝地香风更大千。\n无量现前金世界，倦翁又结醉中缘。",
        "dynasty": "宋",
        "collection_info": null
    },
    {
        "uuid": "52a2fb1155a3eeff957c82e07d5e4192",
        "title": "小墅桂花盛开与客醉树下因赋二律  其二",
        "author": "岳珂",
        "content": "黄金涌出碧檀栾，消得充庭舞广寒。\n露蕊移将天上种，云阶借与月中看。\n扶疎清影立黄鹄，匼匝满庭翔翠鸾。\n吹彻玉笙正凉透，香风万斛夜漫漫。",
        "dynasty": "宋",
        "collection_info": null
    },
    {
        "uuid": "ad47aa0d52f03a825e60033367b65eca",
        "title": "雨中观庐山  其一",
        "author": "岳珂",
        "content": "雨裏观山夐不同，何须九迭看屏风。\n紫觚坛上排苍璧，青步障边铺翠茸。\n谷锦未迴晴日照，衣绡聊借淡烟笼。\n祇今万木添红缬，更倩青霜染晓枫。",
        "dynasty": "宋",
        "collection_info": null
    },
    {
        "uuid": "2d7baa661dff1b7b669c9fc1a032dccc",
        "title": "雨中观庐山  其二",
        "author": "岳珂",
        "content": "半生每负看山眼，此日真成带雨游。\n欹枕有无疑欲暮，成峰横侧总宜秋。\n耳喧似厌泉呜咽，腰繫不妨云去留。\n明日新晴马蹄放，直须三峡看龙湫。",
        "dynasty": "宋",
        "collection_info": null
    },
    {
        "uuid": "4c5feb5baf69b472cfa76401a419fd17",
        "title": "约吴季谦山行书来问期戏答",
        "author": "岳珂",
        "content": "连朝积雨快新晴，雨后青山眼倍明。\n大路岳莲聊戏马，西园池柳正啼鶑。\n已拚一醉从金诺，共听层渊喷玉声。\n月裏看山尽清绝，可怜偏照国西营。",
        "dynasty": "宋",
        "collection_info": null
    },
    {
        "uuid": "27dcbbbb1263452d7d6e98fbd9b160ac",
        "title": "观芙蓉有感",
        "author": "岳珂",
        "content": "芙蓉城边观芙蓉，开时淡白蔫深红。\n新晴着人过于酒，聊与老面回春风。\n少年白面岂长好，花落花开不知老。\n老来会有少年时，对酒不饮将何为。",
        "dynasty": "宋",
        "collection_info": null
    },
    {
        "uuid": "32cd71dd12162104a4b7f6677f23f611",
        "title": "邵伯温闻见录载范忠宣帅庆阳时总管种诂无故讼于朝上遣御史按治诂停任公亦罢帅至公为枢密副使诂尚停任復荐为永兴军路钤辖又荐知隰州公每自咎曰先人与种氏上世有契义某不肖为其子孙所讼宁论事之曲直哉予在山中读书偶见此书而表之",
        "author": "岳珂",
        "content": "君不见孔融昔日见李膺，百世尚以通家称。\n又不见孔融后来荐鸿豫，卵翼方成比行路。\n北海平生开酒尊，未应宾客皆若人。\n倘令同德更比义，华胄肯以遥遥论。\n世间麟凤杂枭虺，人事会逢总如此。\n高平丞相本大贤，尺璧那容寸瑕指。\n一朝契家青涧种，转头不记龙图公。\n蝈鸣乱磬蝇点素，丞相襟量沧溟同。\n归来端委庙堂上，一眚不捐三世将。\n自言曲直何必言，愧死老奴作何样。\n吁嗟此辈何代无，高平堂堂真丈夫。\n邵家闻见订千古，寂寞涧城坟上土。",
        "dynasty": "宋",
        "collection_info": null
    },
    {
        "uuid": "72fdf6b9d1b8fbe1c9c3b5d154cdaded",
        "title": "赵季茂通判惠诗走笔奉和十篇  其一",
        "author": "岳珂",
        "content": "病懒两相宜，閒吟九日诗。\n江山虽旧隠，泉石是新知。\n不分黄花老，从教乌帽吹。\n白衣浑未至，醒眼欲何为。",
        "dynasty": "宋",
        "collection_info": null
    },
    {
        "uuid": "3edab53910828edb9d7ac8d98bb4ce3e",
        "title": "赵季茂通判惠诗走笔奉和十篇  其二",
        "author": "岳珂",
        "content": "山行事事宜，酒兴富于诗。\n云锦工何用，风帘酒圣知。\n囊空须共赋，笛好爱孤吹。\n斟酌苍茫咏，凭高漫尔为。",
        "dynasty": "宋",
        "collection_info": null
    },
    {
        "uuid": "bde2142b3c91789876ec0964a6ce723f",
        "title": "赵季茂通判惠诗走笔奉和十篇  其三",
        "author": "岳珂",
        "content": "晴佳雨亦宜，云黑又催诗。\n静处景俱胜，閒中趣自知。\n攀条随客嗅，卷叶看儿吹。\n世事只如此，吾今何所为。",
        "dynasty": "宋",
        "collection_info": null
    },
    {
        "uuid": "84781c08310ec431517052f61162a4ad",
        "title": "赵季茂通判惠诗走笔奉和十篇  其四",
        "author": "岳珂",
        "content": "落拓与閒宜，翻书更赋诗。\n世方随世竞，吾自喜吾知。\n王褚齿犹冷，申韩毛必吹。\n蚩蚩天所畀，谁谓涉人为。",
        "dynasty": "宋",
        "collection_info": null
    },
    {
        "uuid": "221a9ff5702ea072a86b66506195af4b",
        "title": "赵季茂通判惠诗走笔奉和十篇  其五",
        "author": "岳珂",
        "content": "草堂无不宜，犹记乐天诗。\n尚有惊猿怨，莫教司马知。\n上宫仙阙近，左蠡客帆吹。\n欲涉穷陉步，兹狂何悔为。",
        "dynasty": "宋",
        "collection_info": null
    },
    {
        "uuid": "1e4fcff320cb393de1f55b4e68bb8d1a",
        "title": "赵季茂通判惠诗走笔奉和十篇  其六",
        "author": "岳珂",
        "content": "閒花取次宜，宜酒更宜诗。\n叶落涧鱼避，枝翻山鸟知。\n簪来擎雨重，摘处任风吹。\n得句须旬锻，未应无所为。",
        "dynasty": "宋",
        "collection_info": null
    },
    {
        "uuid": "7712f8b7924970b533a2bc75cfc486cb",
        "title": "赵季茂通判惠诗走笔奉和十篇  其七",
        "author": "岳珂",
        "content": "醉裏笋舆宜，閒携一卷诗。\n微吟因兴寄，会意祇心知。\n谷雾连衣润，天风带叶吹。\n卷穷还自笑，那復记谁为。",
        "dynasty": "宋",
        "collection_info": null
    },
    {
        "uuid": "1846f3bfaee676a2f24fdcbc48d60151",
        "title": "赵季茂通判惠诗走笔奉和十篇  其八",
        "author": "岳珂",
        "content": "秋气与人宜，山家物物诗。\n题新兴常倦，景好句先知。\n云断边鸿信，天晴野马吹。\n閒情君莫问，谋自不相为。",
        "dynasty": "宋",
        "collection_info": null
    },
    {
        "uuid": "866f42abbd838985fa847ffcaa0e672e",
        "title": "赵季茂通判惠诗走笔奉和十篇  其九",
        "author": "岳珂",
        "content": "天巧与天宜，雕锼焉用诗。\n冥鸿吾自爱，隠豹彼何知。\n牧笛方堪听，胡笳不奈吹。\n伤时烛之武，老矣不能为。",
        "dynasty": "宋",
        "collection_info": null
    },
    {
        "uuid": "6ce639e70bde37e9948a06acb49394f1",
        "title": "赵季茂通判惠诗走笔奉和十篇  其一○",
        "author": "岳珂",
        "content": "置散分之宜，半生衡泌诗。\n神情一无繫，山水两相知。\n流咏双鱼寄，赏音孤竹吹。\n十篇聊报况，惟此尚堪为。",
        "dynasty": "宋",
        "collection_info": null
    },
    {
        "uuid": "0f5087d390d57b19f85514d5ce210a32",
        "title": "己亥八月廿一日除书予拜太平兴国宫祠官呈赵季茂",
        "author": "岳珂",
        "content": "世间何物最是閒，司谏拂衣归华山。\n倦来忘记省不得，依约此语祥符间。\n终南捷径本自错，老子新司紫元钥。\n官家雇我作閒人，有酒醉呼端不恶。\n岁糜廪粟月俸钱，豢鹤有料芝有田。\n人生何必待有用，我老得此宁非天。\n君不见当年把臂龙图上，司谏放归元未放。\n又不见倦翁山行醉復醒，说着拂衣今亦忘。",
        "dynasty": "宋",
        "collection_info": null
    },
    {
        "uuid": "b52070260c77b5f0541604b25dfb6e11",
        "title": "述山中语呈郡侯董庭直少监",
        "author": "岳珂",
        "content": "山行霜清羣木落，回首重云望城郭。\n城郭西畔江正横，中有千骑随双旌。\n山头一湾霜月明，旌底史君如许清。\n我行山间已一月，枕石潄流更奇绝。\n颇从野老谈政声，所恨轻为数旬别。\n别来有书招我归，我适把酒穷攀跻。\n相呼一醉已心许，野老来前听我语。\n今年岁歉流离多，带牛佩犊无奈何。\n史君镇静不猛厉，使汝安卧仍行歌。\n山中故侯布鞋湿，杖挂百钱遗不拾。\n新来又拜散人呼，正好举杯和月吸。\n我醉汝醉今頼谁，为言野老知不知。",
        "dynasty": "宋",
        "collection_info": null
    },
    {
        "uuid": "1d6e2d415c05861ebed934eb83918377",
        "title": "奉寄何正父总干",
        "author": "岳珂",
        "content": "经旬习懒惯山居，不写城间一字书。\n把菊见山新趣倦，泛莲依水旧交疎。\n无心是处友麋鹿，有客寄谁烹鲤鱼。\n见说近来军食足，不妨诗卷访犁锄。",
        "dynasty": "宋",
        "collection_info": null
    },
    {
        "uuid": "d3245926c0b6907793d3d68cb2bd15f6",
        "title": "奉寄胡教授",
        "author": "岳珂",
        "content": "山中秋风寒刮席，忽忆无毡泮宫客。\n夜长萤火一灯孤，四壁蛩声更幽寂。\n文人自古常独清，强挽诗人同此盟。\n饭颗山头报卓午，绛纱帐下听三更。\n吾侪赋分本无二，老子新来添倦意。\n入山四旬未拟回，醉后行歌醒復醉。\n平生岩穴不作难，更愿他人同此欢。\n广文爱山侬等耳，虽有幽寂无侬閒。\n君不见晨招在馆笑在列，楹杙昌苓竞工拙。\n倦翁此事都不知，从今对酒看山嬉。",
        "dynasty": "宋",
        "collection_info": null
    },
    {
        "uuid": "8500d89f6c0f2533cf2672a230e75406",
        "title": "山中奉寄通判杨宗博二首  其一",
        "author": "岳珂",
        "content": "多病山中客，无人傍酒罇。\n与猨分橡子，为鹿长禾孙。\n白昼云归屋，黄昏雨打门。\n忽怀杨司马，烟霭隔重阍。",
        "dynasty": "宋",
        "collection_info": null
    },
    {
        "uuid": "907e1cbc2ef201d3cde9004d06d5d7ae",
        "title": "山中奉寄通判杨宗博二首  其二",
        "author": "岳珂",
        "content": "步壑斗堪摘，登楼云与齐。\n未应随日涉，犹欠乐天题。\n旧览开青眼，新编写赫蹏。\n便须联和轴，寄我小山西。",
        "dynasty": "宋",
        "collection_info": null
    },
    {
        "uuid": "2062a1f5d21f1a0c93997c466780050c",
        "title": "酬赵季茂遣饷松实鳗鮆柔鱼",
        "author": "岳珂",
        "content": "掀天吹浪九夷东，维错分珍意倍浓。\n越井戏沙形酷似，秦囊遗算墨犹封。\n色欺金嫩三江鮆，实比琼酥十丈松。\n珍重故人劳问遗，为言耕陇正勤农。",
        "dynasty": "宋",
        "collection_info": null
    },
    {
        "uuid": "e7d7966f2dc473c33bfd1e78ecca0f9d",
        "title": "九月一日闻雁",
        "author": "岳珂",
        "content": "今年九月旦，泽国始闻雁。\n雝雝三两声，云关更凄断。\n宿豫旱且蝗，岂汝无稻粱。\n穷漠三万里，还復思故乡。\n雁来过期已一月，汝来之迟果何说。\n雁对以臆不能言，来时胡儿将寇边。",
        "dynasty": "宋",
        "collection_info": null
    },
    {
        "uuid": "79d255124af5e12059dc771585638beb",
        "title": "次韵赵季茂寄诗",
        "author": "岳珂",
        "content": "蒹葭道阻长，人在水中央。\n鸿笔写秋思，骊珠比夜光。\n律严诗格壮，钤度置邮忙。\n鉅轴注银水，欲题无汉阳。",
        "dynasty": "宋",
        "collection_info": null
    },
    {
        "uuid": "11348a1ac2ab46eb14ee743d84d16add",
        "title": "山中书怀",
        "author": "岳珂",
        "content": "我昨浮平湖，时适逢中秋。\n十年鸥鹭盟，万丈蛟龙湫。\n微风自远至，皓月当上头。\n朋游凡三人，一举累百瓯。\n清光洞虚明，醉舞相劝酬。\n枕籍起更酌，微茫寄安流。\n长空隠绳低，中夕发棹讴。\n未开晨曦轮，已繫横堤舟。\n驾言舍维檝，登途肃衾裯。\n凄凄感霜露，鬰鬰瞻松楸。\n恻怆动五情，顾省经几丘。\n僾然儵如在，惕若疑可求。\n暌离纔经岁，蓊蒨惊且稠。\n每欲栖猨扃，于焉筑菟裘。\n经营眺高冈，夷坦开平畴。\n左抚芙蓉屏，右瞰鸿雁洲。\n风雷凄五更，云月澄双眸。\n汜兰滋畹茂，丛桂连山幽。\n惊鸢下跕跕，候虫鸣啾啾。\n振策后无继，蝎屐杳莫周。\n谁接西山袂，且为东皋留。\n一憩动踰月，四顾无与俦。\n栖禽竞晨噪，落霞观夕收。\n樵歌路崎岖，渔笛声咿嚘。\n筑鸣环山泉，钟度远寺楼。\n烟暝白昼合，晴岚翠光浮。\n夔藩走鹿豕，下括寻羊牛。\n虽云适野性，颇復怀牢愁。\n天命乐自然，吾生感行休。\n主上顷见知，诏书传置邮。\n不忘盖帷弃，几比岩穴搜。\n沈沈开仙祠，奕奕垂灵斿。\n笋班北阙近，槐影西清樛。\n圣恩比天隆，臣报如羽輶。\n当年四十奏，日彻十二旒。\n言言劘上听，历历思前筹。\n是知度如渊，井语不忍仇。\n感嘆涕泪零，栖迟岁年遒。\n纵兴裹革念，已抱刖足羞。\n庄舄越客吟，宗元楚山囚。\n更惭德难称，敢谓命不犹。\n尔来阵云黑，已觉杀气揫。\n连兵又多垒，乏馈仍上游。\n如我高卧閒，自比他人优。\n岂不思敌忾，一为殄国雠。\n远慨筋骨衰，何以从戈矛。\n又怜壮心老，无復陈谋猷。\n居然去妇情，徒作嫠纬忧。\n五斗折腰人，百炼绕指柔。\n苦心自惙惙，古道方悠悠。\n华山正绝陉，郑赋犹待鯈。\n指点隔江烽，烧烛看吴鈎。",
        "dynasty": "宋",
        "collection_info": null
    },
    {
        "uuid": "e0d9057d030028ffc366502e54b9d88e",
        "title": "九月十三日始就郊墅拜宝谟阁直学士提举江州太平兴国宫之命",
        "author": "岳珂",
        "content": "槐影西清舞翠鸾，竹宫高接五云环。\n职陪温洛图书地，名在元封卜祝间。\n昼访未承龙阁问，晨香犹厕羽衣班。\n祠官到处无公事，且听松声老此山。",
        "dynasty": "宋",
        "collection_info": null
    },
    {
        "uuid": "35355875f1ad6f5d7c3dd510f225367d",
        "title": "茶花盛放满山",
        "author": "岳珂",
        "content": "花容缜栗露冰肤，消得脂韦酪作奴。\n叶底绽葩黄映玉，枝间着子碧垂珠。\n洁躬淡薄隠君子，苦口森严大丈夫。\n便合味言归隽永，移根禁御比青蒲。",
        "dynasty": "宋",
        "collection_info": null
    },
    {
        "uuid": "02faf5807acdce6fa9edc352ed22c8d2",
        "title": "九月十四日夜月明如昼敬想合宫竣事志喜而作",
        "author": "岳珂",
        "content": "纤尘不动月流空，云绕昆仑想合宫。\n蝉冕侍祠三事列，鸡竿赐赦九州同。\n裁仪丙巳尊容典，肇祀庚寅识圣功。\n田野老臣察天意，夜深频起候西风。",
        "dynasty": "宋",
        "collection_info": null
    },
    {
        "uuid": "1bcd44f3e6b445895115a3fc9b5a7d18",
        "title": "寄乔益公",
        "author": "岳珂",
        "content": "峩峩杰阁凌西清，高排云汉垂日星。\n千年福地开殊庭，绛节中天朝百灵。\n属车小儒风埃底，岁一周星陪豹尾。\n有眼未识奎壁寒，有脚未踏仙晨班。\n忽传天上凤衔诏，碧篆五云争焜耀。\n洞深紫府掣金铺，初日丹霞两相照。\n劫尘超出乘刚风，帝恩广大天九重。\n封词寄与小心风，额塌沙土输愚忠。\n今春转粟折衝府，赤手亲曾哺饥虎。\n十三万兵犹未补，秋来无地无冬防。\n颇闻宿师无见粮，要是倖安那可常。\n门生感恩感刻骨，本末亲尝究根窟。\n于今况是香火閒，讵敢搀越说侵官。\n西陲奏稿卷十二，中有医方方有意。\n刍荛思报无已时，愿轸萧墙儆先备。",
        "dynasty": "宋",
        "collection_info": null
    },
    {
        "uuid": "96fdfdd9e1e5788b2671301fe943949b",
        "title": "将游太平宫小诗呈赵季茂",
        "author": "岳珂",
        "content": "圣治峰前松桧寒，旧游从此解归鞍。\n着身泉石无心客，主掌云山正额官。\n老去隠居居紫府，新来杂压压黄冠。\n门东曾有刘仙洞，剥藓携筇试扣看。",
        "dynasty": "宋",
        "collection_info": null
    },
    {
        "uuid": "8f29f6ce50a525e44440e46891d4a2f3",
        "title": "螃蟹",
        "author": "岳珂",
        "content": "无肠公子郭索君，横行湖海剑戟羣。\n紫髯绿殻琥珀髓，以不负腹夸将军。\n酒船拍浮老子惯，咀嚼两螯仍把玩。\n庐山对此眼倍青，愿从公子醉復醒。",
        "dynasty": "宋",
        "collection_info": null
    },
    {
        "uuid": "964c54b2b513008b60154eccb79f5bad",
        "title": "闻画眉鸟声戏作",
        "author": "岳珂",
        "content": "木杪幽禽巧语新，何时曾记得名因。\n样传京兆成双妩，人指渔阳开小颦。\n尽称如簧啼白昼，未须对镜学青春。\n山中有叟嗒无语，短褐庞眉更笑人。",
        "dynasty": "宋",
        "collection_info": null
    },
    {
        "uuid": "1e334d8a07067cfc47e7111850991924",
        "title": "小春六花 绿萼梅",
        "author": "岳珂",
        "content": "晚秋过了小春催，放尽山家绿萼梅。\n东阁渠关诗兴动，南枝先放暖风回。\n素裳肌透未融雪，碧苍色欺初晕苔。\n惆怅东篱正岑寂，重阳消得满园开。",
        "dynasty": "宋",
        "collection_info": null
    },
    {
        "uuid": "79cff94ef88f5183a68fd941dda5ce5c",
        "title": "小春六花 茶花",
        "author": "岳珂",
        "content": "万峰落叶木槎牙，春色初回垄上茶。\n浅蕊黄金韵栀子，嫩容白玉沁梨花。\n西风凝露纔成颗，北苑喊雷应未芽。\n苦口味言终有益，莫将容悦比浮葩。",
        "dynasty": "宋",
        "collection_info": null
    },
    {
        "uuid": "1105a2847d6210cce6a6b4afaff3d973",
        "title": "小春六花 芙蓉",
        "author": "岳珂",
        "content": "人道秋来不似春，芙蓉特地张吾军。\n红粧绿水照清夜，綵仗青旗朝大昕。\n吴阵绮罗千队拥，秦川锦绣五花羣。\n可怜倚袖清霜早，日薄云轻醉未醺。",
        "dynasty": "宋",
        "collection_info": null
    },
    {
        "uuid": "e47cbf163426eeaa22a5b05a8a524701",
        "title": "小春六花 小桃",
        "author": "岳珂",
        "content": "霜晴着物利于刀，漏洩阳和是小桃。\n春色已看九重醉，秋风不管十分饕。\n青枝似惬乌栖月，红浪不翻龙化涛。\n秾艷自同时节异，夫君于此见清高。",
        "dynasty": "宋",
        "collection_info": null
    },
    {
        "uuid": "5a4f713b9f57230fba24a27026f73d5e",
        "title": "小春六花 黄菊",
        "author": "岳珂",
        "content": "花时已是过重阳，翠干重开满地黄。\n不为晨晖借颜色，要将晚节看芬芳。\n宅边岂必白衣至，瓮裏不妨红友香。\n唤起閒情老元亮，颓然一醉答秋光。",
        "dynasty": "宋",
        "collection_info": null
    },
    {
        "uuid": "cd75091b3e54a89c1846520cde9eddd9",
        "title": "小春六花 李花",
        "author": "岳珂",
        "content": "一枝眼底物华新，翠袖清霜更可人。\n靓色不须夸缟夜，韶容聊復返青春。\n日烘有意姿仍洁，露洗无言态更真。\n不趁繁华更孤迥，为君唤起雪精神。",
        "dynasty": "宋",
        "collection_info": null
    },
    {
        "uuid": "42afed41012cac252ce50481d0771d55",
        "title": "奉谢何正父日虾荔实茶果宣瓜蜜朮之贶酬以露芽",
        "author": "岳珂",
        "content": "打门军将到山家，小国长鬚海上楂。\n冰片霞餐正浮蜜，雪穰风味更宜茶。\n颇思野䔩盘无荔，安得珍投琼报瓜。\n泛水旧游浑不记，且看七椀岸巾纱。",
        "dynasty": "宋",
        "collection_info": null
    },
    {
        "uuid": "c79836bc07804092b53d4e33b9f05a51",
        "title": "奉谢赵季茂遣馈鲎醤",
        "author": "岳珂",
        "content": "逃禅绣佛正长斋，谁遣缾罂海上来。\n鲛室玄云按犀甲，蜃楼红雾染珠胎。\n把螯便合閒双手，据殻未应期九垓。\n尊俎折衝定无敌，江湖岁晚莫论才。",
        "dynasty": "宋",
        "collection_info": null
    },
    {
        "uuid": "ca8b3f40887df7cd38395c8b410c75a3",
        "title": "太平宫遇雨",
        "author": "岳珂",
        "content": "山居五旬晴，山行一日雨。\n太平咫尺间，千里隔跬步。\n黄泥深三尺，风声更号怒。\n谁语逋客知，山灵倘留汝。",
        "dynasty": "宋",
        "collection_info": null
    },
    {
        "uuid": "7e6f2efc3adbf7aa03bb37e2e4c21b40",
        "title": "宿太平宫葆清庵自和少年壁间戊辰岁所作韵是日闻虏大入滁濠二首  其一",
        "author": "岳珂",
        "content": "西风几载动边尘，不见长平奉国珍。\n汗浃历时嘶石马，锋销何日铸金人。\n消磨日月平生志，惭媿烟霞自在身。\n天意不关人事倦，新醅小漉葛头巾。",
        "dynasty": "宋",
        "collection_info": null
    },
    {
        "uuid": "db931f3e9aa0fca76d2c4c899863342c",
        "title": "宿太平宫葆清庵自和少年壁间戊辰岁所作韵是日闻虏大入滁濠二首  其二",
        "author": "岳珂",
        "content": "书阁新宫记五云，祠官来奉帝台珍。\n卜邻岩穴无公事，拜赐江湖作散人。\n玩月吟风閒咏客，看云管竹繫官身。\n从今便了草庐愿，郭泰应无垫角巾。",
        "dynasty": "宋",
        "collection_info": null
    },
    {
        "uuid": "ae264e7ab39bfccd03958c1e2481ab7a",
        "title": "以庐山所产天花蕈冬笋玉延饷赵季茂通判",
        "author": "岳珂",
        "content": "已认山家作当家，与猨分栗雀分茶。\n气先十月地抽笋，光现五台天雨花。\n幸有玉延炊夜月，肯令绣谷嚥朝霞。\n凭君试隽山中味，却较閒忙定不差。",
        "dynasty": "宋",
        "collection_info": null
    },
    {
        "uuid": "668b2f5358760c61bbc779b913dad439",
        "title": "赵季茂遗予郭索侑之以诗予早上亦遣山肴两介盖相与驾肩也因和二首  其一",
        "author": "岳珂",
        "content": "驿书传驿使，江蟹出江湄。\n目早同虾睅，螯曾与虎持。\n紫髯卸金甲，赤髓映琼肌。\n正是清霜月，相从无厌时。",
        "dynasty": "宋",
        "collection_info": null
    },
    {
        "uuid": "65648a26321eb7256425df9cf48d6a36",
        "title": "赵季茂遗予郭索侑之以诗予早上亦遣山肴两介盖相与驾肩也因和二首  其二",
        "author": "岳珂",
        "content": "倚桂傍岩麓，采芝行谷湄。\n偶因山雨驻，何有岭云持。\n鼎芼朝欺腹，窗寒夜切肌。\n开奁应一笑，会有忆人时。",
        "dynasty": "宋",
        "collection_info": null
    },
    {
        "uuid": "e639faa3be555f9e432197807d7d9438",
        "title": "赵季茂有诗来适山间劚地得笋因以遗之併赓韵",
        "author": "岳珂",
        "content": "篱菊初黄枫叶丹，苍筠共此屋三间。\n拂天未带山云白，斸地已凝湘晕斑。\n玉版有时堪咀嚼，石栏何日共跻攀。\n山家聊送清班兆，且为屏星纤九关。",
        "dynasty": "宋",
        "collection_info": null
    },
    {
        "uuid": "7e86acf9c8ca553d07e612f7cc5c3032",
        "title": "葆清值雨二首  其一",
        "author": "岳珂",
        "content": "积雨将旬浃，都无一日晴。\n檐寒多雀噪，路滑少人行。\n云气连山暗，霜威彻骨清。\n更怜敧枕处，终夕听泉声。",
        "dynasty": "宋",
        "collection_info": null
    },
    {
        "uuid": "ea99c43d6dbe9cff7a430784ad8339c0",
        "title": "葆清值雨二首  其二",
        "author": "岳珂",
        "content": "松竹锁灵宅，尘埃了不侵。\n洞龙随剑吷，槛鹤识琴心。\n路指三峰近，山通一径深。\n壁间少年字，陈迹不堪寻。",
        "dynasty": "宋",
        "collection_info": null
    },
    {
        "uuid": "23d8cd2fe71a4e8cccd12e72851b0039",
        "title": "予老病倦烦入山两月颇得静中趣良月六日赵南仲端明朱子明户部曾编摩忽皆专介王囦衜诸人亦来而东老侄自石门至阁皂刘道士又以诗卷为贽戏成",
        "author": "岳珂",
        "content": "鼓钟不合飨鶢鶋，人事何因到野庐。\n玉节金台新贵字，宝章琰刻故交书。\n葛冠道士重温卷，芝砌郎君亦下车。\n忽忆苏州风雨夕，空山落叶昔何如。",
        "dynasty": "宋",
        "collection_info": null
    },
    {
        "uuid": "067887c7599c76600dbf215c8a91d2c8",
        "title": "设醮太平宫竣事呈偕行诸君二首  其一",
        "author": "岳珂",
        "content": "星坛仙簴韵琼瑶，仿髴神斿下九霄。\n龙驾清都三境接，蜺旌绛节百灵朝。\n霜澄夜气俱明彻，云澹秋容想泬寥。\n耿耿寸衷天所鉴，忧时惟冀五兵销。",
        "dynasty": "宋",
        "collection_info": null
    },
    {
        "uuid": "5501f8a902f0511cfa0b032707fd8da5",
        "title": "设醮太平宫竣事呈偕行诸君二首  其二",
        "author": "岳珂",
        "content": "九光影裏步虚声，午夜封章叩紫廷。\n云路鸣琚传奏简，天街掷火度流铃。\n沈沈玉漏传三鼓，爚爚银河灿万荧。\n仙仗烟霄正凝想，晓光浮动远山青。",
        "dynasty": "宋",
        "collection_info": null
    },
    {
        "uuid": "62d15fd03eb90352c5adc340b014a6c2",
        "title": "山居作报书竟夜有感戏成",
        "author": "岳珂",
        "content": "山居踰五旬，正以厌烦故。\n谁持故人书，剥啄扣我户。\n奁篚旅庭砌，缾罂列桯庑。\n启缄读风檐，盈幅字如缕。\n颇欲从简易，人事正如许。\n厚意来远方，殷勤不容阻。\n还欲混俗尘，又觉初志误。\n笔研久荒秽，肩腕仍旅拒。\n沈沈青灯夜，窗牖打风雨。\n聊激懒惰心，小出啽呓语。\n霜㕙比铅觚，玉虫剔钗股。\n隃麋方弄墨，擘茧更伸楮。\n始焉据几案，敏捷疑得趣。\n倏尔怀交情，恍惚接良晤。\n缄题甫一二，手熟渐四五。\n溪毛简精粗，报贶祝丰窭。\n札胥谨印蜡，仆隶治筐筥。\n但知役羣动，不觉向五鼓。\n作劳耳屡鸣，倦写目如瞀。\n低头触屏风，入鼻饮辛雾。\n欠伸忽三喟，静念起百虑。\n吾生何太劳，穷处尚弗恕。\n仕皆系穷达，世岂忘喜怒。\n人以情见怜，我独影相顾。\n谦勤福所基，傲放人共恶。\n当年众楚咻，讵止双蛾妬。\n生虽有远志，愿岂惜遐举。\n偶因囿形质，莫与插翎羽。\n徒夸九垓期，姑了一夕苦。\n嗟哉且努力，掣肘无单父。",
        "dynasty": "宋",
        "collection_info": null
    },
    {
        "uuid": "5c52d96c3eb9e6b62d981141d185be6a",
        "title": "挽张贡父二章  其一",
        "author": "岳珂",
        "content": "龙津南国第，蝉冕左丞家。\n箓以文章䄠，人惟寿隽夸。\n秀庭看玉树，喜帖报金花。\n挥涕东原路，悲风咽晓笳。",
        "dynasty": "宋",
        "collection_info": null
    },
    {
        "uuid": "8dc65e9aaf6e0fd58f21941461b6cbc7",
        "title": "挽张贡父二章  其二",
        "author": "岳珂",
        "content": "江国三千土，才名四十年。\n君犹淹白首，吾欲问苍天。\n鞮唱习池近，廛声陶宅偏。\n功名独遗恨，寂寞□□□。",
        "dynasty": "宋",
        "collection_info": null
    },
    {
        "uuid": "2efc57169e36f40467a1d95082cde091",
        "title": "十一月十五日忽苦舌疡甚不能饮食惫卧一榻戏成",
        "author": "岳珂",
        "content": "君不见东坡昔步虎溪月，夜听溪声广长舌。\n溪声不断流不枯，此段磊落真丈夫。\n一生吾伊换喑呜，嗟哉三寸予岂无。\n公子搢绅陈礼法，枕曲无思噤如蛤。\n辩士说客谈纵横，叱牛惟解供力耕。\n尔来更自作奇痛，昼苦吟呻夜妨梦。\n伏床啜粥犹漓浪，脔肉持将堪底用。\n太仓受禾三百廛，大官烹羊俱鼎羶。\n瀛洲给膳称学士，饱食端居今六年。\n生平元不负此舌，欲办一奇了无说。\n更憎此舌工负予，乃復累我七尺躯。\n鸱夷榼载鸬鷀杓，向口低眉辄前却。\n齿牙助桀復摇落，误杀流涎孤快嚼。\n仰天大笑绝冠缨，舌兮腹兮谁重轻。",
        "dynasty": "宋",
        "collection_info": null
    },
    {
        "uuid": "6e37276544b49d0c917115ee73c9bfa9",
        "title": "宿溪声阁望香炉峰偶成二律  其一",
        "author": "岳珂",
        "content": "閴历烟岩古，琮琤雪涧横。\n海潮秋八月，山雨夜三更。\n肯作随流想，难忘潄石情。\n壮怀徒激烈，聊復以诗鸣。",
        "dynasty": "宋",
        "collection_info": null
    },
    {
        "uuid": "c656e7e7d727f1ff9820e81908750515",
        "title": "宿溪声阁望香炉峰偶成二律  其二",
        "author": "岳珂",
        "content": "庐峰三万丈，鸟道度嶙峋。\n宿雨留前躅，清风绝后尘。\n谁怜石楼客，同是玉阶人。\n谢屐须乘兴，千年草木春。",
        "dynasty": "宋",
        "collection_info": null
    },
    {
        "uuid": "40f9a6b26b45201ae175444803859313",
        "title": "山居感旧百韵",
        "author": "岳珂",
        "content": "昔在淳熙日，中兴最盛年。\n身逢千载运，眼见五朝天。\n楚甸当澄按，岷江极泝沿。\n经途俱极险，问字始能言。\n卫国呼珠帽，阎公着玳筵。\n进思红满幄，便室白连椽。\n诏趁回衡雁，重听下峡猿。\n讲书闻岳麓，论道识湘川。\n至治承三纪，康谣沸九㙻。\n亲逢尧寿并，继见禹功传。\n阶玉骈床笏，籯金课椠铅。\n程书仍把学，句读始精研。\n白髮沈詹事，青云张集仙。\n遗经说东鲁，大义指南轩。\n古郢十连地，修门万里船。\n欢呼瞻玉轪，恭请拥珠鞯。\n全盛开京邑，升平沸市廛。\n民无买刀佩，士有诵声絃。\n去国波浮鹢，炎陬瘴跕鸢。\n稍知遗枉白，仅齿与龄玄。\n附首丁宁切，垂膺涕泗连。\n止樊谗暧昧，皖箦恨缠绵。\n奏牒怀留语，慈亲返故泉。\n名坊观正献，萧寺饯忠宣。\n鼓笈来承学，抠衣接鉅贤。\n伊濂一宗匠，郑邓两魁躔。\n持论闻忠厚，逢时正党偏。\n僞名开建上，威燄张平原。\n国论几沈痼，初心本怙权。\n朱彭承既倒，沈季助方燃。\n东阁陪公议，南州返客还。\n奋身从百战，垂翅谒三铨。\n累载需将冠，中宵嘆着鞭。\n穷边周障塞，访古涉淮堧。\n归抱遗书痛，亲裁逸事编。\n紬藏金匮底，吁直玉阶前。\n日射九关豹，风清列辟鹓。\n丁时旒十二，乙奏牍三千。\n鼙鼓宸心感，丝纶诏墨鲜。\n铸佗光裂地，绘像焕凌烟。\n狐史无留憾，麟台录奏篇。\n贤书虽偃蹇，仓氏尚拘挛。\n大幕开丘邓，从军下宿涟。\n人谋自矛盾，民命困戈鋋。\n已矣椎铜虎，归欤访石田。\n哦松期埽径，荐草又誊笺。\n掌庋斯文在，鸣琚大老先。\n扈祥纔列属，鹤弔復题阡。\n甫毕三朞制，重登九寺联。\n曾因陈战守，尚忆奏蝉蜎。\n冯翊菟符佩，华亭鹤羽翩。\n弱翁惭美报，季子幸求遄。\n兰省频分帐，枢庭恰缀员。\n干时繇阃议，问俗许帷褰。\n平籴千仓富，防江万鼓鼘。\n田畴免捐瘠，闾里仅安眠。\n戎监还文石，粮车抗使旃。\n龙荒潴庙玺，鸿笔研山园。\n为访平山柳，来寻九曲莲。\n降胡启胶轕，走檄更喧阗。\n位棘珪颁瑞，持荷袷在肩。\n登坛委寄重，仗钺便宜专。\n间使诛妖福，坚城馘逆全。\n万艘争转粟，九府亦流钱。\n诗祸兴同列，天游□上元。\n閒僧偶传诵，匪石遂铭镌。\n学羿招弯射，沤阳厌老拳。\n了无虚券证，仅有巧言谝。\n幕府门生旧，勋家宿契坚。\n反身徒浩叹，齚舌谩思愆。\n皇上颁明制，公朝雪滞冤。\n復令修甬道，适遇奋空弮。\n忧职霜侵鬓，忘餐颊露颧。\n粗能供尺伍，何以报尘涓。\n忽奉枢机召，难胜束帛戋。\n迄孤朝仄席，敢望政齐璇。\n误沐便蕃渥，重寻香火缘。\n九霄三境近，十阁五云边。\n倍惜筋骸老，空惊手足胼。\n支离赋囊粟，温饱及华颠。\n喘月牛歌戚，嘶风马忆燕。\n枕戈悲壮志，揭橐愧空饘。\n触事常多感，怀安祇自怜。\n深山游鹿豕，交友半貂蝉。\n北海亡郗渐，南荣偃偓佺。\n余生知有幸，世虑盍无牵。\n多幸偕癃老，清时释绊缠。\n采芝从涧底，策杖又山巅。\n止足须关念，沈迷盍久悛。\n便须便潄石，勿使诿乘轩。\n垤蚁还惊梦，冥鸿愿比骞。\n屋閒云可宿，檐曝日常暄。\n适性频移竹，忘忧更树蘐。\n衔杯趁安健，卒岁乐周旋。\n往岁当流马，归心听杜鹃。\n方眠不忘起，已病始知痊。\n鼯技羞穷木，羊肠易折辕。\n但令思愦愦，岂厌腹便便。\n逆旅还推枕，知音谩续絃。\n谁谈少年事，为我写蹄筌。",
        "dynasty": "宋",
        "collection_info": null
    },
    {
        "uuid": "a3f8354996113b04d912d1d75149886b",
        "title": "寄道士杨休文",
        "author": "岳珂",
        "content": "羽衣来自閤山前，见说山中老散仙。\n出岫无心云傍日，归巢有意涧鸣泉。\n同襟汗漫寻常客，掉鞅文章四十年。\n我亦近为猿鹤侣，试从香火结前缘。",
        "dynasty": "宋",
        "collection_info": null
    },
    {
        "uuid": "93534f2a310829f3e5a9ab2cc2ff503c",
        "title": "己亥明禋恩封邺侯感愧有作二首  其一",
        "author": "岳珂",
        "content": "静即为方动即圆，幼知棋局老饶先。\n封同桑梓一千户，蹟远蓬莱二十年。\n品禄幸犹容后隠，干畬何敢拟前贤。\n只余筑室疑相似，三万牙籤还俨然。",
        "dynasty": "宋",
        "collection_info": null
    },
    {
        "uuid": "8c87952fe1829955c71dc7651d180e6c",
        "title": "己亥明禋恩封邺侯感愧有作二首  其二",
        "author": "岳珂",
        "content": "布衣所愿极封留，佩印归来正倦游。\n汗马无功开上郡，铸龟有意顾中流。\n南巡空负黄图恨，北望还兴紫陌愁。\n王国不烦谋主父，自怜支子亦通侯。",
        "dynasty": "宋",
        "collection_info": null
    },
    {
        "uuid": "02ad06ca71d5ecb47a73f0897679fa8d",
        "title": "十一月二十七日步自虎溪至西寺摩挲率更旧碑近览前闻人故游有感而赋",
        "author": "岳珂",
        "content": "龟趺千丈屹岧峣，古寺残僧正寂寥。\n律演金轮开印度，字遗石磴说隋朝。\n续题剩有名人蹟，接畛犹逃劫火烧。\n弔古未磨今古恨，又携筇策过前桥。",
        "dynasty": "宋",
        "collection_info": null
    },
    {
        "uuid": "92ab6f7e894fc6491e52292552cdff3b",
        "title": "得閤门报以予班学士诏復赐衣带因怀初锡倏阅十年感恩纪事二首  其一",
        "author": "岳珂",
        "content": "忆昔除书下赤墀，赐鞶即日拜金闺。\n未容汗脚踏龙尾，先为围腰铸褭蹏。\n紫诏一朝来蔀室，丹霄十载望躔奎。\n君恩一再知难报，谁赋维梁濡翼鹈。",
        "dynasty": "宋",
        "collection_info": null
    },
    {
        "uuid": "3ec10de10b70dd594c0e907eb729021e",
        "title": "得閤门报以予班学士诏復赐衣带因怀初锡倏阅十年感恩纪事二首  其二",
        "author": "岳珂",
        "content": "老去茆檐只负暄，重烦冠绶到柴门。\n纡金何有功名望，束带岂堪宾客言。\n璀璨章身同锡马，差池接翼愧廷鹓。\n折腰重起平生愧，诿曰何知鹤在轩。",
        "dynasty": "宋",
        "collection_info": null
    },
    {
        "uuid": "4786bfbf8ab998fc420365ebf97f17ee",
        "title": "谢赵季茂海错二律  其一",
        "author": "岳珂",
        "content": "珍殽惟错远持将，頼有诗情合得尝。\n明月擘蚶分瓦砻，晴霞浴鲎露珠房。\n鲗乌鮆白螺开靥，蚷紫虾红鳔挟肠。\n雁断闽山归未得，把杯犹忆少年场。",
        "dynasty": "宋",
        "collection_info": null
    },
    {
        "uuid": "6ea88a0a93fd4073557fbd1deb9bee8f",
        "title": "谢赵季茂海错二律  其二",
        "author": "岳珂",
        "content": "苜槃朝日照蓬蒿，消得长吟赋老饕。\n喜见监州有螃蟹，未须学士议车螯。\n案鲑三九漫青韭，斗酒十千无白醪。\n应为近来诗思少，故将饮兴发风骚。",
        "dynasty": "宋",
        "collection_info": null
    },
    {
        "uuid": "3d8856adba63e2d31c4e72204385d57d",
        "title": "己亥十二月十七日堂帖被召感恩二首  其一",
        "author": "岳珂",
        "content": "九天驿骑下弓招，葵日丹心识就尧。\n鸾凤正应在阿阁，鶢鶋何事享箫韶。\n丘园有分容逋客，海岳无裨愧圣朝。\n老病不堪心力倦，甫田勿叹莠荞荞。",
        "dynasty": "宋",
        "collection_info": null
    },
    {
        "uuid": "5b2d953958ce7c11ce8a0668f68353ee",
        "title": "己亥十二月十七日堂帖被召感恩二首  其二",
        "author": "岳珂",
        "content": "归来三径脱尘鞿，两拜除书下玉墀。\n圣泽云天何以报，臣心铁石未全衰。\n马蹄已负驱车愿，鸿羽难胜渐陆仪。\n愿把一犁祝膏泽，康衢击壤乐清时。",
        "dynasty": "宋",
        "collection_info": null
    },
    {
        "uuid": "c6cac3a2853a8048fb95e1377ea2dfa6",
        "title": "二十七日復有旨除帅江西一旬之间两奉除音再赋二首  其一",
        "author": "岳珂",
        "content": "披腹忱词久未呈，浃旬两诏下宸京。\n老臣何路通忱悃，圣主无私烛物情。\n鹤陇未渝耕陇志，牛衣空换锦衣荣。\n九重自是真知己，莫惜捐糜负此生。",
        "dynasty": "宋",
        "collection_info": null
    },
    {
        "uuid": "92c6f1087616956f8a3a6d35f8a72d8e",
        "title": "二十七日復有旨除帅江西一旬之间两奉除音再赋二首  其二",
        "author": "岳珂",
        "content": "郊廛不隔马牛风，枌梓环阴跬步通。\n湖带江襟邦畛接，雨帘云栋物华同。\n未须豫计荒三径，幸有需章达四聪。\n尚想东湖海棠闹，祇今未改旧时红。",
        "dynasty": "宋",
        "collection_info": null
    },
    {
        "uuid": "a6996c9ba0fc832597d5c3230c960ccf",
        "title": "香蠃",
        "author": "岳珂",
        "content": "金相玉质介为裳，一骑红尘自远方。\n籍挂众香椒桂国，身居大海水云乡。\n丁蠃荐醢体犹具，甲煎流芬名未亡。\n举酒便应酬一醉，尊前风味试平章。",
        "dynasty": "宋",
        "collection_info": null
    },
    {
        "uuid": "e75f75e00cc57fd691eb6a370bde89da",
        "title": "昨访箳篂闻有绣帨之讌回车戏呈季茂",
        "author": "岳珂",
        "content": "惯闻娇小处，绕带觅银鱼。\n授雁定同瑞，弄麞应误书。\n生朝今日是，嘉讌早春初。\n无分陪汤餠，到门空返车。",
        "dynasty": "宋",
        "collection_info": null
    },
    {
        "uuid": "43b255d3e77cc7e20c445549488384a4",
        "title": "病中未能访邓德载督参大监戏赠二首  其一",
        "author": "岳珂",
        "content": "昨朝华宴想清欢，今日床头未整冠。\n已恨酒肠孤夜醉，更惊病骨怯春寒。\n多情条脱参差是，一抹琵琶错杂弹。\n老眼眵昏正无绪，炉芗烬冷对蒲团。",
        "dynasty": "宋",
        "collection_info": null
    },
    {
        "uuid": "40714a8296fd78f723d4f709e1098784",
        "title": "病中未能访邓德载督参大监戏赠二首  其二",
        "author": "岳珂",
        "content": "老来病是恶因缘，白昼明窗思悄然。\n欲住又倾连夕雨，半醒似醉困人天。\n近拈吟笔尘欺砚，远想江楼浪拍船。\n满院杏花红欲放，何时长笛醉风前。",
        "dynasty": "宋",
        "collection_info": null
    },
    {
        "uuid": "b190f5e77dfe98ef72c1480b693d9486",
        "title": "春晴将游玉渊践吴季谦待制冯可久武博山行之约先走长句",
        "author": "岳珂",
        "content": "康庐三万丈，下有神龙渊。\n旁联玉井并，仰溯银河连。\n层崖积冰雪，断岸藏风烟。\n崔隤五老峰，迸泻三峡泉。\n鲸鲵碎紫雾，螮蝀开青天。\n脉疑海眼近，寒入山骨坚。\n涧草摇秋晖，谷花发春妍。\n其间地布金，到处题标璇。\n大哉象教尊，俨若螺髻仙。\n巍巍南宗栢，湛湛西方莲。\n总持包万法，卓荦栖羣贤。\n慈心鬼神仰，显迹今古传。\n远令千圣境，容此一席颛。\n我昔宿命通，曾结它生缘。\n尝闻祖师隠，上应帝释躔。\n清宵珠石陨，白浪星湖边。\n至今澎湃中，常欲光景燃。\n当时初卓锡，如昔睨采椽。\n浮云常抗志，立雪思比肩。\n壮怀凌九迭，浩气涌百川。\n山水为高深，志节争后先。\n永言萦俗累，兹游经几年。\n犹想谢公屐，同整刘琨鞭。\n桥梁识昨经，岁月惊旧镌。\n盍簪有耆硕，授馆许款延。\n牛耳盟屡寒，马头月方圆。\n便思供糗飺，更拟焚兰荃。\n先寻遗民盟，吹迹绣佛禅。\n策杖挂钱去，拂石看山眠。\n归来庐山南，三士同陶然。",
        "dynasty": "宋",
        "collection_info": null
    },
    {
        "uuid": "01e047a681a82bb73c7a5578a02bf096",
        "title": "赵季茂以酒香蠃来适亦得京中远致此品乃鲜者恨地远不大佳择十五殻为赠",
        "author": "岳珂",
        "content": "海蠃风味冠东瀛，一种俱从香得名。\n毕卓醉醒瓮犹卧，左车生致鼎堪烹。\n受餐敢返盘持璧，执讯不妨诗报琼。\n有命其言君听取，一生一死见交情。",
        "dynasty": "宋",
        "collection_info": null
    },
    {
        "uuid": "fb3362a97bcffa29f1144dfa3edd7309",
        "title": "奉赓赵季茂雪中感兴二首  其一",
        "author": "岳珂",
        "content": "晓雪初明瓦，春云密布空。\n酒惊蕃鹤远，诗坐灞馿穷。\n访戴无嘉客，和陶称倦翁。\n应怜四十韵，衣带贺年丰。",
        "dynasty": "宋",
        "collection_info": null
    },
    {
        "uuid": "fd88b23ef04ec4ed05de12f619c2b839",
        "title": "奉赓赵季茂雪中感兴二首  其二",
        "author": "岳珂",
        "content": "湓城一夜雪，处处饭箩空。\n青序回规运，苍生比屋穷。\n伤心慨疆事，抱膝愧田翁。\n别乘应同志，忧时正愿丰。",
        "dynasty": "宋",
        "collection_info": null
    },
    {
        "uuid": "055820bc7c0e5e8a972a98f4e4b8fc17",
        "title": "病中酬赵季茂",
        "author": "岳珂",
        "content": "雪窗病恼独支颐，不解随人举酒巵。\n惊辨有时欺白羽，解围无妇蔽青丝。\n骊珠满袖勾吟兴，鹿氅看山恋药糜。\n莫讶牛腰联未足，江州司马例能诗。",
        "dynasty": "宋",
        "collection_info": null
    },
    {
        "uuid": "11e719f01703fba4ff4076e24b53511e",
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其一",
        "author": "岳珂",
        "content": "九折登山倚瘦筇，杏蹊眼缬早冬烘。\n翠云遮断神仙客，不许其间着倦翁。",
        "dynasty": "宋",
        "collection_info": null
    },
    {
        "uuid": "dd3670676b7d6f1670397ba33bf2df2e",
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其二",
        "author": "岳珂",
        "content": "满山桃李闹红霞，曾约香山白鹿车。\n堪笑东风欺病客，搀先且到别人家。",
        "dynasty": "宋",
        "collection_info": null
    },
    {
        "uuid": "5ae9591e24eae897200220f8aca21806",
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其三",
        "author": "岳珂",
        "content": "小池玉尺跃清波，病不开尊奈尔何。\n更倩棠漪吹柳岸，为君小发醉颜酡。",
        "dynasty": "宋",
        "collection_info": null
    },
    {
        "uuid": "0cf1ab9f3285f42e323666c8e3fbec9b",
        "title": "病中午后登山閒步遥见园亭有翠帟张栏处久而识之为张孝显成趣轩盖与缇屏油幙高会予病不得衝宴怅惘移时因以中孚泽所网鲜鳊侑以棠漪家醖併成四绝呈在席诸人  其四",
        "author": "岳珂",
        "content": "衝席丞郎酒斛筹，不关无面见春鸥。\n五鲭见说妨斋禁，留待明朝大白浮。",
        "dynasty": "宋",
        "collection_info": null
    },
    {
        "uuid": "961c779c3480bcc8ea0ba04d25ea5d57",
        "title": "比闻赵季茂奉板舆行春甚乐予跃然效之是日乃值大风雨昏后倦归则素月流天仍復晴矣自此连日春色尤浓杏已过雨红英满地怅然有作因寄",
        "author": "岳珂",
        "content": "棠湖有病客，破鼎支药糜。\n青阳动新晴，兀兀厌坐驰。\n静闻箫鼓闹，翠幰行春堤。\n柔风吹帘旌，杲日浮屏缇。\n行厨依竹裏，绣幙联江湄。\n为问来者谁，板舆双侍姬。\n光彩照路傍，拍舞襄阳儿。\n病翁禅定心，久矣沾絮泥。\n一念忽随喜，聊復相追随。\n家人治尊罍，夜漏觇晨晞。\n拥被起跃然，不知筋力痿。\n破晓始三弄，衝寒纔一巵。\n爚如满天星，湛湛开青池。\n晨光透户牖，纤尘寂不吹。\n倏焉云头催，随以雨脚垂。\n汀苹振淅沥，岸柳惊纷披。\n度塘如度桥，跬步窘且危。\n往谒乘驿使，席间如鼓鼙。\n主宾无软语，僮仆侵寒肌。\n一坐礼敬疎，四顾面色黧。\n亟就儿女曹，疾驾掀重帷。\n拥炉共炙手，悔游仍攒眉。\n须臾呼酒炙，稍觉春融怡。\n棠湖暂纾望，苜盘充疗饥。\n一杯復两杯，肤粟欣平治。\n先登浔阳楼，次读琵琶诗。\n来往信底忙，吟哦聊自欺。\n江柁昼摇兀，市声晚哑咿。\n估客维岸傍，樵径行歌归。\n宿霭了未收，溟蒙沾人衣。\n落莫兴易阑，扶舆力将疲。\n却从名园游，款户访故知。\n蔬甲拆青嫩，池光摇碧漪。\n桑颠宿鸡鸣，柳畔新鶑啼。\n主人相顾笑，谓此亦足栖。\n曾留长者辙，更着名人题。\n庐山三万峰，一碧天与齐。\n千古真面目，庶几今见之。\n遂开成趣轩，夕宴陈尊彜。\n庖鲭诧雕俎，幻火后眩奇。\n沙苑出细肋，好音来赫蹏。\n纸尾有醉字，恍如写乌丝。\n意者天机全，落笔惊倾欹。\n长鳄白浪捲，踞蛤青云期。\n佳客不我从，逸兴何所为。\n整鞅固已屡，鸣漏将何其。\n九衢月似霜，乌鹊仍遶枝。\n风干路犹湿，云淡星不移。\n已成归兮赋，更作怅然疑。\n诘朝益明媚，一瞬变四时。\n天机岂易测，我惑宁不滋。\n尝闻士之遭，皋夔异周伊。\n如何不后先，翻覆成嘑唏。\n昨何为而寒，今何为而熙。\n中间出一夕，乃尔变惨悽。\n吾昨解印绶，一舸来自西。\n天道皆自然，肯以阴晴窥。\n况此瞬息观，讵可分两岐。\n为言独醒者，今昔无町畦。\n从今好天色，更请还一鸱。\n东寻五云谷，西渡三峡溪。\n杏开董奉坛，桃映康俗祠。\n景物看吐吞，冷暖随呵撝。\n以此青田酿，酌之沧海蠡。\n蓝舆乘两肩，倒载白接䍦。\n真意浃三益，和气重四支。\n持之药吾疾，正可扶衰羸。\n明窗睡久酣，旧业荒于嬉。\n正当出呓语，走笔萦虹蜺。\n追书浃旬事，幸免然豆萁。",
        "dynasty": "宋",
        "collection_info": null
    },
    {
        "uuid": "0c7b3c28322ac7c7378b27649661934e",
        "title": "庚子正月彗见于室有诏求言因上己见有感作三唐律  其一",
        "author": "岳珂",
        "content": "天象占仁爱，宸心极战兢。\n图从甘石辨，言并禹汤兴。\n有志酬消露，无词赞履冰。\n至明昭万里，先愿烛西陵。",
        "dynasty": "宋",
        "collection_info": null
    },
    {
        "uuid": "7e6fa86a54758019e157025d0af7c4f9",
        "title": "庚子正月彗见于室有诏求言因上己见有感作三唐律  其二",
        "author": "岳珂",
        "content": "美芹野人意，乔木世臣家。\n尺璧谅非宝，寸心元不遐。\n谁知剑门栈，已建鬰军牙。\n所恨箫韶远，不堪闻塞笳。",
        "dynasty": "宋",
        "collection_info": null
    },
    {
        "uuid": "dcd1ace9cd3624afce9c1c2a831f39bc",
        "title": "庚子正月彗见于室有诏求言因上己见有感作三唐律  其三",
        "author": "岳珂",
        "content": "粮府久关虑，骑官方应占。\n天心昭可卜，人事备当严。\n一苇江难恃，三巴民已歼。\n闭关还早计，璇玉不须觇。",
        "dynasty": "宋",
        "collection_info": null
    },
    {
        "uuid": "053d17ab56ced08758e31662110d430a",
        "title": "戏作呈赵通判胡教授张总干",
        "author": "岳珂",
        "content": "人言春游无不好，一日宴客三日饱。\n翁言此语特未定，一日宴客三日病。\n人生所愿筋力强，问花访柳同壶觞。\n老夫岂无少年狂，胡为兀兀坐一床。\n忆昔少时事宾友，常有清尊湛东牖。\n稍长便不论升斗，纔对白衣辄搔首。\n东来三辅西陪京，二十四桥夸广陵。\n万椽红蜡槌画鼓，醒处传杯醉中舞。\n何尝一日不春风，酒光花艷诗兴浓。\n兔肩鹿䏶坐据熊，急雪打面看雕弓。\n笑谈千古一吷中，眼底顿觉四海空。\n可怜芳草长边路，年少堂堂背人去。\n欢筵徙废管与絃，粥鼎相随朝復暮。\n塞砧街鼓总愁听，凉月花宵等虚度。\n前旬作意趁万红，沈霪积雨仍多风。\n中间一日稍晴意，药裹关心復思睡。\n无毡坐上老相如，昔时依幕今题舆。\n三君笑谈忽与俱，使我舍策忘其躯。\n须臾把酒舌底滑，席地幕天醉乡阔。\n明朝奇祟那可言，闭院重寻旧生活。\n回思北海酒不空，料应多病过于侬。\n坐客常满更可疑，华佗已死将谁医。",
        "dynasty": "宋",
        "collection_info": null
    },
    {
        "uuid": "21109e84e428c22203870ed7dfd88068",
        "title": "小园双竹呈瑞二首  其一",
        "author": "岳珂",
        "content": "锦綳玉立纪双清，瑞牒千年重得名。\n龙竹高标俨元致，熊湘素节凛皇英。\n质同陇麦两歧秀，奇并庭柯连理荣。\n却羡此君尤特立，虚心直道不孤生。",
        "dynasty": "宋",
        "collection_info": null
    },
    {
        "uuid": "983f162ed4c2d623b2cfc3858c993210",
        "title": "小园双竹呈瑞二首  其二",
        "author": "岳珂",
        "content": "曲槛红阑小圃西，平池影浸碧玻璃。\n便同双剑看龙化，未许孤奁舞凤栖。\n连袂纵观金谷妓，联篇频付锦囊奚。\n使符永拟章江去，且听平安报帐犀。",
        "dynasty": "宋",
        "collection_info": null
    },
    {
        "uuid": "14969fed8092072ed6d8c80d0391bbb7",
        "title": "豫庵三瑞诗 鹓竹",
        "author": "岳珂",
        "content": "雷雨新头角，烟霄旧羽翰。\n联根方拔象，接翼更停鸾。\n紫锦双翻箨，青铜并倚竿。\n摩穹端有待，聊復护雕阑。",
        "dynasty": "宋",
        "collection_info": null
    },
    {
        "uuid": "5aef8b84f13d4f0ddeb98ff8f6b07fa1",
        "title": "豫庵三瑞诗 蝉竹",
        "author": "岳珂",
        "content": "气并阴阳正，仁无雨露偏。\n阖开知有地，奇耦自潜天。\n虽焕双纹异，仍存一节坚。\n熏风动蝉腹，槐绿又鸣絃。",
        "dynasty": "宋",
        "collection_info": null
    },
    {
        "uuid": "ab01c05bcc8507b2c878062651ab3750",
        "title": "豫庵三瑞诗 龙竹",
        "author": "岳珂",
        "content": "夭矫青池近，腾拏碧汉遥。\n微风鸣嶰管，轻雾映鲛绡。\n舞翠槐齐秀，蟠青松后凋。\n终须还直道，劲节自干霄。",
        "dynasty": "宋",
        "collection_info": null
    },
    {
        "uuid": "1ac81498678700945957adad7b67c52b",
        "title": "庚子三月二十七日又易守当涂四月十一日发辞免之牍书怀成二唐律  其一",
        "author": "岳珂",
        "content": "九重旒冕真知己，几度弓旌忆款门。\n素志不为温饱计，赤心未报圣明恩。\n鹤汀云雨暮应捲，牛渚风烟秋欲昏。\n休向长江问陈迹，浮梁孤塔不堪论。",
        "dynasty": "宋",
        "collection_info": null
    },
    {
        "uuid": "72070d30254c5e1e8d557cee6be580cc",
        "title": "庚子三月二十七日又易守当涂四月十一日发辞免之牍书怀成二唐律  其二",
        "author": "岳珂",
        "content": "去载西陲夏正初，首惊禹阁下除书。\n璇杓导旨方螭陛，珍圉迎釐又燕居。\n三见纶音传诏玺，六看棨信到耕锄。\n祇今又上公车奏，何日烟簑返老渔。",
        "dynasty": "宋",
        "collection_info": null
    },
    {
        "uuid": "20bd78ca9bddcf41bccf4185d7d5dc74",
        "title": "十二日诹吉受通议大夫告再书述怀二首  其一",
        "author": "岳珂",
        "content": "圣代论思秩，中朝博议官。\n尚纡郡邸绶，空着侍臣冠。\n岁月惊驰隙，功名尽画墁。\n髀销今已復，半世愧狨鞍。",
        "dynasty": "宋",
        "collection_info": null
    },
    {
        "uuid": "a1591cd6a252a4ac12b73893537f99a8",
        "title": "十二日诹吉受通议大夫告再书述怀二首  其二",
        "author": "岳珂",
        "content": "五云瞻观阙，百印写纶丝。\n有愧陪貂尾，何功復雁踦。\n精镠肦紫磨，实匪咏缁宜。\n圣德知难报，规铜笑白髭。",
        "dynasty": "宋",
        "collection_info": null
    },
    {
        "uuid": "187d2b3ae2401fecdef17ae8de48de74",
        "title": "上高赵宰同叔遗以诚斋集开卷偶见答徐宋臣监丞书云来帖告诉门生排根尝闻前辈谓受人之恩而不忘者为子必孝为臣必忠盖推是心而信其人也又闻惟以怨报德者为不可测盖以有人之形者必有人之情也故卢杞之于颜公敏中之于文饶之奇之于永叔邢恕之于君实孰测其报恩一至此极哉昔孟尝君有一客孟尝遇之甚厚而客每毁孟尝或问其故客曰人皆誉君而我独毁人必以我为小人而以君为长者此吾所以报君也前五子者其意将无出于此欤至如逄蒙杀羿之事孟子不责蒙而责羿然则先生之与门生其责果谁在哉或掩卷有感因笔纪意復紬绎身履者以补其阙凡四十韵",
        "author": "岳珂",
        "content": "古人忠与孝，不在工报恩。\n如水日夜东，岂必同一源。\n堂堂颜鲁公，舐血来平原。\n鬼质不知何，几作绝吭魂。\n大中白丞相，昔蹑卫国门。\n幻作万羊梦，投畀朱崖村。\n奇谤及师友，躗言动君尊。\n匪但死不瞑，大是生无根。\n我尝究初终，要亦无足论。\n或以裏言掇，或趣主意奔。\n或从谈笑生，或即利欲昏。\n初亦未有心，末乃成至冤。\n青简玷齿颊，至今犹啍啍。\n傥无魏阙恋，谁使舌莫扪。\n森淅起奉册，片顷那容存。\n床笫本无从，何物能轾轩。\n脂垢亦易辨，谁解洿玙璠。\n如彼孟尝客，亦已悔而反。\n正比萧相繫，慰拊聊春温。\n五人皆有为，评订何必繁。\n之子独嗟事，画牢讯书爰。\n反覆蹈生死，呵嘘变寒暄。\n秋毫无所取，可验牍背翻。\n自言復自渝，洗垢亦不痕。\n堂帖写元奏，别白如珉琨。\n渠知褫鞶枉，端由吠声喧。\n天定能胜人，白日开戴盆。\n只于揭纸间，了了穷所元。\n不特玷尽磨，那復恨可吞。\n但观斯人心，虽踵五子跟。\n居然蚤虱微，而比蛇与蚖。\n抑观诚斋书，理到词不烦。\n有形斯有情，相比如箎埙。\n而于五子中，乃復加诈谖。\n旋观逄与羿，端在友弗抡。\n毁玉自出柙，扣金能反辕。\n割席怀共耕，知几当赐膰。\n齚舌漫尔为，揩眵愧吾惛。\n正须起九京，相与浇一尊。\n江湖两相忘，再拜师至言。",
        "dynasty": "宋",
        "collection_info": null
    },
    {
        "uuid": "bfc2ab88ceb6fc9a32ef3fca318c21cd",
        "title": "睡起三绝  其一",
        "author": "岳珂",
        "content": "睡起东窗日已红，扶头宿酒未惺松。\n南阳一梦何关醉，自爱终身作卧龙。",
        "dynasty": "宋",
        "collection_info": null
    },
    {
        "uuid": "ed00107200eff0b855193e072b9fc002",
        "title": "睡起三绝  其二",
        "author": "岳珂",
        "content": "天色今晨已放晴，鸟乌亦觉有欢声。\n幅巾自是便疎懒，饭了花间取次行。",
        "dynasty": "宋",
        "collection_info": null
    },
    {
        "uuid": "8ea715378103626cfa404ee1dc8ab2b7",
        "title": "睡起三绝  其三",
        "author": "岳珂",
        "content": "五更展转待晨光，到晓瞢腾入睡乡。\n却是金门早朝客，千金不博枕中方。",
        "dynasty": "宋",
        "collection_info": null
    },
    {
        "uuid": "8b246e3f9785ff9be8ba1dbd9663422d",
        "title": "自岁前逮夏初日始辞免有感而作",
        "author": "岳珂",
        "content": "忆昨除书赐召环，联翩觚椠不曾閒。\n醉吟久负鸡豚社，奏牍频登虎豹关。\n求倦得忙三易地，自冬徂夏半年间。\n□□□□□□□，□□□□□□□。",
        "dynasty": "宋",
        "collection_info": null
    },
    {
        "uuid": "1d639d444628a292fb660d279a528dbf",
        "title": "梳头二首  其一",
        "author": "岳珂",
        "content": "白髮三千丈，斯言若未公。\n下梳惊落雪，倚槛且晞风。\n自笑双蓬鬓，今成一秃翁。\n晨招幸无与，姑免诮头童。",
        "dynasty": "宋",
        "collection_info": null
    },
    {
        "uuid": "7da0eab8a4c8f6af9bd4b5e56cc11282",
        "title": "梳头二首  其二",
        "author": "岳珂",
        "content": "长记涪翁语，无尘有髮僧。\n无尘方愿学，有髮亦何曾。\n学士年年样，车门日日乘。\n二毛犹胜我，不必愧鬅鬙。",
        "dynasty": "宋",
        "collection_info": null
    },
    {
        "uuid": "e98d199ae5be8b8991fad5e22656a838",
        "title": "塔灯六言四绝  其一",
        "author": "岳珂",
        "content": "金轮示现清夜，火树高腾碧虚。\n说法未回坡应，册勋先到钟鱼。",
        "dynasty": "宋",
        "collection_info": null
    },
    {
        "uuid": "13e218baabb72d93e2a9c32e96e05638",
        "title": "塔灯六言四绝  其二",
        "author": "岳珂",
        "content": "七层灵燄自照，万里劫风不吹。\n烽信断无泽国，神光恰似天池。",
        "dynasty": "宋",
        "collection_info": null
    },
    {
        "uuid": "e1d78875f326990b27e84198c5dcdde4",
        "title": "塔灯六言四绝  其三",
        "author": "岳珂",
        "content": "中天半倚寥泬，大帝高居鬰萧。\n已讶流铃掷火，还疑绛节来朝。",
        "dynasty": "宋",
        "collection_info": null
    },
    {
        "uuid": "2b812bd84483c487b12f0b30411e517e",
        "title": "塔灯六言四绝  其四",
        "author": "岳珂",
        "content": "碧落星移象纬，红光影射鲛宫。\n甲煎千门初启，明珠九曲先通。",
        "dynasty": "宋",
        "collection_info": null
    },
    {
        "uuid": "169ecf7204500415e8a44486e152f86c",
        "title": "喜雨",
        "author": "岳珂",
        "content": "去年春旱种不移，后来虽雨那及时。\n至今田野有菜色，麦熟未救民啼饥。\n今年雨泽知时好，出水秧针随处早。\n晴无十日雨辄随，雨及一犁日还杲。\n天心一念本好生，去年今年何爱憎。\n古来藏室五千字，每叹凶年由大兵。\n祇今崆峒纔小熟，沟壑未苏犹五六。\n兵端倚伏讵可量，且愿藩篱谨西蜀。",
        "dynasty": "宋",
        "collection_info": null
    },
    {
        "uuid": "292cca939d1b49e6eb202246cd2c639d",
        "title": "四月二十日被以郡事入奏之命再赋二首  其一",
        "author": "岳珂",
        "content": "五云堆裏望觚棱，二纪周南梦未曾。\n四辈两年勤诏札，九重一念乂黎蒸。\n烽台虽有深秋燧，雁塔应无曩日僧。\n豫备正须如雍国，不妨德业颂高昇。",
        "dynasty": "宋",
        "collection_info": null
    },
    {
        "uuid": "9c18183a2e08898a53b516dd0ae183f9",
        "title": "四月二十日被以郡事入奏之命再赋二首  其二",
        "author": "岳珂",
        "content": "去年冬暮拜弓招，槐夏重承接画朝。\n锡马敢期先雨露，冥鸿自愧点烟霄。\n沙墀有路瞻唐表，瓦缶何堪溷舜韶。\n归郡定应迟六月，却从故迹问凌歊。",
        "dynasty": "宋",
        "collection_info": null
    },
    {
        "uuid": "be1f1025b9f9b4b0dde4caffb51484b5",
        "title": "予园泰堂之傍有奇石小有有洞箭括有门车箱有谷高广虽不袤丈而嵌空之势宛若飘动暇日独坐对玩移晷因赋",
        "author": "岳珂",
        "content": "池边历平蹊，果下动游鞚。\n一笑未心领，万象徒目送。\n渊渟历危槛，目景眩华栋。\n閒情晻不舒，倦思悄如瞢。\n忽惊鹊噪檐，恍类鸡发瓮。\n坐开苍玉壁，平揖青瑶峒。\n畴昔果安在，奔走比岳贡。\n仰观箭括门，广宇豁晴雾。\n右开车箱谷，盘道陟微衕。\n中天隠日月，遥海插螮蝀。\n居然袤丈间，有此具美众。\n老夫生平嗜，酷好泉石弄。\n天巧谢斲削，人为谩抟控。\n尚忆三神游，俛记十年梦。\n踞龟曾食蛤，骑鹤更笞凤。\n觉来海山苍，倏见雪窦空。\n便疑势崷崒，独欠波澒洞。\n捧罂喜对酌，岸帻发孤讽。\n此兄定绝奇，吾意当折衷。\n一笑问阿章，试与评伯仲。",
        "dynasty": "宋",
        "collection_info": null
    },
    {
        "uuid": "0af2cab428402e8d996be265966db519",
        "title": "新荷出水",
        "author": "岳珂",
        "content": "贴水初翻紫玉团，忽惊矗立傍阑干。\n瑶池七日来青鸟，玉鑑孤奁舞翠鸾。\n晓露走槃珠颗莹，晚风飐盖雪衣寒。\n从今十丈开花面，太华峰头更一看。",
        "dynasty": "宋",
        "collection_info": null
    },
    {
        "uuid": "ec069a8921fded2dfd1860812ff76eb5",
        "title": "舞鹤四绝  其一",
        "author": "岳珂",
        "content": "九皋仙子老芝田，小立清池阿那边。\n忽作霓裳羽衣舞，天机未信祇鱼鸢。",
        "dynasty": "宋",
        "collection_info": null
    },
    {
        "uuid": "c7666acb08febc30c59e8a37c72b05f5",
        "title": "舞鹤四绝  其二",
        "author": "岳珂",
        "content": "曾见中庭舞素衣，夜凉桂殿玉笙吹。\n梦回一曲天风杳，正是华亭振万时。",
        "dynasty": "宋",
        "collection_info": null
    },
    {
        "uuid": "2c73fd0feb0a6bf96d45240c42ae3a98",
        "title": "舞鹤四绝  其三",
        "author": "岳珂",
        "content": "临皋亭下翩跹客，缟袂玄裳忆旧游。\n推户惘然寻不见，笛声犹认紫貂裘。",
        "dynasty": "宋",
        "collection_info": null
    },
    {
        "uuid": "fbb4977d04c28035796e823b08359c98",
        "title": "舞鹤四绝  其四",
        "author": "岳珂",
        "content": "一川翠毯浅芜平，上有鶑簧百啭声。\n万里烟霄看鹭振，一池鼓吹谩蛙鸣。",
        "dynasty": "宋",
        "collection_info": null
    },
    {
        "uuid": "f639523759994a7a596fb3435065c444",
        "title": "简吴季谦坚他日柴桑之约时季谦有潭帅之命二首  其一",
        "author": "岳珂",
        "content": "几年诸葛卧南阳，蠡泽春风诏趣装。\n丹检紫泥来四辈，碧油红旆又三湘。\n不关富贵干旄恋，要看功名汗简香。\n雪汁蓬婆渐秋水，好扶西极汉天长。",
        "dynasty": "宋",
        "collection_info": null
    },
    {
        "uuid": "0158b1b2e70cf98fd401c7760800ac43",
        "title": "简吴季谦坚他日柴桑之约时季谦有潭帅之命二首  其二",
        "author": "岳珂",
        "content": "君今西上我东驰，一醉相从又几时。\n星变十年占轸野，风寒两地说江湄。\n忧时有虑虑须早，了事欲归归未迟。\n年齿官班略相似，伴閒频记乐天诗。",
        "dynasty": "宋",
        "collection_info": null
    },
    {
        "uuid": "c5bd089176931c2ca7bc11b6a0576bfb",
        "title": "五月九日登舟闻迓卒鼓角发严",
        "author": "岳珂",
        "content": "古郡裁仪自太平，百艘初奏夜严声。\n渔挝鼓史催三奏，龙角单于动五更。\n岸柳青烟留帐饮，堤莲红焰耿纱明。\n津亭独坐逌然笑，不似池蛙两部鸣。",
        "dynasty": "宋",
        "collection_info": null
    },
    {
        "uuid": "059c84a5f35acf530d5cb25804bc434c",
        "title": "将发琵琶亭",
        "author": "岳珂",
        "content": "前岁西泝鄂，今岁东入吴。\n同一琵琶亭，行客各异涂。\n当时白傅恨，陈迹久榛芜。\n岂特无遗音，榛芜今亦无。\n突兀眼前屋，丹垩涂{木咨/木}栌。\n废兴曾几时，传舍同蘧庐。\n已见两折柳，于此饯老夫。\n昔持使者节，今发追锋车。\n我则齐出处，世自分荣枯。\n而况天地间，万变同须臾。\n我观商妇者，琐琐岂足书。\n琵琶本常技，何地无此徒。\n夫贩浮梁茶，妇即空舟居。\n长吏湿青衫，礼法毋乃疎。\n乐天子牟心，一念存江湖。\n讵关虾蟆陵，维以怀故都。\n譬之泽畔吟，此语非寓欤。\n盖尝考遗集，一事曾同符。\n闻歌鹦鹉洲，寻声得幼姝。\n倚樯泣明月，清泪垂真珠。\n夫君当此时，正属典午初。\n不应奇谤后，无復思廉隅。\n六义有比兴，观洧传洵盱。\n託物皆一理，实事那相须。\n人情伏与妬，所值分贤愚。\n低眉终不说，正耻悻悻俱。\n初意祇如此，胶柱何足拘。\n子折武昌柳，予宅浔阳庐。\n二诗端可识，一笑聊洗诬。\n明朝重回首，挝鼓催征舻。",
        "dynasty": "宋",
        "collection_info": null
    },
    {
        "uuid": "fa7eaac86c5e3739f2ea9794ec4b171f",
        "title": "舟过庾楼",
        "author": "岳珂",
        "content": "得名元自庾西阳，秋夜何关旧踞床。\n坐上参差雉横堞，槛前来往燕归樯。\n骚人雪月撩新句，游子风云忆故乡。\n何日君恩粗能报，苔矶从此濯沧浪。",
        "dynasty": "宋",
        "collection_info": null
    },
    {
        "uuid": "464767440d68f195a0494619eecfdc06",
        "title": "白水浦怀王建宁",
        "author": "岳珂",
        "content": "南朝旧见王忠武，此地曾屯千万兵。\n十里荒蹊秋兔健，千年陈迹暮鸿征。\n无衣空缊包胥志，遗帼终留诸葛名。\n落日英雄满襟泪，凤凰倚徙正孤城。",
        "dynasty": "宋",
        "collection_info": null
    },
    {
        "uuid": "e197b8f9a7cad789e02e393fe12074f4",
        "title": "排湾遇风对岸即彭泽旧县二首  其一",
        "author": "岳珂",
        "content": "隠约山藏雾，砰渹地起雷。\n黑风吹海立，白雨过江来。\n齐乐正应尔，沛儿安在哉。\n雄雌谁与辨，试上楚王台。",
        "dynasty": "宋",
        "collection_info": null
    },
    {
        "uuid": "133209c2c0cd7d38d22e71ce72867d2e",
        "title": "排湾遇风对岸即彭泽旧县二首  其二",
        "author": "岳珂",
        "content": "岸上芦摇首，门前柳折腰。\n千年已陈迹，四海又惊飈。\n宿翳何当浄，高风幸未遥。\n柴桑那可见，身世且漂摇。",
        "dynasty": "宋",
        "collection_info": null
    },
    {
        "uuid": "8abd02eb459d486083b98935fe858b26",
        "title": "发排湾过小孤彭郎祠下遂宿马当",
        "author": "岳珂",
        "content": "山小孤，矶彭郎，中纳百谷吞三江。\n江流澎湃不可当，势比折木倾银潢。\n渴龙一支走马当，宛然天骥初腾骧，回缰矗立江中央。\n西从岷峨暨睢漳，南派五湖通三湘。\n后先奔走争回翔，前驱怒气轩且昂，倏然过此意消洋。\n俨然天子朝明堂，坐受万国来氐羌。\n五瑞咸辑珪与璋，拜舞轩陛心俱降。\n我闻干坤融结盘古开混茫，流峙异势分舆方。\n巍巍神禹治水平怀襄，底乂一意先荆扬。\n此山绿字元弗详，脱略丘垤登毫芒。\n后人考古徒缣缃，未覩此石天经地纪之维纲。\n君不见古马当，今马当，记牒虽漏处有常。\n上焉柱天植极扶三光，下焉立地作镇安八荒。\n磅礴杳霭排穹苍，削平澒洞压鸿厖。\n万荧棋布高盖张，百灵臣伏绝影藏。\n坐使四海顺流中古无滥觞，噫哦伟特那可量。\n我欲用世取所长，便当提作朱亥神椎椎獝狂。\n北绝大漠枭名王。\n何空更度金浮梁，一拯垫溺跻康庄。\n连山迭阜化囷仓，尽饱万姓饥火肠。\n持此报上歌如冈，徧开寿域同畛疆。\n自今永永三十六万岁，淳古比九皇。\n山岧岧兮江汤汤。",
        "dynasty": "宋",
        "collection_info": null
    },
    {
        "uuid": "33b667b858ca6ea1c0e6f159db3adbd2",
        "title": "过雁汊",
        "author": "岳珂",
        "content": "骈集千艘岸，喧挐百吏声。\n黄旗优仕贾，白夺困商程。\n吴楚方忧蹙，研桑谩计赢。\n坐观还一笑，关市古无征。",
        "dynasty": "宋",
        "collection_info": null
    },
    {
        "uuid": "bd1900e197ed9f30c178c36c34fa3b51",
        "title": "便风经雁汊宿荻港是日舟行四百里三首  其一",
        "author": "岳珂",
        "content": "近岸千帆阅，雄襟一昔舒。\n云程排沸浪，风御翼澄虚。\n块历过都马，波翻纵壑鱼。\n经旬嘆淹滞，此理盍乘除。",
        "dynasty": "宋",
        "collection_info": null
    },
    {
        "uuid": "38c6ca2b1c6955e5914e35394b860f09",
        "title": "便风经雁汊宿荻港是日舟行四百里三首  其二",
        "author": "岳珂",
        "content": "羊角抟扶日，鸿毛迅顺时。\n天心应有为，吾道復何疑。\n岸燎开戎捷，矶神助好词。\n倚樯聊一笑，且试楚襟披。",
        "dynasty": "宋",
        "collection_info": null
    },
    {
        "uuid": "acf8d223a6ce100578efc434ed059aa7",
        "title": "便风经雁汊宿荻港是日舟行四百里三首  其三",
        "author": "岳珂",
        "content": "瞬息四百里，经行三十年。\n此时真缩地，当日信梯天。\n岸过人回首，山浮浪驾肩。\n望尘何足羡，御寇正泠然。",
        "dynasty": "宋",
        "collection_info": null
    },
    {
        "uuid": "bde204ed273092ab1d8bbfea79121a91",
        "title": "入芜湖港过吉祥寺",
        "author": "岳珂",
        "content": "昔时曾访后山松，天道那令霸业穷。\n夹岸人观新太守，拥门僧认旧诗翁。\n隠矶漫指六朝事，鲁港尝淹五宿风。\n从此片帆湖际去，只应日在瑞云东。",
        "dynasty": "宋",
        "collection_info": null
    },
    {
        "uuid": "1d86fbf32aa7af319faa1cd4c26c8aa4",
        "title": "黄池",
        "author": "岳珂",
        "content": "易取日中市，陶居天下衝。\n南琛下瓯粤，西旅辑巴庸。\n四顾断登垄，万家塿聚蜂。\n寝丘端不类，何以洿吾封。",
        "dynasty": "宋",
        "collection_info": null
    },
    {
        "uuid": "12d57887b96f2c64a50de439e76dd8ba",
        "title": "晓过固城湖",
        "author": "岳珂",
        "content": "放船快度固城湖，十幅轻帆日未晡。\n东望金陵千嶂远，南浮银坝万舻趋。\n歌声随地参吴楚，沮泽经春畏稗蒲。\n却认棠矶寻钓艇，只怜无影浸康庐。",
        "dynasty": "宋",
        "collection_info": null
    },
    {
        "uuid": "34ccec8b33a09a010293282a3046d5c8",
        "title": "银堰",
        "author": "岳珂",
        "content": "旧说金为土，今闻银灌城。\n古人真作事，后世祇虚名。\n筹策虽曾立，厫仓竟未成。\n道旁谁筑室，吾欲诵坻京。",
        "dynasty": "宋",
        "collection_info": null
    },
    {
        "uuid": "5f59dadc1cf18a55e8e763eb60590ac3",
        "title": "久不雨裏河舟不可行戚桥平氏小舫在东坝予介绍假之以行",
        "author": "岳珂",
        "content": "裏河累月雨不时，河流一綫田拆龟。\n冯河无地访一苇，有舫舣岸知为谁。\n尺笺扣问真漫与，白头虽新还亟许。\n从来遇合无古今，中流一壶真千金。",
        "dynasty": "宋",
        "collection_info": null
    },
    {
        "uuid": "b7631885eeabb3a8e4adb7d81e05c904",
        "title": "夏旱三首  其一",
        "author": "岳珂",
        "content": "去年旱势已殊常，今岁农家更可伤。\n支港鲋臣空涸辙，大田龟兆未移秧。\n祇今已是眼滴血，此后应无肉补疮。\n虮虱小臣惟痛哭，第凭宗社叫苍苍。",
        "dynasty": "宋",
        "collection_info": null
    },
    {
        "uuid": "39cda6cc29e3f15c1eed090adc9a6994",
        "title": "夏旱三首  其二",
        "author": "岳珂",
        "content": "宣昇接境古高圩，多稼连云号上腴。\n水毁木饥犹解有，刀耕火耨故应无。\n瓠肥何计今糠覈，草窃空忧古苇苻。\n昨夜浓云望东北，祇应雨脚在三吴。",
        "dynasty": "宋",
        "collection_info": null
    },
    {
        "uuid": "21eb0984420174584eaf3360a2f58d6f",
        "title": "夏旱三首  其三",
        "author": "岳珂",
        "content": "问津六辅到长安，满目疲羸不忍观。\n耕耨又孤今岁饱，盖藏尤比去年难。\n绮罗有目须令见，铁石为心方自宽。\n欲借玉阶空怅望，救民无术愧空餐。",
        "dynasty": "宋",
        "collection_info": null
    },
    {
        "uuid": "5bf0e39caf71a7d0a6cf155df7c01f3d",
        "title": "东坝以裏沿岸人家皆对门植苇于小屿不晓其旨漫成四绝  其一",
        "author": "岳珂",
        "content": "岸傍几曲住人家，浅屿排门种荻花。\n纵使秋声常索索，断无司马听琵琶。",
        "dynasty": "宋",
        "collection_info": null
    },
    {
        "uuid": "b5bd595e8c9c44fb3017b9a1ff3ffbd0",
        "title": "东坝以裏沿岸人家皆对门植苇于小屿不晓其旨漫成四绝  其二",
        "author": "岳珂",
        "content": "万里江滨长野芦，西风元不费工夫。\n两京荠菜论斤卖，耳目由来喜所无。",
        "dynasty": "宋",
        "collection_info": null
    },
    {
        "uuid": "4664ebed6671f41cb2c3319464ebf3fd",
        "title": "东坝以裏沿岸人家皆对门植苇于小屿不晓其旨漫成四绝  其三",
        "author": "岳珂",
        "content": "北都旧产无淇竹，见说园池芦苇多。\n涨绿不妨夜来雨，更须别浦听鸣荷。",
        "dynasty": "宋",
        "collection_info": null
    },
    {
        "uuid": "c0c08a913282086fc7f5ba6719a6fd63",
        "title": "东坝以裏沿岸人家皆对门植苇于小屿不晓其旨漫成四绝  其四",
        "author": "岳珂",
        "content": "曲江西畔锁离宫，细柳新蒲日日风。\n想见千门映春绿，君王未见碧成丛。",
        "dynasty": "宋",
        "collection_info": null
    },
    {
        "uuid": "2196f55f5c76276c95da0f04f372c942",
        "title": "三塔渰圩下二首  其一",
        "author": "岳珂",
        "content": "暑风空战荻萧萧，尽日舟行淖没腰。\n曾见决堤忧螘漏，未闻涸辙纵鳅跳。\n成渠致利今无郑，具备先时古有尧。\n安得圩图比安上，忧时如侠奏清朝。",
        "dynasty": "宋",
        "collection_info": null
    },
    {
        "uuid": "f0a8294f9cdf69cb9ea1caf3fec96b3e",
        "title": "三塔渰圩下二首  其二",
        "author": "岳珂",
        "content": "深不堪桴浅不浮，百艘鳞戢贾胡留。\n如泥乘橇禹行水，以力婴天奡荡舟。\n生息便疑吹野马，陂陀正恐见渊虬。\n君行迟速何须问，且为斯民耻内沟。",
        "dynasty": "宋",
        "collection_info": null
    },
    {
        "uuid": "6c70f52ce1fd82e836ab78ada7fe4d55",
        "title": "三塔寺寒光亭张于湖书词寺柱吴毅夫命名后轩二首  其一",
        "author": "岳珂",
        "content": "竹裏逢僧院，残碑不记年。\n雁题三崒堵，龙化两魁躔。\n宝正号应纪，元丰墨尚鲜。\n寒光定何似，谁放五湖船。",
        "dynasty": "宋",
        "collection_info": null
    },
    {
        "uuid": "97204e170b790cfa6aa84626778239ee",
        "title": "三塔寺寒光亭张于湖书词寺柱吴毅夫命名后轩二首  其二",
        "author": "岳珂",
        "content": "云烟千嶂远，风月四时新。\n笠泽昔鲁望，镜明今季真。\n何时脱尘绊，来此寄垂纶。\n一艇苇间宿，寒光长是邻。",
        "dynasty": "宋",
        "collection_info": null
    },
    {
        "uuid": "740b209a3c8d107f7606226323117c0a",
        "title": "渰中水浅舆从下水肩舟二首  其一",
        "author": "岳珂",
        "content": "扬尘惊浅濑，平陆比通津。\n绝膑正扛鼎，化身如转轮。\n未舆讥代畜，不狩媿悬鹑。\n谁借商岩手，一篙烟水春。",
        "dynasty": "宋",
        "collection_info": null
    },
    {
        "uuid": "696131e6b548eb27b11350e53ffb6869",
        "title": "渰中水浅舆从下水肩舟二首  其二",
        "author": "岳珂",
        "content": "水面平如砥，湖心浅不波。\n驾肩同作楫，袖手莫谈河。\n不见成桥鹊，空传度碛驼。\n劳生正应尔，空愧白鸥莎。",
        "dynasty": "宋",
        "collection_info": null
    },
    {
        "uuid": "ac3713acab7dc135e846dc43195cb46b",
        "title": "嘉定丁卯余守槜李召还郡人见饯于三塔湾偶至此寺因名有感",
        "author": "岳珂",
        "content": "往年曾佩双湖组，古剎犹题三塔湾。\n堕雁重寻湖浩渺，断虹浑记水回环。\n两州隔涉名无改，二纪栖迟老復还。\n病衲虽无分别想，经行莫作少年看。",
        "dynasty": "宋",
        "collection_info": null
    },
    {
        "uuid": "1ad4bcce3428171b98ad29deda49f0dd",
        "title": "去岁五月二十八日发雪锦亭以六月旦谒富池而行是夜始望见庐山今岁以此日正在湖渰中念岁月之倏忽惊道途之劳勚回首感叹二首  其一",
        "author": "岳珂",
        "content": "雪锦亭前夕照红，兴唐寺下晓闻钟。\n伤心楚水又经岁，回首吴云知几重。\n万里同盟祇鸥鹭，三江啸浪忆鱼龙。\n如今且对湖光裏，八九重开梦泽胸。",
        "dynasty": "宋",
        "collection_info": null
    },
    {
        "uuid": "eb161f2ce53349f5fe725267a7023f52",
        "title": "去岁五月二十八日发雪锦亭以六月旦谒富池而行是夜始望见庐山今岁以此日正在湖渰中念岁月之倏忽惊道途之劳勚回首感叹二首  其二",
        "author": "岳珂",
        "content": "去年今日富池头，浩荡风烟卷雪楼。\n湖海百年双鬓老，荆扬两地一萍浮。\n河斜左界流清夜，云密西郊望有秋。\n通塞随时何必问，明朝又放溧阳舟。",
        "dynasty": "宋",
        "collection_info": null
    },
    {
        "uuid": "283e04f7f23ed18e889d7932dcf86323",
        "title": "火云",
        "author": "岳珂",
        "content": "清晨洗月露，云色已如血。\n惟忧农亩枯，敢嘆征途热。\n濒湖十万户，旦旦望霓切。\n龙骨夹岸鸣，尽暮不暇歇。\n祇今牛犁地，已作龟兆裂。\n平湖三十里，泱漭几尽竭。\n矧此一綫渠，而不比涸辙。\n天阍高莫叫，岁事渐无说。\n如予方怀章，何以救余孑。\n回首望尧云，凭风哀涕雪。",
        "dynasty": "宋",
        "collection_info": null
    },
    {
        "uuid": "b72c617af248e5981a328991886641a1",
        "title": "病虎行",
        "author": "岳珂",
        "content": "长风吹谷白日暗，旷野人稀云黯澹。\n狐狸啸舞豺狼嘷，病虎妥尾行蓬蒿。\n天寒泉冻山骨高，皮枯髀痒霜爪搔。\n纷纷晴雪爮落毛，垂头帖耳身腥臊。\n羣鸦槎牙噪古木，燐火半青新鬼哭。\n走麕过前不能逐，目视眈眈蹲朴𣙙。\n毛风血雨天地肃，何日跳踉看食肉。\n天生万物有盛时，当年一啸天助威。\n坐看云起行引儿，当涂宁復论老罴。\n一朝老去守岩窦，落叶满山冰雪后。\n壮心空在筋力疲，寂寞长饥眠白昼。\n古来豪杰多沈沦，不用为鼠皆若人。\n范雎折胁西入秦，内史长嘆田甲嗔。\n可怜百兽为披靡，转顾不如圈中豕。\n男儿奋跲亦渠似，肯復虚为倚崖死。\n君不见南山白额曾报恩，墙头金枕投何人。",
        "dynasty": "宋",
        "collection_info": null
    },
    {
        "uuid": "f63eac067bb39fbe2fd596b3053b78e7",
        "title": "浩歌行",
        "author": "岳珂",
        "content": "浩然一气古到今，古人无愧惟此心。\n青天为幕地为席，醉裏聊作乌乌吟。\n君不见人生所重独名谥，一代简书耀青史。\n当时命名偶然耳，跖圣丘愚果谁是。\n又不见人生所愿在贵豪，汾阳钟鼎颜箪瓢。\n祇今等是一堆土，宁识生前时所遭。\n或言惟势可凌物，旦作参军暮苍鹘。\n富方炼炭贫牛衣，上下升沈总飘忽。\n又言有才堪动人，文章不过纸上尘。\n卿云復生鲍谢作，我亦不识知谁真。\n书函阖开古所患，万札千缄漫堆案。\n当年京洛驿走尘，未见远官救刘晏。\n人情炎凉今所同，鞠𦜕却篲寿乃公。\n小儿坐睡触屏风，亦復谄语无所容。\n回思一拙胜百巧，囊粟侏儒先亦饱。\n纔从埽轨学𢾅门，边上锄犁不相保。\n又思三窟寄一身，东来入淛南入闽。\n已惭下车冯妇笑，又恐顾影痴儿嗔。\n一壶一锸醒復醉，便作刘伶藉糟计。\n易园蓊蔚棠湖清，席上老兵未渠异。\n一花一柳春復秋，更效凝式东西游。\n池荷渐衰枣红近，恤纬那免孤嫠忧。\n噫嚱人生万事大似茧抽缕，百绪千端无物不如许。\n归欤一曲浩浩歌，尧舜揖逊汤武兴干戈。\n从来剑佩常相磨，天地万物如予何。\n渊明嗜酒称第一，不知寄傲义熙除酒更何术。\n雍端但爱栗与梨，借使无此未应对酒成白痴。\n乐天仅识庐山奇，肯信琴书泉石不堪引妻儿。\n青山独往苦不早，自是金谷白首同归有何好。\n浩歌对山开酒罇，看到月堕黄金盆。\n往来正尔劳季布，贤佞岂必关王尊。\n胸中浩浩顾所存，贯珠击节何足论。\n我不能苦身刻骨为名抵死求媚妩，又不能南柯北牖指梦所历为喜怒。\n权势文章共生死，谀书呓语相推许。\n为身择地已为累，随戏逢场亦何补。\n凛然浩气天地间，眇视万古同人寰。\n沧溟易狭杯芥宽，北斗柄烂银河干。\n浩歌正尔吐天籁，风月笙竽均一噫。\n来者浩浩不可期，指此无愧惟心知。\n青山白云随所之，浩歌更赋归来兮。",
        "dynasty": "宋",
        "collection_info": null
    },
    {
        "uuid": "a16f3e9a92756ac64d3db2f3049d3aa6",
        "title": "玉唾壶",
        "author": "岳珂",
        "content": "古来玉唾壶，歌罢壶为缺。\n忧时一片心，常惜志士烈。\n鸊鹈莹出昆吾刀，截肪温润如切膏。\n悲歌声动行云高，何爱一阕称世豪。\n马生冀州北，未省能伏枥。\n骨拳鬃秃刓四蹄，凤膺赭汗人不知。\n夕阳芳草顾影嘶，犹忆振鬣天山西。\n可怜岁华暮，万里瑶池路。\n盐车辘辘踰太行，夜然枯草昼服箱。\n上天振策无王良，徒有此志今未忘。\n荆山韫明月，良工斲不彻。\n抱璞昔三刖，曾泣卞和血。\n既斲復毁不可磨，尊前对酒听浩歌。\n唾壶虽缺璞更多，骐骥不生奈老何。",
        "dynasty": "宋",
        "collection_info": null
    },
    {
        "uuid": "fe7a65cb1560c2230424c980369d0694",
        "title": "中桥二首  其一",
        "author": "岳珂",
        "content": "过了平湖又小溪，却从芜径访多歧。\n如何江上乘风鹢，化作泥中曳尾龟。\n谁遣旌旟行沮洳，定知鼓吹宅涟漪。\n中桥咫尺末由到，且作吴儿玩水嬉。",
        "dynasty": "宋",
        "collection_info": null
    },
    {
        "uuid": "7a5e67b86d6e76d3bb3773a5dc6071fc",
        "title": "中桥二首  其二",
        "author": "岳珂",
        "content": "泽国何村不着桥，中桥跬步即云霄。\n青帘望市雷鸣腹，黄帽推船水没腰。\n六月彤云摇旱火，一潮清浪捲晴飈。\n平生未惯舟行陆，铁石心肠也合消。",
        "dynasty": "宋",
        "collection_info": null
    },
    {
        "uuid": "18762bb1c5e6a1fc65a00194229bc770",
        "title": "泥行终日至晡始抵中桥六绝  其一",
        "author": "岳珂",
        "content": "终日泥行足半胝，中桥望见已多时。\n一篙不得风漪力，早被青帘圣得知。",
        "dynasty": "宋",
        "collection_info": null
    },
    {
        "uuid": "e23187b0c4d69bc4ae636fdba7199a09",
        "title": "泥行终日至晡始抵中桥六绝  其二",
        "author": "岳珂",
        "content": "平川烟草碧如烟，曲摺琉璃翡翠田。\n一水分明度舟檝，如何平陆却推船。",
        "dynasty": "宋",
        "collection_info": null
    },
    {
        "uuid": "0755e22654082b522d90d731b84b54da",
        "title": "泥行终日至晡始抵中桥六绝  其三",
        "author": "岳珂",
        "content": "农家未补眼前疮，却种湖田作旱粮。\n别浦谁家夜鸣艣，践残一半不成秧。",
        "dynasty": "宋",
        "collection_info": null
    },
    {
        "uuid": "0cbfa5d79b3fa14e75255c3022b401d5",
        "title": "泥行终日至晡始抵中桥六绝  其四",
        "author": "岳珂",
        "content": "两岸黄苗半跬深，媷余短髮更伤心。\n莫疑一点无生意，尽是田家眼内针。",
        "dynasty": "宋",
        "collection_info": null
    },
    {
        "uuid": "4f39a6babd71a63133ab933e5b4052c9",
        "title": "泥行终日至晡始抵中桥六绝  其五",
        "author": "岳珂",
        "content": "历尽清湾日已晡，断虹吹浪过平湖。\n儿痴不识中桥影，问道前山有雨无。",
        "dynasty": "宋",
        "collection_info": null
    },
    {
        "uuid": "f95935c1f0908052a0ce3779edcc16eb",
        "title": "泥行终日至晡始抵中桥六绝  其六",
        "author": "岳珂",
        "content": "到得中桥一径斜，岸傍沽酒两三家。\n长年醉卧桑阴下，鼓吹犹烦两岸蛙。",
        "dynasty": "宋",
        "collection_info": null
    },
    {
        "uuid": "b427f2de8a3c5ddc428c80b697ec5936",
        "title": "夜宿桥岸",
        "author": "岳珂",
        "content": "袅缆宿前湾，平芜泱漭间。\n舫移星在户，岸迥斗藏山。\n浅濑不胜揭，浮生何日閒。\n夜深闻过艣，知自溧阳还。",
        "dynasty": "宋",
        "collection_info": null
    },
    {
        "uuid": "a87a6f59aba526b361fc0dfe4a2c849c",
        "title": "问道宜兴二首  其一",
        "author": "岳珂",
        "content": "买田阳羡说东坡，想见溪山胜槩多。\n曾是中营夸绣帽，尚传遗庙锁雕戈。\n斩蛟义槩人犹记，化蝠仙踪事易讹。\n我欲问津先访古，古灵题蹟试摩挲。",
        "dynasty": "宋",
        "collection_info": null
    },
    {
        "uuid": "fb139653a1985679f9f7c05adca308f8",
        "title": "问道宜兴二首  其二",
        "author": "岳珂",
        "content": "粹仪夹绽盛花钿，人说先朝祀玉仙。\n罨画有溪春不老，炼丹无竈古空传。\n乞灵剩拟羞苹藻，养性何劳学汞铅。\n书閤苍龙应不远，为君重写白云篇。",
        "dynasty": "宋",
        "collection_info": null
    },
    {
        "uuid": "0fe3c4e0557ec2dcbf0cc612ff5287c6",
        "title": "过谢䃮渰",
        "author": "岳珂",
        "content": "蒹葭曼衍浪萦回，波面虽平路不开。\n沟渎行舟休剡木，坳堂浮芥欲胶杯。\n人如鳬雁俱游耳，江有鱼龙安在哉。\n但说渰名吾亦畏，辅渠有路莫重来。",
        "dynasty": "宋",
        "collection_info": null
    },
    {
        "uuid": "07cfbb6af66f9f616548b66ce834ed19",
        "title": "遇顺风",
        "author": "岳珂",
        "content": "身世漂摇似转蓬，历湖经渰任西东。\n凌波小试桧松楫，宿露饱亲葭苇丛。\n两岸居然惊脱兔，一帆从此迅冥鸿。\n到头天意君须会，吾道区区端未穷。",
        "dynasty": "宋",
        "collection_info": null
    },
    {
        "uuid": "4328c31cfd1ba4f13aebc9a7a022efe7",
        "title": "杨梅",
        "author": "岳珂",
        "content": "渰历三家市，梅垂万颗酸。\n烽池看火树，嵝室试金丹。\n风露盈篮重，冰霜透齿寒。\n它杨应不类，留与子云看。",
        "dynasty": "宋",
        "collection_info": null
    },
    {
        "uuid": "9fac757ad366e06f02db0697cbd4cee2",
        "title": "六月二日乙丑滥溪大雷雨",
        "author": "岳珂",
        "content": "人言夏月雨甲子，赤地千里真旱祥。\n今年六月天久亢，平畴龟坼田禾秧。\n农夫恸哭眼滴血，郡邑奔走焚巫尪。\n油云勃兴杳无际，涸辙渴想惟西江。\n谁能逆计休与咎，且愿炎热浇清凉。\n凌晨望霓到日暮，屯膏虽施了未光。\n万夫喁诉百浍竭，风伯一埽还穹苍。\n那知天意极仁爱，为民之虑尤周详。\n摇光一夕动北斗，浓霾五夜迷东望。\n赫曦再见耀亭午，童谣忽忆歌商羊。\n快哉雄风起苹末，玉女嚂笑叫阿香。\n尽倾天瓢洒甘露，五丁仗剑分银潢。\n桑麻油油粟旆旆，稻苗鬰鬰溪汤汤。\n葭芦起舞岸柳揖，农家欣喜几欲狂。\n向来羣心已误见，俱谓时数无金穰。\n讵知瞬息变呼吸，顿使空廪还千箱。\n彼管窥天蠡测海，妄以时日肆度量。\n亦復委曲致避就，聊徇世俗拘阴阳。\n天于万物乃如此，大造生意何可忘。\n嗟乎得陇仍望蜀，更乞一剪田中蝗。",
        "dynasty": "宋",
        "collection_info": null
    },
    {
        "uuid": "e2e2bec832179cc8005f9a4c418cdf81",
        "title": "道中思庐山",
        "author": "岳珂",
        "content": "庐山三百里，巨浸压宫亭。\n势接九江汇，峰连万古青。\n渊源开道术，哤幻杂仙灵。\n厚地蟠奇秀，雄标动杳冥。\n浓岚晨历历，流水夜泠泠。\n雪拥琼瑶障，花繁锦绣屏。\n吾居尝静对，亲处异空聆。\n瀑布手自酌，斜川身所经。\n龙渊敲短策，鸟道绝危陉。\n正派尊涵泳，高山有典型。\n揭来三涉径，知阅几周星。\n白傅松犹在，陶潜菊未零。\n坚高思并辙，今古共忘形。\n便拟安圭窦，终期老涧垧。\n忽严大君诏，言驾小侯軿。\n一别门垂柳，重观阶换蓂。\n出山羞小草，浮海又流萍。\n颇觉登山屐，翻成泛宅舲。\n回头看豹雾，望眼隔鸾汀。\n纵抱知还志，何时振倦翎。",
        "dynasty": "宋",
        "collection_info": null
    },
    {
        "uuid": "71c8a6f0b3970b427abd2b501959644d",
        "title": "寄江州赵倅季茂二首时过溧阳舟中正遇顺风张帆  其一",
        "author": "岳珂",
        "content": "扁舟初下投金濑，忽忆湓江赵治中。\n才气当年凡事别，诗盟近日与谁同。\n何当解印乘归兴，想见随桥亦顺风。\n茶竈笔床淡生活，一帆先借老龟蒙。",
        "dynasty": "宋",
        "collection_info": null
    },
    {
        "uuid": "709d87dd40be9e706e93e9c4319e7bc0",
        "title": "寄江州赵倅季茂二首时过溧阳舟中正遇顺风张帆  其二",
        "author": "岳珂",
        "content": "庾公楼上凭栏时，一片归云费梦思。\n乡国情怀应念我，江山风月定分谁。\n青衫休为墓陵湿，紫气先寻牛渚期。\n好是初秋藕花候，蛾眉尊酒正相宜。",
        "dynasty": "宋",
        "collection_info": null
    },
    {
        "uuid": "1c70a1b52180491232663c21711cb498",
        "title": "寄胡教授二首  其一",
        "author": "岳珂",
        "content": "西风送我溧阳溪，终日篷窗祇有诗。\n黄篾未妨床着笔，青緺不管鬓成丝。\n雁随去讯劳君问，鸥忆同盟尚我随。\n想见归舟不多日，一樽牛渚访秋期。",
        "dynasty": "宋",
        "collection_info": null
    },
    {
        "uuid": "77143d09c3f2bec3a7704a94ceaebf64",
        "title": "寄胡教授二首  其二",
        "author": "岳珂",
        "content": "浔阳江上无毡客，别后音书杳未通。\n蕉鹿定应隣左计，莼鲈端是待西风。\n谩怀离思人犹远，欲寓吟情句未工。\n朝列鹓鸿问消息，一笺莫靳寄诗筩。",
        "dynasty": "宋",
        "collection_info": null
    },
    {
        "uuid": "b3be073de61470a99977ece95f3cb2b4",
        "title": "寄高建宁尚书二首  其一",
        "author": "岳珂",
        "content": "鹤书几到阖庐城，见说君王忆姓名。\n衡岳云开传谏草，考亭月冷见文盟。\n不从金马登丞辅，却托铜菟烦客卿。\n天意未应无定据，管教吾道致升平。",
        "dynasty": "宋",
        "collection_info": null
    },
    {
        "uuid": "390e11f9703d1fca601634ee0febb2ff",
        "title": "寄高建宁尚书二首  其二",
        "author": "岳珂",
        "content": "已分耕畦老一犁，天风吹梦入枯溪。\n谁怜北垞骑牛背，又踏东华放马蹄。\n槐绿不妨穿禁漏，枣红便觉动边鼙。\n归途愿请平戎策，政恐曹装趁诏泥。",
        "dynasty": "宋",
        "collection_info": null
    },
    {
        "uuid": "51fd7d8f75b272eb4ebc3b8410a59360",
        "title": "天申万寿宫",
        "author": "岳珂",
        "content": "湖㳇溪边春草青，张公洞下泉泠泠。\n两行松桧列旌纛，中有金堂开福庭。\n壮哉神力出杳冥，楼观矗立排岩扃。\n焜煌金碧俨相照，刻石犹纪唐朝铭。\n中兴天子授舜禅，寿宫晨候祠官星。\n紫衣敕使易霞袂，白茅羽士迎云軿。\n颇闻当日动干象，二十八宿摇天经。\n奎鈎写题月兔泣，昭回云汉争晶荧。\n至今荣光犹炳耀，百尔呵护烦山灵。\n玉仙纻像罗珓卜，昭应奎宝模牌形。\n朅来正值天六月，栢城将泫秋露零。\n芝舆望幸已绝觊，蒿悽触感徒靡宁。\n岫云无心出而雨，谷风振响流为霆。\n石堪砺齿定何似，流欲洗耳将谁听。\n嗟哉行役久劳勚，如鸟知倦纔振翎。\n烧香台边聊倚策，炼丹竈上方绝陉。\n由下瞻仰始知悔，扶力已竭那可停。\n众皆徇目且徇耳，我谓独往非独醒。\n从初秘祝本何益，中休端自明德馨。\n周家克敬绵万亿，自今叶叶皆尧龄。",
        "dynasty": "宋",
        "collection_info": null
    },
    {
        "uuid": "82047de324b0dd2fc5734a18bd825432",
        "title": "张公洞二首  其一",
        "author": "岳珂",
        "content": "祚纪千龄运，名标二代仙。\n鹊鸣应徙地，蝠化已先天。\n风洞疑无底，丹炉信有缘。\n祇应岩下弈，为我一跫然。",
        "dynasty": "宋",
        "collection_info": null
    },
    {
        "uuid": "21dbcccbd5360bfcba26e27d2e68c411",
        "title": "张公洞二首  其二",
        "author": "岳珂",
        "content": "馿迹惊初践，鹰盘若有灵。\n石桥通便户，金钥锁朱庭。\n滴乳看成像，登台仍刻铭。\n更怜国山字，真欲比云亭。",
        "dynasty": "宋",
        "collection_info": null
    },
    {
        "uuid": "18024052b2c4d6c0c8f2e9cfdd96fc9e",
        "title": "晨日湖㳇至青口有数老父携筐筥拜道旁问之则山居之民绍定中尝以摘山为香兰寨兵所扰予时将指淮东为直之适见驺从闻予之姓曰是姓稀必吾官也以新茗为贽予笑遣去遮道不已因感其意却而谢之有赋",
        "author": "岳珂",
        "content": "路傍迎拜正纷纷，尚忆锄山话事因。\n老去可怜心尚在，姓稀犹是耳曾闻。\n驿追少日传行客，犬吠多年绝过军。\n惭媿一钱无以称，殷勤寄语若耶云。",
        "dynasty": "宋",
        "collection_info": null
    },
    {
        "uuid": "1d89f9da3adadb1aa5d402374204f6e6",
        "title": "过啄木岭暑暍憩道傍移时始行三首  其一",
        "author": "岳珂",
        "content": "啄木侵云起，流金正日中。\n涧深犹断港，山崦略无风。\n自是人来去，何关暑藴隆。\n羲皇正高卧，多媿北窗翁。",
        "dynasty": "宋",
        "collection_info": null
    },
    {
        "uuid": "a9267d09ec8b20f037d9221becfb3c8a",
        "title": "过啄木岭暑暍憩道傍移时始行三首  其二",
        "author": "岳珂",
        "content": "凭轼汗如雨，低檐气若炊。\n垂头疑大病，驻足便多时。\n舆隶争阴樾，家人荐药糜。\n吾生党行道，暑暍亦奚为。",
        "dynasty": "宋",
        "collection_info": null
    },
    {
        "uuid": "ac6d5ee8cff9b528014c34720e476b7e",
        "title": "过啄木岭暑暍憩道傍移时始行三首  其三",
        "author": "岳珂",
        "content": "鸟道度崄绝，禽名通古今。\n筑亭聊驻马，息木未成阴。\n路峻天应近，崖幽雾更深。\n畏途犹避热，坐有蹑云心。",
        "dynasty": "宋",
        "collection_info": null
    },
    {
        "uuid": "0b31fd6ac40c547c228352940a63073f",
        "title": "望北关门",
        "author": "岳珂",
        "content": "万里云开瑞日明，雕甍遥接九重城。\n觚连丹凤红云绕，关度青牛紫气迎。\n新第千门俱改观，旧溪二纪漫关情。\n今宵且向桥头宿，又听冬冬打六更。",
        "dynasty": "宋",
        "collection_info": null
    },
    {
        "uuid": "8f9d50a9ac7b0034f38acf09529804f3",
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其一",
        "author": "岳珂",
        "content": "曲廊青琐午阴迟，一朶红云拥缉熙。\n便座询猷亲帝问，近珰承诏引朝仪。\n小臣曾是鹓鸿旧，夙幸还瞻龙凤姿。\n出殿陛郎惊漏下，两行帘日影参差。",
        "dynasty": "宋",
        "collection_info": null
    },
    {
        "uuid": "5d13a70b142e3c18f073f2dcb14eceb4",
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其二",
        "author": "岳珂",
        "content": "二纪身陪献纳班，今朝始得拜金銮。\n褭蹄范铸分天馥，鲛织开奁荐月团。\n奎壁近霑琅钮湿，斗牛直射宝光寒。\n糜捐虽有平生志，自觉君恩报称难。",
        "dynasty": "宋",
        "collection_info": null
    },
    {
        "uuid": "afdcf5ab071f5787fc5be96d5af2bce9",
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其三",
        "author": "岳珂",
        "content": "曾窥遗制辨中朝，更帖骁游八座貂。\n空有丹心酬雨露，讵应赤脚踏烟霄。\n人繇汲汲知尧舜，我岂区区事管萧。\n不是鸾台勤再诏，狂言何以发刍荛。",
        "dynasty": "宋",
        "collection_info": null
    },
    {
        "uuid": "98f22242bad5428ac15c3a6c9128a29b",
        "title": "六月二十一日内引赐对缉熙殿玉音宣问漏下数刻将退赐金币香茗有差既而御笔除长地官将旨八路復赐一札兼镇姑孰敬纪感遇以昭恩荣四首  其四",
        "author": "岳珂",
        "content": "单轺从此历湖阴，自愧便蕃圣泽深。\n赠策不烦秦士叹，埋轮聊见汉臣心。\n主忧未解诚知辱，民瘵犹思力不任。\n表语拳拳怀美报，用中聊以当虞箴。",
        "dynasty": "宋",
        "collection_info": null
    },
    {
        "uuid": "07ddd01340f366998087dc4cfbe5501a",
        "title": "中秋夜宿旌德观无月",
        "author": "岳珂",
        "content": "满看金盆涌碧流，西湖从古惬中秋。\n清班正自重闉隔，尘鞅难从近甸游。\n自是四并偏我靳，从知一笑岂人谋。\n望霓得月良非急，且愿西风送雨休。",
        "dynasty": "宋",
        "collection_info": null
    },
    {
        "uuid": "d8b36b16a04cd0c3ce2c0699de2512ae",
        "title": "水乐洞",
        "author": "岳珂",
        "content": "天下水乐洞，今归四姓家。\n台池閒日月，泉石痼烟霞。\n谁挈游人榼，还寻奉使楂。\n明朝重回首，清梦隔京华。",
        "dynasty": "宋",
        "collection_info": null
    },
    {
        "uuid": "ce888828a75f3e181577a5aec32ebd00",
        "title": "赵山二绝  其一",
        "author": "岳珂",
        "content": "驱车结束趁晨暾，水乐帘前共一尊。\n二十二年如掣电，软红依旧暗修门。",
        "dynasty": "宋",
        "collection_info": null
    },
    {
        "uuid": "ae375d468ecffa5bc9b6fc8bba3f6d6b",
        "title": "赵山二绝  其二",
        "author": "岳珂",
        "content": "江南閒杀老尚书，自是承平一事无。\n送客折腰书脱腕，试从驼巘看登涂。",
        "dynasty": "宋",
        "collection_info": null
    },
    {
        "uuid": "a529e56244c32cc65d9b1cd1ff2fc3ec",
        "title": "洞霄宫",
        "author": "岳珂",
        "content": "岧峣楼观锁新宫，十里清溪一径松。\n金榜奎章红日照，石崖仙影白云封。\n香残半掩凝尘榻，路转犹闻隔涧钟。\n四牡经行真不枉，玉渊初识洞霄龙。",
        "dynasty": "宋",
        "collection_info": null
    },
    {
        "uuid": "da853b5ec700a4ad1f8dffe2ca51513d",
        "title": "洞霄宫良泓孙副宫二首  其一",
        "author": "岳珂",
        "content": "山比復泓澄，幽房取次行。\n万峰随眼换，一勺照心清。\n坠露涵秋气，斜晖度晚晴。\n逌然还自笑，见易未经名。",
        "dynasty": "宋",
        "collection_info": null
    },
    {
        "uuid": "8663578fd760b4ce3e8fccccba0ea803",
        "title": "洞霄宫良泓孙副宫二首  其二",
        "author": "岳珂",
        "content": "养生须及早，器破辄难全。\n鑑止存心地，涵虚咏性天。\n寓言随㶁㶁，至理本渊渊。\n玩物先观象，如师况少年。",
        "dynasty": "宋",
        "collection_info": null
    },
    {
        "uuid": "6be61962d7260d82ea55f08eca9b8188",
        "title": "试庐陵贺发竹丝笔",
        "author": "岳珂",
        "content": "此君素以直节名，延风揖月标韵清。\n何人心匠出天巧，缕析毫分匀且轻。\n居然束缚復其始，即墨纡朱封管城。\n世门官爵岂必计，且幸一家同汗青。",
        "dynasty": "宋",
        "collection_info": null
    },
    {
        "uuid": "2b76b1a39acfb1f72677256fc508b033",
        "title": "九月八日桐川道中二绝  其一",
        "author": "岳珂",
        "content": "断云轻素抹山腰，山下人家野水桥。\n小队旌旗空猎猎，不教閒趁酒旗招。",
        "dynasty": "宋",
        "collection_info": null
    },
    {
        "uuid": "b9c1263458101521b1091f7d8849e0d4",
        "title": "九月八日桐川道中二绝  其二",
        "author": "岳珂",
        "content": "依稀九日明朝是，三径情知不到家。\n随分秋光关节物，桐川道上看黄花。",
        "dynasty": "宋",
        "collection_info": null
    },
    {
        "uuid": "3866e4e723929bd2ff3cde5a70050ec1",
        "title": "九日发广德至建平感事有作",
        "author": "岳珂",
        "content": "西风吹着白髭鬚，嘉节催侬老道涂。\n无菊傍篱真漫与，有松扫径故应芜。\n登龙路近心谁赏，戏马台成足已瘏。\n怅望杜陵正搔首，一枝不得赐茱萸。",
        "dynasty": "宋",
        "collection_info": null
    },
    {
        "uuid": "175e8c231a03913bad379bfe9f99e034",
        "title": "是日迎送之车属道戏成",
        "author": "岳珂",
        "content": "老仗相如节，佳时负酒尊。\n人谁羞侠毂，我自媿乘轩。\n尘土欺貂袖，功名付犊裈。\n令君休负矢，予不诧王孙。",
        "dynasty": "宋",
        "collection_info": null
    },
    {
        "uuid": "5bf6ab17847c163a788db170368bbec0",
        "title": "宵征",
        "author": "岳珂",
        "content": "炬火一川明，前驱听鼓钲。\n指途期县驿，问道趣王程。\n不为栢人怯，聊寻葵戍盟。\n征夫免泥淖，何忍喜天晴。",
        "dynasty": "宋",
        "collection_info": null
    },
    {
        "uuid": "2352ccb7b292d0c4b4988a6e8699ae89",
        "title": "梦尚留三桥旅邸",
        "author": "岳珂",
        "content": "天上归来打六更，梦回搔首正瞢腾。\n玉霜初上三更月，绛綵犹明九市灯。\n声彻铜鱼催勘箭，影斜金鹊在觚棱。\n帝乡东望重回首，佳气何时到五陵。",
        "dynasty": "宋",
        "collection_info": null
    },
    {
        "uuid": "359b1144998d369f2f77aa134151e298",
        "title": "病中试张观笔",
        "author": "岳珂",
        "content": "淮上霜浓衰草黄，阿㕙健走何如獐。\n不知聚族加束缚，妙手乃有明山张。\n生来阿㕙素狡狯，何术聚致如驱羊。\n拔豪撷颖不敢惜，一一顺听伏且僵。\n人生切勿恃一技，善走古有执盖郎。\n不惟平地傅两翼，仍以俘馘浮长江。\n一朝发愤辽东岸，逝水亦復随浮梁。\n只今红绡莹玉管，何人解发千古光。\n明张眼前第一手，嗟嗟阿㕙孰能走。",
        "dynasty": "宋",
        "collection_info": null
    },
    {
        "uuid": "991908bd9f04794cf840cfd67a2408e9",
        "title": "十月廿五日有诏以予班六卿赐对衣金带鞍马二首  其一",
        "author": "岳珂",
        "content": "缀蹟中朝十四春，精镠两锡带围新。\n赐袍又见光蹏褭，沃辔不妨翔苑麟。\n有马可乘存史阙，无衣谩赋感君仁。\n轻肥岂是平生志，髀肉何堪豢此身。",
        "dynasty": "宋",
        "collection_info": null
    },
    {
        "uuid": "fc455453d0cffa678541bffdd6266f31",
        "title": "十月廿五日有诏以予班六卿赐对衣金带鞍马二首  其二",
        "author": "岳珂",
        "content": "非念蹉跎马少游，几年田野任沈浮。\n衣章不称麒麟楦，袍缊谁惭狐貉俦。\n试问嗫嚅常束带，何如款段自经丘。\n感恩一念惟忧国，莫笑隠居金络头。",
        "dynasty": "宋",
        "collection_info": null
    },
    {
        "uuid": "d438815857a11440335ee9bdaa357560",
        "title": "当涂劝驾诗",
        "author": "岳珂",
        "content": "礼行鸣鹿盛侯邦，企慕纔因既见降。\n诏下菑川今第一，才如成纪古无双。\n雷声龙化标应夺，笔力牛迥鼎易扛。\n老守殷勤折津柳，相期鼓吹辂春江。",
        "dynasty": "宋",
        "collection_info": null
    },
    {
        "uuid": "ee4de9fb2cc71cf06b172f4c57506453",
        "title": "鹿鸣宴中走笔呈林教授",
        "author": "岳珂",
        "content": "三级催龙浪，朋来盛鹿宾。\n渊源识余润，腾踏已通津。\n融帐知方盛，陆庄应未贫。\n成功岂无日，况復值词人。",
        "dynasty": "宋",
        "collection_info": null
    },
    {
        "uuid": "3d0c077f6f30c7b8c18760e906b4569e",
        "title": "碧云亭晚眺二首  其一",
        "author": "岳珂",
        "content": "閒步碧云亭，寒郊弄晚晴。\n牛羊分暝色，禽鸟有春声。\n城柳风犹劲，溪梅冰共清。\n屋梁正残照，西望忆长庚。",
        "dynasty": "宋",
        "collection_info": null
    },
    {
        "uuid": "ed25e75b7dfd0085eee93b5e4cd79ec3",
        "title": "碧云亭晚眺二首  其二",
        "author": "岳珂",
        "content": "岁华方冉冉，耕亩自閒閒。\n日落青枫浦，云平白苎山。\n夜城严警柝，昏鼓动层关。\n风露汀洲冷，惊鸿自往还。",
        "dynasty": "宋",
        "collection_info": null
    },
    {
        "uuid": "73b84a6fb9df1865280821c684e3a503",
        "title": "题王谌潜泉蛙吹二首  其一",
        "author": "岳珂",
        "content": "开编看句律，着意写题辞。\n业以能潜大，泉如始达时。\n一谦聊託物，六义可言诗。\n有问君须答，为公还为私。",
        "dynasty": "宋",
        "collection_info": null
    },
    {
        "uuid": "30284ce5fe12e3035670c1b4698560d1",
        "title": "题王谌潜泉蛙吹二首  其二",
        "author": "岳珂",
        "content": "枫落吴江冷，曾闻五字传。\n悬知鸷累百，何待己能千。\n清气溪山宅，閒情月露篇。\n六经须鼓吹，吾子盍先鞭。",
        "dynasty": "宋",
        "collection_info": null
    },
    {
        "uuid": "0ae8b3f3b3a4861ba8be257b769a0428",
        "title": "闰月之腊诏赐银合腊药三首  其一",
        "author": "岳珂",
        "content": "驿使锦连干，传宣下九天。\n缄题瞻赐玺，走送听鸣鞭。\n意溢兼金外，恩从玉陛前。\n更怜戍边客，一骑入秦川。",
        "dynasty": "宋",
        "collection_info": null
    },
    {
        "uuid": "5642552a45abfcdb9bf472c433d80e2f",
        "title": "闰月之腊诏赐银合腊药三首  其二",
        "author": "岳珂",
        "content": "式赐十一种，分驰数百程。\n虎符多俊杰，貂帽比恩荣。\n老矣何能役，居然忝此名。\n圣情天样阔，美报誓余生。",
        "dynasty": "宋",
        "collection_info": null
    },
    {
        "uuid": "1aee90741ba5c539d1f51dfbcb824b3d",
        "title": "闰月之腊诏赐银合腊药三首  其三",
        "author": "岳珂",
        "content": "无功应自念，有赐盍先尝。\n病作余生累，恩颁上剂良。\n愿觇齐国证，小效越人方。\n采菲傥留意，须先元气防。",
        "dynasty": "宋",
        "collection_info": null
    },
    {
        "uuid": "d00fac01b1ea0b55601cadee5e74844d",
        "title": "嘉熙四年九月奉诏改明年元为淳佑闰十二月降德音",
        "author": "岳珂",
        "content": "我生淳熙间，今復见淳佑。\n粤从髮覆额，及此已衰耇。\n恭惟孝皇圣，是时方在宥。\n两宫俱万年，薄海同一候。\n四时无札疠，仍岁称大有。\n布政具方策，诒谋谨封守。\n中更继代三，更阅改年九。\n帝心思止当，休命侈诞受。\n夫何迩年来，谴告颇辐凑。\n灾流雨雹行，星以妖彗奏。\n乌旸烁天地，蝗害徧田亩。\n饥氓腹□□，遗穗莽如帚。\n莫量天降疵，但见证书咎。\n嗟予斗升□，滥此符竹剖。\n眼看人穽崖，心愧吴父母。\n忽传一札下，取法四宗旧。\n既叶天人助，復期风俗厚。\n熙陵道化盛，仁祖历年久。\n华旦盛太平，中天开永阜。\n愿言缉熙袭，还见泰和又。\n三春霈雷雨，一洗徧宇宙。\n桁杨空滞冤，缗庾释逋负。\n无文祀咸秩，有颣网皆漏。\n果闻精祲合，悔祸屈伸肘。\n先清塞壖尘，猩鼯尽惊走。\n次反沙碛庐，鸿雁悉驯揉。\n三白在腊前，一雨见春后。\n星躔顺宣夜，潢池息白昼。\n人心本易孚，天道常善救。\n是知天爱君，岂不公所覆。\n刍荛志报上，一言发白兽。\n愿惟实德心，对此岁事首。\n帝临心肯贰，俊吁贤必右。\n体兹生物心，持此经济手。\n仁民始及物，育稼须去莠。\n一念端弗忘，九关真可扣。\n补裳傥因线，纳约当自牖。\n不量疎远姿，尚可感通否。\n葵倾久未降，芹献幸匪陋。\n輶轩应转闻，聊当小人缶。",
        "dynasty": "宋",
        "collection_info": null
    },
    {
        "uuid": "51432d3b36bf86090d60c5ccde3a33ae",
        "title": "宫词一百首  其一",
        "author": "岳珂",
        "content": "五色云烟覆帝城，御沟流水接金明。\n晓来珂伞沙堤闹，万岁声中贺太平。",
        "dynasty": "宋",
        "collection_info": null
    },
    {
        "uuid": "f90a3b722821ced698ea2f9550ded3d7",
        "title": "宫词一百首  其二",
        "author": "岳珂",
        "content": "一朶祥云捧赭袍，九天春色醉仙桃。\n教坊度曲声嗺酒，折槛双瞻舞袖高。",
        "dynasty": "宋",
        "collection_info": null
    },
    {
        "uuid": "580a00a6939df8a4892f3a8eb9dafca0",
        "title": "宫词一百首  其三",
        "author": "岳珂",
        "content": "天街御膳写臣封，随例朝朝进六宫。\n后苑日高催泛索，茶床擎出绣云龙。",
        "dynasty": "宋",
        "collection_info": null
    },
    {
        "uuid": "e7738ea2a37e1ebc5e9899e81adcd557",
        "title": "宫词一百首  其四",
        "author": "岳珂",
        "content": "五夜钟声上直时，焚香重熨早朝衣。\n裹头殿直催排立，等候君王出木围。",
        "dynasty": "宋",
        "collection_info": null
    },
    {
        "uuid": "6e215dcf45a135179438a8df987817fb",
        "title": "宫词一百首  其五",
        "author": "岳珂",
        "content": "雉扇双分识圣颜，紫宸上閤正催班。\n退朝花底纷归骑，春在金门万柳间。",
        "dynasty": "宋",
        "collection_info": null
    },
    {
        "uuid": "e86f44e09a8b485f96812712a5cd0cee",
        "title": "宫词一百首  其六",
        "author": "岳珂",
        "content": "内省催班立御廊，紫宸朝退侍君王。\n尚宫直笔呈章奏，一缕金猊绕殿香。",
        "dynasty": "宋",
        "collection_info": null
    },
    {
        "uuid": "d919646bac4cb0f2bdfc1b0c0eb6748b",
        "title": "宫词一百首  其七",
        "author": "岳珂",
        "content": "黎明新火下龙墀，御柳青烟冷食时。\n别殿焚香催赐宴，传宣教进谢恩诗。",
        "dynasty": "宋",
        "collection_info": null
    },
    {
        "uuid": "9ef9a0ecfe87bdacfba14df5b1199f8d",
        "title": "宫词一百首  其八",
        "author": "岳珂",
        "content": "端辰帖子缕黄金，词苑题来禁籞深。\n共道万方欣解愠，南风已奏舜鸣琴。",
        "dynasty": "宋",
        "collection_info": null
    },
    {
        "uuid": "fe2921fb538160429b2f3a9ec2bcc027",
        "title": "宫词一百首  其九",
        "author": "岳珂",
        "content": "太液沉云冷寖菰，宫帘卷月挂珊瑚。\n插天楼殿凉如洗，好是承平七夕图。",
        "dynasty": "宋",
        "collection_info": null
    },
    {
        "uuid": "96c905f7e32e8ecd9811ae94b1bf62d6",
        "title": "宫词一百首  其一○",
        "author": "岳珂",
        "content": "银罂翠筦恰冬时，近腊金门赐口脂。\n无数槐笼擎积雪，日华渐上万年枝。",
        "dynasty": "宋",
        "collection_info": null
    },
    {
        "uuid": "1f40788ff5687f295af0284f978e704f",
        "title": "宫词一百首  其一一",
        "author": "岳珂",
        "content": "上党王师未凯旋，鸾旗黄钺正行边。\n红尘一骑传天使，为送宫中则剧钱。",
        "dynasty": "宋",
        "collection_info": null
    },
    {
        "uuid": "19adc161bca6ca8031b004d549bdeb30",
        "title": "宫词一百首  其一二",
        "author": "岳珂",
        "content": "六师夜撤广陵围，积甲芜城一样齐。\n淮海祇今清彻底，更留京观筑鲸鲵。",
        "dynasty": "宋",
        "collection_info": null
    },
    {
        "uuid": "39256431fcb7cfb765f8ee337bfc6a80",
        "title": "宫词一百首  其一三",
        "author": "岳珂",
        "content": "夜深雪压内门前，一榻还惊四璧天。\n上相传觞妻拥炭，归来鼾息顿安眠。",
        "dynasty": "宋",
        "collection_info": null
    },
    {
        "uuid": "5779d01aeaa39d4419d3ccc432cafa9a",
        "title": "宫词一百首  其一四",
        "author": "岳珂",
        "content": "阙门双凤铸黄金，柳色宫沟转绿阴。\n闢尽四门绳样直，万方同见一人心。",
        "dynasty": "宋",
        "collection_info": null
    },
    {
        "uuid": "92c9c64e1a95f09ee9ca88f470660bbe",
        "title": "宫词一百首  其一五",
        "author": "岳珂",
        "content": "骥騄双驰挽六钧，一枝花蘂委红尘。\n相辉楼下空排马，徒见宁王奉太真。",
        "dynasty": "宋",
        "collection_info": null
    },
    {
        "uuid": "6cc8b6df7cde0b8dfd069f52b5dde130",
        "title": "宫词一百首  其一六",
        "author": "岳珂",
        "content": "奎躔五纬验连珠，瑞纪人文启圣符。\n一札铁衣天下诵，千山黑处起金乌。",
        "dynasty": "宋",
        "collection_info": null
    },
    {
        "uuid": "ce68e413f5f11caa3bca61300ea87638",
        "title": "宫词一百首  其一七",
        "author": "岳珂",
        "content": "驾前校猎起封狐，御箭亲弯金仆姑。\n万骑嵩呼开电笑，吾皇神武古今无。",
        "dynasty": "宋",
        "collection_info": null
    },
    {
        "uuid": "cd24dd1547af132808739d50bec904a5",
        "title": "宫词一百首  其一八",
        "author": "岳珂",
        "content": "辚辚车马送降酋，纱帽重瞳伏御楼。\n三度金门听露布，今晨又见下昇州。",
        "dynasty": "宋",
        "collection_info": null
    },
    {
        "uuid": "b7d6decfc8dcce6dded08613fb059d5e",
        "title": "宫词一百首  其一九",
        "author": "岳珂",
        "content": "雒坛爟火夜升烟，卤簿如云绣色鲜。\n万姓欢呼还感泣，此生重遇太平年。",
        "dynasty": "宋",
        "collection_info": null
    },
    {
        "uuid": "ed94a3870b837b9096c1becbbb16ba2f",
        "title": "宫词一百首  其二○",
        "author": "岳珂",
        "content": "尚方绝制别精镠，宝带亲传镇库收。\n二十八条真紫磨，人间那识紫云楼。",
        "dynasty": "宋",
        "collection_info": null
    },
    {
        "uuid": "bb5c67c2fa30fe09867766fbdea6b9cf",
        "title": "宫词一百首  其二一",
        "author": "岳珂",
        "content": "并汾箪食望亲征，儒馆诗歌继有声。\n黄伞登台城夜启，参旗不展泰阶平。",
        "dynasty": "宋",
        "collection_info": null
    },
    {
        "uuid": "dcce1794b6a3eac84404882315e63c77",
        "title": "宫词一百首  其二二",
        "author": "岳珂",
        "content": "侍宴群儒立绛都，太清楼下望金舆。\n御前枣刻亲摹写，手赐新镌古法书。",
        "dynasty": "宋",
        "collection_info": null
    },
    {
        "uuid": "98fb3c457fac9427dd4d060de758c7ec",
        "title": "宫词一百首  其二三",
        "author": "岳珂",
        "content": "燕台胆落夏台臣，万国衣冠拱帝宸。\n更把文风兼教雨，一时浄洗旧边尘。",
        "dynasty": "宋",
        "collection_info": null
    },
    {
        "uuid": "180f6708434b59a596c74bc10bcc808d",
        "title": "宫词一百首  其二四",
        "author": "岳珂",
        "content": "十里金明贯宝津，鸭头新绿水粼粼。\n玉巵齐献尧阶寿，柳色花光一样春。",
        "dynasty": "宋",
        "collection_info": null
    },
    {
        "uuid": "63f7fdabb72ad3763471c4fc3ce5f942",
        "title": "宫词一百首  其二五",
        "author": "岳珂",
        "content": "金门内使走天街，当殿亲收宰相才。\n一榜尽除州别驾，谢恩未了杏园开。",
        "dynasty": "宋",
        "collection_info": null
    },
    {
        "uuid": "8082a928fc7da30d6f8e1caa058142f7",
        "title": "宫词一百首  其二六",
        "author": "岳珂",
        "content": "昇龙门内屋千楹，玉宇金题映紫庭。\n卷帙异书三十万，至今光彩动奎星。",
        "dynasty": "宋",
        "collection_info": null
    },
    {
        "uuid": "2e5aef68b19c0287373c8e5aaffd7c4f",
        "title": "宫词一百首  其二七",
        "author": "岳珂",
        "content": "龙鸾骞舞写宸章，秘阁交辉白玉堂。\n格是帝中称第一，不交合作羡钟王。",
        "dynasty": "宋",
        "collection_info": null
    },
    {
        "uuid": "4b79de5541d24345fb5a29c1ff6f3880",
        "title": "宫词一百首  其二八",
        "author": "岳珂",
        "content": "金根载耜赴斋宫，晓日东郊望六龙。\n肯为三推便回辇，直须终亩劝耕农。",
        "dynasty": "宋",
        "collection_info": null
    },
    {
        "uuid": "4ca54973e24581d43e81ee5a71d7554f",
        "title": "宫词一百首  其二九",
        "author": "岳珂",
        "content": "干元朶殿立黄麾，淳化新行入阁仪。\n鸣佩声摇珠网近，夔龙先集凤凰池。",
        "dynasty": "宋",
        "collection_info": null
    },
    {
        "uuid": "2441e20b99e2a9adc4917c99893e7732",
        "title": "宫词一百首  其三○",
        "author": "岳珂",
        "content": "近僚三馆集簪緌，后苑千花簇水涯。\n御网红丝跃金鲤，龙韬更待钓璜师。",
        "dynasty": "宋",
        "collection_info": null
    },
    {
        "uuid": "880ee582d06ae1959c9332309e2f2d0c",
        "title": "宫词一百首  其三一",
        "author": "岳珂",
        "content": "绣旗城上展黄龙，万岁欢传万垒同。\n霹雳一声妖彗殒，捷书清曙入行宫。",
        "dynasty": "宋",
        "collection_info": null
    },
    {
        "uuid": "5f3cbec1086f1659e3800da3b4c935b5",
        "title": "宫词一百首  其三二",
        "author": "岳珂",
        "content": "五原塞上款呼韩，春草新迷拜将坛。\n从此车书三万里，边臣日日奏平安。",
        "dynasty": "宋",
        "collection_info": null
    },
    {
        "uuid": "1ad6116606b7baac8114f13d1f02a1b5",
        "title": "宫词一百首  其三三",
        "author": "岳珂",
        "content": "属车望幸隘东方，珠㠹金吾夹道旁。\n却笑甿黎惊卤簿，只知官是绿衣郎。",
        "dynasty": "宋",
        "collection_info": null
    },
    {
        "uuid": "5fad3b98475dfcf6236d36aba7b156ee",
        "title": "宫词一百首  其三四",
        "author": "岳珂",
        "content": "紫金泥检看东封，边燧沉烟岁屡丰。\n一曲步虚传御制，绿章初奏玉清宫。",
        "dynasty": "宋",
        "collection_info": null
    },
    {
        "uuid": "87d5be0f1d65f22e695a150ce647b9e2",
        "title": "宫词一百首  其三五",
        "author": "岳珂",
        "content": "龙鳞鸾路祀汾脽，玉检重开焕上仪。\n莫诧汉家躬武节，祇今千里亘旌旗。",
        "dynasty": "宋",
        "collection_info": null
    },
    {
        "uuid": "51e93cdaf6e8056230a85885d043b308",
        "title": "宫词一百首  其三六",
        "author": "岳珂",
        "content": "注辇衣冠听九胪，周家王会看新图。\n仪鸾扇筤瞻朝退，扫得金莲撒殿珠。",
        "dynasty": "宋",
        "collection_info": null
    },
    {
        "uuid": "11299ef003a1fa09272c4dd8052189fb",
        "title": "宫词一百首  其三七",
        "author": "岳珂",
        "content": "宫帘匝地昼阴移，红拂金壶殿脚随。\n玉凤坠钗心暗卜，圣情有喜近臣知。",
        "dynasty": "宋",
        "collection_info": null
    },
    {
        "uuid": "f9aae06513dfaee6c255aa474ebba612",
        "title": "宫词一百首  其三八",
        "author": "岳珂",
        "content": "内家传奏走金貂，不待君王退早朝。\n亲见云开天一笑，袖将犀果赐臣僚。",
        "dynasty": "宋",
        "collection_info": null
    },
    {
        "uuid": "2fd19eda7c03126e0fbab0b763def0f7",
        "title": "宫词一百首  其三九",
        "author": "岳珂",
        "content": "外庭公事近金稀，琅钮金跗试墨池。\n清景殿前春昼永，百篇书事写新诗。",
        "dynasty": "宋",
        "collection_info": null
    },
    {
        "uuid": "51337edccc24498b7ef7c4b4063e39dc",
        "title": "宫词一百首  其四○",
        "author": "岳珂",
        "content": "东华银榜丽卿云，资善新开列近臣。\n昨夜清台占上瑞，乐章已奏月重轮。",
        "dynasty": "宋",
        "collection_info": null
    },
    {
        "uuid": "1fb164b84fde8b9c9af783a4c7a6024a",
        "title": "宫词一百首  其四一",
        "author": "岳珂",
        "content": "昭阳殿裏两枝春，萼萼曾承雨露恩。\n自是百王无圣断，毡车双出内东门。",
        "dynasty": "宋",
        "collection_info": null
    },
    {
        "uuid": "d98f94bb39ad57523d92a131feea0940",
        "title": "宫词一百首  其四二",
        "author": "岳珂",
        "content": "天章阁下午阴移，十事封章奏玉墀。\n帝赉一夔兼一卨，为时扶立太平基。",
        "dynasty": "宋",
        "collection_info": null
    },
    {
        "uuid": "a52d2d0a3e6158fa415d07bce4eb9c0f",
        "title": "宫词一百首  其四三",
        "author": "岳珂",
        "content": "清晓鸣鞭下禁除，迎阳红日耀金铺。\n辅臣赐坐宣儒馆，同阅观文鉴古图。",
        "dynasty": "宋",
        "collection_info": null
    },
    {
        "uuid": "09fb1d2cc99ecc56d5d45c76364df207",
        "title": "宫词一百首  其四四",
        "author": "岳珂",
        "content": "塞垣战罢五单于，北驿吹尘捧国书。\n欲识天声震夷貊，契丹新进九龙车。",
        "dynasty": "宋",
        "collection_info": null
    },
    {
        "uuid": "39d45a1ce63922d04ed0db099471a950",
        "title": "宫词一百首  其四五",
        "author": "岳珂",
        "content": "旄头闟戟奉皮轩，禽献三驱礼意存。\n未向长杨搏熊虎，先看万骑猎杨村。",
        "dynasty": "宋",
        "collection_info": null
    },
    {
        "uuid": "0268b187923871da874f191b2a257649",
        "title": "宫词一百首  其四六",
        "author": "岳珂",
        "content": "玉阶授钺借前筹，上相提兵破贝州。\n骑火照山催召驲，紫宸殿上启金瓯。",
        "dynasty": "宋",
        "collection_info": null
    },
    {
        "uuid": "18aa81cd6edc8628b0e5e7c13032480c",
        "title": "宫词一百首  其四七",
        "author": "岳珂",
        "content": "把麻宣读趁朝参，百辟争传两相衔。\n便觉太平元有象，肯教梦卜羡商岩。",
        "dynasty": "宋",
        "collection_info": null
    },
    {
        "uuid": "19d832094937c73bcd9944e1b8ed90b4",
        "title": "宫词一百首  其四八",
        "author": "岳珂",
        "content": "狄家天使夜行边，穆卜亲占百字钱。\n五岭共看蕃落马，便将时雨洗蛮烟。",
        "dynasty": "宋",
        "collection_info": null
    },
    {
        "uuid": "8f5eb4c61dcd10805c09156e32e82bae",
        "title": "宫词一百首  其四九",
        "author": "岳珂",
        "content": "治定功成第四朝，八音纯绎度英韶。\n仪凰舞兽今千载，还见安安似帝尧。",
        "dynasty": "宋",
        "collection_info": null
    },
    {
        "uuid": "c7fb19270c3cfa05e3f68ae4817bef1b",
        "title": "宫词一百首  其五○",
        "author": "岳珂",
        "content": "合宫復古肇精禋，心学重开圣制新。\n广殿邃严金作榜，自将明德逆三神。",
        "dynasty": "宋",
        "collection_info": null
    },
    {
        "uuid": "049ce5872736f1f20c75bd3ac1d5d394",
        "title": "宫词一百首  其五一",
        "author": "岳珂",
        "content": "玉辇三朝奉至尊，并开朱邸傍金门。\n绿车日日朝慈寿，亲见含饴庆弄孙。",
        "dynasty": "宋",
        "collection_info": null
    },
    {
        "uuid": "22b8e1eb789455b1b1cfa4aa1b239f9f",
        "title": "宫词一百首  其五二",
        "author": "岳珂",
        "content": "辚辚翟辂八銮鸣，佐馂瑶池奉玉觥。\n一事百王元未有，圣人仍是圣人甥。",
        "dynasty": "宋",
        "collection_info": null
    },
    {
        "uuid": "23bb986bbd8211556bdc7232eae522c9",
        "title": "宫词一百首  其五三",
        "author": "岳珂",
        "content": "后元富庶冠西京，万国讴歌仰圣明。\n恭俭断知元不改，太平天子法周成。",
        "dynasty": "宋",
        "collection_info": null
    },
    {
        "uuid": "abf299092a282952847b7b822c350a9e",
        "title": "宫词一百首  其五四",
        "author": "岳珂",
        "content": "毡厦鸿儒彯侍缨，百年丰芑燕承平。\n上方亲述先朝志，黄伞清晨下迩英。",
        "dynasty": "宋",
        "collection_info": null
    },
    {
        "uuid": "be43b54a87c1528dc0633a2ff91cf375",
        "title": "宫词一百首  其五五",
        "author": "岳珂",
        "content": "仙源瓜瓞庆绵绵，玉叶金枝亿万年。\n天意睦亲流圣泽，已增宫院讲书员。",
        "dynasty": "宋",
        "collection_info": null
    },
    {
        "uuid": "048eb706ab4232f683dba710f6b69202",
        "title": "宫词一百首  其五六",
        "author": "岳珂",
        "content": "新渠瀰瀰漾波深，千里桑麻蔼碧阴。\n喜动天颜古循吏，催教增秩赐黄金。",
        "dynasty": "宋",
        "collection_info": null
    },
    {
        "uuid": "4b79984a8873051cfa3afde450bea808",
        "title": "宫词一百首  其五七",
        "author": "岳珂",
        "content": "圣心如镜静蝉蜎，欲仗元龟监已然。\n通志一编新进御，汉宫五夜剪金莲。",
        "dynasty": "宋",
        "collection_info": null
    },
    {
        "uuid": "5d148caf656a0ff07afdc6ef7f19d051",
        "title": "宫词一百首  其五八",
        "author": "岳珂",
        "content": "天都万骑集生羌，大顺城头赤白囊。\n一镞狂酋惊褫魄，夜来弧矢直天狼。",
        "dynasty": "宋",
        "collection_info": null
    },
    {
        "uuid": "fd6534f96015a07b14854d0c302c00cd",
        "title": "宫词一百首  其五九",
        "author": "岳珂",
        "content": "治平嘉佑阐重光，熉幄龙鳞绣黼张。\n圣德共知天与子，觚坛爟火拜新阳。",
        "dynasty": "宋",
        "collection_info": null
    },
    {
        "uuid": "f227db122571e7d5d33fc34794272d84",
        "title": "宫词一百首  其六○",
        "author": "岳珂",
        "content": "道山云气隔尘埃，制诏中书选茂才。\n藜照何须烦太一，要观数世育台莱。",
        "dynasty": "宋",
        "collection_info": null
    },
    {
        "uuid": "d0c563fb47f21ed8611824494c8cac6d",
        "title": "宫词一百首  其六一",
        "author": "岳珂",
        "content": "先传陕右定天都，西域新来汗血驹。\n旧府折衝三十六，尽依铜虎铸兵符。",
        "dynasty": "宋",
        "collection_info": null
    },
    {
        "uuid": "dd9433d18c455bc16cba160d467854bd",
        "title": "宫词一百首  其六二",
        "author": "岳珂",
        "content": "池上繁红沁曙霞，喧天箫吹教坊家。\n龙舟近晚传回辇，催进姚黄一朶花。",
        "dynasty": "宋",
        "collection_info": null
    },
    {
        "uuid": "77e9872916ffe0e101c426ad9f302a99",
        "title": "宫词一百首  其六三",
        "author": "岳珂",
        "content": "露布银台听捷铃，把呈御药属头厅。\n早朝见说天颜喜，新復河西十二城。",
        "dynasty": "宋",
        "collection_info": null
    },
    {
        "uuid": "4e6b3e7f5511e2eac0814ab68629d2f7",
        "title": "宫词一百首  其六四",
        "author": "岳珂",
        "content": "丁丁宫漏滴金壶，璧筦龙煤荐玉蜍。\n灯火阑珊歌舞散，睿思殿裏答边书。",
        "dynasty": "宋",
        "collection_info": null
    },
    {
        "uuid": "7622cd0a19c1b80ed6372b2dc357730f",
        "title": "宫词一百首  其六五",
        "author": "岳珂",
        "content": "真珠鞍辔蹙双龙，西母颁来庆寿宫。\n闻道先朝开国日，降王曾服尚方工。",
        "dynasty": "宋",
        "collection_info": null
    },
    {
        "uuid": "9704499a1b1c9227aab59e30408060e3",
        "title": "宫词一百首  其六六",
        "author": "岳珂",
        "content": "曲台称制会群儒，郊庙休疑聚讼殊。\n却笑执经俟临决，枉教白虎议西都。",
        "dynasty": "宋",
        "collection_info": null
    },
    {
        "uuid": "65ff55e05e9d8014bdd9358e57d6153a",
        "title": "宫词一百首  其六七",
        "author": "岳珂",
        "content": "鸦山凌晓度先锋，泣穴鼯鼪已灭踪。\n天子圣明知万里，归徕州下拆泥封。",
        "dynasty": "宋",
        "collection_info": null
    },
    {
        "uuid": "450a73be6a7d0a40e894c402ce03b3f3",
        "title": "宫词一百首  其六八",
        "author": "岳珂",
        "content": "万里燕云虑正深，赭袍衿甲被黄金。\n思文圣主师文母，犹待瑶池禀玉音。",
        "dynasty": "宋",
        "collection_info": null
    },
    {
        "uuid": "03248049e75ee1793f6f13e1542ed0c7",
        "title": "宫词一百首  其六九",
        "author": "岳珂",
        "content": "令仆初开政事厅，内前车马沸昇平。\n翠华先幸尚书省，读徧周官四摺屏。",
        "dynasty": "宋",
        "collection_info": null
    },
    {
        "uuid": "46d3eb83944764ee4b7b32fa0f3d1bca",
        "title": "宫词一百首  其七○",
        "author": "岳珂",
        "content": "乐府仙韶奏九成，披香别殿瑞烟凝。\n紫云不待传新曲，春在瑶台第一层。",
        "dynasty": "宋",
        "collection_info": null
    },
    {
        "uuid": "42dfb93c61c6295fed7d45ce1afd0874",
        "title": "宫词一百首  其七一",
        "author": "岳珂",
        "content": "宰相初除司马家，正衙昨日听宣麻。\n京都百万人欢喜，争筑新堤十里沙。",
        "dynasty": "宋",
        "collection_info": null
    },
    {
        "uuid": "15fed978317968d046df558a94353916",
        "title": "宫词一百首  其七二",
        "author": "岳珂",
        "content": "宝慈殿裏百花香，慈德宫前春昼长。\n红伞龙舆尊圣瑞，三宫同捧万年觞。",
        "dynasty": "宋",
        "collection_info": null
    },
    {
        "uuid": "63e40fc3a7d0296cd0f86c7bc65f5aea",
        "title": "宫词一百首  其七三",
        "author": "岳珂",
        "content": "绣裳画衮地垂云，风动槐龙舞玉宸。\n铃索不摇钟漏永，骊珠满袖宠词臣。",
        "dynasty": "宋",
        "collection_info": null
    },
    {
        "uuid": "2b7f5fa3e43045a1416ec6a20bbdb36c",
        "title": "宫词一百首  其七四",
        "author": "岳珂",
        "content": "鬼章夜缚下洮城，祝册先朝永裕陵。\n二圣止戈元有指，未教狡穴尽秋鹰。",
        "dynasty": "宋",
        "collection_info": null
    },
    {
        "uuid": "97ce5f04853f29fcf4529992acf1d427",
        "title": "宫词一百首  其七五",
        "author": "岳珂",
        "content": "貂冠骀背侍龙颜，前殿师臣第一班。\n坐使皇基增九鼎，得贤应许继南山。",
        "dynasty": "宋",
        "collection_info": null
    },
    {
        "uuid": "fe88f7b101d836ce6f582dfda22d6315",
        "title": "宫词一百首  其七六",
        "author": "岳珂",
        "content": "洛京韫椟起儒珍，进讲忠规德日新。\n禁苑金丝舞垂柳，万方已被发生仁。",
        "dynasty": "宋",
        "collection_info": null
    },
    {
        "uuid": "b2eb92c36b60af5e2c7fb105210ccfee",
        "title": "宫词一百首  其七七",
        "author": "岳珂",
        "content": "凤仪鱼跃更龙拏，传宝犹矜赵璧瑕。\n一夜神光照东井，天教景命属天家。",
        "dynasty": "宋",
        "collection_info": null
    },
    {
        "uuid": "c309e0a6fc12fcd887ac37bf2a526b2c",
        "title": "宫词一百首  其七八",
        "author": "岳珂",
        "content": "宫样新装锦襭鲜，都人争服孟家蝉。\n天心谁识开真瑞，待见中兴第十传。",
        "dynasty": "宋",
        "collection_info": null
    },
    {
        "uuid": "2cd54036022c67a881b9ae499cd4a5e8",
        "title": "宫词一百首  其七九",
        "author": "岳珂",
        "content": "今年下诏復河湟，峡路王师出省章。\n已报龙支新拓境，更开属国处降羌。",
        "dynasty": "宋",
        "collection_info": null
    },
    {
        "uuid": "bf7c2e2dc8eab57c4e92edb378e4600a",
        "title": "宫词一百首  其八○",
        "author": "岳珂",
        "content": "未央楼殿倚天开，东北偏高是月台。\n驰道都人浑惯识，星毬争指大家来。",
        "dynasty": "宋",
        "collection_info": null
    },
    {
        "uuid": "d2b36145236a2b04dc415d292b2519d7",
        "title": "宫词一百首  其八一",
        "author": "岳珂",
        "content": "寿星频见大河清，宫殿金芝产九茎。\n乐府词臣初应制，敕催院使按新声。",
        "dynasty": "宋",
        "collection_info": null
    },
    {
        "uuid": "88b21e9817b51c82837d477d13e9e9b6",
        "title": "宫词一百首  其八二",
        "author": "岳珂",
        "content": "瑞云擎出捧珠龙，十二时堂建合宫。\n□□颁常同正朔，要令声教混华戎。",
        "dynasty": "宋",
        "collection_info": null
    },
    {
        "uuid": "3a8ab3b98a5c2af39b681f72d20639d2",
        "title": "宫词一百首  其八三",
        "author": "岳珂",
        "content": "午夜红光照禁中，贡金铸鼎效神工。\n群臣称瑞频腾奏，又见祥云鹤舞空。",
        "dynasty": "宋",
        "collection_info": null
    },
    {
        "uuid": "b30e4bd9927eb98a91b102c75558d99d",
        "title": "宫词一百首  其八四",
        "author": "岳珂",
        "content": "大晟新颁雅乐名，钧天九奏杂英茎。\n君王元是身为度，何待龙门听水声。",
        "dynasty": "宋",
        "collection_info": null
    },
    {
        "uuid": "b56ce526009f924872d8dbdfdb995f45",
        "title": "宫词一百首  其八五",
        "author": "岳珂",
        "content": "翠麓连绵气属天，岧峣艮岳绕芝田。\n瑞禽可是曾迎驾，万岁山头识静鞭。",
        "dynasty": "宋",
        "collection_info": null
    },
    {
        "uuid": "55cc47d8ed0ef515484113975f9dc3b4",
        "title": "宫词一百首  其八六",
        "author": "岳珂",
        "content": "神霄九府绚云霞，宝箓仙衣御绛纱。\n掷火流铃传帝跸，蘂珠殿裏降菁华。",
        "dynasty": "宋",
        "collection_info": null
    },
    {
        "uuid": "23347530e4384dc78cb521fff3abc207",
        "title": "宫词一百首  其八七",
        "author": "岳珂",
        "content": "□宫璧柱带金缸，复道横虹结绮窗。\n半道牙牌奏人办，御舟纔过□□□。",
        "dynasty": "宋",
        "collection_info": null
    },
    {
        "uuid": "7c0bfab1bf853bed9c55452104f5f7ff",
        "title": "宫词一百首  其八八",
        "author": "岳珂",
        "content": "宣曲长杨御宿边，期门龊立内门前。\n主人不解占星象，犹识红绦白玉拳。",
        "dynasty": "宋",
        "collection_info": null
    },
    {
        "uuid": "74d4d0da671c79b34eae01b5829eed53",
        "title": "宫词一百首  其八九",
        "author": "岳珂",
        "content": "殿前舞罢听传宣，新学霓裳小绛仙。\n取赐合同教请宝，御书新样铸金钱。",
        "dynasty": "宋",
        "collection_info": null
    },
    {
        "uuid": "9a558acd634c17b0a9c99ef647f01602",
        "title": "宫词一百首  其九○",
        "author": "岳珂",
        "content": "鰲山綵缔耸仙峰，万盏华灯宝箓宫。\n金字大书双凤阙，宣和众乐与民同。",
        "dynasty": "宋",
        "collection_info": null
    },
    {
        "uuid": "9318847c0f10625bf76d1cae3cba2a9c",
        "title": "宫词一百首  其九一",
        "author": "岳珂",
        "content": "追成栗玉□□冠，网缀红丝七宝襕。\n□□宫前看进辇，天旋地□□□欢。",
        "dynasty": "宋",
        "collection_info": null
    },
    {
        "uuid": "9af646bc592930432bc90aa70f180ba3",
        "title": "宫词一百首  其九二",
        "author": "岳珂",
        "content": "折槛朱云谏未休，一封曾斩佞臣头。\n犹怜不及先朝议，遗恨山河绕雍州。",
        "dynasty": "宋",
        "collection_info": null
    },
    {
        "uuid": "72e715d227d15e1ddf0a9d6507e57826",
        "title": "宫词一百首  其九三",
        "author": "岳珂",
        "content": "围场望幸绝长杨，汴水尘高御柳黄。\n万姓争传天子圣，新来有旨罢鹰坊。",
        "dynasty": "宋",
        "collection_info": null
    },
    {
        "uuid": "8d306255b878a48eb9e7f7bf91402e2b",
        "title": "宫词一百首  其九四",
        "author": "岳珂",
        "content": "黄门紫诏下蒿莱，一札风雷众正开。\n四海倾心比葵藿，黄金已报筑燕台。",
        "dynasty": "宋",
        "collection_info": null
    },
    {
        "uuid": "25b2238d0c7bc8bf6f61d1100d919392",
        "title": "宫词一百首  其九五",
        "author": "岳珂",
        "content": "三更内省奏边机，閤子门头等御批。\n坐待报筹呼绛帻，上阳晓色已多时。",
        "dynasty": "宋",
        "collection_info": null
    },
    {
        "uuid": "919f8ec617561967aac05445cdbe4d75",
        "title": "宫词一百首  其九六",
        "author": "岳珂",
        "content": "诏旨今年法祖宗，御前无復旧斜封。\n震雷惊落姦邪胆，见说崇山放四凶。",
        "dynasty": "宋",
        "collection_info": null
    },
    {
        "uuid": "02a0c3bd79579249f291ac61aaa1515d",
        "title": "宫词一百首  其九七",
        "author": "岳珂",
        "content": "群才错落彙征初，犹是仁皇四世储。\n履坦幽人已逢吉，更无学术自荆舒。",
        "dynasty": "宋",
        "collection_info": null
    },
    {
        "uuid": "b2cd643e3c4af2a6d28af76637f7c6ce",
        "title": "宫词一百首  其九八",
        "author": "岳珂",
        "content": "金花诏纸夜封芹，首录先朝社稷臣。\n贯日精忠格天业，狂胡勿谓汉无人。",
        "dynasty": "宋",
        "collection_info": null
    },
    {
        "uuid": "68d9fa8ad1ebd8854a28dc5583523e1f",
        "title": "宫词一百首  其九九",
        "author": "岳珂",
        "content": "金城十仞据阳池，三镇高扃死不随。\n自是天恩浃肌髓，不关左衽限戎夷。",
        "dynasty": "宋",
        "collection_info": null
    },
    {
        "uuid": "23817168c4c931c45fe5d33ea1505134",
        "title": "宫词一百首  其一○○",
        "author": "岳珂",
        "content": "鬰葱佳气蔼南都，共识彊华赤伏符。\n地纪已占江渡马，天心定见屋流乌。",
        "dynasty": "宋",
        "collection_info": null
    },
    {
        "uuid": "4b770f47a7135249073b3cb05cf60b90",
        "title": "太宗皇帝处分手札御书赞",
        "author": "岳珂",
        "content": "于赫炎图，真主勃兴，人文其昌。\n天开神机，海岳洗氛，龟龙发祥。\n明明庙谟，麾指变更，着于宸章。\n十行之颁，六合驿行，动罔不臧。\n片幅所传，神护鬼呵，积于缣缃。\n笔纵墨浓，奇正迭参，芸阁之藏。\n臣传此札，字体静严，意态斋庄。\n或指以疑，臣谓不然，各适所当。\n前朝大臣，帝心所祗，理异寻常。\n岂以军书，龙战鹰扬，而可比方。\n或敬而咨，或召而亲，都俞岩廊。\n帝心所形，帝札所存，默寓弛张。\n璆琅鸣琚，佩玉以趋，韬锋敛铓。\n闢阖坤干，风霆云烟，万世所望。\n意其当时，左右拱承，日思赞襄。\n君臣同心，始于一堂，以达八荒。\n后三百年，来瞻奎躔，犹知激昂。\n有伟副车，承平之储，印以含光。\n劫火洞昏，玉躞金题，犹识褾装。\n于昭帝图，诏于后昆，不愆不忘。\n惟天纵之能，惟心之亨，惟断之刚。\n臣得其真，宝以昭之，冠于百王。",
        "dynasty": "宋",
        "collection_info": null
    },
    {
        "uuid": "4964ba7be56119873d1708b6a240eaf7",
        "title": "太宗皇帝古诗御书赞",
        "author": "岳珂",
        "content": "干德之五星，旋于降娄，开文祥兮。\n太常之英姿，跨颉历籀，开大荒兮。\n游艺之神，𨏼古轹今，奚钟王兮。\n维副车之题，在承平时，谨瑟藏兮。\n维北宫之玺，施于中兴，传帝皇兮。\n维臣其得之，锦弢琼函，绚宸章兮。",
        "dynasty": "宋",
        "collection_info": null
    },
    {
        "uuid": "646b5b132b8be888afa638781f443ca4",
        "title": "太宗皇帝南牙谢熊白状赞",
        "author": "岳珂",
        "content": "鼎食之珍，义比美芹，致者何人，姓名之已湮。\n天笔之存，龙迹纷缊，暗于风尘，拱护之有神。\n字取其均，揩取其陈，质胜于文，繄风俗之淳。\n铸印以新，繫姓以亲，昭哉天伦，繄友悌之真。\n呜呼，有典有则，诒厥子孙，此帖之传，奚止乎关石之与和均。\n臣繫以诗，式着厥因。\n圣制不磨，考于斯文。",
        "dynasty": "宋",
        "collection_info": null
    },
    {
        "uuid": "06d0ee566e7d0dd3d14e02fc9173b70d",
        "title": "真宗皇帝御制朱表御书赞",
        "author": "岳珂",
        "content": "宋德茂三世，祥符闿九清。\n兢业帝道登，陟降王心宁。\n龙鸾夜染翰，虎豹晨抽扃。\n宸心勤惕忧，精思入杳冥。\n庆阴云裔裔，飙景风泠泠。\n朱表动渊监，苍旻闻德馨。\n岧峣瞻天章，邃穆环禁庭。\n昭回河汉隔，澒洞山河腥。\n流传几百年，撝呵犹六丁。\n金笺炯玉字，蜀带要吴绫。\n大名标北都，宝庆恢中兴。\n边尘失瓯脱，赵璧归连城。\n百年神蹟晦，再拜感涕零。\n探骊方得隽，负马仍腾英。\n天心正昌唐，文轨将收京。\n愿言豁氛霾，长仰奎星明。",
        "dynasty": "宋",
        "collection_info": null
    },
    {
        "uuid": "02e5dfdacf5495e8174ba78edd4adb7e",
        "title": "真宗皇帝南牙谢访状赞",
        "author": "岳珂",
        "content": "自虎闱之教废，分绝堂陛。\n伟圣皇之订礼，得古意于胄齿。\n南牙既启，有煜朱邸。\n锵锵佩履，谒刺填委。\n不爱尺纸，锡以云体。\n天光之下，彼蔼然主器。\n不居其贵，此其所以诒天禧之谋，垂治平之制。\n臣赞而藏，昭示物轨，以续洪氏之秘。\n尚宝勿替，式示万世。",
        "dynasty": "宋",
        "collection_info": null
    },
    {
        "uuid": "3f3838f27b2a5076bd48a6f8015fc47e",
        "title": "仁宗皇帝二诗御汉体书赞",
        "author": "岳珂",
        "content": "鸿荒有开，昉颉鸟迹。\n字学之兴，亦既象物。\n汉有议郎，曰臣蔡邕。\n帛书发奇，出淳古踪。\n千龄寥寥，嗣响逾邈。\n贞观御床，淳化秘阁。\n云汉之章，施于仁皇。\n厥维天葩，源宋跨唐。\n万几燕閒，成是肆笔。\n弛张异用，游戏如一。\n士俗之成，玄默自躬。\n见于首篇，尚絅之风。\n安不忘危，尤示注意。\n笔墨之余，又形拊髀。\n庆历之治，太平极功。\n帝心所存，天地与同。\n春朝鸣珂，秋塞沈柝。\n一视之仁，昭此圣学。\n海岳八极，羲娥九霄。\n媲于宝藏，万世见尧。",
        "dynasty": "宋",
        "collection_info": null
    },
    {
        "uuid": "10f25eaaa15fd6c659da644319b0e6f1",
        "title": "仁宗皇帝浓风二字御书赞",
        "author": "岳珂",
        "content": "维圣肆笔根于天，神踪合作皆自然。\n劲腴华实无以偏，春秋虽富力已全。\n天禧资善环琦园，隻字落纸时争传。\n煌煌翰墨二百年，传家曾是金銮仙。\n渡江文献仍中原，繄臣何人望奎躔。\n欲知付受须瞻前，印以忠孝钱家钱。",
        "dynasty": "宋",
        "collection_info": null
    },
    {
        "uuid": "030135927fe4378ced220d8213414895",
        "title": "英宗皇帝宁字御汉体书赞",
        "author": "岳珂",
        "content": "惟汉体书，笔法之变。\n于帝王中，亦有羲献。\n有煜昭陵，蒸云激电。\n品冠一神，中寓万善。\n于惟治平，问安视膳。\n葩奇自然，得于目见。\n傅英染华，躬侍笔砚。\n既习既观，弗咤弗眩。\n心法斯授，体势亦擅。\n故于游戏，如墨裙练。\n惟帝之圣，统接尧禅。\n追怀羹墙，谋谨诒燕。\n武存止戈，威寓不战。\n五饵匈奴，三登海县。\n耆髫茹粹，支夏解辫。\n宁人之功，是履是践。\n帝心敢知，畔援歆羡。\n妙则已具，奎文式绚。\n揭于座隅，以示警勤。\n仁皇之仁，惟圣时宪。\n猗与此宁，尸居龙见。\n苞桑其存，伐柯不远。\n事陋规随，戒存药眩。\n有籤维瑶，有轴维钿。\n繫此赞诗，于帖之殿。",
        "dynasty": "宋",
        "collection_info": null
    },
    {
        "uuid": "c729213f5cd350587f063a4be4312dc3",
        "title": "神宗皇帝龙字御汉体书赞",
        "author": "岳珂",
        "content": "应龙之神兮。\n休命之申兮。\n利见大人兮。\n四圣之传兮。\n有笔如椽兮。\n得龙之全兮。\n时以乘兮。\n世之熙宁兮。\n骞腾兮。\n天衢之亨兮。\n与物维新兮。\n驱雷滃云兮。\n泽沛无垠兮。\n旋坤转干兮。\n声气自然兮。\n其合以天兮。\n嗟兮。\n龙兮。\n凛兮。\n遗踪兮。\n归来兮。\n汉之宫兮。",
        "dynasty": "宋",
        "collection_info": null
    },
    {
        "uuid": "443a9402bee372357b03f6059ac73ca1",
        "title": "徽宗皇帝临右军兰亭序御书赞",
        "author": "岳珂",
        "content": "太霄帝君升寿丘，梦中灵篆垂鸾虬。\n翩然下作八极游，赤符羽盖临中州。\n神机天纵凌□□，日□月□孕□□。\n□□殿前卷罳罘，□□□□侍卫休。\n昭回云汉光正浮，万象不足供雕锼。\n兰亭当日禊事修，笔力一挽回千牛。\n不特字健文亦遒，萧统作选弃不收。\n藿羹讵识罗珍羞，掎摭碔砆遗琳球。\n帝谓□□予欲□，巨笔霞练扶斗辀。\n写成斜月辉琼楼，群真鹄立光射眸。\n六丁雷电不可求，倏忽一瞬三千秋。\n长安千门曲江头，柳色曾繫金□□。\n天涯恭览涕泗流，苍梧叫□□□愁。",
        "dynasty": "宋",
        "collection_info": null
    },
    {
        "uuid": "d0ccb51363b98c51eb020750d70e9cb5",
        "title": "徽宗皇帝诗联扇面御书赞",
        "author": "岳珂",
        "content": "四海如春，时维帝心。\n遇物而感，其传至今。\n宫扇之存，有此神翰。\n愿扬仁风，慰彼涂炭。",
        "dynasty": "宋",
        "collection_info": null
    },
    {
        "uuid": "6f82e15abf3b53c7e72440738c754c29",
        "title": "徽宗皇帝秋赋御书赞",
        "author": "岳珂",
        "content": "帝宣和之太平兮，忻朝野之多娱。\n伟楚臣之託辞兮，侈肆笔之特书。\n猗百工之精能兮，璨玳轴而金朱。\n宛百年其如砥兮，方日卷而霞舒。\n维宸笔之天纵兮，臣固不得而议也。\n若一艺之必极其致兮，亦盛时之细也。\n彼舞衣与竹矢兮，犹三代之秘也。\n知苟且之为无兮，亦可观其治也。\n在本始与地节兮，汉室称为中兴。\n岂尚方之工萃兮，反有愧于西京。\n纷天葩其在前兮，晃银海其欲眩。\n缕黄金以为饰兮，骇万态而千变。\n双龙宛其在轴兮，森毛髮以骨寒。\n历溽润与埃尘兮，曾不可乎犯干。\n巫咸下招兮，天门詄荡。\n臣得而藏兮，徒慨叹以兴想。\n鸾翔龙翥兮，太平之踪。\n神睒鬼哭兮，太平之工。\n五陵松柏兮，萧萧秋风。\n此赋之传兮，与天无穷。",
        "dynasty": "宋",
        "collection_info": null
    },
    {
        "uuid": "e6dfcb945b9bc8e6d2d5ee63f41935eb",
        "title": "徽宗皇帝读阁支降御笔赞",
        "author": "岳珂",
        "content": "昭回之秘天所示，风行雷厉动一世。\n独持八柄昭驭贵，驭贵驭富抑其细。\n百年史牒记金匮，木脚东廊果何地。\n谁从六阁得幅纸，朱书旁行俨如此。\n贵珰日月书纸尾，宛如宣和见宣底。\n参稽天笔良不类，恭览比方三叹喟。\n王蔡诸臣真可罪，区区球补虮蝨耳。\n汴都彷徨尘未洗，此帖间行来万里。\n大书尊尧诋王氏，责以格君法当尔。\n奸谀直笔诛既死，愿以所书裨太史。",
        "dynasty": "宋",
        "collection_info": null
    },
    {
        "uuid": "5b9cde8b952ada8a4bd3cedfddc68c3e",
        "title": "高宗皇帝舞剑赋御书赞",
        "author": "岳珂",
        "content": "维中兴，焯人文。\n燀皇灵，即清燕。\n垂翰墨，光日星。\n揖怒蛙，市骏骨。\n期混并，写古作。\n示休宠，作豪英。\n臣有剑，淬三河。\n包两京，舞绝世。\n抉浮云，开太清。\n帝有训，誓臣节。\n式钦承，谁掣肘。\n起奋袖，愤裂缨。\n鬰干将，在宝匣，长悲鸣。\n后百年，血郅支，锷尚腥。\n刻斯赞，表帝心，传龙庭。",
        "dynasty": "宋",
        "collection_info": null
    },
    {
        "uuid": "6edac7e101e886d21e4da94580377a96",
        "title": "高宗皇帝韦杜三诗御书赞",
        "author": "岳珂",
        "content": "古者赋诗，惟以言志。\n或陈卒章，或摭首意。\n惟圣秉箓，启于多艰。\n北乡之悲，銮舆未还。\n岁时顾瞻，雪涕凝竚。\n宸毫寄心，亦或有取。\n惟唐二臣，一唱一酬。\n节物感怀，下笔不休。\n西清燕閒，念此夐隔。\n鬰乎居南，凄其望北。\n璧跗琅钮，舒卷龙笺。\n白云其翔，契阔十年。\n臣之管窥，尝读国史。\n曹勋衣襟，洪皓幅纸。\n或恸或泣，或命以官。\n或间持书，或使问安。\n玉音琅琅，具记青汗。\n宜其注思，感此归雁。\n三诗之作，迭写杜韦。\n社日二篇，独书前诗。\n昭哉圣情，如古之赋。\n迄其弗偿，徒切舜慕。\n霜露之履，谁无此哀。\n止或尼之，谓之何哉。\n是帖之传，式媲遗训。\n敌忾于王，见者必奋。",
        "dynasty": "宋",
        "collection_info": null
    },
    {
        "uuid": "aff55d41eacd5bc35a79920ad5ac4bab",
        "title": "高宗皇帝蹙龙手札御书赞",
        "author": "岳珂",
        "content": "辛伯有言，并后乱本。\n惟圣齐家，知益知损。\n臣得此书，反其三隅。\n一卷之藏，于昭宸谟。",
        "dynasty": "宋",
        "collection_info": null
    },
    {
        "uuid": "8814c169178dc243062fae347dc6896c",
        "title": "高宗皇帝御笔临吴皇象如鹰帖赞",
        "author": "岳珂",
        "content": "书法淳古，遡晋而上。\n于上品中，则有皇象。\n汉歌大风，思士之壮。\n帝临此书，猎渭怀望。\n于昭诒谋，倚重惟将。\n岂象之临，亦意之尚。",
        "dynasty": "宋",
        "collection_info": null
    },
    {
        "uuid": "b8a632f6e8a1fe79a7ae2cad3a5fc7ba",
        "title": "孝宗皇帝杜甫夜宴左氏庄诗御书赞",
        "author": "岳珂",
        "content": "帝淳熙兮重华，灿璧跗以秀荂。\n根六艺兮正以葩，蔽一言兮思无邪。\n噫后人兮谁耶，有臣甫兮不浮以夸。\n穷不诎兮之死靡他，志不忘君兮于天之涯。\n九渊兮鲸牙，汹怒兮奔拏。\n阅三百年兮鼓吹群蛙，皦如英韶兮屏淫斥哇。\n搴月兔兮泛灵槎，登钧天兮泰皇家。\n御墨兮惊鸦，十行兮整斜。\n紫电兮丹霞，因风兮尘沙。\n臣有扁舟兮床笔竈茶，愿託宝墨兮水云蒹葭。\n恍清梦兮随銮车，臣身江湖兮臣心不遐。",
        "dynasty": "宋",
        "collection_info": null
    },
    {
        "uuid": "d5d6ca6122332957da4e3afe992e2894",
        "title": "孝宗皇帝杜甫万丈潭诗御书赞",
        "author": "岳珂",
        "content": "于戏中兴，驻跸东南。\n江沱之安，匪帝所堪。\n飙起霆驱，沛泽以甘。\n慰于望霓，意则可探。\n念昔臣甫，赋万丈潭。\n谓彼应龙，潜雺隠岚。\n岂嵌窦是即，岂泉石是耽。\n救民一心，大造实参。\n方阳初骄，民忧未惔。\n彼界此疆，饮瓢粟甔。\n遵养必时，毕毓毕涵。\n亦既太甚，炎威孔燂。\n播奏之艰，□□孰餤。\n必其来苏，以溉以覃。\n帝惟明习，讵不我谙。\n升自天衢，时乘其骖。\n视此沸鑪，而忍弗戡。\n维宁亲是先，匪乐之酣。\n维復雠是怀，匪垢之含。\n鬰鬰久居，若古有谈。\n毋功之幸成，而德之或惭。\n臣谓此心，与天地三。\n龙变难谌，龙髯已毵。\n心画之昭，贲于宝函。",
        "dynasty": "宋",
        "collection_info": null
    },
    {
        "uuid": "fef9b2c94b744728bebb86f48eefbec0",
        "title": "孝宗皇帝御制春词御书赞",
        "author": "岳珂",
        "content": "春赋之作，八荒是同。\n掞词寄情，则其余功。\n德异玩人，理存观妙。\n臣藏其真，以见电笑。",
        "dynasty": "宋",
        "collection_info": null
    },
    {
        "uuid": "834ae6123e843dfff507c13286b8e034",
        "title": "光宗皇帝夏竦双头牡丹赋御书赞",
        "author": "岳珂",
        "content": "圣孝动天，瑞则应之。\n帝开绍熙，天实命之。\n三宫燕娱，爱且敬之。\n禁籞翠华，时联幸之。\n万葩其春，綵服映之。\n玉色怡愉，霞巵醟之。\n岂乐行都，民物盛之。\n干坤同欢，康衢咏之。\n于牣灵沼，鱼鸟泳之。\n天光下临，邦家庆之。\n煌煌牡丹，奇产并之。\n帝王称觞，亲捧迎之。\n巍巍太皇，万寿称之。\n一德隆兴，圣益圣之。\n维太平臣，尝比兴之。\n国英竦名，夏则姓之。\n秾纤艷殊，美则评之。\n仁皇之祥，今亦订之。\n尧父舜子，本天性之。\n龙楼鸡鸣，久温凊之。\n晦明节宣，臣或诤之。\n瑜瑕未昭，事则镜之。\n宸毫所传，神具听之。\n后三十年，臣则胜之。\n金匮名山，尚克证之。",
        "dynasty": "宋",
        "collection_info": null
    },
    {
        "uuid": "f35381a5c51164a6a498e126b647f152",
        "title": "光宗皇帝待月诗御书赞",
        "author": "岳珂",
        "content": "疏篁阴阴，长松矫矫。\n苔静云閒，山清月皎。\n乐以心会，兴因天随。\n以诗观诗，是谓管窥。",
        "dynasty": "宋",
        "collection_info": null
    },
    {
        "uuid": "9ca70ba9b4f6d29934c3157a655a3496",
        "title": "宁宗皇帝诗卷耳篇御书赞",
        "author": "岳珂",
        "content": "伟王人之典学，本天纵之多能。\n续六艺之绝业，环诸儒而讲明。\n璧跗蔚其流芳，琼字焕其腾英。\n居蠖濩而储精，炳龟龙而效灵。\n岁嘉定之辛巳，历九闰而时乘。\n旦孜孜而忘倦，志兢兢而靡矜。\n诗三百有五篇，沃帝心而日聆。\n俨露门之未竟，已云章之满籝。\n繄是诗之四章，首二南而仪刑。\n凡家齐而国治，本大学之为经。\n自求贤而审官，见济济之以宁。\n越染翰之虽同，兹注意之实形。\n昔德寿之在御，尝史汉之留情。\n传復古之奇蹟，亦流辉于古荆。\n有词臣曰万里，亟再拜而震惊。\n谓缝掖之所难，而帝王之躬行。\n今宝章之诞贲，知祖武之克绳。\n殆家法之相似，联自检于宫庭。\n眇周行之下走，方虺隤而于征。\n竦昭回之景光，愧抱椠之余生。\n览盈咫之昭华，想绎纯于九成。\n得猗那而藏焉，尚庙瑟之余声。",
        "dynasty": "宋",
        "collection_info": null
    },
    {
        "uuid": "26f7bc05394f2fdd5663c151be3ffbdd",
        "title": "王献之洛神赋帖赞",
        "author": "岳珂",
        "content": "庆云绚彩，河汉萦之。\n列星垂天，日月明之。\n先民授能，维圣成之。\n英英后先，畴其胜之。\n有晋大令，父而兄之。\n一门擅奇，世共称之。\n小楷之传，抑更精之。\n芝灵葩奇，杳莫名之。\n赐书官奴，既准绳之。\n洛神出蓝，而復青之。\n阅几何年，劫火经之。\n鬼神护持，莫凭凌之。\n煌煌炎图，帝中兴之。\n严除清厢，又南荣之。\n翰权墨衡，千古程之。\n神览睿藻，二难并之。\n一真既藏，大训形之。\n流秘下方，万目惊之。\n或轶或传，式经营之。\n十阅岁华，迄克膺之。\n竭橐以酬，尚或矜之。\n恍然旧观，缄且縢之。\n有炜庙瑟，天球鸣之。\n鄙俚混淆，敢曰声之。\n金籥玉笺，谨毖扃之。\n咨尔子孙，思供承之。",
        "dynasty": "宋",
        "collection_info": null
    },
    {
        "uuid": "435fd99a9eacddf8d9db58074b6cd984",
        "title": "王操之旧京帖赞",
        "author": "岳珂",
        "content": "永嘉戎马摇干坤，渡江一马黄屋奔。\n中原文献无復存，仅有笔阵兴王门。\n猗欤大令趾右军，几年埒美名金昆。\n片纸断烂如瑶琨，鸾蛟蛇蚓置勿论。\n为问此帖当何人，豺狼父子蚁君臣。\n纲常肇自清浊分，孰能自植无君恩。\n是时咸洛尘霾昏，阡原变徙陵谷翻。\n家人丘陇何足言，痛裂乃尔摧心肝。\n义熙九土封函关，遗氓遮道挽息真。\n矢口止诵公家坟，人心大义端不泯。\n谁其主议画淮濆，伊瀍王气空膏屯。\n悠悠千载有此臣，委质无乃惭州民。\n感叹遗墨气涌山，我欲请剑同朱云。\n收亭楸槚方成阡，大呼为叫九天阍。",
        "dynasty": "宋",
        "collection_info": null
    },
    {
        "uuid": "88d8655c3fce4caf32af880eb61f5c0e",
        "title": "王洽永嘉帖赞",
        "author": "岳珂",
        "content": "瑞牛出谷，既秉金箓。\n短辕逐犊，池凤是续。\n栖梧食竹，葩奇韵馥。\n在此宝轴，手不可触。\n神观玉立，宛若在目。\n恍其展读，乌衣之曲。",
        "dynasty": "宋",
        "collection_info": null
    },
    {
        "uuid": "9256e34c5828798f09a7964ad033fc9b",
        "title": "梁阮研宰相帖赞",
        "author": "岳珂",
        "content": "巨济取帖，断于李唐。\n而予何人，波及于梁。\n然而考硬黄之流别，辨缃素之古香。\n并之以淳化秘阁之蹟，印之以绍兴御府之章。\n于戏斯文，不忝厥藏。",
        "dynasty": "宋",
        "collection_info": null
    },
    {
        "uuid": "b425949f7d421422588bfb9060f296e5",
        "title": "陈僧智永归田赋帖赞",
        "author": "岳珂",
        "content": "平子作赋，六一着录。\n前乎一千年，既传于草堂之手。\n后乎四百载，仍託以稗官之目。\n衡制永述，修题珂续。",
        "dynasty": "宋",
        "collection_info": null
    },
    {
        "uuid": "6ef202c63e343040824e19077920e689",
        "title": "欧阳询阴符经帖赞",
        "author": "岳珂",
        "content": "内史书如率令，善奴秀比官奴。\n千古会稽楷则，于今重见阴符。",
        "dynasty": "宋",
        "collection_info": null
    },
    {
        "uuid": "8d55a97d95839b01df0df21284236abd",
        "title": "陈子昂无端帖赞",
        "author": "岳珂",
        "content": "麟台正字垂拱臣，手持鸿笔扶金轮。\n喔咿自拟教牝晨，尚欲圭璧全其身。\n笔精墨妙虽有神，千载乃作无端人。\n以人废言古所闻，尚可展卷书吾绅。",
        "dynasty": "宋",
        "collection_info": null
    },
    {
        "uuid": "90ac4bd02eb864d1577758e3f6cde26c",
        "title": "崔融荷华帖赞",
        "author": "岳珂",
        "content": "六郎之风姿，秀于清池。\n初日之华蕤，流景发晖。\n种玩之谁宜。\n有美人兮，掞胸中之奇，笔下其似之。",
        "dynasty": "宋",
        "collection_info": null
    },
    {
        "uuid": "9e3a13b27144a3f84d6be978fd1a536d",
        "title": "颜真卿朝迴帖赞",
        "author": "岳珂",
        "content": "公之素守，日烈霜严。\n公之大节，斗揭岩瞻。\n笔势所存，心画可占。\n八法具体，匪柔匪铦。\n庶彙流形，如鶱如潜。\n坱圠是似，端倪孰觇。\n人以艺进，公以德兼。\n凛其高风，气压万籤。\n公神在天，公书在奁。\n繫赞以藏，震于壬憸。",
        "dynasty": "宋",
        "collection_info": null
    },
    {
        "uuid": "765da6e09287321fa34ec6a8769d2479",
        "title": "徐浩谢赐书帖赞",
        "author": "岳珂",
        "content": "南阳素书，浩之素珍。\n而本朝观浩之书，又皆以为绝伦。\n今视诸贤之跋，凡十有三人。\n岁月几何，又不能彷佛其清尘。\n书意日新，而迹日陈。\n白首之攻，庶几信今。",
        "dynasty": "宋",
        "collection_info": null
    },
    {
        "uuid": "5a32a9a133f311d271f85c520090b989",
        "title": "张长史春草三帖赞",
        "author": "岳珂",
        "content": "夔作八音，茎韺咸云。\n娄辨五色，朱紫玄纁。\n伟绝艺之天成，随所施而冠群。\n既运斤而荐巧，亦端委而长身。\n或有若而阙里，或蔡邕而虎贲。\n是其同者体，而不同者神。\n藻绘既后素，笙镛无夺伦，夫是之谓宝真。",
        "dynasty": "宋",
        "collection_info": null
    },
    {
        "uuid": "0e31ecf25c7b8326eb300c09c261ba57",
        "title": "张长史秋深帖赞",
        "author": "岳珂",
        "content": "炜五帖兮迨今，信第一兮秋深。\n彼伯高兮书淫，人争取兮千金。\n考步武兮可寻，付纤秾兮何心。\n媲关沈兮鸣琴，尚海岳兮知音。",
        "dynasty": "宋",
        "collection_info": null
    },
    {
        "uuid": "135fc13bce60f86943d425a12619de42",
        "title": "怀素千文帖赞",
        "author": "岳珂",
        "content": "鵾鹏徙海，龙蛇起陆。\n思妙天随，神钟鬼哭。\n垂露在手，非烟眩目。\n锦绂琼机，光我韫椟。",
        "dynasty": "宋",
        "collection_info": null
    },
    {
        "uuid": "d0d7ab43771b0cf23b39ff2f8fa87206",
        "title": "怀素秋风帖赞",
        "author": "岳珂",
        "content": "憭栗之秋，骚人所悲。\n彼僧何为，乃写以辞。\n绝艺出尘，亦寄焉耳。\n云烟苍茫，在此幅纸。",
        "dynasty": "宋",
        "collection_info": null
    },
    {
        "uuid": "34764b3b042fe38dca6a2d07d781acdd",
        "title": "怀素律公帖赞",
        "author": "岳珂",
        "content": "噫怀素，善草书。\n杂真行，世所无。\n妙之臻，理不殊。\n盍反观，同其初。",
        "dynasty": "宋",
        "collection_info": null
    },
    {
        "uuid": "24411fd69bd207179f7a342477b938e4",
        "title": "裴素明日帖赞",
        "author": "岳珂",
        "content": "有王茂宏之笔势，予非取其丽。\n从容而大肆，巧者以愧，尚庶古意。",
        "dynasty": "宋",
        "collection_info": null
    },
    {
        "uuid": "e6928571a9d69027b6b4565cd59066e7",
        "title": "唐史惟则篆千文帖赞",
        "author": "岳珂",
        "content": "籀学在唐，阳冰一夔。\n彼秩八音，各有工师。\n斯帖之奇，体微而具。\n何以譬之，磬襄鼗武。",
        "dynasty": "宋",
        "collection_info": null
    },
    {
        "uuid": "105633b63e055534e4266f80c7311e40",
        "title": "唐许浑乌丝栏诗真蹟赞",
        "author": "岳珂",
        "content": "玉𥫽诗府旌阳仙，骖鸾翳凤珊瑚鞭。\n羽裳云锦朝帝垣，天凤戛佩披琅玕。\n瑶阶十二琪树连，珠晖璧魄环非烟。\n手按碧蕊丹葩鲜，昆阆七七争芳妍。\n翩焉来下探九渊，攫颔惊起龙正眠。\n茫茫尘劫今几年，北斗柄烂东海田。\n袖中琲琲辉且圆，琤琮落笔如流泉。\n乌栏锦褾余百篇，狱宝上烛牛斗躔。\n御题小玺今宛然，已散復合庸非天。\n鲸鱼东去云浪翻，晴昼昳荡开虎关。\n紫金浮玉月满川，大招为赋乘槎骞。",
        "dynasty": "宋",
        "collection_info": null
    },
    {
        "uuid": "5c6e15d54a6d4d8949f902b74625e4c4",
        "title": "崔远送瘙利诗帖赞",
        "author": "岳珂",
        "content": "唐而干宁，果何时。\n作书及诗，且恬以嬉。\n沦胥之不知，而拳拳于一缁。\n吁其可悲。",
        "dynasty": "宋",
        "collection_info": null
    },
    {
        "uuid": "5babaf75bf5e3ff8f58aa90c78a42fd5",
        "title": "卫恒往来帖赞",
        "author": "岳珂",
        "content": "书既造妙，摹者惟欲取其肖。\n摹既逼真，题者不必託诸人。\n以实传信，万古一晋。\n无目睫之徇，视御府之印。",
        "dynasty": "宋",
        "collection_info": null
    },
    {
        "uuid": "e8075da31ed11123ca2b32f151d3336b",
        "title": "王廙问安王秋二帖赞",
        "author": "岳珂",
        "content": "摹法之精，必验以真。\n我见枣刻，已同似人。\n启以楷书，告以章草。\n情敬之分，于此焉考。",
        "dynasty": "宋",
        "collection_info": null
    },
    {
        "uuid": "07e673517266cd51362b755e7fb03216",
        "title": "王导怀感帖赞",
        "author": "岳珂",
        "content": "王门之书祖始兴，他帖阁本皆洞精。\n独余此帖难强名，妙处顿使俗眼惊。\n唐人硬黄昔流声，纸古墨暗如晨星。\n儿曹缄口勿浪评，更看羲献森阶庭。",
        "dynasty": "宋",
        "collection_info": null
    },
    {
        "uuid": "8dc905a0f5ad32e7c0e1bfbf44cadfdb",
        "title": "郗恢授衣帖赞",
        "author": "岳珂",
        "content": "郗姓三传而至恢，晋代七革而为唐。\n书以世而能，摹以久而彰。\n予将因高平之奕叶，而撷千古之遗芳。\n于戏道徽，尚其不亡，兹其足以侈摹帖之藏。",
        "dynasty": "宋",
        "collection_info": null
    },
    {
        "uuid": "3a5f323b23bf1827cd27d94811b99965",
        "title": "冯承素兰亭叙帖赞",
        "author": "岳珂",
        "content": "猗应龙，蟠九嵕。\n抱骊珠，閟含风。\n见似人，喜若跫。\n作者谁，臣姓冯。",
        "dynasty": "宋",
        "collection_info": null
    },
    {
        "uuid": "7f3117b79309374f984b8010d1fc9f8b",
        "title": "吴通微临兰亭叙帖赞",
        "author": "岳珂",
        "content": "禊帖之亡，坏土其朽。\n至于贞元，夫岂一手。\n彷佛之传，烂如晨星。\n尚胜定武，以石得名。",
        "dynasty": "宋",
        "collection_info": null
    },
    {
        "uuid": "da443c6fde99ca33b1fa7fe1ee58936f",
        "title": "右军初月帖赞",
        "author": "岳珂",
        "content": "唐摹之传取奇古，彷佛硬黄疑此楮。\n我从眼力别瑶珷，安得庸奴字如许。",
        "dynasty": "宋",
        "collection_info": null
    },
    {
        "uuid": "a9a64fba9a797345d7951e2c49adc9a3",
        "title": "右军遣信帖赞",
        "author": "岳珂",
        "content": "笔健而奇，而纸素犹近时。\n彼摹者吾不能知其为谁。\n忘筌与蹄，庶几得之。",
        "dynasty": "宋",
        "collection_info": null
    },
    {
        "uuid": "b2e5b20594f90cc1d2eefab041e6fdb7",
        "title": "右军留女帖赞",
        "author": "岳珂",
        "content": "或真或摹，斯焉取诸，是出于偃月之储。\n垂胄同仇，于门之鱼，予将比乎邾。",
        "dynasty": "宋",
        "collection_info": null
    },
    {
        "uuid": "ea991a5a6926211e7942defff3faaaba",
        "title": "右军復克二书帖赞",
        "author": "岳珂",
        "content": "书摹于唐，故不当印以贞观。\n然而涸笔天成，书名云烂，殆不止于真之乱。\n彼无别者，徒欲侈其真而汩以贋。\n石汰玉出，泾分渭判，尚考予赞。",
        "dynasty": "宋",
        "collection_info": null
    },
    {
        "uuid": "f8262c2c4a123934631edd9b7799d4dc",
        "title": "右军尚书帖赞",
        "author": "岳珂",
        "content": "宣和御府皆法书，珍藏直及钟王初。\n徒缘绢素少晋储，着定聊復称唐摹。\n气全神王断裂余，更有数体同官奴。\n百年风尘阅穹庐，回首六阁怀东都。",
        "dynasty": "宋",
        "collection_info": null
    },
    {
        "uuid": "93776f968bcc4bad5caf9370eacf3578",
        "title": "右军安问帖赞",
        "author": "岳珂",
        "content": "唐人善书者，晨夕临鹅池。\n生平安问帖，千古乃见之。\n萧斋今为谁，米姓犹可窥。\n摹笔得活法，一卷当得师。",
        "dynasty": "宋",
        "collection_info": null
    },
    {
        "uuid": "1e92c8d9a7e7150a6509354737c7c81a",
        "title": "右军转胜帖赞",
        "author": "岳珂",
        "content": "唐人摹帖多自喜，千古换鹅谁趾美。\n顺涂鹿梦岂真寐，画餠儿痴出馋水。\n讵怜成安获张耳，泜上鼓旗那可致。\n铜丸碧衣谁证尔，重说偈言烦小米。",
        "dynasty": "宋",
        "collection_info": null
    },
    {
        "uuid": "ed6556d6adcaa493b3df5901ccc6ccfe",
        "title": "右军得示帖赞",
        "author": "岳珂",
        "content": "淳古有真味，不特见于结子。\n兹帖之名得示，纵摹仿于唐世，隠然犹有西晋之遗意。\n彼昌黎者，或肆讥议。\n谓以俗书趁姿媚，予未敢以为是。",
        "dynasty": "宋",
        "collection_info": null
    },
    {
        "uuid": "d9b800b8fd53bb7ae40de0026830b7b6",
        "title": "孙过庭摹洛神赋赞",
        "author": "岳珂",
        "content": "大令好书洛神赋，后人犹袭邯郸步。\n夫君草圣洞千古，笔下纵横敏风雨。\n凌波杳杳去无所，半幅尚能追媚妩。\n几年唐印阅振武，谁其别之视书谱。",
        "dynasty": "宋",
        "collection_info": null
    },
    {
        "uuid": "f982e9f5d423fa457970edafbbda07b6",
        "title": "洪元眘行业讚集王右军书帖赞",
        "author": "岳珂",
        "content": "天津织女琼为梭，的皪八体辉明河。\n云章玉字炯不磨，一洗秦籀麾周科。\n人世剪割同绮罗，百衲尚可睨伐柯。\n告身莫易矧换鹅，浙江轰豗老伏波。\n龙象骇栗严撝诃，玉函金钥神畀珂。\n一洗海岳遗恨多，千岩唐晋春嵯峨。",
        "dynasty": "宋",
        "collection_info": null
    },
    {
        "uuid": "515567853c0941292cbd6370c2d508c0",
        "title": "万岁通天帖赞",
        "author": "岳珂",
        "content": "洛石赤心，以出宝图。\n燕涎鸡晨，即瑞制书。\n有奕王门，南土华腴。\n献其家珍，陈于玉除。\n笔法之神，匪临伊摹。\n史馆之储，尚其不诬。",
        "dynasty": "宋",
        "collection_info": null
    },
    {
        "uuid": "d80f7e8b3d84871575a3efaef6c55edc",
        "title": "智永千文真草帖赞",
        "author": "岳珂",
        "content": "兴嗣次韵成一家，作者更书遍河沙。\n几年真草分正葩，变现要作千体夸。\n谁知笔椽出袈裟，如摧犀角抽龙牙。\n墨池摹仿纷天华，尚想字母真摩耶。",
        "dynasty": "宋",
        "collection_info": null
    },
    {
        "uuid": "30a05862d7974e218ac3968f068b7091",
        "title": "诸遂良枯树赋帖赞",
        "author": "岳珂",
        "content": "开禧之元，予仕军庾。\n偕朋命驾，尝即甘露。\n慨怀海岳，赋诗弔古。\n朅予再来，乘轺兹土。\n復登多景，乃得斯赋。\n江山几案，风月樽俎。\n俯仰迹陈，卧临意寓。\n维赋之作，自庾开府。\n殷叹婆婆，桓怀雄据。\n染翰行墨，自唐摹褚。\n苏印储录，魏藏米谱。\n后百余载，见我诗句。\n又二十年，真蹟斯睹。\n地有显閟，物遂散聚。\n抑人与对，非鉴奚取。\n独惭予者，莫踵遐武。\n谁其后先，传此缣素。\n朝猿暮鹤，秋霓春雾。\n是书其存，尚想吞吐。",
        "dynasty": "宋",
        "collection_info": null
    },
    {
        "uuid": "8565c1e67bb56e1da684dac095bbade1",
        "title": "薛稷夏热帖赞",
        "author": "岳珂",
        "content": "帖中月字用武后书体，因其时也。\n魏字纷如葩叶之当风，转而奇也。\n遡晋千年，如极如驰也。\n既宜于今，而于古亦师也。\n既变于己，而于人亦资也。\n米芾有言，功名不如翰墨。\n抗少保而跻之，谓五王其卑也。\n予固从而贵其帖，而亦未暇辨其是非也。",
        "dynasty": "宋",
        "collection_info": null
    },
    {
        "uuid": "47d40945448c5c06aa0d91e8a2096354",
        "title": "颜鲁公祭文帖赞",
        "author": "岳珂",
        "content": "当天宝之季岁，腾紫宫之长彗。\n骇渔阳之駃騠，将道洛以饮渭。\n以十五万众鼓行之勇，涉二十四郡无人之地。\n伟颜门之竞爽，独舍生而取义。\n有常山以为之兄，有鲁公以为之弟。\n合群从而死难，恸三军而雪涕。\n盖将豁百世而开聩蒙，澄六合而荡氛翳。\n手缔绝纽，躬支横溃。\n射羿日之并出，扶杞天于将坠。\n斯文也，所谓质之鬼神而无疑，建诸天地而不悖。\n又岂止于区区之一酹。\n于虖，误主有人，效忠何罪。\n胡大僇之正不致于林甫之流，而所遭之惨乃及于泉明之辈。\n予持此评，气汹心痗。\n岂徒赞八体之书，抑以代千载之诔。",
        "dynasty": "宋",
        "collection_info": null
    },
    {
        "uuid": "c26bd8dd1b63a11b84c051c5e9f33ca5",
        "title": "李邕光八郎帖赞",
        "author": "岳珂",
        "content": "北海书名亢其宗，虽摹犹足传奇踪。\n已鸣褚籥调欧镛，更拔永戟摧羲锋。\n平生鉴赏襄阳公，二宝相避如燕鸿。\n青毡阅世傥可逢，定见重合延平龙。",
        "dynasty": "宋",
        "collection_info": null
    },
    {
        "uuid": "f2a81c090ab856c44b9ed05d3232c853",
        "title": "李玄胄清慎帖赞",
        "author": "岳珂",
        "content": "洗箕山之耳，缄周庙之口。\n雷孤竹之腹，策六马之手。\n清乎慎乎，有余缊乎。\n二者之间，吾其隠乎。",
        "dynasty": "宋",
        "collection_info": null
    },
    {
        "uuid": "aaaf3b867e39c46f81d7ca797c65f0ee",
        "title": "楞伽经注帖赞",
        "author": "岳珂",
        "content": "贝多之叶来金仙，益以注释非忘言。\n楞伽着在西域编，名虽或讹经则传。\n唐世经生笔力便，兹文流布今几年。\n河南题字恐未然，留与末世观蹄筌。",
        "dynasty": "宋",
        "collection_info": null
    },
    {
        "uuid": "c2390f144dda92cce4cdc25eb6712778",
        "title": "奉礼帖赞",
        "author": "岳珂",
        "content": "群贤修禊，书法遂东。\n永欣之传，盛于越中。\n褚虽莫留，犹有远公。\n至今千岩，飒然清风。",
        "dynasty": "宋",
        "collection_info": null
    },
    {
        "uuid": "df5f3a1b83a1e21f0912015226a92ba7",
        "title": "青峰诗帖赞",
        "author": "岳珂",
        "content": "心潜书法，神造诗境。\n予意是时，万念俱屏。\n乐非外骛，自得隽永。\n坐令尘埃，顿发深省。",
        "dynasty": "宋",
        "collection_info": null
    },
    {
        "uuid": "76f0bc45d315c54b308016aafb80b9fc",
        "title": "吴越三王判牍帖赞",
        "author": "岳珂",
        "content": "玉册之楼压吴杭，三川锦绣开故乡。\n英姿飒飒熊虎相，红袍金印交炜煌。\n百年霸府仪物庞，山判近出功臣堂。\n凤宅画诺鹊抵章，五云八体严且庄。\n流传世世民弗忘，鬼神呵护谨毖藏。\n题染犹带猊炉香，卷端藻墨十二行。\n紫橐曾是天台房，我宝此帖随缣缃。\n匪徒嗜古思耿光，大谊犹可占尊王。",
        "dynasty": "宋",
        "collection_info": null
    },
    {
        "uuid": "95dd239ae8c923ab6a248b80ae9dcf65",
        "title": "豆卢革田园帖赞",
        "author": "岳珂",
        "content": "书名之讹，创自韦陟。\n季袭其风，始见书尺。\n狙冠豺绶，乃唐之贼。\n相不加诛，而反畏惕。\n礼度尽坏，王纲倒植。\n存此谓何，览者太息。",
        "dynasty": "宋",
        "collection_info": null
    },
    {
        "uuid": "dc8fc141413a566e0f20161572b3fb0a",
        "title": "徐铉小篆千文帖赞",
        "author": "岳珂",
        "content": "于惟骑省，神艺造古。\n狝兔璇窟，吸蜍银浦。\n千文爰袭，百体具举。\n庆云澄霭，清风垂露。\n鸟迹观象，鱼书辨鲁。\n仓创籀述，峄夸咸诅。\n如周金版，如岐石鼓。\n制比邈健，势穷斯妩。\n游史逊妍，冰书挈度。\n悠悠千载，孰是去取。\n寥寥几人，他莫比数。\n世遗赵璧，宝及康瓠。\n矉心何尚，征睫何睹。\n表而出之，光我书府。",
        "dynasty": "宋",
        "collection_info": null
    },
    {
        "uuid": "64ab46de00aa01e973d57f7bb6a75199",
        "title": "徐铉篆五柳传帖赞",
        "author": "岳珂",
        "content": "晋有逸民，乐天不忧。\n唐有遗臣，嗜古好修。\n或夷惠之拟伦，或斯冰之与俦。\n炯松姿而筠操，又铁画而银鈎。\n集二妙之全美，接千载之风流。\n载酒拂石，寻壑经丘。\n吾将抱此而为栗里之游。",
        "dynasty": "宋",
        "collection_info": null
    },
    {
        "uuid": "595342ab041c265b7db84629f74ac116",
        "title": "李西台启诗帖赞",
        "author": "岳珂",
        "content": "予于是帖，有感者四。\n馆职在外，于学士不繫细衔，于带职者皆曰同院，意亲情洽，所以见前辈之笃风谊也。\n内赐金鱼，盖出新宠，带职者乃从学士转致，又杂以他寄焉，所以见上恩交情俱无内外也。\n谢学士以启，而用楷法，寄同院同年以诗，而用行书，又以见待人处己，虽小节皆有体也。\n承平幕府，得一佳帖，相聚以观，又以见时清事简，虽边圉亦得以从容于文艺也。\n于虖，诗文之传，几人于兹。\n独于此书，有感有思。\n流风之存，妙墨之遗。\n什袭是宜，维以诗之。",
        "dynasty": "宋",
        "collection_info": null
    },
    {
        "uuid": "f0ea4d4685aa0657a0483019a7ae51aa",
        "title": "李西台退居诗帖赞",
        "author": "岳珂",
        "content": "以退藏心，邀丘壑老。\n唱酬之间，意已足考。\n我以倦翼，故应知还。\n高躅凛然，庶几是攀。",
        "dynasty": "宋",
        "collection_info": null
    },
    {
        "uuid": "3282bd8fc932c1235b1e43c45d111924",
        "title": "宋素臣惜别诗帖",
        "author": "岳珂",
        "content": "桂州之帅，予莫知其为谁也。\n盍簪得朋，其必有以称此诗也。\n黄卷之苦心，意其乐之真足以忘疲也。\n若夫屈伸则有时也，而岂以是为富贵之资也。\n得路之终期，予固未免犹置夫疑也。",
        "dynasty": "宋",
        "collection_info": null
    },
    {
        "uuid": "0801fdeb938bb851fd6be0959ed961e0",
        "title": "张文懿珍果帖赞",
        "author": "岳珂",
        "content": "以帝傅，从赤松。\n有荣名，华厥躬。\n超二疏，列三公。\n瞻中台，祖上东。\n焕衮舄，乐鼓钟。\n寿九袠，天报丰。\n思其人，想清通。\n观笔法，犹雍容。",
        "dynasty": "宋",
        "collection_info": null
    },
    {
        "uuid": "5dadf92a993fd11b6fe006ca6425f168",
        "title": "吕文靖亭候帖赞",
        "author": "岳珂",
        "content": "嘉定乙亥，珂丞军器，居于宝莲。\n邻有善士，曰范择能，实祖太史。\n百年相承，文献攸萃。\n暇日启钥，抉奇出秘。\n有三轴者，实公程艺。\n捧玩再拜，始识公字。\n丁丑禾兴，刻置官寺。\n枣肥失态，莫尽体势。\n粤来维扬，岁在癸未。\n客出公帖，相示叹喟。\n如昔所见，毫髮毕似。\n于翰墨间，更着风谊。\n客谓此书，伐木无愧。\n亟以归我，备名臣体。\n琼函锦缲，明窗棐几。\n时一展玩，若锵剑佩。\n是岁七月，日维乙巳，淮海堂下，清阴蔽芾。\n我时受藏，午暑犹炽。\n月纪岁合，时又其位。\n于日之吉，与初览对。\n载见载识，若合符契。\n岂非天耶，尚勿失坠。",
        "dynasty": "宋",
        "collection_info": null
    },
    {
        "uuid": "b87d7e137389fc61b0ca6a41c8542001",
        "title": "范文正问医帖赞",
        "author": "岳珂",
        "content": "元气在天，日星繫焉。\n骨骾在身，四体恃焉。\n王国之干，公实似焉。\n有炜翰墨，抑其细焉。\n是书之传，自尹氏焉。\n历年虽多，人争毖焉。\n彼名家者，众或弃焉。\n胁肩夏畦，亦何利焉。\n一卷之师，览者愧焉。",
        "dynasty": "宋",
        "collection_info": null
    },
    {
        "uuid": "909d6eaa7e628690311b8b9d67335c26",
        "title": "蔡忠惠书简帖赞",
        "author": "岳珂",
        "content": "凌云成而楷遂绝，太极建而书仍存。\n艺不足以名世，士亦贵于自珍。\n彼其之子以贱待其身，而又安能以重望夫人。\n伟四谏之直声，并翰墨而流芬。\n方其作元舅之碑以伸天子之孝，拒佞倖之请而杜亵取之门。\n则片言隻字之落人间者，世固待之以褚颜之节，而岂復侪之于芝繇之伦。\n后二百年珂得而藏其真，是盖不特宝其书而楷模其纵笔之妙思，又将因其字而彷佛其绝世之清尘也。",
        "dynasty": "宋",
        "collection_info": null
    },
    {
        "uuid": "6065eca5f91a53053b61459a4f024c72",
        "title": "蔡忠惠赵氏风度帖赞",
        "author": "岳珂",
        "content": "前朝之名臣，承平之王孙。\n笔妙而跋真，一旦而并臻。\n此盖不特适千里而喜似人也。",
        "dynasty": "宋",
        "collection_info": null
    },
    {
        "uuid": "17ad471f3b52856d8309f337e2441b04",
        "title": "蔡忠惠家书帖赞",
        "author": "岳珂",
        "content": "家书正所以寄情之真，徒得观笔力之神，又以见公之褆身。\n予彙而藏，以警夫人。",
        "dynasty": "宋",
        "collection_info": null
    },
    {
        "uuid": "8eb4007716261f511f614b3be74e7fee",
        "title": "宋景文言志帖赞",
        "author": "岳珂",
        "content": "既有史才，又得墨妙。\n今古言辞，事功谈笑。\n蜀人之藏，曰维甘棠。\n我时其传，以着不忘。",
        "dynasty": "宋",
        "collection_info": null
    },
    {
        "uuid": "072ac3380d298a2d2bd017758cf0336e",
        "title": "庞庄敏魁柄帖赞",
        "author": "岳珂",
        "content": "汉有德公天下士，皇佑相国实其裔。\n虽云出处有同异，今古庞宗开显晦。\n我观清风励百世，未若太平以身致。\n鹿门遗墨不可觊，聊宝此书贵行志。",
        "dynasty": "宋",
        "collection_info": null
    },
    {
        "uuid": "59a6e391cb0d3cdb8182af0de4e91dff",
        "title": "韩忠献北道京邑二帖赞",
        "author": "岳珂",
        "content": "扶桑擎日，厥干万尺，以为公笔。\n天寿平格，元圭昭锡，以为公墨。\n阴阳阖闢，鰲柱立极，见此伟特。\n太山绝壁，九河碣石，莫动笔力。\n有云五色，曾着瑞籍，多士辟易。\n繄天实启迪，岂以诩饰，如彼韦陟。\n公骑鹏翼，归侍帝侧，有是遗蹟。\n荣光交射，星月珠璧，终古不忒。\n维珂之得，再拜叹息，坱圠孰测。\n几几赤舄，尚想公德，永镇下国。",
        "dynasty": "宋",
        "collection_info": null
    },
    {
        "uuid": "9c3adb35f53779d94ac2b76be4939cdf",
        "title": "韩忠献早夏众春二诗帖赞",
        "author": "岳珂",
        "content": "五言简严而意不迫，七言丰腴而体不忒。\n意公彷徉于景物之间所谓造化生意者，盖亦毕写于翰墨。\n如彼纤巧，旬锻月炼，又焉得以践其阃阈。\n春萌夏假，默具帝力。\n公诗自然，于以观德。",
        "dynasty": "宋",
        "collection_info": null
    },
    {
        "uuid": "43b3f1454fa2f32f38635a8946a65e1c",
        "title": "富文忠出身帖赞",
        "author": "岳珂",
        "content": "其温而惠，有青州救荒之意。\n其劲而竦，有北庭抗议之勇。\n其湍而直，有镇抚百度之绩。\n萃是三德，发为遗墨。\n盖静而正者公之心，而用而变者公之迹。\n端委搢绅，言孚意亲。\n我思若人，古社稷臣。",
        "dynasty": "宋",
        "collection_info": null
    },
    {
        "uuid": "ab7d956e15edca4869428bd95d3a4c55",
        "title": "文忠烈治装帖赞",
        "author": "岳珂",
        "content": "德威堂中有汉相，衮绣昼扶灵寿杖。\n庞眉鲐背犹克壮，手展炎图开治象。\n虹蜺椽笔光万丈，落纸珠玑争献状。\n凛然手泽端可仰，三復崧高慰瞻想。",
        "dynasty": "宋",
        "collection_info": null
    },
    {
        "uuid": "26160ce415c4f80b93cd1f88b27be178",
        "title": "杜正献与欧公书简帖赞",
        "author": "岳珂",
        "content": "厚德如祁公，黄钟大镛，和乐且雍。\n尊贤如六一，朱絃疏越，三叹庙瑟。\n道比志叶，不胶而漆。\n顾中外之虽异，犹同堂而合席。\n思遗蹟而不可见，幸二贤之为时出。\n所以前乎此则致太平之明效，后乎此则赞受遗之定册。\n既以广元气之运，亦以寿斯文之脉。\n然则湍濑无纵鳞，风枝无宁翼。\n涵养成就，见此辅弼，故后世尤得以归功庆历也。",
        "dynasty": "宋",
        "collection_info": null
    },
    {
        "uuid": "51bb90b18fae1503062f48283d270021",
        "title": "孙威敏及物帖赞",
        "author": "岳珂",
        "content": "有文事，有武备，公之笔札蔚然可占也。\n兵凶器，战危事，公之此事非直一谦也。\n以公之才，持必胜之策，而于顾虑独如此其严也。\n嗟今之人，万一不逮，谈伊吾，望天山，乃抵掌而奋髯也。\n尔言则轻，民之歼也。\n好谋而成，视吾奁也。",
        "dynasty": "宋",
        "collection_info": null
    },
    {
        "uuid": "04ba6d56fa5b8ebf0f4d6fc7c6d5991c",
        "title": "欧阳文忠索碑遣居二帖赞",
        "author": "岳珂",
        "content": "公于率更，每称吾家。\n是书之传，似耶非耶。\n书出于心，既劲且方。\n世多公书，行或未藏。\n易方而圆，飘飘若仙。\n楷以其人，行以其天。\n堂堂斯文，维轲与雄。\n我观二书，如或见公。",
        "dynasty": "宋",
        "collection_info": null
    },
    {
        "uuid": "67988d3a1fda39ee19554c2b70589703",
        "title": "唐彦猷谈奉得达二帖赞",
        "author": "岳珂",
        "content": "公于国史，以好砚称。\n石焉取斯，盖协其能。\n遒媚之观，在此尺纸。\n善工利器，予鉴如此。",
        "dynasty": "宋",
        "collection_info": null
    },
    {
        "uuid": "934bf56df517b066c6e98c11c36d295d",
        "title": "曾宣靖类见帖赞",
        "author": "岳珂",
        "content": "公在嘉佑，辅政受遗如毕公高，勋烈堂堂，奉同而隮也。\n公在治平，清浄画一如曹相国，德心休休，比规之随也。\n公在熙宁，功成身退如裴中令，寿隽番考，乐以全其归也。\n帖字宛然，既庄而復奇也。\n周密无间，笔法繇此推也。\n予得而藏，尚可以想麒麟之英姿也。",
        "dynasty": "宋",
        "collection_info": null
    },
    {
        "uuid": "590a0f1d8b3a0ba5498b3b455974df58",
        "title": "赵清献勤洁帖赞",
        "author": "岳珂",
        "content": "为御史而称其铁面，宜笔力之健。\n尹成都而琴鹤以行，宜字体之清。\n书法何出，心即其物，可以比魏公之笏。",
        "dynasty": "宋",
        "collection_info": null
    },
    {
        "uuid": "e39964666480f3a8f21aeffe40bc016c",
        "title": "王文公赴官修学二帖赞",
        "author": "岳珂",
        "content": "态腾踔而多疎，意轩昂而多趣。\n倏焉如籋电之驹，沛然如纵壑之鱼。\n使之为山泽之癯，抱是道以自娱，闻清风而兴起，望膏泽之沾濡，肤寸所形，粃糠金朱，岂不毅然大丈夫。\n然而律之以芝繇之法度，考之以羲献之范模，媲行楷而已变，质隶草而多拘。\n顾欲以之擅八体，教六书，合天下同轨之车，而不容有一辙之殊，兹其所以偾于康庄之衢。\n吁。",
        "dynasty": "宋",
        "collection_info": null
    },
    {
        "uuid": "c0d8f3d2bc8ffc6a1814de270709887d",
        "title": "吕参政示谕帖赞",
        "author": "岳珂",
        "content": "发知己之私书，谓其自隠于齐年。\n彼云云者，使或人亦指以诡秘之迹，夫孰曰不然。\n事君有义，本无党偏。\n当熙宁侧席以求贤，惜公之所芘頼，求诸人而不求诸天也。",
        "dynasty": "宋",
        "collection_info": null
    },
    {
        "uuid": "80f28b1aa65a2d35e5d6b71f1d1db67e",
        "title": "韩献肃古法书诗帖赞",
        "author": "岳珂",
        "content": "韩氏之宝轴，文献相续，蔚其盈屋。\n曷知夫高贤之何以见取，忠义之孰为并录。\n遗篇之若褚若柳，手笔之或顾或陆，想其锦绣在篚，玙璠韫椟，名蹟争丽，荣光相属。\n既追怀古今之不朽，见嗜好酸咸之可卜。\n是故诗者题品之攸寓，赞者歌咏之不足。\n即此帖之藏于宝真，殆所谓同工而异曲者兮。",
        "dynasty": "宋",
        "collection_info": null
    },
    {
        "uuid": "286d557a3095570a547722ebbd952d9c",
        "title": "吴参政炎溽帖赞",
        "author": "岳珂",
        "content": "公以四□，近事三朝。\n绝识岩峣，心画以昭。\n帖出于近世抚臣之家，又得以记先友于尝僚也。",
        "dynasty": "宋",
        "collection_info": null
    },
    {
        "uuid": "9759a9ea20028adcb85e737f41d59511",
        "title": "沈叡达书简帖赞",
        "author": "岳珂",
        "content": "梦溪笔谈载公之论书曰：书之神韵虽得于心，书之法度必资于学。\n分制有法，均停相若，三四合体，上下齐脚，多寡不牵，乃异世作。\n今视其帖，信乎其嗜之专而见之卓也。\n虽然，艺在当家，习亦有源，存中瞻前，文通比肩。\n顾翰墨文章之不殊，而俱未若公之知言。\n知言伊何，以神合天。\n古人之良，意在笔前。",
        "dynasty": "宋",
        "collection_info": null
    },
    {
        "uuid": "a5d670312392b8789d7d7f1b49184d0a",
        "title": "沈叡达昭君诗帖赞",
        "author": "岳珂",
        "content": "玉徽十三，维以寓声。\n支郎何心，写脂粉情。\n汉冢春青，塞霜晓白。\n千年之悲，表此遗墨。",
        "dynasty": "宋",
        "collection_info": null
    },
    {
        "uuid": "3106e648158a8dce299b146bc9ce246e",
        "title": "张子野诗稿帖赞",
        "author": "岳珂",
        "content": "观水以心，本于知者之乐。\n取射以艺，譬诸巧者之中。\n时虽后先之不同，意或迭取而互用。\n句葩体庄，字谨心纵。\n是曰仁祖太平之词人，遗帖之存，固宜后世之知所重也。",
        "dynasty": "宋",
        "collection_info": null
    },
    {
        "uuid": "38a2b858c6f15b89f02b6616f668b7ec",
        "title": "王文公易漕帖赞",
        "author": "岳珂",
        "content": "以文致身，以恭奉上。\n锱铢笔态，矩矱心匠。\n论其鈎格则得纡余曲致之体，考其纵逸则妙雍容不迫之状。\n俨佩玉之度，肇官仪之创。\n百辟班见，大廷宏敞。\n方觚颖之发挥，盖已具此气象。\n曰谁之书，元丰首相。",
        "dynasty": "宋",
        "collection_info": null
    },
    {
        "uuid": "cde06395972ebf6d1bcf60df02247b34",
        "title": "吴正宪岁端帖赞",
        "author": "岳珂",
        "content": "浓如夏木森葱蒨，淡若秋波横组练。\n端方亭亭復妍婉，有肉不俗骨不软。\n情真字楷意萧散，如在竹宫乐閒燕。\n九光玉籍观文殿，字曰冲卿谥正宪。",
        "dynasty": "宋",
        "collection_info": null
    },
    {
        "uuid": "d92c5092798beaf35d360832eecc9b8b",
        "title": "司马文正公集序帖赞",
        "author": "岳珂",
        "content": "道本于身，真积乃全。\n贯以一诚，虽人实天。\n元佑之初，帝赉良弼。\n匪康其躬，为民而出。\n龙起于洛，云兴于嵩。\n有泽其膏，四海之丰。\n方其未骧，一念下土。\n九关虽扃，编此守虎。\n及其既用，草偃维风。\n群贤鳞差，滃然而从。\n天以诚开，民以诚格。\n混融流通，何索何获。\n有崇南山，太平之基。\n岩岩具瞻，维公宜之。\n平生不欺，涵泳浃洽。\n心画之作，为天下法。\n取人以直，持己以谦。\n岂徒幅笺，二德之兼。\n荣光属天，公书在椟。\n有德有言，温其如玉。",
        "dynasty": "宋",
        "collection_info": null
    },
    {
        "uuid": "b311af7e4dda4769b6a5c0aed7c5f632",
        "title": "苏文忠公书简帖赞",
        "author": "岳珂",
        "content": "云涛稽天，睨而陆之。\n神龙在渊，颔而触之。\n一世谝谝，稚而畜之。\n节坚气全，墨卿卜之。\n淳古简严，芝繇仆之。\n劲直不然，䖃鲊目之。",
        "dynasty": "宋",
        "collection_info": null
    },
    {
        "uuid": "59c935f84f2f693a7274e4512bbfd4c6",
        "title": "苏文忠归颍帖赞",
        "author": "岳珂",
        "content": "事师之情，期以百世。\n言虽不多，意则独至。\n识以岁月，越王之孙。\n式时览观，用考大伦。",
        "dynasty": "宋",
        "collection_info": null
    },
    {
        "uuid": "26d1efc0c05998c2900f3b796657b849",
        "title": "苏文忠潘墨诗帖赞",
        "author": "岳珂",
        "content": "怀绝世之清音，叹媸妍之难谌。\n慨丸墨之未改，挹古人而寄心。\n褐黯黯以如漆，笏琅琅而抵金。\n贮冰壶其自如，渺一尘之弗侵。\n彼远臭以何归，谩花柳之繁阴。\n姓昧昧以污人，虽千年而亦瘖。\n予得此诗，跫然长吟。\n想先生之清标，契谪仙于同襟。\n凌九垓而神会，岂入海之可寻。\n方将抱月乘风，携壶命琴。\n短墨帝于玄圃，挟客卿于翰林。\n快骑鲸而翳凤，遂登高而俯深。\n执此卷而撰杖，筮得朋于盍簪。\n秋露其滴，玉蜍自斟。\n捧诗砚之如箕，淬词锋之发镡。\n付张李于一吷，视沧溟于蹄𨁊。\n逸兴天游，浩无古今。\n斗杓回光，曦车发晨。\n承謦欬于绪言，犹足以投微机于芥针也。",
        "dynasty": "宋",
        "collection_info": null
    },
    {
        "uuid": "492459a2f911029e9f9cf124ba8ed41b",
        "title": "苏文忠西湖听琴观月诗帖赞",
        "author": "岳珂",
        "content": "西湖之名，杭颍异辙。\n然皆足以寄七絃之清调，而共千里之明月。\n方指地而辨讹，客鬨堂而缨绝。\n迄五日之考据，验注编于一阅。\n是诗之来，予目所别。\n昔也传观，今焉秘笈。\n叹人事之易变，何凋零之飘忽。\n然则记岁月于所见，而逸名氏于可阙，亦予之所不忍恝也。",
        "dynasty": "宋",
        "collection_info": null
    },
    {
        "uuid": "04a6c6805a900de5b90412a1e9694d3c",
        "title": "苏文忠二诗帖赞",
        "author": "岳珂",
        "content": "物随春而欣荣，诗之偶成，何间乎虎跑之与女城。\n纵笔而书，冰谷梅英。\n凡是岁月之与所因，予皆不必强评。\n惟当即先生杂出之书，以考先生所寄之情，其何以异乎孤山之清也。",
        "dynasty": "宋",
        "collection_info": null
    },
    {
        "uuid": "d0910903d5195d9227b5c368cb4065df",
        "title": "苏文忠大字诗帖赞",
        "author": "岳珂",
        "content": "小字鹄引骞而翔，大字虎卧靖且庄。\n我藏遗帖虽盈箱，尚叹鉅刻无涤黄。\n谁怜神物开混茫，想见醉墨犹淋浪。\n此题要补束晳亡，更恐有诗书雪堂。",
        "dynasty": "宋",
        "collection_info": null
    },
    {
        "uuid": "b52b1fdf8bf0059c478ddf3bf6b7d532",
        "title": "苏文忠萧丞相楼二诗帖赞",
        "author": "岳珂",
        "content": "登高而赋，维以思古。\n二难之风，意健句妩。\n黯然尘楮，笔势轩翥。\n真兮不谖，我怀陟岵。",
        "dynasty": "宋",
        "collection_info": null
    },
    {
        "uuid": "6531b236e7d3c1a29c91d57c75acfb4b",
        "title": "苏文忠罗汉偈帖赞",
        "author": "岳珂",
        "content": "佛法离住相，色相本非实。\n云何阿罗汉，可以色相求。\n居士宰官身，祇园夙亲近。\n会发宏愿深，现此广长舌。\n于后像法世，讚叹说偈言。\n笔力涵虚空，三昧出胸臆。\n撞开痴愚网，透出大千界。\n我昔睹殊胜，会闻诸佛说。\n以音声求我，不能见如来。\n偈语復云何，能离音声见。\n今当解佛意，一切有为法。\n非偈亦非赞，应作如此观。",
        "dynasty": "宋",
        "collection_info": null
    },
    {
        "uuid": "d66e1f94be0edbb40ce8237d928254ea",
        "title": "苏文定衙前至京湖三口帖赞",
        "author": "岳珂",
        "content": "周禾同颖，赵玉连璧。\n层见间出，又其伟特。\n有美颍滨，味道自得。\n既相师于父子，又斋驱于翰墨。\n吾评其人，概犹可识。\n盖严重端肃者老泉之教，而淳劲迈往者长公之德。\n谓余不信，视此手泽。",
        "dynasty": "宋",
        "collection_info": null
    },
    {
        "uuid": "f268b1d1be16ba74e2865f0ce3b5b3e4",
        "title": "二苏文登趋阙二帖赞",
        "author": "岳珂",
        "content": "文字之祥，厥有原委。\n父师昆弟，以及诸子。\n文兮斜川，道兮颍水。\n以文贯道，一家济美。\n施及翰林，特游戏耳。\n于风味中，亦復是似。\n以坡为骨，以颍为髓。\n苏门之英，来者视此。",
        "dynasty": "宋",
        "collection_info": null
    },
    {
        "uuid": "aead134b1ac24d22a0170363305d34b0",
        "title": "薛道祖书简帖赞",
        "author": "岳珂",
        "content": "崇观太平，博雅彙征，秀出簪缨。\n楚芈蜀刘，三英并辀，道祖其俦。\n沈浸深醇，熏陶见闻，厥艺以振。\n方旅兰芝，水清献奇，发千古机。\n撷其所长，韬锋敛铓，类曲水之觞。\n即权合经，不特制名，雅韵尽呈。\n泾芾已仙，是书之传，孰探其天。\n风期九垓，黄鹄下来，然予言哉。",
        "dynasty": "宋",
        "collection_info": null
    },
    {
        "uuid": "e84d9877263c266f164dfa99feb5250b",
        "title": "薛道祖鹁鸪帖赞",
        "author": "岳珂",
        "content": "朋友之宿草未黄，眷眷于旧藏。\n画史之诋訾未忘，龂龂乎弗偿。\n鸠抢枋而下垂，鹤唳天而高翔。\n谁能游九垓以问太虚，其必有以别二子之短长也。",
        "dynasty": "宋",
        "collection_info": null
    },
    {
        "uuid": "dacaa6f1db1938d0ed89e9fb0a53aeb3",
        "title": "薛道祖书简重本三帖赞",
        "author": "岳珂",
        "content": "帖之疑也，非取而并不足以为证，非视其印不足以为信。\n既信矣，又何加焉，曰一以订吾友之言，一以贻吾家之传。\n伤彼苟且，祗益可怜。\n于虖昔贤。",
        "dynasty": "宋",
        "collection_info": null
    },
    {
        "uuid": "6edd70885752da97eff920a664f2db39",
        "title": "薛道祖秘阁诗帖赞",
        "author": "岳珂",
        "content": "中秘法书之积，自淳化至于崇观富矣，而未加别也。\n翰墨博雅之能，自刘米逮于道祖着矣，而未多阅也。\n伯牙之珍，百世知音。\n伟奇能之表表，本和乐之愔愔。\n予尝叹太平之盛际，士大夫可以尽其好尚之心，盘薄时清，彷徉书淫。\n彼何预于帝力，殆有类乎鱼鸢之在天渊，各自得以遂其高深也。",
        "dynasty": "宋",
        "collection_info": null
    },
    {
        "uuid": "976f61a7b03f4195fa259b4867f2e60e",
        "title": "薛道祖清閟阁诗帖赞",
        "author": "岳珂",
        "content": "此君之清閟，昌黎所憩，何啻得其细。\n三凤之呈瑞，非实不饵，亦姑即其意。\n予陋且蔽，尝窃叹喟，谓必见其真与境契，而后可以处绝尘之地。\n归而对，出而弃，十寒而一暴，久暌而暂慰，则亦何足以得二者之味。\n诗乎竹乎，予将求其所以无愧。",
        "dynasty": "宋",
        "collection_info": null
    },
    {
        "uuid": "56988344721eff2382139586fc1ec9d2",
        "title": "薛道祖二花诗帖赞",
        "author": "岳珂",
        "content": "菊粲粲兮东篱，莲的的兮西风。\n是皆不受夫一尘之染，而特立于九秋之中。\n予固喜其洁清而自全，亦以观其笔之妙而句之工也。",
        "dynasty": "宋",
        "collection_info": null
    },
    {
        "uuid": "4e7fd126f01d51f09489d4579e78dad8",
        "title": "薛道祖寄黄鲁直诗帖赞",
        "author": "岳珂",
        "content": "诗以情寄，而拳拳乎子侄之示。\n又使之宝而勿弃，亦足以见其得意。",
        "dynasty": "宋",
        "collection_info": null
    },
    {
        "uuid": "4e7cf9c192f361b96fe0fb149d12c5f7",
        "title": "薛道祖白石潭诗帖赞",
        "author": "岳珂",
        "content": "画以有声着，诗以无声名。\n有声者道祖之所已知，无声者道祖之所欲为而未能者也。",
        "dynasty": "宋",
        "collection_info": null
    },
    {
        "uuid": "ba9618e7a21ef398e12ab6eed848183a",
        "title": "薛道祖荼䕷诗帖赞",
        "author": "岳珂",
        "content": "夹路浓阴野兴长，荼䕷想见竞年芳。\n至今四月花如雪，犹带河东翰墨香。",
        "dynasty": "宋",
        "collection_info": null
    },
    {
        "uuid": "43b7972c7383291b4a3ed6a104b4b8c1",
        "title": "薛道祖经行诗帖赞",
        "author": "岳珂",
        "content": "仲氏既不能定其名，经行又不能指其地。\n睹奇逸于笔势，想溪山于诗意，瞭然景物之皆备，又何必吾身之亲至也。",
        "dynasty": "宋",
        "collection_info": null
    },
    {
        "uuid": "857ff5be91578a8533549691dfad2521",
        "title": "黄鲁直书简帖赞",
        "author": "岳珂",
        "content": "诗至江西，始别宗派。\n字岂无祖，人其有待。\n鹤瘠鸾铩，松寒石怪。\n彼有髮僧，尚闻謦欬。",
        "dynasty": "宋",
        "collection_info": null
    },
    {
        "uuid": "b604e89259c97eac97575bd9c284f266",
        "title": "黄鲁直先王赐帖赞",
        "author": "岳珂",
        "content": "赐帖不知其几，而今获其一。\n四印之错出，百年之湮鬰，神呵鬼护，见此遗物。\n呜呼，此固先德之所寓，而匪止于绝世之名笔。\n既轶而获此绣质，子孙守之谨勿失。",
        "dynasty": "宋",
        "collection_info": null
    },
    {
        "uuid": "9d802c13db2cccb36e285690fe828801",
        "title": "黄鲁直觉民读书帖赞",
        "author": "岳珂",
        "content": "学以进乎道，不止于决科也。\n厌饫优柔，贵精不贵多也。\n得失奇偶，固末如之何也。\n指端而言，所以勉其切磋也。\n三致意于丁宁，式尔心之讹也。\n因私淑以儆诸后学，又有以见前辈用心之不颇也。",
        "dynasty": "宋",
        "collection_info": null
    },
    {
        "uuid": "a6bdf72736f552ece6ff551129ca3802",
        "title": "黄鲁直食麵帖赞",
        "author": "岳珂",
        "content": "山谷书法，本于天才。\n变而成家，如万壑崖。\n骨瘦气清，霜寒籁哀。\n故其言曰，法安出哉。\n我师我心，奚彼之侪。\n今观此书，自叶而荄。\n敛其角圭，以復成才。\n规矩崛奇，关机阖开。\n故其跋曰，自本心来。\n谁其知言，嘻噫絜斋。",
        "dynasty": "宋",
        "collection_info": null
    },
    {
        "uuid": "69e57bf3401688ee85d0ac352b494973",
        "title": "黄鲁直一笑帖赞",
        "author": "岳珂",
        "content": "帖字三十蹟如湿，弔古其逢惊啜泣。\n公来姑孰甫翔集，书翰从容岂遑及。\n此帖之获虽此邑，时犹可疑蠹谁葺。\n至宝道旁世收拾，乃以啮残弃缃笈。\n五湖浪卷四海立，墨风雨中起蛟蛰。",
        "dynasty": "宋",
        "collection_info": null
    },
    {
        "uuid": "55212026fc3b2301d5b4176a12587c8d",
        "title": "黄鲁直汤方蔬法帖赞",
        "author": "岳珂",
        "content": "汤以濡唇，蔬以适口。\n抚藜肠而自惊，奚龙脑之犹取。\n予方笋蕨是茹，蘗荼是友。\n发遗帖而一笑，正恐杨妃之百驿，未足以比庾郎之三韭也。",
        "dynasty": "宋",
        "collection_info": null
    },
    {
        "uuid": "719ac9cde5c1631b9c102ae314116b83",
        "title": "黄鲁直煎茶赋帖赞",
        "author": "岳珂",
        "content": "茶虽以药煎，斯失正味。\n字託以笔试，斯失正体。\n以先生而比王定国，抑未知其何似。\n于赋之尾，与他本异，又莫详其孰是。\n要皆知乎识者之议，敬藏以俟。",
        "dynasty": "宋",
        "collection_info": null
    },
    {
        "uuid": "e05a1cd2d8ad316854f9a62270ed06cb",
        "title": "黄鲁直真一酒诗帖赞",
        "author": "岳珂",
        "content": "以蜜为酒，昉于东坡，託诗以传，百世不磨。\n然而浊为贤而清为圣，泛为醪而盎为酇。\n自古以降，厥名孔多，要皆不以甜称，惟少陵昌黎始有如蜜若饴之歌。\n岂时人酸咸之嗜大概略同，予固未辨其趣之如何也。",
        "dynasty": "宋",
        "collection_info": null
    },
    {
        "uuid": "afaa096d432cd84848294ef494a87f6e",
        "title": "黄鲁直诗稿帖赞",
        "author": "岳珂",
        "content": "句法之奇，日炼月锻。\n鸟轻之过疾讵稳，馿上之推敲未判。\n长吉之心欲呕，弥明之息犹鼾。\n天巧呈露，风期汗漫。\n予方遡诗派而未能，所以掩斯卷而三叹也。",
        "dynasty": "宋",
        "collection_info": null
    },
    {
        "uuid": "53bb7eb84415f19065a77d037e41097b",
        "title": "黄鲁直催绣词帖赞",
        "author": "岳珂",
        "content": "词以寓意，何适非理。\n游戏翰墨，亦或张弛。\n此篇所传，观蜡之比。\n乐而不淫，庶几在此。",
        "dynasty": "宋",
        "collection_info": null
    },
    {
        "uuid": "d4e5564b58a046f63db830287aec0adb",
        "title": "苏魏公到镇出京二帖赞",
        "author": "岳珂",
        "content": "德量维昔该干坤，艺成而下道乃尊。\n堂堂魏公古大臣，劫火同毁灵光存。\n直躬致主无间言，余事翰墨何足论。\n百年剑佩纷如云，不于其书于其人。",
        "dynasty": "宋",
        "collection_info": null
    },
    {
        "uuid": "2f521616e8b1ee47b05701900ed3705c",
        "title": "范忠宣南都帖赞",
        "author": "岳珂",
        "content": "符佑战，九河溢，砥柱植兮。\n珪确竞，天地昏，清风涤兮。\n大中之道，关百圣而不熄兮。\n用之不失其时，公独得兮。\n公笔之不倚，而字之不泐兮。\n公意之不偏，而态之不迫兮。\n我观此书，公心尚可觌兮。",
        "dynasty": "宋",
        "collection_info": null
    },
    {
        "uuid": "029958b2a6d4fc0e96410b02bb99b17b",
        "title": "刘忠定书简帖赞",
        "author": "岳珂",
        "content": "公心如铁，万仞壁立。\n声名百年，翰墨十袭。\n绝景独睨，奔尘莫及。\n曰谁为之，目不妄入。",
        "dynasty": "宋",
        "collection_info": null
    },
    {
        "uuid": "95d9d08325709cedeaa3bdd329d58fc3",
        "title": "李公择嘉裕帖赞",
        "author": "岳珂",
        "content": "予登五老峰，其下盖有山房焉。\n缭阁层廊，疏松秀篁，泉璆夜鸣，谷绣晨张。\n公方读书其间，盖已会此趣于胸中之藏。\n然则摛墨池之华，撷綵笔之芳，发其绪余，书尺七襄，固知其自然云锦之章也。",
        "dynasty": "宋",
        "collection_info": null
    },
    {
        "uuid": "088633d1e580e2e408b101854290d218",
        "title": "孙莘老报状帖赞",
        "author": "岳珂",
        "content": "遗墨之四行，煜其如晨星之烂。\n是曰元佑之名臣，所当考而申之以赞。\n久藏弗治，客见而叹，持并所携，毫髮无间，予是以知其非贋。",
        "dynasty": "宋",
        "collection_info": null
    },
    {
        "uuid": "0beb26f0ab37deb3a7db7a9c72e6271a",
        "title": "范正献书毕帖赞",
        "author": "岳珂",
        "content": "士之以道义相从，岂计其功，而况乎公。\n当其任紬绎唐事之寄，所以极简编之从容。\n亦既上成书于迩英，而公犹得以三百年之鑑，信其遗风。\n则是一纪之淹，乃所以就百世之功。\n石渠兰台，片言帝聪，考槃弗为，皦然初终，尤以见公之于元丰。\n盖尽其魏阙之心，而裕陵之于温国，未尝不知其畎亩之忠也。\n此帖之存，公心天通。\n诋斥之诬，吁嗟麟穷。",
        "dynasty": "宋",
        "collection_info": null
    },
    {
        "uuid": "928dd315d7b8493938923546c8ff4f02",
        "title": "范正献奏议帖赞",
        "author": "岳珂",
        "content": "思魏征之棠，不如列疏屏之十渐。\n爱卫公之柏，不如存丹扆之五箴。\n谏说岂腾口，格君当以心。\n想引笔而行墨，方危冠而正襟。\n追古事以比迹，见忠臣之虑深。\n是虽不足契当时之感悟，不犹可以镜方来之佞壬。\n此左氏所以愤干溪之痛，而三叹于祈招之德音。",
        "dynasty": "宋",
        "collection_info": null
    },
    {
        "uuid": "dbea731cb96f6bfe4b90138b00a38846",
        "title": "张文潜九华帖赞",
        "author": "岳珂",
        "content": "结字小而密，气放以逸。\n措意婉而妍，神闭以全。\n公固不以书名，盖无一而非天。\n然则汪洋澹泊，一倡三叹，考之东坡先生之言，盖不特公之文为然也。",
        "dynasty": "宋",
        "collection_info": null
    },
    {
        "uuid": "0425518a041cf1b7a14e9db462aa327e",
        "title": "秦少游书简帖赞",
        "author": "岳珂",
        "content": "昔江淹梦五色笔，而不以能书称。\n天昌其文，字偕以行，如公辞章，淹岂能京。\n既已禅长公之文箓，奚必夸大令之墨精。\n託敬贤之盛心，尚遗蹟之可凭。\n然则我得其诗，手之而不释。\n予方将借荆国之书，以为此帖之评。",
        "dynasty": "宋",
        "collection_info": null
    },
    {
        "uuid": "4121707eaeec0534a87de803583e29f6",
        "title": "李端叔命驾神仙二帖",
        "author": "岳珂",
        "content": "姑溪之水清且漪，青山之源衍而汰。\n钟此奇士，亦一隽快。\n风义磅礴，笔锋崄怪。\n盖已具书体之五云，不但得发遣之三昧。",
        "dynasty": "宋",
        "collection_info": null
    },
    {
        "uuid": "f3c22b681685aeefc10c547181e00aab",
        "title": "范资政早馔帖赞",
        "author": "岳珂",
        "content": "元佑多世臣。\n公之德，由忠文。\n岷有阜，江有源。\n传是帖，存名门。",
        "dynasty": "宋",
        "collection_info": null
    },
    {
        "uuid": "318069c30d176a329dd1f26784602ff3",
        "title": "钱文肃家书三帖赞",
        "author": "岳珂",
        "content": "代言无讇辞，居约见素守。\n元无刀劈口，乃若神运肘。\n立身本孤直，落笔已耐久。\n家声到于今，此帖傥不朽。",
        "dynasty": "宋",
        "collection_info": null
    },
    {
        "uuid": "d0c1e4dd2699d6b94ea9adddfd820fb4",
        "title": "林文节定力帖赞",
        "author": "岳珂",
        "content": "公以好古兼博识，固宜着声于翰墨。\n予观此帖，实在京师之定力，是时盖初扫元佑之迹。\n使其不为三子之累，则后日之笔当不至于轻掷也。",
        "dynasty": "宋",
        "collection_info": null
    },
    {
        "uuid": "8a5cf7e09f362dc09af0992d622f3dca",
        "title": "林文节参候帖赞",
        "author": "岳珂",
        "content": "平甫之与荆公，盖当同而异，而公则当异而同者也。\n当刺谒之相从，以朋友之切磋，极兄弟之友恭。\n使合同异之见，而惟是之归，予知其必有以助善政于熙丰也。",
        "dynasty": "宋",
        "collection_info": null
    },
    {
        "uuid": "a49b2ddf7afe6de5110d3654d004cd81",
        "title": "林文节赠贾收诗稿二诗帖赞",
        "author": "岳珂",
        "content": "欧称醉翁，公称醒老。\n尚论平生，岂以诗考。\n庆历之滁，元佑之湖。\n醒欤醉欤，醉欤醒欤。",
        "dynasty": "宋",
        "collection_info": null
    },
    {
        "uuid": "b0af8009818adf8ca52fbc7de9dcdc2a",
        "title": "林文节元佑日记帖赞",
        "author": "岳珂",
        "content": "汉大中大夫东方曼倩之对孝武曰：诚得天下贤士公卿在位，咸得其序。\n譬如以周召为丞相，仲尼居御史府，毕公高备拾遗，蘧伯玉为太傅，博士则以颜闵，执金吾以季路，卫尉以卞严子，光禄以仲山甫，郡守以子产，詹事以孔父，史鱼司直，申伯为御，下至旄头式候亦羿万之伍，则唐虞之隆，成康之际，陈功比德，自无以喻。\n武帝为之大笑，盖甚言其难遇也。\n今视元佑之时，彼固何足慕哉。\n群贤拔茅，大奸脱距。\n如确如惠，必斥必去。\n师保万民，维温维潞。\n大老既归，百揆时序。\n师表以韩，押麻以吕。\n班廷谢门，纷鹓振鹭。\n守正如王，博闻如顾。\n钱刘曾孔，滃云蒸雾。\n其未登于录者又不可一二数。\n宣制正衙，天人交助，翕然闾巷，曰司马雨。\n公盖异时攘臂于代言之间，而染指于同省之赂，顾犹有是语。\n则是非之公，盖未尝不具也。\n然则插齿吐吻，擢项结股。\n委蛇其迹，偊旅其步。\n虽辨知闳达溢于文辞，而诙谐者犹皆不之与，后之君子其必知所去取矣。\n幅纸之得，正邪以寓。\n式闚厥衷，逸史是补。",
        "dynasty": "宋",
        "collection_info": null
    },
    {
        "uuid": "5d1887207fdb9e0323f527107b8840bd",
        "title": "林文节绍圣日记前帖赞",
        "author": "岳珂",
        "content": "史本乎公，不厌于复。\n重观绍圣以来之记述，初无及于郑雍。\n非亲札之具存，虽欲考之而孰从。\n如王谊李祉之实迹，徧考史录，皆无预乎此案之中。\n郦保姓名，亦各不同。\n至于韩忠彦力谏兴狱，直乞陛下且与含容。\n安焘面析章惇，以为乡风。\n此皆繫其人之大节，而金匮之汗青，皆泯泯于二人之忠。\n凡此帖纸之所具，以同时附会白帖子之人，犹能秉直以写其衷。\n抑可以见人心之是非，本无所蔽蒙也。\n然于此时，凡六人者皆有所抗论，独雍首尾噤然若不预者。\n佩玉端委，接武夔龙，又何其无一言之献替，广于四聪耶。\n迎合于始，循默于终，而迄不免于党籍之归，此枉道事人之所以不胜于直躬也。",
        "dynasty": "宋",
        "collection_info": null
    },
    {
        "uuid": "077637cd94f8c8902ed5bd610a6e26cc",
        "title": "林文节绍圣日记后帖赞",
        "author": "岳珂",
        "content": "进筑之法，自古兵法所未有，而始于本朝。\n予意其欲毁齿而儿不知，所以为是渐取而渐摇。\n曾不虞乎兵分力疲，反足以启戎心之骄。\n方圣主之侧身，凛天变之未消。\n章吕合谋，惟敌是挑。\n岂知夫璇玑七政之必齐，而舞干两阶之自足以格有苗哉。\n我鼓其鼛，我弓其弨，此帖之存，圣心是昭。",
        "dynasty": "宋",
        "collection_info": null
    },
    {
        "uuid": "eb4743edc2b88c5416c54aa28aaeb59e",
        "title": "李伯时醉卧图诗帖赞",
        "author": "岳珂",
        "content": "猗龙眠，本书仙。\n工而妍，画亦然。\n醉之趣，醒不传。\n题此诗，比逃禅。",
        "dynasty": "宋",
        "collection_info": null
    },
    {
        "uuid": "d5ee7183e84d9eb2fc143f7290ac247f",
        "title": "文周翰盛暑帖赞",
        "author": "岳珂",
        "content": "同文之狱，诸贤非一族。\n殄瘁之悲，独及于禹玉。\n岂一人之言，自为之反復。\n伤哉利禄。",
        "dynasty": "宋",
        "collection_info": null
    },
    {
        "uuid": "ab5e31f0e70d8a6aa0c7189bfd4dba43",
        "title": "曾文昭时寒帖赞",
        "author": "岳珂",
        "content": "祖孙百年，兄弟一世。\n归乎其全，抑有公议。\n遗墨散轶，得自名裔。\n人其监兹，岂必名位。",
        "dynasty": "宋",
        "collection_info": null
    },
    {
        "uuid": "119c4b48315ccc5cd5cfbde9f435b619",
        "title": "晁无咎金山诗帖赞",
        "author": "岳珂",
        "content": "我登吞海，而帖适至。\n事虽偶然，不啻有意。\n彼江山者，秀无古今。\n丘壑市朝，则二其必。\n阿大中郎，煌煌虎节。\n金闺卷怀，亦既殊辙。\n同此登览，而趣不同。\n云霄并翔，翚翟冥鸿。\n矢词胸襟，浩荡万里。\n比兴所存，二疏是企。\n清诗胜景，何地无之。\n不絷不维，景则我随。\n征尘障天，我亦倦翼，遗墨未渝，微躬奚息。\n南零之波，上派于湓。\n诗其警予，以谂侯门。",
        "dynasty": "宋",
        "collection_info": null
    },
    {
        "uuid": "9d701139e56aa54aa2cc192d26bb3916",
        "title": "陈忠肃书简帖赞",
        "author": "岳珂",
        "content": "士有直躬，夷险靡易。\n事君以尧，距诐如墨。\n笔力劲挺，德声昭植。\n不倚不流，是谓心画。",
        "dynasty": "宋",
        "collection_info": null
    },
    {
        "uuid": "91bd70b3527f46ad62ffa68d8335b4ea",
        "title": "蒋观文钱塘天府二帖赞",
        "author": "岳珂",
        "content": "尺瑜寸瑕，工所不弃。\n如公平生，抑有清议。\n虽翰墨之仅存，亦世俗之共毖。\n予独区区于别白，是亦或出于有意。\n昔邹忠公以言得罪，士皆缩颈以避去。\n公乃折简以自丽，由是而去，盖已无怼。\n然则操觚刻椠，片言幅纸，其知所以行己也必矣。\n以字达识，以识行字，举一知二，兹帖之所以可贵。",
        "dynasty": "宋",
        "collection_info": null
    },
    {
        "uuid": "cdae60cf86d9bb8b989dc2b9791a09a8",
        "title": "佛印清胜帖赞",
        "author": "岳珂",
        "content": "欲溯其洄，先涉其流。\n欲观其人，先视其与游。\n东坡之名，在昌黎武威之间。\n而师之能，亦文畅秘演之俦。\n德必有邻，而人焉廋。\n世于是可以察予之去留。",
        "dynasty": "宋",
        "collection_info": null
    },
    {
        "uuid": "a325cf0dd4b91959c4855c84b0b02da8",
        "title": "参寥新秋帖赞",
        "author": "岳珂",
        "content": "帖中书督字，法当为笃，世间岂有不识字参寥子耶。\n应世以文，特师之粗，于此乎何拘，维以观其书。",
        "dynasty": "宋",
        "collection_info": null
    },
    {
        "uuid": "65785d93f960cc3bf274901b8c5bb236",
        "title": "米元章书简帖赞",
        "author": "岳珂",
        "content": "论书自晋始，盖因其风俗之清而流之于妍。\n降而六代，又以其习尚之笃而溺之于专。\n维唐设科，身判书言。\n作成自初，欧褚争先，薛靓张颠，颜真迎便。\n中世而后，虽经生楷隶，犹得以扬镳而鸣鞭。\n五季日卑，吾宋兴焉。\n士以德进，舍艺之偏。\n既窒其进取之涂，故世之以书名家者，皆不杂以人而纯乎天。\n更八叶之豫丰，乃设学而详延。\n有芾者出，集其大全。\n盖繇羲献而来，遡崇观而前，或营萃以拔棘，或宫墙而及肩，或小醇而大疵，或舍正而取权。\n六书之统，殆所谓芾之死不得其传也。\n巘巘乔岳，洋洋大川，草木风云，波涛蛟鼋。\n我繫此评，其然岂然。\n较三十里，后八百年。",
        "dynasty": "宋",
        "collection_info": null
    },
    {
        "uuid": "d8d9fc0859ae8a288bedc0d59cdfac50",
        "title": "米元章灵峰行记帖赞",
        "author": "岳珂",
        "content": "永和之兰亭，列序时人。\n文字之不磨，千载莫邻。\n彼睎颜之徒虽未足伦，观其所传，亦庶几彷佛乎清尘。",
        "dynasty": "宋",
        "collection_info": null
    },
    {
        "uuid": "bd06464a5760ca21f13f1d81052bea44",
        "title": "米元章获砚帖赞",
        "author": "岳珂",
        "content": "公谓是砚，生平之所无。\n彼美砚山，乃易其所居。\n既舍其所宝，聊假以自娱，其亦人之情欤。",
        "dynasty": "宋",
        "collection_info": null
    },
    {
        "uuid": "96a4f8fccaa5d7a501e8bef034426a0c",
        "title": "米元章四大字帖赞",
        "author": "岳珂",
        "content": "昔大令书壁，作方丈大字，观者至数百人。\n盖能书家尝以收敛观楷则，而以纵放观精神。\n予观此书，大不失伦。\n盖自智而慧者笔下有天真之悟，而惟清与凈者胸中无一点之尘也。",
        "dynasty": "宋",
        "collection_info": null
    },
    {
        "uuid": "8d909d04b42d7d6bff6f8134c846a40c",
        "title": "米元章曹子建应诏诗帖赞",
        "author": "岳珂",
        "content": "呼嗟乎丕，摧干弱支。\n予读此诗，何异乎煮豆而燃萁。\n弔古以诗，观帖以奇。\n瑶钿银泥，以侈厥题。",
        "dynasty": "宋",
        "collection_info": null
    },
    {
        "uuid": "d1a4d4269fea13a815a954d69b86fb90",
        "title": "米元章蚕赋帖赞",
        "author": "岳珂",
        "content": "桑柘之利被天下，而不足以芘一女。\n鬓蓬手筥，而身不缕。\n云织雾组，便疏曲户。\n世之类此者，又何可胜数。\n是将谁尤，曰本是务。\n彼弃我取，维终以无窭。",
        "dynasty": "宋",
        "collection_info": null
    },
    {
        "uuid": "76489e3af2e678706cf1b5413f7920a6",
        "title": "米元章黄龙帖赞",
        "author": "岳珂",
        "content": "华胄遥遥楚国，宗风的的曹溪。\n唤起争名米老，奎光长照珍题。",
        "dynasty": "宋",
        "collection_info": null
    },
    {
        "uuid": "9eb72a06cf7b58172e3035a9c7a65800",
        "title": "米元章狱空行帖赞",
        "author": "岳珂",
        "content": "事上官当以信。\n溢美而言，是谓私徇。\n唐君果何人，而得此于宝晋。\n予盖于是三叹，则前朝之得士，而未暇及笔法之神隽也。",
        "dynasty": "宋",
        "collection_info": null
    },
    {
        "uuid": "1f54eeed0508fa423c0940700e2e60e4",
        "title": "米元章四大字诗帖赞",
        "author": "岳珂",
        "content": "四诗之作，句新而词伉。\n两轴之书，意轩而神王。\n合此名蹟，奇变万状。\n予得此诗，季春既望。\n风激海而溅雾，月穿云而崩浪。\n开函卷舒于小万有之上，作而叹曰，是可以领略山川之清壮矣。\n予方望紫烟之岫，具黄篾之舫，友二妙于百载，寓三叹于一倡。\n正使持此而列衡门之素壁，亦足对云锦之九迭，而夸瀑布之千丈也。",
        "dynasty": "宋",
        "collection_info": null
    },
    {
        "uuid": "da0c4fe39e3c603bd3afea9f87321d31",
        "title": "米元章海岳诗帖赞",
        "author": "岳珂",
        "content": "海岳之东西，见于印而验于碑。\n观乎此诗，景与物随。\n于虖噫嚱，此皆是也，夫岂復有今是而昨非。\n江汤汤其不移，山窿窿其不亏。\n登兮览兮，予言其如之。",
        "dynasty": "宋",
        "collection_info": null
    },
    {
        "uuid": "7e892e7a70614e5b057d7e95a8675c5d",
        "title": "米元章砚山诗帖赞",
        "author": "岳珂",
        "content": "壶岭九华，营是一枝，何异乎持琬琰以易羊皮。\n砚之不存，而宝此诗，抑类乎舍鱼兔而守筌蹄。\n不我后先，得于斯是，几席江山，庶几见之。",
        "dynasty": "宋",
        "collection_info": null
    },
    {
        "uuid": "c3dbec15459a7af844cce1cb13344195",
        "title": "米元章甘露诗帖赞",
        "author": "岳珂",
        "content": "公尝有凈名之诗曰：殷勤顾景物，为尔老南徐。\n考乎此篇，则出无晴雨之待，观无阴霁之殊。\n昼呼竹舆，暮咏归涂。\n既不舍于斯须，其必迩于海岳之故庐。\n如曰易砚山之宝储，登楼平章，维王及苏，自西徂东，乃获奠居。\n此所谓舍其旧而新是图，予固因以验予记与跋之皆不诬也。",
        "dynasty": "宋",
        "collection_info": null
    },
    {
        "uuid": "912ae795e33dfb62bc9b6610aca3afd5",
        "title": "米元章宝月观诗帖赞",
        "author": "岳珂",
        "content": "月之行空，四海清辉，岂独于一观见之。\n览层宇之翚，地高而天随，而后可以观公之诗。",
        "dynasty": "宋",
        "collection_info": null
    },
    {
        "uuid": "8de81812f9d0eba55d3ea216c8366d0a",
        "title": "米元章鑑远前诗帖赞",
        "author": "岳珂",
        "content": "登览之胜，随寓有感。\n野烧之观，玉石俱惨。\n逞志一快，忘彼物情。\n是以老氏恶夫佳兵。\n观乎观乎，彼以为观而予以为惩。",
        "dynasty": "宋",
        "collection_info": null
    },
    {
        "uuid": "47a9192a303558f9ffc5493faf059d53",
        "title": "米元章鑑远后诗帖赞",
        "author": "岳珂",
        "content": "野烧之观，予尝以为叹。\n此诗之存，予又以为欣。\n一鑑远耳，而戚休之以身，天乎非人。",
        "dynasty": "宋",
        "collection_info": null
    },
    {
        "uuid": "447e63236fabcf49dd113e9103709573",
        "title": "米元章催租诗帖赞",
        "author": "岳珂",
        "content": "赈济者何人，催租者何司。\n有令如斯，而无救于背驰。\n此古人所以设官以采诗也。",
        "dynasty": "宋",
        "collection_info": null
    },
    {
        "uuid": "6a3dbf17484decd3f631840bbc8dc24e",
        "title": "米元章槐前竹后诗帖赞",
        "author": "岳珂",
        "content": "槐竹之与居，栩栩乎华胥。\n予方发韩滉之连舻，午阴之繁维，以驱原隰之车。\n盖健羡乎一身之闲，所以纵玩乎八体之书。",
        "dynasty": "宋",
        "collection_info": null
    },
    {
        "uuid": "084df367c237afb86e53bdf5ba86467b",
        "title": "米元章壮观前诗帖赞",
        "author": "岳珂",
        "content": "北山之麓有奇观，景绝人奇乃无间。\n赋非雕虫句有眼，千古雄姿想萧散。\n我观此卷字老懒，犹似古彝亲数颒。\n借公旧诗聊永叹，跪阅墨皇三復返。",
        "dynasty": "宋",
        "collection_info": null
    },
    {
        "uuid": "2386d8d2a0cee25df8deed6398f7e366",
        "title": "米元章壮观后帖赞",
        "author": "岳珂",
        "content": "四朞之不到，雪与日杲。\n停舟不棹，无嫌乎衝冒。\n出此诗画，摹写天巧。\n观之壮，思之老，诗乎可考。",
        "dynasty": "宋",
        "collection_info": null
    },
    {
        "uuid": "51824a014cc3212e68798b543d5e5865",
        "title": "米元章姑孰诗帖赞",
        "author": "岳珂",
        "content": "天上文章一酒星，生平只欠换鹅经。\n奇才逸思通千古，留待南宫眼为青。",
        "dynasty": "宋",
        "collection_info": null
    },
    {
        "uuid": "c92291034985110fa2dd8bd6fbe47158",
        "title": "米元章道林诗帖赞",
        "author": "岳珂",
        "content": "道林之名，予不得而知。\n云泉松石之胜写于涟漪，必其地之景物足以称其诗也。\n今其陈迹杳然，已无復遗。\n予盖尝登瑞墨之基，渺一境之陂陀，皆平芜与荒畦，又恶睹所谓毕世相忘之奇。\n泉陊云归，松桥斧随，世固多有之。\n而予独于此奇其北向之悲也。",
        "dynasty": "宋",
        "collection_info": null
    },
    {
        "uuid": "c2335842055e9db297c0fb98cbf3856a",
        "title": "米元章赏心诗帖赞",
        "author": "岳珂",
        "content": "金陵之赏心，天下之奇观，真足以当南宫之诗翰。\n予之持节登览非一旦，而得此诗八年之泮奂。\n吁嗟公兮，岂料百年而售此诗于三万兮。",
        "dynasty": "宋",
        "collection_info": null
    },
    {
        "uuid": "37e764813bbaabd4277c69b24f8163b3",
        "title": "米元章寿时宰词帖赞",
        "author": "岳珂",
        "content": "太平得协于梦卜，浓墨大轴，予未知其谁祝。\n韩吕之谷，王蔡之辱，尚四海之欲。",
        "dynasty": "宋",
        "collection_info": null
    },
    {
        "uuid": "3a0893c771bdf0ef2950ba0c230a61e4",
        "title": "米元章墓志帖赞",
        "author": "岳珂",
        "content": "予观柳少师，在唐以能书闻。\n当时碑志或非其笔，则人以不孝议其子孙。\n噫嚱，陈君之传，夫岂以其文。\n如宝晋省，亦庶几乎其人矣。",
        "dynasty": "宋",
        "collection_info": null
    },
    {
        "uuid": "f252bf4eac53a81e0e207e96c6230ff7",
        "title": "米元章书山谷大悲憕赞帖赞",
        "author": "岳珂",
        "content": "我佛住世，大开方便。\n有大士者，现自在身。\n以千手眼，一一接引。\n指示群迷，照破诸妄。\n如是我闻，佛说了义。\n诸铃杵铎，宝塔经卷。\n轮拂璎珞，种种所执。\n凡所执者，俱非有相。\n智慧清凈，肉眼慧眼，佛法天眼，种种所见。\n凡所见者，俱非有着。\n以无相故，释诸缠缚，一切众生，得大解脱。\n以无着故，具足圆明，一切众生，得大知见。\n佛尚无相，何况于讚。\n佛身常住，即心是佛。\n稻麻竹苇，无限剂数。\n彼顶戴者，皆真实相。\n百千万亿，何况于身。\n涪皤说法，如标月指。\n标本在手，何者为月。\n宝晋写讚，如转轮王。\n运转随人，终不成道。\n我不见憕，我不执笔。\n非见非□，手眼皆具。\n稽首大士，大慈悲故。\n去我妄想，即见如来。",
        "dynasty": "宋",
        "collection_info": null
    },
    {
        "uuid": "ae168b7328eb11c9fc392036c81131e5",
        "title": "米元章临晋武帝大水帖赞",
        "author": "岳珂",
        "content": "论帖至晋，书法之祖。\n遡晋而西，又举一武。\n扑散质寓，意妍态鲁。\n禁脔之藏，尚觌真古。",
        "dynasty": "宋",
        "collection_info": null
    },
    {
        "uuid": "05532153fdf104804d27b9edfbb0d1f1",
        "title": "米元章临谢安八月帖赞",
        "author": "岳珂",
        "content": "八月一帖，无为宝晋之刻，则其初也。\n兵毁而后重取而镌，遗其精而得其粗也。\n京口供军之碑，绍兴所传，芾之书也。\n此帖亦其同时，同出于尚方之储也。\n芾之嗜帖，所谓麻纸十万，足以验其平生之工夫也。\n字与跋皆不同，盖所临虽出一手，而其所得之时日则殊也。\n供军帖字之所以寡，出于率意之真，而此二帖则皆临而非摹也。\n京口海岳，芾所居也。\n两临本之并传，尚可以见其人之绪余也。",
        "dynasty": "宋",
        "collection_info": null
    },
    {
        "uuid": "b0d6fff1963cda7dc79695800b9f571e",
        "title": "米元章临智永千文真草帖赞",
        "author": "岳珂",
        "content": "永之法，妍而婉。\n芾之体，峭以健。\n马牛其风，神合志通。\n彼妍我峭，惟神克肖。\n故曰袒裼不浼，夜户不启。\n善学柳下惠，莫如鲁男子，芾其知此。",
        "dynasty": "宋",
        "collection_info": null
    },
    {
        "uuid": "d14c83ce95054dab3e350a3898c3e5ce",
        "title": "米元章临右军四帖赞",
        "author": "岳珂",
        "content": "东淮饷府供军堂，壁有龛石鸾鹄翔。\n问之何石摹破羌，曾傍云汉分天章，廷陵刻此侈宠光。\n后四十年犹炜煌，我持搨本谨毖藏。\n三年徙倚玩未央，客来袖出云一张。\n曾染復古隃麋香，珠玑别出十九行。\n惊喜比并走且僵，摛华绚彩交相望。\n宛然并粲如英皇，几年绝识高君王。\n尚取鉴定烦诸郎，半归左畹半尚方。\n驾言骃隰留余芳，今夕何夕获干将。\n镆铘未睹龙已骧，吴侯攀髯归帝乡。\n秋虹挟月常贯窗，谁能籋云开斗房。\n携书伴我老柴桑，要随神物恢混茫，更斲此石封苔苍。\n六丁雷电未可量，会见难起初平羊。",
        "dynasty": "宋",
        "collection_info": null
    },
    {
        "uuid": "ae75c0a07a581e754e387cd7ccdb7b07",
        "title": "米元章临右军玉润帖赞",
        "author": "岳珂",
        "content": "熠煜客星，颙逵之伍乎。\n轩冕相禅，泉石之妩乎。\n美疢恶石，天所痼乎。\n情之所钟，同此趣乎。\n排九阊之云，巫咸之诉乎。\n后千年有人，垤泽之呼乎。",
        "dynasty": "宋",
        "collection_info": null
    },
    {
        "uuid": "de7da61e8ce420b601aa8a19e3eac4b1",
        "title": "米元章临笔精日寒二帖赞",
        "author": "岳珂",
        "content": "义献之蹟，临者米也。\n遡观欣书，乃二体也。\n随珠卞璧，萃此纸也。\n以鉴得之，亦可纪也。",
        "dynasty": "宋",
        "collection_info": null
    },
    {
        "uuid": "0ab74308486c65668ba2d1c1c4e669e9",
        "title": "米元章临王献之台符帖赞",
        "author": "岳珂",
        "content": "芾赞谢安帖，而嘉其得太帝之翰墨。\n龙迹震惊，言犹未泐，岂知其身被帝泽也哉。\n士患不能，不患不知。\n百世俟圣，乃今见之，予将以之为行己之师。",
        "dynasty": "宋",
        "collection_info": null
    },
    {
        "uuid": "88241b449f310cb28752f9b8302050be",
        "title": "米元章临王献之东问帖赞",
        "author": "岳珂",
        "content": "字有十五，如月当户。\n腾辉以望，靡忒今古。\n匪献莫具，匪芾莫祖。\n谁其修之，有玉其斧。",
        "dynasty": "宋",
        "collection_info": null
    },
    {
        "uuid": "ef89f4e45bd666c964b8421f7342ffd0",
        "title": "米元章临颜真卿放生池帖赞",
        "author": "岳珂",
        "content": "楷正而端方，维颜之长。\n轩昂而自善，维米之体。\n多嗜而博爱，故能有其态。\n略迹而取神，故不没其真。\n是曰唐放生之碑。\n作者书之，能者摹之。\n江阴之王，畀我储之。\n五御既调，又日驱之。\n于虖后生，谁能如之。",
        "dynasty": "宋",
        "collection_info": null
    },
    {
        "uuid": "2cbbdf2418f9a0ad32e3a6166c72344b",
        "title": "邵仲恭展晤省见二帖赞",
        "author": "岳珂",
        "content": "宝晋大字之刻，尝同公游。\n必嗜好之素同，故忘情乎寻壑之与经丘。\n予尝陋贞观慰问之不收。\n得此帖于乡，考百年之风流。\n识者文曰：此吾宋之邵苏州也。",
        "dynasty": "宋",
        "collection_info": null
    },
    {
        "uuid": "355c9fcfc5e6d8b86229dfeae0cf8af0",
        "title": "龚深父南康帖赞",
        "author": "岳珂",
        "content": "公用王氏学术，终始不易。\n虽有歉于识，然亦足以知其自信之力。\n一偏之溺，异端之惑，视此手蹟。",
        "dynasty": "宋",
        "collection_info": null
    },
    {
        "uuid": "973949135bc4b132cb321b0d351bd39e",
        "title": "张文忠至都帖赞",
        "author": "岳珂",
        "content": "无尽之学，出入孔释。\n故其笔法倜傥斜直，于跌宕中时入绳墨。\n亦犹即绍圣以侮元佑之正，用大观以反崇宁之谲。\n凡是心之所藴，已毕寓于声画。\n虽曰自盖，断犹可识。\n使其知根荄之物则，而推以芟葛藤之蒙阒。\n如是帖者，亦可以为传世之名蹟矣。",
        "dynasty": "宋",
        "collection_info": null
    },
    {
        "uuid": "045f42d4a7451cf8533301633d47467c",
        "title": "张文忠草书韩退之桃源诗帖赞",
        "author": "岳珂",
        "content": "太平宰相张天觉，草圣之神何卓荦。\n几年嘉禾识奇作，余事犹令墨池涸。\n仙源三月桃雨落，云黑洞深风色恶。\n梦回满纸字如昨，唤起龙蛇见头角。",
        "dynasty": "宋",
        "collection_info": null
    },
    {
        "uuid": "8cf43a896f9f3798eb29fa1722a6fa96",
        "title": "赵清宪挽辞帖赞",
        "author": "岳珂",
        "content": "公为中司，排击元佑故臣，而犹拳拳于伊洛之门人。\n岂奏疏陈事或为世资而诎，而作诗怀友固不害于私情之伸耶。\n于虖，是私情也，而实出于公言。\n此吾之所以重叹，而列之于斯文也。",
        "dynasty": "宋",
        "collection_info": null
    },
    {
        "uuid": "973826a9bb9aab30dc57c5b90b0eea57",
        "title": "吴开府前日帖赞",
        "author": "岳珂",
        "content": "豫章之东湖，有公之居。\n西山荐图，咮凤滴蜍。\n伊波之余，而无以昌其书。\n呜呼。",
        "dynasty": "宋",
        "collection_info": null
    },
    {
        "uuid": "3a9ef7df0a540538a0436bd3b1381e01",
        "title": "章申公屏居帖赞",
        "author": "岳珂",
        "content": "张无尽尝谓公奇男子，梦中剧谈若或见之。\n矧予于手蹟之遗，犹足以睹百年之风姿。\n仕繫于时，才高用违，览者未尝不三叹息于斯。\n嘻。",
        "dynasty": "宋",
        "collection_info": null
    },
    {
        "uuid": "b9af1da3356c2d16f2a22ee8993d9875",
        "title": "薛黄门春聚帖赞",
        "author": "岳珂",
        "content": "九字在纸，落落晨星。\n此帖之传，犹及太平。\n意象轩昂，足称其名。\n作此赞焉，惟字之评。",
        "dynasty": "宋",
        "collection_info": null
    },
    {
        "uuid": "bcb152bfbb26f9afa99d00dfdb32d755",
        "title": "晁之道促装帖赞",
        "author": "岳珂",
        "content": "仕以行义，有时乎为贫也。\n兄弟之间，情事贵乎真也。\n公起异科，事不患不伸也。\n囊封叩阍，因以警夫君也。\n忠既弗售，反以痼终身也。\n扶持之难，曷敢尤夫人也。\n今观斯帖，凛乎其若存也。\n于虖文元，有以教子孙也。\n德之不孤，吾知必有邻也。",
        "dynasty": "宋",
        "collection_info": null
    },
    {
        "uuid": "94f282d550a51038fa4efe821b8c2463",
        "title": "霍仁仲指教帖赞",
        "author": "岳珂",
        "content": "金斗之魁祥，烂兮流光。\n玉墀之西厢，颀兮荷囊。\n宝墨之淋浪，蔚兮遗芳。\n百年之巾缃，宜兮毖藏。",
        "dynasty": "宋",
        "collection_info": null
    },
    {
        "uuid": "81e7a72091af5a482b332b4c1bf6f23d",
        "title": "葛文康书简帖赞",
        "author": "岳珂",
        "content": "辞以情达，义以气激。\n以素心期，託名手笔。\n都曹之获，中寓其一。\n尚想风流，太平人物。",
        "dynasty": "宋",
        "collection_info": null
    },
    {
        "uuid": "1b2309d40491085cb7f85e7f4b873f63",
        "title": "二蔡陪辅展晤二帖赞",
        "author": "岳珂",
        "content": "王氏之鬻他帖也，有纸缫其间。\n予见其粉墨阑珊，既磨而残。\n而考其氏名，辄长忾而永叹。\n曰予闻之丛谈，是与忠惠者若是班乎。\n今验其字体，则豪放而具骨力，激越而竞波澜。\n使名节足以齐驰，亦何羡乎二难。\n然而所立所趋，其视忠惠，何啻污池之于泰山。\n故虽鬻驵尚得而唾弃之，世之以艺称者，斯亦足以观矣。",
        "dynasty": "宋",
        "collection_info": null
    },
    {
        "uuid": "af8982eb9665d1b946fdbe496f49b023",
        "title": "徐明叔竞向热传达二帖赞",
        "author": "岳珂",
        "content": "书名之行，始于东夷。\n归而范模，则有余师。\n中兴几人，存此绝技。\n太平之风，尚想渐被。",
        "dynasty": "宋",
        "collection_info": null
    },
    {
        "uuid": "ebe66f867a2f5ce7048f08059db67b2b",
        "title": "周美成友议帖赞",
        "author": "岳珂",
        "content": "左太冲赋三都十年，门墙藩溷皆着纸笔。\n予意其因以寓墨池模仿之妙，而未必徒以诧记事备言之述。\n不然则亦焉用是物也。\n如公书法，或者得太冲之彷佛乎。\n有凤楼之手，以侈其标度。\n有香奁之泽，以醖其风骨。\n体具态全，夫岂一日。\n清真之名，公所自出。\n世不当徒以考公之词赋，尚可因是着公之翰墨也。",
        "dynasty": "宋",
        "collection_info": null
    },
    {
        "uuid": "3c8e0286d95fe9c55bee19e90f7dfdfd",
        "title": "翁端朝轻利帖赞",
        "author": "岳珂",
        "content": "结字清而峻，用笔精而稳。\n虽笺以粉，而墨蹟犹未损。\n公之功名，予固未暇论。\n而所谓书法，要必有所本矣。",
        "dynasty": "宋",
        "collection_info": null
    },
    {
        "uuid": "1ae6b2d5d3d7437cec5b6b1844013858",
        "title": "吴王造见应命二帖赞",
        "author": "岳珂",
        "content": "所书如此，而事如彼。\n既悦我目，亦冷我齿。\n我录此事，与郗超比。\n名焉不刊，帖亦奚毁。",
        "dynasty": "宋",
        "collection_info": null
    },
    {
        "uuid": "a2b391b0410d6e89a2e8dfd597cc7444",
        "title": "耿黄门读易帖赞",
        "author": "岳珂",
        "content": "坚冰履霜，诲盗慢藏。\n戒隳乎復隍，亡繫乎苞桑。\n一乎柔以御刚，确其信于殊方。\n以是谋国，迄于靖康。\n则读易之无一得，盖公之所愧，殆非空言以成报章。\n尚其监兹，前事不忘。",
        "dynasty": "宋",
        "collection_info": null
    },
    {
        "uuid": "4dcd0b13da7e2daab80d267691054bca",
        "title": "汪忠定栗冽帖赞",
        "author": "岳珂",
        "content": "黄霸为相，功名减于治郡。\n尺或不足，而有余于寸。\n文翰声迹，百年一瞬。\n遗帖得于其家，殆亦足以传信。",
        "dynasty": "宋",
        "collection_info": null
    },
    {
        "uuid": "736ff2c2de949dea8e61dcc9e1552c74",
        "title": "朱忠靖按巡郡寄邸报三帖赞",
        "author": "岳珂",
        "content": "士孰不排难，贵乎安以徐。\n士孰不立节，贵乎平以舒。\n既家国之兼全，亦身名之裕如。\n是与夫激切奋跲，缨冠曼胡者，盖已同功而殊涂。\n我思其人，犹及屋乌，而况乎遗书。",
        "dynasty": "宋",
        "collection_info": null
    },
    {
        "uuid": "2f76c222e720915b9630b18b37efe07d",
        "title": "滕资政山中帖赞",
        "author": "岳珂",
        "content": "沮徒民于中原，广好生于帝尧。\n亦既三已，归而渔樵。\n而书尺之间，造次不忘乎本朝。\n此所以为中兴之大僚也。",
        "dynasty": "宋",
        "collection_info": null
    },
    {
        "uuid": "45bfe0770cb35cda28cf62c77b4d4f03",
        "title": "赵伯山宝炼帖赞",
        "author": "岳珂",
        "content": "以公姓之麟定，执登坛之牛耳。\n即信厚以为俊奇，盖一家之自为体。\n以道对时，居夷何愧。\n此鑑堂之所以处己，而予察之于此。",
        "dynasty": "宋",
        "collection_info": null
    }
]