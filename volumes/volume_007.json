[
    {
        "uuid": "f6d44f71cdf1493a727e76d6c7c02864",
        "title": "喜陆侍御破石埭草寇东峰亭赋诗",
        "author": "王纬",
        "content": "蜂虿聚吴州，推贤奉圣忧。\n忠诚资上策，仁勇佐前筹。\n草木成鹅鹳，戈鋋復斗牛。\n戎车一战后，残垒五兵收。\n野静山戎险，江平水面流。\n更怜羁旅客，从此罢葵丘。",
        "dynasty": "唐",
        "collection_info": null
    },
    {
        "uuid": "156965884210cd063be94256008214cc",
        "title": "东峰亭各赋一物得临轩桂",
        "author": "郭澹",
        "content": "青青芳桂树，幽阴在庭轩。\n向日阴还合，从风叶乍翻。\n共看霜雪后，终不变凉暄。",
        "dynasty": "唐",
        "collection_info": null
    },
    {
        "uuid": "7a2df971304922abc38d4853046368ba",
        "title": "喜陆侍御破石埭草寇东峰亭赋诗",
        "author": "郭澹",
        "content": "介胄鹰扬出，山林蚁聚空。\n忽闻飞简报，曾是坐筹功。\n逈夜昏氛灭，危亭眺望雄。\n茂勋推世上，余兴寄杯中。\n喜色烟霞改，欢忻里巷同。\n幸兹尊俎末，饮至又从公。",
        "dynasty": "唐",
        "collection_info": null
    },
    {
        "uuid": "a6349414baa46bf0a63d85029d16c416",
        "title": "东峰亭各赋一物得林中翠",
        "author": "高傪",
        "content": "杳霭无定状，霏微常满林。\n清风光不散，过雨色偏深。\n幽意赏难尽，终朝再招寻。",
        "dynasty": "唐",
        "collection_info": null
    },
    {
        "uuid": "5fecfc416d8371b4ff75f015c8bc07d9",
        "title": "东峰亭各赋一物得栖烟鸟",
        "author": "李岑",
        "content": "从来养毛羽，昔日曾飞迁。\n变转对朝阳，差池栖夕烟。\n遇此枝叶覆，夙举冀冲天。",
        "dynasty": "唐",
        "collection_info": null
    },
    {
        "uuid": "fdec7e5fbc897acb96617120e40058af",
        "title": "东峰亭各赋一物得寒溪草",
        "author": "苏寓",
        "content": "幂䍥溪边草，游人不厌看。\n余芳幽处老，深色望中寒。\n幸得陪情兴，青青赏未阑。",
        "dynasty": "唐",
        "collection_info": null
    },
    {
        "uuid": "18441cca7315ef76aaff2b6fd7336410",
        "title": "东峰亭各赋一物得阴崖竹",
        "author": "袁邕",
        "content": "终岁寒苔色，寂寥幽思深。\n朝歌犹夕岚，日永流清阴。\n龙钟负烟雪，自有凌云心。",
        "dynasty": "唐",
        "collection_info": null
    },
    {
        "uuid": "4ad97f54d651f2849224ee26554f618e",
        "title": "唐德明兴圣庙乐章 迎神",
        "author": "李纾",
        "content": "元尊九德，佐尧光宅。\n烈祖太宗，方周作伯。\n响怀霜露，乐变金石。\n白云青风，髣髴来格。",
        "dynasty": "唐",
        "collection_info": null
    },
    {
        "uuid": "c43aba1cb0d033d245f22086471da7eb",
        "title": "唐德明兴圣庙乐章 登歌奠币",
        "author": "李纾",
        "content": "四时有典，百事来祭。\n尊祖奉宗，严禋大帝。\n礼先苍璧，奠备黝制。\n于万斯年，熙成帝系。",
        "dynasty": "唐",
        "collection_info": null
    },
    {
        "uuid": "949708c9da164bef41b3b117daed0613",
        "title": "唐德明兴圣庙乐章 德明酌献",
        "author": "李纾",
        "content": "清庙弈弈，和乐雍雍。\n器尊牺象，礼属宗公。\n白水方[祼]，黄流在中。\n谟明之德，万古清风。",
        "dynasty": "唐",
        "collection_info": null
    },
    {
        "uuid": "89d62d338b697603252d68360ce8faf0",
        "title": "唐德明兴圣庙乐章 亚献终献",
        "author": "李纾",
        "content": "惟清惟肃，靡闻靡见。\n举备九成，俛终三献。\n庆彰曼寿，胙撤嘉荐。\n瘗玉埋牲，礼神斯徧。",
        "dynasty": "唐",
        "collection_info": null
    },
    {
        "uuid": "6f8ce7b533196899f4e44049230c29b5",
        "title": "让皇帝庙乐章 迎神",
        "author": "李纾",
        "content": "皇矣天宗，德先王季。\n因心则友，克让以位。\n爰命有司，式尊前志。\n神其降灵，昭飨祀事。",
        "dynasty": "唐",
        "collection_info": null
    },
    {
        "uuid": "b3514909c4a3350345f4af98ec0753a6",
        "title": "让皇帝庙乐章 奠币",
        "author": "李纾",
        "content": "惟帝时若，去而上仙。\n祀用商武，乐备宫悬。\n白壁加荐，玄纁告虔。\n子孙拜后，承兹吉蠲。",
        "dynasty": "唐",
        "collection_info": null
    },
    {
        "uuid": "7a741714dbaec008043076ab08908b63",
        "title": "让皇帝庙乐章 迎俎",
        "author": "李纾",
        "content": "祀盛体荐，礼协粢盛。\n方周假庙，用鲁纯牲。\n捧撤祗敬，击拊和鸣。\n受釐归胙，既戒而平。",
        "dynasty": "唐",
        "collection_info": null
    },
    {
        "uuid": "b6b62b776f5b1e355a580459a8a2f93b",
        "title": "让皇帝庙乐章 酌献",
        "author": "李纾",
        "content": "八音具举，三寿既盥。\n洁兹宗彝，瑟彼圭瓒。\n兰肴重错，椒醑飘散。\n降祚维城，永为藩翰。",
        "dynasty": "唐",
        "collection_info": null
    },
    {
        "uuid": "988a79bb1f00bc209321413c3aaeca5e",
        "title": "让皇帝庙乐章 送神",
        "author": "李纾",
        "content": "奠献已事，昏昕载分。\n风摇雨散，灵卫絪缊。\n龙驾帝服，已腾五云。\n泮宫復閟，寂寞无闻。",
        "dynasty": "唐",
        "collection_info": null
    },
    {
        "uuid": "564ae0ccdd0ac0107cf500bd0014f2a9",
        "title": "释奠武成王乐章 迎神",
        "author": "于邵",
        "content": "卜畋不从，兆发非熊。\n乃倾荒政，爰佐一戎。\n盛烈载垂，命祀维崇。\n日练上戊，宿严閟宫。\n迎奏嘉至，感而遂通。",
        "dynasty": "唐",
        "collection_info": null
    },
    {
        "uuid": "e848339ab7d7bda8f70c6506b49e8c86",
        "title": "释奠武成王乐章 奠币登歌",
        "author": "于邵",
        "content": "管罄升，坛芗集。\n上公进，嘉币执。\n信以通，僾如及。\n恢帝功，锡后邑。\n四维张，百度立。\n绵亿载，邈难挹。",
        "dynasty": "唐",
        "collection_info": null
    },
    {
        "uuid": "9a4237a930ef60c19323083254624a4c",
        "title": "释奠武成王乐章 迎俎酌献",
        "author": "于邵",
        "content": "五齐絜，九牢硕。\n梡橛循，罍斝涤。\n进具物，扬鸿绩。\n和奏发，高灵寂。\n虔告终，繁祉锡。\n昭秩祀，永无易。",
        "dynasty": "唐",
        "collection_info": null
    },
    {
        "uuid": "97bd02838860bbadb073ce2cae515f33",
        "title": "送别",
        "author": "王之涣",
        "content": "杨柳东风树，青青夹御河。\n近来攀折苦，应为别离多。",
        "dynasty": "唐",
        "collection_info": null
    },
    {
        "uuid": "3eaab4f050c417a9660e29a7db5a8da3",
        "title": "凉州词二首” 一",
        "author": "王之涣",
        "content": "黄河远上白云间，一片孤城万仞山。\n羌笛何须怨杨柳，春光不度玉门关。",
        "dynasty": "唐",
        "collection_info": null
    },
    {
        "uuid": "7a415aceb4499577d3311b2e733a1ba4",
        "title": "凉州词二首” 二",
        "author": "王之涣",
        "content": "单于北望拂云堆，杀马登坛祭几迴。\n汉家天子今神武，不肯和亲归去来。",
        "dynasty": "唐",
        "collection_info": null
    },
    {
        "uuid": "55606699948b94b6a917b7595d7f02ee",
        "title": "宴词",
        "author": "王之涣",
        "content": "长堤春水绿悠悠，畎入漳河一道流。\n莫听声声催去棹，桃溪浅处不胜舟。",
        "dynasty": "唐",
        "collection_info": null
    },
    {
        "uuid": "9a0e20e10c67c4ac0a51db3f7dec10b2",
        "title": "九日送别",
        "author": "王之涣",
        "content": "蓟庭萧瑟故人稀，何处登高且送归。\n今日暂同芳菊酒，明朝应作断蓬飞。",
        "dynasty": "唐",
        "collection_info": null
    },
    {
        "uuid": "5e59992b0a6b8053e2c2910b7e7c9e5a",
        "title": "晚秋石门礼拜",
        "author": "阎防",
        "content": "轻策临绝壁，招提谒金仙。\n舟车无由径，岩峤乃属天。\n踯躅淹昃景，夷犹望新弦。\n石门变暝色，谷口生人烟。\n阳鴈叫平楚，秋风急寒川。\n驰晖苦代谢，浮脆惭贞坚。\n永欲卧丘壑，息心依梵筵。\n誓将历劫愿，无以外物牵。",
        "dynasty": "唐",
        "collection_info": null
    },
    {
        "uuid": "1b5076df433ef1199e9f7639461e6fa2",
        "title": "百丈溪新理茅茨读书",
        "author": "阎防",
        "content": "浪迹弃人世，远山自幽独。\n始傍巢由踪，吾其获心曲。\n荒庭何所有，老树半空腹。\n秋蜩鸣北林，暮鸟穿我屋。\n栖迟乐遵渚，恬旷寡所欲。\n开卦推盈虚，散帙攻节目。\n养闲度人事，达命知止足。\n不学东周儒，俟时劳伐辐。",
        "dynasty": "唐",
        "collection_info": null
    },
    {
        "uuid": "31d41ab5c1624406e98f5a2377dfe312",
        "title": "宿岸道人精舍",
        "author": "阎防",
        "content": "早岁参道风，放情入寥廓。\n重因息心侣，遂果岩下诺。\n敛迹辞人间，杜门守寂寞。\n秋风翦兰蕙，霜气冷淙壑。\n山牖见然灯，竹房闻捣药。\n愿言舍尘事，所趣非龙蠖。",
        "dynasty": "唐",
        "collection_info": null
    },
    {
        "uuid": "6605e0ee964c0e1bf0b15f0253507279",
        "title": "夕次鹿门山作",
        "author": "阎防",
        "content": "庞公嘉遯所，浪迹难追攀。\n浮舟暝始至，抱杖聊自闲。\n双岩开鹿门，百谷集珠湾。\n喷薄湍上水，舂容漂裏山。\n焦原不足险，梁壑未成艰。\n我行自春仲，夏鸟忽绵蛮。\n蕙草色已晚，客心殊倦还。\n远游非避地，访道爱童颜。\n安能徇机巧争夺锥刀间。",
        "dynasty": "唐",
        "collection_info": null
    },
    {
        "uuid": "470c8cce95a4329c0491e4ba4ec3103c",
        "title": "与永乐诸公夜泛黄河作",
        "author": "阎防",
        "content": "烟深载酒入，但觉暮川虚。\n映水见山火，鸣榔闻夜渔。\n爱兹山水趣，忽与人世疎。\n无暇然官烛，中流有望舒。",
        "dynasty": "唐",
        "collection_info": null
    },
    {
        "uuid": "fd3913333b62ba4f63dd9808945e3a6e",
        "title": "句",
        "author": "阎防",
        "content": "熊踞庭中树，龙蒸栋裏云。",
        "dynasty": "唐",
        "collection_info": null
    },
    {
        "uuid": "5ccd9490425553f5993941fef4c337cc",
        "title": "怀哉行",
        "author": "薛据",
        "content": "明时无废人，广厦无弃材。\n良工不我顾，有用宁自媒。\n怀策望君门，岁晏空迟迴。\n秦城多车马，日夕飞尘埃。\n伐鼓千门启，鸣珂双阙来。\n我闻雷雨施，天泽罔不该。\n何意斯人徒，弃之如死灰。\n主好臣必効，时禁权不开。\n俗流实骄矜，得志轻草莱。\n文王赖多士，汉帝资羣才。\n一言并拜相，片善咸居台。\n夫君何不遇，为泣黄金台。",
        "dynasty": "唐",
        "collection_info": null
    },
    {
        "uuid": "a712a00c5207d72f9b817631927f723f",
        "title": "古兴",
        "author": "薛据",
        "content": "日中望双阙，轩盖扬飞尘。\n鸣佩初罢朝，自言皆近臣。\n光华满道路，意气安可亲。\n归来宴高堂，广筵罗八珍。\n仆妾尽绮纨，歌舞夜达晨。\n四时固相代，谁能久要津。\n已看覆前车，未见易后轮。\n丈夫须兼济，岂能乐一身。\n君今皆得志，肯顾憔悴人。",
        "dynasty": "唐",
        "collection_info": null
    },
    {
        "uuid": "5d682bd2f9c25c530dad602997673567",
        "title": "冬夜寓居寄储太祝",
        "author": "薛据",
        "content": "自为洛阳客，夫子吾知音。\n爱义能下士，时人无此心。\n奈何离居夜，巢鸟飞空林。\n愁坐至月上，復闻南邻砧。",
        "dynasty": "唐",
        "collection_info": null
    },
    {
        "uuid": "f72f05334a80e6c1937be09d1e71ea61",
        "title": "登秦望山",
        "author": "薛据",
        "content": "南登秦望山，目极大海空。\n朝阳半荡漾，晃朗天水红。\n溪壑争喷薄，江湖遰交通。\n而多渔商客，不悟岁月穷。\n振缗迎早潮，弭棹候长风。\n予本萍泛者，乘流任西东。\n茫茫天际帆，栖泊何时同。\n将寻会稽迹，从此访任公。",
        "dynasty": "唐",
        "collection_info": null
    },
    {
        "uuid": "2a05af7e4c0b006c5e856be2b9eed5ec",
        "title": "西陵口观海",
        "author": "薛据",
        "content": "长江漫汤汤，近海势弥广。\n在昔胚浑凝，融为百川泱。\n地形失端倪，天色灒滉漾。\n东南际万里，极目远无象。\n山影乍浮沈，潮波忽来往。\n孤帆或不见，棹歌犹想像。\n日暮长风起，客心空振荡。\n浦口霞未收，潭心月初上。\n林屿几邅迴，亭皋时偃仰。\n岁晏访蓬瀛，真游非外奖。",
        "dynasty": "唐",
        "collection_info": null
    },
    {
        "uuid": "40d4339321b25878573dfe0acb067a4b",
        "title": "题鹤林寺",
        "author": "薛据",
        "content": "道门隐形胜，向背临法桥。\n松覆山殿冷，花藏溪路遥。\n珊珊宝幡挂，燄燄明灯烧。\n迟日半空谷，春风连上潮。\n少凭水木兴，暂忝身心调。\n愿谢携手客，兹山禅侣饶。",
        "dynasty": "唐",
        "collection_info": null
    },
    {
        "uuid": "ef6ba73d40be67175458894e9f364e0e",
        "title": "初去郡斋书怀",
        "author": "薛据",
        "content": "肃徒辞汝颕，怀古独悽然。\n尚想文王化，犹思巢父贤。\n时移多谗巧，大道竟谁传。\n况是疾风起，悠悠旌斾悬。\n征鸟无返翼，归流不停川。\n已经霜雪下，乃验松柏坚。\n回首望城邑，迢迢间云烟。\n志士不伤物，小人皆自妍。\n感时惟责己，在道非怨天。\n从此适乐土，东归知几年。",
        "dynasty": "唐",
        "collection_info": null
    },
    {
        "uuid": "4f7ee1fd8ddb03df1eaf1ee0864ebb6d",
        "title": "出青门往南山下别业",
        "author": "薛据",
        "content": "旧居在南山，夙驾自城阙。\n榛莽相蔽亏，去尔渐超忽。\n散漫余雪晴，苍茫季冬月。\n寒风吹长林，白日原上没。\n怀抱旷莫伸，相知阻胡越。\n弱年好栖隐，炼药在岩窟。\n及此离垢氛，兴来亦因物。\n末路期赤松，斯言庶不伐。",
        "dynasty": "唐",
        "collection_info": null
    },
    {
        "uuid": "f85a12fb2c2d3a1d6d5a10ad41dae75e",
        "title": "泊震泽口",
        "author": "薛据",
        "content": "日落草木阴，舟徒泊江汜。\n苍茫万象开，合沓闻风水。\n洄沿值渔翁，䆗窱逢樵子。\n云开天宇静，月明照万里。\n早鴈湖上飞，晨钟海边起。\n独坐嗟远游，登岸望孤洲。\n零落星欲尽，朣胧气渐收。\n行藏空自秉，智识仍未周。\n伍胥既仗劒，范蠡亦乘流。\n歌竟鼓楫去，三江多客愁。",
        "dynasty": "唐",
        "collection_info": null
    },
    {
        "uuid": "e0611d0138a4b7658ed6cae3375ac852",
        "title": "题丹阳陶司马厅壁",
        "author": "薛据",
        "content": "高鉴清洞彻，儒风入进难。\n诏书增宠命，才子益能官。\n门带山光晚，城临江水寒。\n唯余好文客，时得咏幽兰。",
        "dynasty": "唐",
        "collection_info": null
    },
    {
        "uuid": "c96864702b6d71d73432a49e58a0aee1",
        "title": "古兴",
        "author": "薛据",
        "content": "投珠恐见疑，抱玉但垂泣。\n道在君不举，功成嘆何及。",
        "dynasty": "唐",
        "collection_info": null
    },
    {
        "uuid": "436b32281eb3eb49bd1d2801f0bef578",
        "title": "早发上东门",
        "author": "薛据",
        "content": "十五能文西入秦，三十无家作路人。\n时命不将明主合，布衣空惹洛阳尘。",
        "dynasty": "唐",
        "collection_info": null
    },
    {
        "uuid": "1fb479be4d211c5636662df3332fc20c",
        "title": "句",
        "author": "薛据",
        "content": "省署开文苑，沧浪学钓翁。\n穷冬时短晷，日尽西南天。",
        "dynasty": "唐",
        "collection_info": null
    },
    {
        "uuid": "605a8b75f49c96595aa0407d840e81e0",
        "title": "秋夕会友",
        "author": "姚系",
        "content": "倦客易相失，懽游无良辰。\n忽然一夕间，稍慰阖家贫。\n白露下庭梧，孤琴始悲辛。\n迴风入幽草，虫响满四邻。\n会遇更何时，持桮重殷勤。",
        "dynasty": "唐",
        "collection_info": null
    },
    {
        "uuid": "d03dc6cf9af96ca3859fdf67bb3e40ef",
        "title": "荆山独往",
        "author": "姚系",
        "content": "宿昔山水上，抱琴独踯躅。\n山远去难穷，琴悲多断续。\n岩重丹阳树，泉咽闻阴谷。\n时下白云中，淹留秋水曲。\n秋水石栏深，潺湲如喷玉。\n杂芳被阴岸，坠露方消绿。\n恣此平生怀，独游还自足。",
        "dynasty": "唐",
        "collection_info": null
    },
    {
        "uuid": "3689f2f0d5382eeea9f2ee9e64d6aa9b",
        "title": "五老峰大明观赠隐者",
        "author": "姚系",
        "content": "云观此山北，与君携手稀。\n林端涉横水，洞口入斜晖。\n颇觉鸾鹤迩，忽为烟雾飞。\n故人清和客，默会琴心微。\n丹术幸可授，青龙当未归。\n悠悠平生意，此日復相违。",
        "dynasty": "唐",
        "collection_info": null
    },
    {
        "uuid": "b36b6dfeab5a5c0cb77ab72d6a59763c",
        "title": "送周愿判官归岭南",
        "author": "姚系",
        "content": "早蝉望秋鸣，夜琴怨离声。\n眇然多异感，值子江山行。\n由来重义人，感激事纵横。\n往復念遐阻，淹留慕平生。\n晨奔九衢饯，暮始万里程。\n山驿风月榭，海门烟霞城。\n易绡泉源近，拾翠沙溆明。\n兰蕙一为赠，贫交空復情。",
        "dynasty": "唐",
        "collection_info": null
    },
    {
        "uuid": "916270d221e0b0652cf434505ac71ece",
        "title": "送陆浑主簿赵宗儒之任",
        "author": "姚系",
        "content": "山中眇然意，此意乃平生。\n常日望鸣皋，遥对洛阳城。\n故人吏为隐，怀此若蓬瀛。\n夕气冒岩上，晨流泻岸明。\n存亡区中事，影响羽人情。\n溪寂值猨下，云归闻鹤声。\n及兹春始暮，花葛正明荣。\n会有携手日，悠悠去无程。",
        "dynasty": "唐",
        "collection_info": null
    },
    {
        "uuid": "e170a6199e8d1a4843ae5fab38093c46",
        "title": "杨参军庄送宇文邈",
        "author": "姚系",
        "content": "秋云冒原隰，野鸟满林声。\n爱此田舍事，稽君车马程。\n离堂惨不喧，脉脉復盈盈。\n兰叶一经霜，香销为赠轻。\n灯光耿方寂，虫思隐余清。\n相望忽无际，如含江海情。",
        "dynasty": "唐",
        "collection_info": null
    },
    {
        "uuid": "400552f3a9c65e687f958de5fc06ebd8",
        "title": "京西遇旧识兼送往陇西",
        "author": "姚系",
        "content": "蝉鸣一何急，日暮秋风树。\n即此不胜愁，陇阴人更去。\n相逢与相失，共是亡羊路。",
        "dynasty": "唐",
        "collection_info": null
    },
    {
        "uuid": "bf3bee0df4d7b957453349830399fde1",
        "title": "野居池上看月",
        "author": "姚系",
        "content": "悠然云间月，復此照池塘。\n泫露苍茫湿，沈波澹滟光。\n应门当未曙，歌吹满昭阳。\n远近徒伤目，清辉霭自长。",
        "dynasty": "唐",
        "collection_info": null
    },
    {
        "uuid": "c0278da1458a70f9c99d607c2e275775",
        "title": "庭柳",
        "author": "姚系",
        "content": "褭褭柳杨枝，当轩杂佩垂。\n交阴总共密，分条各自宜。\n因依似永久，揽结更伤离。\n爱此阳春色，秋风莫遽吹。",
        "dynasty": "唐",
        "collection_info": null
    },
    {
        "uuid": "66b7ad45015226f1c5bc5d15a2ac8e85",
        "title": "硖州旅舍奉怀苏州韦郎中",
        "author": "令狐峘",
        "content": "儒服学从政，遂为尘事婴。\n衔命东復西，孰堪异乡情。\n怀禄且怀恩，策名敢逃名。\n羡彼农亩人，白首亲友幷。\n江山入秋气，草木雕晚荣。\n方塘寒露凝，旅管凉飙生。\n懿交守东吴，梦想闻颂声。\n云水方浩浩，离忧何平时。",
        "dynasty": "唐",
        "collection_info": null
    },
    {
        "uuid": "79dbb09bf5032238f6422b53b4136008",
        "title": "释奠日国学观礼闻雅颂",
        "author": "令狐峘",
        "content": "肃肃先师庙，依依胄子羣。\n满庭陈旧礼，开户拜清芬。\n万舞当华烛，箫韶入翠云。\n颂歌清晓听，雅吹度风闻。\n澹泊调元气，中和美圣君。\n唯余东鲁客，蹈舞向南熏。",
        "dynasty": "唐",
        "collection_info": null
    },
    {
        "uuid": "bdb8e0dca54b199af2839a7515b28107",
        "title": "释奠日国学观礼闻雅颂",
        "author": "滕珦",
        "content": "太学时观礼，东方晓色分。\n威仪何棣棣，环佩又纷纷。\n古乐从空尽，清歌几处闻。\n六和成远吹，九奏动行云。\n圣上尊儒学，春秋奠茂勋。\n幸因陪齿列，聊以颂斯文。",
        "dynasty": "唐",
        "collection_info": null
    },
    {
        "uuid": "a8d7adf7d6b76fd37731415e93cc0ea8",
        "title": "奉和圣制麟德殿燕百僚应制",
        "author": "常衮",
        "content": "云闢御筵张，山呼圣寿长。\n玉阑丰瑞草，金陛立神羊。\n台鼎资庖膳，天星奉酒浆。\n蛮夷陪作位，犀象舞成行。\n网已袪三面，歌因守四方。\n千秋不可极，花发满宫香。",
        "dynasty": "唐",
        "collection_info": null
    },
    {
        "uuid": "ed424bf2fb986c5dd62e33436f469787",
        "title": "晚秋集贤院即事寄徐薛二侍郎",
        "author": "常衮",
        "content": "穆穆上清居，沈沈中秘书。\n金铺深内殿，石甃净寒渠。\n花树台斜倚，空烟阁半虚。\n缥囊披锦绣，翠轴卷琼琚。\n墨润冰文茧，香销蠹字鱼。\n翻黄桐叶老，吐白桂花初。\n旧德双游处，聊芳十载余。\n北朝荣庾薛，西汉盛严徐。\n侍讲亲华扆，徴吟步绮疏。\n缀帘金翡翠，赐砚玉蟾蜍。\n序秩东南远，离忧岁月除。\n承明期重入，江海意何如。",
        "dynasty": "唐",
        "collection_info": null
    },
    {
        "uuid": "9d7622db1ad1d5a85f1d37bf2faaa4c4",
        "title": "早秋望华清宫树因以成咏",
        "author": "常衮",
        "content": "可怜云木丛，满禁碧蒙蒙。\n色润灵泉近，险清辇路通。\n玉坛标八桂，金井识双桐。\n交映凝寒露，相和起夜风。\n数枝盘石上，几叶落云中。\n燕拂宜秋霁，蝉鸣觉昼空。\n翠屏更隐见，珠缀共玲珑。\n雷雨生成早，樵苏禁令雄。\n野藤高助绿，仙果迥呈红。\n惆怅缭垣暮，兹山闻暗虫。",
        "dynasty": "唐",
        "collection_info": null
    },
    {
        "uuid": "517eecf6119ae007453f765d4d17aea8",
        "title": "和考功员外杪秋忆终南旧宅之作",
        "author": "常衮",
        "content": "静忆溪边宅，知君许谢公。\n晓霜凝耒耜，初日照梧桐。\n涧鼠喧藤蔓，山禽窜石丛。\n白云当岭雨，黄叶绕阶风。\n野菓垂桥上，高泉落水中。\n欢荣来自间，羸贱赏曾通。\n月满珠藏海，天晴鹤在笼。\n余阴如可寄，愿得隐墙东。",
        "dynasty": "唐",
        "collection_info": null
    },
    {
        "uuid": "e08e0d0c166f2b00272a728239f449a7",
        "title": "题金吾郭将军石洑茅堂",
        "author": "常衮",
        "content": "云戟曙沈沈，轩墀清且深。\n家传成栋美，尧宠结茅心。\n玉佩多依石，油幢亦在林。\n炉香诸洞暖，殿影众山阴。\n草奏风生笔，筵开雪满琴。\n客从龙阙至，僧自虎溪寻。\n潇洒延清赏，周流会素襟。\n终朝惜尘步，一醉见华簪。",
        "dynasty": "唐",
        "collection_info": null
    },
    {
        "uuid": "d76ac0dbd43a6da3bc6d3f8433c1f2e0",
        "title": "登栖霞寺",
        "author": "常衮",
        "content": "林香雨气新，山寺绿无尘。\n遂结云外侣，共游天上春。\n鹤鸣金阁丽，僧语竹房邻。\n待月水流急，惜花风起频。\n何方非坏境，此地有归人。\n迴首空门外，皤然一幻身。",
        "dynasty": "唐",
        "collection_info": null
    },
    {
        "uuid": "35a0f9ccc55e38901d51e61df9ef47a3",
        "title": "逢南中使寄岭外故人",
        "author": "常衮",
        "content": "见说南来处，苍梧指桂林。\n过秋天更暖，边海日长阴。\n巴路缘云出，蛮乡入洞深。\n信回人自老，梦到月应沈。\n碧水通春色，青山寄远心。\n炎方难久客，为尔一霑襟。",
        "dynasty": "唐",
        "collection_info": null
    },
    {
        "uuid": "e9ddde380ce1a2bb713bfd165c9ddd7a",
        "title": "代员将军罢战后归故里",
        "author": "常衮",
        "content": "结髮事疆场，全生到海乡。\n连云防铁岭，同日破渔阳。\n牧马胡天晚，移军碛路长。\n枕戈眠古戍，吹角立繁霜。\n归老勋仍在，酬恩虏未忘。\n独行过邑里，多病对农桑。\n雄劒依尘橐，兵符寄药囊。\n空余麾下将，犹逐羽林郎。",
        "dynasty": "唐",
        "collection_info": null
    },
    {
        "uuid": "c1fff53b40f8dcaca10913a8a4c87ba6",
        "title": "咏冬瑰花",
        "author": "常衮",
        "content": "独鹤寄烟霜，双鸾思晚芳。\n旧阴依谢宅，新艳出萧墙。\n蝶散摇轻露，莺衔入夕阳。\n雨朝胜濯锦，风夜剧焚香。\n丽日千层艳，孤霞一片光。\n密来惊叶少，动处觉枝长。\n布影期高赏，留春为远方。\n尝闻赠琼玖，叨和愧升堂。",
        "dynasty": "唐",
        "collection_info": null
    },
    {
        "uuid": "910c356080a15b87f4852dc7f670e7b7",
        "title": "句",
        "author": "常衮",
        "content": "风候已应同岭北，云山仍喜似终南。",
        "dynasty": "唐",
        "collection_info": null
    },
    {
        "uuid": "4e347616a28212e8eb565651a8d1281a",
        "title": "登圣善寺阁",
        "author": "褚朝阳",
        "content": "飞阁青霞裏，先秋独早凉。\n天花映窗近，月桂拂檐香。\n华岳三峰小，黄河一带长。\n空间指归路，烟际有垂杨。",
        "dynasty": "唐",
        "collection_info": null
    },
    {
        "uuid": "5776762fe6caab9495a054b09db9748a",
        "title": "五丝",
        "author": "褚朝阳",
        "content": "越人传楚俗，截竹竞萦丝。\n水底深休也，日中远贺之。\n章施文胜质，列匹美于姬。\n锦绣侔新段，羔羊寝旧诗。\n但夸端午节，谁荐屈原祠。\n把酒时伸奠，汨罗空远而。",
        "dynasty": "唐",
        "collection_info": null
    },
    {
        "uuid": "2f06033555a222d3a3d5593c06ac572d",
        "title": "奉上徐中书",
        "author": "褚朝阳",
        "content": "中禁仙池越凤凰，池边词客紫薇郎。\n既能作颂雄风起，何不时吹兰蕙香。",
        "dynasty": "唐",
        "collection_info": null
    },
    {
        "uuid": "e09ce9420334f65da947969ea0f64d23",
        "title": "小洞庭洄源亭讌四郡太守诗",
        "author": "苏源明",
        "content": "小洞庭兮牵方舟，风袅袅兮离平流。\n牵方舟兮小洞庭，云微微兮连绝𡷨。\n层澜壮兮缅以没，重岩转兮超以忽。\n冯夷逝兮护轻桡，蛟龙行兮落增潮。\n泊中湖兮澹而闲，并曲溆兮怅而还。\n适予手兮非予期，将解袂兮藂予思。\n尚君子兮寿厥身，承明主兮忧斯人。",
        "dynasty": "唐",
        "collection_info": null
    },
    {
        "uuid": "36829a03ae171c27a6bb2503d54b62ac",
        "title": "秋夜小洞庭离讌诗",
        "author": "苏源明",
        "content": "浮涨湖兮莽迢遥，川后礼兮扈予桡。\n横增沃兮蓬仙延，川后福兮易予舷。\n月澄凝兮明空波，星磊落兮耿秋河。\n夜既良兮酒且多，乐方作兮奈别何。",
        "dynasty": "唐",
        "collection_info": null
    },
    {
        "uuid": "97bdf5c81a6cd968339c76941a6d643a",
        "title": "闺情",
        "author": "郑虔",
        "content": "银钥开香阁，金台照夜灯。\n长征君自惯，独卧妾何曾。",
        "dynasty": "唐",
        "collection_info": null
    },
    {
        "uuid": "1e8b0d4536c494f19dea24fd9f2de47d",
        "title": "古意",
        "author": "毕耀",
        "content": "璇闺绣户斜光入，千金女儿倚门立。\n横波美目虽往来，罗袂遥遥不相及。\n闻道今年初避人，珊珊挂镜长随身。\n愿得侍儿为道意，后堂罗帐一相亲。",
        "dynasty": "唐",
        "collection_info": null
    },
    {
        "uuid": "2249bc3e97ad2cadd7b6a963e07465da",
        "title": "情人玉清歌",
        "author": "毕耀",
        "content": "洛阳有人名玉清，可怜玉清如其名。\n善踏斜柯能独立，婵娟花艳无人及。\n珠为帬，玉为缨，临春风，吹玉笙。\n悠悠满天星，黄金阁上晚妆成。\n云和曲中为曼声，玉梯不得蹈。\n摇袂两盈盈，城头之日復何情。",
        "dynasty": "唐",
        "collection_info": null
    },
    {
        "uuid": "66ad028ac79e4ff89af5a3a38b594e9d",
        "title": "赠独孤常州",
        "author": "毕耀",
        "content": "洪炉无久停，日月速若飞。\n忽然衝人身，饮酒不须疑。",
        "dynasty": "唐",
        "collection_info": null
    },
    {
        "uuid": "e6113aaa3e0fcc47f2e5fa87b0120848",
        "title": "奉和圣制次琼岳应制",
        "author": "韦济",
        "content": "陆海披晴雪，千旗猎早阳。\n岳临秦路险，河遶汉垣长。\n行漏通鳷鹊，离宫接建章。\n都门信宿近，歌舞从周王。",
        "dynasty": "唐",
        "collection_info": null
    },
    {
        "uuid": "b47fabd922b7e0b5402e0254f7f47566",
        "title": "成都为客作",
        "author": "田澄",
        "content": "蜀郡将之远，城南万里桥。\n衣缘乡泪湿，貌以客愁销。\n地富鱼为米，山芳桂是樵。\n旅游唯得酒，今日过明朝。",
        "dynasty": "唐",
        "collection_info": null
    },
    {
        "uuid": "c766c593e9b6fc86fc168051eb7659bc",
        "title": "奉和苑舍人宿直晓翫新池寄南省友",
        "author": "沈东美",
        "content": "传闻阊阖裏，寓直有神仙。\n史为三坟博，郎因五字迁。\n晨临翔凤沼，春注跃龙泉。\n去似登天上，来如看镜前。\n影摇宸翰发，波净列星悬。\n既济仍怀友，流谦欲进贤。\n弹冠声实贵，覆被渥恩偏。\n温室言虽阻，文场契独全。\n玉珂光赫奕，朱绂气蝉联。\n兴逸潘仁赋，名高谢朓篇。\n青云仰不逮，白云和难牵。\n苒苒胡为此，甘心老岁年。",
        "dynasty": "唐",
        "collection_info": null
    },
    {
        "uuid": "a17b97f42d303018c07512ecc5800c27",
        "title": "变律 一",
        "author": "苏涣",
        "content": "日月东西行，寒暑冬夏易。\n阴阳无停机，造化渺莫测。\n开目为晨光，闭目为夜色。\n一开復一闭，明晦无休息。\n居然六合外，旷哉天地德。\n天地且不言，世人浪喧喧。",
        "dynasty": "唐",
        "collection_info": null
    },
    {
        "uuid": "6d79a1c6fa1d7ce6fdddf2a0cfb5da26",
        "title": "变律 二",
        "author": "苏涣",
        "content": "毒蜂成一窠，高挂恶木枝。\n行人百步外，目断魂亦飞。\n长安大道边，挟弹谁家儿。\n右手持金丸，引满无所疑。\n一中纷下来，势若风雨随。\n身如万箭攒，宛转迷所之。\n徒有疾恶心，奈何不知几。",
        "dynasty": "唐",
        "collection_info": null
    },
    {
        "uuid": "f4875aa2e58882a151631905cf330722",
        "title": "变律 三",
        "author": "苏涣",
        "content": "养蚕为素丝，叶尽蚕不老。\n倾筐对空林，此意向谁道。\n一女不得织，万夫受其寒。\n一夫不得意，四海行路难。\n祸亦不在大，福亦不在先。\n世路险孟门，吾徒当勉旃。",
        "dynasty": "唐",
        "collection_info": null
    },
    {
        "uuid": "80bbbc1251e3e78389122aaf0fe09318",
        "title": "赠零陵僧",
        "author": "苏涣",
        "content": "张颠没在二十年，谓言草圣无人传。\n零陵沙门继其后，新书大字大如斗。\n兴来走笔如旋风，醉后耳热心更凶。\n忽如裴旻舞双劒，七星错落缠蛟龙。\n又如吴生画[鬼神]，魑魅魍魉惊本身。\n钩锁相连势不绝，倔强毒蛇争屈铁。\n西河舞劒气凌云，孤蓬自振唯有君。\n今日华堂看洒落，四座喧呼叹佳作。\n迴首邀余赋一章，欲令羡价齐钟张。\n琅诵囗句三百字，何似醉僧颠復狂。\n忽然告我游南溟，言祈亚相求大名。\n亚相书翰凌献之，见君绝意必深知。\n南中纸价当日贵，只恐贪泉成墨池。",
        "dynasty": "唐",
        "collection_info": null
    },
    {
        "uuid": "9b29b7fcbe5cfba5d70b98f4581b337c",
        "title": "江南曲",
        "author": "刘眘虚",
        "content": "美人何荡漾，湖上风日长。\n玉手欲有赠，裴回双明珰。\n歌声随绿水，怨色起青阳。\n日暮还家望，云波横洞房。",
        "dynasty": "唐",
        "collection_info": null
    },
    {
        "uuid": "632654550dd47232d99fd77dd45ab12d",
        "title": "九日送人",
        "author": "刘眘虚",
        "content": "海上正摇落，客中还别离。\n同舟去未已，远送新相知。\n流水意何极，满尊徒尔为。\n从来菊花节，早已醉东篱。",
        "dynasty": "唐",
        "collection_info": null
    },
    {
        "uuid": "0e09e8d5d95b91c7fd2b23de78d2ca12",
        "title": "暮秋扬子江寄孟浩然",
        "author": "刘眘虚",
        "content": "木叶纷纷下，东南日烟霜。\n林山相晚暮，天海空青苍。\n暝色况復久，秋声亦何长。\n孤舟兼微月，独夜仍越乡。\n寒笛对京口，故人在襄阳。\n咏思劳今夕，江汉遥相望。",
        "dynasty": "唐",
        "collection_info": null
    },
    {
        "uuid": "c42d200adae73fcd2794cbb187da26eb",
        "title": "浔阳陶氏别业",
        "author": "刘眘虚",
        "content": "陶家习先隐，种柳长江边。\n朝夕浔阳郭，白衣来几年。\n霁云明孤岭，秋水澄寒天。\n物象自清旷，野情何绵联。\n萧萧丘中赏，明宰非徒然。\n愿守黍稷税，归耕东山田。",
        "dynasty": "唐",
        "collection_info": null
    },
    {
        "uuid": "4c2f2a990178b6b2bd529527fbd454fd",
        "title": "登庐山峰顶寺",
        "author": "刘眘虚",
        "content": "孤峰临万象，秋气何高清。\n天际南郡出，林端西江明。\n山门二缁叟，振锡闻幽声。\n心照有无界，业悬前后生。\n虽知真机静，尚与爱网幷。\n方首金门路，未遑参道情。",
        "dynasty": "唐",
        "collection_info": null
    },
    {
        "uuid": "af616af5eda620d7886411f019d730aa",
        "title": "寻东溪还湖中作",
        "author": "刘眘虚",
        "content": "出山更回首，日暮清溪深。\n东岭新别处，数猨叫空林。\n昔游有初迹，此路还独寻。\n幽兴方在往，归怀復为今。\n云峰劳前意，湖水成远心。\n望望已超越，坐鸣舟中琴。",
        "dynasty": "唐",
        "collection_info": null
    },
    {
        "uuid": "cdc7689a931c18f0f3d9dbc4fa5fb08f",
        "title": "送韩平兼寄郭微",
        "author": "刘眘虚",
        "content": "上客夜相过，小童能酤酒。\n即为临水处，正值归鴈后。\n前路望乡山，近家见门柳。\n到时春未暮，风景自应有。\n余忆东州人，经年别来久。\n殷勤为传语，日夕念携手。\n兼问前寄书，书中復达否。",
        "dynasty": "唐",
        "collection_info": null
    },
    {
        "uuid": "f3d19cb930490aa2a94296b5f07f6131",
        "title": "寄阎防",
        "author": "刘眘虚",
        "content": "青冥南山口，君与缁锡邻。\n深路入古寺，乱花随暮春。\n纷纷对寂莫，往往落衣巾。\n松色空照水，经声时有人。\n晚心復南望，山远情独亲。\n应以修往业，亦惟立此身。\n深林度空夜，烟月资清真。\n莫叹文明日，弥年徒隐沦。",
        "dynasty": "唐",
        "collection_info": null
    },
    {
        "uuid": "ab94362eea6d8e840a9d22825c40a436",
        "title": "海上诗送薛文学归海东",
        "author": "刘眘虚",
        "content": "何处归且远，送君东悠悠。\n沧溟千万里，日夜一孤舟。\n旷望绝国所，微茫天际愁。\n有时近仙境，不定若梦游。\n或见青色古，孤山百里秋。\n前心方杳眇，后路劳夷犹。\n离别惜吾道，风波敬皇休。\n春浮花气远，思逐海水流。\n日暮骊歌后，永怀空沧洲。",
        "dynasty": "唐",
        "collection_info": null
    },
    {
        "uuid": "72f6f63fef29bdbf23bb645689fa89d7",
        "title": "越中问海客",
        "author": "刘眘虚",
        "content": "风雨沧洲暮，一帆今始归。\n自云发南海，万里速如飞。\n初谓落何处，永将无所依。\n冥茫渐西见，山色越中微。\n谁念去时远，人经此路稀。\n泊舟悲且泣，使我亦霑衣。\n浮海焉用说，忆乡难久违。\n纵为鲁连子，山路有柴扉。",
        "dynasty": "唐",
        "collection_info": null
    },
    {
        "uuid": "f0a9df436caf102700b0d12d0ac0f7a6",
        "title": "阙题",
        "author": "刘眘虚",
        "content": "道由白云尽，春与青溪长。\n时有落花至，远随流水香。\n闲门向山路，深柳读书堂。\n幽映每白日，清辉照衣裳。",
        "dynasty": "唐",
        "collection_info": null
    },
    {
        "uuid": "79f1f151e63dfcbea008e9ea1a6b0ea2",
        "title": "寄江滔求孟六遗文",
        "author": "刘眘虚",
        "content": "南望襄阳路，思君情转亲。\n偏知汉水广，应与孟家邻。\n在日贪为善，昨来闻更贫。\n相如有遗草，一为问家人。",
        "dynasty": "唐",
        "collection_info": null
    },
    {
        "uuid": "bee321aabaf7acdea18368da0442c125",
        "title": "积雪为小山",
        "author": "刘眘虚",
        "content": "飞雪伴春还，春庭晓自闲。\n虚心应任道，遇赏遂成山。\n峰小形全秀，岩虚势莫攀。\n以幽能皎洁，谓近可循环。\n孤影临冰境，寒光对玉颜。\n不随迟日尽，留顾岁华间。",
        "dynasty": "唐",
        "collection_info": null
    },
    {
        "uuid": "f93e8cfeae751b06780295a0d00c7f0e",
        "title": "赠乔琳",
        "author": "刘眘虚",
        "content": "去年上策不见收，今年寄食仍淹留。\n羡君有酒能共醉，羡君无钱能不忧。\n如今五侯不待客，羡君不问五侯宅。\n如今七贵方自尊，羡君不过七贵门。\n丈夫会应有知己，世上悠悠何足论。",
        "dynasty": "唐",
        "collection_info": null
    },
    {
        "uuid": "5b61f453913d1de9beefdcce774e7eb1",
        "title": "茙葵花歌",
        "author": "刘眘虚",
        "content": "昨日一花开，今日一花开。\n今日花正好，昨日花已老。\n人生不得长少年，莫惜床头酤酒钱。\n请君有钱向酒家，君不见茙葵花。",
        "dynasty": "唐",
        "collection_info": null
    },
    {
        "uuid": "417868c6350c544e3dfbc0fc3db66ca8",
        "title": "句",
        "author": "刘眘虚",
        "content": "归梦如春水，悠悠遶故乡。\n驻马渡江处，望乡待归舟。",
        "dynasty": "唐",
        "collection_info": null
    },
    {
        "uuid": "bf65e4007816b49056ab566d7f3ae3b8",
        "title": "冬夜宴萧十丈因饯殷郭二子西上",
        "author": "息夫牧",
        "content": "有琴斯鸣，于宰之庭。\n君子莅止，其心孔平。\n政既告成，德以永贞。\n鸣琴有衎，于颍之畔。\n彼之才髦，其年未冠。\n闻诗闻礼，斐兮璨璨。\n鸣琴其怡，于颍之湄。\n二子翰飞，言戾京师。\n有郁者桂，爰攀其枝。\n琴既鸣矣，宵既清矣。\n烘煁有炜，酒醴惟旨。\n喟我寤叹，吁其别矣。",
        "dynasty": "唐",
        "collection_info": null
    },
    {
        "uuid": "fc974e4b0324c08ade198636435c819e",
        "title": "蝉鸣一篇五章 一",
        "author": "宋华",
        "content": "蝉其鸣矣，于彼疎桐。\n庇影容迹，何所不容。\n嘒嘒其长，永託于风。\n未见君子，我心仲仲。\n既见君子，乐且有融。",
        "dynasty": "唐",
        "collection_info": null
    },
    {
        "uuid": "37249b9b003e8b59c74f5b137057b534",
        "title": "蝉鸣一篇五章 二",
        "author": "宋华",
        "content": "彼蝉鸣矣，于林之表。\n含风饮露，以乐吾道。\n有怀载迁，伊谁云保。\n未见君子，我心悄悄。\n既见君子，披豁予抱。",
        "dynasty": "唐",
        "collection_info": null
    },
    {
        "uuid": "851bd7883a5ac87ad198bcecb1930a48",
        "title": "蝉鸣一篇五章 三",
        "author": "宋华",
        "content": "蝉鸣蝉鸣，幽畅乎而。\n肃肃尔庭，远近凉飔。\n言赴高柳，丛篁间之。\n思而不见，如渴如饥。\n亦既觏止，我心则夷。",
        "dynasty": "唐",
        "collection_info": null
    },
    {
        "uuid": "f420562422669fa8a6c84644fb89597f",
        "title": "蝉鸣一篇五章 四",
        "author": "宋华",
        "content": "蝉鸣伊何，时运未与。\n匪叹秋徂，怨斯路阻。\n愿言莫从，郁悒谁语。\n君子至止，慰我延伫。\n何斯违斯，倏尔遐举。",
        "dynasty": "唐",
        "collection_info": null
    },
    {
        "uuid": "e588230f1da9d022cf6edc037ab92bba",
        "title": "蝉鸣一篇五章 五",
        "author": "宋华",
        "content": "岁之秋深，蝉其夕吟。\n披衣轩除，萧萧风林。\n我友来斯，言告离衿。\n何以叙怀，临水鸣琴。\n何以赠言，委顺浮沈。",
        "dynasty": "唐",
        "collection_info": null
    },
    {
        "uuid": "cb42546be396ca4fd7a6a5a13022bad8",
        "title": "寄萧颕士补正字",
        "author": "邹象先",
        "content": "六月度开云，三峯翫山翠。\n尔时黄绶屈，别后青云致。",
        "dynasty": "唐",
        "collection_info": null
    },
    {
        "uuid": "9db97a04fafc2c8f758c09ff9c32c231",
        "title": "河中晚霁",
        "author": "韦建",
        "content": "湖广舟自轻，江天欲澄霁。\n是时清楚望，气色犹霾曀。\n踯蹰金霞白，波上日初丽。\n烟红落镜中，树木生天际。\n杳杳涯欲斑，蒙蒙云復闭。\n言垂星汉明，又覩寰瀛势。\n微兴从此惬，悠然不知岁。\n试歌沧浪清，遂觉干坤细。\n肯念客衣薄，将期永投袂。\n迟迴渔父间，一雁声嘹唳。",
        "dynasty": "唐",
        "collection_info": null
    },
    {
        "uuid": "81deea41968a828555ad5e9cb8f5cde0",
        "title": "泊舟盱眙",
        "author": "韦建",
        "content": "泊舟淮水次，霜降夕流清。\n夜久潮浸岸，天寒月近城。\n平沙依鴈宿，候馆听鸡鸣。\n乡国云霄外，谁堪羁旅情。",
        "dynasty": "唐",
        "collection_info": null
    },
    {
        "uuid": "d81373fdbf2144ff264effe90d8554c6",
        "title": "铨试后徴山别业寄源侍御",
        "author": "殷寅",
        "content": "别业在徴山，登高望畿甸。\n严令天地肃，城阙如何见。\n蔼蔼王侯门，华轩日游衒。\n幸逢休明代，山虏尚交战。\n投策去园林，率名皆拜选。\n圣君性则哲，济济多英彦。\n裴楷能清通，山涛急推荐。\n謏才甘自屏，薄伎忝余眷。\n虽承国士恩，尚乏中人援。\n畴昔相知者，今兹秉天宪。\n朱绂何赫赫，绣衣復葱蒨。",
        "dynasty": "唐",
        "collection_info": null
    },
    {
        "uuid": "e66e97db712de26232c8f68f40d2adc5",
        "title": "玄元皇帝应角贺圣祚无疆",
        "author": "殷寅",
        "content": "应历生周日，修祠表汉年。\n復兹秦岭上，更似霍山前。\n昔赞神功启，今符圣祚延。\n已题金简字，仍访玉堂仙。\n睿祖光元始，曾孙体又玄。\n言因六梦接，庆叶九龄传。\n北阙心超矣，南山寿固然。\n无由同拜庆，窃抃贺陶甄。",
        "dynasty": "唐",
        "collection_info": null
    },
    {
        "uuid": "78fa7cdb44c9366b656d9c2dbf9fc2a5",
        "title": "秋怨",
        "author": "柳中庸",
        "content": "玉树起凉烟，凝情一叶前。\n别离伤晓镜，摇落思秋弦。\n汉垒关山月，胡笳塞北天。\n不知肠断梦，空遶几山川。",
        "dynasty": "唐",
        "collection_info": null
    },
    {
        "uuid": "3b70a11aa6c3283b02b0f5c4bb55c3dc",
        "title": "春思赠人",
        "author": "柳中庸",
        "content": "红粉当三五，青娥艳一双。\n绮罗迴锦陌，弦管入花江。\n落雁惊金弹，抛杯泻玉缸。\n谁知褐衣客，顦顇在书窗。",
        "dynasty": "唐",
        "collection_info": null
    },
    {
        "uuid": "d57d4ad9f53fdcac27abd4aeb10a791a",
        "title": "幽院早春",
        "author": "柳中庸",
        "content": "草短花初拆，苔青柳半黄。\n隔帘春雨细，高枕晓莺长。\n无事含闲梦，多情识异香。",
        "dynasty": "唐",
        "collection_info": null
    },
    {
        "uuid": "561260d7f1a79b469b9cccd74858d127",
        "title": "寒食戏赠",
        "author": "柳中庸",
        "content": "春暮越江边，春阴寒食天。\n杏花香麦粥，柳絮伴秋韆。\n酒是芳菲节，人当桃李年。\n不知何处恨，已解入筝弦。",
        "dynasty": "唐",
        "collection_info": null
    },
    {
        "uuid": "37bee4cea258972e162e7f954994f253",
        "title": "听筝",
        "author": "柳中庸",
        "content": "抽弦促柱听秦筝，无限秦人悲怨声。\n似逐春风知柳态，如随啼鸟识花情。\n谁家独夜愁灯影，何处空楼思月明。\n更入几重离别恨，江南歧路洛阳城。",
        "dynasty": "唐",
        "collection_info": null
    },
    {
        "uuid": "e5b9df5b831bfe9d9703949137d0c7c3",
        "title": "河阳桥送别",
        "author": "柳中庸",
        "content": "黄河流出有浮桥，晋国归人此路遥。\n若傍阑干千里望，北风驱马雨萧萧。",
        "dynasty": "唐",
        "collection_info": null
    },
    {
        "uuid": "40cfd50b2b8c07b725de5366020848ed",
        "title": "征怨",
        "author": "柳中庸",
        "content": "岁岁金河復玉关，朝朝马策与刀环。\n三春白雪归青冢，万里黄河遶黑山。",
        "dynasty": "唐",
        "collection_info": null
    },
    {
        "uuid": "e4b8e845c138e4234f8bc29c9688f9de",
        "title": "凉州曲二首 一",
        "author": "柳中庸",
        "content": "关山万里远征人，一望关山泪满巾。\n青海戍头空有月，黄沙碛裏本无春。",
        "dynasty": "唐",
        "collection_info": null
    },
    {
        "uuid": "06abc4931675eae478af711921694ced",
        "title": "凉州曲二首 二",
        "author": "柳中庸",
        "content": "高槛连天望武威，穷阴拂地戍金微。\n九城弦管声遥发，一夜关山雪满飞。",
        "dynasty": "唐",
        "collection_info": null
    },
    {
        "uuid": "feed3b2a1f2551d1576f04ffb19d124d",
        "title": "江行",
        "author": "柳中庸",
        "content": "繁阴乍隐洲，落叶初飞浦。\n萧萧楚客帆，暮入寒江雨。",
        "dynasty": "唐",
        "collection_info": null
    },
    {
        "uuid": "9e399e30771e802952d315c682519268",
        "title": "丁评事宅秋夜宴集",
        "author": "柳中庸",
        "content": "翠幕卷回廊，银灯开后堂。\n风惊拥砌叶，月冷满庭霜。\n绮席人将醉，繁弦夜未央。\n共怜今促席，谁道客愁长。",
        "dynasty": "唐",
        "collection_info": null
    },
    {
        "uuid": "0693a4150dc563fa8817cd3bbb5f955b",
        "title": "夜渡江",
        "author": "柳中庸",
        "content": "夜渚带浮烟，苍茫晦远天。\n舟轻不觉动，缆急始知牵。\n听笛遥寻岸，闻香暗识莲。\n唯看去帆影，常恐客心悬。",
        "dynasty": "唐",
        "collection_info": null
    },
    {
        "uuid": "706b04d3ae6eb048c469b100af051be2",
        "title": "扬子途中",
        "author": "柳中庸",
        "content": "楚塞望苍然，寒林古戍边。\n秋风人渡水，落日雁飞天。",
        "dynasty": "唐",
        "collection_info": null
    },
    {
        "uuid": "9d3649babe40bfea54a352dd11a77985",
        "title": "宴城东庄",
        "author": "崔惠童",
        "content": "一月主人笑几回，相逢相识且衔杯。\n眼看春色如流水，今日残花昨日开。",
        "dynasty": "唐",
        "collection_info": null
    },
    {
        "uuid": "d4b8b67c89cdaa79a63db686a03a5edc",
        "title": "宴城东庄",
        "author": "崔敏童",
        "content": "一年始有一年春，百岁曾无百岁人。\n能向花前几回醉，十千沽酒莫辞贫。",
        "dynasty": "唐",
        "collection_info": null
    },
    {
        "uuid": "67d8bd146a996fd2e1df144721f87821",
        "title": "奉和圣制早登太行山中言志",
        "author": "苗晋卿",
        "content": "金吾戒道清，羽骑动天声。\n砥路方南绝，重岩始北征。\n关楼前望远，河邑下观平。\n喜气迴舆合，祥风入斾轻。\n祝尧三老至，会禹百神迎。\n月令农先急，春蒐礼復行。\n仍亲后土祭，更理晋阳兵。\n不似劳车辙，空留八骏名。",
        "dynasty": "唐",
        "collection_info": null
    },
    {
        "uuid": "18fa691f43f9854d8ffca16eb8c252a1",
        "title": "赋虞书歌",
        "author": "贾躭",
        "content": "众书之中虞书巧，体法自然归大道。\n不同怀素只攻颠，岂类张芝惟创草。\n形势素，筋骨老，父子君臣相揖抱。\n孤青似竹更飕飔，阔白如波长浩渺。\n能方正，不隳倒，功夫未至难寻奥。\n须知孔子庙堂碑，便是青箱中至宝。",
        "dynasty": "唐",
        "collection_info": null
    },
    {
        "uuid": "93a361b4cf3bc399b747cad7623a7ed7",
        "title": "云门山投龙诗",
        "author": "赵居贞",
        "content": "晓登云门山，直上一千尺。\n绝顶弥孤耸，盘途几倾窄。\n前对竖裂峯，下临削成壁。\n阳巘灵芝秀，阴崖半天赤。\n大壑静不波，渺溟无际极。\n是时雪初霁，冱寒水更积。\n披展送龙仪，宁安服狐白。\n沛恩惟圣主，祈福在方伯。\n三元章醮昇，五域囗囗觌。\n帟幕翠微亘，机茵丹洞闢。\n祝起鸣天鼓，拜传端素册。\n霞间朱绂萦，岚际黄裳襞。\n玉策奉诚信，仙佩俟奔驿。\n香气入岫门，瑞云出岩石。\n至诚必招感，大福旋来格。\n空中忽神言，帝寿万千百。",
        "dynasty": "唐",
        "collection_info": null
    },
    {
        "uuid": "8a3a3ba336f4e0b760509178a8b45792",
        "title": "扈从迴銮应制",
        "author": "萧华",
        "content": "粤在秦京日，议乎封禅难。\n岂知陶唐主，道济苍生安。\n惟彼烈祖事，增修实荣观。\n声名朝万国，玉帛礼三坛。\n纂圣德重光，建元功载刊。\n仍开旧驰道，不记昔迴銮。\n羽卫摇晴日，弓戈生早寒。\n犹思检玉处，却望白云端。",
        "dynasty": "唐",
        "collection_info": null
    },
    {
        "uuid": "f1473d89b1f9e205da7437821641d5df",
        "title": "西河郡太原守张夫人輓歌",
        "author": "李岑",
        "content": "鹊印庆仍传，鱼轩宠莫先。\n从夫元凯贵，训子孟轲贤。\n龙是双归日，鸾非独舞年。\n哀荣今共尽，悽怆杜陵田。",
        "dynasty": "唐",
        "collection_info": null
    },
    {
        "uuid": "7e5ec7966e3746013724a470886757d9",
        "title": "玄元皇帝应见贺圣祚无疆",
        "author": "李岑",
        "content": "皇纲归有道，帝系祖玄元。\n运表南山祚，神通北极尊。\n大同齐日月，兴废应干坤。\n圣后趋庭礼，宗臣稽首言。\n千官欣肆观，万国贺深恩。\n锡宴云天接，飞声雷地喧。\n祥光浮紫阁，喜气绕皇轩。\n未预承天命，空勤望帝门。",
        "dynasty": "唐",
        "collection_info": null
    },
    {
        "uuid": "7f974c0ca7fe4f11e43162c3ba2e49c3",
        "title": "復游浯溪",
        "author": "元友让",
        "content": "昔到纔三岁，今来鬓已苍。\n剥苔看篆字，薙草觅书堂。\n引客登台上，呼童扫树旁。\n石渠疏拥水，门径斸藂篁。\n田地潜更主，林园尽废荒。\n悲凉问耆耋，疆界指垂杨。",
        "dynasty": "唐",
        "collection_info": null
    },
    {
        "uuid": "c410779f4a5612fa67ca30f43ad32717",
        "title": "南溪别业",
        "author": "蒋冽",
        "content": "结宇依青嶂，开轩对绿畴。\n树交花两色，溪合水同流。\n竹径春来扫，兰尊夜不收。\n逍遥自得意，鼓腹醉中游。",
        "dynasty": "唐",
        "collection_info": null
    },
    {
        "uuid": "4842d91d704467d475ca23dfd852a1fc",
        "title": "古意",
        "author": "蒋冽",
        "content": "冉冉红罗帐，开君玉楼上。\n画作同心鸟，衔花两相向。\n春风正可怜，吹暎绿窗前。\n妾意空相感，君心何处边。",
        "dynasty": "唐",
        "collection_info": null
    },
    {
        "uuid": "eaf20038f3c216bcfed8435a60275060",
        "title": "台中书怀",
        "author": "蒋冽",
        "content": "持宪当休明，饬躬免颠沛。\n直绳备豪右，正色清冠盖。\n寄切才恨薄，职雄班匪大。\n坐居三独中，立在百僚外。\n简牍时休暇，依然秋兴多。\n披书唯骨鲠，循迹少闲和。\n庭树凌霜柏，池倾萎露荷。\n岁寒应可见，感此遂成歌。",
        "dynasty": "唐",
        "collection_info": null
    },
    {
        "uuid": "ae5aac22cb77d089f2092557824aafb2",
        "title": "经埋轮地",
        "author": "蒋冽",
        "content": "汉家张御史，晋国绿珠楼。\n时代邈已远，共谢洛阳秋。\n洛阳大道边，旧地尚依然。\n下马独太息，扰扰城市喧。\n时人欣绿珠，诗满金谷圆。\n千载埋轮地，无人兴一言。\n正直死犹忌，况乃未死前。\n汨罗有飜浪，恐是嫌屈原。\n我闻太古水，上与天相连。\n如何一落地，又作九曲泉。\n万古惟高步，可以旌我贤。",
        "dynasty": "唐",
        "collection_info": null
    },
    {
        "uuid": "d81fe9545a647bd8ff35722e9ac06304",
        "title": "山行见鹊巢",
        "author": "蒋冽",
        "content": "鹊巢性本高，更在西山木。\n朝下清泉戏，夜近明月宿。\n非直避网罗，兼能免倾覆。\n岂忧五陵子，挟弹来相逐。",
        "dynasty": "唐",
        "collection_info": null
    },
    {
        "uuid": "d807be97bbec688d7179f15cdabbb345",
        "title": "巫山之阳香溪之阴明妃神女旧迹存焉",
        "author": "蒋冽",
        "content": "神女归巫峡，明妃入汉宫。\n捣衣余石在，荐枕旧室空。\n行雨有时度，溪流何日穷。\n至今词赋裏，凄怆写遗风。",
        "dynasty": "唐",
        "collection_info": null
    },
    {
        "uuid": "c7ae7cadbe67a717506534c22dc2449b",
        "title": "夜飞鹊",
        "author": "蒋冽",
        "content": "北林夜方久，南月影频移。\n何啻飞三匝，犹言未得枝。",
        "dynasty": "唐",
        "collection_info": null
    },
    {
        "uuid": "82c1d0e414536601f8b0ec920cd0124d",
        "title": "途次维扬望京口寄白下诸公",
        "author": "蒋涣",
        "content": "北望情何限，南行路转深。\n晚帆低荻叶，寒日下枫林。\n云白兰陵渚，烟青建业岑。\n江天秋向尽，无处不伤心。",
        "dynasty": "唐",
        "collection_info": null
    },
    {
        "uuid": "623d04f5c9d8c915377ff2b11974bac3",
        "title": "登栖霞寺塔",
        "author": "蒋涣",
        "content": "三休寻磴道，九折步云霓。\n瀍涧临江北，郊原极海西。\n沙平瓜步出，树远绿杨低。\n南指晴天外，青峯是会稽。",
        "dynasty": "唐",
        "collection_info": null
    },
    {
        "uuid": "cd3ecab5ed57cabf8957f0296fcbc18e",
        "title": "和徐侍郎书丛篠韵",
        "author": "蒋涣",
        "content": "中禁夕沈沈，幽篁别作林。\n色连鸡树近，影落凤池深。\n为重凌霜节，能虚应物心。\n年年承雨露，长对紫庭阴。",
        "dynasty": "唐",
        "collection_info": null
    },
    {
        "uuid": "8f610dda9f1026c0ac0a417b9556fb75",
        "title": "故太常卿赠礼部尚书李公及夫人輓歌二首 一",
        "author": "蒋涣",
        "content": "白简尝持宪，黄图復尹京。\n能标百郡则，威肃一朝清。\n典秩崇三礼，临戍振五兵。\n更闻传世业，才子有高名。",
        "dynasty": "唐",
        "collection_info": null
    },
    {
        "uuid": "f27a0cb209946539b4ed675effbf7bb7",
        "title": "故太常卿赠礼部尚书李公及夫人輓歌二首 二",
        "author": "蒋涣",
        "content": "封树遵同穴，生平此共归。\n镜埋鸾已去，泉掩凤何飞。\n薤輓疑笳曲，松风思翟衣。\n扬名将宠赠，泉路满光辉。",
        "dynasty": "唐",
        "collection_info": null
    },
    {
        "uuid": "bfdf93e76cf2d4e0810455d060a9cf4d",
        "title": "挽涌泉寺僧怀玉",
        "author": "段怀然",
        "content": "我师一念登初地，佛国笙歌两度来。\n唯有门前古槐树，枝低只为挂银台。",
        "dynasty": "唐",
        "collection_info": null
    },
    {
        "uuid": "f51b0f18da81d451d03ebe469eefd92a",
        "title": "辞房相公",
        "author": "张偁",
        "content": "秋风飒飒雨霏霏，愁杀恓遑一布衣。\n辞君且作随阳鸟，海内无家何处归。",
        "dynasty": "唐",
        "collection_info": null
    },
    {
        "uuid": "eb220c6c378636304a9664315f70703b",
        "title": "移耶溪旧居呈陈元初校书",
        "author": "陈孙",
        "content": "鸡犬渔舟裏，长谣任兴行。\n即令邀客醉，已被远山迎。\n书笈将非重，荷衣着甚轻。\n谢安无个事，忽起为苍生。",
        "dynasty": "唐",
        "collection_info": null
    },
    {
        "uuid": "605a880b1e492b0e4b820cda6f56024e",
        "title": "感怀弟妹",
        "author": "沈千运",
        "content": "今日春气暖，东风杏花拆。\n筋力久不如，却羡涧中石。\n神仙杳难准，中寿稀满百。\n近世多夭伤，喜见鬓髮白。\n杖藜竹树间，宛宛旧行迹。\n岂知林园主，却是林园客。\n兄弟可存半，空为亡者惜。\n冥冥无再期，哀哀望松柏。\n骨肉能几人，年大自疎隔。\n性情谁免此，与我不相易。\n唯念得尔辈，时看慰朝夕。\n平生兹已矣，此外尽非适。",
        "dynasty": "唐",
        "collection_info": null
    },
    {
        "uuid": "81826aa5d6d6e8ba079c0b1db51366b8",
        "title": "赠史修文",
        "author": "沈千运",
        "content": "故人阻千里，会面非别期。\n握手于此地，当欢反成悲。\n念离宛犹昨，俄已经数期。\n畴昔皆少年，别来鬓如丝。\n不道旧姓名，相逢知是谁。\n曩游尽骞翥，与君仍布衣。\n岂曰无其才，命理应有时。\n别路渐欲少，不觉生涕洟。",
        "dynasty": "唐",
        "collection_info": null
    },
    {
        "uuid": "e648d424504ad97092619cbb65609f3d",
        "title": "濮中言怀",
        "author": "沈千运",
        "content": "圣朝优贤良，草泽无遗匿。\n人生各有命，在余胡不淑。\n一生但区区，五十无寸禄。\n衰退当弃捐，贫贱招毁讟。\n栖栖去人世，屯踬日穷迫。\n不如守田园，岁晏望丰熟。\n壮年失宜尽，老大无筋力。\n始觉前计非，将贻后生福。\n童儿新学稼，少女未能织。\n顾此烦知己，终日求衣食。",
        "dynasty": "唐",
        "collection_info": null
    },
    {
        "uuid": "ff740aabb1c990f6fb71bd9ecb548517",
        "title": "山中作",
        "author": "沈千运",
        "content": "栖隐非别事，所愿离风尘。\n不辞城邑游，礼乐拘束人。\n迩来归山林，庶事皆吾身。\n何者为形骸，谁是智与仁。\n寂寞了闲事，而后知天真。\n咳唾矜崇华，迂俯相屈伸。\n如何巢与由，天子不知臣。",
        "dynasty": "唐",
        "collection_info": null
    },
    {
        "uuid": "ac014b0ea0dba8dab92435ce15d97649",
        "title": "古歌",
        "author": "沈千运",
        "content": "北邙不种田，但种松与柏。\n松柏未生处，留待市朝客。",
        "dynasty": "唐",
        "collection_info": null
    },
    {
        "uuid": "5cf88a864bf1ff19c717d3df715932b1",
        "title": "别李季友",
        "author": "王季友",
        "content": "栖鸟不恋枝，喈喈在同声。\n行子驰出户，依依主人情。\n昔时霜台镜，丑妇羞尔形。\n闭匣二十年，皎洁常独明。\n今日照离别，前途白髮生。",
        "dynasty": "唐",
        "collection_info": null
    },
    {
        "uuid": "d47b9a0eb92141b1ba66ba8a5d71bf23",
        "title": "寄韦子春",
        "author": "王季友",
        "content": "出山秋云曙，山木已再春。\n食我山中药，不忆山中人。\n山中谁余密，白髮日相亲。\n雀鼠画夜无，知我厨廪贫。\n依依北舍松，不厌吾南隣。\n有情尽弃捐，土石为同身。\n夫子质千寻，天泽枝叶新。\n余以不材寿，非智免斧斤。",
        "dynasty": "唐",
        "collection_info": null
    },
    {
        "uuid": "5643c82cc005c13ac31a3060029b9913",
        "title": "杂诗",
        "author": "王季友",
        "content": "采山仍采隐，在山不在深。\n持斧事远游，固非匠者心。\n翳翳青桐枝，樵爨日所侵。\n斧声出岩壑，四听无知音。\n岂为鼎下薪，当復堂上琴。\n凤鸟久不栖，且与枳棘林。",
        "dynasty": "唐",
        "collection_info": null
    },
    {
        "uuid": "01bfe6b248b645abc99190e601e0fba5",
        "title": "滑中赠崔高士瑾",
        "author": "王季友",
        "content": "夫子保药命，外身得无咎。\n日月不能老，化肠为筯否。\n十年前见君，甲子过我寿。\n于何今相逢，华髮在我后。\n近而知其远，少见今白首。\n遥信蓬莱宫，不死世世有。\n玄石采盈担，神方秘其肘。\n问家惟指云，爱气常言酒。\n摄生固如此，履道当不朽。\n未能太玄同，愿亦天地久。\n实腹以芝朮，贱形乃刍狗。\n自勉将勉余，良药在苦口。",
        "dynasty": "唐",
        "collection_info": null
    },
    {
        "uuid": "a5dc476def4d3a7ec030a1d71c196d4e",
        "title": "还山留别长安知己",
        "author": "王季友",
        "content": "出山不见家，还山见家在。\n山门是门前，此去长樵采。\n青溪谁招隐，白髮自相待。\n惟余涧底松，依依色不改。",
        "dynasty": "唐",
        "collection_info": null
    },
    {
        "uuid": "626611d5d11d317f68f04aff730ade0a",
        "title": "代贺若令誉赠沈千运",
        "author": "王季友",
        "content": "相逢问姓名亦存，别时无子今有孙。\n山上双松长不改，百家唯有三家村。\n村南村西车马道，一宿通舟水浩浩。\n涧中磊磊十里石，河上淤泥种桑麦。\n平坡冢墓皆我亲，满田主人是旧客。\n举声酸鼻问同年，十人六七归下泉。\n分手如何更此地，回头不语泪潸然。",
        "dynasty": "唐",
        "collection_info": null
    },
    {
        "uuid": "af452315beb2f6d074402bf51bae607a",
        "title": "酬李十六岐",
        "author": "王季友",
        "content": "炼丹文武火未成，卖药贩履俱逃名。\n出谷迷行洛阳道，乘流醉卧滑台城。\n城下故人久离怨，一欢适我两家愿。\n朝饮杖悬沽酒钱，暮餐囊有松花饭。\n于何车马日憧憧，李膺门馆争登龙。\n千宾揖对若流水，五经发难如叩钟。\n下笔新诗行满壁，立谈古人坐在席。\n问我草堂有卧云，知我山储无儋石。\n自耕自刈食为天，如鹿如麋饮野泉。\n亦知世上公卿贵，且养丘中草木年。",
        "dynasty": "唐",
        "collection_info": null
    },
    {
        "uuid": "14c22a896ec9ed127727bf5a4f21b9e5",
        "title": "宿东溪李十五山亭",
        "author": "王季友",
        "content": "上山下山入山谷，溪中落日留我宿。\n松石依依当主人，主人不在意亦足。\n名花出地两重阶，绝顶平天一小斋。\n本意由来是山水，何用相逢语旧怀。",
        "dynasty": "唐",
        "collection_info": null
    },
    {
        "uuid": "a47634fa66c035c38bbd1cac0338cacc",
        "title": "观于舍人壁画山水",
        "author": "王季友",
        "content": "野人宿在人家少，朝见此山谓山晓。\n半壁仍栖岭上云，开帘欲放湖中鸟。\n独坐长松是阿谁，再三招手起来迟。\n于公大笑向予说，小弟丹青能尔为。",
        "dynasty": "唐",
        "collection_info": null
    },
    {
        "uuid": "2aaef789718d48fc8929b945600f9b81",
        "title": "玉壶冰",
        "author": "王季友",
        "content": "玉壶知素结，止水復中澄。\n坚白能虚受，清寒得自凝。\n分形同晓镜，照物掩宵灯。\n壁映圆光入，人惊爽气凌。\n金罍何足贵，瑶席几回升。\n正值求珪瓒，提携共饮冰。",
        "dynasty": "唐",
        "collection_info": null
    },
    {
        "uuid": "4c9bf749850eb02272058412cf5430e5",
        "title": "古塞曲",
        "author": "王季友",
        "content": "进军飞狐北，穷寇势将变。\n日落沙尘昏，背河更一战。\n骍马黄金勒，雕弓白羽箭。\n射杀左贤王，归奏未央殿。\n欲言塞下事，天子不召见。\n东出咸阳门，哀哀泪如霰。",
        "dynasty": "唐",
        "collection_info": null
    },
    {
        "uuid": "34a2154dfbccdc9a1879bb801da87eec",
        "title": "野外行",
        "author": "于逖",
        "content": "老病无乐事，岁秋悲更长。\n穷郊日萧索，生意已苍黄。\n小弟髮亦白，两男俱不强。\n有才且未达，况我非贤良。\n幸以朽钝姿，野外老风霜。\n寒鸦噪晚景，乔木思故乡。\n魏人宅蓬池，结网伫鳣鲂。\n水清鱼不来，岁暮空彷徨。",
        "dynasty": "唐",
        "collection_info": null
    },
    {
        "uuid": "c72cb6578bc7043767ada203135916f3",
        "title": "忆舍弟",
        "author": "于逖",
        "content": "衰门少兄弟，兄弟唯两人。\n饥寒各流浪，感念伤我神。\n夏期秋未来，安知无他因。\n不怨别天长，但愿见尔身。\n茫茫天地间，万类各有亲。\n安知汝与我，乖隔同胡秦。\n何时对形影，愤懑当共陈。",
        "dynasty": "唐",
        "collection_info": null
    },
    {
        "uuid": "ff4bdb6579f228cab7da739e17b34d3f",
        "title": "杂诗",
        "author": "张彪",
        "content": "富贵多胜事，贪贱无良图。\n上德兼济心，中才不如愚。\n商者多巧智，农者争膏腴。\n儒生未遇时，衣食不自如。\n久与故交别，他荣我穷居。\n到门懒入门，何况千里余。\n君子有褊性，矧乃寻常徒。\n行行任天地，无为强亲疎。",
        "dynasty": "唐",
        "collection_info": null
    },
    {
        "uuid": "d09230e4e892827c61f5b4d628c8ae96",
        "title": "神仙",
        "author": "张彪",
        "content": "神仙可学无，百岁名大约。\n天地何苍茫，人间半哀乐。\n浮生亮多惑，善事翻为恶。\n争先等驰驱，中路苦瘦弱。\n长老思养寿，后生笑寂寞。\n五谷非长年，四气乃灵药。\n列子何必待，吾心满寥廓。",
        "dynasty": "唐",
        "collection_info": null
    },
    {
        "uuid": "839c217bd80a9c89904a789de2d89b6f",
        "title": "北游还酬孟云卿",
        "author": "张彪",
        "content": "忽忽忘前事，志愿能相乖。\n衣马久羸弊，谁信文与才。\n善道居贫贱，洁服蒙尘埃。\n行行无定心，壈坎难归来。\n慈母忧疾疹，至家念栖哀。\n与君宿姻亲，深见中外怀。\n俟余惜时节，伥望临高台。",
        "dynasty": "唐",
        "collection_info": null
    },
    {
        "uuid": "959005f8cb42629bb27b3b93ebc9209b",
        "title": "古别离",
        "author": "张彪",
        "content": "别离无远近，事欢情亦悲。\n不闻车轮声，后会将何时。\n去日忘寄书，来日乖前期。\n纵知明当返，一息千万思。",
        "dynasty": "唐",
        "collection_info": null
    },
    {
        "uuid": "d19984761f954e5ab3146795087d7951",
        "title": "回军跛者",
        "author": "赵征明",
        "content": "既老又不全，始得离边城。\n一枝假枯木，步步向南行。\n去时日一百，来时月一程。\n常恐道路旁，掩弃狐兔茔。\n所愿死乡里，到日不愿生。\n闻此哀怨词，念念不忍听。\n惜无异人术，倏忽具尔形。",
        "dynasty": "唐",
        "collection_info": null
    },
    {
        "uuid": "c0e7c926d2de1085a05eb5c510e86bee",
        "title": "挽歌词",
        "author": "赵征明",
        "content": "寒日蒿上明，凄凄郭东路。\n素车谁家子，丹旐引将去。\n原下荆棘丛，丛边有新墓。\n人间痛伤别，此是长别处。\n旷野多萧条，青松白杨树。",
        "dynasty": "唐",
        "collection_info": null
    },
    {
        "uuid": "8e8f0fad4c6e5271b5212572f6ead2bf",
        "title": "思归",
        "author": "赵征明",
        "content": "为别未几日，去日如三秋。\n犹疑望可见，日日上高楼。\n惟见分手处，白苹满芳洲。\n寸心宁死别，不忍生离忧。",
        "dynasty": "唐",
        "collection_info": null
    },
    {
        "uuid": "481a3e862e618030a6186b17f978a04b",
        "title": "泉上雨后作",
        "author": "元季川",
        "content": "风雨荡繁暑，雷息佳霁初。\n众峰带云雨，清气入我庐。\n飒飒凉飙来，临窥惬所图。\n绿萝长新蔓，褭褭垂坐隅。\n流水復檐下，丹砂发清渠。\n养葛为我衣，种芋为我蔬。\n谁是畹与畦，瀰漫连野芜。",
        "dynasty": "唐",
        "collection_info": null
    },
    {
        "uuid": "1aa0a3c65c90a58d5066713483380865",
        "title": "登云中",
        "author": "元季川",
        "content": "灌田东山下，取乐在尔休。\n清兴相引行，日日三四周。\n白鸥与我心，不厌此中游。\n穷览颇有适，不极趣无幽。\n憀然歌采薇，曲尽心悠悠。",
        "dynasty": "唐",
        "collection_info": null
    },
    {
        "uuid": "a644f4b71f3cb5ed48a0902ba309605f",
        "title": "山中晓兴",
        "author": "元季川",
        "content": "河汉降玄霜，昨来节物殊。\n媿无神仙姿，岂有阴阳俱。\n灵鸟望不见，慨然悲高梧。\n华叶随风扬，珍条杂榛芜。\n为君寒谷吟，叹息知何如。",
        "dynasty": "唐",
        "collection_info": null
    },
    {
        "uuid": "8fdb1e7f29a4b7f58366c1302dfe7d3e",
        "title": "古远行",
        "author": "元季川",
        "content": "悠悠远行者，羁独当时思。\n道与日月长，人无茅舍期。\n出门万里心，谁不伤别离。\n纵远当白髮，岁月悲今时。\n何况异形容，安须与尔悲。",
        "dynasty": "唐",
        "collection_info": null
    },
    {
        "uuid": "e1eb6b0e25ad984c3e7b83801bfc9fa1",
        "title": "晚秋拾遗朱放访山居",
        "author": "秦系",
        "content": "不逐时人后，终年独闭关。\n家中贫自乐，石上卧常闲。\n坠栗添新味，寒花带老颜。\n侍臣当献纳，那得到空山。",
        "dynasty": "唐",
        "collection_info": null
    },
    {
        "uuid": "f6c724edeffcc4100cb836732b7bc75f",
        "title": "题女道士居",
        "author": "秦系",
        "content": "不饵住云溪，休丹罢药畦。\n杏花虚结子，石髓任成泥。\n扫地青牛卧，栽松白鹤栖。\n共知仙女丽，莫是阮郎妻。",
        "dynasty": "唐",
        "collection_info": null
    },
    {
        "uuid": "a5efebc4b90cc1509181a6635722b9d7",
        "title": "山中枉张宙员外书期访衡门",
        "author": "秦系",
        "content": "常恨相知晚，朝来枉数行。\n卧云惊圣代，拂石候仙郎。\n时果连枝熟，春醪满瓮香。\n贫家仍有趣，山色满湖光。",
        "dynasty": "唐",
        "collection_info": null
    },
    {
        "uuid": "6cf1418a3a58389aa8a8e8232f257dfc",
        "title": "山中赠张正则评事",
        "author": "秦系",
        "content": "终年常避喧，师事五千言。\n流水闲过院，春风与闭门。\n山茶邀上客，桂实落前轩。\n莫强敎余起，微官不足论。",
        "dynasty": "唐",
        "collection_info": null
    },
    {
        "uuid": "61c1a3644c1e3ab806f9193fe92eb7ac",
        "title": "题镜湖野老所居",
        "author": "秦系",
        "content": "湖裏寻君去，樵风往返吹。\n树喧巢鸟出，路细葑田移。\n沤苎成鱼网，枯根是酒巵。\n老年唯自适，生事任羣儿。",
        "dynasty": "唐",
        "collection_info": null
    },
    {
        "uuid": "f5b012e7fa14252fc3638bcbe87034ed",
        "title": "早秋宿崔业居处",
        "author": "秦系",
        "content": "从来席不暖，为尔便淹流。\n鸡黍今相会，云山昔共游。\n上帘宜晚景，卧簟觉新秋。\n身事何须问，余心正四愁。",
        "dynasty": "唐",
        "collection_info": null
    },
    {
        "uuid": "7162818d3778668711955d3333409e44",
        "title": "赠乌程杨苹明府",
        "author": "秦系",
        "content": "策杖政成时，清溪弄钓丝。\n当年潘子貌，避病沈侯诗。\n漉酒迎宾急，看花署字迟。\n杨梅今熟未，与我两三枝。",
        "dynasty": "唐",
        "collection_info": null
    },
    {
        "uuid": "ef32e90eece57a26d1cfda30008a2d25",
        "title": "徐侍郎素未相识时携酒命馔兼命诸诗客同访会稽山居",
        "author": "秦系",
        "content": "忽道仙翁至，幽人学拜迎。\n华簪窥瓮牖，珍味代藜羹。\n洗砚鱼仍戏，移樽鸟不惊。\n兰亭攀叙却，会此越中营。",
        "dynasty": "唐",
        "collection_info": null
    },
    {
        "uuid": "3f79ecbf4fbea5d5762718e455b8944b",
        "title": "春日闲居三首 一",
        "author": "秦系",
        "content": "一似桃源隐，将令过客迷。\n碍冠门柳长，惊梦院莺啼。\n浇药泉流细，围碁日影低。\n举家无外事，共爱草萋萋。",
        "dynasty": "唐",
        "collection_info": null
    },
    {
        "uuid": "0c8335c4337afcfe86033f87933fadb8",
        "title": "春日闲居三首 二",
        "author": "秦系",
        "content": "长谣朝復暝，幽独几人知。\n老鹤兼雏弄，丛篁带笋移。\n白云将袖拂，青镜出檐窥。\n邀取渔家叟，花间把酒巵。",
        "dynasty": "唐",
        "collection_info": null
    },
    {
        "uuid": "2661b1a6ea5bf6fa4aef33c205a21f25",
        "title": "春日闲居三首 三",
        "author": "秦系",
        "content": "寂寂池亭裏，轩窗间绿苔。\n游鱼牵荇没，戏鸟踏花摧。\n小径僧寻去，高峯鹿下来。\n中年曾屡辟，多病復迟迴。",
        "dynasty": "唐",
        "collection_info": null
    },
    {
        "uuid": "22aa8d49753da637c786ab9d685c596e",
        "title": "题石室山王宁所居",
        "author": "秦系",
        "content": "白云知所好，柏叶幸加餐。\n石镜妻将照，仙书我借看。\n鸟来翻药椀，猿饮怕鱼竿。\n借问檐前树，何枝曾挂冠。",
        "dynasty": "唐",
        "collection_info": null
    },
    {
        "uuid": "78e03fdf4ec4b7af3f42188d1508403a",
        "title": "送王道士",
        "author": "秦系",
        "content": "真人俄整舃，双鹤屡飞翔。\n恐入壶中住，须传肘后方。\n霓裳云气润，石径朮苗香。\n一去何时见，仙家日月长。",
        "dynasty": "唐",
        "collection_info": null
    },
    {
        "uuid": "9bc9ec5e01d5542dcbeb7466efd12f43",
        "title": "将移耶溪旧居留赠严维秘书",
        "author": "秦系",
        "content": "鸡犬渔舟裏，长谣任兴行。\n那邀落日醉，已被远山迎。\n书箧将非重，荷衣着甚轻。\n谢安无箇事，忽起为苍生。",
        "dynasty": "唐",
        "collection_info": null
    },
    {
        "uuid": "b2259cf1e01bd574fd1e1e077522259e",
        "title": "秋日过僧惟则故院",
        "author": "秦系",
        "content": "衰草经行处，微灯旧道场。\n门人失谭柄，野鸟上禅床。\n科斗书空古，栴檀钵自香。\n今朝数行泪，却洒约公房。",
        "dynasty": "唐",
        "collection_info": null
    },
    {
        "uuid": "4b3804349c16a1e88e0d1285dfe626eb",
        "title": "山中奉寄钱起员外兼简苗发员外",
        "author": "秦系",
        "content": "空山岁计是胡麻，穷海无梁泛一槎。\n稚子唯能觅梨栗，逸妻相共老烟霞。\n高吟丽句惊巢鹤，闲闭春风看落花。\n借问省中何水部，今人几箇属诗家。",
        "dynasty": "唐",
        "collection_info": null
    },
    {
        "uuid": "df64772380b41a03b5bbb2f501d1d18c",
        "title": "献薛仆射",
        "author": "秦系",
        "content": "由来那敢议轻肥，散髮行歌自采薇。\n逋客未能忘野兴，辟书翻遣脱荷衣。\n家中匹妇空相笑，池上羣鸥尽欲飞。\n更乞大贤容小隐，益看愚谷有光辉。",
        "dynasty": "唐",
        "collection_info": null
    },
    {
        "uuid": "b597d7fed14b563a2b40150519775979",
        "title": "鲍防员外见寻因书情呈赠",
        "author": "秦系",
        "content": "少小为儒不自强，如今懒復见侯王。\n览镜已知身渐老，买山将作计偏长。\n荒凉鸟兽同三径，撩乱琴书共一床。\n犹有郎官来问疾，时人莫道我佯狂。",
        "dynasty": "唐",
        "collection_info": null
    },
    {
        "uuid": "61698aa7ce0e1d451f9bb046a19adca7",
        "title": "寄浙东皇甫中丞",
        "author": "秦系",
        "content": "闲闲麋鹿或相随，一两年来鬓欲衰。\n琴砚共依春酒瓮，云霞覆着破柴篱。\n注书不向时流说，种药空令道者知。\n久带纱巾仍藉草，山中那得见朝仪。",
        "dynasty": "唐",
        "collection_info": null
    },
    {
        "uuid": "09632a6025127a7b5efcc77f60090f88",
        "title": "题章野人山居",
        "author": "秦系",
        "content": "带郭茅亭诗兴饶，回看一曲倚危桥。\n门前山色能深浅，壁上湖光自动摇。\n闲花散落填书帙，戏鸟低飞碍柳条。\n向此隐来经几载，如今已是汉家朝。",
        "dynasty": "唐",
        "collection_info": null
    },
    {
        "uuid": "348501cc2663c101afddad25dc3f072d",
        "title": "山中枉皇甫温大夫见招书",
        "author": "秦系",
        "content": "十年木屐步苔痕，石上松间水自喧。\n三辟草堂仍被褐，数行书札忽临门。\n卧多共息嵇康病，才劣虚同郭隗尊。\n亚相已能怜潦倒，山花笑处莫啼猿。",
        "dynasty": "唐",
        "collection_info": null
    },
    {
        "uuid": "91ce3b2db55193ef76e205354cd8017a",
        "title": "题茅山李尊师山居",
        "author": "秦系",
        "content": "天师百岁少如童，不到山中竟不逢。\n洗药每临新瀑水，步虚时上最高峰。\n篱间五月留残雪，座右千年荫老松。\n此去人寰今远近，回看云壑一重重。",
        "dynasty": "唐",
        "collection_info": null
    },
    {
        "uuid": "5a6054d9928d1e20a3b7f55e0eb13eff",
        "title": "耶溪书怀寄刘长卿员外",
        "author": "秦系",
        "content": "时人多笑乐幽栖，晚起闲行独杖藜。\n云色卷舒前后岭，药苗新旧两三畦。\n偶逢野果将呼子，屡折荆钗亦为妻。\n拟共钓竿长往復，岩陵滩上胜耶溪。",
        "dynasty": "唐",
        "collection_info": null
    },
    {
        "uuid": "091bd1b4a8aafc6c1730edb04d06e7b4",
        "title": "山中崔大夫有书相问",
        "author": "秦系",
        "content": "客在烟霞裏，闲闲逐狎鸥。\n终年常裸足，连日半蓬头。\n带月乘渔艇，迎寒绽鹿裘。\n已于人事少，多被挂冠留。\n素业堆千卷，清风至一丘。\n苍黄倒藜杖，伛偻覩银钩。\n迹愧巢由隐，才非管乐俦。\n从来自多病，不是傲王侯。",
        "dynasty": "唐",
        "collection_info": null
    },
    {
        "uuid": "6ae96071700bf19f383db398b258b39f",
        "title": "张建封大夫奏系为校书郎因寄此作",
        "author": "秦系",
        "content": "久是烟霞客，潭深钓得鱼。\n不知芸阁上，遗校几多书。",
        "dynasty": "唐",
        "collection_info": null
    },
    {
        "uuid": "49da1462ddd0bd4f74e2b47c97a4137e",
        "title": "会稽山居寄薛播侍郎袁高给事高参舍人",
        "author": "秦系",
        "content": "稷卨今为相，明君復是尧。\n宁知买臣困，犹负会稽樵。",
        "dynasty": "唐",
        "collection_info": null
    },
    {
        "uuid": "9ab0a79585b32c0f0fc5d567071c61a8",
        "title": "闲居览史",
        "author": "秦系",
        "content": "长策胸中不復论，荷衣蓝缕闭柴门。\n当时汉祖无三杰，争得咸阳与子孙。",
        "dynasty": "唐",
        "collection_info": null
    },
    {
        "uuid": "83099d2e6fa7ab8738533ddebb98af5e",
        "title": "山中赠耿拾遗湋兼两省故人",
        "author": "秦系",
        "content": "数片荷衣不蔽身，青山白鸟岂知贫。\n如今非是秦时世，更隐桃花亦笑人。",
        "dynasty": "唐",
        "collection_info": null
    },
    {
        "uuid": "ccd9e4202fcad1934c098b08e5c8ec8c",
        "title": "秋日送僧志幽归山寺",
        "author": "秦系",
        "content": "禅室绳床在翠微，松间荷笠一僧归。\n磬声寂历宜秋夜，手冷灯前自衲衣。",
        "dynasty": "唐",
        "collection_info": null
    },
    {
        "uuid": "120e8ee9a899651ca18a24027e29cbc6",
        "title": "题僧明惠房",
        "author": "秦系",
        "content": "檐前朝暮雨添花，八十真僧饭一麻。\n入定几时将出定，不知巢燕污袈裟。",
        "dynasty": "唐",
        "collection_info": null
    },
    {
        "uuid": "218647266946c68748f0d1f7e9059726",
        "title": "答泉州薛播使君重阳日赠酒",
        "author": "秦系",
        "content": "欲强登高无力也，篱边黄菊为谁开。\n共知不是浔阳郡，那得王弘送酒来。",
        "dynasty": "唐",
        "collection_info": null
    },
    {
        "uuid": "50fea0186015038f2ffd775e2974189e",
        "title": "题洪道士山院",
        "author": "秦系",
        "content": "霞外主人门不扃，数株桃树药囊青。\n闲行池畔随孤鹤，若问多应道姓丁。",
        "dynasty": "唐",
        "collection_info": null
    },
    {
        "uuid": "31fa11d7c8015f0071c9a2d3f856fdce",
        "title": "期王炼师不至",
        "author": "秦系",
        "content": "黄精蒸罢洗琼杯，林下从留石上苔。\n昨日围棋未终局，多乘白鹤下山来。",
        "dynasty": "唐",
        "collection_info": null
    },
    {
        "uuid": "14658168312f6a5a45c4a6255cf8b4cc",
        "title": "题赠张道士山居",
        "author": "秦系",
        "content": "盘石垂萝即是家，回头犹看五枝花。\n松间寂寂无烟火，应服朝来一片霞。",
        "dynasty": "唐",
        "collection_info": null
    },
    {
        "uuid": "63f94b67eb459b0686e949c101eba1b4",
        "title": "山中书怀寄张建封大夫",
        "author": "秦系",
        "content": "昨日年催白髮新，身如麋鹿不知贫。\n时时亦被羣儿笑，赖有南山四老人。",
        "dynasty": "唐",
        "collection_info": null
    },
    {
        "uuid": "398aad9b2df34a71da3758c229aed27d",
        "title": "山中赠诸暨丹丘明府",
        "author": "秦系",
        "content": "荷衣半破带莓苔，笑向陶潜酒瓮开。\n纵醉远须上山去，白云那肯下山来。",
        "dynasty": "唐",
        "collection_info": null
    },
    {
        "uuid": "c030e25ead775553de7d9fd7ea7bd814",
        "title": "奉寄昼公",
        "author": "秦系",
        "content": "蓑笠双童傍酒船，湖山相引到房前。\n团蕉何事敎人见，暂借空床守坐禅。",
        "dynasty": "唐",
        "collection_info": null
    },
    {
        "uuid": "5cd1a5b8a788dededf3d6c2ba178a046",
        "title": "宿云门上方",
        "author": "秦系",
        "content": "禅室遥看峰顶头，白云东去水长流。\n松间傥许幽人住，不更将钱买沃州。",
        "dynasty": "唐",
        "collection_info": null
    },
    {
        "uuid": "4ece7b9e8191e33fa334f987432de1f9",
        "title": "即事奉呈郎中韦使君",
        "author": "秦系",
        "content": "久卧云间已息机，青袍忽着狎鸥飞。\n诗兴到来无一事，郡中今有谢玄晖。",
        "dynasty": "唐",
        "collection_info": null
    },
    {
        "uuid": "ba178a6ee4b840fb077905490547ddaf",
        "title": "晓鸡",
        "author": "秦系",
        "content": "黯黯严城罢鼓鼙，数声相续出寒栖。\n不嫌惊破纱窗梦，却恐为妖半夜啼。",
        "dynasty": "唐",
        "collection_info": null
    },
    {
        "uuid": "0222c75ba60290cbbfc4dc99d10d16fc",
        "title": "寄李白",
        "author": "任华",
        "content": "古来文章有能奔逸气，耸高格。\n清人心神，惊人魂魄。\n我闻当今有李白，大猎赋，鸿猷文，嗤长卿，笑子云。\n班张所作琐细不入耳，未知卿云得在嗤笑限。\n登庐山，观瀑布，海风吹不断，江月照还空。\n余爱此两句：登天台，望渤海云垂大鹏飞，山压巨鰲背，斯言亦好在。\n至于他作多不拘常律，振摆超腾，既俊且逸。\n或醉中操纸，或兴来走笔。\n手下忽然片云飞，眼前划见孤峰出。\n而我有时白日忽欲睡，睡觉歘然起攘臂。\n任生知有君，君也知有任生未。\n中间闻道在长安，及余戾止。\n君已江东访元丹，邂逅不得见君面。\n每常把酒，向东望良久。\n见说往年在翰林，胸中矛戟何森森。\n新诗传在宫人口，佳句不离明主心。\n身骑天马多意气，目送飞鸿对豪贵。\n承恩召入凡几迴，待诏归来仍半醉。\n权臣妬盛名，羣犬多吠声。\n有勅放君却归隐沦处，高歌大笑出关去。\n且向东山为外臣，诸侯交迓驰朱轮。\n白璧一双买交者，黄金百镒相知人。\n平生傲岸其志不可测，数十年为客，未尝一日低颜色。\n八咏楼中坦腹眠，五侯门下无心忆。\n繁花越台上，细柳吴宫侧。\n绿水青山知有君，白云明月偏相识。\n养高兼养闲，可望不可攀。\n庄周万物外，范蠡五湖间。\n人传访道沧海上，丁令王乔每往还。\n蓬莱径是曾到来，方丈岂唯方一丈。\n伊余每欲乘兴往相寻，江湖拥隔劳寸心。\n今朝忽遇东飞翼，寄此一章表胸臆。\n傥能报我一片言，但访任华有人识。",
        "dynasty": "唐",
        "collection_info": null
    },
    {
        "uuid": "09833ff99a039b89f5224e2a88544d76",
        "title": "寄杜拾遗",
        "author": "任华",
        "content": "杜拾遗，名甫第二才甚奇。\n任生与君别，别来已多时，何尝一日不相思。\n杜拾遗，知不知，昨日有人诵得数篇黄绢词。\n吾怪异奇特借问，果然称是杜二之所为。\n势攫虎豹，气腾蛟螭。\n沧海无风似鼓荡，华岳平地欲奔驰。\n曹刘俯仰惭大敌，沈谢逡巡称小儿。\n昔在帝城中，盛名君一个。\n诸人见所作，无不心胆破。\n郎官丛裏作狂歌，丞相阁中常醉卧。\n前年皇帝归长安，承恩阔步青云端。\n积翠扈游花匼匝，披香寓直月团栾。\n英才特达承天睠，公卿无不相钦慕。\n只缘汲黯好直言，遂使安仁却为掾。\n如今避地锦城隅，幕下英僚每日相随提玉壶。\n半醉起舞捋髭鬚，乍低乍昂傍若无。\n古人制礼但为防俗士，岂得为君设之乎。\n而我不飞不鸣亦可以，只待朝廷有知己。\n已曾读却无限书，拙诗一句两句在人耳。\n如今看之总无益，又不能崎岖傍朝市。\n且当事耕稼，岂得便徒尔。\n南阳葛亮为友朋，东山谢安作邻里。\n闲常把琴弄，闷即携樽起。\n莺啼二月三月时，花发千山万山裏。\n此时幽旷无人知，火急将书凭驿使，为报杜拾遗。",
        "dynasty": "唐",
        "collection_info": null
    },
    {
        "uuid": "fdaf8367cc25f97de1be30db3761e557",
        "title": "怀素上人草书歌",
        "author": "任华",
        "content": "吾尝好奇，古来草圣无不知，岂不知右军与献之。\n虽有壮丽之骨，恨无狂逸之姿。\n中间张长史，独放荡而不羁，以颠为名倾荡于当时。\n张老颠，殊不颠于怀素。\n怀素颠，乃是颠。\n人谓尔从江南来，我谓尔从天上来。\n负颠狂之墨妙，有墨狂之逸才。\n狂僧前日动京华，朝骑王公大人马，暮宿王公大人家。\n谁不造素屏，谁不涂粉壁。\n粉壁摇晴光，素屏凝晓霜，待君挥洒兮不可弥忘。\n骏马迎来坐堂中，金盆盛酒竹叶香。\n十桮五桮不解意，百桮已后始颠狂。\n一颠一狂多意气，大呌一声起攘臂。\n挥毫倏忽千万字，有时一字两字长丈二。\n翕若长鲸泼剌动海岛，歘若长蛇戌律透深草。\n回环缭绕相拘连，千变万化在眼前。\n飘风骤雨相击射，速禄飒拉动檐隙。\n掷华山巨石以为点，掣衡山阵云以为画。\n兴不尽，势转雄。\n恐天低而地窄，更有何处最可怜，褭褭枯藤万丈悬。\n万丈悬，拂秋水，映秋天。\n或如丝，或如髮，风吹欲绝又不绝，锋芒利如欧冶劒。\n劲直浑是幷州铁，时復枯燥何䙰褷。\n忽觉阴山突兀横翠微，中有枯松错落一万丈。\n倒挂绝壁蹙枯枝，千魑魅兮万魍魉，欲出不可何闪尸。\n又如翰海日暮愁阴浓，忽然跃出千黑龙。\n夭矫偃蹇，入乎苍穹。\n飞沙走石满穷塞，万里飕飕西北风。\n狂僧有绝艺，非数仞高墙不足以逞其笔势。\n或逢花笺与绢素，凝神执笔守恆度。\n别来筋骨多情趣，霏霏微微点长露。\n三秋月照丹凤楼，二月花开上林树。\n终恐绊骐骥之足，不得展千里之步。\n狂僧狂僧，尔虽有绝艺。\n犹当假良媒，不因礼部张公将尔来，如何得声名一旦諠九垓。",
        "dynasty": "唐",
        "collection_info": null
    },
    {
        "uuid": "16bb9b0a5794246711584c9e47e22d77",
        "title": "金陵酬李翰林谪仙子",
        "author": "魏万",
        "content": "君抱碧海珠，我怀蓝田玉。\n各称希代宝，万里遥相烛。\n长卿慕蔺久，子猷意已深。\n平生风云人，暗合江海心。\n去秋忽乘兴，命驾来东土。\n谪仙游梁园，爱子在邹鲁。\n二处一不见，拂衣向江东。\n五两挂海月，扁舟随长风。\n南游吴越徧，高揖二千石。\n雪上天台山，春逢翰林伯。\n宣父敬项橐，林宗重黄生。\n一长復一少，相看如弟兄。\n惕然意不尽，更逐西南去。\n同舟入秦淮，建业龙盘处。\n楚歌对吴酒，借问承恩初。\n宫买长门赋，天迎驷马车。\n才高世难容，道废可推命。\n安石重携妓，子房空谢病。\n金陵百万户，六代帝王都。\n虎石据西江，钟山临北湖。\n二山信为美，王屋人相待。\n应为岐路多，不知岁寒在。\n君游早晚还，勿久风尘间。\n此别未远别，秋期到仙山。",
        "dynasty": "唐",
        "collection_info": null
    },
    {
        "uuid": "806938a1724bfcf0045e27f8af341039",
        "title": "赠李十二白",
        "author": "崔宗之",
        "content": "凉风八九月，白露满空庭。\n耿耿意不畅，捎捎风叶声。\n思见雄俊士，共话今古情。\n李侯忽来仪，把袂苦不早。\n清论既抵掌，玄谈又绝倒。\n分明楚汉事，历历王霸道。\n担囊无俗物，访古千里余。\n袖有匕首劒，怀中茂陵书。\n双眸光照人，词赋凌子虚。\n酌酒弦素秦，霜气正凝洁。\n平生心中事，今日为君说。\n我家有别业，寄在嵩之阳。\n明月出高岑，清溪澄素光。\n云散窗户静，风吹松桂香。\n子若同斯游千载不相忘。",
        "dynasty": "唐",
        "collection_info": null
    },
    {
        "uuid": "864aa9d31d0380cc8a2236b4194e56b2",
        "title": "赠李十二白",
        "author": "崔成甫",
        "content": "我是潇湘放逐臣，君辞明主汉江滨。\n天外常求太白老，金陵捉得酒仙人。",
        "dynasty": "唐",
        "collection_info": null
    },
    {
        "uuid": "fc502d00e1a62d9c089618ea393ff5c9",
        "title": "寄题杜拾遗锦江野亭",
        "author": "严武",
        "content": "漫向江头把钓竿，懒眠沙草爱风湍。\n莫倚善题鹦鹉赋，何须不着鵕鸃冠。\n腹中书籍幽时晒，肘后医方静处看。\n兴发会能驰骏马，应须直到使君滩。",
        "dynasty": "唐",
        "collection_info": null
    },
    {
        "uuid": "7d96ae4e624a3d5d0acc8eb89a1d6e0e",
        "title": "酬别杜二",
        "author": "严武",
        "content": "独逢尧典日，再覩汉官时。\n未効风霜劲，空惭雨露私。\n夜钟清万户，曙漏拂千旗。\n并向殊庭谒，俱承别馆追。\n斗城怜旧路，涡水惜归期。\n峰树还相伴，江云更对垂。\n试迴沧海棹，莫妬敬亭诗。\n秪是书应寄，无忘酒共持。\n但令心事在，未肯鬓毛衰。\n最怅巴山裏，清猨醒梦思。",
        "dynasty": "唐",
        "collection_info": null
    },
    {
        "uuid": "38cf13397ded9f1b674b7159cc8159a0",
        "title": "题巴州光福寺楠木",
        "author": "严武",
        "content": "楚江长流对楚寺，楠木幽生赤崖背。\n临溪插石盘老根，苔色青苍山雨痕。\n高枝闹叶鸟不度，半掩白云朝与暮。\n香殿萧条转密阴，花龛滴沥垂清露。\n闻道偏多越水头，烟生霁敛使人愁。\n月明忽忆湘川夜，猨呌还思鄂渚秋。\n看君幽霭几千丈，寂寞穷山今遇赏。\n亦知钟梵报黄昏，犹卧禅床恋奇响。",
        "dynasty": "唐",
        "collection_info": null
    },
    {
        "uuid": "ba0756a7560f17b3a8e255ea26dbaa6d",
        "title": "班婕妤",
        "author": "严武",
        "content": "贱妾如桃李，君王若岁时。\n秋风一已劲，摇落不胜悲。\n寂寂苍苔满，沈沈绿草滋。\n繁华非此日，指辇竞何辞。",
        "dynasty": "唐",
        "collection_info": null
    },
    {
        "uuid": "5a43b777cc3ef4a0e4f007ab4d77e825",
        "title": "巴岭荅杜二见忆",
        "author": "严武",
        "content": "卧向巴山落月时，两乡千里梦相思。\n可但步兵偏爱酒，也知光禄最能诗。\n江头赤叶枫愁客，篱外黄花菊对谁。\n跂马望君非一度，冷猨秋鴈不胜悲。",
        "dynasty": "唐",
        "collection_info": null
    },
    {
        "uuid": "5af57a30d4dcbde0ca19b19a29842165",
        "title": "军城早秋",
        "author": "严武",
        "content": "昨夜秋风入汉关，朔云边月满西山。\n更催飞将追骄虏，莫遣沙场匹马远。",
        "dynasty": "唐",
        "collection_info": null
    },
    {
        "uuid": "6eb7674a330656f2bfb35713c06fb5e7",
        "title": "潭州留别杜员外院长",
        "author": "韦迢",
        "content": "江畔长沙驿，相逢缆客船。\n大名诗独步，小郡海西偏。\n地湿愁飞鵩，天炎畏跕鸢。\n去留俱失意，把臂共潸然。",
        "dynasty": "唐",
        "collection_info": null
    },
    {
        "uuid": "25de76f2cf8e50fd591ce386f74e58ba",
        "title": "早发湘潭寄杜员外院长",
        "author": "韦迢",
        "content": "北风昨夜雨，江上早来凉。\n楚岫千峰翠，湘潭一叶黄。\n故人湖外客，白首尚为郎。\n相忆无南鴈，何时有报章。",
        "dynasty": "唐",
        "collection_info": null
    },
    {
        "uuid": "6b9489b57310547f274751f7aa03b639",
        "title": "寄杜员外",
        "author": "郭受",
        "content": "新诗海内流传久，旧德朝中属望劳。\n郡邑地卑饶雾雨，江湖天阔足风涛。\n松花酒熟傍看醉，莲叶舟轻自学操。\n春兴不知凡几首，衡阳纸价顿能高。",
        "dynasty": "唐",
        "collection_info": null
    },
    {
        "uuid": "990c593ddb329968c5bb00bb2a5b02c6",
        "title": "晦日呈诸判官",
        "author": "韩滉",
        "content": "晦日新晴春色娇，万家攀折渡长桥。\n年年老向江城寺，不觉春风换柳条。",
        "dynasty": "唐",
        "collection_info": null
    },
    {
        "uuid": "d0c604a2d9a475984e32d0b3a37d9b5c",
        "title": "听乐怅然自述",
        "author": "韩滉",
        "content": "万事伤心对管弦，一身含泪向春烟。\n黄金用尽敎歌舞，留与他人乐少年。",
        "dynasty": "唐",
        "collection_info": null
    },
    {
        "uuid": "f416c77059a81f17a6da9dbed20eff5d",
        "title": "题弟臮述书赋后",
        "author": "窦蒙",
        "content": "受命别家乡，思归每断肠。\n季江留被在，子敬与琴亡。\n吾弟当平昔，才名荷宠光。\n作诗通小雅，献赋掩长杨。\n流转三千里，悲啼百万行。\n庭前紫荆树，何日再芬芳。",
        "dynasty": "唐",
        "collection_info": null
    },
    {
        "uuid": "98dfe5ab1fca972be7f06f750face6a2",
        "title": "迎春东郊",
        "author": "张濯",
        "content": "颛顼时初谢，句芒令復陈。\n飞灰将应节，宾日已知春。\n考历明三统，迎祥受万人。\n衣冠宵执玉，坛墠晓清尘。\n肃穆来东道，回环拱北辰。\n仗前花待发，旗处柳疑新。\n云敛黄山际，冰开素浐滨。\n圣朝多庆赏，希为荐沈沦。",
        "dynasty": "唐",
        "collection_info": null
    },
    {
        "uuid": "637971ffc3287e34d6474c85dc8f6f26",
        "title": "题舜庙",
        "author": "张濯",
        "content": "古都遗庙出河濆，万代千秋仰圣君。\n蒲坂城边长逝水，苍梧野外不归云。\n寥寥象设魂应在，寂寂虞篇德已闻。\n向晚风吹庭下栢，犹疑琴曲韵南熏。",
        "dynasty": "唐",
        "collection_info": null
    },
    {
        "uuid": "a389125c0b373a86e2d93979e16d949d",
        "title": "迎春东郊",
        "author": "王绰",
        "content": "玉管潜移律，东郊始报春。\n銮舆应宝运，天仗出佳辰。\n睿泽光时辈，恩辉及物新。\n虬螭动旌斾，烟景入城闉。\n御柳初含色，龙池渐启津。\n谁怜在阴者，得与蛰虫伸。",
        "dynasty": "唐",
        "collection_info": null
    },
    {
        "uuid": "f72e0b06a8ae849f4c03ee82fe487275",
        "title": "邯郸少年行",
        "author": "郑锡",
        "content": "霞鞍金口骝，豹袖紫貂裘。\n家住丛台近，门前漳水流。\n唤人呈楚舞，借客试吴钩。\n见说秦兵至，甘心赴国讐。",
        "dynasty": "唐",
        "collection_info": null
    },
    {
        "uuid": "d640fbec7e481ac717f5dee87211212b",
        "title": "陇头别",
        "author": "郑锡",
        "content": "秋尽初移幕，霑裳一送君。\n据鞍窥古堠，开竈爇寒云。\n登陇人迴首，临关马顾羣。\n从来断肠处，皆向此中分。",
        "dynasty": "唐",
        "collection_info": null
    },
    {
        "uuid": "3c432676a56e63182b4eb8ad9e2ca216",
        "title": "度关山",
        "author": "郑锡",
        "content": "象弭插文犀，鱼肠莹鸊鹈。\n水声分陇咽，马色度关迷。\n晓幕胡沙惨，危烽汉月低。\n仍闻数骑将，更欲出辽西。",
        "dynasty": "唐",
        "collection_info": null
    },
    {
        "uuid": "c9c9db020a920e1391ba899eb4f4b328",
        "title": "出塞",
        "author": "郑锡",
        "content": "关山落叶秋，掩泪望营州。\n辽海云沙暮，幽燕旌斾愁。\n战余能送阵，身老未封侯。\n去国三千里，归心红粉楼。",
        "dynasty": "唐",
        "collection_info": null
    },
    {
        "uuid": "78537edb70e0f90665f4f9fb76df7d59",
        "title": "玉阶怨",
        "author": "郑锡",
        "content": "长门寒水流，高殿晓风秋。\n昨夜鸳鸯梦，还陪豹尾游。\n前鱼不解泣，共辇岂关羞。\n那及轻身燕，双飞上玉楼。",
        "dynasty": "唐",
        "collection_info": null
    },
    {
        "uuid": "9398d38cdf8c03ea257c87d7850e725e",
        "title": "千里思",
        "author": "郑锡",
        "content": "渭水通胡苑，轮台望汉关。\n帛书秋海断，锦字夜机闲。\n旅梦虫催晓，边心雁带还。\n惟余两乡思，一夕度关山。",
        "dynasty": "唐",
        "collection_info": null
    },
    {
        "uuid": "de4646fc8fe66d847030e4c0d45e842b",
        "title": "襄阳乐",
        "author": "郑锡",
        "content": "春生岘首东，先暖习池风。\n拂水初含绿，惊林未吐红。\n渚边游汉女，桑下问庞公。\n磨灭怀中刺，曾将示孔融。",
        "dynasty": "唐",
        "collection_info": null
    },
    {
        "uuid": "f1e098084d9ce13101f44f6d7d0ebe53",
        "title": "送客之江西",
        "author": "郑锡",
        "content": "乘轺奉紫泥，泽国渺天涯。\n九派春潮满，孤帆暮雨低。\n草深莺断续，花落水东西。\n更有高唐处，知君路不迷。",
        "dynasty": "唐",
        "collection_info": null
    },
    {
        "uuid": "8762f56a0df30c57dd5f83569eee13a0",
        "title": "望月",
        "author": "郑锡",
        "content": "高堂新月明，虚殿夕风清。\n素影纱窗霁，浮凉羽扇轻。\n稍随微露滴，渐逐晓参横。\n遥忆云中咏，萧条空復情。",
        "dynasty": "唐",
        "collection_info": null
    },
    {
        "uuid": "f48f686b46caba4de0a8b73b3c5082a5",
        "title": "出塞曲",
        "author": "郑锡",
        "content": "校尉征兵出塞西，别营分骑过龙溪。\n沙平虏迹风吹尽，雾失烽烟道易迷。\n玉靶半开鸿已落，金河欲渡马连嘶。\n会当繫取天骄入，不使军书夜刺闺。",
        "dynasty": "唐",
        "collection_info": null
    },
    {
        "uuid": "7313dd0a1c72e46c624528d1432dbef3",
        "title": "秦人谣",
        "author": "古之奇",
        "content": "微生祖龙代，却思尧舜道。\n何人仕帝庭，拔杀指佞草。\n姦臣弄民柄，天子恣衷抱。\n上下一相蒙，马鹿遂颠倒。\n中国既板荡，骨肉安可保。\n人生贵年寿，吾恨死不早。",
        "dynasty": "唐",
        "collection_info": null
    },
    {
        "uuid": "c1482789e0b2d10328c1c5e04c1ec1df",
        "title": "阮客旧居",
        "author": "李阳冰",
        "content": "阮客身何在，仙云洞口横。\n人间不到处，今日此中行。",
        "dynasty": "唐",
        "collection_info": null
    },
    {
        "uuid": "2e364134dd17a65794f865a7216a38cd",
        "title": "酬耿拾遗题赠",
        "author": "严维",
        "content": "掩扉常自静，驿吏忽传呼。\n水巷惊驯鸟，藜床起病躯。\n顾身悲欲老，戒子力为儒。\n明日公西去，烟霞復作徒。",
        "dynasty": "唐",
        "collection_info": null
    },
    {
        "uuid": "966090808af05178f592cb0e26a9a8b4",
        "title": "酬王侍御西陵渡见寄",
        "author": "严维",
        "content": "前年万里别，昨日一封书。\n郢曲西陵渡，秦官使者车。\n柳塘熏昼日，花水溢春渠。\n若不嫌鸡黍，先令扫弊庐。",
        "dynasty": "唐",
        "collection_info": null
    },
    {
        "uuid": "515adc13c93e213dfc8e2450a9af84cf",
        "title": "酬刘员外见寄",
        "author": "严维",
        "content": "苏耽佐郡时，近出白云司。\n药补清羸疾，窗吟绝妙词。\n柳塘春水慢，花坞夕阳迟。\n欲识怀君意，明朝访檝师。",
        "dynasty": "唐",
        "collection_info": null
    },
    {
        "uuid": "643be071fab3be9462f24d321801dd48",
        "title": "同韩员外宿云门寺",
        "author": "严维",
        "content": "小岭路难近，仙郎此夕过。\n潭空观月定，涧静见云多。\n竹翠烟深锁，松声雨点和。\n万缘俱不有，对境自垂萝。",
        "dynasty": "唐",
        "collection_info": null
    },
    {
        "uuid": "7653a3b6f9596dfb862b4546b87cfc84",
        "title": "酬诸公宿镜水宅",
        "author": "严维",
        "content": "幸免低头向府中，贵将藜藿与君同。\n阳雁呌霜来枕上，寒山映月在湖中。\n诗书何德名夫子，草木推年长数公。\n闻道汉家偏尚少，此身那此访芝翁。",
        "dynasty": "唐",
        "collection_info": null
    },
    {
        "uuid": "b9b3afbd2a332c3c0f87115b21be27e5",
        "title": "送薛尚书入蜀",
        "author": "严维",
        "content": "卑情不敢论，拜首入辕门。\n列郡诸侯长，登朝八座尊。\n凝笳临水发，行斾向风飜。\n几许遗黎泣，同怀父母恩。",
        "dynasty": "唐",
        "collection_info": null
    },
    {
        "uuid": "2ecf60c793a072a890115682776d6122",
        "title": "送李秘书往儋州",
        "author": "严维",
        "content": "魑魅曾为伍，蓬莱近拜郎。\n臣心瞻北阙，家事在南荒。\n莎草山城小，毛洲海驿长。\n玄成知必大，宁是泛沧浪。",
        "dynasty": "唐",
        "collection_info": null
    },
    {
        "uuid": "7410a6c8902c1bea387f3b2df8d68af0",
        "title": "送人入金华",
        "author": "严维",
        "content": "明月双溪水，清风八咏楼。\n昔年为客处，今日送君游。",
        "dynasty": "唐",
        "collection_info": null
    },
    {
        "uuid": "d4605b5f8634d7dc8b36b709f17becf5",
        "title": "送崔峒使往睦州兼寄薛司户",
        "author": "严维",
        "content": "如今相府用英髦，独往南州肯告劳。\n冰水近开渔浦出，雪云初卷定山高。\n木奴花映桐庐县，青雀舟随白露涛。\n使者应须访廉吏，府中惟有范功曹。",
        "dynasty": "唐",
        "collection_info": null
    },
    {
        "uuid": "01e987504d5c2972db4aaf75463a460e",
        "title": "送房元直赴北京",
        "author": "严维",
        "content": "犹道楼兰十万师，书生匹马去何之。\n临歧未断归家目，望月空吟出塞诗。\n常欲激昂论上策，不应憔悴老明时。\n遥知到日逢寒食，彩笔长裾会晋祠。",
        "dynasty": "唐",
        "collection_info": null
    },
    {
        "uuid": "3ca9fb173adcaf94130e62df17e978d5",
        "title": "荆溪馆呈丘义兴",
        "author": "严维",
        "content": "失路荆溪上，依人忽暝投。\n长桥今夜月，阳羡古时州。\n野烧明山郭，寒更出县楼。\n先生能馆我，无事五湖游。",
        "dynasty": "唐",
        "collection_info": null
    },
    {
        "uuid": "7355f24909346b71dd8778a4daa86e6a",
        "title": "一公新泉",
        "author": "严维",
        "content": "山下新泉出，泠泠北去源。\n落池纔有响，喷石未成痕。\n独映孤松色，殊分众鸟喧。\n唯当清夜月，观此启禅门。",
        "dynasty": "唐",
        "collection_info": null
    },
    {
        "uuid": "f62c067c3ef6a5ec58ac68a1de7df6b3",
        "title": "奉试水精环",
        "author": "严维",
        "content": "王室符长庆，环中得水精。\n任圆循不极，见素质仍贞。\n信是天然瑞，非因朴斲成。\n无瑕胜玉美，至洁过冰清。\n未肯齐珉价，宁同杂佩声。\n能衔任黄雀，亦欲应时明。",
        "dynasty": "唐",
        "collection_info": null
    },
    {
        "uuid": "c38e7cbe327de68b502ba20e471cde96",
        "title": "自云阳归晚泊陆澧宅",
        "author": "严维",
        "content": "天阴行易晚，前路故人居。\n孤棹所思久，寒林相见初。\n闲灯忘夜水，清漏任更疎。\n明发还须去，离家几岁除。",
        "dynasty": "唐",
        "collection_info": null
    },
    {
        "uuid": "cf952364b10c5eb61bc6a5daad0bf791",
        "title": "九日陪崔郎中北山讌",
        "author": "严维",
        "content": "上客南台至，重阳此会文。\n菊芳寒露洗，杯翠夕阳曛。\n务简人同醉，溪闲鸟自羣。\n府中官最小，唯有孟参军。",
        "dynasty": "唐",
        "collection_info": null
    },
    {
        "uuid": "88f01e30976299e73cfd5fa51a9d459c",
        "title": "留别邹绍刘长卿",
        "author": "严维",
        "content": "中年从一尉，自笑此身非。\n道在甘微禄，时难耻息机。\n晨趋本郡府，书掩故山扉。\n待见干戈毕，何妨更采薇。",
        "dynasty": "唐",
        "collection_info": null
    },
    {
        "uuid": "23df601be9e12cddfaa3b1a29bca24ef",
        "title": "书情献相公",
        "author": "严维",
        "content": "年来白髮欲星星，误却生涯是一经。\n魏阙望中何日见，商歌奏罢復谁听。\n孤根独弃惭山木，弱质无成状水萍。\n今日更须询哲匠，不应休去老岩扃。",
        "dynasty": "唐",
        "collection_info": null
    },
    {
        "uuid": "98dfdb0df94250626a6e2e247d857b38",
        "title": "赠送朱放",
        "author": "严维",
        "content": "昔年居汉水，日醉习家池。\n道胜迹常在，名高身不知。\n欲依天目住，新自始宁移。\n生事曾无长，惟将白接䍦。",
        "dynasty": "唐",
        "collection_info": null
    },
    {
        "uuid": "26bd7f23b626ba26bceb5144ecd040a0",
        "title": "剡中赠张卿侍御",
        "author": "严维",
        "content": "辟疆年正少，公子贵初还。\n早列月卿位，新参柱史班。\n千夫驰驿道，驷马入家山。\n深巷乌衣盛，高门画戟闲。\n逶迤天乐下，照耀剡溪间。\n自贱游章句，空为衰草颜。",
        "dynasty": "唐",
        "collection_info": null
    },
    {
        "uuid": "07e9dc727039ce68b5dc4c7144ac738a",
        "title": "赠万经",
        "author": "严维",
        "content": "万公长慢世，昨日又隳官。\n纵酒真彭泽，论诗得建安。\n家山伯禹穴，别墅小长干。\n輙有时人至，窗前白眼看。",
        "dynasty": "唐",
        "collection_info": null
    },
    {
        "uuid": "f6bfb48a8e6c0b3c930550d92fa86f62",
        "title": "书情上李苏州",
        "author": "严维",
        "content": "东土苗人尚有残，皇皇亚相出朝端。\n手持国宪羣僚畏，口喻天慈百姓安。\n礼数自怜今日绝，风流空计往年欢。\n误着青袍将十载，忍令渔浦却垂竿。",
        "dynasty": "唐",
        "collection_info": null
    },
    {
        "uuid": "ce018829151e2b5b65d6ca83141e60ca",
        "title": "余姚祗役奉简鲍参军",
        "author": "严维",
        "content": "童年献赋在皇州，方寸思量君与侯。\n万事无成新白首，两春虚掷对沧流。\n歌诗盛赋文星动，箫管新亭晦日游。\n知己欲依何水部，乡人今正贱东丘。",
        "dynasty": "唐",
        "collection_info": null
    },
    {
        "uuid": "90f0d8676a2feba2674794d149f6f45d",
        "title": "奉和独孤中丞游云门寺",
        "author": "严维",
        "content": "绝壑开花界，耶溪极上源。\n光辉三独坐，登陟五云门。\n深木鸣驺驭，晴山曜武贲。\n乱泉观坐卧，疎磬发朝昏。\n苍翠新秋色，莓苔积雨痕。\n上方看度鸟，后夜听吟猿。\n异迹焚香对，新诗酌茗论。\n归来还抚俗，诸老莫攀辕。",
        "dynasty": "唐",
        "collection_info": null
    },
    {
        "uuid": "c0218a90fec8d9359d36bc864c12a775",
        "title": "奉和皇甫大夫夏日游花严寺",
        "author": "严维",
        "content": "初第华严会，王家少长行。\n到宫龙节驻，礼塔雁行成。\n莲界千峰静，梅天一雨清。\n禅庭未可恋，圣主寄苍生。",
        "dynasty": "唐",
        "collection_info": null
    },
    {
        "uuid": "01f794737fadcfb6766074fd246cf113",
        "title": "宿法华寺",
        "author": "严维",
        "content": "一夕雨沈沈，哀猨万木阴。\n天龙来护法，长老密看心。\n鱼梵空山静，纱灯古殿深。\n无生久已学，白髮浪相侵。",
        "dynasty": "唐",
        "collection_info": null
    },
    {
        "uuid": "15f9756334a5976355256057dcce4d45",
        "title": "题茅山李尊师所居",
        "author": "严维",
        "content": "天师百岁少如童，不到山中更不逢。\n洗药每临新瀑水，步虚时遶最高峰。\n篱根五月留残雪，座右千年荫古松。\n此去人寰知近远，迴看路隔一重重。",
        "dynasty": "唐",
        "collection_info": null
    },
    {
        "uuid": "738b4c7be520d5cc3e9e4d34cdd48cdc",
        "title": "送薛居士和州读书",
        "author": "严维",
        "content": "孤云独鹤共悠悠，万卷经书一叶舟。\n楚地巢城民舍少，烟村社树鹭湖秋。\n蒿莱织妾晨炊黍，隅落耕童夕放牛。\n年少不应辞苦节，诸生若遇亦封侯。",
        "dynasty": "唐",
        "collection_info": null
    },
    {
        "uuid": "eaf3fd9052798d0d854efa5bdb802445",
        "title": "送李端",
        "author": "严维",
        "content": "故关衰草遍，离别正堪悲。\n路出寒云外，人归暮雪时。\n少孤为客早，多难识君迟。\n揜泣空相向，风尘何所期。",
        "dynasty": "唐",
        "collection_info": null
    },
    {
        "uuid": "abe3dc306ba4aebaa06511ffd042bf3c",
        "title": "宿天竺寺",
        "author": "严维",
        "content": "方外主人名道林，怕将水月净身心。\n居然对我说无我，寂历山深将夜深。",
        "dynasty": "唐",
        "collection_info": null
    },
    {
        "uuid": "e5b0ea384df1e17e8d8ee36e7e8ee588",
        "title": "丹阳送韦参军",
        "author": "严维",
        "content": "丹阳郭裏送行舟，一别心知两地秋。\n日晚江南望江北，寒鸦飞尽水悠悠。",
        "dynasty": "唐",
        "collection_info": null
    },
    {
        "uuid": "2ae9a6a4d1b78c3ac2433b6b723b25ac",
        "title": "入唐溪",
        "author": "严维",
        "content": "啸终万籁起，吹去当溪云。\n环屿或明昧，远峯尚氛氲。\n雨新翠叶发，夜早玄象分。\n金涧流不尽，入山深更闻。",
        "dynasty": "唐",
        "collection_info": null
    },
    {
        "uuid": "fa74250f5a8b6636d63f9e51b9d7f613",
        "title": "送桃岩成上人归本寺",
        "author": "严维",
        "content": "长老归缘起，桃花忆旧岩。\n清晨云抱石，深夜月笼杉。\n道具门人捧，斋粮谷鸟衔。\n余生愿依止，文字欲三缄。",
        "dynasty": "唐",
        "collection_info": null
    },
    {
        "uuid": "125dfdcfcf519a8db7347b34d5929012",
        "title": "酬普选二上人期相会见寄",
        "author": "严维",
        "content": "本意宿东林，因听子贱琴。\n遥知大小朗，已断去来心。\n夜静溪声近，庭寒月色深。\n宁知尘外意，定后便成吟。",
        "dynasty": "唐",
        "collection_info": null
    },
    {
        "uuid": "21bfff31b815acb9a810205337fa7ff4",
        "title": "相里使君宅听澄上人吹小管",
        "author": "严维",
        "content": "秦僧吹竹闭秋城，早在梨园称主情。\n今夕襄阳山太守，座中流泪听商声。",
        "dynasty": "唐",
        "collection_info": null
    },
    {
        "uuid": "7fafbe028880946d073796b9a64d94c7",
        "title": "赠别至弘上人",
        "author": "严维",
        "content": "最称弘偃少，早岁草茆居。\n年老从僧律，生知解佛书。\n衲衣求坏帛，野饭拾春蔬。\n章句无求断，时中学有余。",
        "dynasty": "唐",
        "collection_info": null
    },
    {
        "uuid": "47631aa9777bf7b3ec3dc8819f320b8c",
        "title": "奉和刘祭酒伤白马",
        "author": "严维",
        "content": "沛艾如龙马，来从上苑中。\n棣华恩见赐，伯舅礼仍崇。\n镜点黄金眼，花开白雪騣。\n性柔君子德，足逸大王风。\n色照鸣珂静，声连喷玉雄。\n食场恩未尽，过隟命旋终。\n练影依云没，银鞍向月空。\n仍闻乐府唱，犹念代劳功。",
        "dynasty": "唐",
        "collection_info": null
    },
    {
        "uuid": "61764d38a44e20f9d9450423b0c5cf09",
        "title": "哭灵一上人",
        "author": "严维",
        "content": "一公何不住，空有远公名。\n共说岑山路，今时不可行。\n旧房松更老，新塔草初生。\n经论传缁侣，文章遍墨卿。\n禅林枝干折，法宇栋梁倾。\n谁復修僧史，应知传已成。",
        "dynasty": "唐",
        "collection_info": null
    },
    {
        "uuid": "0da0a53eef43bd00494054f87f6fd0ea",
        "title": "题鲍行军小阁",
        "author": "严维",
        "content": "宇下无留事，经营意独新。\n文房已得地，相阁是推轮。\n席上招贤急，山阴对雪频。\n虚明先旦暮，启闭异冬春。\n谈笑兵家法，逢迎幕府宾。\n还将负暄处，时借在阴人。",
        "dynasty": "唐",
        "collection_info": null
    },
    {
        "uuid": "0377aae1b3ef99188692bd121cc70c7d",
        "title": "陪皇甫大夫谒禹庙",
        "author": "严维",
        "content": "竹使羞殷荐，松龛拜夏祠。\n为鱼歌德后，舞羽降神时。\n文卫瞻如在，精灵信有期。\n夕阳陪醉止，塘上鸟咸迟。",
        "dynasty": "唐",
        "collection_info": null
    },
    {
        "uuid": "2c33285e44db75ddcbc4535dc4484f9b",
        "title": "同王徴君湘中有怀",
        "author": "严维",
        "content": "八月洞庭秋，潇湘水北流。\n还家万里梦，为客五更愁。\n不用看书帙，偏宜上酒楼。\n故人京洛满，何日復同游。",
        "dynasty": "唐",
        "collection_info": null
    },
    {
        "uuid": "5c81483eb5929759e160c825e3c7979d",
        "title": "奉和皇甫大夫祈雨应时雨降",
        "author": "严维",
        "content": "致和知必感，岁旱未书灾。\n伯禹明灵降，元戎祷请来。\n九成陈夏乐，三献奉殷罍。\n掣曳旗交电，铿锵鼓应雷。\n行云依盖转，飞雨逐车回。\n欲识皇天意，为霖贶在哉。",
        "dynasty": "唐",
        "collection_info": null
    },
    {
        "uuid": "da9b2f8ae783ec94f76e7d9c60cca90a",
        "title": "赠别刘长卿时赴河南严中丞幕府",
        "author": "严维",
        "content": "早见登郎署，同时迹下僚。\n几年江路永，今去国门遥。\n文变骚人体，官移汉帝朝。\n望山吟度日，接枕话通宵。\n万里趋公府，孤帆恨信潮。\n匡时知已老，圣代耻逃尧。",
        "dynasty": "唐",
        "collection_info": null
    },
    {
        "uuid": "103ecef9048f513792993fbe670f15a3",
        "title": "晦日宴游",
        "author": "严维",
        "content": "晦日湔裾俗，春楼致酒时。\n出山还已醉，谢客旧能诗。\n溪柳熏晴浅，岩花待闰迟。\n为邦久无事，比屋自熙熙。",
        "dynasty": "唐",
        "collection_info": null
    },
    {
        "uuid": "9132773f0a1e763732eefb14aede74e3",
        "title": "夏日纳凉",
        "author": "严维",
        "content": "山阴过野客，镜裏接仙郎。\n盥漱临寒水，褰闱入夏堂。\n杉松交日影，枕簟上湖光。\n衮衮承嘉话，清风纳晚凉。",
        "dynasty": "唐",
        "collection_info": null
    },
    {
        "uuid": "26fe251c5dbcb4cf500be1ddb0b28b32",
        "title": "僧房避暑",
        "author": "严维",
        "content": "支公好闲寂，庭宇爱林篁。\n幽旷无烦暑，恬和不可量。\n蕙风清水殿，荷气杂天香。\n明月谈空坐，怡然道术忘。",
        "dynasty": "唐",
        "collection_info": null
    },
    {
        "uuid": "391dc591e719b01052a45e80900040de",
        "title": "九日登高",
        "author": "严维",
        "content": "诗家九日怜芳菊，迟客高斋瞰浙江。\n汉浦浪花摇素壁，西陵树色入秋窗。\n木奴向熟悬金实，桑落新开泻玉缸。\n四子醉时争讲德，笑论黄霸屈为邦。",
        "dynasty": "唐",
        "collection_info": null
    },
    {
        "uuid": "7283ba01474328ff276e568f76b86a0b",
        "title": "九月十日即事",
        "author": "严维",
        "content": "家贫惟种竹，时幸故人看。\n菊度重阳少，林经闰月寒。\n宿酲犹落帽，华髮强扶冠。\n美景良难得，今朝更尽欢。",
        "dynasty": "唐",
        "collection_info": null
    },
    {
        "uuid": "30ad21a8b1c231dee2e57c78f4c86872",
        "title": "送丘为下第归苏州",
        "author": "严维",
        "content": "沧江一身客，献赋空十年。\n明主岂能好，今人谁举贤。\n国门税征驾，旅食谋归旋。\n皦日媚春水，绿苹香客船。\n无媒既不达，余亦思归田。",
        "dynasty": "唐",
        "collection_info": null
    },
    {
        "uuid": "f569c765172b855277c1400aafa89839",
        "title": "送少微上人东南游",
        "author": "严维",
        "content": "旧游多不见，师在翟公门。\n瘴海空山热，雷州白日昏。\n片心应为法，万里独无言。\n人尽酬恩去，平生未感恩。",
        "dynasty": "唐",
        "collection_info": null
    },
    {
        "uuid": "dce9d6f524782dde25e6255ffe61abc9",
        "title": "赠送崔子向",
        "author": "严维",
        "content": "旅食来江上，求名赴洛阳。\n新诗踪谢守，内学似支郎。\n行怯秦为客，心依越是乡。\n何人作知己，送尔泪浪浪。",
        "dynasty": "唐",
        "collection_info": null
    },
    {
        "uuid": "7b1892c0829a2d95378e1711a5ba51e5",
        "title": "答刘长卿七里濑重送",
        "author": "严维",
        "content": "新安非欲枉帆过，海内如君有几何。\n醉裏别时秋水色，老人南望一狂歌。",
        "dynasty": "唐",
        "collection_info": null
    },
    {
        "uuid": "4747339d52adaf5475ef5781d7bfd7bc",
        "title": "岁初喜皇甫侍御至",
        "author": "严维",
        "content": "湖上新正逢故人，情深应不笑家贫。\n明朝别后门还掩，修竹千竿一老身。",
        "dynasty": "唐",
        "collection_info": null
    },
    {
        "uuid": "5aa16eec958d2a627bc027bc3c8c107d",
        "title": "送舍弟",
        "author": "严维",
        "content": "疎懒吾成性，才华尔自彊。\n早称眉最白，何事绶仍黄。\n时暑嗟于迈，家贫念聚粮。\n秪应宵梦裏，诗兴属池塘。",
        "dynasty": "唐",
        "collection_info": null
    },
    {
        "uuid": "89d80f37ac9c1d9c635c71874b55f92e",
        "title": "示外生",
        "author": "严维",
        "content": "牵役非吾好，宽情尔在傍。\n经过悲井邑，起坐倦舟航。\n相宅生应贵，逢时学可强。\n无轻吾未用，世事有行藏。",
        "dynasty": "唐",
        "collection_info": null
    },
    {
        "uuid": "deff88e57eeaa4c6b1e2081793d3ade9",
        "title": "咏孩子",
        "author": "严维",
        "content": "嘉客会初筵，宜时魄再圆。\n众皆含笑戏，谁不点颐怜。\n绣被花堪摘，罗绷色欲妍。\n将雏有旧曲，还入武城弦。",
        "dynasty": "唐",
        "collection_info": null
    },
    {
        "uuid": "86a52aa86e07996d4b113e91a1c14925",
        "title": "酬谢侍御喜王宇及第见贺不遇之作",
        "author": "严维",
        "content": "寂寞柴门掩，经过柱史荣。\n老夫宁有力，半子自成名。\n柳映三桥发，花连上道明。\n缄书到别墅，郢曲果先成。",
        "dynasty": "唐",
        "collection_info": null
    },
    {
        "uuid": "a1ad7c7f2e69b131b55aba0f4a8a7076",
        "title": "秋日与诸公文会天寺",
        "author": "严维",
        "content": "相访从吾道，因缘会尔时。\n龙盘余帝宅，花界古人祠。\n明月虚空色，青林大小枝。\n还将经济学，来问道安师。",
        "dynasty": "唐",
        "collection_info": null
    },
    {
        "uuid": "6bd3ddb43d71824550d40b7f76ea33f3",
        "title": "荅刘长卿蛇浦桥月下重送",
        "author": "严维",
        "content": "月色今宵最明，庭闲夜久天清。\n寂寞多年老宦，殷懃远别深情。\n溪临修竹烟色，风落高梧雨声。\n耿耿相看不寐，遥闻晓柝山城。",
        "dynasty": "唐",
        "collection_info": null
    },
    {
        "uuid": "ce113108701f86cde67ba1be0e9e229b",
        "title": "秋夜船行",
        "author": "严维",
        "content": "扁舟时属暝，月上有余辉。\n海燕秋还去，渔人夜不归。\n中流何寂寂，孤棹也依依。\n一点前村火，谁家未掩扉。",
        "dynasty": "唐",
        "collection_info": null
    },
    {
        "uuid": "673329c535f9659be7f004403e8eec59",
        "title": "游灞陵山",
        "author": "严维",
        "content": "入山未尽意，胜迹聊独寻。\n方士去在昔，药堂留至今。\n四隅白云闲，一路清溪深。\n芳秀惬春目，高闲宜远心。\n潭分化丹水，路遶昇仙林。\n此道人不悟，坐鸣松下琴。",
        "dynasty": "唐",
        "collection_info": null
    },
    {
        "uuid": "d1f89234a0c8123c2110acf65d134ef8",
        "title": "重送新安刘员外",
        "author": "严维",
        "content": "秋江渺渺水空波，越客孤舟欲榜歌。\n手折衰杨悲老大，故人零落已无多。",
        "dynasty": "唐",
        "collection_info": null
    },
    {
        "uuid": "b383887a960c3d1205c6d99bc0554e70",
        "title": "忆长安 五月",
        "author": "严维",
        "content": "忆长安，五月时，君王避暑华池。\n进膳甘瓜朱李，续命芳兰綵丝。\n竞处高明台榭，槐阴柳色通逵。",
        "dynasty": "唐",
        "collection_info": null
    },
    {
        "uuid": "8aab249d769e5efe1d6500cd3f8b832c",
        "title": "状江南 季春",
        "author": "严维",
        "content": "江南季春天，莼叶细如弦。\n池边草作径，湖上叶如船。",
        "dynasty": "唐",
        "collection_info": null
    },
    {
        "uuid": "7396db8a4f56b1aa5b14119de03526a9",
        "title": "句",
        "author": "严维",
        "content": "五色惊綵凤，千里象骢威。\n三伏轩车动，尧心急谏官。\n名通内籍贵，立近御床寒。\n波从少海息，云自大风开。",
        "dynasty": "唐",
        "collection_info": null
    },
    {
        "uuid": "54b85de224a5e8cf8e445f3dba633820",
        "title": "琴歌",
        "author": "顾况",
        "content": "琴调秋些，胡风遶雪。\n峡泉声咽，佳人愁些。",
        "dynasty": "唐",
        "collection_info": null
    },
    {
        "uuid": "31f6091817f1c5618f62706b3154d0f6",
        "title": "上古之什补亡训传十三章",
        "author": "顾况",
        "content": "遐哉上古，生弃与柱。\n句龙是生，乃有甫田。\n惟彼甫田，有万斯年。\n开利之源，无乃塞源。\n一廛亦官，百廛亦官。\n啬夫孔艰，浸兮暵兮，申有螽兮。\n惟馨祀是患，岂止馁与寒。\n啬夫咨咨，䅎盛苗衰。\n耕之耰之，袯襫锄犂。\n手胼足胝，水之蛭螾。\n吮喋我肌，我姑自思。\n胡不奋飞，东人利百。\n西人利百，有匪我心。\n胡为不易，河水活活。\n万人逐末，俾尔之愉悦兮。",
        "dynasty": "唐",
        "collection_info": null
    },
    {
        "uuid": "e7299c208f13e2df68156510c1cd8a5a",
        "title": "上古之什补亡训传十三章  一",
        "author": "顾况",
        "content": "左车有庆，万人犹病。\n曷可去之，于党孔盛。\n敏尔之生，胡为波迸。",
        "dynasty": "唐",
        "collection_info": null
    },
    {
        "uuid": "45ca97eecb07ec003511388331e225a9",
        "title": "上古之什补亡训传十三章  二",
        "author": "顾况",
        "content": "左车有赫，万人毒螫。\n曷可去之，于党孔硕。\n敏尔之生，胡为草戚。",
        "dynasty": "唐",
        "collection_info": null
    },
    {
        "uuid": "4f0118d73973b2205e9f9b84357979c4",
        "title": "上古之什补亡训传十三章  一",
        "author": "顾况",
        "content": "筑城登登，于以作固。\n咨尔寺兮，发郊外冢墓。\n死而无知，犹或不可。\n若其有知，惟上帝是愬。",
        "dynasty": "唐",
        "collection_info": null
    },
    {
        "uuid": "b54d3645bfe4eb7472f75bbf4f99554b",
        "title": "上古之什补亡训传十三章  二",
        "author": "顾况",
        "content": "筑城奕奕，于以固敌。\n咨尔寺兮，发郊外冢甓。\n死而无知，犹或不可。\n若其有知，惟上帝是谪。",
        "dynasty": "唐",
        "collection_info": null
    },
    {
        "uuid": "3b8b1cd5722bf8852380c232e8f5d55a",
        "title": "上古之什补亡训传十三章",
        "author": "顾况",
        "content": "持斧持斧，无翦我松柏兮。",
        "dynasty": "唐",
        "collection_info": null
    },
    {
        "uuid": "a55171ace5dbb1798e0693deeed05070",
        "title": "上古之什补亡训传十三章",
        "author": "顾况",
        "content": "十月之郊，羣木肇生。\n阳潜地中，舒达句萌。\n曀其蔚兮，不可以游息。\n乃熂蒺藜，乃夷荆棘。\n乃繇彼曲直，匠氏度思。\n登斧以时，泽梁蓁蓁。\n无或夭枝，有巨根蔕。\n生混茫际，呼吸羣籁。\n万人挥斤，坎坎有厉。\n陆迁水济，百力殚弊。\n审方面势，姑博其制。\n作为公室，公室既成。\n御燥湿风日，栋之斯厚。\n榱之斯密，如翼于飞。\n如鳞栉比，缭以周墉。\n墄以崇阶，俯而望之。\n矗与云齐，啸砆碔砆。\n藻井旋题，丹素之燝兮。\n椒挂之馥兮，高阁高阁。\n珠缀结络，金铺烂若。\n不集于鸟雀，绘事告毕。\n宾筵秩秩，乃命旨酒琴瑟。\n琴瑟在堂，莫不静谧。\n周环掩闢，仰不漏日。\n冬日严凝，言纳其阳。\n和风载昇，夏日郁蒸。\n言用于阴，凉封飒兴。\n有匪君子，自贤不已。\n乃梦乘舟，乃梦乘车。\n梦人占之，更爽其居。\n炎炎则移，皎皎则亏。\n木实之繁兮，明年息枝。\n爰处若思，胡宁不尔思。",
        "dynasty": "唐",
        "collection_info": null
    },
    {
        "uuid": "70d4922670e449d64e9574de91bf3837",
        "title": "上古之什补亡训传十三章",
        "author": "顾况",
        "content": "燕燕于巢，缀葺维戊。\n甲兮乙兮，不宜有谬。\n飞龙在天，云掩于斗。\n曷日于雨，乃曰庚午。\n彼日之差，亦孔斯丑。\n昔在羲和，湎淫不修。\n我筮我龟，莫我告繇。\n胤乃征之，彝伦九畴。\n君子授律，是禡是禷。\n三五不备，罔克攸遂。\n惠此蒸人，毋废尔事。\n尔莫我从，维来者是冀。",
        "dynasty": "唐",
        "collection_info": null
    },
    {
        "uuid": "63ee98fc414b0994cddac7e74d745cbd",
        "title": "上古之什补亡训传十三章",
        "author": "顾况",
        "content": "苏方之赤，在胡之舶。\n其利乃博，我土旷兮。\n我居阗兮，我衣不白兮。\n朱紫烂兮，传瑞晔兮，相唐虞之维百兮。",
        "dynasty": "唐",
        "collection_info": null
    },
    {
        "uuid": "27597d8e1fabdd6b8e90fb785bf41170",
        "title": "上古之什补亡训传十三章",
        "author": "顾况",
        "content": "陵霜之华，我心忧嗟。\n阴之胜矣，而阳不加。\n坱轧陶钧，乃帝乃神。\n乃舒乃屯，烈烈严秋。\n熙熙阳春，职生有伦。\n今华发非其辰，辰属东方之仁。\n遐想三五，黄帝登云。\n尧年百余，二仪分位。\n六气不渝，二景如璧，五星如珠。",
        "dynasty": "唐",
        "collection_info": null
    },
    {
        "uuid": "602ef4df39ec01548ff4289d34840cc0",
        "title": "上古之什补亡训传十三章",
        "author": "顾况",
        "content": "囝生闽方，闽吏得之。\n乃绝其阳，为臧为获。\n致金满屋，为髠为钳。\n如视草木，天道无知。\n我罹其毒，神道无知。\n彼受其福，郎罢别囝。\n吾悔生汝，及汝既生。\n人劝不举，不从人言。\n果获是苦，囝别郎罢。\n心催血下，隔地绝天。\n及至黄泉，不得在郎罢前。",
        "dynasty": "唐",
        "collection_info": null
    },
    {
        "uuid": "02907ef5bd29ed41cc99308b3752f5b7",
        "title": "上古之什补亡训传十三章",
        "author": "顾况",
        "content": "我行自东，山海其空。\n旅棘有丛，我行自西。\n垒与云齐，雨雪凄凄。\n我行自南，烈火满林。\n日中无禽，雾雨淫淫。\n我行自北，烛龙寡色。",
        "dynasty": "唐",
        "collection_info": null
    },
    {
        "uuid": "61da68f337f517374b5d75933a2072e2",
        "title": "上古之什补亡训传十三章",
        "author": "顾况",
        "content": "采采者蜡，于泉谷兮。\n煌煌中堂，烈华烛兮。\n新歌善舞，弦柱促兮。\n荒岩之人，自取其毒兮。",
        "dynasty": "唐",
        "collection_info": null
    },
    {
        "uuid": "1934968461b1be2efc2c27a56500a9f1",
        "title": "弃妇词",
        "author": "顾况",
        "content": "古人虽弃妇，弃妇有归处。\n今日妾辞君，辞君欲何去。\n本家零落尽，恸哭来时路。\n忆昔未嫁君，闻君甚周旋。\n及与同结髮，值君适幽燕。\n孤魂託飞鸟，两眼如流泉。\n流泉咽不燥，万里关山道。\n及至见君归，君归妾已老。\n物情弃衰歇，新宠方妍好。\n拭泪出故房，伤心剧秋草。\n妾以憔悴捐，羞将旧物远。\n余生欲有寄，谁肯相留连。\n空床对虚牖，不觉尘埃厚。\n寒水芙蓉花，秋风堕杨柳。\n记得初嫁君，小姑始扶床。\n今日君弃妾，小姑如妾长。\n回头语小姑，莫嫁如兄夫。",
        "dynasty": "唐",
        "collection_info": null
    },
    {
        "uuid": "6777feb9467021034d9be40693e2ae16",
        "title": "游子吟",
        "author": "顾况",
        "content": "故枥思疲马，故窠思迷禽。\n浮云蔽我乡，踯躅游子吟。\n游子悲久滞，浮云郁东岑。\n客堂无丝桐，落叶如秋霖。\n艰哉远游子，所以悲滞淫。\n一为浮云词，愤塞谁能禁。\n驰归百年内，唯愿展所钦。\n胡为不归欤，坐使年病侵。\n未老霜遶鬓，非狂火烧心。\n太行何难哉，北斗不可斟。\n夜静星河出，耿耿辰与参。\n佳人敻青天，尺素重于金。\n泬寥羣动异，眇默诸境森。\n苔衣上闲阶，蟋蟋催寒碪。\n立身计几悞，道险无容针。\n三年不还家，万里遗锦衾。\n梦魂无重阻，离忧罔古今。\n胡为不归欤，辜负匣中琴。\n腰下是何物，牵缠旷登寻。\n朝与名山期，夕宿楚水阴。\n楚水殊演漾，名山窅岖嵚。\n客从洞庭来，婉娈潇湘深。\n橘柚在南国，鸿雁遗秋音。\n下有碧草洲，上有青橘林。\n引烛窥洞穴，凌波睥天琛。\n蒲荷影参差，凫鹤雏淋涔。\n浩歌惜芳杜，散髮轻华簪。\n胡为不归欤，泪下沾衣襟。\n鸢飞戾宵汉，蝼蚁制鳣鱏。\n赫赫大圣朝，日月光照临。\n圣主虽启迪，奇人分湮沈。\n层城登云韶，王府锵球琳。\n鹿鸣志丰草，况復虞人箴。",
        "dynasty": "唐",
        "collection_info": null
    },
    {
        "uuid": "005b70febe2580e20116491120a2d309",
        "title": "拟古三首 一",
        "author": "顾况",
        "content": "龙剑昔藏影，送雄留其雌。\n人生阻欢会，神物亦别离。\n碧树感秋落，佳人无还期。\n夜琴为君咽，浮云为君滋。\n爱而伤不见，星汉徒参差。",
        "dynasty": "唐",
        "collection_info": null
    },
    {
        "uuid": "3b49dd2e3a303b899ebd1ecc262466cd",
        "title": "拟古三首 二",
        "author": "顾况",
        "content": "幽居盼天造，胡息运行机。\n春葩妍既荣，秋叶瘁以飞。\n滔滔川之逝，日没月光辉。\n所贵法干健，于道悟入微。\n任彼声势徒，得志方夸毗。",
        "dynasty": "唐",
        "collection_info": null
    },
    {
        "uuid": "facd6d3d4d69e0bef4cb8947c691e03e",
        "title": "拟古三首 三",
        "author": "顾况",
        "content": "浮生果何慕，老去羡介推。\n陶令何足录，彭泽归已迟。\n空负漉酒巾，乞食形诸诗。\n吾惟抱贞素，悠悠白云期。",
        "dynasty": "唐",
        "collection_info": null
    },
    {
        "uuid": "5a54e5cebd986a85aa989db990b2c98f",
        "title": "伤子",
        "author": "顾况",
        "content": "老夫哭爱子，日暮千行血。\n声逐断猿悲，迹随飞鸟灭。\n老夫已七十，不作多时别。",
        "dynasty": "唐",
        "collection_info": null
    },
    {
        "uuid": "0142423e8562a146dc243ce7f5de54a3",
        "title": "春游曲 二",
        "author": "顾况",
        "content": "柘弹连钱马，银钩妥堕鬟。\n采桑春陌上，踏草夕阳间。\n意合词先露，心诚貌却闲。\n明朝若相忆，云雨出巫山。",
        "dynasty": "唐",
        "collection_info": null
    },
    {
        "uuid": "8aeff2eb926cdd9fb346a7e0b1854a71",
        "title": "从军行二首 一",
        "author": "顾况",
        "content": "弭节结徒侣，速征赴龙城。\n单于近突围，烽燧屡夜惊。\n长弓挽满月，剑华霜雪明。\n远道百草殒，峭觉寒风生。\n风寒欲砭肌，争奈裘袄轻。\n回首家不见，候雁空中鸣。\n笳奏沓以哀，肃肃趣严程。\n寄语塞外胡，拥骑休横行。",
        "dynasty": "唐",
        "collection_info": null
    },
    {
        "uuid": "624638d2131d8c265c232231b24f6d6a",
        "title": "从军行二首 二",
        "author": "顾况",
        "content": "少年胆气麁，好勇万人敌。\n仗剑出门去，三边正艰厄。\n怒目时一呼，万骑皆辟易。\n杀人蓬麻轻，走马汗血滴。\n丑虏何足清，天山坐宁谧。\n不有封侯相，徒负幽幷客。",
        "dynasty": "唐",
        "collection_info": null
    },
    {
        "uuid": "d76855039b081831e69030aacbba719c",
        "title": "塞上曲",
        "author": "顾况",
        "content": "黠虏初南下，尘飞塞北境。\n汉将怀不平，讐扰当远屏。\n金革卧不暖，起舞霜月冷。\n点军三十千，部伍严以整。\n酣战祈成功，于焉罢边衅。",
        "dynasty": "唐",
        "collection_info": null
    },
    {
        "uuid": "f40cd3ff275c135d30d1d8e04fcfedb3",
        "title": "弋阳溪中望仙人城",
        "author": "顾况",
        "content": "何草乏灵姿，无山不孤绝。\n我行虽云蹇，偶胜聊换节。\n上界浮中流，光响洞明灭。\n晚禽曝霜羽，寒鱼依石髮。\n自有无还心，隔波望松雪。",
        "dynasty": "唐",
        "collection_info": null
    },
    {
        "uuid": "2d7f0c87319b7578ab0a23df7065fd62",
        "title": "严公钓台作",
        "author": "顾况",
        "content": "灵芝产遐方，威凤家重宵。\n严生何耿洁，託志肩夷巢。\n汉后虽则贵，子陵不知高。\n糠粃当世道，长揖夔龙朝。\n扫门彼何人，升降不同朝。\n舍舟遂长往，山谷多清飙。",
        "dynasty": "唐",
        "collection_info": null
    },
    {
        "uuid": "6701ce77527cc11b3705e87bde111bcc",
        "title": "萧寺偃松",
        "author": "顾况",
        "content": "凄凄百卉病，亭亭双松逈。\n直上古寺深，横拂秋殿冷。\n轻响入龟目，片阴栖鹤顶。\n山中多好树，可怜无比并。",
        "dynasty": "唐",
        "collection_info": null
    },
    {
        "uuid": "b8336a45ff7efabdf37cd162426b15d1",
        "title": "独游青龙寺",
        "author": "顾况",
        "content": "春风入香剎，暇日独游衍。\n旷然莲花台，作礼月光面。\n乘兹第八识，出彼超二见。\n摆落区中缘，无边广弘愿。\n长廊朝雨毕，古木时禽啭。\n积翠暧遥原，杂英纷似霰。\n凤城腾日窟，龙首横天堰。\n蚁步避危阶，蝇飞响深殿。\n大通智胜佛，几刦道场现。",
        "dynasty": "唐",
        "collection_info": null
    },
    {
        "uuid": "8701091a802150458e2fd8a729e1cd4b",
        "title": "初秋莲塘归",
        "author": "顾况",
        "content": "秋光净无迹，莲消锦云红。\n只有溪上山，还识扬舲翁。\n如何白苹花，幽渚笑凉风。",
        "dynasty": "唐",
        "collection_info": null
    },
    {
        "uuid": "df6ca1be8ff9aea40dd2841fde9e8eda",
        "title": "从江西至彭蠡入浙西淮南界道中寄齐相公",
        "author": "顾况",
        "content": "大贤旧丞相，作镇江山雄。\n自镇江山来，何人得如公。\n处士待徐孺，仙人期葛洪。\n一身控上游，八郡趋下风。\n比屋除畏溺，林塘曳烟虹。\n生人罢虔刘，井税均且充。\n大府肃无事，欢然接悲翁。\n心清百丈泉，目送孤飞鸿。\n数年鄱阳掾，抱责栖微躬。\n首阳及汨罗，无乃褊其衷。\n杨朱幷阮籍，未免哀途穷。\n四贤虽得仁，此怨何怱怱。\n老氏齐宠辱，于陵一穷通。\n本师留度门，平等冤亲同。\n能依二谛法，了达三轮空。\n真境靡方所，出离内外中。\n无边尽未来，定惠双修功。\n蹇步惭寸进，餙装随转蓬。\n朝行楚水阴，夕宿吴洲东。\n吴洲復白云，楚水飘丹枫。\n晚霞烧回潮，千里光曈曈。\n蓂开海上影，桂吐淮南丛。\n何当翼明庭，草木生春融。",
        "dynasty": "唐",
        "collection_info": null
    },
    {
        "uuid": "f125e61b11bb575045c06acbc4c4b689",
        "title": "寄上兵部韩侍郎奉呈李户部卢刑部杜三侍郎",
        "author": "顾况",
        "content": "道路五千里，门阑三十年。\n当时携手人，今日无半全。\n咏题官舍内，赋韵僧房前。\n公登略彴桥，况榜龙{舟卬}船。\n远寺吐朱阁，春潮浮绿烟。\n鹓鸿翔邓林，沙鸨飞吴田。\n诸子纷出祖，中宵久留连。\n坐客三千人，皆称主人贤。\n国士分如此，家臣亦依然。\n身在薜萝中，头刺文案边。\n故吏已重迭，门生从联翩。\n得罪为何名，无阶问皇天。\n出门多岐路，命驾无由缘。\n伏承诸侍郎，顾念犹迍邅。\n圣代逢三宥，营魂空九迁。",
        "dynasty": "唐",
        "collection_info": null
    },
    {
        "uuid": "7f730d07efd473827b521b9d0ec5c67c",
        "title": "长安窦明府后亭",
        "author": "顾况",
        "content": "君为长安令，我美长安政。\n五日一朝天，南山对明镜。\n鸟飞青苔院，水木相辉映。\n客至南云乡，丝桐展歌咏。\n吏人何萧萧，终岁无喧竞。\n欲识明府贤，邑中多百姓。",
        "dynasty": "唐",
        "collection_info": null
    },
    {
        "uuid": "a5e8c61c5736df59a9497c8d90d3b0cd",
        "title": "谢王郎中见赠琴鹤",
        "author": "顾况",
        "content": "此琴等焦尾，此鹤方胎生。\n赴节何徘徊，理感物自幷。\n独立江海上，一弹天地清。\n朱弦动瑶华，白羽飘玉京。\n因想羡门辈，眇然四体轻。\n子乔翔邓林，王母游层城。\n忽如启灵署，鸾凤相和鸣。\n何由玉女床，去食琅玕英。",
        "dynasty": "唐",
        "collection_info": null
    },
    {
        "uuid": "75f4b08bc8eed75af7c4d0901c82e9e8",
        "title": "和翰林吴舍人兄弟西斋",
        "author": "顾况",
        "content": "君家诚易知，易知復难同。\n新裁尺一诏，早入明光宫。\n西斋何其高，上与星汉通。\n永怀洞庭石，春色相玲珑。\n久怀巴峡泉，夜落君丝桐。\n信是怡神所，迢迢蔑华嵩。\n鸟飞晴云灭，迭嶂盘虚空。\n君家诚易知，易知意难穷。",
        "dynasty": "唐",
        "collection_info": null
    },
    {
        "uuid": "5618ab6750be18e0716ba869ff2f304b",
        "title": "望初月简于吏部",
        "author": "顾况",
        "content": "泬寥中秋夜，坐见如钩月。\n始从西南升，又欲西南没。\n全移河上影，暂透林间缺。\n纵待三五时，终为千里别。",
        "dynasty": "唐",
        "collection_info": null
    },
    {
        "uuid": "e1afdc8788937326f66d35d114948d9a",
        "title": "上湖至破山赠文周萧元植",
        "author": "顾况",
        "content": "一别二十年，依依过故辙。\n湖上非往态，梦想频虚结。\n二子伴我行，我行感徂节。\n后人应不识，前事寒泉咽。\n一别二十年，人堪几回别。",
        "dynasty": "唐",
        "collection_info": null
    },
    {
        "uuid": "15e7c6b41cb4cefc4d1907079d699c2e",
        "title": "酬信州刘侍郎兄",
        "author": "顾况",
        "content": "刘兄本知命，屈伸不介怀。\n南州管灵山，可惜旷土栖。\n樵隐同一径，竹树薄西斋。\n鸟陵嶂合杳，月配波徘徊。\n薄宦修礼数，长景谢谭谐。\n愿为南州民，输税事鉏犁。\n胡为走不止，风雨惊邅迴。",
        "dynasty": "唐",
        "collection_info": null
    },
    {
        "uuid": "764feee70c24544f8cbe55060ce3a9bb",
        "title": "奉酬刘侍郎",
        "author": "顾况",
        "content": "几迴新秋影，壁满蟾又缺。\n镜破似倾台，轮斜同覆辙。\n虽分上林桂，还照沧洲雪。\n暂伴顦顇人，归华耿不灭。",
        "dynasty": "唐",
        "collection_info": null
    },
    {
        "uuid": "1a26a0e3cf624d770d1322ee209b747f",
        "title": "酬本部韦左司",
        "author": "顾况",
        "content": "好鸟依佳树，飞雨洒高城。\n况与二三子，列坐分两楹。\n文雅一何盛，林塘含余清。\n府君未归朝，游子不待晴。\n白云帝城远，沧江枫叶鸣。\n却略欲一言，零泪和酒倾。\n寸心久摧折，别离重骨惊。\n安得凌风翰，肃肃宾天京。",
        "dynasty": "唐",
        "collection_info": null
    },
    {
        "uuid": "970ae37fd16dc14dfc0091e63ce89391",
        "title": "酬房杭州",
        "author": "顾况",
        "content": "郡楼何其旷，亭亭广而深。\n故人牧余杭，留我披胸衿。\n满箧阅新作，璧玉诞清音。\n流水入洞天，窅豁欲凌临。\n闢险延北阜，薙道陟南岑。\n朝从山寺还，醒醉动笑吟。\n荷花十余里，月色攒湖林。\n父老惜使君，却欲速华簪。",
        "dynasty": "唐",
        "collection_info": null
    },
    {
        "uuid": "4e83ddacd10a29f995d2eeface78aeb3",
        "title": "酬漳州张九使君",
        "author": "顾况",
        "content": "故人穷越徼，狂生起悲愁。\n山海万里别，草木十年秋。\n鞭马广陵桥，出祖张漳州。\n促膝堕簪珥，闢幌戛琳球。\n短题自兹简，华篇讵能酬。\n无阶承明庭，高步相追游。\n南方荣桂枝，凌冬舍温裘。\n猿唫郡斋中，龙静檀栾流。\n薜鹿莫徭洞，网鱼卢亭洲。\n心安处处安，处处思遐陬。",
        "dynasty": "唐",
        "collection_info": null
    },
    {
        "uuid": "4fd4b827a1bbfd40071c1ed5c2ed894f",
        "title": "在滁苦雨归桃花崦伤亲友略尽",
        "author": "顾况",
        "content": "废弃忝残生，后来亦先夭。\n诗人感风雨，长夜何时晓。\n去国宦情无，近乡归梦少。\n庇身绝中授，甘静忘外扰。\n丽景变重阴，洞山空木表。\n灵潮若可通，寄谢西飞鸟。",
        "dynasty": "唐",
        "collection_info": null
    },
    {
        "uuid": "917d1b5a58cccffe39f784cfc6deecc8",
        "title": "苦雨",
        "author": "顾况",
        "content": "朝与佳人期，碧树生红蕚。\n暮与佳人期，飞雨洒清阁。\n佳人窅何许，中夜心寂寞。\n试忆花正开，復惊叶初落。\n行骑飞泉鹿，卧听双海鹤。\n嘉愿有所从，安得处其薄。",
        "dynasty": "唐",
        "collection_info": null
    },
    {
        "uuid": "d1bcfdefead76d56448b672d88a739d1",
        "title": "赠别崔十三长官",
        "author": "顾况",
        "content": "真玉烧不热，宝剑拗不折。\n欲别崔侠心，崔侠心如铁。\n復如金刚锁，无有功不彻。\n仍于直道中，行事不诋讦。\n崔侠两兄弟，垂范继芳烈。\n相识三十年，致书字不灭。\n我来宣城郡，饮水仰清洁。\n蔼蔼北阜松，峩峩南山雪。\n顾生归山去，知作几年别。",
        "dynasty": "唐",
        "collection_info": null
    },
    {
        "uuid": "7c1142b359c255810ac243499d56fbf4",
        "title": "哭从兄苌",
        "author": "顾况",
        "content": "洞庭违鄂渚，袅袅秋风时。\n何人不客游，独与帝子期。\n黄鹄铩飞翅，青云叹沈姿。\n身终一骑曹，高盖者为谁。\n从驾至梁汉，金根復京师。\n皇恩溢九垠，不记屠沽儿。\n立身有高节，满卷多好诗。\n赫赫承明庭，羣公默无词。\n草木正摇落，哭兄鄱水湄。\n共居云阳里，轗轲多别离。\n人生倏忽间，旅衬飘若遗。\n稚子新学拜，枯杨生一枝。\n人生倏忽间，精爽无不之。\n旧国数千里，家人由未知。\n人生倏忽间，安用才士为。",
        "dynasty": "唐",
        "collection_info": null
    },
    {
        "uuid": "391093f428a662536e2d3c140c355e6b",
        "title": "华山西冈游赠隐玄叟",
        "author": "顾况",
        "content": "羣峰郁初霁，泼黛若鬟沐。\n失风鼓唅呀，摇撼千灌木。\n木叶微堕黄，石泉净停绿。\n危磴萝薜牵，逈步入幽谷。\n我心寄青霞，世事惭苍鹿。\n遂令巢许辈，于焉谢尘俗。\n想是悠悠云，可契去留躅。",
        "dynasty": "唐",
        "collection_info": null
    },
    {
        "uuid": "9cd1c221d72d46a08a0e8869cedbe8eb",
        "title": "归阳萧寺有丁行者能修无生忍担水施僧况归命稽首作诗",
        "author": "顾况",
        "content": "化佛示持帚，仲尼称执鞭。\n列生御风归，饲豕如人焉。\n曹溪第六祖，踏碓逾三年。\n伊人自何方，长绶趋遥泉。\n开士行何苦，双瓶胝两肩。\n萧寺百余僧，东厨正扬烟。\n露足沙石裂，外形巾褐穿。\n若其有此身，岂得安稳眠。\n独出违顺境，不为寒暑还。\n大圣于其中，领我心之虔。\n万法常空灭，无生因忍全。\n一国一释迦，一灯分百千。\n永愿遗世知，现身弥勒前。\n潜容偏虚空，灵响不可传。\n智慧舍利佛，神通自干连。\n阿若楚系简帛陈如，迦叶迦旜延。\n左右二菩萨，文殊幷普贤。\n身披六铢衣，亿刦为大僊。\n宝塔宝楼阁，重檐交梵天。\n譬如一明珠，共赞光白圆。\n天魔波[旬]等，降伏金刚坚。\n野叉罗剎鬼，亦赦尘垢缠。\n乃致金翅鸟，吞龙护洪渊。\n一十一众中，身意皆快然。\n八河注大海，中有楞伽船。\n佛法付国王，平等无颇偏。\n天子事端拱，大臣行其权。\n玉堂无蝇飞，五月冰凛筵。\n尽力答明主，犹自招罪愆。\n九族无白身，百花动婵娟。\n神圣恶如此，物华不能妍。\n禄山一微胡，驱马来自燕。\n宛彼宫阙丽，如何犬羊羶。\n苦哉千万人，流血成丹川。\n此辈之死后，镬汤所熬煎。\n业风吹其魂，猛火烧其烟。\n独有丁行者，无忧树枝边。\n市头盲老人，长者乞一钱。\n韬照多密用，为君吟此篇。",
        "dynasty": "唐",
        "collection_info": null
    },
    {
        "uuid": "a4df4f26a0569dcc4d08fb90d3e7a87c",
        "title": "大茅岭东新居忆亡子从真",
        "author": "顾况",
        "content": "谷鸟犹呼儿，山人夕霑襟。\n怀哉隔生死，怅矣徒登临。\n东门忧不入，西河遇亦深。\n古来失中道，偶向经中寻。\n大象无停轮，倏忽成古今。\n其夭非不幸，炼形由太阴。\n凡欲攀云阶，譬如火铸金。\n虚室留旧札，洞房掩闲琴。\n泉源登方诸，上有空青林。\n彷佛通寤寐，萧寥邈微音。\n软草被汀洲，鲜云略浮沈。\n赪景宣迭丽，绀波响飘淋。\n石窟含云巢，迢迢耿南岑。\n悲恨自兹断，情尘讵能侵。\n真静一时变，作起唯从心。",
        "dynasty": "唐",
        "collection_info": null
    },
    {
        "uuid": "68b96dba528e32b6c9c913c9d50c5fc1",
        "title": "乌啼曲二首 一",
        "author": "顾况",
        "content": "玉房掣锁声翻叶，银箭添泉遶霜堞。\n毕逋拨刺月衔城，八九雏飞其母惊。\n此是天上老鵶鸣，人间老鵶无此声。\n摇风杂佩耿华烛，夜听羽人弹此曲。\n东方曈曈赤日旭。",
        "dynasty": "唐",
        "collection_info": null
    },
    {
        "uuid": "807e5eb294f68c00bcbc1d97616c7f6b",
        "title": "乌啼曲二首 二",
        "author": "顾况",
        "content": "月出江林西，江林寂寂城鵶啼。\n昔人何处为此曲，今人何处听不足。\n城寒月晓驰思深，江上青草为谁绿。",
        "dynasty": "唐",
        "collection_info": null
    },
    {
        "uuid": "9a9c7304df19e2fd2a75e09320715168",
        "title": "幽居弄",
        "author": "顾况",
        "content": "苔衣生，花露滴，月入西林荡东壁。\n扣商占角两三声，洞户溪窗一冥寂。\n独去沧洲无四邻，身婴世网此何身。\n关情命曲寄惆怅，久别山南山裏人。",
        "dynasty": "唐",
        "collection_info": null
    },
    {
        "uuid": "8faf5ea3647d3d2f25885821fd11672a",
        "title": "公子行",
        "author": "顾况",
        "content": "轻薄儿，面如玉，紫陌春风缠马足。\n双𩍐悬金缕鹘飞，长衫刺雪生犀束。\n绿槐夹道阴初成，珊瑚几节敌流星。\n红肌拂拂酒光狞，当街背拉金吾行。\n朝游冬冬鼓声发，暮游冬冬鼓声绝。\n入门不肯自升堂，美人扶踏金阶月。",
        "dynasty": "唐",
        "collection_info": null
    },
    {
        "uuid": "bcbfff180920eb465e05203df51ec034",
        "title": "梁广画花歌",
        "author": "顾况",
        "content": "王母欲过刘彻家，飞琼夜入云軿车。\n紫书分付与青鸟，却向人间求好花。\n上元夫人最小女，头面端正能言语。\n手把梁生画花看，凝嚬掩笑心相许。\n心相许，为白阿孃从嫁与。",
        "dynasty": "唐",
        "collection_info": null
    },
    {
        "uuid": "2cd9b2e6f4d4fcbc1952ea7117cd466a",
        "title": "送别日晚歌",
        "author": "顾况",
        "content": "日窅窅兮下山，望佳人兮不还。\n花落兮屋上，草生兮阶间。\n日日兮春风，芳菲兮欲歇。\n老不可兮更少，君何为兮轻别。",
        "dynasty": "唐",
        "collection_info": null
    },
    {
        "uuid": "20d6eb425f45b74366fb3b3161663b74",
        "title": "行路难三首 一",
        "author": "顾况",
        "content": "君不见担雪塞井空用力，炊砂作饭岂堪食。\n一生肝胆向人尽，相识不如不相识。\n冬青树上挂凌霄，岁晏花凋树不凋。\n凡物各自有根本，种禾终不生荳苗。\n行路难，行路难，何处是平道。\n中心无事当富贵，今日看君颜色好。",
        "dynasty": "唐",
        "collection_info": null
    },
    {
        "uuid": "83861402bacaadb228244013212fb885",
        "title": "行路难三首 二",
        "author": "顾况",
        "content": "君不见少年头上如云髮，少壮如云老如雪。\n岂知灌顶有醍醐，能使清凉头不热。\n吕梁之水挂飞流，鼋鼍蛟蜃不敢游。\n少年恃险若平地，独倚长剑凌清秋。\n行路难，行路难，昔少年，今已老。\n前朝竹帛事皆空，日暮牛羊占城草。",
        "dynasty": "唐",
        "collection_info": null
    },
    {
        "uuid": "e43c9f841d93554bafe4f3eaef0057cf",
        "title": "行路难三首 三",
        "author": "顾况",
        "content": "君不见古人烧水银，变作北邙山上尘。\n藕丝挂在虚空中，欲落不落愁杀人。\n睢水英雄多血刃，建章宫阙成煨烬。\n淮王身死桂树折，徐福一去音书绝。\n行路难，行路难，生死皆由天。\n秦皇汉武遭不脱，汝独何人学神仙。",
        "dynasty": "唐",
        "collection_info": null
    },
    {
        "uuid": "23f53883713e61bd98af121cc1276dfe",
        "title": "悲歌 一",
        "author": "顾况",
        "content": "边城路，今人犂田昔人墓。\n岸上沙，昔日江水今人家。\n今人昔人共长叹，四气相催节回换。\n明月皎皎入华池，白云离离渡霄汉。",
        "dynasty": "唐",
        "collection_info": null
    },
    {
        "uuid": "2e183fcebd84d9582b6387603d54bc51",
        "title": "悲歌 二",
        "author": "顾况",
        "content": "我欲昇天天隔霄，我欲渡水水无桥。\n我欲上山山路险，我欲汲井井泉遥。\n越人翠被今何夕，独立沙边江草碧。\n紫燕西飞欲寄书，白云何处逢来客。",
        "dynasty": "唐",
        "collection_info": null
    },
    {
        "uuid": "5d51df37feff9e7b0c170b4189b69cf6",
        "title": "悲歌 四",
        "author": "顾况",
        "content": "何处春风吹晓幕，江南渌水通朱阁。\n美人二八面如花，泣向春风畏花落。",
        "dynasty": "唐",
        "collection_info": null
    },
    {
        "uuid": "0172d93a66b35c7275dcda69c3a62f46",
        "title": "悲歌 五",
        "author": "顾况",
        "content": "临春风，听春鸟，别时多，见时少。\n愁人夜永不得眠，瑶井玉绳相对晓。",
        "dynasty": "唐",
        "collection_info": null
    },
    {
        "uuid": "fe61806d64a2d2558b45deb50a3312cd",
        "title": "悲歌 六",
        "author": "顾况",
        "content": "轩辕黄帝初得仙，鼎湖一去三千年。\n周流三十六洞天，洞中日月星辰联。\n骑龙驾景游八极，轩辕弓剑无人识，东海青童寄消息。",
        "dynasty": "唐",
        "collection_info": null
    },
    {
        "uuid": "05a2421a1f45ce8b050e1e452a45c25b",
        "title": "春草谣",
        "author": "顾况",
        "content": "春草不解行，随人上东城。\n正月二月色绵绵，千里万里伤人情。",
        "dynasty": "唐",
        "collection_info": null
    },
    {
        "uuid": "9399f490ed2236d4cc0befc234bed495",
        "title": "苔藓山歌",
        "author": "顾况",
        "content": "野人夜梦江南山，江南山深松桂闲。\n野人觉后长叹息，帖藓黏苔作山色。\n闭门无事任盈虚，终日欹眠观四如。\n一如白云飞出壁，二如飞雨岩前滴。\n三如腾虎欲咆哮，四如懒龙遭霹雳。\n崄峭嵌空潭洞寒，小儿两手扶栏干。",
        "dynasty": "唐",
        "collection_info": null
    },
    {
        "uuid": "9621f9f1588dd29037155f93d83089ba",
        "title": "同裴观察东湖望山歌",
        "author": "顾况",
        "content": "浴鲜积翠栖灵异，石洞花宫横半空。\n夜光潭上明星启，风雨坛边树如洗。\n水淹徐孺宅恆干，绳坠洪崖井无底。\n主人载酒东湖阴，遥望西山三四岑。",
        "dynasty": "唐",
        "collection_info": null
    },
    {
        "uuid": "f14a329daa5e75075225c8af0bbe9db1",
        "title": "八月五日歌",
        "author": "顾况",
        "content": "四月八日明星出，摩耶夫人降前佛。\n八月五日佳气新，昭成太后生圣人。\n开元九年燕公说，奉诏听置千秋节。\n丹青庙裏贮姚宋，花蕚楼中宴岐薛。\n清乐灵香几处闻，鸾歌凤吹动祥云。\n已于武库见灵鸟，仍向晋山逢老君。\n率土普天无不乐，河清海晏穷寥廓。\n梨园第子传法曲，张果先生进仙药。\n玉座凄凉游帝京，悲翁迴首望承明。\n云韶九奏杳然远，唯有五陵松柏声。",
        "dynasty": "唐",
        "collection_info": null
    },
    {
        "uuid": "c6eb1e5f100ae559870cd6b6663aef1f",
        "title": "露青竹杖歌",
        "author": "顾况",
        "content": "鲜于仲通正当年，章仇兼琼在蜀川。\n约束蜀儿采马鞭，蜀儿采鞭不敢眠。\n横截斜飞飞鸟边，绳桥夜上层崖颠。\n头插白云跨飞泉，采得马鞭长且坚。\n浮沤丁子珠联联，灰煮蜡楷光烂然。\n章仇兼琼持上天，上天雨露何其偏。\n飞龙闲厩马数千，朝饮吴江夕秣燕。\n红尘扑辔汗湿鞯，师子麒麟聊比肩。\n江面昆明洗刷牵，四蹄踏浪头枿天。\n蛟龙稽颡河伯虔，拓羯胡雏脚手鲜。\n陈闳韩干丹青妍，欲貌未貌眼欲穿。\n金鞍玉勒锦连干，骑入桃花杨柳烟。\n十二楼中奏管絃，楼中美人夺神仙。\n争爱大家把此鞭，禄山入关关破年。\n忽见扬州北邙前，秪有人还千一钱。\n亭亭笔直无皴节，磨捋形相一条铁。\n市头格是无人别，江海贱臣不拘绁。\n垂窗挂影西窗缺，稚子觅衣挑仰穴。\n家童拾薪几拗折，玉润犹沾玉垒雪。\n碧鲜似染苌弘血，蜀帝城边子规咽。\n相如桥上文君绝，往年策马降至尊。\n七盘九折横剑门，穆王八骏超昆崙。\n安用冉冉孤生根，圣人不贵难得货，金玉珊珊谁买恩。",
        "dynasty": "唐",
        "collection_info": null
    },
    {
        "uuid": "516ff59bc65bca9f97428e8edb9b0e5d",
        "title": "金珰玉佩歌",
        "author": "顾况",
        "content": "赠君金珰太霄之玉佩，金锁禹步之流珠。\n五岳真君之秘箓，九天丈人之宝书。\n东井沐浴辰已毕，先进洞房上奔日。\n借问君欲何处来，黄姑织女机边出。",
        "dynasty": "唐",
        "collection_info": null
    },
    {
        "uuid": "0890c6630e409b58669ceacdbec05ad5",
        "title": "瑶草春",
        "author": "顾况",
        "content": "瑶草春，杳容与，江南艳歌京西舞。\n执心轻子都，信节冠秋胡。\n议以腰支嫁，时论自有夫。\n蝉鬓蛾眉明井底，燕裙赵袂萦辘轳。\n李生闻之泪如绠，不忍回头看此井。\n月中桂树落一枝，池上鵁鶄唳孤影。\n露桃秾李自成溪，流水终天不向西。\n翠帐绿窗寒寂寂，锦茵罗荐夜凄凄。\n瑶草春，丹井远，别后相思意深浅。",
        "dynasty": "唐",
        "collection_info": null
    },
    {
        "uuid": "54ee03492c7ada9252069797aa5e0596",
        "title": "萧郸草书歌",
        "author": "顾况",
        "content": "萧子草书人不及，洞庭叶落秋风急。\n上林花开春露湿，花枝蒙蒙向水垂。\n见君数行之洒落，石上之松松下鹤。\n若把君书比仲将，不知谁在凌云阁。",
        "dynasty": "唐",
        "collection_info": null
    },
    {
        "uuid": "60ac1421230fcdff6050822754c5d758",
        "title": "范山人画山水歌",
        "author": "顾况",
        "content": "山峥嵘，水泓澄。\n漫漫汗汗一笔耕，一草一木栖神明。\n忽如空中有物，物中有声。\n復如远道望乡客，梦遶山川身不行。",
        "dynasty": "唐",
        "collection_info": null
    },
    {
        "uuid": "3b1a46a16ea394c478d04427c98fd4ef",
        "title": "嵇山道芬上人画山水歌",
        "author": "顾况",
        "content": "镜中真僧白道芬，不服朱审李将军。\n渌汗平铺洞庭水，笔头点出苍梧云。\n且看八月十五夜，月下看山尽如画。",
        "dynasty": "唐",
        "collection_info": null
    },
    {
        "uuid": "d158dbe1666c37142341bea1f1581c5f",
        "title": "杜秀才画立走水牛歌",
        "author": "顾况",
        "content": "昆崙儿，骑白象，时时锁着师子项。\n奚奴跨马不搭鞍，立走水牛惊汉官。\n江村小儿好夸骋，脚踏牛头上牛领。\n浅草平田攃过时，大虫着钝几落井。\n杜生知我恋沧州，画作一障张床头。\n八十老婆拍手笑，妬他织女嫁牵牛。",
        "dynasty": "唐",
        "collection_info": null
    },
    {
        "uuid": "888d8b894696155472154b1d6eb8b6ac",
        "title": "梁司马画马歌",
        "author": "顾况",
        "content": "画精神，画筋骨，一团旋风瞥灭没。\n仰秣如上贺兰山，低头欲饮长城窟。\n此马昂然独此羣，阿爷是龙飞入云。\n黄沙枯碛无寸草，一日行过千里道。\n展处把笔欲描时，司马一騧赛倾倒。",
        "dynasty": "唐",
        "collection_info": null
    },
    {
        "uuid": "b9b7d55052deb41186fa71f26743f402",
        "title": "丘小府小鼓歌",
        "author": "顾况",
        "content": "地盘山鷄犹可像，坎坎砰砰随手长。\n夜半高楼沈醉时，万里踏桥乱山响。",
        "dynasty": "唐",
        "collection_info": null
    },
    {
        "uuid": "fe83a0d8aafbd6d2db4107ee361eeaf0",
        "title": "宜城放琴客歌",
        "author": "顾况",
        "content": "佳人玉立生此方，家住邯郸不是倡。\n头髻䰀鬌手爪长，善抚琴瑟有文章。\n新妍笼裙云母光，朱絃绿水喧洞房。\n忽闻斗酒初决绝，日暮浮云古离别。\n巴猿啾啾峡泉咽，泪落罗衣颜色暍。\n不知谁家更张设，丝履墙偏钗股折。\n南山阑干千丈雪，七十非人不暖热。\n人情厌薄古共然，相公心在持事坚。\n上善若水任方圆，忆昨好之今弃捐。\n服药不如独自眠，从他更嫁一少年。",
        "dynasty": "唐",
        "collection_info": null
    },
    {
        "uuid": "ec061356023495eb0ff2287ea878ec8a",
        "title": "李供奉弹箜篌歌",
        "author": "顾况",
        "content": "国府乐手弹箜篌，赤黄条索金鎝头。\n早晨有敕鸳鸯殿，夜静遂歌明月楼。\n起坐可怜能抱撮，大指调絃中指拨。\n腕头花落舞制裂，手下鸟惊飞拨剌。\n珊瑚席，一声一声鸣锡锡。\n罗绮屏，一絃一絃如撼铃。\n急弹好，迟亦好，宜远听，宜近听。\n左手低，右手举，易调移音天赐与。\n大絃似秋雁，联联度陇关。\n小絃似春燕，喃喃向人语。\n手头疾，腕头软，来来去去如风卷。\n声清泠泠鸣索索，垂珠碎玉空中落。\n美女争窥玳瑁帘，圣人卷上真珠箔。\n大絃长，小絃短，小絃紧快大絃缓。\n初调锵锵似鸳鸯水上弄新声，入深似太清仙鹤游秘馆。\n李供奉，仪容质，身才稍稍六尺一。\n在外不曾輙敎人，内裏声声不遣出。\n指剥葱，腕削玉，饶盐饶酱五味足。\n弄调人间不识名，弹尽天下崛奇曲。\n胡曲汉曲声皆好，弹着曲髓曲肝脑。\n往往从空入户来，瞥瞥随风落春草。\n草头只觉风吹入，风来草即随风立。\n草亦不知风到来，风亦不知声缓急。\n爇玉烛，点银灯，光照手，实可憎。\n只照箜篌絃上手，不照箜篌声裏能。\n驰凤阙，拜鸾殿，天子一日一迴见。\n王侯将相立马迎，巧声一日一迴变。\n实可重，不惜千金买一弄。\n银器胡瓶马上驮，瑞锦轻罗满车送。\n此州好手非一国，一国东西尽南北。\n除却天上化下来，若向人间实难得。",
        "dynasty": "唐",
        "collection_info": null
    },
    {
        "uuid": "8cd263a0eb86ed5991d24cb1b490e8ac",
        "title": "刘禅奴弹琵琶歌",
        "author": "顾况",
        "content": "乐府只传横吹好，琵琶写出关山道。\n羁雁出塞绕黄云，边马仰天嘶白草。\n明妃愁中汉使迴，蔡琰愁处胡笳哀。\n鬼神知妙欲收响，阴风切切四面来。\n李陵寄书别苏武，自有生人无此苦。\n当时若值霍骠姚，灭尽乌孙夺公主。",
        "dynasty": "唐",
        "collection_info": null
    },
    {
        "uuid": "fade21058bcd718505b53061ee80da29",
        "title": "李湖州孺人弹筝歌",
        "author": "顾况",
        "content": "武帝昇天留法曲，凄清掩仰絃柱促。\n上阳宫人怨青苔，此夜想夫怜碧玉。\n思妇高楼刺壁窥，愁猿呌月鹦呼儿。\n寸心十指有长短，妙入神处无人知。\n独把梁州凡几拍，风沙对面胡秦隔。\n听中忘却前溪碧，醉后犹疑边草白。",
        "dynasty": "唐",
        "collection_info": null
    },
    {
        "uuid": "9fa2093318801e818fa1cf3c344feb27",
        "title": "郑女弹筝歌",
        "author": "顾况",
        "content": "郑女八岁能弹筝，春风吹落天上声。\n一声雍门泪承睫，两声赤鲤露鬐鬣。\n二声白猿臂拓颊，郑女出参丈人时。\n落花惹断游空丝，高楼不掩许声出，羞杀百舌黄莺儿。",
        "dynasty": "唐",
        "collection_info": null
    },
    {
        "uuid": "85340c58714e11cadc38904b832ccf14",
        "title": "谅公洞庭孤橘歌",
        "author": "顾况",
        "content": "不种自生一株橘，谁敎渠向阶前出。\n不羡江陵千木奴，下生白蚁子，上生青雀雏。\n飞花檐卜旃檀香，结实如缀摩尼珠。\n洞庭橘树笼烟碧，洞庭波月连沙白。\n待取天公放恩赦，侬家定作湖中客。",
        "dynasty": "唐",
        "collection_info": null
    },
    {
        "uuid": "78b912310a5961a9a29646fe21a995e0",
        "title": "送行歌",
        "author": "顾况",
        "content": "送行人，歌一曲，何者为泥何者玉？年华已向秋草裏，春梦犹传故山绿。",
        "dynasty": "唐",
        "collection_info": null
    },
    {
        "uuid": "3d0186880d230d33e3f358511baa5250",
        "title": "险竿歌",
        "author": "顾况",
        "content": "宛陵女儿擘飞手，长竿横空上下走。\n已能轻险若平地，岂肯身为一家妇。\n宛陵将士天下雄，一下定却长稍弓。\n翻身挂影恣腾蹋，反绾头髻盘旋风。\n盘旋风，撇飞鸟，惊猿遶，树枝褭。\n头上打鼓不闻时，手蹉脚跌蜘蛛丝。\n忽雷掣断流星尾，矐睒划破蚩尤旗。\n若不随仙作仙女，即应嫁贼生贼儿。\n中丞方略通变化，外户不扃从女嫁。",
        "dynasty": "唐",
        "collection_info": null
    },
    {
        "uuid": "d60b92cd44774dc58c09c0be3338fabd",
        "title": "洛阳行送洛阳韦七明府",
        "author": "顾况",
        "content": "始上龙门望洛川，洛阳桃李艳阳天。\n最好当年二三月，上阳宫树千花发。\n疏家父子错挂冠，梁鸿夫妻虚适越。",
        "dynasty": "唐",
        "collection_info": null
    },
    {
        "uuid": "e26080d284d4971fc145b1eef9c1b742",
        "title": "黄鹄楼歌送独孤助",
        "author": "顾况",
        "content": "故人西去黄鹄楼，西江之水上天流，黄鹄杳杳江悠悠。\n黄鹄徘徊故人别，离壶酒尽清丝绝。\n绿屿没余烟，白沙连晓月。",
        "dynasty": "唐",
        "collection_info": null
    },
    {
        "uuid": "6c5ca8e477ec0492ee2a64a37fbc4bc2",
        "title": "庐山瀑布歌送李顾",
        "author": "顾况",
        "content": "飘白霓，挂丹梯。\n应从织女机边落，不遣浔阳湖向西。\n火雷劈山珠喷日，五老峰前九江溢。\n九江悠悠万古情，古人行尽今人行。\n老人也欲上山去，上箇深山无姓名。",
        "dynasty": "唐",
        "collection_info": null
    },
    {
        "uuid": "1d7eb7f7a5630fbfeb4555645ff5c3ef",
        "title": "朝上清歌",
        "author": "顾况",
        "content": "洁眼朝上清，绿景开紫霞。\n皇皇紫微君，左右皆灵娥。\n曼声流睇，和清歌些。\n至阳无谖，其乐多些。\n旌盖飒沓，箫鼓和些。\n金凤玉麟，郁骈罗些。\n反风名香，香气遐些。\n琼田瑶草，寿无涯些。\n君着玉衣，升玉车些。\n欲降琼宫，玉女家些。\n其桃千年，始着花些。\n萧寥天清而灭云，目琼琼兮情感。\n佩随香兮夜闻，肃肃兮愔愔。\n启天和兮洞灵心，和为丹兮云为马。\n君乘之觞于瑶池之上兮，三光罗列而在下。",
        "dynasty": "唐",
        "collection_info": null
    },
    {
        "uuid": "063e8ec731daf48b9463d88aab93a94b",
        "title": "剡纸歌",
        "author": "顾况",
        "content": "云门路上山阴雪，中有玉人持玉节。\n宛委山裏禹余粮，石中黄子黄金屑。\n剡溪剡纸生剡藤，喷水捣后为蕉叶。\n欲写金人金口经，寄与山阴山裏僧。\n手把山中紫罗笔，思量点画龙蛇出。\n政是垂头蹋翼时，不免向君求此物。",
        "dynasty": "唐",
        "collection_info": null
    },
    {
        "uuid": "baae3f686d8b5aaabf206977ff6b8688",
        "title": "洛阳早春",
        "author": "顾况",
        "content": "何地避春愁，终年忆旧游。\n一家千里外，百舌五更头。\n客路偏逢雨，乡山不入楼。\n故园桃李月，伊水向东流。",
        "dynasty": "唐",
        "collection_info": null
    },
    {
        "uuid": "cb940789a174a3fa3254aeb11fb79dc8",
        "title": "步虚词",
        "author": "顾况",
        "content": "逈步游三洞，清心礼七真。\n飞符超羽翼，焚火醮星辰。\n残药沾鸡犬，灵香出凤麟。\n壶中无窄处，愿得一容身。",
        "dynasty": "唐",
        "collection_info": null
    },
    {
        "uuid": "5370f759cbf7cc6afeec92cff575c5c4",
        "title": "鄱阳大云寺一公房",
        "author": "顾况",
        "content": "尽日陪游处，斜阳竹院清。\n定中观有漏，言外证无生。\n色界聊传法，空门不用情。\n欲知相去近，钟鼓两闻声。",
        "dynasty": "唐",
        "collection_info": null
    },
    {
        "uuid": "affc3de6cafbe19ce8b4905055097592",
        "title": "送友失意南归",
        "author": "顾况",
        "content": "衣挥京洛尘，完璞伴归人。\n故国青山徧，沧江白髮新。\n邻荒收酒幔，屋古布苔茵。\n不用通名姓，渔樵共主宾。",
        "dynasty": "唐",
        "collection_info": null
    },
    {
        "uuid": "53ecc7d618e2b87d1da09ed13dbf95e9",
        "title": "南归",
        "author": "顾况",
        "content": "老病力难任，犹多镜雪侵。\n鲈鱼消宦况，鸥鸟识归心。\n急雨江帆重，残更驿树深。\n乡关殊可望，渐渐入吴音。",
        "dynasty": "唐",
        "collection_info": null
    },
    {
        "uuid": "29590a04c253e10d9651bed3b63e50cc",
        "title": "闲居自述",
        "author": "顾况",
        "content": "荣辱不关身，谁为疎与亲。\n有山堪结屋，无地可容尘。\n白髮偏添寿，黄花不笑贫。\n一樽朝暮醉，陶令果何人。",
        "dynasty": "唐",
        "collection_info": null
    },
    {
        "uuid": "a301cc564ea5a2193f47660b5cb3e112",
        "title": "题歙山栖霞寺",
        "author": "顾况",
        "content": "明征君旧宅，陈后主题诗。\n迹在人亡处，山空月满时。\n宝瓶无破响，道树有低枝。\n已是伤离客，仍逢靳尚祠。",
        "dynasty": "唐",
        "collection_info": null
    },
    {
        "uuid": "360fae891f13b238ddc0eb02dc67e07a",
        "title": "经废寺",
        "author": "顾况",
        "content": "不知何世界，有处似南朝。\n石路无人扫，松门被火烧。\n断幡犹挂剎，故板尚搘桥。\n数卷残经在，多年字欲销。",
        "dynasty": "唐",
        "collection_info": null
    },
    {
        "uuid": "598e2c83066076f51a1150e2314a8177",
        "title": "送李道士",
        "author": "顾况",
        "content": "人境年虚掷，仙源日未斜。\n羡君乘竹杖，辞我隐桃花。\n鸟去宁知路，云飞似忆家。\n莫愁客鬓改，自有紫河车。",
        "dynasty": "唐",
        "collection_info": null
    },
    {
        "uuid": "4dbdd5767caa28be0c1fd18680c7716f",
        "title": "酬唐起居前后见寄二首 一",
        "author": "顾况",
        "content": "愁人空望国，惊鸟不归林。\n莫话弹冠事，谁知结袜心。\n霜凋树吹断，土蚀剑痕深。\n欲作怀沙赋，明时耻自沈。",
        "dynasty": "唐",
        "collection_info": null
    },
    {
        "uuid": "d041fbfa0c7319831f5649820aa7030f",
        "title": "酬唐起居前后见寄二首 二",
        "author": "顾况",
        "content": "何处弔灵均，江边一老人。\n汉仪君已接，楚奏我空频。\n直道其如命，平生不负神。\n自伤庚子日，[鵩]鸟上承尘。",
        "dynasty": "唐",
        "collection_info": null
    },
    {
        "uuid": "515dee1f76bdf65777ce8e8f099c55d7",
        "title": "奉酬茅山赠赐幷简綦毋正字",
        "author": "顾况",
        "content": "玉帝居金阙，灵山几处朝。\n简书犹有畏，神理讵能超。\n鹤庙新家近，龙门旧国遥。\n离怀结不断，玉洞一吹箫。",
        "dynasty": "唐",
        "collection_info": null
    },
    {
        "uuid": "4e2aaca01bc0f953999b0186f8f53d0f",
        "title": "白苹洲送客",
        "author": "顾况",
        "content": "莫信梅花发，由来谩报春。\n不才充野客，扶病送朝臣。\n阙下摇青佩，洲边采白苹。\n临流不痛饮，鸥鸟也欺人。",
        "dynasty": "唐",
        "collection_info": null
    },
    {
        "uuid": "8df47ece2a610444c9c56afef4d1ce6e",
        "title": "春鸟词送元秀才入京",
        "author": "顾况",
        "content": "春来绣羽齐，暮向竹林栖。\n禁苑衔花出，河桥隔树啼。\n寻声知去远，顾影念飞低。\n别有无巢燕，犹窥幕上泥。",
        "dynasty": "唐",
        "collection_info": null
    },
    {
        "uuid": "8dab7e89bd732801ddc60a7e43f5dded",
        "title": "别江南",
        "author": "顾况",
        "content": "江城吹晓角，愁杀远行人。\n汉将犹防虏，吴官欲向秦。\n布帆轻白浪，锦带入红尘。\n将底求名宦，平生但任真。",
        "dynasty": "唐",
        "collection_info": null
    },
    {
        "uuid": "22cda44299198397ae4af6499d68e0ca",
        "title": "空梁落燕泥",
        "author": "顾况",
        "content": "卷幕参差燕，常衔浊水泥。\n为黏珠履迹，未等画梁齐。\n旧点痕犹浅，新巢缉尚低。\n不缘频上落，那得此飞栖。",
        "dynasty": "唐",
        "collection_info": null
    },
    {
        "uuid": "14245a50c25b4c70baaafc297c4a1860",
        "title": "上元夜忆长安",
        "author": "顾况",
        "content": "沧州老一年，老去忆秦川。\n处处逢珠翠，家家听管絃。\n云车龙阙下，火树凤楼前。\n今夜沧州夜，沧州夜月圆。",
        "dynasty": "唐",
        "collection_info": null
    },
    {
        "uuid": "e21b688fe8746c3e605412a1f90debc7",
        "title": "酬扬州白塔寺永上人",
        "author": "顾况",
        "content": "塔上是何缘，香灯续细烟。\n松枝当麈尾，柳絮替蚕绵。\n浮草经行徧，空花义趣圆。\n我来虽为法，暂借一床眠。",
        "dynasty": "唐",
        "collection_info": null
    },
    {
        "uuid": "b53a4e75e49312de69646d60c0cf3cd0",
        "title": "送韦秀才赴举",
        "author": "顾况",
        "content": "鄱阳中酒地，楚老独醒年。\n芳桂君应折，沈灰我不然。\n洛桥浮逆水，关树接非烟。\n唯有残生梦，犹能到日边。",
        "dynasty": "唐",
        "collection_info": null
    },
    {
        "uuid": "714ada7dea638ed473091a10b00869d6",
        "title": "送使君",
        "author": "顾况",
        "content": "天中洛阳道，海上使君归。\n拂雾趋金殿，焚香入璅闱。\n山亭倾别酒，野服间朝衣。\n他日思朱鹭，知从小苑飞。",
        "dynasty": "唐",
        "collection_info": null
    },
    {
        "uuid": "0fe62f528192db26980a14e7772f91a5",
        "title": "历阳苦雨",
        "author": "顾况",
        "content": "襄城秋雨晦，楚客不归心。\n亥市风烟接，隋宫草路深。\n离忧翻独笑，用事感浮阴。\n夜夜空阶响，唯余蚯蚓吟。",
        "dynasty": "唐",
        "collection_info": null
    },
    {
        "uuid": "c5be363dbadd59cc16c0dad635d1e7e4",
        "title": "伤大理谢少卿",
        "author": "顾况",
        "content": "旧馆绝逢迎，新诗何处呈。\n空留封禅草，已作岱宗行。\n柳蠹风吹析，阶崩雪遶平。\n无因重来此，剩哭两三声。",
        "dynasty": "唐",
        "collection_info": null
    },
    {
        "uuid": "d0f786aec71a774cc6f4ea9bab3333a3",
        "title": "经徐侍郎墓作",
        "author": "顾况",
        "content": "不知山吏部，墓作石桥东。\n宅兆乡关异，平生翰墨空。\n夜泉无晓日，枯树足悲风。\n更想幽冥事，唯应有梦同。",
        "dynasty": "唐",
        "collection_info": null
    },
    {
        "uuid": "d2516751d518bb9fba4e6363a72be214",
        "title": "酅公合祔挽歌",
        "author": "顾况",
        "content": "草露前朝事，荆茅圣主封。\n空传余竹帛，永绝旧歌钟。\n清镜无双影，穷泉有几重。\n笳箫最悲处，风入九原松。",
        "dynasty": "唐",
        "collection_info": null
    },
    {
        "uuid": "af9105249cec855f1afdd116a336988d",
        "title": "相国晋公挽歌二首 一",
        "author": "顾况",
        "content": "玉节朝天罢，洪炉造化新。\n中和方作圣，太素忽收神。\n盛德横千古，高标出四邻。\n欲知言不尽，处处有遗尘。",
        "dynasty": "唐",
        "collection_info": null
    },
    {
        "uuid": "5d25de6f493df5ef3c150d1ccf7fac08",
        "title": "相国晋公挽歌二首 二",
        "author": "顾况",
        "content": "凝笳催晓奠，丹旐向青山。\n夕照新茔近，秋风故吏还。\n本朝光汉代，从此扫胡关。\n今日天难问，浮云满世间。",
        "dynasty": "唐",
        "collection_info": null
    },
    {
        "uuid": "883c7be915f4940c216dd909a85f6c8f",
        "title": "晋公魏国夫人柳氏挽歌",
        "author": "顾况",
        "content": "鱼轩海上遥，鸾影月中销。\n双剑来时合，孤桐去日凋。\n夕阳迷陇隧，秋雨咽笳箫。\n画翣无留影，铭旌已度桥。",
        "dynasty": "唐",
        "collection_info": null
    },
    {
        "uuid": "7c29495dbf7d44be69e125952f837cea",
        "title": "义川公主挽词",
        "author": "顾况",
        "content": "弄玉吹箫后，湘灵鼓瑟时。\n月边丹桂落，风底白杨悲。\n杂佩分泉户，余香出繐帷。\n夜台飞镜匣，偏共掩蛾眉。",
        "dynasty": "唐",
        "collection_info": null
    },
    {
        "uuid": "d20067be9b7c8faaeda9f95e0633feb9",
        "title": "忆山中",
        "author": "顾况",
        "content": "春还不得还，家在最深山。\n蕙圃泉浇湿，松窗月映闲。\n薄田临谷口，小职向人间。\n去处但无事，重门深闭关。",
        "dynasty": "唐",
        "collection_info": null
    },
    {
        "uuid": "233dadf9410fb4048264434915b5798b",
        "title": "送大理张卿",
        "author": "顾况",
        "content": "春色依依惜解携，月卿今夜泊隋堤。\n白沙洲上江篱长，绿树村边谢豹啼。\n迁客比来无倚仗，故人相去隔云泥。\n越禽唯有南枝分，目送孤鸿飞向西。",
        "dynasty": "唐",
        "collection_info": null
    },
    {
        "uuid": "e6028e7fb2e9df8d25e549f031badfab",
        "title": "宿湖边山寺",
        "author": "顾况",
        "content": "羣峰过雨涧淙淙，松下扉扃白鹤双。\n香透经窗笼桧栢，云生梵宇湿旛幢。\n蒲团僧定风过席，苇岸渔歌月堕江。\n谁悟此生同寂灭，老禅慧力得心降。",
        "dynasty": "唐",
        "collection_info": null
    },
    {
        "uuid": "79653bb7f1b0b7ea25ee8973855f4fab",
        "title": "湖南客中春望",
        "author": "顾况",
        "content": "鸣雁嘹嘹北向频，渌波何处是通津。\n风尘海内怜双鬓，涕泪天涯惨一身。\n故里音书应望绝，异乡景物又更新。\n便抛印绶从归隐，吴渚香莼漫吐春。",
        "dynasty": "唐",
        "collection_info": null
    },
    {
        "uuid": "8680f811c1d2511c5e3f40c53aec82e8",
        "title": "闲居怀旧",
        "author": "顾况",
        "content": "日长鼓腹爱吾庐，洗竹浇花兴有余。\n骚客空传成相赋，晋人已负绝交书。\n贫居谪所谁推毂，仕向侯门耻曳裾。\n今日思来总皆罔，汗青功业又何如。",
        "dynasty": "唐",
        "collection_info": null
    },
    {
        "uuid": "0f27f9e716f09bd7400ec78a4f7ecff2",
        "title": "寄江南鹤林寺石冰上人",
        "author": "顾况",
        "content": "山川重復出，心地闇相逢。\n忽忆秋江月，如闻古寺钟。\n湖平南北岸，云抱两三峰。\n定力超香象，真言摄毒龙。\n风中何处鹤，石上几年松。\n为报烟霞道，人间共不容。",
        "dynasty": "唐",
        "collection_info": null
    },
    {
        "uuid": "a2e1dd616aef1007b521ac894d21f859",
        "title": "乐府",
        "author": "顾况",
        "content": "暖谷春光至，宸游近甸荣。\n云随天仗转，风入御帘轻。\n翠盖浮佳气，朱楼倚太清。\n朝臣冠剑退，宫女管絃迎。\n细草承雕辇，繁花入幔城。\n文房开圣藻，武卫宿天营。\n玉醴随觞至，铜壶逐漏行。\n五星含土德，万姓彻中声。\n亲祀先崇典，躬推示劝耕。\n国风新正乐，农器近消兵。\n道德关河固，刑章日月明。\n野人同鸟兽，率舞感昇平。",
        "dynasty": "唐",
        "collection_info": null
    },
    {
        "uuid": "8f95b7c2e5d7e2c55b63539fdaefe9c4",
        "title": "送从兄使新罗",
        "author": "顾况",
        "content": "六气铜浑转，三光玉律调。\n河宫清奉賮，海岳晏来朝。\n地绝提封入，天平赐贡饶。\n扬威轻破虏，柔服耻征辽。\n曙色黄金阙，寒声白鹭潮。\n楼船非习战，骢马是嘉招。\n帝女飞衔石，鲛人卖泪绡。\n管宁虽不偶，徐市傥相邀。\n独岛缘空翠，孤霞上泬寥。\n蟾蜍同汉月，螮蝀异秦桥。\n水豹横吹浪，花鹰逈拂霄。\n晨装凌莽渺，夜泊记招摇。\n几路通员峤，何山是沃焦。\n飓风晴汨起，阴火暝潜烧。\n鬓髮成新髻，人参长旧苗。\n扶桑衔日近，析木带津遥。\n梦向愁中积，魂当别处销。\n临川思结网，见弹欲求鸮。\n共散羲和历，谁差甲子朝。\n沧波伏忠信，译语辨讴谣。\n迭鼓鲸鳞隐，阴帆鹢首飘。\n南溟垂大翼，西海饮文鳐。\n指景寻灵草，排云听洞箫。\n封侯万里外，未肯后班超。",
        "dynasty": "唐",
        "collection_info": null
    },
    {
        "uuid": "5a71a114af8fb65afbc3c3a31d83c05e",
        "title": "山居即事",
        "author": "顾况",
        "content": "下泊降茅仙，萧闲隐洞天。\n杨君闲上法，司命驻流年。\n崦合桃花水，窗分柳谷烟。\n抱孙堪种树，倚杖问耘田。\n世事休相扰，浮名任一边。\n由来谢安石，不解饮灵泉。",
        "dynasty": "唐",
        "collection_info": null
    },
    {
        "uuid": "fed0e55904de3eb6610e22f211c50cb4",
        "title": "题卢道土房",
        "author": "顾况",
        "content": "秋砧响落木，共坐茅君家。\n唯见两童子，门外汲井花。\n空坛静白日，神鼎飞丹砂。\n麈尾拂霜草，金铃摇霁霞。\n上章尘世隔，看弈桐阴斜。\n稽首问仙要，黄精堪饵花。",
        "dynasty": "唐",
        "collection_info": null
    },
    {
        "uuid": "52811a8085eea0ad6135101883d5ce16",
        "title": "梦后吟",
        "author": "顾况",
        "content": "醉中还有梦，身外已无心。\n明镜唯知老，青山何处深。",
        "dynasty": "唐",
        "collection_info": null
    },
    {
        "uuid": "c92bb279e38598750d2b00f4fe4801e8",
        "title": "题灵山寺",
        "author": "顾况",
        "content": "觉地本随身，灵山重结因。\n如何战鸟佛，不化捕鱼人。",
        "dynasty": "唐",
        "collection_info": null
    },
    {
        "uuid": "a5bfffe605613b9d071f11df973acdf3",
        "title": "题元阳观旧读书房赠李范",
        "author": "顾况",
        "content": "此观十年游，此房千里宿。\n还来旧窗下，更取君书读。",
        "dynasty": "唐",
        "collection_info": null
    },
    {
        "uuid": "85e1ea902209d76fd007ff9078c0631d",
        "title": "永嘉",
        "author": "顾况",
        "content": "东瓯传旧俗，风日江边好。\n何处乐神声，夷歌出烟岛。",
        "dynasty": "唐",
        "collection_info": null
    },
    {
        "uuid": "639a05edbd175b6151734dabcdb1426a",
        "title": "青弋江",
        "author": "顾况",
        "content": "凄清回泊夜，沦波激石响。\n村边草市桥，月下罟师网。",
        "dynasty": "唐",
        "collection_info": null
    },
    {
        "uuid": "21e09f2cb18744652d681b0bacc9fb19",
        "title": "听山鹧鸪",
        "author": "顾况",
        "content": "谁家无春酒，何处无春鸟。\n夜宿桃花村，踏歌接天晓。",
        "dynasty": "唐",
        "collection_info": null
    },
    {
        "uuid": "0d24d1f7acba0f664978e66fe11cc121",
        "title": "山径柳",
        "author": "顾况",
        "content": "宛转若游丝，浅深栽绿崦。\n年年立春后，即被啼莺占。",
        "dynasty": "唐",
        "collection_info": null
    },
    {
        "uuid": "c98c970d16c20e813b65fcd3ed18be0c",
        "title": "石上藤",
        "author": "顾况",
        "content": "空山无鸟迹，何物如人意。\n委曲结绳文，离披草书字。",
        "dynasty": "唐",
        "collection_info": null
    },
    {
        "uuid": "11ddda1f17fe57d6387ed7357db8a079",
        "title": "薜荔庵",
        "author": "顾况",
        "content": "薜荔作禅庵，重迭庵边树。\n空山径欲绝，也有人知处。",
        "dynasty": "唐",
        "collection_info": null
    },
    {
        "uuid": "4628ec56efe53ce9a287ce2aa32923c9",
        "title": "芙蓉榭",
        "author": "顾况",
        "content": "风摆莲衣干，月背鸟巢寒。\n文鱼翻乱叶，翠羽上危栏。",
        "dynasty": "唐",
        "collection_info": null
    },
    {
        "uuid": "2dbf8c90ef6754489b119824d996949c",
        "title": "欹松漪",
        "author": "顾况",
        "content": "湛湛碧涟漪，老松欹侧卧。\n悠扬绿萝影，下拂波纹破。",
        "dynasty": "唐",
        "collection_info": null
    },
    {
        "uuid": "14181679a3e755de74fd62256e67e88d",
        "title": "焙茶坞",
        "author": "顾况",
        "content": "新茶已上焙，旧架忧生醭。\n旋旋续新烟，呼儿劈寒木。",
        "dynasty": "唐",
        "collection_info": null
    },
    {
        "uuid": "090425f86e9edcf16d30da430ef12009",
        "title": "弹琴谷",
        "author": "顾况",
        "content": "谷中谁弹琴，琴响谷冥寂。\n因君扣商调，草虫惊暗壁。",
        "dynasty": "唐",
        "collection_info": null
    },
    {
        "uuid": "5f58fe393536aec06968083a6b98a081",
        "title": "白鹭汀",
        "author": "顾况",
        "content": "靃靡汀草碧，淋森鹭毛白。\n夜起沙月中，思量捕鱼策。",
        "dynasty": "唐",
        "collection_info": null
    },
    {
        "uuid": "92aba6df8038a9e510849237a308efb2",
        "title": "千松岭",
        "author": "顾况",
        "content": "终日吟天风，有时天籁止。\n问渠何旨意，恐落凡人耳。",
        "dynasty": "唐",
        "collection_info": null
    },
    {
        "uuid": "2c3656abd80c387150d6f32d9246ff51",
        "title": "黄菊湾",
        "author": "顾况",
        "content": "时菊凝晓露，露华滴秋湾。\n仙人酿酒熟，醉裏飞空山。",
        "dynasty": "唐",
        "collection_info": null
    },
    {
        "uuid": "baa6c07e3b82edd293e94c00ada12df2",
        "title": "临平湖",
        "author": "顾况",
        "content": "采藕平湖上，藕泥封藕节。\n船影入荷香，莫衝莲柄折。",
        "dynasty": "唐",
        "collection_info": null
    },
    {
        "uuid": "5878d7a78ae274139c039f3e78418d67",
        "title": "山春洞",
        "author": "顾况",
        "content": "引烛踏仙泥，时时乱乳燕。\n不知何道士，手把灵书卷。",
        "dynasty": "唐",
        "collection_info": null
    },
    {
        "uuid": "1ac675db29cf8ec80b03a71bdc552a75",
        "title": "石窦泉",
        "author": "顾况",
        "content": "吹沙復喷石，曲折仍圆旋。\n野客漱流时，杯黏落花片。",
        "dynasty": "唐",
        "collection_info": null
    },
    {
        "uuid": "58ff0d9da9de9bddce7aac6c95fd2bf0",
        "title": "古仙坛",
        "author": "顾况",
        "content": "远山谁放烧，疑是坛边醮。\n仙人错下山，拍手坛边笑。",
        "dynasty": "唐",
        "collection_info": null
    },
    {
        "uuid": "8d5556575ab7d56e1478a92d4ec48984",
        "title": "题山顶寺",
        "author": "顾况",
        "content": "遥闻林下语，知是经行所。\n日暮香风时，诸天散花雨。",
        "dynasty": "唐",
        "collection_info": null
    },
    {
        "uuid": "f23a50b44ebcadf7e7540db9b81d11f0",
        "title": "天宝题壁",
        "author": "顾况",
        "content": "五十余年别，伶俜道不行。\n却来书处在，惆怅似前生。",
        "dynasty": "唐",
        "collection_info": null
    },
    {
        "uuid": "468df8b5ed1430b8d3cf43edc31f9ea4",
        "title": "哭李别驾",
        "author": "顾况",
        "content": "故人行迹灭，秋草向南悲。\n不欲频回步，孀妻正哭时。",
        "dynasty": "唐",
        "collection_info": null
    },
    {
        "uuid": "df387e3782c1385776ae413692d5d548",
        "title": "春雨不闻百舌",
        "author": "顾况",
        "content": "百舌春来哑，愁人共待晴。\n不关秋水事，饮恨亦无声。",
        "dynasty": "唐",
        "collection_info": null
    },
    {
        "uuid": "7a866ad0783a45a583bc1ed76a2bbaa8",
        "title": "忆鄱阳旧游",
        "author": "顾况",
        "content": "悠悠南国思，夜向江南泊。\n楚客断肠时，月明枫子落。",
        "dynasty": "唐",
        "collection_info": null
    },
    {
        "uuid": "b0041ca545a19e88a964baf16e6b483a",
        "title": "春怀",
        "author": "顾况",
        "content": "园莺啼已倦，树树陨香红。\n不是春相背，当由己自翁。",
        "dynasty": "唐",
        "collection_info": null
    },
    {
        "uuid": "0c93a9dff1abc6138b8074ccfb7b3a26",
        "title": "洛阳陌二首 一",
        "author": "顾况",
        "content": "莺声满御堤，堤柳拂丝齐。\n风送名花落，香红衬马蹄。",
        "dynasty": "唐",
        "collection_info": null
    },
    {
        "uuid": "d1cf3cd491fc1bf00043d3d67133f15e",
        "title": "洛阳陌二首 二",
        "author": "顾况",
        "content": "珂佩逐鸣驺，王孙结伴游。\n金丸落飞鸟，乘兴醉青楼。",
        "dynasty": "唐",
        "collection_info": null
    },
    {
        "uuid": "36a171efebb7f4f5e7060d37cbe30751",
        "title": "寄淮上柳十三",
        "author": "顾况",
        "content": "苇萧中闢户，相映绿淮流。\n莫讶春潮阔，鸥边可泊舟。",
        "dynasty": "唐",
        "collection_info": null
    },
    {
        "uuid": "02416f18ee169e06b50e59b22b7433ac",
        "title": "送李泌",
        "author": "顾况",
        "content": "昔别吴堤雨，春帆去较迟。\n江波千里绿，囗囗囗囗囗。",
        "dynasty": "唐",
        "collection_info": null
    },
    {
        "uuid": "079f6db393e632d4d2cdb5061921c646",
        "title": "山中夜宿",
        "author": "顾况",
        "content": "凉月挂层峰，萝林落叶重。\n掩关深畏虎，风起撼长松。",
        "dynasty": "唐",
        "collection_info": null
    },
    {
        "uuid": "fb474faed44d2598313bde3ca905cd33",
        "title": "登楼",
        "author": "顾况",
        "content": "高阁成长望，江流雁呌哀。\n凄凉故吴事，麋鹿走荒台。",
        "dynasty": "唐",
        "collection_info": null
    },
    {
        "uuid": "b597de5416494e344055d0179624d295",
        "title": "江上",
        "author": "顾况",
        "content": "江清白鸟斜，荡桨罥苹花。\n听唱菱歌晚，迴塘月照沙。",
        "dynasty": "唐",
        "collection_info": null
    },
    {
        "uuid": "2d224a8df0f23d8eb9639f98e7a9e441",
        "title": "溪上",
        "author": "顾况",
        "content": "采莲溪上女，舟小怯摇风。\n惊起鸳鸯宿，水云撩乱红。",
        "dynasty": "唐",
        "collection_info": null
    },
    {
        "uuid": "96e8cfa1e47c9e86423300a78ce05fcf",
        "title": "田家",
        "author": "顾况",
        "content": "带水摘禾穗，夜捣具晨炊。\n县帖取社长，嗔怪见官迟。",
        "dynasty": "唐",
        "collection_info": null
    },
    {
        "uuid": "343af4c6bc30be8b09d999a415bad6b4",
        "title": "宿山中僧",
        "author": "顾况",
        "content": "不爇香炉烟，蒲团坐如铁。\n尝想同夜禅，风堕松顶雪。",
        "dynasty": "唐",
        "collection_info": null
    },
    {
        "uuid": "9caeaf6e10536d1d19aa55cb39e69e19",
        "title": "梅湾",
        "author": "顾况",
        "content": "白石盘盘磴，清香树树梅。\n山深不吟赏，[辜]负委苍苔。",
        "dynasty": "唐",
        "collection_info": null
    },
    {
        "uuid": "0a1f6e147e2f0285f84e9641fd1f42f3",
        "title": "思归",
        "author": "顾况",
        "content": "不能经纶大经，甘作草莽闲臣。\n青[琐]应须长别，白云漫与相亲。",
        "dynasty": "唐",
        "collection_info": null
    },
    {
        "uuid": "93048ec3a13b8b969cefab1f09ad7405",
        "title": "过山农家",
        "author": "顾况",
        "content": "板桥人渡泉声，茆檐日午鸡鸣。\n莫嗔焙茶烟暗，却喜晒谷天晴。",
        "dynasty": "唐",
        "collection_info": null
    },
    {
        "uuid": "bd6a088da201f546a8b8ca1fc7c7892c",
        "title": "代佳人赠别",
        "author": "顾况",
        "content": "万里行人欲渡溪，千行珠泪滴为泥。\n已成残梦随君去，犹有惊乌半夜啼。",
        "dynasty": "唐",
        "collection_info": null
    },
    {
        "uuid": "4ddda696f80a680989eef2e68a3787ef",
        "title": "忆故园",
        "author": "顾况",
        "content": "惆怅多山人復稀，杜鹃啼处泪霑衣。\n故园此去千余里，春梦犹能夜夜归。",
        "dynasty": "唐",
        "collection_info": null
    },
    {
        "uuid": "60f3ef75ec064d4137f2dcabb9df49ac",
        "title": "题叶道士山房",
        "author": "顾况",
        "content": "水边垂柳赤栏桥，洞裏仙人碧玉箫。\n近得麻姑音信否，浔阳江上不通潮。",
        "dynasty": "唐",
        "collection_info": null
    },
    {
        "uuid": "c6f7094f48b29038a9599f7bd72ebd74",
        "title": "送李秀才入京",
        "author": "顾况",
        "content": "五湖秋叶满行船，八月灵槎欲上天。\n君向长安余适越，独登秦望望秦川。",
        "dynasty": "唐",
        "collection_info": null
    },
    {
        "uuid": "800af3361c275c0c21825a8a3d38b73e",
        "title": "越中席上看弄老人",
        "author": "顾况",
        "content": "不到山阴十二春，镜中相见白头新。\n此生不復为年少，今日从他弄老人。",
        "dynasty": "唐",
        "collection_info": null
    },
    {
        "uuid": "8f3731468889519a99d2637a0bfffa0c",
        "title": "听刘安唱歌",
        "author": "顾况",
        "content": "子夜新声何处传，悲翁更忆太平年。\n即今法曲无人唱，已逐霓裳飞上天。",
        "dynasty": "唐",
        "collection_info": null
    },
    {
        "uuid": "4afede4ceef390ee564da8ff76b4a75f",
        "title": "樱桃曲",
        "author": "顾况",
        "content": "百舌犹来上苑花，游人独自忆京华。\n遥知寝庙尝新后，敕赐樱桃向几家。",
        "dynasty": "唐",
        "collection_info": null
    },
    {
        "uuid": "2e7814611a3e6a63931fa065d9ea1f24",
        "title": "山中",
        "author": "顾况",
        "content": "野人爱向山中宿，况在葛洪丹井西。\n庭前有箇长松树，夜半子规来上啼。",
        "dynasty": "唐",
        "collection_info": null
    },
    {
        "uuid": "91abdc17fef6b6f07449269b8357d513",
        "title": "赠朱放",
        "author": "顾况",
        "content": "野客归时无四邻，黔娄别久案常贫。\n渔樵旧路不堪入，何处空山犹有人。",
        "dynasty": "唐",
        "collection_info": null
    },
    {
        "uuid": "0441eccc3401ca456ee9b68b3201d695",
        "title": "江村乱后",
        "author": "顾况",
        "content": "江村日暮寻遗老，江水东流横浩浩。\n竹裏闲窗不见人，门前旧路生青草。",
        "dynasty": "唐",
        "collection_info": null
    },
    {
        "uuid": "3a9e4570fa2887a57d9c3db98e68fba5",
        "title": "望简寂观",
        "author": "顾况",
        "content": "青嶂青溪直復斜，白鸡白犬到人家。\n仙人住在最高处，向晚春泉流白花。",
        "dynasty": "唐",
        "collection_info": null
    },
    {
        "uuid": "69a686227bd82c429922be99afa04dcb",
        "title": "五两歌送张夏",
        "author": "顾况",
        "content": "竿头五两风褭褭，水上云帆逐飞鸟。\n送君初出扬州时，霭霭曈曈江溢晓。",
        "dynasty": "唐",
        "collection_info": null
    },
    {
        "uuid": "f144e6e9500a7f19491f4bba792eab35",
        "title": "临海所居三首 一",
        "author": "顾况",
        "content": "此是昔年征战处，曾经永日绝人行。\n千家寂寂对流水，唯有汀洲春草生。",
        "dynasty": "唐",
        "collection_info": null
    },
    {
        "uuid": "71a10167b34263f06c218bf97e6963c8",
        "title": "临海所居三首 二",
        "author": "顾况",
        "content": "此去临溪不是遥，楼中望见赤城标。\n不知迭嶂重霞裏，更有何人度石桥。",
        "dynasty": "唐",
        "collection_info": null
    },
    {
        "uuid": "93170a0ef4eface33acbf0e857e6e6f4",
        "title": "临海所居三首 三",
        "author": "顾况",
        "content": "家在双峰兰若边，一声秋磬发孤烟。\n山连极浦鸟飞尽，月上青林人未眠。",
        "dynasty": "唐",
        "collection_info": null
    },
    {
        "uuid": "8f7c6f418feea5e4d5346b24ed571662",
        "title": "听角思归",
        "author": "顾况",
        "content": "故园黄叶满青苔，梦后城头晓角哀。\n此夜断肠人不见，起行残日影徘徊。",
        "dynasty": "唐",
        "collection_info": null
    },
    {
        "uuid": "01525f4ca76e26046d5b65b314efb359",
        "title": "酬柳相公",
        "author": "顾况",
        "content": "天下如今已太平，相公何事唤狂生。\n箇身恰似笼中鹤，东望沧溟呌数声。",
        "dynasty": "唐",
        "collection_info": null
    },
    {
        "uuid": "d2d71f912a41511b4072528de9f9c2f5",
        "title": "题明霞台",
        "author": "顾况",
        "content": "野人本自不求名，欲向山中过一生。\n莫嫌憔悴无知己，别有烟霞似弟兄。",
        "dynasty": "唐",
        "collection_info": null
    },
    {
        "uuid": "e30d78544abec736f9896fcb8159b190",
        "title": "哭绚法师",
        "author": "顾况",
        "content": "楚客停桡欲问谁，白沙江草曲尘丝。\n生公手种殿前树，唯有花开鶗鴂悲。",
        "dynasty": "唐",
        "collection_info": null
    },
    {
        "uuid": "5a18a4f5bf9538a7dac9581c2fca2d61",
        "title": "送柳宜城葬",
        "author": "顾况",
        "content": "鸣笳已逐春风咽，匹马犹依旧路嘶。\n遥望柳家门外树，恐闻黄鸟向人啼。",
        "dynasty": "唐",
        "collection_info": null
    },
    {
        "uuid": "cd55e30208a10ca772789492922a1089",
        "title": "宫词五首 一",
        "author": "顾况",
        "content": "禁柳烟中闻晓乌，风吹玉漏尽铜壶。\n内官先向蓬莱殿，金合开香泻御鑪。",
        "dynasty": "唐",
        "collection_info": null
    },
    {
        "uuid": "678ae4675b9f481885afdab0d93b1351",
        "title": "宫词五首 二",
        "author": "顾况",
        "content": "玉楼天半起笙歌，风送宫嫔笑语和。\n月殿影开闻夜漏，水精帘卷近银河。",
        "dynasty": "唐",
        "collection_info": null
    },
    {
        "uuid": "3177eeadf0c5e1c5136fcba94a0976af",
        "title": "宫词五首 三",
        "author": "顾况",
        "content": "玉阶容卫宿千官，风猎青旗晓仗寒。\n侍女先来荐琼蘂，露浆新下九霄盘。",
        "dynasty": "唐",
        "collection_info": null
    },
    {
        "uuid": "6ea095440981f33f1fe54182a62cf039",
        "title": "宫词五首 四",
        "author": "顾况",
        "content": "九重天乐降神仙，步舞分行踏锦筵。\n嘈囋一声钟鼓歇，万人楼下拾金钱。",
        "dynasty": "唐",
        "collection_info": null
    },
    {
        "uuid": "0d5cd041a999cca69645e6a6e74b38ca",
        "title": "宫词五首 五",
        "author": "顾况",
        "content": "金吾持戟护新檐，天乐声传万姓瞻。\n楼上美人相倚看，红妆透出水精帘。",
        "dynasty": "唐",
        "collection_info": null
    },
    {
        "uuid": "1e3a8388a034a09ca8c5cbc230016a58",
        "title": "寻桃花岭潘三姑台",
        "author": "顾况",
        "content": "桃花岭上觉天低，人上青山马隔溪。\n行到三姑学仙处，还有刘阮二郎迷。",
        "dynasty": "唐",
        "collection_info": null
    },
    {
        "uuid": "6860c84d05d92b4c82e003c42a69ef7e",
        "title": "夜中望仙观",
        "author": "顾况",
        "content": "日暮衔花飞鸟还，月明溪上见青山。\n遥知玉女窗前树，不是仙人不得攀。",
        "dynasty": "唐",
        "collection_info": null
    },
    {
        "uuid": "7c3fae950a7cdae8b491e6fbefb71e1e",
        "title": "送李侍御往吴兴",
        "author": "顾况",
        "content": "世间只有情难说，今夜应无不醉人。\n若向洞庭山下过，暗知浇沥圣姑神。",
        "dynasty": "唐",
        "collection_info": null
    },
    {
        "uuid": "b5622642d7c0e842fa67a00bb72a443e",
        "title": "奉和韩晋公晦日呈诸判官",
        "author": "顾况",
        "content": "江南无处不闻歌，晦日中军乐更多。\n不是风光催柳色，却缘威令动阳和。",
        "dynasty": "唐",
        "collection_info": null
    },
    {
        "uuid": "5f23fde9bd8c2f01e129d76754fedf51",
        "title": "子规",
        "author": "顾况",
        "content": "杜宇冤亡积有时，年年啼血动人悲。\n若敎恨魄皆能化，何树何山着子规。",
        "dynasty": "唐",
        "collection_info": null
    },
    {
        "uuid": "9898244770c8c6260041902be881833d",
        "title": "海鸥咏",
        "author": "顾况",
        "content": "万里飞来为客鸟，曾蒙丹凤借枝柯。\n一朝凤去梧桐死，满目鸱鸢奈尔何。",
        "dynasty": "唐",
        "collection_info": null
    },
    {
        "uuid": "e7bc1c9548770505c4d403d2f3d8122b",
        "title": "赠韦清将军",
        "author": "顾况",
        "content": "身执金吾主禁兵，腰间宝剑重横行。\n接舆亦是狂歌者，更就将军乞一声。",
        "dynasty": "唐",
        "collection_info": null
    },
    {
        "uuid": "50c59ee666a3b4a6044e24ce24e295c6",
        "title": "赠僧二首 一",
        "author": "顾况",
        "content": "家住义兴东舍溪，溪边莎草雨无泥。\n上人一向心入定，春鸟年年空自啼。",
        "dynasty": "唐",
        "collection_info": null
    },
    {
        "uuid": "8cda2484cec7f66f2560c4d708907b4c",
        "title": "赠僧二首 二",
        "author": "顾况",
        "content": "出头皆是新年少，何处能容老病翁。\n更把浮荣喻生灭，世间无事不虚空。",
        "dynasty": "唐",
        "collection_info": null
    },
    {
        "uuid": "5a46902e1b02a93839deb7ad4f147805",
        "title": "登楼望水",
        "author": "顾况",
        "content": "鸟啼花发柳含烟，掷却风光忆少年。\n更上高楼望江水，故乡何处一归船。",
        "dynasty": "唐",
        "collection_info": null
    },
    {
        "uuid": "aa2b4870b466aace81dab0d2dbcf8ab9",
        "title": "湖中",
        "author": "顾况",
        "content": "青草湖边日色低，黄茅嶂裏鹧鸪啼。\n丈夫飘荡今如此，一曲长歌楚水西。",
        "dynasty": "唐",
        "collection_info": null
    },
    {
        "uuid": "b5863f49a689b232ef53fa638113af7b",
        "title": "岁日作",
        "author": "顾况",
        "content": "不觉老将春共至，更悲携手几人全。\n还丹寂寞羞明镜，手把屠苏让少年。",
        "dynasty": "唐",
        "collection_info": null
    },
    {
        "uuid": "48eeb27495e3c225fca5fab40d9c7e20",
        "title": "山中赠客",
        "author": "顾况",
        "content": "山中好处无人别，涧梅僞作山中雪。\n野客相逢夜不眠，山中童子烧松节。",
        "dynasty": "唐",
        "collection_info": null
    },
    {
        "uuid": "2ac6f52a5137d3aa8560c6e409268253",
        "title": "王郎中妓席五咏 箜篌",
        "author": "顾况",
        "content": "玉作搔头金步摇，高张苦调响连宵。\n欲知写尽相思梦，度水寻云不用桥。",
        "dynasty": "唐",
        "collection_info": null
    },
    {
        "uuid": "b74551b056ba440d4a96564f57da0d84",
        "title": "王郎中妓席五咏 舞",
        "author": "顾况",
        "content": "汗浥新装画不成，丝催急节舞衣轻。\n落花遶树疑无影，回雪从风暗有情。",
        "dynasty": "唐",
        "collection_info": null
    },
    {
        "uuid": "57a08960bdac9c017a64c9ff4d38bd64",
        "title": "王郎中妓席五咏 歌",
        "author": "顾况",
        "content": "柳拂青楼花满衣，能歌宛转世应稀。\n空中几处闻清响，欲遶行云不遣飞。",
        "dynasty": "唐",
        "collection_info": null
    },
    {
        "uuid": "24660163538813612098b7adf6320620",
        "title": "王郎中妓席五咏 筝",
        "author": "顾况",
        "content": "秦声楚调怨无穷，陇水胡笳咽復通。\n莫遣黄莺花裏啭，参差撩乱妬春风。",
        "dynasty": "唐",
        "collection_info": null
    },
    {
        "uuid": "112d60f676e418194614b214fe813d85",
        "title": "王郎中妓席五咏 笙",
        "author": "顾况",
        "content": "欲写人间离别心，须听鸣凤似龙吟。\n江南曲尽归何处，洞水山云知浅深。",
        "dynasty": "唐",
        "collection_info": null
    },
    {
        "uuid": "3fd9df8c6488da034767272a982dde3e",
        "title": "送李山人还玉溪",
        "author": "顾况",
        "content": "好鸟共鸣临水树，幽人独欠买山钱。\n若为种得千竿竹，引取君家一眼泉。",
        "dynasty": "唐",
        "collection_info": null
    },
    {
        "uuid": "0fd6a8d516182b5fc71ea8c255e6c8e2",
        "title": "送少微上人还鹿门",
        "author": "顾况",
        "content": "少微不向吴中隐，为箇生缘在鹿门。\n行入汉江秋月色，襄阳耆旧几人存。",
        "dynasty": "唐",
        "collection_info": null
    },
    {
        "uuid": "41f9dccf20f544b045862716dc76b1c4",
        "title": "宿昭应",
        "author": "顾况",
        "content": "武帝祈灵太乙坛，新丰树色绕千官。\n那知今夜长生殿，独闭山门月影寒。",
        "dynasty": "唐",
        "collection_info": null
    },
    {
        "uuid": "937cb220ef119211a835ea107df5d5d8",
        "title": "题琅邪上方",
        "author": "顾况",
        "content": "东晋王家在此溪，南朝树色隔窗低。\n碑沈字灭昔人远，谷鸟犹向寒花啼。",
        "dynasty": "唐",
        "collection_info": null
    },
    {
        "uuid": "9dba60d530706c47fba971abbac3f6a8",
        "title": "安仁港口望仙人城",
        "author": "顾况",
        "content": "楼台采翠远分明，闻说仙家在此城。\n欲上仙城无路上，水边花裏有人声。",
        "dynasty": "唐",
        "collection_info": null
    },
    {
        "uuid": "b8967e530dc86725175ceb9cd86efe5b",
        "title": "寄秘书包监",
        "author": "顾况",
        "content": "一别长安路几千，遥知旧日主人怜。\n贾生只是三年谪，独自无才已四年。",
        "dynasty": "唐",
        "collection_info": null
    },
    {
        "uuid": "b3497f9e7197f31f8543361dbc3b08c0",
        "title": "小孤山",
        "author": "顾况",
        "content": "古庙枫林江水边，寒鸦接饭雁横天。\n大孤山远小孤出，月照洞庭归客船。",
        "dynasty": "唐",
        "collection_info": null
    },
    {
        "uuid": "d42fe3bdf76ce3d47d20e58506746061",
        "title": "送李秀才游嵩山",
        "author": "顾况",
        "content": "嵩山石壁挂飞流，无限神仙在上头。\n采得新诗题石壁，老人惆怅不同游。",
        "dynasty": "唐",
        "collection_info": null
    },
    {
        "uuid": "2370c9db1e44ee7b5d1a1e50ac44d8c9",
        "title": "从剡溪至赤城",
        "author": "顾况",
        "content": "灵溪宿处接灵山，窈映高楼向月闲。\n夜半鹤声残梦裏，犹疑琴曲洞房閒。",
        "dynasty": "唐",
        "collection_info": null
    },
    {
        "uuid": "fb0e7f0b9de9d49abfd1f89e269057da",
        "title": "叶上题诗从苑中流出",
        "author": "顾况",
        "content": "花落深宫莺亦悲，上阳宫女断肠时。\n君恩不闭东流水，叶上题诗寄与谁。",
        "dynasty": "唐",
        "collection_info": null
    },
    {
        "uuid": "2b132075bfb126b728873d4bd6eb6480",
        "title": "崦裏桃花",
        "author": "顾况",
        "content": "崦裏桃花逢女冠，林间杏叶落仙坛。\n老人方授上清箓，夜听步虚山月寒。",
        "dynasty": "唐",
        "collection_info": null
    },
    {
        "uuid": "11b38d244a1f16db9847100efcf708ea",
        "title": "听子规",
        "author": "顾况",
        "content": "栖霞山中子规鸟，口边血出啼不了。\n山僧后夜初出定，闻似不闻山月晓。",
        "dynasty": "唐",
        "collection_info": null
    },
    {
        "uuid": "b9366a06e306bb9caf183f64d20dee9f",
        "title": "竹枝曲",
        "author": "顾况",
        "content": "帝子苍梧不復归，洞庭叶下荆云飞。\n巴人夜唱竹枝后，肠断晓猿声渐稀。",
        "dynasty": "唐",
        "collection_info": null
    },
    {
        "uuid": "bc04f1d9d3ab58b6bc8beded763d4cce",
        "title": "寻僧二首 一",
        "author": "顾况",
        "content": "方丈玲珑花竹闲，已将心印出人閒。\n家家门外长安道，何处相逢是宝山。",
        "dynasty": "唐",
        "collection_info": null
    },
    {
        "uuid": "fc0f2f6ad3a7cb73c3ad778521255db1",
        "title": "寻僧二首 二",
        "author": "顾况",
        "content": "弥天释子本高情，往往山中独自行。\n莫怪狂人游楚国，莲花只在淤泥生。",
        "dynasty": "唐",
        "collection_info": null
    },
    {
        "uuid": "06d814a9ac0d0ececa85a25adc7b44bf",
        "title": "桃花曲",
        "author": "顾况",
        "content": "魏帝宫人舞凤楼，隋家天子泛龙舟。\n君王夜醉春眠晏，不觉桃花逐水流。",
        "dynasty": "唐",
        "collection_info": null
    },
    {
        "uuid": "471c8f57d942bbc7f854f957ac0e80bf",
        "title": "赠远",
        "author": "顾况",
        "content": "暂出河边思远道，却来窗下听新莺。\n故人一别几时见，春草还从旧处生。",
        "dynasty": "唐",
        "collection_info": null
    },
    {
        "uuid": "68dfcadfd947fac92d1e9977841e6a04",
        "title": "早春思归有唱竹枝歌者坐中下泪",
        "author": "顾况",
        "content": "渺渺春生楚水波，楚人齐唱竹枝歌。\n与君皆是思归客，拭泪看花奈老何。",
        "dynasty": "唐",
        "collection_info": null
    },
    {
        "uuid": "f0f95710d979176fadadc811f241a6c6",
        "title": "送郭秀才",
        "author": "顾况",
        "content": "故人曾任丹徒令，买得青山拟独耕。\n不作草堂招远客，却将垂柳借啼莺。",
        "dynasty": "唐",
        "collection_info": null
    },
    {
        "uuid": "c9022fc39a9adc98ec8f183ed48ab8a9",
        "title": "宫词",
        "author": "顾况",
        "content": "长乐宫连上苑春，玉楼金殿艳歌新。\n君门一入无由出，唯有宫莺得见人。",
        "dynasty": "唐",
        "collection_info": null
    },
    {
        "uuid": "f94454b27ef863af46102b920b16d4d1",
        "title": "悼稚",
        "author": "顾况",
        "content": "稚子比来骑竹马，犹疑只在屋东西。\n莫言道者无悲事，曾听巴猿向月啼。",
        "dynasty": "唐",
        "collection_info": null
    },
    {
        "uuid": "c2016d9562ce68cd878fbd0e383a1f94",
        "title": "山僧兰若",
        "author": "顾况",
        "content": "绝顶茅庵老此生，寒云孤木伴经行。\n世人那得知幽径，遥向青峰礼磬声。",
        "dynasty": "唐",
        "collection_info": null
    },
    {
        "uuid": "a7731c78faf68f16f46b45850fb56c41",
        "title": "句",
        "author": "顾况",
        "content": "崦合桃花水，窗鸣柳谷泉。\n颓垣化为陂，陆地堪乘舟。\n汀洲渺渺江篱短，疑是疑非两断肠。\n巫峡朝云暮不归，洞庭春水晴空满。\n龙吟四泽欲兴雨，凤引九雏警宿乌。\n新妇矶边月明，女儿浦口潮平。",
        "dynasty": "唐",
        "collection_info": null
    },
    {
        "uuid": "b965ed8d6137ab21e622441961ac3491",
        "title": "发南康夜泊灨石中",
        "author": "耿湋",
        "content": "倦客乘归舟，春溪杳将暮。\n羣林结暝色，孤泊有佳趣。\n夜山转长江，赤月吐深树。\n飒飒松上吹，泛泛花间露。\n险石俯潭涡，跳湍碍沿泝。\n岂唯垂堂戒，兼以临深惧。\n稍出回雁峰，明登斩蛟柱。\n连云向重山，杳未见钟路。",
        "dynasty": "唐",
        "collection_info": null
    },
    {
        "uuid": "d0491c5ee60d483f89275dae356a700d",
        "title": "过王山人旧居",
        "author": "耿湋",
        "content": "故宅春山中，来逢夕阳入。\n汲少井味变，开稀户枢涩。\n树朽鸟不栖，阶闲云自湿。\n先生何处去，惆怅空独立。",
        "dynasty": "唐",
        "collection_info": null
    },
    {
        "uuid": "b631fb6417d7a344c2e70d9b41aedcb3",
        "title": "晚次昭应",
        "author": "耿湋",
        "content": "落日向林路，东风吹麦陇。\n藤草蔓古渠，牛羊下荒冢。\n骊宫户久闭，温谷泉长涌。\n为问全盛时，何人最荣宠。",
        "dynasty": "唐",
        "collection_info": null
    },
    {
        "uuid": "8d946816971aaecbfd202fc293fcbadd",
        "title": "听早蝉歌",
        "author": "耿湋",
        "content": "蝉鸣兮夕曛，声和兮夏云。\n白日兮将短，秋意兮已满。\n乍悲鸣兮欲长，犹嘶涩兮多断。\n风萧萧兮转清，韵嘒嘒兮初成。\n依婆娑之古树，思辽落之荒城。\n闲院支颐，深林倚策。\n犹惆怅而无语，鬓星星而已白。",
        "dynasty": "唐",
        "collection_info": null
    },
    {
        "uuid": "f7913a7d2694d82e71ebb564f2419b5b",
        "title": "芦花动",
        "author": "耿湋",
        "content": "连素穗，翻秋气，细节疎茎任长吹。\n共作月中声，孤舟发乡思。",
        "dynasty": "唐",
        "collection_info": null
    },
    {
        "uuid": "22d222c924ff7f26676496f5fca7a265",
        "title": "赋得寒蛩",
        "author": "耿湋",
        "content": "尔谁造，鸣何早，趯趯连声徧阶草。\n復与夜雨和，游人听堪老。",
        "dynasty": "唐",
        "collection_info": null
    },
    {
        "uuid": "5566598e95d1e4b5f86c8c13aee7b9ba",
        "title": "宣城逢张二南史",
        "author": "耿湋",
        "content": "全家宛陵客，文雅世难逢。\n寄食年将老，干时计未从。\n秋来句曲水，雨后敬亭峯。\n西北长安远，登临恨几重。",
        "dynasty": "唐",
        "collection_info": null
    },
    {
        "uuid": "b33c00324b01e529610e6c873f648ed1",
        "title": "题童子寺",
        "author": "耿湋",
        "content": "半偈留何处，全身弃此中。\n雨余沙塔坏，月满雪山空。\n耸剎临回磴，朱楼间碧丛。\n朝朝日将暮，长对晋阳宫。",
        "dynasty": "唐",
        "collection_info": null
    },
    {
        "uuid": "5a6b012119b445fea40670d69e41b588",
        "title": "夏日寄东溪隐者",
        "author": "耿湋",
        "content": "日华浮野水，草色合遥空。\n处处山依旧，年年事不同。\n闲田孤垒外，暑雨片云中。\n惆怅多尘累，无由访钓翁。",
        "dynasty": "唐",
        "collection_info": null
    },
    {
        "uuid": "7928c941cdf57dcc7fe7520da8f7f752",
        "title": "之江淮留别京亲故",
        "author": "耿湋",
        "content": "长云迷一雁，渐远向南声。\n已带千霜鬓，初为万里行。\n繁虫满夜草，连雨暗秋城。\n前路诸侯贵，何人重客卿。",
        "dynasty": "唐",
        "collection_info": null
    },
    {
        "uuid": "9e50d4f7b9bf0bd292b8c6247910eab2",
        "title": "太原送许侍御出幕归东都",
        "author": "耿湋",
        "content": "昔随刘越石，今日独归时。\n汾水风烟冷，幷州花木迟。\n荒庭增别梦，野雨失行期。\n莫向山阳过，隣人夜笛悲。",
        "dynasty": "唐",
        "collection_info": null
    },
    {
        "uuid": "3d4b7e1ef444fd2f93073f2f08aed1f5",
        "title": "华州客舍奉和崔端公春城晓望",
        "author": "耿湋",
        "content": "不语看芳径，悲春懒独行。\n向人微月在，报雨早霞生。\n贫病催年齿，风尘掩姓名。\n赖逢骢马客，郢曲缓羇情。",
        "dynasty": "唐",
        "collection_info": null
    },
    {
        "uuid": "9e19397f6fbff2435fff26a75ee71f00",
        "title": "题清萝翁双泉",
        "author": "耿湋",
        "content": "侧弁向清漪，门中夕照移。\n异源生暗石，迭响落秋池。\n叶拥沙痕没，流回草蔓随。\n泠泠无限意，不独远公知。",
        "dynasty": "唐",
        "collection_info": null
    },
    {
        "uuid": "a7b091ec5ea5a8b30d1f7550925d9b45",
        "title": "酬李文",
        "author": "耿湋",
        "content": "落照长杨苑，秋天渭水滨。\n初飞万木叶，又长一年人。\n贫病仍为客，艰虞更问津。\n多惭惠然意，今日肯相亲。",
        "dynasty": "唐",
        "collection_info": null
    },
    {
        "uuid": "e71bb34cb312575357f8692f329359a0",
        "title": "赠严维",
        "author": "耿湋",
        "content": "许询清论重，寂寞住山阴。\n野路接寒寺，闲门当古林。\n海田秋熟早，湖水夜渔深。\n世上穷通理，谁人奈此心。",
        "dynasty": "唐",
        "collection_info": null
    },
    {
        "uuid": "4e4041d070f4df8483cd779798f10e0c",
        "title": "春日题苗发竹亭",
        "author": "耿湋",
        "content": "春亭及策上，郎吏谢玄晖。\n闲咏疎篁近，高眠远岫微。\n偏宜留野客，暂得解朝衣。\n犹忆东溪裏，雷云掩故扉。",
        "dynasty": "唐",
        "collection_info": null
    },
    {
        "uuid": "08fbb08ae25d77d46cd62feab6eb4b46",
        "title": "题孝子陵",
        "author": "耿湋",
        "content": "荒坟秋陌上，霜露正霏霏。\n松柏自成拱，苫庐长不归。\n浮埃积蓬鬓，流血在麻衣。\n何必曾参传，千年至行稀。",
        "dynasty": "唐",
        "collection_info": null
    },
    {
        "uuid": "8e433eb59307e41d6ee0c0022d1f0ac9",
        "title": "题庄上人房",
        "author": "耿湋",
        "content": "不语焚香坐，心知道已成。\n流年衰此世，定力见他生。\n暮雪余春冷，寒灯续昼明。\n寻常五侯至，敢望下阶迎。",
        "dynasty": "唐",
        "collection_info": null
    },
    {
        "uuid": "059cb52efae33b36c9094dc62c47b984",
        "title": "宋中",
        "author": "耿湋",
        "content": "日暮黄云合，年深白骨稀。\n旧村乔木在，秋草远人归。\n废井莓苔厚，荒田路径微。\n唯余近山色，相对似依依。",
        "dynasty": "唐",
        "collection_info": null
    },
    {
        "uuid": "be79a61e8a83314fec5341341482e24c",
        "title": "秋夜思归",
        "author": "耿湋",
        "content": "来时犹暑服，今已露漫漫。\n多雨逢初霁，深秋生夜寒。\n投人心似切，为客事皆难。\n何处无留滞，谁能暂问看。",
        "dynasty": "唐",
        "collection_info": null
    },
    {
        "uuid": "b16f48782ef4528207bced3513e88ac5",
        "title": "送李端",
        "author": "耿湋",
        "content": "世上许刘桢，洋洋风雅声。\n客来空改岁，归去未成名。\n远近天初暮，关河雪半晴。\n空怀谏书在，回首恋承明。",
        "dynasty": "唐",
        "collection_info": null
    },
    {
        "uuid": "ba348d209a1c7069f52b0b6aec7b26cc",
        "title": "送崔明府赴青城",
        "author": "耿湋",
        "content": "清冬宾御出，蜀道翠微间。\n远雾开羣壑，初阳照近关。\n霜潭浮紫菜，雪栈绕青山。\n当似遗民去，柴桑政自闲。",
        "dynasty": "唐",
        "collection_info": null
    },
    {
        "uuid": "3bfd4e4dd9ca65c175bff3262b0f4f4a",
        "title": "送王将军出塞",
        "author": "耿湋",
        "content": "汉家边事重，窦宪出临戎。\n绝漠秋山在，阳关旧路通。\n列营依茂草，吹角向高风。\n更就燕然石，行看奏虏功。",
        "dynasty": "唐",
        "collection_info": null
    },
    {
        "uuid": "8d8b2881938496b61b15340c07f93804",
        "title": "雨中留别",
        "author": "耿湋",
        "content": "东西无定客，风雨未休时。\n悯默此中别，飘零何处期。\n青山违旧隐，白髮入新诗。\n岁岁迷津路，生涯渐可悲。",
        "dynasty": "唐",
        "collection_info": null
    },
    {
        "uuid": "50b416eabf22066672794eb5b13a7ce1",
        "title": "送杨将军",
        "author": "耿湋",
        "content": "一身良将后，万里讨乌孙。\n落日边陲静，秋风鼓角喧。\n远山当碛路，茂草向营门。\n生死酬恩宠，功名岂敢论。",
        "dynasty": "唐",
        "collection_info": null
    },
    {
        "uuid": "9e806c4c3711f64cc7abd628fa809c72",
        "title": "送夏侯审游蜀",
        "author": "耿湋",
        "content": "暮峰和玉垒，回望不通秦。\n更问蜀城路，但逢巴语人。\n石林莺啭晓，板屋月明春。\n若访严夫子，无嫌卜肆贫。",
        "dynasty": "唐",
        "collection_info": null
    },
    {
        "uuid": "e58fdd4ee39478c8ed142984df01a1b4",
        "title": "送张侍御赴郴州别驾",
        "author": "耿湋",
        "content": "佐郡人难料，分襟日復斜。\n一帆随远水，百口过长沙。\n明月江边夜，平陵梦裏家。\n王孙对芳草，愁思杳无涯。",
        "dynasty": "唐",
        "collection_info": null
    },
    {
        "uuid": "3bc80b0f8ba2f1d28af81045cd414e4f",
        "title": "送苗赟赴阳翟丞",
        "author": "耿湋",
        "content": "夕阳秋草上，去马弟兄看。\n年少初辞阙，时危远效官。\n山行独夜雨，旅宿二陵寒。\n诗兴生何处，嵩阳羽客坛。",
        "dynasty": "唐",
        "collection_info": null
    },
    {
        "uuid": "8cb2d9f2fea7f5644c41b34ed7eddaea",
        "title": "送绛州郭参军",
        "author": "耿湋",
        "content": "远事诸侯出，青山古晋城。\n连行曲水阁，独入议中兵。\n夜雨新田湿，春风曙角鸣。\n人传府公政，记室有参卿。",
        "dynasty": "唐",
        "collection_info": null
    },
    {
        "uuid": "e9466e23e48686340f102671662f49c1",
        "title": "常州留别",
        "author": "耿湋",
        "content": "万里南天外，求书禹穴间。\n往来成白首，旦暮见青山。\n夜浦凉云过，秋塘好月闲。\n殷勤阳羡桂，别此几时攀。",
        "dynasty": "唐",
        "collection_info": null
    },
    {
        "uuid": "c9ef5d27409992f8d49d2907cb0fa6e5",
        "title": "关山月",
        "author": "耿湋",
        "content": "月明边徼静，戍客望乡时。\n塞古柳衰尽，关寒榆发迟。\n苍苍万里道，戚戚十年北。\n今夜青楼上，还应照所思。",
        "dynasty": "唐",
        "collection_info": null
    },
    {
        "uuid": "2d16af8f8fe349f7d9960d78b1953406",
        "title": "代宋州将淮上乞师",
        "author": "耿湋",
        "content": "唇齿幸相依，危亡故远归。\n身轻百战出，家在数重围。\n上将坚深垒，残兵鬬落晖。\n常闻铁劒利，早晚借余威。",
        "dynasty": "唐",
        "collection_info": null
    },
    {
        "uuid": "afdf5a59db85c39d2bf7a0afb266a414",
        "title": "秋晚卧疾寄司空拾遗曙卢少府纶",
        "author": "耿湋",
        "content": "寒几坐空堂，疎髯似积霜。\n老医迷旧疾，朽药误新方。\n晚果红低树，秋苔绿徧墙。\n惭非蒋生径，不敢望求羊。",
        "dynasty": "唐",
        "collection_info": null
    },
    {
        "uuid": "d0e9baa4faada0d96e653f29167be2c9",
        "title": "赠海明上人",
        "author": "耿湋",
        "content": "来自西天竺，持经奉紫微。\n年深梵语变，行苦俗流归。\n月上安禅久，苔生出院稀。\n梁间有驯鸽，不去復何依。",
        "dynasty": "唐",
        "collection_info": null
    },
    {
        "uuid": "06ef15141d6624811f64e9408113a20d",
        "title": "津亭有怀",
        "author": "耿湋",
        "content": "津亭一望乡，淮海晚茫茫。\n草没栖洲鹭，天连暎浦樯。\n徃来通楚越，旦暮易渔商。\n惆怅缄书毕，何人向洛阳。",
        "dynasty": "唐",
        "collection_info": null
    },
    {
        "uuid": "7054136853100fa2371144d7eeb2e2ba",
        "title": "晚投江泽浦即事呈柳兵曹泥",
        "author": "耿湋",
        "content": "落日过重霞，轻烟上远沙。\n移舟衝荇蔓，转浦入芦花。\n断岸迂来客，连波漾去槎。\n故乡何处在，更道向天涯。",
        "dynasty": "唐",
        "collection_info": null
    },
    {
        "uuid": "4748c4325611a1ba1904d29b79e7d101",
        "title": "东郊别业",
        "author": "耿湋",
        "content": "东皋占薄田，耕种过余年。\n护药栽山刺，浇蔬引竹泉。\n晚雷期稔岁，重雾报晴天。\n若问幽人意，思齐沮溺贤。",
        "dynasty": "唐",
        "collection_info": null
    },
    {
        "uuid": "f5267bae59a1b8d48b5a1ba8b4adab3a",
        "title": "早朝",
        "author": "耿湋",
        "content": "钟鼓余声裏，千官向紫微。\n冒寒人语少，乘月烛来稀。\n清漏闻驰道，轻霞暎琐闱。\n犹看嘶马处，未启掖垣扉。",
        "dynasty": "唐",
        "collection_info": null
    },
    {
        "uuid": "1118d9f50f88d74733cee52bd1bfdac4",
        "title": "屏居盩厔",
        "author": "耿湋",
        "content": "百年心不料，一卷日相知。\n乘兴偏难改，忧家是强为。\n县城寒寂寞，峰树远参差。\n自笑无谋者，秪应道在斯。",
        "dynasty": "唐",
        "collection_info": null
    },
    {
        "uuid": "a4ce2d9406443371d0ee25617c0d7ae5",
        "title": "进秋隼",
        "author": "耿湋",
        "content": "岂悟因罗者，迎霜献紫微。\n夕阳分素臆，秋色上花衣。\n举翅云天近，回眸燕雀稀。\n应随明主意，百中有光辉。",
        "dynasty": "唐",
        "collection_info": null
    },
    {
        "uuid": "9c7b2cf5934664b69803ae9b8f169621",
        "title": "咏宣州笔",
        "author": "耿湋",
        "content": "寒竹惭虚受，纤毫任几重。\n影端缘守直，心劲懒藏锋。\n落纸惊风起，摇空见露浓。\n丹青与文事，舍此復何从。",
        "dynasty": "唐",
        "collection_info": null
    },
    {
        "uuid": "23bc1777681ecd148628fdd27ee5955c",
        "title": "春日洪州即事",
        "author": "耿湋",
        "content": "钟陵春日好，春水满南塘。\n竹宇分朱阁，桐花间绿杨。\n蹉跎看鬓色，留滞惜年芳。\n欲问羇愁发，秦关道路长。",
        "dynasty": "唐",
        "collection_info": null
    },
    {
        "uuid": "614c6f7562718ba1d39e20b610cd4b55",
        "title": "雪后宿王纯池州草堂",
        "author": "耿湋",
        "content": "宿君湖上宅，琴韵静参差。\n夜雪入秋浦，孤城连贵池。\n流年看共老，衔酒发中悲。\n良会应难再，晨鸡自有期。",
        "dynasty": "唐",
        "collection_info": null
    },
    {
        "uuid": "452242611f903088fe3d36311185b3b9",
        "title": "旅次汉故畤",
        "author": "耿湋",
        "content": "我行过汉畤，寥落见孤城。\n邑里经多难，儿童识五兵。\n广川桑遍绿，丛薄雉连鸣。\n惆怅萧关道，终军愿请缨。",
        "dynasty": "唐",
        "collection_info": null
    },
    {
        "uuid": "b88cb9ccb2b4e54a538e4e6c87d496bd",
        "title": "过三郊驿却寄杨评事时此子郭令公欲有表荐",
        "author": "耿湋",
        "content": "冉冉青衫客，悠悠白髮人。\n乱山孤驿暮，长路百花新。\n终岁行他县，全家望此身。\n更思君去就，早晚问平津。",
        "dynasty": "唐",
        "collection_info": null
    },
    {
        "uuid": "a8b84ca87181181471c253bde83a54ae",
        "title": "巴陵逢洛阳邻舍",
        "author": "耿湋",
        "content": "因君知北事，流浪已忘机。\n客久多人识，年高众病归。\n连云湖色远，度雪雁声稀。\n又说家林尽，悽伤泪满衣。",
        "dynasty": "唐",
        "collection_info": null
    },
    {
        "uuid": "942bdd40e5cbd1399a6d1be18f4a95df",
        "title": "哭张融",
        "author": "耿湋",
        "content": "早岁能文客，中年与世违。\n有家孀妇少，无子弔人稀。\n繐帐尘空暗，铭旌雨不飞。\n依然旧乡路，寂寞几回归。",
        "dynasty": "唐",
        "collection_info": null
    },
    {
        "uuid": "f1223b7f0e3b2b22b90d6cea8119d949",
        "title": "送友贬岭南",
        "author": "耿湋",
        "content": "暮年从远谪，落日别交亲。\n湖上北飞雁，天涯南去人。\n梦成湘浦夜，泪尽桂阳春。\n岁月茫茫意，何时雨露新。",
        "dynasty": "唐",
        "collection_info": null
    },
    {
        "uuid": "d26244254cb650cb96afaa318d967b4f",
        "title": "春日即事二首 一",
        "author": "耿湋",
        "content": "诗书成志业，懒慢致蹉跎。\n圣代丹霄远，明时白髮多。\n浅谋堪自笑，穷巷忆谁过。\n寂寞前山暮，归人樵采歌。",
        "dynasty": "唐",
        "collection_info": null
    },
    {
        "uuid": "88873ff2852792469a95406317ec8c63",
        "title": "春日即事二首 二",
        "author": "耿湋",
        "content": "数亩东皋宅，青春独屏居。\n家贫僮仆慢，官罢友朋疎。\n强饮沽来酒，羞看读了书。\n闲花开满地，惆怅復何如。",
        "dynasty": "唐",
        "collection_info": null
    },
    {
        "uuid": "d01c12f56c7b72139d7ca3cd9af5f5a6",
        "title": "赠田家翁",
        "author": "耿湋",
        "content": "老人迎客处，篱落稻畦间。\n蚕屋朝寒闭，田家昼雨闲。\n门闾新薙草，蹊径旧谙山。\n自道谁相及，邀予试徃还。",
        "dynasty": "唐",
        "collection_info": null
    },
    {
        "uuid": "a231fe39e440f4db371e747c248ee1e8",
        "title": "赠韦山人",
        "author": "耿湋",
        "content": "失意成逋客，终年独掩扉。\n无机狎鸥惯，多病见人稀。\n流水知行药，孤云伴采薇。\n空斋莫闲笑，心事与时违。",
        "dynasty": "唐",
        "collection_info": null
    },
    {
        "uuid": "d1ebb17cf6a0eff402bf4715e6a7b255",
        "title": "浚公院怀旧",
        "author": "耿湋",
        "content": "远公传敎毕，身没向他方。\n弔客来何见，门人闭影堂。\n纱灯临古砌，尘札在空床。\n寂寞疎钟后，秋天有夕阳。",
        "dynasty": "唐",
        "collection_info": null
    },
    {
        "uuid": "35388b256d95fb73a2fafb6d173c45d2",
        "title": "雨中宿义兴寺",
        "author": "耿湋",
        "content": "遥夜宿东林，虫声阶草深。\n高风初落叶，多雨未归心。\n家国身犹负，星霜鬓已侵。\n沧洲纵不去，何处有知音。",
        "dynasty": "唐",
        "collection_info": null
    },
    {
        "uuid": "2bc18269d66d7b0804dfc9ed5a0c7f18",
        "title": "送王秘书归江东",
        "author": "耿湋",
        "content": "迴首望知音，逶迤桑柘林。\n人归海郡远，路入雨天深。\n万木经秋叶，孤舟向暮心。\n唯余江畔草，应见白头吟。",
        "dynasty": "唐",
        "collection_info": null
    },
    {
        "uuid": "1910fa4c1bff84fc7f2c6d4f484e2efc",
        "title": "渭上送李蔵器移家东都",
        "author": "耿湋",
        "content": "求名虽有据，学稼又无田。\n故国三千里，新春五十年。\n移家还作客，避地莫知贤。\n洛浦今何处，风帆去渺然。",
        "dynasty": "唐",
        "collection_info": null
    },
    {
        "uuid": "e105496d1c9e4c6d3ccf1dd4e76ae2c8",
        "title": "春寻柳先生",
        "author": "耿湋",
        "content": "言是商山老，尘心莫问年。\n白髯垂策短，乌帽据梧偏。\n酒熟飞巴雨，丹成见海田。\n疎云披远水，景动石床前。",
        "dynasty": "唐",
        "collection_info": null
    },
    {
        "uuid": "c10901bccf19ff28689bd08dc78eefb6",
        "title": "题藏公院",
        "author": "耿湋",
        "content": "古院林公住，疎篁近井桃。\n俗年人见少，禅地自知高。\n药草诚多喻，沧溟在一毫。\n仍悲次宗辈，尘事日为劳。",
        "dynasty": "唐",
        "collection_info": null
    },
    {
        "uuid": "780353a2a639cbc264313183341d0c60",
        "title": "夏夜西亭即事寄钱员外",
        "author": "耿湋",
        "content": "高亭宾客散，暑夜醉相和。\n细汗迎衣集，微凉待扇过。\n风还池色定，月晚树阴多。\n遥想随行者，珊珊动晓珂。",
        "dynasty": "唐",
        "collection_info": null
    },
    {
        "uuid": "1b7b86cfb4da1f7ea6abe9ce9d3edce9",
        "title": "与清江上人及诸公宿李八昆季宅",
        "author": "耿湋",
        "content": "汤公多外友，洛社自相依。\n远客还登会，秋怀欲忘归。\n惊风林果少，骤雨砌虫稀。\n更过三张价，东游愧陆机。",
        "dynasty": "唐",
        "collection_info": null
    },
    {
        "uuid": "5d71e287a688b593e670a96394e43204",
        "title": "春日即事",
        "author": "耿湋",
        "content": "邻里朝光徧，披衣夜醉醒。\n庖厨非旧火，林木发新青。\n接果移天性，疎泉逐地形。\n清明来几日，戴胜已堪听。",
        "dynasty": "唐",
        "collection_info": null
    },
    {
        "uuid": "db71c4fbfb356598b7d07e5efe4db09f",
        "title": "秋夜会宿李永宅忆江南旧游",
        "author": "耿湋",
        "content": "偶宿俱南客，相看喜尽归。\n湖山话不极，岁月念空违。\n子夜高梧冷，秋阴远漏微。\n那无此良会，惜在谢家稀。",
        "dynasty": "唐",
        "collection_info": null
    },
    {
        "uuid": "c664ac1d15238b5693cb9c5f19092c17",
        "title": "冬夜寻李永因书事赠之",
        "author": "耿湋",
        "content": "栖遑偏降志，疵贱倍修身。\n近觉多衰鬓，深知独故人。\n天垂五夜月，霜覆九衢尘。\n不待逢沮溺，而今恶问津。",
        "dynasty": "唐",
        "collection_info": null
    },
    {
        "uuid": "78863a4f2e781e20d7832205a0e55a01",
        "title": "立春日宴高陵任明府宅",
        "author": "耿湋",
        "content": "春灰今变候，密雪又霏霏。\n坐客同心满，流年此会稀。\n风成空处乱，素积夜来飞。\n且共衔杯酒，陶潜不得归。",
        "dynasty": "唐",
        "collection_info": null
    },
    {
        "uuid": "61ee01e3378ee6fe8467c019e22e64a3",
        "title": "春日游慈恩寺寄畅当",
        "author": "耿湋",
        "content": "浮世今何事，空门此谛真。\n死生俱是梦，哀乐讵关身。\n远草光连水，春篁色离尘。\n当从庚中庶，诗客更何人。",
        "dynasty": "唐",
        "collection_info": null
    },
    {
        "uuid": "7fade898f85b639a3414a3bb2ca9e8de",
        "title": "晚秋过苏少府",
        "author": "耿湋",
        "content": "九江迷去住，羣吏且因依。\n高木秋垂露，寒城暮掩扉。\n随云心自远，看草伴应稀。\n肯信同年友，相望青琐闱。",
        "dynasty": "唐",
        "collection_info": null
    },
    {
        "uuid": "893a005486535622b35357afd7292d7e",
        "title": "登鹳雀楼",
        "author": "耿湋",
        "content": "久客心常醉，高楼日渐低。\n黄河经海内，华岳镇关西。\n去远千帆小，来迟独鸟迷。\n终年不得意，空觉负东溪。",
        "dynasty": "唐",
        "collection_info": null
    },
    {
        "uuid": "eecbb349ff8c63e38467ea287426d26e",
        "title": "赋得沙上雁",
        "author": "耿湋",
        "content": "衡阳多道里，弱羽復哀音。\n还塞知何日，惊弦乱此心。\n夜阴前侣远，秋冷后湖深。\n独立汀洲意，宁知霜霰侵。",
        "dynasty": "唐",
        "collection_info": null
    },
    {
        "uuid": "df7621469ae7fec3042e63532b359cfb",
        "title": "夜寻卢处士",
        "author": "耿湋",
        "content": "月高鸡犬静，门掩向寒塘。\n夜竹深茅宇，秋庭冷石床。\n住山年已远，服药寿偏长。\n虚弃如吾者，逢君益自伤。",
        "dynasty": "唐",
        "collection_info": null
    },
    {
        "uuid": "3e560abff4d594d0337dcc73ffb61b78",
        "title": "邠州留别",
        "author": "耿湋",
        "content": "终岁山川路，生涯总几何。\n艰难为客惯，贫贱受恩多。\n暮角寒山色，秋风远水波。\n无人见惆怅，垂鞚入烟萝。",
        "dynasty": "唐",
        "collection_info": null
    },
    {
        "uuid": "f2974232f1c0007af66c739651e0cec3",
        "title": "赠张将军",
        "author": "耿湋",
        "content": "寥落军城暮，重门返照间。\n鼓鼙经雨暗，士马过秋闲。\n惯守临边郡，曾营近海山。\n关西旧业在，夜夜梦中还。",
        "dynasty": "唐",
        "collection_info": null
    },
    {
        "uuid": "bd059f6875f92444313462d9f526c2bc",
        "title": "赠隐公",
        "author": "耿湋",
        "content": "世间无近远，定裏徧曾过。\n东海经长在，南朝寺最多。\n暮年聊化俗，初地即摧魔。\n今日忘尘虑，看心义若何。",
        "dynasty": "唐",
        "collection_info": null
    },
    {
        "uuid": "52e826de7959e3b0081cd5fb70b0f4b4",
        "title": "赠别安邑韩少府",
        "author": "耿湋",
        "content": "子真能自在，江海意何如。\n门掩疎尘吏，心闲阅道书。\n古城寒欲雪，远客暮无车。\n杳杳思前路，谁堪千里余。",
        "dynasty": "唐",
        "collection_info": null
    },
    {
        "uuid": "9a84c30bcb22db2108ae05ea6333edf0",
        "title": "送胡校书秩满归河中",
        "author": "耿湋",
        "content": "古树汾阴道，悠悠东去长。\n位卑仍解印，身老又还乡。\n河水平秋岸，关门向夕阳。\n音书须数附，莫学晋嵇康。",
        "dynasty": "唐",
        "collection_info": null
    },
    {
        "uuid": "63b0e42f9c0b53c0c3f792c06d91a2eb",
        "title": "送河中张胄曹往太原计会迴",
        "author": "耿湋",
        "content": "北风长至远，四牡向幽幷。\n衰木新田路，寒芜故绛城。\n遥听边上信，远计朔南程。\n料变当临事，遥知外国情。",
        "dynasty": "唐",
        "collection_info": null
    },
    {
        "uuid": "d5d7a5c59f15eee2d7ffae26cdac1f93",
        "title": "送郭正字归郢上",
        "author": "耿湋",
        "content": "济江篇已出，书府俸犹贫。\n积雪商山道，全家楚塞人。\n大堤逢落日，广汉望通津。\n却别渔潭下，惊鸥那可亲。",
        "dynasty": "唐",
        "collection_info": null
    },
    {
        "uuid": "9a830242ed83e51b9b46c2a765336850",
        "title": "题李孝廉书房",
        "author": "耿湋",
        "content": "野情专易外，一室向青山。\n业就三编绝，心通万事闲。\n莺稀春木上，草徧暮阶间。\n莫道归繻在，来时弃故关。",
        "dynasty": "唐",
        "collection_info": null
    },
    {
        "uuid": "d99db298d9a3860beb6e416f16112f76",
        "title": "酬畅当",
        "author": "耿湋",
        "content": "同游漆沮后，已是十年余。\n几度曾相梦，何时定得书。\n月高城影尽，霜重柳条疎。\n且对尊中酒，千般想未如。",
        "dynasty": "唐",
        "collection_info": null
    },
    {
        "uuid": "64f92109df9ade606301d9a0fa8d3992",
        "title": "留别解县韩明府",
        "author": "耿湋",
        "content": "闲人州县厌，贱士友朋讥。\n朔雪逢初下，秦关独暮归。\n寒茅下原浅，残雪过风微。\n一路何相慰，唯君能政稀。",
        "dynasty": "唐",
        "collection_info": null
    },
    {
        "uuid": "f049dfbc16f9dd8cef93fc77447a7cc5",
        "title": "游钟山紫芝观",
        "author": "耿湋",
        "content": "繫舟仙宅下，清磬落春风。\n雨数芝田长，云开石路重。\n古房清磴接，深殿紫烟浓。\n鹤驾何时去，游人自不逢。",
        "dynasty": "唐",
        "collection_info": null
    },
    {
        "uuid": "7afc41c0db865be092bf5bead2e8912a",
        "title": "晚秋宿裴员外寺院",
        "author": "耿湋",
        "content": "仲言多丽藻，晚水独芙蓉。\n梁苑仍秋过，仁祠又夜逢。\n回林通暗竹，去雨带寒钟。\n愿向空门裏，修持比昼龙。",
        "dynasty": "唐",
        "collection_info": null
    },
    {
        "uuid": "bf913af3cdef1426294917f6712c4b34",
        "title": "秋夜喜卢司直严少府访宿",
        "author": "耿湋",
        "content": "寂寂闭层城，悠悠此夜情。\n早凉过鬓髮，秋思入柴荆。\n严子多高趣，卢公有盛名。\n还如杜陵下，暂拂蒋元卿。",
        "dynasty": "唐",
        "collection_info": null
    },
    {
        "uuid": "229edc46cc1e25c5da7bae7fa8515507",
        "title": "下邽客舍喜叔孙主簿郑少府见过",
        "author": "耿湋",
        "content": "良宵復杪秋，把酒说羇游。\n落木东西别，寒萍远近流。\n萧条旅馆月，寂历曙更筹。\n不是仇梅至，何人问百忧。",
        "dynasty": "唐",
        "collection_info": null
    },
    {
        "uuid": "0c8fdef3bdd30bc6ab9b33b1e9f93392",
        "title": "盩厔客舍",
        "author": "耿湋",
        "content": "寥寂荒垒下，客舍雨微微。\n门见苔生满，心惭吏到稀。\n篱花看未发，海燕欲先归。\n无限堪惆怅，谁家復捣衣。",
        "dynasty": "唐",
        "collection_info": null
    },
    {
        "uuid": "ed949923d625d9a1373e049d77e052b8",
        "title": "宿韦员外宅",
        "author": "耿湋",
        "content": "传经韦相后，赐笔汉家郎。\n幽阁诸生会，寒宵几刻长。\n座中灯泛酒，檐外月如霜。\n人事多飘忽，邀欢讵可忘。",
        "dynasty": "唐",
        "collection_info": null
    },
    {
        "uuid": "4746db378d47cd3a8bdf8fc5685b16e0",
        "title": "登沃州山",
        "author": "耿湋",
        "content": "沃州初望海，携手尽时髦。\n小暑开鹏翼，新蓂长鹭涛。\n月如芳草远，身比夕阳高。\n羊祜伤风景，谁云异我曹。",
        "dynasty": "唐",
        "collection_info": null
    },
    {
        "uuid": "4da54a5de56e2768e05599cc8ee47d86",
        "title": "宿岐山姜明府厅",
        "author": "耿湋",
        "content": "暝色休羣动，秋斋远客情。\n细风和雨气，寒竹度帘声。\n日觉蹉跎近，天敎懒慢成。\n谁能谒卿相，朝夕筭浮荣。",
        "dynasty": "唐",
        "collection_info": null
    },
    {
        "uuid": "78ada0ccb7e649427c396b6ac6be8ee3",
        "title": "上巳日",
        "author": "耿湋",
        "content": "共来修禊事，内顾一悲翁。\n玉鬓风尘下，花林丝管中。\n故山离水石，旧侣失鹓鸿。\n不及游鱼乐，裴回莲叶东。",
        "dynasty": "唐",
        "collection_info": null
    },
    {
        "uuid": "75c3aead646afb8e6c7ea370fb948510",
        "title": "登乐游原",
        "author": "耿湋",
        "content": "园庙何年废，登临有故丘。\n孤村连日静，多雨及霖休。\n常与秦山对，曾经汉主游。\n岂知千载后，万事水东流。",
        "dynasty": "唐",
        "collection_info": null
    },
    {
        "uuid": "82765c44314bd6102415c6891df58621",
        "title": "题惟干上人房",
        "author": "耿湋",
        "content": "绳床茅屋下，独坐味闲安。\n苦行无童子，忘机避宰官。\n是非齐已久，夏腊比应难。\n更悟真如性，尘心稍自宽。",
        "dynasty": "唐",
        "collection_info": null
    },
    {
        "uuid": "0d1f47bb34a9c95c5414948b0c0bc5b3",
        "title": "会凤翔张少尹南亭",
        "author": "耿湋",
        "content": "远过张正见，诗兴自依依。\n西府军城暮，南庭吏事稀。\n草檐宜日过，花圃任烟归。\n更料重关外，羣僚候启扉。",
        "dynasty": "唐",
        "collection_info": null
    },
    {
        "uuid": "b53adceada9369f66893ad3421aefdd5",
        "title": "早春宴高陵滑少府",
        "author": "耿湋",
        "content": "且宽沈簿领，应赖酒如渑。\n春夜霜犹下，东城月未昇。\n清言饶醉客，乱舞避寒灯。\n名字书仙籍，诸生病未能。",
        "dynasty": "唐",
        "collection_info": null
    },
    {
        "uuid": "969d73b421ed7e60c89c35e8bdf62510",
        "title": "寒蜂采菊蕊",
        "author": "耿湋",
        "content": "游扬下晴空，寻芳到菊丛。\n带声来蕊上，连影在香中。\n去住霑余雾，高低顺过风。\n终惭异蝴蝶，不与梦魂通。",
        "dynasty": "唐",
        "collection_info": null
    },
    {
        "uuid": "e014b16d97d5bc25359e51b2ceb5e1e6",
        "title": "题杨着别业",
        "author": "耿湋",
        "content": "柳巷向陂斜，回阳噪乱鵶。\n农桑子云业，书籍蔡邕家。\n暮叶初飜砌，寒池转露沙。\n如何守儒行，寂寞过年华。",
        "dynasty": "唐",
        "collection_info": null
    },
    {
        "uuid": "dc89b22379e07f9c08b52cd23510b38f",
        "title": "送太仆寺李丞赴都到桃林塞",
        "author": "耿湋",
        "content": "远过桃林塞，休年自昔闻。\n曲河随暮草，重阜接闲云。\n造父为周御，詹嘉守晋军。\n应多怀古思，落叶又纷纷。",
        "dynasty": "唐",
        "collection_info": null
    },
    {
        "uuid": "086d079d5d135cf67e401de0d0162089",
        "title": "宋中",
        "author": "耿湋",
        "content": "百战无军食，孤城陷虏尘。\n为伤多易子，翻弔浅为臣。\n漫漫东流水，悠悠南陌人。\n空思前事往，向晓泪霑巾。",
        "dynasty": "唐",
        "collection_info": null
    },
    {
        "uuid": "37007d14c8dec4990676218a9eed8762",
        "title": "陪讌湖州公堂",
        "author": "耿湋",
        "content": "谢公为楚郡，坐客是瑶林。\n文府重门奥，儒源积浪深。\n壶觞邀薄醉，笙磬发高音。\n末至才仍短，难随白雪吟。",
        "dynasty": "唐",
        "collection_info": null
    },
    {
        "uuid": "f831794f32b53f2a8d38ce7358d50452",
        "title": "寻觉公因寄李二端司空十四曙",
        "author": "耿湋",
        "content": "少年尝昧道，无事日悠悠。\n及至悟生死，寻僧已白头。\n云迴庐瀑雨，树落给园秋。\n为我谢宗许，尘中难久留。",
        "dynasty": "唐",
        "collection_info": null
    },
    {
        "uuid": "3b24e3cf5a344ba303f100313f9edd86",
        "title": "送郭秀才赴举",
        "author": "耿湋",
        "content": "乡赋鹿鸣篇，君为贡士先。\n新经梦笔夜，纔比弃繻年。\n海雨沾隋柳，江潮赴楚船。\n相看南去雁，离恨倍潸然。",
        "dynasty": "唐",
        "collection_info": null
    },
    {
        "uuid": "2e2c91bbb2a769f9846251e192cd8058",
        "title": "送王闰",
        "author": "耿湋",
        "content": "相送临汉水，怆然望故关。\n江芜连梦泽，楚雪入商山。\n语我他年旧，看君此日还。\n因将自悲泪，一洒别离间。",
        "dynasty": "唐",
        "collection_info": null
    },
    {
        "uuid": "1b49361aec938836bae7be96ce687b39",
        "title": "送蜀客还",
        "author": "耿湋",
        "content": "万峯深积翠，路向此中难。\n欲暮多羇思，因高莫远看。\n卓家人寂寞，扬子业荒残。\n唯见岷山水，悠悠带月寒。",
        "dynasty": "唐",
        "collection_info": null
    },
    {
        "uuid": "e7e9b0f62521ec195b62a8e63fe66248",
        "title": "送海州卢录事",
        "author": "耿湋",
        "content": "之官逢计吏，风土问如何。\n海口朝阳近，青州春气多。\n郊原鹏影到，楼阁蜃云和。\n损益关从事，期听劳者歌。",
        "dynasty": "唐",
        "collection_info": null
    },
    {
        "uuid": "45dcc367db75c8c42d5a76974c691dd8",
        "title": "登钟山馆",
        "author": "耿湋",
        "content": "匹马宜春路，萧条背馆心。\n涧花寒夕雨，潭水黑朝林。\n野市鱼盐隘，江村竹苇深。\n子规何处发，青树满高岑。",
        "dynasty": "唐",
        "collection_info": null
    },
    {
        "uuid": "df916dc65055e4394069afc9eeb782c9",
        "title": "秋日",
        "author": "耿湋",
        "content": "照耀天山外，飞鵶几共过。\n微红拂秋汉，片白透长波。\n影促寒汀薄，光残古木多。\n金霞与云气，散漫復相和。",
        "dynasty": "唐",
        "collection_info": null
    },
    {
        "uuid": "682cffce9f90a85623d7318b7ab405c1",
        "title": "赠苗员外",
        "author": "耿湋",
        "content": "为郎日赋诗，小谢少年时。\n业继儒门后，心多道者期。\n晚迴长乐殿，新出夜明祠。\n行乐西园暮，春风动柳丝。",
        "dynasty": "唐",
        "collection_info": null
    },
    {
        "uuid": "9fce472e88de5bf3877242226947e0f6",
        "title": "诣顺公问道",
        "author": "耿湋",
        "content": "此身知是妄，远远诣支公。\n何法住持后，能逃生死中。\n秋苔经古径，萚叶满疎丛。\n方便如开诱，南宗与北宗。",
        "dynasty": "唐",
        "collection_info": null
    },
    {
        "uuid": "a390fc139c6cb289815196d6875165c0",
        "title": "废庆宝寺",
        "author": "耿湋",
        "content": "黄叶前朝寺，无僧寒殿开。\n池晴龟出暴，松暝鹤飞迴。\n古井碑横草，阴廊画杂苔。\n禅宫亦销歇，尘世转堪哀。",
        "dynasty": "唐",
        "collection_info": null
    },
    {
        "uuid": "11d1967a6a8bfd3e7c010e9ef868316b",
        "title": "赴许州留别洛中亲故",
        "author": "耿湋",
        "content": "淳风今变俗，末学误为文。\n幸免投湘浦，那辞近汝坟。\n山遮魏阙路，日隐洛阳云。\n谁念联翩翼，烟中独失羣。",
        "dynasty": "唐",
        "collection_info": null
    },
    {
        "uuid": "a250892c1b3739fdfdb1f8da81a22008",
        "title": "送叶尊师归处州",
        "author": "耿湋",
        "content": "风驭南行远，长山与夜江。\n羣祆离分野，五岳拜旌幢。\n石髓调金鼎，云浆实玉缸。\n㹞㹞吠声晓，洞府有仙厖。",
        "dynasty": "唐",
        "collection_info": null
    },
    {
        "uuid": "00c91ca771dfdc52d9d6b8bc8a4dc055",
        "title": "酬张少尹秋日凤翔西郊见寄",
        "author": "耿湋",
        "content": "鼎气孕河汾，英英济旧勋。\n刘生曾任侠，张率自能文。\n官佐征西府，名齐将上军。\n秋山遥出浦，野鹤暮离羣。\n远恨边笳起，劳歌骑吏闻。\n废关人不到，荒戍日空曛。\n草木凉初变，阴晴景半分。\n迭蝉临积水，乱燕入过云。\n丽藻终思我，衰髯亦为君。\n闲吟寡和曲，庭叶渐纷纷。",
        "dynasty": "唐",
        "collection_info": null
    },
    {
        "uuid": "16d49ce486bb84291839dd67a181757a",
        "title": "春日书情寄元校书伯和相国元子",
        "author": "耿湋",
        "content": "数岁平津邸，诸生出门时。\n羇孤力行早，疎贱託身迟。\n芳草看无厌，青山到未期。\n贫居悲老大，春日上茅茨。\n卫玠琼瑶色，玄成鼎鼐姿。\n友朋汉相府，兄弟谢家诗。\n律合声虽应，劳歌调自悲。\n流年不可住，惆怅镜中丝。",
        "dynasty": "唐",
        "collection_info": null
    },
    {
        "uuid": "f077cdc26eb11661fa193af4c5f3e631",
        "title": "奉送崔侍御和蕃",
        "author": "耿湋",
        "content": "万里华戎隔，风沙道路秋。\n新恩明主启，旧好使臣修。\n旌节随边草，关山见戍楼。\n俗殊人左袵，地远水西流。\n日暮冰先合，春深雪未休。\n无论善长对，博望自封侯。",
        "dynasty": "唐",
        "collection_info": null
    },
    {
        "uuid": "586a4c6bc9293f797205533fab5e323d",
        "title": "春日即事",
        "author": "耿湋",
        "content": "芳菲那变易，年鬓自蹉跎。\n室与千峯对，门唯二仲过。\n宦情知己少，生事託人多。\n草色微风长，莺声细雨和。\n几时犹滞拙，终日望恩波。\n纵欲论相报，无如漂母何。",
        "dynasty": "唐",
        "collection_info": null
    },
    {
        "uuid": "a58d9801b1c859af5a4c499d16517b22",
        "title": "仙山行",
        "author": "耿湋",
        "content": "深溪人不到，杖策独缘源。\n花落寻无径，鸡鸣觉近村。\n数翁皆藉草，对[弈]復倾尊。\n看毕初为局，归逢几世孙。\n云迷入洞处，水引出山门。\n惆怅归城郭，樵柯迹尚存。",
        "dynasty": "唐",
        "collection_info": null
    },
    {
        "uuid": "3dd1e962aab94a1f946314e93e34dc41",
        "title": "得替后书怀上第五相公",
        "author": "耿湋",
        "content": "谁语恓惶客，偏承顾盼私。\n应逾骨肉分，敢忘死生期。\n山县唯荒垒，云屯尽老师。\n庖人宁自代，食蘗谬相推。\n黄绶名空罢，青春鬓又衰。\n还来扫门处，犹未报恩时。\n独立花飞满，无言月下迟。\n不知丞相意，更欲遣何之。",
        "dynasty": "唐",
        "collection_info": null
    },
    {
        "uuid": "b6718928d7e156ea193fe78513aad2b8",
        "title": "入塞曲",
        "author": "耿湋",
        "content": "将军带十围，重锦制戎衣。\n猿臂销弓力，虬鬚长劒威。\n首登平乐宴，新破大宛归。\n楼上诛姬笑，门前问客稀。\n暮烽玄兔急，秋草紫骝肥。\n未奉君王诏，高槐昼掩扉。",
        "dynasty": "唐",
        "collection_info": null
    },
    {
        "uuid": "71d168aeacd215eaa985fb2c706b8af6",
        "title": "送姚校书因归河中",
        "author": "耿湋",
        "content": "十年相见少，一岁又还乡。\n去住人惆怅，东西路渺茫。\n古陂无茂草，高树有残阳。\n委弃秋来稻，雕疎采后桑。\n月轮生舜庙，河水出关墙。\n明日过闾里，光辉芸阁郎。",
        "dynasty": "唐",
        "collection_info": null
    },
    {
        "uuid": "28df4da8b85678a051668f3ed29c63d2",
        "title": "题清源寺",
        "author": "耿湋",
        "content": "儒墨兼宗道，云泉隐旧庐。\n盂城今寂寞，辋水自纡余。\n内学销多累，西林易故居。\n深房春竹老，细雨夜钟疎。\n陈迹留金地，遗文在石渠。\n不知登座客，谁得蔡邕书。",
        "dynasty": "唐",
        "collection_info": null
    },
    {
        "uuid": "28ff24b9d8bb567a8637f4e17f63650d",
        "title": "奉送蒋尚书兼御史大夫东都留守",
        "author": "耿湋",
        "content": "副相威名重，春卿礼乐崇。\n锡珪仍拜下，分命遂居东。\n高斾翻秋日，清铙引细风。\n蝉稀金谷树，草徧德阳宫。\n敎用儒门俭，兵依武库雄。\n谁云千载后，周召独为公。",
        "dynasty": "唐",
        "collection_info": null
    },
    {
        "uuid": "7e6e54b3c217ce5e406f66c722d9ba73",
        "title": "喜侯十七校书见访",
        "author": "耿湋",
        "content": "东城独屏居，有客到吾庐。\n发廪因舂黍，开畦復翦蔬。\n许酣令乞酒，辞窭任无鱼。\n徧出新成句，更通未悟书。\n藤丝秋不长，竹粉雨仍余。\n谁为须张烛，凉空有望舒。",
        "dynasty": "唐",
        "collection_info": null
    },
    {
        "uuid": "42c64ebb9e4155817f2f849bcf8526ad",
        "title": "晚春青门林亭燕集",
        "author": "耿湋",
        "content": "都门连骑出，东野柳如丝。\n秦苑看山处，王孙逐草时。\n欢游难再得，衰老是前期。\n林静莺啼远，春深日过迟。\n落花今夕思，秉烛古人诗。\n对酒当为乐，双杯未可辞。",
        "dynasty": "唐",
        "collection_info": null
    },
    {
        "uuid": "753238a5f534d94faff2351ba3ea6fd4",
        "title": "晚秋东游寄猗氏第五明府解县韩明府",
        "author": "耿湋",
        "content": "步出青门去，疎钟隔上林。\n四郊多难日，千里独归心。\n暮鸟声偏苦，秋云色易阴。\n乱坟松柏少，野径草茅深。\n灞涘袁安履，汾南宓贱琴。\n何由听白雪，秪益泪霑襟。",
        "dynasty": "唐",
        "collection_info": null
    },
    {
        "uuid": "a0bfbfff26918b56f983fdf9b1d56cfa",
        "title": "奉和元承杪秋忆终南旧居",
        "author": "耿湋",
        "content": "白玉郎仍少，羊车上路平。\n秋风摇远草，旧业起高情。\n乱树通秦苑，重原接杜城。\n溪云随暮淡，野水带寒清。\n广树留峯翠，闲门响叶声。\n近樵应已烧，多稼又新成。\n解佩从休沐，承家岂退耕。\n恭侯有遗躅，何事学泉明。",
        "dynasty": "唐",
        "collection_info": null
    },
    {
        "uuid": "9a4c8156cfc83547fd1288fa1b3ebcba",
        "title": "晚夏即事临南居",
        "author": "耿湋",
        "content": "何须学从宦，其奈本无机。\n蕙草芳菲歇，青山早晚归。\n广庭余落照，高枕对闲扉。\n树色迎秋老，蝉声过雨稀。\n艰难逢事异，去就与时违。\n遥忆衡门外，苍苍三径微。",
        "dynasty": "唐",
        "collection_info": null
    },
    {
        "uuid": "57a346775810cb234ae64ee59582218f",
        "title": "省试骊珠诗",
        "author": "耿湋",
        "content": "是日重泉下，言探径寸珠。\n龙鳞今不逆，鱼目也应殊。\n掌上星初满，盘中月正孤。\n酬恩光莫及，照乘色难踰。\n欲问投人否，先论按劒无。\n傥怜希代价，敢对此冰壶。",
        "dynasty": "唐",
        "collection_info": null
    },
    {
        "uuid": "5eb3a387dc52e4abdb66e456e3769643",
        "title": "元日早朝",
        "author": "耿湋",
        "content": "九陌朝臣满，三朝候鼓赊。\n远珂时接韵，攒炬偶成花。\n紫贝为高阙，黄龙建大牙。\n参差万戟合，左右八貂斜。\n羽扇纷朱槛，金鑪隔翠华。\n微风传曙漏，晓日上春霞。\n环佩声重迭，蛮夷服等差。\n乐和天易感，山固寿无涯。\n渥泽千年圣，车书四海家。\n盛明多在位，谁得守蓬麻。",
        "dynasty": "唐",
        "collection_info": null
    },
    {
        "uuid": "d28ae01941e4ce356768155e6a2e1b57",
        "title": "送归中丞使新罗",
        "author": "耿湋",
        "content": "远国通王化，儒林得使臣。\n六君成典册，万里奉丝纶。\n云水连孤棹，恩私在一身。\n悠悠龙节去，渺渺蜃楼新。\n望裏行还暮，波中岁又春。\n昏明看日御，灵怪问舟人。\n城邑分华夏，衣裳拟缙绅。\n他时礼命毕，归路勿迷津。",
        "dynasty": "唐",
        "collection_info": null
    },
    {
        "uuid": "d974f3882bf81181b68686375e028078",
        "title": "赠兴平郑明府",
        "author": "耿湋",
        "content": "海内兵犹在，关西赋未均。\n仍劳持斧使，尚宰茂陵人。\n遥夜重城掩，清宵片月新。\n绿琴听古调，白屋被深仁。\n迹与儒生合，心惟静者亲。\n深情先结契，薄宦早趋尘。\n贫病休何日，艰难过此身。\n悠悠行远道，冉冉过良辰。\n明主知封事，长沮笑问津。\n栖遑忽相见，欲语泪霑巾。",
        "dynasty": "唐",
        "collection_info": null
    },
    {
        "uuid": "961afd9ef32c293237b60ac92135e964",
        "title": "和王怀州观西营秋射",
        "author": "耿湋",
        "content": "谢公亲校武，草碧露漫漫。\n落叶停高驾，空林满从官。\n迎筹皆迭鼓，挥箭或移竿。\n名借三军勇，功推百中难。\n主皮山郡晚，饮筭柳营寒。\n明日开铃阁，新诗双玉盘。",
        "dynasty": "唐",
        "collection_info": null
    },
    {
        "uuid": "fd4b33c0a367ab19a9fa42d06343b7f1",
        "title": "晚登虔州即事寄李侍御",
        "author": "耿湋",
        "content": "章溪与贡水，何事会波澜。\n万里归人少，孤舟行路难。\n春光浮曲浪，暮色隔连滩。\n花发从南早，江流向北宽。\n故交参盛府，新角耸危冠。\n楚劒期终割，隋珠惜未弹。\n酒醒愁转极，别远泪初干。\n愿保乔松质，青青过大寒。",
        "dynasty": "唐",
        "collection_info": null
    },
    {
        "uuid": "9f3fd24f669d3fe35fc06fd63b433aaf",
        "title": "奉和第五相公登鄱阳郡城西楼",
        "author": "耿湋",
        "content": "茂德为邦久，丰貂旧相尊。\n发生传雨露，均养助干坤。\n晓肆登楼目，春销恋阙魂。\n女墙分吏事，远道启津门。\n湓浦潮声尽，钟陵暮色繁。\n夕阳移梦土，芳草接湘源。\n封内羣甿復，兵间百赋存。\n童牛耕废亩，壕木遶新村。\n野步渔声溢，荒祠鼓舞喧。\n高斋成五字，远岫发孤猨。\n一顾承英达，多荣及子孙。\n家贫仍受赐，身老未酬恩。\n属和瑶华曲，堪将繫组纶。",
        "dynasty": "唐",
        "collection_info": null
    },
    {
        "uuid": "bd6373dae1bab133db2ce2e986fa22de",
        "title": "甘泉诗",
        "author": "耿湋",
        "content": "异井甘如醴，深仁远未涯。\n气寒堪破暑，源净自蠲邪。\n修绠悬冰甃，新桐荫玉沙。\n带星凝晓露，拂雾涌秋华。\n绿溢涵千仞，清泠饮万家。\n何能葛洪宅，终日闭烟霞。",
        "dynasty": "唐",
        "collection_info": null
    },
    {
        "uuid": "6c5fdb32fbacd0fb67c10e8ef7d8bbec",
        "title": "发绵津驿",
        "author": "耿湋",
        "content": "孤舟北去暮心伤，细雨东风春草长。\n杳杳短亭分水陆，隆隆远鼓集渔商。\n千丛野竹连湘浦，一派寒江下吉阳。\n欲问长安今远近，初年塞雁有归行。",
        "dynasty": "唐",
        "collection_info": null
    },
    {
        "uuid": "4a263f109dd8a758b139b342dc191d5d",
        "title": "塞上曲",
        "author": "耿湋",
        "content": "惯习干戈事鞍马，初从少小在边城。\n身微久属千夫长，家远多亲五郡兵。\n懒说疆场曾大获，且悲年鬓老长征。\n寒鸿过尽残阳裏，楼上悽悽暮角声。",
        "dynasty": "唐",
        "collection_info": null
    },
    {
        "uuid": "a513f7b3c3d9165cb26d9e73874b35eb",
        "title": "路旁老人",
        "author": "耿湋",
        "content": "老人独坐倚官树，欲语潸然泪便垂。\n陌上归心无产业，城边战骨有亲知。\n余生尚在艰难日，长路多逢轻薄儿。\n绿水青山虽似旧，如今贫后復何为。",
        "dynasty": "唐",
        "collection_info": null
    },
    {
        "uuid": "4bcd13f14c6bd3021ca82009715df9cd",
        "title": "赠别刘员外长卿",
        "author": "耿湋",
        "content": "清如寒玉直如丝，世故多虞事莫期。\n建德津亭人别夜，新安江水月明时。\n为文易老皆知苦，谪宦无名倍足悲。\n不学朱云能折槛，空羞献纳在丹墀。",
        "dynasty": "唐",
        "collection_info": null
    },
    {
        "uuid": "056971e730c62e3fcae3eaf743bb878a",
        "title": "宿万固寺因寄严补阙",
        "author": "耿湋",
        "content": "晓随樵客到青冥，因礼山僧宿化城。\n钟梵已休初入定，有无皆离本难名。\n云开半夜千林静，月上中峰万壑明。\n为报故人雷处士，尘心终日自劳生。",
        "dynasty": "唐",
        "collection_info": null
    },
    {
        "uuid": "233f4a8019c991a4277bf7220c5ae87d",
        "title": "岐阳客舍呈张明府",
        "author": "耿湋",
        "content": "逸妻稚子应沟壑，归路茫茫东去遥。\n凉叶下时心悄悄，空斋梦裏雨萧萧。\n星霜渐见侵华髮，生长虚闻在圣朝。\n知己只今何处在，故山无事别渔樵。",
        "dynasty": "唐",
        "collection_info": null
    },
    {
        "uuid": "c81a630034800e17a462eb3e43abd2cb",
        "title": "奉和李观察登河中白楼",
        "author": "耿湋",
        "content": "城上高楼飞鸟齐，从公一遂蹑丹梯。\n黄河曲尽流天外，白日轮轻落海西。\n玉树九重长在梦，云衢一望杳如迷。\n何心更和阳春奏，况復秋风闻战鼙。",
        "dynasty": "唐",
        "collection_info": null
    },
    {
        "uuid": "e7be8c7fb3aa4391a83f9a991b6e6e77",
        "title": "朝下寄韩舍人",
        "author": "耿湋",
        "content": "侍臣鸣佩出西曹，鸾殿分阶翊綵旄。\n瑞气迴浮青玉案，日华遥上赤霜袍。\n花间焰焰云旗合，鸟外亭亭露掌高。\n肯念万年芳树裏，随风一叶在蓬蒿。",
        "dynasty": "唐",
        "collection_info": null
    },
    {
        "uuid": "456e6fb2d0f83a53ea42215983b55868",
        "title": "贺李观察祷河神降雨",
        "author": "耿湋",
        "content": "质明斋祭北风微，驺驭千羣拥庙扉。\n玉帛纔敷云淡淡，笙镛未撤雨霏霏。\n路边五稼添膏长，河上双旌带湿归。\n若出敬亭山下作，何人敢和谢玄晖。",
        "dynasty": "唐",
        "collection_info": null
    },
    {
        "uuid": "e7152225b03e3aead2b7528e3c302fd3",
        "title": "上将行",
        "author": "耿湋",
        "content": "萧关扫定犬羊羣，闭阁层城白日曛。\n枥上骅骝嘶鼓角，门前老将识风云。\n旌旗四面寒山暎，丝管千家静夜闻。\n谁道古来多简册，功臣唯有卫将军。",
        "dynasty": "唐",
        "collection_info": null
    },
    {
        "uuid": "b81d92d705a647948caf91828bede682",
        "title": "许下书情寄张韩二舍人",
        "author": "耿湋",
        "content": "谪宦军城老更悲，近来频夜梦丹墀。\n银杯乍灭心中火，金镊唯多鬓上丝。\n绕院绿苔闻雁处，满庭黄叶闭门时。\n故人高步云衢上，肯念前程杳未期。",
        "dynasty": "唐",
        "collection_info": null
    },
    {
        "uuid": "9514598060cabeb2c633a298328e8abc",
        "title": "九日",
        "author": "耿湋",
        "content": "重阳寒寺满秋梧，客在南楼顾老夫。\n步蹇强登游藻井，髮稀那更插茱萸。\n横空过雨千峰出，大野新霜万叶枯。\n更望尊中菊花酒，殷勤能得几回沽。",
        "dynasty": "唐",
        "collection_info": null
    },
    {
        "uuid": "346fca60bff8ccb63a0d06af0cca3fff",
        "title": "送大谷高少府",
        "author": "耿湋",
        "content": "县属幷州北近胡，悠悠此别宦仍孤。\n应知史笔思循吏，莫料辕门笑鲁儒。\n古塞草青宜牧马，春城月暗好啼乌。\n雕残贵有亲仁术，梅福何须去隐吴。",
        "dynasty": "唐",
        "collection_info": null
    },
    {
        "uuid": "8f24eb30b61ce5605f439c131f7515ea",
        "title": "同李端春望",
        "author": "耿湋",
        "content": "二毛羇旅尚迷津，万井莺花雨后春。\n宫阙参差当晚日，山河迤逦静纤尘。\n和风醉裏承恩客，芳草归时失意人。\n南北东西各自去，年年依旧物华新。",
        "dynasty": "唐",
        "collection_info": null
    },
    {
        "uuid": "b04f8789cdfe8745b65821fac494d3a2",
        "title": "岳祠送薛近贬官",
        "author": "耿湋",
        "content": "枯松老柏仙山下，白帝祠堂枕古逵。\n迁客无辜祝史告，神明有喜女巫知。\n遥思桂浦人空去，远过衡阳雁不随。\n度岭梅花翻向北，回看不见树南枝。",
        "dynasty": "唐",
        "collection_info": null
    },
    {
        "uuid": "9a15976c7571ab44578e4697346c63c8",
        "title": "送友人游江南",
        "author": "耿湋",
        "content": "远别悠悠白髮新，江潭何处是通津。\n潮声偏惧初来客，海味唯甘久住人。\n漠漠烟光前浦晚，青青草色定山春。\n汀洲更有南迴雁，乱起联翩北向秦。",
        "dynasty": "唐",
        "collection_info": null
    },
    {
        "uuid": "c8c6fd28d9b95ab0628b4fadda225949",
        "title": "长门怨",
        "author": "耿湋",
        "content": "闻道昭阳宴，嚬蛾落叶中。\n清歌逐寒月，遥夜入深宫。",
        "dynasty": "唐",
        "collection_info": null
    },
    {
        "uuid": "7a1e73cb001341ad4f5b3e3259621046",
        "title": "秋日",
        "author": "耿湋",
        "content": "反照入闾巷，忧来与谁语。\n古道无人行，秋风动禾黍。",
        "dynasty": "唐",
        "collection_info": null
    },
    {
        "uuid": "c25811b8fa60e1261e3931ba228b52d7",
        "title": "秋夜",
        "author": "耿湋",
        "content": "高秋夜分后，远客雁来时。\n寂寞重门掩，无人问所思。",
        "dynasty": "唐",
        "collection_info": null
    },
    {
        "uuid": "5c6b6df169384479e536dee7e62aacc4",
        "title": "慈恩寺残春",
        "author": "耿湋",
        "content": "双林花已尽，叶色占残芳。\n若问同游客，高年最断肠。",
        "dynasty": "唐",
        "collection_info": null
    },
    {
        "uuid": "35c1b0db27e01b7cae39c179e19695d1",
        "title": "早次眉县界",
        "author": "耿湋",
        "content": "匹马晓路归，悠悠渭川道。\n晴山向孤城，秋日满白草。",
        "dynasty": "唐",
        "collection_info": null
    },
    {
        "uuid": "942ff97dbd07039330e1f49a5a807d46",
        "title": "路傍墓",
        "author": "耿湋",
        "content": "石马双双当古树，不知何代公侯墓。\n墓前靡靡春草深，唯有行人看碑路。",
        "dynasty": "唐",
        "collection_info": null
    },
    {
        "uuid": "b02195433d055e0783045bbf87ff16c5",
        "title": "代园中老人",
        "author": "耿湋",
        "content": "佣赁难堪一身老，皤皤力役在青春。\n林园手种唯吾事，桃李成阴归别人。",
        "dynasty": "唐",
        "collection_info": null
    },
    {
        "uuid": "de7e7fefa659a6cacf832033c358363f",
        "title": "古意",
        "author": "耿湋",
        "content": "虽言千骑上头居，一世生离恨有余。\n叶下绮窗银烛冷，含啼自草锦中书。",
        "dynasty": "唐",
        "collection_info": null
    },
    {
        "uuid": "eaa505129ffa68c11d9442a249b8228a",
        "title": "凉州词",
        "author": "耿湋",
        "content": "国使翻翻随斾旌，陇西岐路足荒城。\n毡裘牧马胡雏小，日暮蕃歌三两声。",
        "dynasty": "唐",
        "collection_info": null
    },
    {
        "uuid": "2cbbdee8c0a8d72bc1612aa85ff41015",
        "title": "安邑王校书居",
        "author": "耿湋",
        "content": "秋来池馆清，夜闻宫漏声。\n迢遰玉山迥，泛滟银河倾。\n琴上松风至，窗裏竹烟生。\n多君不家食，孰云事岩耕。",
        "dynasty": "唐",
        "collection_info": null
    },
    {
        "uuid": "901aa99559b6c34ab84655bdeeb874f2",
        "title": "登总持寺阁",
        "author": "耿湋",
        "content": "今日登高阁，三休忽自悲。\n因知筋力减，不及徃年时。\n草树还如旧，山河亦在兹。\n龙钟兼老病，更有重来期。",
        "dynasty": "唐",
        "collection_info": null
    },
    {
        "uuid": "fe0c9f89eabb593f87708d8c7ca5260e",
        "title": "寄钱起",
        "author": "耿湋",
        "content": "草长花落树，羸病强寻春。\n无復少年意，空余华髮新。\n青原高见水，白社静逢人。\n寄谢南宫客，轩车不见亲。",
        "dynasty": "唐",
        "collection_info": null
    },
    {
        "uuid": "da36f804f3fc934f872f31c58427dff1",
        "title": "宿青龙寺故昙上人院",
        "author": "耿湋",
        "content": "年深宫院在，閒客自相逢。\n闭户临寒竹，无人有夜钟。\n降龙今已去，巢鹤竟何从。\n坐见繁星晓，凄凉识旧峯。",
        "dynasty": "唐",
        "collection_info": null
    },
    {
        "uuid": "f83b23777f4839c49ff6b846936087a9",
        "title": "新蝉",
        "author": "耿湋",
        "content": "今朝蝉忽鸣，迁客若为情。\n便觉一年谢，能令万感生。\n微风方满树，落日稍沈城。\n为问同怀者，凄凉听几声。",
        "dynasty": "唐",
        "collection_info": null
    },
    {
        "uuid": "f2c4057ee9b0b149e7f25f4ff0c86f2f",
        "title": "秋中雨田园即事",
        "author": "耿湋",
        "content": "漠漠重云暗，萧萧密雨垂。\n为霖淹古道，积日满荒陂。\n五稼何时穫，孤村几户炊。\n乱流发通圃，腐叶着秋枝。\n暮爨新樵湿，晨渔旧浦移。\n空余去年菊，花发在东篱。",
        "dynasty": "唐",
        "collection_info": null
    },
    {
        "uuid": "b45d0f472a8d404adce98213fdcfe1f8",
        "title": "拜新月",
        "author": "耿湋",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "uuid": "2b4a1d4809a9e762cd9d6ccddeb6c7de",
        "title": "客行赠人",
        "author": "耿湋",
        "content": "旅行虽别路，日暮各思归。\n欲下今朝泪，知君亦湿衣。",
        "dynasty": "唐",
        "collection_info": null
    },
    {
        "uuid": "d6d4f2d4787be9a60795a978009128a1",
        "title": "赠山老人",
        "author": "耿湋",
        "content": "白首独一身，青山为四隣。\n虽行故乡陌，不见故乡人。",
        "dynasty": "唐",
        "collection_info": null
    },
    {
        "uuid": "3869c0116ccc0b515edd15e0bab58478",
        "title": "赠胡居士",
        "author": "耿湋",
        "content": "孔融过五十，海内故人稀。\n相府恩犹在，知君未拂衣。",
        "dynasty": "唐",
        "collection_info": null
    },
    {
        "uuid": "bd9201afae1ea55fdb459f29875d86ea",
        "title": "荐福寺送元伟",
        "author": "耿湋",
        "content": "送客攀花后，寻僧坐竹时。\n明朝莫回望，青草马行迟。",
        "dynasty": "唐",
        "collection_info": null
    },
    {
        "uuid": "d0924d5e676d4b7b0f73400e3fe7bf5d",
        "title": "观邻老栽松",
        "author": "耿湋",
        "content": "虽过老人宅，不解老人心。\n何事斜阳裏，栽松欲待阴。",
        "dynasty": "唐",
        "collection_info": null
    },
    {
        "uuid": "1a0d515da18b7e3ef95569081dce8622",
        "title": "哭曲象",
        "author": "耿湋",
        "content": "忆昨秋风起，君曾叹逐臣。\n何言芳草日，自作九泉人。",
        "dynasty": "唐",
        "collection_info": null
    },
    {
        "uuid": "6015adaf1f28484dec0e830b8795d041",
        "title": "哭苗垂",
        "author": "耿湋",
        "content": "旧友无由见，孤坟草欲长。\n月斜邻笛尽，车马出山阳。",
        "dynasty": "唐",
        "collection_info": null
    },
    {
        "uuid": "c62e473fc09385392c3e0bd73b4643ef",
        "title": "题云际寺故僧院",
        "author": "耿湋",
        "content": "白髮悤悤色，青山草草心。\n远公仍下世，从此别东林。",
        "dynasty": "唐",
        "collection_info": null
    },
    {
        "uuid": "5e7afc741d6fadde3e609c5c3fab8d71",
        "title": "句",
        "author": "耿湋",
        "content": "高树多凉吹，疎蝉足断声。",
        "dynasty": "唐",
        "collection_info": null
    },
    {
        "uuid": "194a17c7852b552fb54e77a82ab4a9bf",
        "title": "塞下曲 一",
        "author": "戎昱",
        "content": "惨惨寒日没，北风卷蓬根。\n将军领疲兵，却入古塞门。\n回头指阴山，杀气成黄云。",
        "dynasty": "唐",
        "collection_info": null
    },
    {
        "uuid": "945479dc757d767b6a58d776a9fc793f",
        "title": "塞下曲 二",
        "author": "戎昱",
        "content": "上山望胡兵，胡马驰骤速。\n黄河冰已合，意又向南牧。\n嫖姚夜出军，霜雪割人肉。",
        "dynasty": "唐",
        "collection_info": null
    },
    {
        "uuid": "c6bf2494d9548cfc71c07776be360ffc",
        "title": "塞下曲 三",
        "author": "戎昱",
        "content": "塞北无草木，乌鸢巢僵尸。\n泱渀沙漠空，终日胡风吹。\n战卒多苦辛，苦辛无四时。",
        "dynasty": "唐",
        "collection_info": null
    },
    {
        "uuid": "8bbdca51ba7fd3b5983dac594d844251",
        "title": "塞下曲 四",
        "author": "戎昱",
        "content": "晚渡西海西，向东看日没。\n傍岸砂砾堆，半和战兵骨。\n单于竟未灭，阴气常勃勃。",
        "dynasty": "唐",
        "collection_info": null
    },
    {
        "uuid": "323fa3ea5898098b2895f70e92c97e51",
        "title": "塞下曲 五",
        "author": "戎昱",
        "content": "城上画角哀，即知兵心苦。\n试问左右人，无言泪如雨。\n何意休明时，终年事鼙鼓。",
        "dynasty": "唐",
        "collection_info": null
    },
    {
        "uuid": "cbfa176b0693b3ab2a489478d45d0200",
        "title": "塞下曲 六",
        "author": "戎昱",
        "content": "北风凋白草，胡马日骎骎。\n夜后戍楼月，秋来边将心。\n铁衣霜露重，战马岁年深。\n自有卢龙塞，烟尘飞至今。",
        "dynasty": "唐",
        "collection_info": null
    },
    {
        "uuid": "397443801b114b724135892365c35d46",
        "title": "苦哉行五首 一",
        "author": "戎昱",
        "content": "彼鼠侵我厨，纵貍授粱肉。\n鼠虽为君却，貍食自须足。\n冀雪大国耻，翻是大国辱。\n羶腥逼绮罗，砖瓦杂珠玉。\n登楼非骋望，目笑是心哭。\n何意天乐中，至今奏胡曲。",
        "dynasty": "唐",
        "collection_info": null
    },
    {
        "uuid": "fa036f6ef29ee7e6db8d75f8ba95c39c",
        "title": "苦哉行五首 二",
        "author": "戎昱",
        "content": "官军收洛阳，家住洛阳里。\n夫壻与兄弟，目前见伤死。\n吞声不许哭，还遣衣罗绮。\n上马随匈奴，数秋黄尘裏。\n生为名家女，死作塞垣鬼。\n乡国无还期，天津哭流水。",
        "dynasty": "唐",
        "collection_info": null
    },
    {
        "uuid": "09c8a543979dcf5ac52bf6df792fd69a",
        "title": "苦哉行五首 四",
        "author": "戎昱",
        "content": "妾家清河边，七叶承貂蝉。\n身为最小女，偏得浑家怜。\n亲戚不相识，幽闺十五年。\n有时最远出，秪到中门前。\n前年狂胡来，惧死翻生全。\n今秋官军至，岂意遭戈鋋。\n匈奴为先锋，长鼻黄髮拳。\n弯弓猎生人，百步牛羊羶。\n脱身落虎口，不及归黄泉。\n苦哉难重陈，暗哭苍苍天。",
        "dynasty": "唐",
        "collection_info": null
    },
    {
        "uuid": "7c69cd1b4841c56eac7ca08aac5c1b18",
        "title": "苦哉行五首 五",
        "author": "戎昱",
        "content": "可汗奉亲诏，今月归燕山。\n忽如乱刀劒，搅妾心肠间。\n出户望北荒，迢迢玉门关。\n生人为死别，有去无时还。\n汉月割妾心，胡风凋妾颜。\n去去断绝魂，呌天天不闻。",
        "dynasty": "唐",
        "collection_info": null
    },
    {
        "uuid": "400973cd8440db1bb1e26b8c2852f6e8",
        "title": "苦辛行",
        "author": "戎昱",
        "content": "且莫奏短歌，听余苦辛词。\n如今刀笔士，不及屠沽儿。\n少年无事学诗赋，岂意文章復相悞。\n东西南北少知音，终年竟岁悲行路。\n仰面诉天天不闻，低头告地地不言。\n天地生我尚如此，陌上他人何足论。\n谁谓西江深，涉之固无忧。\n谁谓南山高，可以登之游。\n险巇唯有世间路，一晌令人堪白头。\n贵人立意不可测，等闲桃李成荆棘。\n风尘之士深可亲，心如鸡犬能依人。\n悲来却忆汉天子，不弃相如家旧贫。\n劝君且饮酒，酒能散羇愁。\n谁家有酒判一醉，万事从他江水流。",
        "dynasty": "唐",
        "collection_info": null
    },
    {
        "uuid": "a3005113ab5843fcad03542905163fdf",
        "title": "长安秋夕",
        "author": "戎昱",
        "content": "八月更漏长，愁人起常早。\n闭门寂无事，满院生秋草。\n昨宵西窗梦，梦入荆南道。\n远客归去来，在家贫亦好。",
        "dynasty": "唐",
        "collection_info": null
    },
    {
        "uuid": "4aec1750fe8a1736973da166f1726dc7",
        "title": "罗江客舍",
        "author": "戎昱",
        "content": "山县秋云闇，茅亭暮雨寒。\n自伤庭叶下，谁问客衣单。\n有兴时添酒，无聊懒整冠。\n近来乡国梦，夜夜到长安。",
        "dynasty": "唐",
        "collection_info": null
    },
    {
        "uuid": "6bc9e91b95200f45baf6105f8a94120d",
        "title": "赠岑郎中",
        "author": "戎昱",
        "content": "童年未解读书时，诵得郎中数首诗。\n四海烟尘犹隔阔，十年魂梦每相随。\n虽披云雾逢迎疾，已恨趋风拜德迟。\n天下无人鉴诗句，不寻诗伯重寻谁。",
        "dynasty": "唐",
        "collection_info": null
    },
    {
        "uuid": "477ba3936c60478d2364a0f4c390a0c4",
        "title": "闻笛",
        "author": "戎昱",
        "content": "入夜思归切，笛声清更哀。\n愁人不愿听，自到枕前来。\n风起寒云断，夜深关月开。\n平明独惆怅，飞尽一庭梅。",
        "dynasty": "唐",
        "collection_info": null
    },
    {
        "uuid": "1623310381c02d24d11b33b421693719",
        "title": "汉上题韦氏庄",
        "author": "戎昱",
        "content": "结茅同楚客，卜筑汉江边。\n日落数归鸟，夜深闻扣舷。\n水痕侵岸柳，山翠借厨烟。\n调笑提筐妇，春来蚕几眠。",
        "dynasty": "唐",
        "collection_info": null
    },
    {
        "uuid": "202b22af91c22575901990517dd21dcc",
        "title": "闺情",
        "author": "戎昱",
        "content": "侧听宫官说，知君宠尚存。\n未能开笑颊，先欲换愁魂。\n宝镜窥妆影，红衫裛泪痕。\n昭阳今再入，宁敢恨长门。",
        "dynasty": "唐",
        "collection_info": null
    },
    {
        "uuid": "f404200551d9152e282292c77c804bb3",
        "title": "衡阳春日游僧院",
        "author": "戎昱",
        "content": "曾共刘咨议，同时事道林。\n与君相掩泪，来客岂知心。\n阶雪凌春积，炉烟向暝深。\n依然旧童子，相送出花林。",
        "dynasty": "唐",
        "collection_info": null
    },
    {
        "uuid": "730e3927f7b35f5d528f457a70e91805",
        "title": "玉台体题湖上亭",
        "author": "戎昱",
        "content": "湖入县西边，湖头胜事偏。\n绿竿初长笋，红颗未开莲。\n蔽日高高树，迎人小小船。\n清风长入坐，夏月似秋天。",
        "dynasty": "唐",
        "collection_info": null
    },
    {
        "uuid": "a7fe7bcba07972ac75221376ad1b9bcc",
        "title": "早梅",
        "author": "戎昱",
        "content": "一树寒梅白玉条，迥临村路傍溪桥。\n应缘近水花先发，疑是经春雪未销。",
        "dynasty": "唐",
        "collection_info": null
    },
    {
        "uuid": "55f73995ba7a87fb88b97b6b45188796",
        "title": "移家别湖上亭",
        "author": "戎昱",
        "content": "好是春风湖上亭，柳条藤蔓繫离情。\n黄莺久住浑相识，欲别频啼四五声。",
        "dynasty": "唐",
        "collection_info": null
    },
    {
        "uuid": "e075113c91f4002ea35cd55c3799d6d9",
        "title": "客堂秋夕",
        "author": "戎昱",
        "content": "隔窗萤影灭復流，北风微雨虚堂秋。\n虫声竟夜引乡泪，蟋蟀何自知人愁。\n四时不得一日乐，以此方悲客游恶。\n寂寂江城无所闻，梧桐叶上偏萧索。",
        "dynasty": "唐",
        "collection_info": null
    },
    {
        "uuid": "3dc1044306071a95ae7111f562bc8b24",
        "title": "湖南雪中留别",
        "author": "戎昱",
        "content": "草草还草草，湖东别离早。\n何处愁杀人，归鞍雪中道。\n出门迷辙迹，云水白浩浩。\n明日武陵西，相思鬓堪老。",
        "dynasty": "唐",
        "collection_info": null
    },
    {
        "uuid": "3e2f06fe74780ebc3523ee2801253368",
        "title": "赠别张驸马",
        "author": "戎昱",
        "content": "上元年中长安陌，见君朝下欲归宅。\n飞龙骑马三十匹，玉勒雕鞍照初日。\n数里衣香遥扑人，长衢雨歇无纤尘。\n从奴斜抱勑赐锦，双双蹙出金麒麟。\n天子爱壻皇后弟，独步明时负权势。\n一身扈跸承殊泽，甲第朱门耸高戟。\n凤凰楼上伴吹箫，鹦鹉杯中醉留客。\n泰去否来何足论，宫中晏驾人事翻。\n一朝负谴辞丹阙，五年待罪湘江源。\n冠冕凄凉几迁改，眼看桑田变成海。\n华堂金屋别赐人，细眼黄头总何在。\n渚宫相见寸心悲，懒欲今时问昔时。\n看君风骨殊未歇，不用愁来双泪垂。",
        "dynasty": "唐",
        "collection_info": null
    },
    {
        "uuid": "916d6e24f404ad50ed1f64062ae187bb",
        "title": "泾州观元戎出师",
        "author": "戎昱",
        "content": "寒日征西将，萧萧万马丛。\n吹笳覆楼雪，祝纛满旗风。\n遮虏黄云断，烧羌白草空。\n金铙肃天外，玉帐静霜中。\n朔野长城闭，河源旧路通。\n卫青师自老，魏绛赏何功。\n枪垒依沙迥，辕门压塞雄。\n燕然如可勒，万里愿从公。",
        "dynasty": "唐",
        "collection_info": null
    },
    {
        "uuid": "9764295006f58399b22e7e4821614fa9",
        "title": "从军行",
        "author": "戎昱",
        "content": "昔从李都尉，双鞬照马蹄。\n擒生黑山北，杀敌黄云西。\n太白沈虏地，边草復萋萋。\n归来邯郸市，百尺青楼梯。\n感激然诺重，平生胆力齐。\n芳筵暮歌发，艳粉轻鬟低。\n半酣秋风起，铁骑门前嘶。\n远戍报烽火，孤城严鼓鼙。\n挥鞭望尘去，少妇莫含啼。",
        "dynasty": "唐",
        "collection_info": null
    },
    {
        "uuid": "8c34f77085ee268f4350bbec1d6a1de6",
        "title": "古意",
        "author": "戎昱",
        "content": "女伴朝来说，知君欲弃捐。\n懒梳明镜下，羞到画堂前。\n有泪霑脂粉，无情理管弦。\n不知将巧笑，更遣向谁怜。",
        "dynasty": "唐",
        "collection_info": null
    },
    {
        "uuid": "eeeb6625cd1e67330424949afbf05f22",
        "title": "听杜山人弹胡笳",
        "author": "戎昱",
        "content": "绿琴胡笳谁妙弹，山人杜陵名庭兰。\n杜君少与山人友，山人没来今已久。\n当时海内求知音，嘱付胡笳入君手。\n杜陵攻琴四十年，琴声在音不在弦。\n座中为我奏此曲，满堂萧飋如穷边。\n第一第二拍，泪尽蛾眉没蕃客。\n更闻出塞入塞声，穹庐毡帐难为情。\n胡天雨雪四时下，五月不曾芳草生。\n须臾促轸变宫征，一声悲兮一声喜。\n南看汉月双眼明，却顾胡儿寸心死。\n迴鹘数年收洛阳，洛阳士女皆驱将。\n岂无父母与兄弟，闻此哀情皆断肠。\n杜陵先生证此道，沈家祝家皆绝倒。\n如今世上雅风衰，若箇深知此声好。\n世上爱筝不爱琴，则明此调难知音。\n今朝促轸为君奏，不向俗流传此心。",
        "dynasty": "唐",
        "collection_info": null
    },
    {
        "uuid": "0ea848a037fef60b4b833e0196912d83",
        "title": "咏史",
        "author": "戎昱",
        "content": "汉家青史上，计拙是和亲。\n社稷依明主，安危託妇人。\n岂能将玉貌，便拟静胡尘。\n地下千年骨，谁为辅佐臣。",
        "dynasty": "唐",
        "collection_info": null
    },
    {
        "uuid": "a161352b9d1f9b5b89df804f95e286aa",
        "title": "桂州腊夜",
        "author": "戎昱",
        "content": "坐到三更尽，归仍万里赊。\n雪声偏傍竹，寒梦不离家。\n晓角分残漏，孤灯落碎花。\n二年随骠骑，辛苦向天涯。",
        "dynasty": "唐",
        "collection_info": null
    },
    {
        "uuid": "6949e25909c598b8938852a9b42d1013",
        "title": "再赴桂州先寄李大夫",
        "author": "戎昱",
        "content": "玷玉甘长弃，朱门喜再游。\n过因纔后重，恩合死前酬。\n养骥须怜瘦，栽松莫厌秋。\n今朝两行泪，一半血和流。",
        "dynasty": "唐",
        "collection_info": null
    },
    {
        "uuid": "3f790aeeb46998669b0e2914d4cc8484",
        "title": "题招提寺",
        "author": "戎昱",
        "content": "招提精舍好，石壁向江开。\n山影水中尽，鸟声天上来。\n一灯传岁月，深院长莓苔。\n日暮双林磬，泠泠送客回。",
        "dynasty": "唐",
        "collection_info": null
    },
    {
        "uuid": "3eadc860fe6e2bc6d1d32d6caf220684",
        "title": "谪官辰州冬至日[有]怀",
        "author": "戎昱",
        "content": "去年长至在长安，策杖曾簪獬豸冠。\n此岁长安逢至日，下阶遥想雪霜寒。\n梦随行伍朝天去，身寄穷荒报国难。\n北望南郊消息断，江头唯有泪阑干。",
        "dynasty": "唐",
        "collection_info": null
    },
    {
        "uuid": "7a3cca800819d9eeca197b1581bbec74",
        "title": "赠韦况徴君",
        "author": "戎昱",
        "content": "身欲逃名名自随，凤衔丹诏降茅茨。\n苦节难违天子命，贞心唯有老松知。\n回看药竈封题密，强入蒲轮引步迟。\n今日巢由旧冠带，圣朝风化胜尧时。",
        "dynasty": "唐",
        "collection_info": null
    },
    {
        "uuid": "b9edc71b8e455d6da86effbb8e095188",
        "title": "送吉州阎使君入道二首 一",
        "author": "戎昱",
        "content": "闻道桃源去，尘心忽自悲。\n余当从宦日，君是弃官时。\n金汞封仙骨，灵津嚥玉池。\n受传三箓备，起坐五云随。\n洞裏花常发，人间鬓易衰。\n他年会相访，莫作烂柯棊。",
        "dynasty": "唐",
        "collection_info": null
    },
    {
        "uuid": "f8f9bd9078388f1dc68d927ab1258d99",
        "title": "送吉州阎使君入道二首 二",
        "author": "戎昱",
        "content": "庐陵太守近隳官，霞帔初朝五帝坛。\n风过鬼神延受箓，夜深龙虎卫烧丹。\n冰容入镜纤埃静，玉液添缾漱齿寒。\n莫遣桃花迷客路，千山万水访君难。",
        "dynasty": "唐",
        "collection_info": null
    },
    {
        "uuid": "138e4d18b4f7aeeb4b1365c5ffef460d",
        "title": "入劒门",
        "author": "戎昱",
        "content": "劒门兵革后，万事尽堪悲。\n鸟鼠无巢穴，儿童话别离。\n山川同昔日，荆棘是今时。\n征战何年定，家家有画旗。",
        "dynasty": "唐",
        "collection_info": null
    },
    {
        "uuid": "bcc6eb42e63d61d48df488631bcbc69b",
        "title": "过商山",
        "author": "戎昱",
        "content": "雨暗商山过客稀，路傍孤店闭柴扉。\n卸鞍良久茅檐下，待得巴人樵采归。",
        "dynasty": "唐",
        "collection_info": null
    },
    {
        "uuid": "1e7c680ddfc18e1aeda8a6fa9a07f058",
        "title": "闰春宴花溪严侍御庄",
        "author": "戎昱",
        "content": "一团青翠色，云是子陵家。\n山带新晴雨，溪留闰月花。\n瓶开巾漉酒，地坼笋抽芽。\n綵缛承颜面，朝朝赋白华。",
        "dynasty": "唐",
        "collection_info": null
    },
    {
        "uuid": "e2b590bf3fa898e70097bc405aabb6be",
        "title": "岁暮客怀",
        "author": "戎昱",
        "content": "异乡三十口，亲老復家贫。\n无事干坤内，虚为翰墨人。\n岁华南去后，愁梦北来频。\n惆怅江边柳，依依又欲春。",
        "dynasty": "唐",
        "collection_info": null
    },
    {
        "uuid": "d8f577f31871944fc03d4f6998d231b0",
        "title": "秋望兴庆宫",
        "author": "戎昱",
        "content": "先皇歌舞地，今日未游巡。\n幽咽龙池水，凄凉御榻尘。\n随风秋树弃，对月老宫人。\n万事如桑海，悲来欲恸神。",
        "dynasty": "唐",
        "collection_info": null
    },
    {
        "uuid": "786e96d080f307df4657d316050b374c",
        "title": "送郑炼师贬辰州",
        "author": "戎昱",
        "content": "辰州万里外，想得逐臣心。\n谪去刑名枉，人间痛惜深。\n误将瑕指玉，遂使谩消金。\n计日西归在，休为泽畔吟。",
        "dynasty": "唐",
        "collection_info": null
    },
    {
        "uuid": "49cc22701fbfccd12d142af041846454",
        "title": "云梦故城秋望",
        "author": "戎昱",
        "content": "故国遗墟在，登临想旧游。\n一朝人事变，千载水空流。\n梦渚鸿声晚，荆门树色秋。\n片云凝不散，遥挂望乡愁。",
        "dynasty": "唐",
        "collection_info": null
    },
    {
        "uuid": "7cb659c26ec18109f1bbd170441da9a8",
        "title": "秋日感怀",
        "author": "戎昱",
        "content": "洛阳岐路信悠悠，无事辞家两度秋。\n日下未驰千里足，天涯徒泛五湖舟。\n菏衣半浸缘乡泪，玉貌潜销是客愁。\n说向长安亲与故，谁怜岁晚尚淹留。",
        "dynasty": "唐",
        "collection_info": null
    },
    {
        "uuid": "7085661dd5a3f9a57f5e0f3afa787104",
        "title": "送王明府入道",
        "author": "戎昱",
        "content": "何事陶彭泽，明时又挂冠。\n为耽泉石趣，不惮薜萝寒。\n轻雪笼纱帽，孤猨傍醮坛。\n悬悬老松下，金竈夜烧丹。",
        "dynasty": "唐",
        "collection_info": null
    },
    {
        "uuid": "36de5bbd0d5faf66aecf5f7766c59e16",
        "title": "秋月",
        "author": "戎昱",
        "content": "江干入夜杵声秋，百尺疎桐挂斗牛。\n思苦自看明月苦，人愁不是月华愁。",
        "dynasty": "唐",
        "collection_info": null
    },
    {
        "uuid": "0bc0ed69745d9605b6cdd411fd2106c1",
        "title": "赋得铁马鞭",
        "author": "戎昱",
        "content": "成器虽因匠，怀刚本自天。\n为怜持寸节，长拟静三边。\n未入英髦用，空存铁石坚。\n希君剖腹取，还解抱龙泉。",
        "dynasty": "唐",
        "collection_info": null
    },
    {
        "uuid": "c659d19f5754874e53371b576524369c",
        "title": "闻颜尚书陷贼中",
        "author": "戎昱",
        "content": "闻说征南没，那堪故吏闻。\n能持苏武节，不受马超勋。\n国破无家信，天秋有鴈羣。\n同荣不同辱，今日负将军。",
        "dynasty": "唐",
        "collection_info": null
    },
    {
        "uuid": "f644d5f02b718310a9b640de7965a797",
        "title": "送苏参军",
        "author": "戎昱",
        "content": "忆昨青襟醉裏分，酒醒迴首怆离羣。\n舟移极浦城初掩，山束长江日早曛。\n客来有恨空思德，别后谁人更议文。\n常叹苏生官太屈，应缘才似鲍参军。",
        "dynasty": "唐",
        "collection_info": null
    },
    {
        "uuid": "8a73cb2e6ec898148df17887c9e55b57",
        "title": "成都元十八侍御",
        "author": "戎昱",
        "content": "不见元生已数朝，浣花溪路去菲遥。\n客舍早知浑寂寞，交情岂谓更萧条。\n空有寸心思会面，恨无单酌遣相邀。\n骅骢幸自能驰骤，何惜挥鞭过柞桥。",
        "dynasty": "唐",
        "collection_info": null
    },
    {
        "uuid": "ac0e9dd2a50b607e0023c62ec4572b00",
        "title": "观卫尚书九日对中使射破的",
        "author": "戎昱",
        "content": "盛宴倾黄菊，殊私降紫泥。\n月营开射圃，霜斾拂晴霓。\n出将三朝贵，弯弓五善齐。\n腕迴金镞满，的破绿弦低。\n勇气干牛斗，欢声震鼓鼙。\n忠臣思报国，更欲取关西。",
        "dynasty": "唐",
        "collection_info": null
    },
    {
        "uuid": "28a960bdc998043763e8a9eb3a685df2",
        "title": "辰州闻大驾还宫",
        "author": "戎昱",
        "content": "闻道銮舆归魏阙，望云西拜喜成悲。\n宁知陇水烟销日，再有园林秋荐时。\n渭水战添亡虏血，秦人生覩旧朝仪。\n自惭出守辰州畔，不得亲随日月旗。",
        "dynasty": "唐",
        "collection_info": null
    },
    {
        "uuid": "720e9f66055bd50d1330049bcd4f9fe2",
        "title": "辰州建中四年多怀",
        "author": "戎昱",
        "content": "荒徼辰阳远，穷秋瘴雨深。\n主恩堪洒血，边宦更何心。\n海上红旗满，生前白髮侵。\n竹寒宁改节，隼静早因禽。\n务退门多掩，愁来酒独斟。\n天涯忧国泪，无日不霑襟。",
        "dynasty": "唐",
        "collection_info": null
    },
    {
        "uuid": "aef734c0d265912329ac9252470ffd2b",
        "title": "上桂州李大夫",
        "author": "戎昱",
        "content": "今日辞门馆，情将众别殊。\n感深翻有泪，仁过曲怜愚。\n晚镜伤秋鬓，晴寒切病驱。\n烟霞万里阔，宇宙一身孤。\n倚马才宁有，登龙意岂无。\n唯于方寸内，暗贮报恩珠。",
        "dynasty": "唐",
        "collection_info": null
    },
    {
        "uuid": "ed072706cb701db3094cf49101a4451c",
        "title": "江城秋霁",
        "author": "戎昱",
        "content": "霁后江城风景凉，岂堪登眺只堪伤。\n远天螮蝀收残雨，映水鸬鷀近夕阳。\n万事无成空过日，十年多难不还乡。\n不知何处销兹恨，转觉愁随夜夜长。",
        "dynasty": "唐",
        "collection_info": null
    },
    {
        "uuid": "a4ba55cfb3b0804893211c5cf9937a21",
        "title": "上李常侍",
        "author": "戎昱",
        "content": "旌旗晓过大江西，七校前驱万队齐。\n千里政声人共喜，三军令肃马前嘶。\n恩霑境内风初变，春入城阴柳渐低。\n桃李不须令更种，早知门下旧成蹊。",
        "dynasty": "唐",
        "collection_info": null
    },
    {
        "uuid": "a36e8bf65b5bead20885680349e800ab",
        "title": "上湖南崔中丞",
        "author": "戎昱",
        "content": "山上青松陌上尘，云泥岂合得相亲。\n举世尽嫌良马瘦，唯君不弃卧龙贫。\n千金未必能移性，一诺从来许杀身。\n莫道书生无感激，寸心还是报恩人。",
        "dynasty": "唐",
        "collection_info": null
    },
    {
        "uuid": "964146fa60a4d8257ce11f8205f41c94",
        "title": "早春雪中",
        "author": "戎昱",
        "content": "阴云万里昼漫漫，愁坐关心事几般。\n为报春风休下雪，柳条初放不禁寒。",
        "dynasty": "唐",
        "collection_info": null
    },
    {
        "uuid": "e7b1606f794334ec0fb6b921288381d0",
        "title": "云安阻雨",
        "author": "戎昱",
        "content": "日长巴峡雨蒙蒙，又说归舟路未通。\n游人不及西江水，先得东流到渚宫。",
        "dynasty": "唐",
        "collection_info": null
    },
    {
        "uuid": "eb0622a881298fcb771c57a63bf652ea",
        "title": "湖南春日二首 一",
        "author": "戎昱",
        "content": "自怜春日客长沙，江上无人转忆家。\n光景却添乡思苦，檐前数片落梅花。",
        "dynasty": "唐",
        "collection_info": null
    },
    {
        "uuid": "24a741e4c5f57d3b6c2a7836337b67b0",
        "title": "湖南春日二首 二",
        "author": "戎昱",
        "content": "三湘漂寓若流萍，万里湘乡隔洞庭。\n羇客春来心欲碎，东风莫遣柳条青。",
        "dynasty": "唐",
        "collection_info": null
    },
    {
        "uuid": "9d7f84648f648896251d1ccd64a0cd33",
        "title": "送陆秀才归觐省",
        "author": "戎昱",
        "content": "武陵何处在，南指楚云阴。\n花蕚连枝近，桃源去路深。\n啼莺徒寂寂，征马已骎骎。\n堤上千年柳，条条挂我心。",
        "dynasty": "唐",
        "collection_info": null
    },
    {
        "uuid": "fc8e2323a0713513d5f00d8184cc37a6",
        "title": "戏题秋月",
        "author": "戎昱",
        "content": "秋宵月色胜春宵，万里天涯静寂寥。\n近来数夜飞霜重，只畏娑婆树叶凋。",
        "dynasty": "唐",
        "collection_info": null
    },
    {
        "uuid": "b9b479d4df599717577721e54f924dc9",
        "title": "宿湘江",
        "author": "戎昱",
        "content": "九月湘江水漫流，沙边唯览月华秋。\n金风浦上吹黄叶，一夜纷纷满客舟。",
        "dynasty": "唐",
        "collection_info": null
    },
    {
        "uuid": "0d144ce7635dfbb626fea51c12775bf0",
        "title": "戏赠张使君",
        "author": "戎昱",
        "content": "数载蹉跎罢搢绅，五湖乘兴转迷津。\n如今野客无家第，醉处寻常是主人。",
        "dynasty": "唐",
        "collection_info": null
    },
    {
        "uuid": "67f4e319c6512d0f6c65bb204c1b30b9",
        "title": "别公安贾明府",
        "author": "戎昱",
        "content": "叶县门前江水深，浅于羇客报恩心。\n把君诗卷西归去，一度相思一度吟。",
        "dynasty": "唐",
        "collection_info": null
    },
    {
        "uuid": "b00a26f7349935cf5610cb06d36c237f",
        "title": "霁雪",
        "author": "戎昱",
        "content": "风卷寒云暮雪晴，江烟洗尽柳条轻。\n檐前数片无人埽，又得书窗一夜明。",
        "dynasty": "唐",
        "collection_info": null
    },
    {
        "uuid": "17d3f7622b900eecab2f5fb10d345a31",
        "title": "汉阴弔崔员外坟",
        "author": "戎昱",
        "content": "远别望有归，叶落望春晖。\n所痛泉路人，一去无还期。\n荒坟遗汉阴，坟树啼子规。\n存没抱冤滞，孤魂意何依。\n岂无骨肉亲，岂无深相知。\n曝露不復问，高名亦何为。\n相携恸君罢，春日空迟迟。",
        "dynasty": "唐",
        "collection_info": null
    },
    {
        "uuid": "932b3d4340b66aaf2b8af875653fee58",
        "title": "题槿花",
        "author": "戎昱",
        "content": "自用金钱买槿栽，二年方始得花开。\n鲜红未许佳人见，蝴蝶争知早到来。",
        "dynasty": "唐",
        "collection_info": null
    },
    {
        "uuid": "319669a76b8bd826315d6bf75296009b",
        "title": "题宋玉亭",
        "author": "戎昱",
        "content": "宋玉亭前悲暮秋，阳台路上雨初收。\n应缘此处人多别，松竹萧萧也带愁。",
        "dynasty": "唐",
        "collection_info": null
    },
    {
        "uuid": "dab2d5456bca7a96c72241a2328b41f4",
        "title": "过东平军",
        "author": "戎昱",
        "content": "画角初鸣残照微，营营鞍马往来稀。\n相逢士卒皆垂泪，八座朝天何日归。",
        "dynasty": "唐",
        "collection_info": null
    },
    {
        "uuid": "1e956ecc38363218e85f3a015e962179",
        "title": "送辰州郑使君",
        "author": "戎昱",
        "content": "谁人不谴谪，君去独堪伤。\n长子家无弟，慈亲老在堂。\n惊魂随驿吏，冒暑向炎方。\n未到猨啼处，参差已断肠。",
        "dynasty": "唐",
        "collection_info": null
    },
    {
        "uuid": "55cce38d59b9a091a6f4c3a79799b590",
        "title": "江上柳送人",
        "author": "戎昱",
        "content": "江柳断肠色，黄丝垂未齐。\n人看几重恨，鸟入一枝低。\n乡泪正堪落，与君又解携。\n相思万里道，春去夕阳西。",
        "dynasty": "唐",
        "collection_info": null
    },
    {
        "uuid": "8b4ad252f4d6cc33a3f7aa462128c88c",
        "title": "湘南曲",
        "author": "戎昱",
        "content": "虞帝南游不復还，翠蛾幽怨水云间。\n昨夜月明湘浦宿，闺中珂佩度空山。",
        "dynasty": "唐",
        "collection_info": null
    },
    {
        "uuid": "4be063e5ff70a5272e4db7b82aa2195f",
        "title": "桂州西山登高上陆大夫",
        "author": "戎昱",
        "content": "登高上山上，高处更堪愁。\n野菊他乡酒，芦花满眼秋。\n风烟连楚郡，兄弟客荆州。\n早晚朝天去，亲随定远侯。",
        "dynasty": "唐",
        "collection_info": null
    },
    {
        "uuid": "b2b8cbaa203f1d6fb509b7dab1a959e1",
        "title": "寄郑炼师",
        "author": "戎昱",
        "content": "平生金石友，沦落向辰州。\n已是二年客，那堪终日愁。\n尺书浑不寄，两鬓计应秋。\n今夜相思月，情人南海头。",
        "dynasty": "唐",
        "collection_info": null
    },
    {
        "uuid": "687b0aad9d0d7f2c5f577816099ecd92",
        "title": "八月十五日",
        "author": "戎昱",
        "content": "忆昔千秋节，懽娱万国同。\n今来六亲远，此日一悲风。\n年少逢胡乱，时平似梦中。\n棃园几人在，应是涕无穷。",
        "dynasty": "唐",
        "collection_info": null
    },
    {
        "uuid": "845d9bcb77120e8c25cbfcb1b757f09f",
        "title": "征人归乡",
        "author": "戎昱",
        "content": "三月江城柳絮飞，五年游客送人归。\n故将别泪和乡泪，今日阑干湿汝衣。",
        "dynasty": "唐",
        "collection_info": null
    },
    {
        "uuid": "99fbdc5e5b6abcce5fde801b3d7c2b0f",
        "title": "骆家亭子纳凉",
        "author": "戎昱",
        "content": "江湖思渺然，不离国门前。\n折苇鱼沈藻，攀藤鸟出烟。\n生衣宜水竹，小酒入诗篇。\n莫怪侵星坐，神清不欲眠。",
        "dynasty": "唐",
        "collection_info": null
    },
    {
        "uuid": "a980d143939a40be8f63d8ac189462d3",
        "title": "逢陇西故人忆关中舍弟",
        "author": "戎昱",
        "content": "莫话边庭事，心摧不欲闻。\n数年家陇地，舍弟殁胡军。\n每念支离苦，常嗟骨肉分。\n急难何日见，遥哭陇西云。",
        "dynasty": "唐",
        "collection_info": null
    },
    {
        "uuid": "0e3c86545595785d3cf7eb9acbf5c728",
        "title": "秋夜梁十三厅事",
        "author": "戎昱",
        "content": "今来秋已暮，还恐未成归。\n梦裏家仍远，愁中叶又飞。\n竹声风度急，灯影月来微。\n得见梁夫子，心源有所依。",
        "dynasty": "唐",
        "collection_info": null
    },
    {
        "uuid": "547a4a9c01fd77838fe65af123bf765e",
        "title": "成都暮雨秋",
        "author": "戎昱",
        "content": "九月龟城暮，愁人闭草堂。\n地卑多雨润，天暖少秋霜。\n纵欲倾新酒，其如忆故乡。\n不知更漏意，惟向客边长。",
        "dynasty": "唐",
        "collection_info": null
    },
    {
        "uuid": "9837130257ef8d19717b9a13ee2d3e0d",
        "title": "酬梁二十",
        "author": "戎昱",
        "content": "渚宫无限客，相见独相亲。\n长路皆同病，无言似一身。\n岁寒唯爱竹，憔悴不堪春。\n细与知音说，攻文恐悞人。",
        "dynasty": "唐",
        "collection_info": null
    },
    {
        "uuid": "b103fba29eea8caad83b68c810f2b035",
        "title": "花下宴送郑炼师",
        "author": "戎昱",
        "content": "愁裏惜春深，闻幽即共寻。\n贵看花柳色，图放别离心。\n客醉花能笑，诗成花伴吟。\n为君调绿绮，先奏凤归林。",
        "dynasty": "唐",
        "collection_info": null
    },
    {
        "uuid": "876789c801f2a376207bc38e9cc76599",
        "title": "秋馆雨后得弟兄书即事呈李明府",
        "author": "戎昱",
        "content": "弟兄书忽到，一夜喜兼愁。\n空馆復闻雨，贫家怯到秋。\n坐中孤烛暗，窗外数萤流。\n试以他乡事，明朝问子游。",
        "dynasty": "唐",
        "collection_info": null
    },
    {
        "uuid": "d18bc2d00526d644e3bf9caa84e197a5",
        "title": "寄梁淑",
        "author": "戎昱",
        "content": "长忆江头执别时，论文未有不相思。\n鴈过经秋无尺素，人来终日见新诗。\n心思食檗何由展，家似流萍任所之。\n悔学秦人南避地，武陵原上又征师。",
        "dynasty": "唐",
        "collection_info": null
    },
    {
        "uuid": "65866e86ebcff8956979c3b3b0eb9f4e",
        "title": "送张秀才之长沙",
        "author": "戎昱",
        "content": "君向长沙去，长沙仆旧谙。\n虽之桂岭北，终是阙庭南。\n山霭生朝雨，江烟作夕岚。\n松醪能醉客，慎勿滞湘潭。",
        "dynasty": "唐",
        "collection_info": null
    },
    {
        "uuid": "228ef2395ef34adaae1bd7df08f3454d",
        "title": "塞下曲",
        "author": "戎昱",
        "content": "汉将归来虏塞空，旌旗初下玉关东。\n高蹄战马三千匹，落日平原秋草中。",
        "dynasty": "唐",
        "collection_info": null
    },
    {
        "uuid": "1b66bd3cd0c781afb3671a7d1603a4d1",
        "title": "送僧法和",
        "author": "戎昱",
        "content": "达士心无滞，他乡总是家。\n问经翻贝叶，论法指莲花。\n欲契真空义，先开智慧芽。",
        "dynasty": "唐",
        "collection_info": null
    },
    {
        "uuid": "13fcd4d84c1cc9d52ef0efb63bbbb52c",
        "title": "送严十五郎之长安",
        "author": "戎昱",
        "content": "送客身为客，思家怆别家。\n暂收双眼泪，遥想五陵花。\n路远征车迥，山迴剑阁斜。\n长安君到日，春色未应赊。",
        "dynasty": "唐",
        "collection_info": null
    },
    {
        "uuid": "b1dcaa1cb68dfdaa3b26267e1ced1f89",
        "title": "冬夜宴梁十三厅",
        "author": "戎昱",
        "content": "故人能爱客，秉烛会吾曹。\n家为朋徒罄，心缘翰墨劳。\n夜寒销腊酒，霜冷重绨袍。\n醉卧西窗下，时闻鴈响高。",
        "dynasty": "唐",
        "collection_info": null
    },
    {
        "uuid": "bba9f2d84663c7eb1e163bc05b6324fe",
        "title": "收襄阳城二首 一",
        "author": "戎昱",
        "content": "悲风惨惨雨修修，岘北山低草木愁。\n暗发前军连夜战，平明旌斾入襄州。",
        "dynasty": "唐",
        "collection_info": null
    },
    {
        "uuid": "d98bb628e556983f08313a3eb8ef62b3",
        "title": "收襄阳城二首 二",
        "author": "戎昱",
        "content": "五营飞将拥霜戈，百里僵尸满浕河。\n日暮归来看剑血，将军却恨杀人多。",
        "dynasty": "唐",
        "collection_info": null
    },
    {
        "uuid": "27bb121c994fb57332cc65cd8d6f7a53",
        "title": "出军",
        "author": "戎昱",
        "content": "龙绕旌竿兽满旗，飜营乍似雪中移。\n中军一队三千骑，尽是幷州游侠儿。",
        "dynasty": "唐",
        "collection_info": null
    },
    {
        "uuid": "d27152cda26b23dbceb8a20f6cfb9976",
        "title": "和李尹种葛",
        "author": "戎昱",
        "content": "弱质人皆弃，唯君手自栽。\n藟含霜后竹，香惹腊前梅。\n拟託凌云势，须凭接引材。\n清阴如可惜，黄鸟定飞来。",
        "dynasty": "唐",
        "collection_info": null
    },
    {
        "uuid": "723636f7fac506e72b7c2aff23649f6f",
        "title": "送零陵妓",
        "author": "戎昱",
        "content": "宝钿香蛾翡翠裙，装成掩泣欲行云。\n殷勤好取襄王意，莫向阳台梦使君。",
        "dynasty": "唐",
        "collection_info": null
    },
    {
        "uuid": "f77b3bdcb3b3f07286ff329b47903d6e",
        "title": "采莲曲二首 二",
        "author": "戎昱",
        "content": "涔阳女儿花满头，毵毵同泛木兰舟。\n秋风日暮南湖裏，争唱菱歌不肯休。",
        "dynasty": "唐",
        "collection_info": null
    },
    {
        "uuid": "4dbe1dc21c26b3636f62839ccb576b80",
        "title": "塞上曲",
        "author": "戎昱",
        "content": "胡风略地烧连山，碎叶孤城未下关。\n山头烽子声声呌，知是将军夜猎还。",
        "dynasty": "唐",
        "collection_info": null
    },
    {
        "uuid": "4731795351ab7f4f37c5d5f68fe7ed68",
        "title": "寂上人禅房",
        "author": "戎昱",
        "content": "俗尘浮垢闭禅关，百岁身心几日闲。\n安得此生同草木，无营长在四时间。",
        "dynasty": "唐",
        "collection_info": null
    },
    {
        "uuid": "4f763f03541f70791ea6328b313d1692",
        "title": "桂州口号",
        "author": "戎昱",
        "content": "画角三声动客愁，晓霜如雪覆江楼。\n谁道桂林风景暖，到来重着皁貂裘。",
        "dynasty": "唐",
        "collection_info": null
    },
    {
        "uuid": "5d02fd2314f6dc1c42a2ae3a0c75563f",
        "title": "红槿花",
        "author": "戎昱",
        "content": "花是深红叶曲尘，不将桃李共争春。\n今日惊秋自怜客，折来持赠少年人。",
        "dynasty": "唐",
        "collection_info": null
    },
    {
        "uuid": "275f7fff8b08f1252e1448d447af43d9",
        "title": "哭黔中薛大夫",
        "author": "戎昱",
        "content": "亚相何年镇百蛮，生涯万事瘴云间。\n夜郎城外谁人哭，昨日空余旌节还。",
        "dynasty": "唐",
        "collection_info": null
    },
    {
        "uuid": "25d1a8eb44f67ce6a2985730d3f13e14",
        "title": "感春",
        "author": "戎昱",
        "content": "看花泪尽知春尽，魂断看花秪恨春。\n名位未霑身欲老，诗书宁救眼前贫。",
        "dynasty": "唐",
        "collection_info": null
    },
    {
        "uuid": "451b3f414d110f16e2520d3fbb89951c",
        "title": "途中寄李二",
        "author": "戎昱",
        "content": "杨柳烟含灞岸春，年年攀折为行人。\n好风若借低枝便，莫遣青丝埽路尘。",
        "dynasty": "唐",
        "collection_info": null
    },
    {
        "uuid": "a68172e7640abe5d002ae291d2d0cb79",
        "title": "寄许炼师",
        "author": "戎昱",
        "content": "埽石焚香礼碧空，露华偏湿蘂珠宫。\n如何说得天坛上，万里无云月正中。",
        "dynasty": "唐",
        "collection_info": null
    },
    {
        "uuid": "192ad43eadf74e2d385b0fbaed4a2056",
        "title": "下第留辞顾侍郎",
        "author": "戎昱",
        "content": "绮陌彤彤花照尘，王门侯邸尽朱轮。\n城南旧有山村路，欲向云霞觅主人。",
        "dynasty": "唐",
        "collection_info": null
    },
    {
        "uuid": "0aca0668f85ac6a04160415b200fd272",
        "title": "题云公山房",
        "author": "戎昱",
        "content": "云公兰若深山裏，月明松殿微风起。\n试问空门清净心，莲花不着秋潭水。",
        "dynasty": "唐",
        "collection_info": null
    },
    {
        "uuid": "1c295b1d36982735915b05f496047723",
        "title": "别离作",
        "author": "戎昱",
        "content": "手把杏花枝，未曾经离别。\n黄昏掩门后，寂寞自心知。",
        "dynasty": "唐",
        "collection_info": null
    },
    {
        "uuid": "639a3fb8b10a3798254bb95b4e85e0cc",
        "title": "九日贾明府见访",
        "author": "戎昱",
        "content": "独掩衡门秋景闲，洛阳才子访柴关。\n莫嫌浊酒君须醉，虽是贫家菊也斑。\n同人愿得长携手，久客深思一破颜。\n却笑孟嘉吹帽落，登高何必上龙山。",
        "dynasty": "唐",
        "collection_info": null
    },
    {
        "uuid": "20b7492206d57ed4208c50e1987f26ca",
        "title": "开元观陪杜大夫中元日观乐",
        "author": "戎昱",
        "content": "今朝欢称玉京天，况值关东俗理年。\n舞态疑迴紫阳女，歌声似遏綵云仙。\n盘空双鹤惊几剑，洒砌三花度管弦。\n落日香尘拥归骑，囗风油幕动高烟。",
        "dynasty": "唐",
        "collection_info": null
    },
    {
        "uuid": "59dd7c995d2e1440d9ef3d705878b88b",
        "title": "中秋夜登楼望月寄人",
        "author": "戎昱",
        "content": "西楼见月似江城，脉脉悠悠倚槛情。\n万里此情同皎洁，一年今日最分明。\n初惊桂子从天落，稍误芦花带雪平。\n知称玉人临水见，可怜光彩有余清。",
        "dynasty": "唐",
        "collection_info": null
    },
    {
        "uuid": "b802e28b89116f1e6fc9132acc2abfee",
        "title": "赠宜阳张使君",
        "author": "戎昱",
        "content": "暂作宜阳客，深知太守贤。\n政移千里俗，人戴两重天。\n旧郭多新室，闲坡尽辟田。\n倘令黄霸在，今日耻同年。",
        "dynasty": "唐",
        "collection_info": null
    },
    {
        "uuid": "5eee0e14863b5955ed1eecf29361f206",
        "title": "移家别树",
        "author": "戎昱",
        "content": "千种庭前树，人移树不移。\n看花愁作别，不及未栽时。",
        "dynasty": "唐",
        "collection_info": null
    },
    {
        "uuid": "a1cbc2ac0675e4c9a6096ac2b44bfaac",
        "title": "成都送严十五之江东",
        "author": "戎昱",
        "content": "江东万里外，别后几悽悽。\n峡路花应发，津亭柳正齐。\n酒倾迟日暮，川阔远天低。\n心繫征帆上，随君到剡溪。",
        "dynasty": "唐",
        "collection_info": null
    },
    {
        "uuid": "f8e658fe161a94616edbc376353ccbb0",
        "title": "送李参军",
        "author": "戎昱",
        "content": "好住好住王司户，珍重珍重李参军。\n一东一西如别鹤，一南一北似浮云。\n月照疎林千片影，风吹寒水万里纹。\n别易会难今古事，非是余今独与君。",
        "dynasty": "唐",
        "collection_info": null
    },
    {
        "uuid": "5135e57f3b4ca441b8fe344b0807b958",
        "title": "题严氏竹亭",
        "author": "戎昱",
        "content": "子陵栖遁处，堪繫野人心。\n溪水浸山影，岚烟向竹阴。\n忘机看白日，留客醉瑶琴。\n爱此多诗兴，归来步步吟。",
        "dynasty": "唐",
        "collection_info": null
    },
    {
        "uuid": "b55d41344b52c5bdd6944eaba9bc8a30",
        "title": "送王端公之太原归觐相公",
        "author": "戎昱",
        "content": "柱史今何适，西行咏陟冈。\n也知人惜别，终美鴈成行。\n春雨桃花静，离尊竹叶香。\n到时丞相阁，应喜棣华芳。",
        "dynasty": "唐",
        "collection_info": null
    },
    {
        "uuid": "1bc364b45229483546b4edceb3fc55f5",
        "title": "旅次寄湖南张郎中",
        "author": "戎昱",
        "content": "寒江近户漫流声，竹影临窗乱月明。\n归梦不知湖水阔，夜来还到洛阳城。",
        "dynasty": "唐",
        "collection_info": null
    },
    {
        "uuid": "0605b128efd13f5c8912a1ae40b92077",
        "title": "晚次荆江",
        "author": "戎昱",
        "content": "孤舟大江水，水涉无昏曙。\n雨暗迷津时，云生望乡处。\n渔翁闲自乐，樵客纷多虑。\n秋色湖上山，归心日边树。\n徒称竹箭美，未得枫林趣。\n向夕垂钓还，吾从落潮去。",
        "dynasty": "唐",
        "collection_info": null
    },
    {
        "uuid": "c6090f5b24b03a62baafacf791874b14",
        "title": "同辛衮州巢父虚副端岳相思献酬之作因纾归怀兼呈辛魏二院长杨长宁",
        "author": "戎昱",
        "content": "暮角发高城，情人坐中起。\n临觞不及醉，分散秋风裏。\n虽有明月期，离心若千里。\n前欢反惆怅，后会还如此。\n焉得夜淹留，一回终宴喜。\n羇游復牵役，馆至重湖水。\n早晚泛归舟，吾从数君子。",
        "dynasty": "唐",
        "collection_info": null
    },
    {
        "uuid": "59078784b44dad0fc62ec0df01735d10",
        "title": "抚州处士湖泛舟送北迴两指此南昌县查溪兰若别",
        "author": "戎昱",
        "content": "移樽铺山曲，祖帐查溪阴。\n铺山即远道，查溪非故林。\n悽然诵新诗，落泪霑素襟。\n郡政我何有，别情君独深。\n禅庭古树秋，宿雨清沈沈。\n挥袂故里远，悲伤去住心。",
        "dynasty": "唐",
        "collection_info": null
    },
    {
        "uuid": "5256018cb490f24ac9495e844c0672fb",
        "title": "耒阳溪夜行",
        "author": "戎昱",
        "content": "乘夕棹归舟，缘源二转幽。\n月明看岭树，风静听溪流。\n岚气船间入，霜华衣上浮。\n猨声虽此夜，不是别家愁。",
        "dynasty": "唐",
        "collection_info": null
    },
    {
        "uuid": "bb89294bfc6061a68ef8e146e7872cff",
        "title": "桂城早秋",
        "author": "戎昱",
        "content": "远客惊秋早，江天夜露新。\n满庭惟有月，空馆更何人。\n卜命知身贱，伤寒舞劒频。\n猨啼曾下泪，可是为忧贫。",
        "dynasty": "唐",
        "collection_info": null
    },
    {
        "uuid": "0e2df77d65f3df799b138c9571a45398",
        "title": "桂州岁暮",
        "author": "戎昱",
        "content": "岁暮天涯客，寒窗欲晓时。\n君恩空自感，乡思梦先知。\n重谊人愁别，惊栖鹊恋枝。\n不堪楼上角，南向海风吹。",
        "dynasty": "唐",
        "collection_info": null
    },
    {
        "uuid": "4ee804a8e7fda269603c3efd5830390e",
        "title": "宿桂州江亭呈康端公",
        "author": "戎昱",
        "content": "独向东亭坐，三更待月开。\n萤光入竹去，水影过江来。\n露滴千家静，年流一叶催。\n龙钟万里客，正合故人哀。",
        "dynasty": "唐",
        "collection_info": null
    },
    {
        "uuid": "a765a48ef72b0a95f1a2ae5f0cd2251a",
        "title": "寒食日恩赐火",
        "author": "窦叔向",
        "content": "恩光及小臣，华烛忽惊春。\n电影随中使，星辉拂路人。\n幸因榆柳暖，一照草茅贫。",
        "dynasty": "唐",
        "collection_info": null
    },
    {
        "uuid": "2429c6f39308a53a7b503263a1a5fcf2",
        "title": "端午日恩赐百索",
        "author": "窦叔向",
        "content": "仙宫长命缕，端午降殊私。\n事盛蛟龙见，恩深犬马知。\n余生傥可续，终冀荅明时。",
        "dynasty": "唐",
        "collection_info": null
    },
    {
        "uuid": "4c8a4cb0cef8035d1b99891d3d098dd5",
        "title": "贞懿皇后挽歌三首 一",
        "author": "窦叔向",
        "content": "二陵恭妇道，六寝盛皇情。\n礼逊生前贵，恩追殁后荣。\n幼王亲捧土，爱女復连茔。\n东望长如在，谁云向玉京。",
        "dynasty": "唐",
        "collection_info": null
    },
    {
        "uuid": "1cb32846637fb82b7b1f0f8f7be12fab",
        "title": "贞懿皇后挽歌三首 二",
        "author": "窦叔向",
        "content": "后庭攀画柳，上陌咽清笳。\n命妇羞苹叶，都人插柰花。\n寿宫星月异，仙路往来赊。\n纵有迎仙术，终悲隔绛纱。",
        "dynasty": "唐",
        "collection_info": null
    },
    {
        "uuid": "21295d1793f694ba4e5879cba0cc4602",
        "title": "秋砧送邑大夫",
        "author": "窦叔向",
        "content": "断续长门下，清泠逆旅秋。\n征夫应待信，寒女不胜愁。\n带月飞城上，因风散陌头。\n离居偏入听，况復送归舟。",
        "dynasty": "唐",
        "collection_info": null
    },
    {
        "uuid": "07a91cf15b3a06e2646b21b9d4d97122",
        "title": "过担石湖",
        "author": "窦叔向",
        "content": "晓发渔门戍，晴看担石湖。\n日衔高浪出，天入四空无。\n尺寸分洲岛，纤毫指舳舻。\n渺然从此去，谁念客帆孤。",
        "dynasty": "唐",
        "collection_info": null
    },
    {
        "uuid": "03131e995fa0e324a92f9918a1cb5cb3",
        "title": "春日早朝应制",
        "author": "窦叔向",
        "content": "紫殿俯千官，春松应合欢。\n御炉香焰暖，驰道玉声寒。\n乳燕翻珠缀，祥乌集露盘。\n宫花一万树，不敢举头看。",
        "dynasty": "唐",
        "collection_info": null
    },
    {
        "uuid": "3a712ef754f0dbbc572c081fad8c1d0e",
        "title": "酬李袁州嘉佑",
        "author": "窦叔向",
        "content": "少年轻会復轻离，老大开心总是悲。\n强说前程聊自慰，未知携手定何时。\n公才屈指登黄阁，匪服胡颜上赤墀。\n想到长安诵佳句，满朝谁不念琼枝。",
        "dynasty": "唐",
        "collection_info": null
    },
    {
        "uuid": "a7ce8ffacf3634b0c388681721430c5e",
        "title": "夏夜宿表兄话旧",
        "author": "窦叔向",
        "content": "夜合花开香满庭，夜深微雨醉初醒。\n远书珍重何曾达，旧事凄凉不可听。\n去日儿童皆长大，昔年亲友半凋零。\n明朝又是孤舟别，愁见河桥酒幔青。",
        "dynasty": "唐",
        "collection_info": null
    },
    {
        "uuid": "d389d68d26726b96cb96c5ab2e3279f8",
        "title": "句",
        "author": "窦叔向",
        "content": "禁兵环素帟，宫女哭寒云。",
        "dynasty": "唐",
        "collection_info": null
    },
    {
        "uuid": "c1e92dfca9f8c6f91745fcc153bfc81a",
        "title": "晚次方山精舍却寄张荐员外",
        "author": "窦常",
        "content": "楚腊还无雪，江春又足风。\n马羸三径外，人病四愁中。\n西塞波涛阔，南朝寺舍空。\n犹衔步兵酒，宿醉在除东。",
        "dynasty": "唐",
        "collection_info": null
    },
    {
        "uuid": "a0e40de2486c0395aa7b7f61e881d603",
        "title": "和裴端公枢芜城秋夕简远近亲知",
        "author": "窦常",
        "content": "岁积登朝恋，秋加陋巷贫。\n宿酲因夜歇，佳句得愁新。\n尽日凭幽几，何时上软轮。\n汉廷风宪在，应念匪躬人。",
        "dynasty": "唐",
        "collection_info": null
    },
    {
        "uuid": "6a74ba5ffa46c219ff89ff6e758db987",
        "title": "项亭怀古",
        "author": "窦常",
        "content": "力取诚多难，天亡路亦穷。\n有心裁帐下，无面到江东。\n命厄留骓处，年销逐鹿中。\n汉家神器在，须废拔山功。",
        "dynasty": "唐",
        "collection_info": null
    },
    {
        "uuid": "1d7b71a679b3e201125ab10b8996471d",
        "title": "奉使西还早发小磵馆寄卢滁州迈",
        "author": "窦常",
        "content": "野棠花覆地，山馆夜来阴。\n马蹟穿云去，鸡声出涧深。\n清风时偃草，久旱或为霖。\n试与惸嫠话，犹坚借寇心。",
        "dynasty": "唐",
        "collection_info": null
    },
    {
        "uuid": "d2fc4e4672bd3d1fd3f0c7f65e3942be",
        "title": "早发金钩店寄奚十唐大二茂才",
        "author": "窦常",
        "content": "出门山未曙，风叶暗萧萧。\n月影临荒栅，泉声近废桥。\n岁经秋后役，程在洛中遥。\n寄谢金门侣，弓旌悞见招。",
        "dynasty": "唐",
        "collection_info": null
    },
    {
        "uuid": "1818662bb89105a3d4924d968328b4be",
        "title": "途中立春寄杨郇伯",
        "author": "窦常",
        "content": "浪迹终年客，惊心此地春。\n风前独去马，泽畔耦耕人。\n老大交情重，悲凉外物亲。\n子云今在宅，应见柳条新。",
        "dynasty": "唐",
        "collection_info": null
    },
    {
        "uuid": "515f43b35135e9e64d49f48d4208fb99",
        "title": "故秘监丹阳郡公延陵包公挽歌词",
        "author": "窦常",
        "content": "卓绝明时第，孤贞贵后贫。\n郄诜为胄子，季札是乡人。\n笔下调金石，花开领搢绅。\n那堪归葬日，哭渡柳杨津。",
        "dynasty": "唐",
        "collection_info": null
    },
    {
        "uuid": "81bfb04e49056c267a63f5f46de5de92",
        "title": "凉国惠康公主挽歌",
        "author": "窦常",
        "content": "玉立分尧绪，笄年下相门。\n早加于氏对，偏占馆陶恩。\n泪有潜成血，香无却返魂。\n共知何驸马，垂白抱天孙。",
        "dynasty": "唐",
        "collection_info": null
    },
    {
        "uuid": "bb20b02f04bbc20c721b5327ac7ac460",
        "title": "哭张仓曹南史",
        "author": "窦常",
        "content": "万事竟蹉跎，重泉恨若何。\n官临环卫小，身逐转蓬多。\n丽藻尝专席，闲情欲烂柯。\n春风宛陵路，丹旐在沧波。",
        "dynasty": "唐",
        "collection_info": null
    },
    {
        "uuid": "db336abc970422a657bff0c53d326fd2",
        "title": "北固晚眺",
        "author": "窦常",
        "content": "水国芒种后，梅天风雨凉。\n露蚕开晚簇，江燕绕危樯。\n山趾北来固，潮头西去长。\n年年此登眺，人事几销亡。",
        "dynasty": "唐",
        "collection_info": null
    },
    {
        "uuid": "942d0c1587c1b19b12893bd6b3e497a4",
        "title": "谒三闾庙",
        "author": "窦常",
        "content": "君非三谏寤，礼许一身逃。\n自树终天戚，何裨事主劳。\n众鱼应饵骨，多士尽餔糟。\n有客椒浆奠，文衰不继骚。",
        "dynasty": "唐",
        "collection_info": null
    },
    {
        "uuid": "edebc511bb3ac1a9fafc1c2d973054d7",
        "title": "茅山赠梁尊师",
        "author": "窦常",
        "content": "云屋何年客，青山白日长。\n种花春扫雪，看箓夜焚香。\n上象壶中阔，平生醉裏忙。\n幸承仙籍后，乞取大还方。",
        "dynasty": "唐",
        "collection_info": null
    },
    {
        "uuid": "f1d3f3a379477c3743a8286faeb30ef8",
        "title": "谒诸葛武侯庙",
        "author": "窦常",
        "content": "永安宫外有祠堂，鱼水恩深祚不长。\n角立一方初退舍，拟称三汉更图王。\n人同过隟无留影，石在穷沙尚启行。\n归蜀降吴竟何事，为陵为谷共苍苍。",
        "dynasty": "唐",
        "collection_info": null
    },
    {
        "uuid": "e363d120192b53c0213fc8ffff518212",
        "title": "奉贺太保岐公承恩致政",
        "author": "窦常",
        "content": "君为宫保及清时，冠盖初闲拜武迟。\n五色诏中宣九德，百僚班外置三师。\n山泉遂性休称疾，子弟能官各受词。\n不学铸金思范蠡，乞言犹许上丹墀。",
        "dynasty": "唐",
        "collection_info": null
    },
    {
        "uuid": "2d9e47d5c0c94df8b97b562e19c79c3c",
        "title": "之任武陵寒食日途次松滋渡先寄刘员外禹锡",
        "author": "窦常",
        "content": "杏花榆荚晓风前，云际离离上峡船。\n江转数程淹驿骑，楚曾三户少人烟。\n看春又过清明节，算老重经癸巳年。\n幸得柱山当郡舍，在朝长咏卜居篇。",
        "dynasty": "唐",
        "collection_info": null
    },
    {
        "uuid": "e305b7881142d79bba217c841a4fe8e0",
        "title": "奉寄辰州房使君郎中",
        "author": "窦常",
        "content": "汉代文明今盛明，犹将贾傅暂专城。\n何妨密旨先符竹，莫是除书误姓名。\n蜗舍喜时春梦去，隼旟行处瘴江清。\n新年只可三十二，却笑潘郎白髮生。",
        "dynasty": "唐",
        "collection_info": null
    },
    {
        "uuid": "4d2007e4b860770b0cded38679fc5fd3",
        "title": "立春后言怀招汴州李匡卫推",
        "author": "窦常",
        "content": "闲斋夜击唾壶歌，试望夷门奈远何。\n每听寒笳离梦断，时窥清鑑旅愁多。\n初惊宵漏丁丁促，已觉春风习习和。\n海内故人君最老，花开鞭马更相过。",
        "dynasty": "唐",
        "collection_info": null
    },
    {
        "uuid": "8496ae5e962349b795db5e2f525ef39f",
        "title": "奉送职方崔员外摄中丞新罗册使",
        "author": "窦常",
        "content": "帝命海东使，人行天一涯。\n辨方知木德，开国有金家。\n册拜申恩重，留欢作限赊。\n顺风鲸浪热，初日锦帆斜。\n夜色潜然火，秋期独往槎。\n慰安皆喻旨，忠信自无瑕。\n髮美童年髻，簪香子月花。\n便随琛賮入，正朔在中华。",
        "dynasty": "唐",
        "collection_info": null
    },
    {
        "uuid": "839ca79abd8d1a977d574480c5c839f3",
        "title": "酬舍弟牟秋日洛阳官舍寄怀十韵",
        "author": "窦常",
        "content": "幼为逃难者，纔省用兵初。\n去国三苗外，全生四纪余。\n老头亲帝里，归处失吾庐。\n逝水犹呜咽，祥云自卷舒。\n正郎曾首拜，亚尹未平除。\n几变陶家柳，空传魏阙书。\n思凌天际鹤，言甚辙中鱼。\n玉立知求己，金声乍起予。\n在朝鱼水分，多病雪霜居。\n忽报阳春曲，纵横恨不如。",
        "dynasty": "唐",
        "collection_info": null
    },
    {
        "uuid": "97d0135491932c55fd06e5e8e913aebe",
        "title": "求自试",
        "author": "窦常",
        "content": "仙禁祥云合，高梧彩凤游。\n沈冥求自试，通鉴果蒙收。\n文墨悲无位，诗书误白头。\n陈王抗表日，毛遂请行秋。\n双剑曾埋狱，司空问斗牛。\n希垂拂拭惠，感激愿相投。",
        "dynasty": "唐",
        "collection_info": null
    },
    {
        "uuid": "addbf1e3708dfc583e77eb8db1211812",
        "title": "花发上林",
        "author": "窦常",
        "content": "上苑晓沈沈，花枝乱缀阴。\n色浮双阙近，春入九门深。\n向暖风初扇，余寒雪尚侵。\n艳回秦女目，愁处越人心。\n绕绕时萦蝶，关关乍引禽。\n宁知幽谷羽，一举欲依林。",
        "dynasty": "唐",
        "collection_info": null
    },
    {
        "uuid": "c53b7c0780ca9c4e35f88a2128dbb6bc",
        "title": "过宋氏五女旧居",
        "author": "窦常",
        "content": "谢庭风韵婕妤才，天纵斯文去不迴。\n一宅柳花今似雪，乡人拟筑望仙台。",
        "dynasty": "唐",
        "collection_info": null
    },
    {
        "uuid": "bba7a6f244e9661ec71375f3ba980929",
        "title": "还京乐歌词",
        "author": "窦常",
        "content": "百战初休十万师，国人西望翠华时。\n家家尽唱升平曲，帝幸梨园亲制词。",
        "dynasty": "唐",
        "collection_info": null
    },
    {
        "uuid": "37c99f6cefea440bb5a56f0e95ea4c53",
        "title": "商山祠堂即事",
        "author": "窦常",
        "content": "夺嫡心萌事可忧，四贤西笑暂安刘。\n后王不敢论珪组，土偶人前枳树秋。",
        "dynasty": "唐",
        "collection_info": null
    },
    {
        "uuid": "cf733749f5de803b38632f367e17b959",
        "title": "七夕",
        "author": "窦常",
        "content": "露盘花水望三星，髣髴虚无为降灵。\n斜汉没时人不寐，几条蛛网下风庭。",
        "dynasty": "唐",
        "collection_info": null
    },
    {
        "uuid": "73cdfc4591de678e10726b2a6861ea31",
        "title": "杏山馆听子规",
        "author": "窦常",
        "content": "楚塞余春听渐稀，断猿今夕让霑衣。\n云埋老树空山裏，髣髴千声一度飞。",
        "dynasty": "唐",
        "collection_info": null
    },
    {
        "uuid": "98b7618ee10a43a94f03c104d5c31f3a",
        "title": "史馆候别蒋拾遗不遇",
        "author": "窦牟",
        "content": "千门万户迷，伫立月华西。\n画戟晨光动，春松宿露低。\n主文亲玉扆，通籍入金闺。\n肯念从戎去，风沙事鼓鞞。",
        "dynasty": "唐",
        "collection_info": null
    },
    {
        "uuid": "14e75dada7e415d1e2f6b6c6a680a90a",
        "title": "早赴临台立马待漏口号寄弟羣",
        "author": "窦牟",
        "content": "上陌行初尽，严城立未开。\n人疑早朝去，客是远方来。\n伏奏徒将命，周行自引才。\n可怜霄汉曙，鸳鹭正徘徊。",
        "dynasty": "唐",
        "collection_info": null
    },
    {
        "uuid": "3521cb4982557cfb162f3d3d77b1acb1",
        "title": "缑氏拜陵迴道中呈李舍人少尹",
        "author": "窦牟",
        "content": "忽忝诸卿位，仍陪长者车。\n礼容皆若旧，名籍自凭虚。\n上路花偏早，空山云甚余。\n却愁新咏发，酬和不相如。",
        "dynasty": "唐",
        "collection_info": null
    },
    {
        "uuid": "a10105abee5e4b1d18032f7f9fd520ec",
        "title": "陪韩院长韦河南同寻刘师不遇",
        "author": "窦牟",
        "content": "仙客诚难访，吾人岂易同。\n独游应驻景，相顾且吟风。\n药畹琼枝秀，斋轩粉壁空。\n不题三五字，何以达壶公。",
        "dynasty": "唐",
        "collection_info": null
    },
    {
        "uuid": "c8d41ccf37ebdea7b9d13dddcf187c4d",
        "title": "送东光吕少府之官连帅奏授",
        "author": "窦牟",
        "content": "远爱东光县，平临若木津。\n一城见先日，百里早惊春。\n德礼邀才重，恩辉拜命新。\n几时裁尺素，沧海有枯鳞。",
        "dynasty": "唐",
        "collection_info": null
    },
    {
        "uuid": "4093067260e9beb2aca7deb5c016a545",
        "title": "送刘公达判官赴天德军幕",
        "author": "窦牟",
        "content": "特建青油幕，量分紫禁师。\n自然知召子，不用问从谁。\n文武轻车少，腥膻左袵衰。\n北风如有寄，画取受降时。",
        "dynasty": "唐",
        "collection_info": null
    },
    {
        "uuid": "1a4253346bf53613d50578df28ab6739",
        "title": "故秘监丹阳郡公延陵包公挽歌",
        "author": "窦牟",
        "content": "台鼎尝虚位，夔龙莫致尧。\n德音冥秘府，风韵散清朝。\n天上文星落，林端玉树凋。\n有吴君子墓，返葬故山遥。",
        "dynasty": "唐",
        "collection_info": null
    },
    {
        "uuid": "41f2930f7126882d0f03368ae76e685d",
        "title": "望终南",
        "author": "窦牟",
        "content": "日爱南山好，时逢夏景残。\n白云兼似雪，清昼乍生寒。\n九陌峰如坠，千门翠可团。\n欲知形胜尽，都在紫宸看。",
        "dynasty": "唐",
        "collection_info": null
    },
    {
        "uuid": "5f15921fdd34c0d92ae30820e4c3db72",
        "title": "秋夕闲居对雨赠别卢七侍御坦",
        "author": "窦牟",
        "content": "燕燕辞巢蝉蜕枝，穷居积雨坏藩篱。\n夜长檐溜寒无寝，日晏厨烟湿未炊。\n悟主一言那可学，从军五首竟徒为。\n故人骢马朝天使，洛下秋声恐要知。",
        "dynasty": "唐",
        "collection_info": null
    },
    {
        "uuid": "be5be38dddb3fa81401a78baf799b3a3",
        "title": "晚过敷水驿却寄华州使院张郑二侍御",
        "author": "窦牟",
        "content": "春雨如烟又若丝，晓来昏处晚晴时。\n仙人掌上芙蓉沼，柱史关西松柏祠。\n几许岁华销道路，无穷王事繫戎师。\n迴瞻二妙非吾侣，日对三峰自有期。",
        "dynasty": "唐",
        "collection_info": null
    },
    {
        "uuid": "e9e167d5a114aecb58f961296aebd004",
        "title": "洛下闲居夜晴观雪寄四远诸兄弟",
        "author": "窦牟",
        "content": "雪月相辉云四开，终风助冻不扬埃。\n万重琼树宫中接，一直银河天上来。\n荆楚岁时知染翰，湘吴醇酎忆衔桮。\n强题缣素无颜色，鸿雁南飞早晚迴。",
        "dynasty": "唐",
        "collection_info": null
    },
    {
        "uuid": "bccbd6c70e69e707bec49888e1ed7910",
        "title": "天津晓望因寄呈分司一二省郎",
        "author": "窦牟",
        "content": "万乘西都去，千门正位虚。\n凿龙横碧落，提象出华胥。\n望幸宫嫔老，迎春海燕初。\n保釐纔半仗，容卫尽空庐。\n要自词难拟，繇来画不如。\n散郎无所属，聊事穆清居。",
        "dynasty": "唐",
        "collection_info": null
    },
    {
        "uuid": "67a07e6b21a2d4845a9f97c729a6ef57",
        "title": "早入朝书事",
        "author": "窦牟",
        "content": "紫陌纷如画，彤庭郁未晨。\n列星沈骑火，残月暗车尘。\n隐轸排霄翰，差池跨海鳞。\n玉声繁似乐，香泽散成春。\n叹息驱羸马，分明识故人。\n一生三不遇，今作老郎身。",
        "dynasty": "唐",
        "collection_info": null
    },
    {
        "uuid": "48fe5e0c4721851d39e8eb9f17bce39a",
        "title": "元日喜闻大礼寄上翰林四学士中书六舍人二十韵",
        "author": "窦牟",
        "content": "有事郊坛毕，无私日月临。\n岁华春更早，天瑞雪犹深。\n玉辇迴时令，金门降德音。\n翰飞鸳别侣，藂植桂为林。\n粉泽资鸿笔，熏和本素琴。\n礼成戎器下，恩彻鬼方沈。\n麟爵来称纪，官师退绝箴。\n道风黄阁静，祥景紫垣阴。\n寿酒朝时献，农书夜直寻。\n国香煴翠幄，庭燎赩红衾。\n汉魏文章盛，尧汤雨露霃。\n密辞投水石，精义出沙金。\n宸扆亲唯敬，钧衡近匪侵。\n疾驱千里骏，清唳九霄禽。\n庆赐迎新服，斋庄弃旧簪。\n忽思班女怨，遥听越人吟。\n末路甘贫病，流年苦滞淫。\n梦中青琐闼，归处碧山岑。\n窃抃闻韶濩，观光想韎任。\n大哉环海晏，不笇子牟心。",
        "dynasty": "唐",
        "collection_info": null
    },
    {
        "uuid": "4bd7956e4d4a4d6f6a6c9a3dfc115dcd",
        "title": "奉使至邢州赠李八使君",
        "author": "窦牟",
        "content": "独占龙冈部，深持虎节居。\n尽心敷吏术，含笑掩兵书。\n礼饰华缨重，才牵雅制余。\n茂阴延驿路，温液逗官渠。\n南亩行春罢，西楼待客初。\n瓮头开绿蚁，砧下落红鱼。\n牧伯风流足，輶轩若涩虚。\n今宵铃阁内，醉舞復何如。",
        "dynasty": "唐",
        "collection_info": null
    },
    {
        "uuid": "0a8b3813717665db6015d9d25e432d00",
        "title": "秋日洛阳官舍寄上水部家兄",
        "author": "窦牟",
        "content": "洛阳归老日，此县忽为君。\n白髮兄仍见，丹诚帝岂闻。\n九衢横逝水，二室散浮云。\n屈指豪家尽，伤心要地分。\n禁中周几鼎，源上汉诸坟。\n貔虎今无半，狐狸宿有羣。\n威声惭北部，仁化乐南熏。\n野檗饥来食，天香静处焚。\n壮年唯喜酒，幼学便诃文。\n及尔空衰暮，离忧讵可闻。",
        "dynasty": "唐",
        "collection_info": null
    },
    {
        "uuid": "4c90b95806813febe0533756ebadf3bf",
        "title": "李舍人少尹惠家醖一小榼立书绝句",
        "author": "窦牟",
        "content": "禁琐天浆嫩，虞行夜月寒。\n一瓢那可醉，应遣试尝看。",
        "dynasty": "唐",
        "collection_info": null
    },
    {
        "uuid": "cb108ff27c7c94f2cf5fff1c26c289a2",
        "title": "酬舍弟庠罢举从州辟书",
        "author": "窦牟",
        "content": "之荆且愿依刘表，折桂终惭见郄诜。\n舍弟未应丝作鬓，园公不用印随身。",
        "dynasty": "唐",
        "collection_info": null
    },
    {
        "uuid": "af17008f67bd33de301b9d5a83e44c41",
        "title": "奉酬杨侍郎十兄见赠之作",
        "author": "窦牟",
        "content": "翠羽雕虫日日新，翰林工部欲何神。\n自悲由瑟无弹处，今作关西门下人。",
        "dynasty": "唐",
        "collection_info": null
    },
    {
        "uuid": "e5ae120044b69d8325a3ed32c0b89fda",
        "title": "杏园渡",
        "author": "窦牟",
        "content": "卫郊多垒少人家，南渡天寒日又斜。\n君子素风悲已矣，杏园无復一枝花。",
        "dynasty": "唐",
        "collection_info": null
    },
    {
        "uuid": "92433d013c8cfac90d529ae582ae64b3",
        "title": "奉诚园闻笛",
        "author": "窦牟",
        "content": "曾绝朱缨吐锦茵，欲披荒草访遗尘。\n秋风忽洒西园泪，满目山阳笛裏人。",
        "dynasty": "唐",
        "collection_info": null
    },
    {
        "uuid": "25541edae6e64947caf313c521bbe400",
        "title": "雪中遇直",
        "author": "窦羣",
        "content": "寒光凝雪彩，限直居粉闱。\n怳疑白云上，乍觉金印非。\n树色霭虚空，琴声谐素徽。\n明晨阻通籍，独卧挂朝衣。",
        "dynasty": "唐",
        "collection_info": null
    },
    {
        "uuid": "c7724fab94dafc10d9103c2e07b5c888",
        "title": "东山月下怀友人",
        "author": "窦羣",
        "content": "东山多乔木，月午始苍苍。\n虽殊碧海状，爱此青苔光。\n高下灭华烛，参差启洞房。\n佳人梦余思，宝瑟愁应商。\n皎洁殊未已，沈吟限一方。\n宦情哂鸡口，世路倦羊肠。\n彼美金石分，眷言兰桂芳。\n清晖讵同夕，耿耿但相望。",
        "dynasty": "唐",
        "collection_info": null
    },
    {
        "uuid": "8f2746670febb4f0eaa1bd26e3914f54",
        "title": "时兴",
        "author": "窦羣",
        "content": "夙心旷何许，日暮依林薄。\n流水不待人，孤云时映鹤。\n蒙蒙千万花，曷为神仙药。\n不遇烂柯叟，报非旧城郭。",
        "dynasty": "唐",
        "collection_info": null
    },
    {
        "uuid": "e6a3c2e1de31ca021a85098b64c4ff3b",
        "title": "题剑",
        "author": "窦羣",
        "content": "丈夫得宝剑，束髮曾书绅。\n嗟吁一朝遇，愿言千载邻。\n心许留家树，辞直断佞臣。\n焉能为绕指，拂拭试时人。",
        "dynasty": "唐",
        "collection_info": null
    },
    {
        "uuid": "1ae33922d4ea0970f41c8378bbcdf89d",
        "title": "黔中书事",
        "author": "窦羣",
        "content": "万事非京国，千山拥丽谯。\n佩刀看日晒，赐马傍江调。\n言语多重译，壶觞每独谣。\n沿流如着翅，不敢问归桡。",
        "dynasty": "唐",
        "collection_info": null
    },
    {
        "uuid": "26d3a4a7e924dbc399857fc80a85e20b",
        "title": "冬日晓思寄杨二十七炼师",
        "author": "窦羣",
        "content": "雨霜地如雪，松桂青参差。\n鹤警晨光上，步出南轩时。\n所遇各有适，我怀亦自怡。\n愿言缄素封，昨夜梦琼枝。",
        "dynasty": "唐",
        "collection_info": null
    },
    {
        "uuid": "d00eadb9032453a61abbe8742dcd9e2e",
        "title": "贞元末东院尝接事今西川武相公于兹三周谬领中宪徘徊厅宇多获文篇夏日即事因寄四韵",
        "author": "窦羣",
        "content": "重轩深似谷，列柏镇含烟。\n境绝苍蝇到，风生白雪前。\n弹冠惊迹近，专席感恩偏。\n霄汉朝来下，油幢路几千。",
        "dynasty": "唐",
        "collection_info": null
    },
    {
        "uuid": "4bff07878c38d0d5e6bfdc6152b8ac45",
        "title": "北地",
        "author": "窦羣",
        "content": "何事到容州，临池照白头。\n兴随年已往，愁与水长流。\n僶俯思逋客，辛勤悔饭牛。\n诗人亦何意，树草欲忘忧。",
        "dynasty": "唐",
        "collection_info": null
    },
    {
        "uuid": "85525800af463c2403c1b3c476f6e756",
        "title": "雨后月下寄怀羊二十七资州",
        "author": "窦羣",
        "content": "夕霁凉飙至，翛然心赏谐。\n清光松上月，虚白郡中斋。\n置酒平生在，开衿愿见乖。\n殷勤寄双鲤，梦想入君怀。",
        "dynasty": "唐",
        "collection_info": null
    },
    {
        "uuid": "c0a5a875b2e85a1cf2ece511d746d5ad",
        "title": "奉酬西川武相公晨兴赠友见示之作",
        "author": "窦羣",
        "content": "碧树分晓色，宿雨弄清光。\n犹闻子规啼，独念一声长。\n眷眷轸芳思，依依寄远方。\n情同如兰臭，惠比返魂香。\n新什惊变雅，古瑟代沈湘。\n殷勤见知己，掩抑绕中肠。\n隙驷不我待，路人易相忘。\n孤老空许国，幽报期苍苍。",
        "dynasty": "唐",
        "collection_info": null
    },
    {
        "uuid": "fa872d5b49c01e19877e423e87f30e9c",
        "title": "晨游昌师院",
        "author": "窦羣",
        "content": "深庭芳草浓，晓井山泉溢。\n林馥乱沈烟，石润侵经室。\n幽岩鸟飞静，晴岭云归密。\n壁藓凝苍华，竹阴满晴日。\n生期半宵梦，忧绪仍非一。\n若无高世心，安能此终毕。",
        "dynasty": "唐",
        "collection_info": null
    },
    {
        "uuid": "d6b93e5cc844fcd7408a732dbd9dda7b",
        "title": "同王晦伯朱遐景宿慧山寺",
        "author": "窦羣",
        "content": "共访青山寺，曾隐南朝人。\n问古松桂老，开襟言笑新。\n步移月亦出，水映石磷磷。\n予洗肠中酒，君濯缨上尘。\n皓彩入幽抱，清气逼苍旻。\n信此澹忘归，淹留冰玉邻。",
        "dynasty": "唐",
        "collection_info": null
    },
    {
        "uuid": "e921c6ffd4bd9f614f7e3d08f6d95845",
        "title": "草堂夜坐",
        "author": "窦羣",
        "content": "匣中三尺剑，天上少微星。\n勿谓相去远，壮心曾不停。",
        "dynasty": "唐",
        "collection_info": null
    },
    {
        "uuid": "2515f3044775140344c7d9f95ce2fe6d",
        "title": "经潼关赠宇文十",
        "author": "窦羣",
        "content": "古有弓旌礼，今徴草泽臣。\n方同白衣见，不是弃繻人。",
        "dynasty": "唐",
        "collection_info": null
    },
    {
        "uuid": "6cde62b5664a436147a1b4eca23abedd",
        "title": "观画鹤",
        "author": "窦羣",
        "content": "华亭不相识，卫国復谁知。\n怅望冲天羽，甘心任画师。",
        "dynasty": "唐",
        "collection_info": null
    },
    {
        "uuid": "07fc1c09b8cec11b56617a63c3d7abc3",
        "title": "晚自台中归永宁里南望山色怅然有怀呈上右司十一兄",
        "author": "窦羣",
        "content": "白髮侵侵生有涯，青襟曾爱紫河车。\n自怜悟主难归去，马上看山恐到家。",
        "dynasty": "唐",
        "collection_info": null
    },
    {
        "uuid": "92af6f2e7f3bc6f04bda54ef3881baa0",
        "title": "中牟县经鲁公庙",
        "author": "窦羣",
        "content": "青史编名在箧中，故林遗庙揖仁风。\n还将文字如颜色，暂下蒲车为鲁公。",
        "dynasty": "唐",
        "collection_info": null
    },
    {
        "uuid": "c00e5ad139c8360ff890dbc213f6a77b",
        "title": "初入谏司喜家室至",
        "author": "窦羣",
        "content": "一旦悲欢见孟光，十年辛苦伴沧浪。\n不知笔砚缘封事，犹问佣书日几行。",
        "dynasty": "唐",
        "collection_info": null
    },
    {
        "uuid": "bbfd2b0d3e305c11de25d28d3ed45b4f",
        "title": "春雨",
        "author": "窦羣",
        "content": "昨日偷闲看花了，今朝多雨奈人何。\n人间尽似逢花雨，莫爱芳菲湿绮罗。",
        "dynasty": "唐",
        "collection_info": null
    },
    {
        "uuid": "9ed3cbaa9ecbbf694b77a601e88cb6ca",
        "title": "送内弟袁德师",
        "author": "窦羣",
        "content": "南渡登州即水仙，西垣有客思悠然。\n因君相问为官意，不卖毗陵负郭田。",
        "dynasty": "唐",
        "collection_info": null
    },
    {
        "uuid": "20a4df4b078f0f0c7f2d04d2b1687f08",
        "title": "赠刘大兄院长",
        "author": "窦羣",
        "content": "万年枝下昔同趋，三事行中半已无。\n路自长沙忽相见，共惊双鬓别来殊。",
        "dynasty": "唐",
        "collection_info": null
    },
    {
        "uuid": "8b8408d8233ee564c556863c49058071",
        "title": "假日寻花",
        "author": "窦羣",
        "content": "武陵缘源不可到，河阳带县讵堪夸。\n枝枝如雪南关外，一日休闲尽属花。",
        "dynasty": "唐",
        "collection_info": null
    },
    {
        "uuid": "4b239052c5a114f017a292cfb3ed0e62",
        "title": "自京将赴黔南",
        "author": "窦羣",
        "content": "风雨荆州二月天，问人初雇峡中船。\n西南一望云和水，犹道黔南有四千。",
        "dynasty": "唐",
        "collection_info": null
    },
    {
        "uuid": "87d83257ad12ab105ca08bfcd6f7d5ce",
        "title": "留守府酬皇甫曙侍御弹琴之什",
        "author": "窦庠",
        "content": "青琐昼无尘，碧梧阴似水。\n高张朱弦琴，静举白玉指。\n洞箫又奏繁，寒磬一声起。\n鹤警风露中，泉飞雪云裏。\n泠泠分雅郑，析析谐宫征。\n座客无俗心，巢禽亦倾耳。\n卫国知有人，齐竽偶相齿。\n有时趋绛纱，尽日随朱履。\n那令杂繁手，出假求焦尾。\n几载遗正音，今朝自君始。",
        "dynasty": "唐",
        "collection_info": null
    },
    {
        "uuid": "b2f29bd7375e44c11c9a87f7e3c0303c",
        "title": "金山行",
        "author": "窦庠",
        "content": "西江中𤃩波四截，涌出一峰青堞㙞。\n外如削成中缺裂，阳气发生阴气结。\n是时炎天五六月，上有火云下冰雪。\n夜色晨光相荡沃，积翠流霞满坑谷。\n龙泓彻底沙布金，鸟道插云梯甃玉。\n架险凌虚随指顾，榱桷玲珑皆固护。\n斡流倒景不可窥，万仞千崖生跬步。\n日华重重上金牓，丹楹碧砌真珠网。\n此时天海风浪清，吴楚万家皆在掌。\n琼楼菌阁纷明媚，曲槛迴轩深且邃。\n海鸟夜上珊瑚枝，江花晓落瑠璃地。\n有时倒影沈江底，万状分明光似洗。\n不知水上有楼台，却就波中看闭启。\n舟人忘却江水深，水神误到人间世。\n歘然风生波出没，瀖濩晶莹无定物。\n居人相顾非人间，如到日宫经月窟。\n信知灵景长有灵，住者不得无仙骨。\n三神山上蓬莱宫，徒有丹青人未逢。\n何如此处灵山宅，清凉不与嚣尘隔。\n曾到金山处处行，梦魂长羡金山客。",
        "dynasty": "唐",
        "collection_info": null
    },
    {
        "uuid": "cb0ce4f29935409641d126843ff83b88",
        "title": "于阗钟歌送灵彻上人归越",
        "author": "窦庠",
        "content": "海中有国倾神功，烹金化成九乳钟。\n精气激射声冲瀜，护持海底诸鱼龙。\n声有感，神无方，连天云水无津梁。\n不知飞在灵嘉寺，一国之人皆若狂。\n东南之美天下传，环文万象无雕镌。\n有灵飞动不敢悬，锁在危楼五百年。\n有时清秋日正中，繁霜满地天无风。\n一声洞彻八音尽，万籁悄然星汉空。\n徒言凡质千钧重，一夫之力能振动。\n大鸣小鸣须在君，不撃不考终不闻。\n高僧访古稽山曲，终日当之言不足。\n手提文锋百炼成，恐刜此钟无一声。",
        "dynasty": "唐",
        "collection_info": null
    },
    {
        "uuid": "05f23be2ae92f906f7ce9deda9ce3497",
        "title": "太原送穆质南游",
        "author": "窦庠",
        "content": "今朝天景清，秋入晋阳城。\n露叶离披处，风蝉三数声。\n那言苦行役，值此远徂征。\n莫话心中事，相看气不平。",
        "dynasty": "唐",
        "collection_info": null
    },
    {
        "uuid": "e60fdca4459e9293cd118b32ba0af330",
        "title": "四皓驿听琴送王师简归湖南使幕",
        "author": "窦庠",
        "content": "朱弦韵正调，清夜似闻韶。\n山馆月犹在，松枝雪未消。\n城笳三奏晓，别鹤一声遥。\n明日思君处，春泉翻寂寥。",
        "dynasty": "唐",
        "collection_info": null
    },
    {
        "uuid": "0da38ccecbb2934ab74059bb3c567827",
        "title": "夜行古战场",
        "author": "窦庠",
        "content": "山断塞初平，人言古战庭。\n泉冰声更咽，阴火燄偏青。\n月落云沙黑，风迴草木腥。\n不知秦与汉，徒欲弔英灵。",
        "dynasty": "唐",
        "collection_info": null
    },
    {
        "uuid": "102a2e312300a4eec6f4075e3ec8e1c0",
        "title": "奉和王侍郎春日喜李侍郎崔给谏张舍人韦谏议见访因命觞观乐之什",
        "author": "窦庠",
        "content": "华馆迟嘉宾，逢迎淑景新。\n锦筵开绛帐，玉佩下朱轮。\n曲裏三仙会，风前百啭春。\n欲知忘味处，共仰在齐人。",
        "dynasty": "唐",
        "collection_info": null
    },
    {
        "uuid": "143375086dd4807e2ba70b5ded70a311",
        "title": "酬谢韦卿二十五兄俯赠輙敢书情",
        "author": "窦庠",
        "content": "大贤持赠一明珰，蓬荜初惊满室光。\n埋没剑中生紫气，尘埃瑟上动清商。\n荆山璞在终应识，楚国人知不是狂。\n莫恨伏辕身未老，会将筋力是王良。",
        "dynasty": "唐",
        "collection_info": null
    },
    {
        "uuid": "9affaf42e6e72dfb2e6acb7b3e108d1c",
        "title": "奉酬侍御家兄东洛闲居夜晴观雪之什",
        "author": "窦庠",
        "content": "洛阳宫观与天齐，雪净云消月未西。\n清浅乍分银汉近，辉光渐觉玉绳低。\n绿醽乍熟堪聊酌，黄竹篇成好命题。\n应念武关山断处，空愁簿领候晨鸡。",
        "dynasty": "唐",
        "collection_info": null
    },
    {
        "uuid": "975167d66889e8ab9b8a793683cbb8d1",
        "title": "勅目至家兄蒙淮南仆射杜公奏授秘校兼节度参谋同书寄上",
        "author": "窦庠",
        "content": "朝市三千里，园庐二十春。\n步兵终日饮，原宪四时贫。\n桂树留人久，蓬山入梦新。\n鹤书承处重，鹊语喜时频。\n草奏才偏委，嘉谋事最亲。\n榻因徐孺解，醴为穆生陈。\n卫国今多士，荆州好寄身。\n烟霄定从此，非假问陶钧。",
        "dynasty": "唐",
        "collection_info": null
    },
    {
        "uuid": "f661ccc084eae8f0991913ca6cca098d",
        "title": "酬韩愈侍郎登岳阳楼见赠",
        "author": "窦庠",
        "content": "巨浸连空阔，危楼在杳冥。\n稍分巴子国，欲近老人星。\n昏旦呈新候，川原按旧经。\n地图封七泽，天限锁重扃。\n万象皆归掌，三光岂遁形。\n月车纔碾浪，日御已翻溟。\n落照金成柱，余霞翠拥屏。\n夜光疑汉曲，寒韵辨湘灵。\n山晚云常碧，湖春草徧青。\n轩黄曾举乐，范蠡几扬舲。\n有客初留鹢，贪程尚数蓂。\n自当徐孺榻，不是谢公亭。\n雅论冰生水，雄材刃发硎。\n座中琼玉润，名下茝兰馨。\n假手诚知拙，斋心匪蹔宁。\n每惭公府粟，却忆故山苓。\n苦调当三叹，知音愿一听。\n自悲由也瑟，敢坠孔悝铭。\n野杏初成雪，松醪正满瓶。\n莫辞今日醉，长恨古人醒。",
        "dynasty": "唐",
        "collection_info": null
    },
    {
        "uuid": "33c887004160578d30f4141cf196cb14",
        "title": "东都嘉量亭献留守韩仆射",
        "author": "窦庠",
        "content": "卜筑三川上，仪刑万井中。\n度材垂后俭，选胜揜前功。\n云构中央起，烟波四面通。\n乍疑游汗漫，稍似入崆垌。\n廛闬高低尽，山河表裏穷。\n峰恋从地碧，宫观倚天红。\n灵槛如朝蜃，飞桥状晚虹。\n曙霞晴错落，夕霭湿葱茏。\n庾亮楼何阨，陈蕃榻更崇。\n有时闲讲德，永日静观风。\n玉斝飞无算，金铙奏未终。\n重筵开玳瑁，上客集鹓鸿。\n接武空惭蹇，修文敢并雄。\n岂须登岘首，然后奉羊公。",
        "dynasty": "唐",
        "collection_info": null
    },
    {
        "uuid": "7819d9f38c4c0a9e646d3738ea284bd6",
        "title": "段都尉别业",
        "author": "窦庠",
        "content": "曾识将军段匹磾，几场花下醉如泥。\n春来欲问林园主，桃李无言鸟自啼。",
        "dynasty": "唐",
        "collection_info": null
    },
    {
        "uuid": "2a63020ee558253f98dd824f7de6332a",
        "title": "灵台镇赠丘岑中丞",
        "author": "窦庠",
        "content": "晓日天山雪半晴，红旗遥识汉家营。\n近来胡骑休南牧，羊马城边春草生。",
        "dynasty": "唐",
        "collection_info": null
    },
    {
        "uuid": "7a93fcc13d0f783fe9eecbaeb8aa5fdd",
        "title": "赠道芬上人",
        "author": "窦庠",
        "content": "云湿烟封不可闚，画时唯有鬼神知。\n几回逢着天台客，认得岩西最老枝。",
        "dynasty": "唐",
        "collection_info": null
    },
    {
        "uuid": "b66983920ce38eb8165f0432a9a7eea7",
        "title": "金山寺",
        "author": "窦庠",
        "content": "一点青螺白浪中，全依水府与天通。\n晴江万里云飞尽，鳌背参差日气红。",
        "dynasty": "唐",
        "collection_info": null
    },
    {
        "uuid": "439f87ed148f5806253e6415769280d9",
        "title": "冬夜寓怀寄王翰林",
        "author": "窦庠",
        "content": "满地霜芜叶下枝，几回吟断四愁诗。\n汉家若欲论封禅，须及相如未病时。",
        "dynasty": "唐",
        "collection_info": null
    },
    {
        "uuid": "daebc42a363a03a4102c17a759cb3be4",
        "title": "醉中赠符载",
        "author": "窦庠",
        "content": "白社会中尝共醉，青云路上未相逢。\n时人莫小池中水，浅处无妨有卧龙。",
        "dynasty": "唐",
        "collection_info": null
    },
    {
        "uuid": "db60b132fb1bad90644b9fcb0d58eb5d",
        "title": "龙门看花",
        "author": "窦庠",
        "content": "无叶无枝不见空，连天扑地径纔通。\n山莺惊起酒醒处，火焰烧人雪喷风。",
        "dynasty": "唐",
        "collection_info": null
    },
    {
        "uuid": "fc3a76e25f213a9466d550cc695373b8",
        "title": "陪留守韩仆射巡内至上阳宫感兴二首 一",
        "author": "窦庠",
        "content": "翠辇西归七十春，玉堂珠缀俨埃尘。\n武皇弓剑埋何处，泣问上阳宫裏人。",
        "dynasty": "唐",
        "collection_info": null
    },
    {
        "uuid": "5db4dd5f2a9470496cea57606f44622c",
        "title": "陪留守韩仆射巡内至上阳宫感兴二首 二",
        "author": "窦庠",
        "content": "愁云漠漠草离离，太乙句陈处处疑。\n薄暮毁垣春雨裏，残花犹发万年枝。",
        "dynasty": "唐",
        "collection_info": null
    },
    {
        "uuid": "f4494ad44fdb0cd525862466a68faa0b",
        "title": "老将行",
        "author": "窦巩",
        "content": "烽烟犹未尽，年鬓暗相催。\n轻敌心空在，弯弓手不开。\n马依秋草病，柳傍故营摧。\n唯有酬恩客，时听说剑来。",
        "dynasty": "唐",
        "collection_info": null
    },
    {
        "uuid": "c079137b1161ef2fcf17dc00f555f205",
        "title": "赠萧都官",
        "author": "窦巩",
        "content": "萧郎自小贤，爱客不言钱。\n有酒轻寒夜，无愁倚少年。\n闲寻织锦字，醉上看花船。\n好是关身事，从人道性偏。",
        "dynasty": "唐",
        "collection_info": null
    },
    {
        "uuid": "05dfcf5033ca557c1d5cf5a10d6c1a24",
        "title": "忝职武昌初至夏口书事献府主相公",
        "author": "窦巩",
        "content": "白髮放橐鞬，梁王爱旧全。\n竹篱江畔宅，梅雨病中天。\n时奉登楼讌，闲修上水船。\n邑人兴谤易，莫遣鹤支钱。",
        "dynasty": "唐",
        "collection_info": null
    },
    {
        "uuid": "669bed3070d9618f05edabcd4c4f2f79",
        "title": "早秋江行",
        "author": "窦巩",
        "content": "迴望湓城远，西风吹荻花。\n暮潮江势阔，秋雨鴈行斜。\n多醉浑无梦，频愁欲到家。\n渐惊云树转，数点是晨鵶。",
        "dynasty": "唐",
        "collection_info": null
    },
    {
        "uuid": "76d5605634adadb3301e92f0dc78e19c",
        "title": "题任处士幽居",
        "author": "窦巩",
        "content": "红叶江邨夕，孤烟草舍贫。\n水清鱼识钓，林静犬随人。\n采掇山无主，扶持药有神。\n客来唯劝酒，蝴蝶是前身。",
        "dynasty": "唐",
        "collection_info": null
    },
    {
        "uuid": "49ea3c98e5cc5e676ad25ca19e98ae76",
        "title": "汉阴驿与宇文十相遇旋归西川因以赠别",
        "author": "窦巩",
        "content": "吴蜀何年别，相逢汉水头。\n望乡心共醉，握手泪先流。\n宿雾千山晓，春霖一夜愁。\n离情方浩荡，莫说去刀州。",
        "dynasty": "唐",
        "collection_info": null
    },
    {
        "uuid": "1a30841162dc71c3d980aad188e331db",
        "title": "早春松江野望",
        "author": "窦巩",
        "content": "江邨风雪霁，晓望忽惊春。\n畊地人来早，营巢鹊语频。\n带花移树小，插槿作篱新。\n何事胜无事，穷通任此身。",
        "dynasty": "唐",
        "collection_info": null
    },
    {
        "uuid": "793178e2a71b2bbd6d19f895f3ed1dc7",
        "title": "少妇词",
        "author": "窦巩",
        "content": "坐惜年光变，辽阳信未通。\n燕迷新画屋，春识旧花丛。\n梦绕天山外，愁翻锦字中。\n昨来谁是伴，鹦鹉在帘栊。",
        "dynasty": "唐",
        "collection_info": null
    },
    {
        "uuid": "7dac853123fc044b831e75d79d20b30c",
        "title": "岁晚喜远兄弟至书情",
        "author": "窦巩",
        "content": "几年沧海别，相见竟多违。\n鬓髮缘愁白，音书为懒稀。\n新诗徒有赠，故国未同归。\n人事那堪问，无言是与非。",
        "dynasty": "唐",
        "collection_info": null
    },
    {
        "uuid": "b21ba32eaeb77eb141fae62f1112c6f7",
        "title": "登玉鈎亭奉献淮南李相公",
        "author": "窦巩",
        "content": "西南城上高高处，望月分明似玉鈎。\n朱槛人云看鸟灭，绿杨如荠遶江流。\n定知有客嫌陈榻，从此无人上庾楼。\n今日卷帘天气好，不劳骑马看扬州。",
        "dynasty": "唐",
        "collection_info": null
    },
    {
        "uuid": "af7cf7b20f5442aae18cdb367264b2cc",
        "title": "南阳道中作",
        "author": "窦巩",
        "content": "东风雨洗顺阳川，蜀锦花开绿草田。\n彩雉鬬时频驻马，酒旗翻处亦留钱。\n新晴日照山头雪，薄暮人争渡口船。\n早晚到家春欲尽，今年寒食月初圆。",
        "dynasty": "唐",
        "collection_info": null
    },
    {
        "uuid": "2ac1f4b0a4a98aeaf8dacefd96871506",
        "title": "哭吕衡州八郎中",
        "author": "窦巩",
        "content": "今朝血泪问苍苍，不分先悲旅馆丧。\n人送剑来归陇上，鴈飞书去呌衡阳。\n还家路远儿童小，埋玉泉深昼夜长。\n望尽素车秋草外，欲将身赎返魂香。",
        "dynasty": "唐",
        "collection_info": null
    },
    {
        "uuid": "d64ff80209021d2bd1a687e104a40532",
        "title": "江陵遇元九李六二侍御纪事书情呈十二韵",
        "author": "窦巩",
        "content": "自见人相爱，如君爱我稀。\n好闲容问道，攻短每言非。\n梦想何曾间，追欢未省违。\n看花怜后到，避酒许先归。\n柳寺春堤远，津桥曙月微。\n渔翁随去处，禅客共因依。\n蓬阁初疑义，霜台晚畏威。\n学深通古字，心直触危机。\n肯滞荆州掾，犹香柏署衣。\n山连巫峡秀，田傍渚宫肥。\n美玉方齐价，迁鸎尚怯飞。\n伫看霄汉上，连步侍彤闱。",
        "dynasty": "唐",
        "collection_info": null
    },
    {
        "uuid": "e34bb984010d1241ef42cc99fe6f0ed9",
        "title": "游仙词",
        "author": "窦巩",
        "content": "海上神山绿，溪边杏树红。\n不知何处去，月照玉楼空。",
        "dynasty": "唐",
        "collection_info": null
    },
    {
        "uuid": "4f435d555098b846155eb64d907c034d",
        "title": "赠阿史那都尉",
        "author": "窦巩",
        "content": "较猎燕山经几春，雕弓白羽不离身。\n年来马上浑无力，望见飞鸿指似人。",
        "dynasty": "唐",
        "collection_info": null
    },
    {
        "uuid": "fccec70c46d17273bde5660c194885a8",
        "title": "陕府宾堂览房杜二公仁寿年中题纪手迹",
        "author": "窦巩",
        "content": "仁寿元和二百年，蒙笼水墨淡如烟。\n当时憔悴题名日，汉祖龙潜未上天。",
        "dynasty": "唐",
        "collection_info": null
    },
    {
        "uuid": "97498f9bff71fc0514c0dda0a6fa873f",
        "title": "早春送宇文十归吴",
        "author": "窦巩",
        "content": "春迟不省似今年，二月无花雪满天。\n村店闭门何处宿，夜深遥唤渡江船。",
        "dynasty": "唐",
        "collection_info": null
    },
    {
        "uuid": "58345c1eca2f80127f41acf01f206a15",
        "title": "经窦车骑故城",
        "author": "窦巩",
        "content": "荒陂古堞欲千年，名振图书剑在泉。\n今日诸孙拜坟树，愧无文字续燕然。",
        "dynasty": "唐",
        "collection_info": null
    },
    {
        "uuid": "740386f6aac753251dc60d839ebf862b",
        "title": "赠王氏小儿",
        "author": "窦巩",
        "content": "竹林会裏偏怜小，淮水清时最觉贤。\n莫倚儿童轻岁月，丈人曾共尔同年。",
        "dynasty": "唐",
        "collection_info": null
    },
    {
        "uuid": "df284a96c4a88e7bb34c22c2e8d507df",
        "title": "唐州东途作",
        "author": "窦巩",
        "content": "绿林兵起结愁云，白羽飞书未解纷。\n天子欲开三面网，莫将弓箭射官军。",
        "dynasty": "唐",
        "collection_info": null
    },
    {
        "uuid": "5fb6dd12a2860b9e34ef0403859c9d4e",
        "title": "新罗进白鹰",
        "author": "窦巩",
        "content": "御马新骑禁苑秋，白鹰来自东海头。\n汉皇无事须游猎，雪乱争飞锦臂鞴。",
        "dynasty": "唐",
        "collection_info": null
    },
    {
        "uuid": "a63857b786e82d3c702ddec0b129b511",
        "title": "秋夕",
        "author": "窦巩",
        "content": "护霜云映月朦胧，乌鹊争飞井上桐。\n半夜酒醒人不觉，满池荷叶动秋风。",
        "dynasty": "唐",
        "collection_info": null
    },
    {
        "uuid": "171077b8e2f0a10ee7c30502a9daedc5",
        "title": "襄阳寒食寄宇文籍",
        "author": "窦巩",
        "content": "烟水初销见万家，东风吹柳万条斜。\n大堤欲上谁相伴，马踏春泥半是花。",
        "dynasty": "唐",
        "collection_info": null
    },
    {
        "uuid": "1a940f7b3d17c1981a5fa9b2f3de8a17",
        "title": "奉使蓟门",
        "author": "窦巩",
        "content": "自从身属富人侯，蝉噪槐花已四秋。\n今日一茎新白髮，懒骑官马到幽州。",
        "dynasty": "唐",
        "collection_info": null
    },
    {
        "uuid": "6b7ac47e666a1d3f00ec5f3901d7b66f",
        "title": "送刘禹锡",
        "author": "窦巩",
        "content": "十年憔悴武陵溪，鹤病深林玉在泥。\n今日太行平似砥，九霄初倚入云梯。",
        "dynasty": "唐",
        "collection_info": null
    },
    {
        "uuid": "dfa9596856ce294444ebf3bda9ff7ed9",
        "title": "送元稹西归",
        "author": "窦巩",
        "content": "南州风土滞龙媒，黄纸初飞勅字来。\n二月曲江连旧宅，阿婆情熟牡丹开。",
        "dynasty": "唐",
        "collection_info": null
    },
    {
        "uuid": "2141aa995c252a503471d72b39c1120f",
        "title": "过骊山",
        "author": "窦巩",
        "content": "翠辇红旌去不回，苍苍宫树锁青苔。\n有人说得当时事，曾见长生玉殿开。",
        "dynasty": "唐",
        "collection_info": null
    },
    {
        "uuid": "ac60b0c16a472345bdb4db2785ce8ac9",
        "title": "洛中即事",
        "author": "窦巩",
        "content": "高梧叶尽鸟巢空，洛水潺湲夕照中。\n寂寂天桥车马绝，寒鸦飞入上阳宫。",
        "dynasty": "唐",
        "collection_info": null
    },
    {
        "uuid": "32e1734218b89f3c3771a2a441672028",
        "title": "寻道者所隐不遇",
        "author": "窦巩",
        "content": "篱外涓涓涧水流，槿花半点夕阳收。\n欲题名字知相访，又恐芭蕉不奈秋。",
        "dynasty": "唐",
        "collection_info": null
    },
    {
        "uuid": "869b136b51ddd6ba0c90b9887ac261b3",
        "title": "寄南游兄弟",
        "author": "窦巩",
        "content": "书来未报几时还，知在三湘五岭间。\n独立衡门秋水阔，寒鸦飞去日衔山。",
        "dynasty": "唐",
        "collection_info": null
    },
    {
        "uuid": "0116db7113bb7c2b0ae67deb57cd12a5",
        "title": "宫人斜",
        "author": "窦巩",
        "content": "离宫路远北原斜，生死恩深不到家。\n云雨今归何处去，黄鹂飞上野棠花。",
        "dynasty": "唐",
        "collection_info": null
    },
    {
        "uuid": "f5bb5f591da55199076f59c0456494b5",
        "title": "代邻叟",
        "author": "窦巩",
        "content": "年来七十罢耕桑，就暖支羸强下床。\n满眼儿孙身外事，闲梳白髮对残阳。",
        "dynasty": "唐",
        "collection_info": null
    },
    {
        "uuid": "5e2f9ba605777c3083406aa0e4512012",
        "title": "新营别墅寄家兄",
        "author": "窦巩",
        "content": "懒性如今成野人，行藏由兴不由身。\n莫惊此度归来晚，买得西山正值春。",
        "dynasty": "唐",
        "collection_info": null
    },
    {
        "uuid": "6955ee4564ed319010d8a6615c5f5627",
        "title": "南游感兴",
        "author": "窦巩",
        "content": "伤心欲问前朝事，惟见江流去不回。\n日暮东风春草绿，鹧鸪飞上越王台。",
        "dynasty": "唐",
        "collection_info": null
    },
    {
        "uuid": "8b24b5031eafdac85af910736f36a4a0",
        "title": "题剑津",
        "author": "窦巩",
        "content": "风前推折千年剑，岩下澄空万古潭。\n双剑变成龙化去，两溪相并水归南。",
        "dynasty": "唐",
        "collection_info": null
    },
    {
        "uuid": "e1d7b1a13adba91a0a66cabb069c32d5",
        "title": "放鱼",
        "author": "窦巩",
        "content": "金钱赎得免刀痕，闻道禽鱼亦感恩。\n好去长江千万里，不须辛苦上龙门。",
        "dynasty": "唐",
        "collection_info": null
    },
    {
        "uuid": "7c1be4cd247b57e5fe242a291195c328",
        "title": "永宁小园寄接近校书",
        "author": "窦巩",
        "content": "故里心期奈别何，手栽芳树忆庭柯。\n东皋黍熟君应醉，梨叶初红白露多。",
        "dynasty": "唐",
        "collection_info": null
    },
    {
        "uuid": "d9d73c2b99e1f15fbd4692bfd7f17b56",
        "title": "从军别家",
        "author": "窦巩",
        "content": "自笑儒生着战袍，书斋壁上挂弓刀。\n如今便是征人妇，好织迴文寄窦滔。",
        "dynasty": "唐",
        "collection_info": null
    },
    {
        "uuid": "298534b5f6df055b3859d65f7cbd8608",
        "title": "悼妓东东",
        "author": "窦巩",
        "content": "芳菲美艳不禁风，未到春残已坠红。\n惟有侧轮车上铎，耳边长似呌东东。",
        "dynasty": "唐",
        "collection_info": null
    },
    {
        "uuid": "77eb8bcdc063fb2a7c052accb4f6247e",
        "title": "木兰歌",
        "author": "韦元甫",
        "content": "木兰抱杼嗟，借问復为谁。\n欲闻所戚戚，感激彊其颜。\n老父隶兵籍，气力日衰耗。\n岂足万里行，有子復尚少。\n胡沙没马足，朔风裂人肤。\n老父旧羸病，何以彊自扶。\n木兰代父去，秣马备戎行。\n易却纨绮裳，洗却铅粉妆。\n驰马赴军幕，慷慨携干将。\n朝屯雪山下，暮宿青海傍。\n夜袭燕支虏，更携于阗羌。\n将军得胜归，士卒还故乡。\n父母见木兰，喜极成悲伤。\n木兰能承父母颜，却卸巾鞴理丝簧。\n昔为烈士雄，今为娇子容。\n亲戚持酒贺父母，始知生女与男同。\n门前旧军都，十年共崎岖。\n本结弟兄交，死战誓不渝。\n今者见木兰，言声虽是颜貌殊。\n惊愕不敢前，叹息徒嘻吁。\n世有臣子心，能如木兰节。\n忠孝两不渝，千古之名焉可灭。",
        "dynasty": "唐",
        "collection_info": null
    },
    {
        "uuid": "10f53c518386eaca3ceda77c49a7e8b8",
        "title": "登越王楼见乔公诗偶题",
        "author": "王铤",
        "content": "云架重楼出郡城，虹梁雅韵仲宣情。\n越王空置千年迹，丞相兼扬万古名。\n过鸟时时衝客会，闲风往往弄江声。\n谬将蹇步寻高躅，鱼目骊珠岂继明。",
        "dynasty": "唐",
        "collection_info": null
    },
    {
        "uuid": "119b1af9f3547a9f59380f0c700683f7",
        "title": "清如玉壶冰",
        "author": "潘炎",
        "content": "琰玉性惟坚，成壶体更圆。\n虚心含景象，应物受寒泉。\n温润资天质，清贞禀自然。\n日融光乍散，雪照色逾鲜。\n至鉴功宁宰，无私照岂偏。\n明将冰镜对，白与粉花连。\n拂拭终为美，提携伫见传。\n勿令毫髪累，遗恨鲍公篇。",
        "dynasty": "唐",
        "collection_info": null
    },
    {
        "uuid": "ab3411335e99e99efc78c10eaec8e7c1",
        "title": "长至日上公献寿",
        "author": "张叔良",
        "content": "凤阙晴钟动，鸡人晓漏长。\n九重初启钥，三事正称觞。\n日至龙颜近，天旋圣历昌。\n休光连雪净，瑞气杂炉香。\n化被君臣洽，恩霑士庶康。\n不因稽旧典，谁得纪朝章。",
        "dynasty": "唐",
        "collection_info": null
    },
    {
        "uuid": "5906a67479d93dbe1b9ad439b06d1351",
        "title": "泾渭扬清浊",
        "author": "吕牧",
        "content": "泾渭横秦野，逶迤近帝城。\n二渠通作润，万户映皆清。\n明晦看殊色，潺湲听一声。\n岸虚深草掩，波五晓烟轻。\n御猎思投钓，渔歌好濯缨。\n合流知禹力，同共到沧瀛。",
        "dynasty": "唐",
        "collection_info": null
    },
    {
        "uuid": "22cfffddda66cb1f055ef1924c42b3ee",
        "title": "别张贾",
        "author": "韦夏卿",
        "content": "束简下高阁，买符驱短辕。\n故人惜分袂，结念醉芳罇。\n切切别思缠，萧萧征骑烦。\n临归无限意，相视却忘言。",
        "dynasty": "唐",
        "collection_info": null
    },
    {
        "uuid": "31ac9f0e25728e777dd60193c613f2f9",
        "title": "送顾况归茅山",
        "author": "韦夏卿",
        "content": "圣代为迁客，虚皇作近臣。\n法尊称大洞，学浅忝初真。\n鸾凤文章丽，烟霞翰墨新。\n羡君寻句曲，白鹄是三神。",
        "dynasty": "唐",
        "collection_info": null
    },
    {
        "uuid": "8eeb97ca33a21165355f707447c0c908",
        "title": "和丘员外题湛长史旧居",
        "author": "韦夏卿",
        "content": "道胜物能齐，累轻身易退。\n苟安一丘上，何必三山外。\n云霞长若绮，松石常如黛。\n徒有昔王过，竟遗青史载。\n诗因埜寺咏，酒向山椒酹。\n异时逢尔知，兹辰驻余斾。",
        "dynasty": "唐",
        "collection_info": null
    },
    {
        "uuid": "f71d65eac14da95f8ddb8d6a8805eb27",
        "title": "同韦夏卿送顾况归茅山",
        "author": "綦毋诚",
        "content": "谪宦闻尝赋，游仙便作诗。\n白银双阙恋，青竹一龙骑。\n先入茅君洞，旋过葛稚陂。\n无然列御寇，五日有还期。",
        "dynasty": "唐",
        "collection_info": null
    },
    {
        "uuid": "950fbd4bee0c04a325d2a73623dc92bf",
        "title": "感秋",
        "author": "姚伦",
        "content": "试向疎林望，方知节候殊。\n乱声千叶下，寒影一巢孤。\n不蔽秋天雁，惊飞夜月乌。\n霜风与春日，几度遣荣枯。",
        "dynasty": "唐",
        "collection_info": null
    },
    {
        "uuid": "feecd65f0e19428c02d8c17963b62cd8",
        "title": "过章秀才洛阳客舍",
        "author": "姚伦",
        "content": "达人心自适，旅舍当闲居。\n不出来时径，重看读了书。\n晚山岚色近，斜日树阴疎。\n尽是忘言客，听君诵子虚。",
        "dynasty": "唐",
        "collection_info": null
    },
    {
        "uuid": "878ebb33129ad822924379b7453d574b",
        "title": "赋得生刍一束",
        "author": "于结",
        "content": "比玉人应重，为刍物自轻。\n向风倾弱叶，裛露示纤茎。\n蒨练宜春景，芊绵对雨情。\n每惭苹藻用，多谢𦶜兰荣。\n孺子才虽远，公孙策未行。\n咨询如不弃，终冀及微生。",
        "dynasty": "唐",
        "collection_info": null
    },
    {
        "uuid": "355cb308101fe5cfcf8eaa603911d756",
        "title": "赋得生刍一束",
        "author": "郑孺华",
        "content": "孙弘期射策，长倩赠生刍。\n至洁心将比，忘忧道不孤。\n芝兰方入室，萧艾莫同途。\n馥馥香犹在，青青色更殊。\n芳宁九春歇，熏岂十年无。\n葑菲如堪采，山苗自可逾。",
        "dynasty": "唐",
        "collection_info": null
    },
    {
        "uuid": "bf5f77a1aec3dc08068be28cbd4d8230",
        "title": "空灵岸",
        "author": "张叔卿",
        "content": "寒尽鸿先去，江迴客未归。\n早知名是幻，不敢绣为衣。\n雾积川原暗，山多郡县稀。\n今朝下湘岸，更逐鹧鸪飞。",
        "dynasty": "唐",
        "collection_info": null
    },
    {
        "uuid": "87b1f37a9f062859f8615b4f500183b8",
        "title": "流桂州",
        "author": "张叔卿",
        "content": "莫问苍梧远，而今世路难。\n胡尘不到处，即是小长安。",
        "dynasty": "唐",
        "collection_info": null
    },
    {
        "uuid": "9aa9e64d568788c0c2584fddee0bbdb7",
        "title": "酬窦大闲居见寄",
        "author": "房孺復",
        "content": "来自三湘到五溪，青枫无树不猨啼。\n名惭竹使宦情少，路隔桃源归思迷。\n鵩鸟赋成知性命，鲤鱼书至恨暌携。\n烦君强着潘年比，骑省风流讵可齐。",
        "dynasty": "唐",
        "collection_info": null
    },
    {
        "uuid": "bec6a3c15963d32361538845dabde19c",
        "title": "送妓人出家",
        "author": "杨郇伯",
        "content": "尽出花钿与四隣，云鬟剪落厌残春。\n暂惊风烛难留世，便是莲花不染身。\n贝叶欲翻迷锦字，梵声初学悞梁尘。\n从今艳色归空后，湘浦应无解佩人。",
        "dynasty": "唐",
        "collection_info": null
    },
    {
        "uuid": "ae0d146f08b9b34501a91ee754ed151a",
        "title": "宿北乐馆",
        "author": "陈润",
        "content": "欲眠不眠夜深浅，越鸟一声空山远。\n庭木萧萧落叶时，溪声雨声听不辨。\n溪流潺潺雨习习，灯影山光满窗入。\n栋里不知浑是云，晓来但觉衣裳湿。",
        "dynasty": "唐",
        "collection_info": null
    },
    {
        "uuid": "ef4bbc729d56dc81dc763a7181c00c21",
        "title": "东都所居寒食下作",
        "author": "陈润",
        "content": "江南寒食早，二月杜鹃鸣。\n日暖山初绿，春寒雨欲晴。\n浴蚕当社日，改火待清明。\n更喜瓜田好，令人忆邵平。",
        "dynasty": "唐",
        "collection_info": null
    },
    {
        "uuid": "0ba4ca4b93ba602d528fd46d6c9018a5",
        "title": "登西灵塔",
        "author": "陈润",
        "content": "塔庙出招提，登临碧海西。\n不知人意远，渐觉鸟飞低。\n稍与云霞近，如将日月齐。\n迁乔未得意，徒欲蹑云梯。",
        "dynasty": "唐",
        "collection_info": null
    }
]