[
    {
        "uuid": "daa938bf442345e18512bc3c3ff4bae8",
        "title": "奉和御制",
        "author": "吴融",
        "content": "岳寺清秋霁，宸游永日闲。\n霓旌森物外，凤吹落人间。\n玉漱穿城水，屏开对阙山。\n皆知圣情悦，丽藻洒芳兰。",
        "dynasty": "唐",
        "collection_info": null
    },
    {
        "uuid": "227f2f4324159b69f12cdd0b4736b206",
        "title": "和集贤相公西溪侍宴观竞渡",
        "author": "吴融",
        "content": "片水耸层桥，祥烟霭庆霄。\n昼花铺广宴，晴电闪飞桡。\n浪迭摇仙仗，风微定彩标。\n都人同盛观，不觉在行朝。",
        "dynasty": "唐",
        "collection_info": null
    },
    {
        "uuid": "3407ab3f7443f2faeb8b22fc397e9ae5",
        "title": "山居即事四首 一",
        "author": "吴融",
        "content": "桂树秋来风满枝，碧岩归日免乖期。\n故人尽向蟾宫折，独我攀条欲寄谁。",
        "dynasty": "唐",
        "collection_info": null
    },
    {
        "uuid": "aa96faedd8cf58339647773038c60d00",
        "title": "山居即事四首 二",
        "author": "吴融",
        "content": "不傲南窗且采樵，干松每带湿云烧。\n庖厨却得长兼味，三秀芝根五朮苗。",
        "dynasty": "唐",
        "collection_info": null
    },
    {
        "uuid": "8509c4cf81d813ca8a33eb0e206a5fc9",
        "title": "山居即事四首 三",
        "author": "吴融",
        "content": "万事翛然只有棊，小轩高净簟凉时。\n阑珊半局和微醉，花落中庭树影移。",
        "dynasty": "唐",
        "collection_info": null
    },
    {
        "uuid": "8b260c143055b374f23a5134e28055e5",
        "title": "山居即事四首 四",
        "author": "吴融",
        "content": "无邻无里不成村，水曲云重掩石门。\n何用深求避秦客，吾家便是武陵源。",
        "dynasty": "唐",
        "collection_info": null
    },
    {
        "uuid": "30228fe7b2005959766d7c48b819ad3b",
        "title": "红白牡丹",
        "author": "吴融",
        "content": "不必繁弦不必歌，静中相对更情多。\n殷鲜一半霞分绮，洁澈旁边月飐波。\n看久愿成庄叟梦，惜留须倩鲁阳戈。\n重来应共今来别，风堕香残衬绿莎。",
        "dynasty": "唐",
        "collection_info": null
    },
    {
        "uuid": "3315267841b7a807409571505b9aaf69",
        "title": "中秋陪熙用学士禁中翫月",
        "author": "吴融",
        "content": "月圆年十二，秋半每多阴。\n此夕无纤霭，同君宿禁林。\n未高知海阔，当午见宫深。\n衣似繁霜透，身疑积水沈。\n遭逢陪侍辇，归去忆抽簪。\n太液池南岸，相期到晓吟。",
        "dynasty": "唐",
        "collection_info": null
    },
    {
        "uuid": "73602319905e72b654e08c4948557cc2",
        "title": "题豪家故池",
        "author": "吴融",
        "content": "岁久无泉引，春来仰雨流。\n萍枯黏朽槛，沙浅露沈舟。\n照影人何在，持竿客寄游。\n翛然兴废外，回首谢眠鸥。",
        "dynasty": "唐",
        "collection_info": null
    },
    {
        "uuid": "8d96e567c7e4de835c838dbe2b99293b",
        "title": "偶题",
        "author": "吴融",
        "content": "贱子曾尘国士知，登门倒屣忆当时。\n西州酌尽看花酒，东阁编成咏雪诗。\n莫道精灵无伯有，寻闻任侠报爰丝。\n乌衣旧宅犹能认，粉竹金松一两枝。",
        "dynasty": "唐",
        "collection_info": null
    },
    {
        "uuid": "ad16486bd5f3abad15216ea39e46f13f",
        "title": "渚宫立春书怀",
        "author": "吴融",
        "content": "春候侵残腊，江芜绿已齐。\n风高莺啭涩，雨密鴈飞低。\n向日心须在，归朝路欲迷。\n近闻惊御火，犹及灞陵西。",
        "dynasty": "唐",
        "collection_info": null
    },
    {
        "uuid": "6a58d64e2fa34c94f28d8b56842895b4",
        "title": "闻李翰林游池上有寄",
        "author": "吴融",
        "content": "花飞絮落水和流，玉署词臣奉诏游。\n四面看人随画鹢，中流合乐起眠鸥。\n皇恩自抱丹心报，清颂谁将白雪酬。\n不为禁钟催入宿，前峰月上未回舟。",
        "dynasty": "唐",
        "collection_info": null
    },
    {
        "uuid": "4f93b3e2592f3412745dc3fd1591feff",
        "title": "谷口寓居偶题",
        "author": "吴融",
        "content": "涔涔病骨怯朝天，谷口归来取性眠。\n峭壁削成开画障，急溪飞下咽繁弦。\n不能尘土争闲事，且放形神学散仙。",
        "dynasty": "唐",
        "collection_info": null
    },
    {
        "uuid": "ee18c4877e85340d95605dfc537ee0cf",
        "title": "无题",
        "author": "吴融",
        "content": "万态千端一瞬中，沁园芜没伫秋风。\n鵁鶄夜警池塘冷，蝙蝠昼飞楼阁空。\n粉貌早闻残洛市，箫声犹自傍秦宫。\n今朝陌上相非者，曾此歌钟几醉同。",
        "dynasty": "唐",
        "collection_info": null
    },
    {
        "uuid": "0f6410d3f485b8075d0ed92f632ad340",
        "title": "赋雪",
        "author": "吴融",
        "content": "一夜阴风度，平明颢气交。\n未知融结判，唯见混茫包。\n路莫藏行迹，林难出树梢。\n气应封兽穴，险必堕禽巢。\n影密灯回照，声繁竹送敲。\n翫宜苏让点，飡称蜜匀抄。\n结冻防鱼跃，黏沙费马跑。\n炉寒资爇荻，屋暖赖编茅。\n远不分山迭，低宜失地坳。\n阑干高百尺，新霁若为抛。",
        "dynasty": "唐",
        "collection_info": null
    },
    {
        "uuid": "61e18a5f8d6b0762d9d60d83d951c0c7",
        "title": "寄僧",
        "author": "吴融",
        "content": "柳拂池光一点清，紫方袍袖杖藜行。\n偶传新句来中禁，谁把闲书寄上卿。\n锡倚山根重藓破，棊敲石面碎云生。\n应怜正视淮王诏，不识东林物外情。",
        "dynasty": "唐",
        "collection_info": null
    },
    {
        "uuid": "ea904fd5b6f9712ccb561a0d28cd059d",
        "title": "酬僧",
        "author": "吴融",
        "content": "吾师既续惠休才，况值高秋万象开。\n吟处远峰横落照，定中黄叶下青苔。\n双林不见金兰久，丹楚空翻组绣来。\n闻说近郊寒尚绿，登临应待一追陪。",
        "dynasty": "唐",
        "collection_info": null
    },
    {
        "uuid": "8cbe406a5a2e0947b409efa3b053459d",
        "title": "题延寿坊东南角古池",
        "author": "吴融",
        "content": "蔓草萧森曲岸摧，水笼沙浅露莓苔。\n更无蔟蔟红妆点，犹有双双翠羽来。\n雨细几逢耕犊去，日斜时见钓人回。\n繁华自古皆相似，金谷荒园土一堆。",
        "dynasty": "唐",
        "collection_info": null
    },
    {
        "uuid": "38b25fa58dd7f74ad0dd2e097a6db1ee",
        "title": "登鹳雀楼",
        "author": "吴融",
        "content": "鸟在林梢脚底看，夕阳无际戍烟残。\n冻开河水奔浑急，雪洗条山错落寒。\n始为一名抛故国，近因多难怕长安。\n祖鞭掉折徒为尔，赢得云溪负钓竿。",
        "dynasty": "唐",
        "collection_info": null
    },
    {
        "uuid": "b0980fc5cc0d1a07d76ae6e815e4f62d",
        "title": "和峡州冯使君题所居",
        "author": "吴融",
        "content": "三年拔薤成仁政，一日诛茅葺所居。\n晓岫近排吟阁冷，夜江遥响寝堂虚。\n唯怀避地逃多难，不羡朝天卧直庐。\n记得街西邻舍否，投荒南去五千余。",
        "dynasty": "唐",
        "collection_info": null
    },
    {
        "uuid": "e178d164cc73c4101984ae1a51fc7c83",
        "title": "秋日感事",
        "author": "吴融",
        "content": "一叶飘然夕照沈，世间何事不经心。\n几人欲话云台峻，独我方探禹穴深。\n鸡檄固应无下策，鹤书还要问中林。\n自怜情为多忧动，不为西风白露吟。",
        "dynasty": "唐",
        "collection_info": null
    },
    {
        "uuid": "1b5e9d9289f2a3577fdc9891969ea133",
        "title": "莺",
        "author": "吴融",
        "content": "日落林西鸟未知，自先飞上最高枝。\n千啼万语不离恨，已去又来如有期。\n惯识江南春早处，长惊蓟北梦回时。\n谢家园裏成吟久，只欠池塘一句诗。",
        "dynasty": "唐",
        "collection_info": null
    },
    {
        "uuid": "ed62dd2edf015ddf44176129932cdf24",
        "title": "次韵和王员外杂游四韵",
        "author": "吴融",
        "content": "一分难减亦难加，得似溪头浣越纱。\n两桨惯邀催去艇，七香曾占取来车。\n黄昏忽堕当楼月，清晓休开满镜花。\n谁见玉郎肠断处，露床风簟半欹斜。",
        "dynasty": "唐",
        "collection_info": null
    },
    {
        "uuid": "68e7541edc07b2fa7a8cab3a8ad23dfa",
        "title": "秋事",
        "author": "吴融",
        "content": "江天暑气自凉清，物候须知一雨成。\n松竹健来唯欠语，蕙兰衰去始多情。\n他年拟献书空在，此日知机意尽平。\n更欲轻桡放烟浪，苇花深处睡秋声。",
        "dynasty": "唐",
        "collection_info": null
    },
    {
        "uuid": "696745b313d2304b92639e1b143edd10",
        "title": "和陆拾遗题谏院松",
        "author": "吴融",
        "content": "落落孤松何处寻，月华西畔结根深。\n晓含仙掌三清露，晚上宫墙百雉阴。\n野鹤不归应有怨，白云高去太无心。\n碧岩秋涧休相望，捧日元须在禁林。",
        "dynasty": "唐",
        "collection_info": null
    },
    {
        "uuid": "1ec1c5ba3bbddb4216566f4ab7807e62",
        "title": "题杨子津亭",
        "author": "吴融",
        "content": "杨子江津十四经，纪行文字徧长亭。\n惊人旅鬓斩新白，无事海门依旧青。\n前路莫知霜凛凛，故乡何处鴈冥冥。\n可怜不识生离者，数点渔帆落暮汀。",
        "dynasty": "唐",
        "collection_info": null
    },
    {
        "uuid": "c40fecd61888dc6b860bb877b4f51804",
        "title": "闲望",
        "author": "吴融",
        "content": "三点五点映山雨，一枝两枝临水花。\n蛱蝶狂飞掠芳草，鸳鸯稳睡翘暖沙。\n阙下新居成别业，江南旧隐是谁家。\n东迁西去俱无计，却羡暝归林上鸦。",
        "dynasty": "唐",
        "collection_info": null
    },
    {
        "uuid": "77bfdd300ac397b53c14e2a8163a95f6",
        "title": "雪后过昭应",
        "author": "吴融",
        "content": "路过章台气象宽，九重城阙在云端。\n烟含上苑沈沈紫，雪露南山悚悚寒。\n绮陌已堪骑宝马，绿芜行即弹金丸。\n灞川南北真图画，更待残阳一望看。",
        "dynasty": "唐",
        "collection_info": null
    },
    {
        "uuid": "a3832b30f47aa0a9fc232733b059c914",
        "title": "商人",
        "author": "吴融",
        "content": "百尺竿头五两斜，此生何处不为家。\n北抛衡岳南过鴈，朝发襄阳暮看花。\n蹭蹬也应无陆地，团圆应觉有天涯。\n随风逐浪年年别，却笑如期八月槎。",
        "dynasty": "唐",
        "collection_info": null
    },
    {
        "uuid": "d71eeef06c5cb8ccc8d5379d1d75c152",
        "title": "岐下闻杜鹃",
        "author": "吴融",
        "content": "化去蛮乡北，飞来渭水西。\n为多亡国恨，不忍故山啼。\n怨已惊秦凤，灵应识汉鸡。\n数声烟漠漠，余思草萋萋。\n楼迥波无际，林昏日又低。\n如何不肠断，家近五云溪。",
        "dynasty": "唐",
        "collection_info": null
    },
    {
        "uuid": "ad5c4b17c01d4607a21c59b81b3a20d5",
        "title": "雨后闻思归乐二首 一",
        "author": "吴融",
        "content": "山禽连夜叫，兼雨未尝休。\n尽道思归乐，应多离别愁。\n我家方旅食，故国在沧洲。\n闻此不能寐，青灯茆屋幽。",
        "dynasty": "唐",
        "collection_info": null
    },
    {
        "uuid": "6d92563240d3ecc1cebd8ffb6779cbec",
        "title": "雨后闻思归乐二首 二",
        "author": "吴融",
        "content": "一夜鸟飞鸣，关关彻五更。\n似因归路隔，长使别魂惊。\n未省愁雨暗，就中伤月明。\n须知越吟客，欹枕不胜情。",
        "dynasty": "唐",
        "collection_info": null
    },
    {
        "uuid": "5308c08bb105328dd7981011ea5348f9",
        "title": "中夜闻啼禽",
        "author": "吴融",
        "content": "漠漠苍苍未五更，宿禽何处两三声。\n若非西涧回波触，即是南塘急雨惊。\n金屋独眠堪寄恨，商陵永诀更牵情。\n此时归梦随肠断，半壁残灯闪闪明。",
        "dynasty": "唐",
        "collection_info": null
    },
    {
        "uuid": "8026044b4892434223d82cc0b3604642",
        "title": "灵池县见早梅",
        "author": "吴融",
        "content": "小园晴日见寒梅，一寸乡心万里回。\n春日暖时抛笠泽，战尘飞处上琴台。\n栖身未识登龙地，落笔元非倚马才。\n待勒燕然归未得，雪枝南畔少徘徊。",
        "dynasty": "唐",
        "collection_info": null
    },
    {
        "uuid": "b3e0f4a1d503a363388e1622f0738389",
        "title": "野庙",
        "author": "吴融",
        "content": "古原荒庙揜莓苔，何处喧喧鼓笛来。\n日暮鸟归人散尽，野风吹起纸钱灰。",
        "dynasty": "唐",
        "collection_info": null
    },
    {
        "uuid": "d2e4d2d9cddef70b9106f0ea3d9123fc",
        "title": "闲书",
        "author": "吴融",
        "content": "接鹭陪鸾漫得羣，未如高卧紫溪云。\n晋阳起义寻常见，湖口屯营取次闻。\n大底鹪鹏须自适，何尝玉石不同焚。\n回看带砺山河者，济得危时没旧勋。",
        "dynasty": "唐",
        "collection_info": null
    },
    {
        "uuid": "fce955ebc4fc382f91358803ef9eb06e",
        "title": "寄贯休上人",
        "author": "吴融",
        "content": "别来如梦亦如云，八字微言不復闻。\n世上浮沈应念我，笔端飞动只降君。\n几同江步吟秋霁，更忆山房语夜分。\n见拟沃州寻旧约，且教丹顶许为邻。",
        "dynasty": "唐",
        "collection_info": null
    },
    {
        "uuid": "306b352ad82c3c456ea4b5b830db6331",
        "title": "书怀",
        "author": "吴融",
        "content": "傍岩依树结檐楹，夏物萧疎景更清。\n滩响忽高何处雨，松阴自转远山晴。\n见多邻犬遥相认，来惯幽禽近不惊。\n争得便夸饶胜事，九衢尘裏免劳生。",
        "dynasty": "唐",
        "collection_info": null
    },
    {
        "uuid": "bddef62f9c5e08576f3fff5897d507ec",
        "title": "重阳日荆州作",
        "author": "吴融",
        "content": "万里投荒已自哀，高秋寓目更徘徊。\n浊醪任冷难辞醉，黄菊因暄却未开。\n上国莫归戎马乱，故人何在塞鸿来。\n惊时感事俱无奈，不待残阳下楚台。",
        "dynasty": "唐",
        "collection_info": null
    },
    {
        "uuid": "e12de53030fac8636ba65afbe0cb67ae",
        "title": "寄贯休",
        "author": "吴融",
        "content": "休公何处在，知我宦情无。\n已似冯唐老，方知武子愚。\n一身仍更病，双阙又须趋。\n若得重相见，冥心学半铢。",
        "dynasty": "唐",
        "collection_info": null
    },
    {
        "uuid": "290e21ae8cb30b68492c18df927ba4d3",
        "title": "秋日渚宫即事",
        "author": "吴融",
        "content": "漠漠澹云烟，秋归泽国天。\n风高还促燕，雨细未妨蝉。\n静引荒城望，凉惊旅枕眠。\n更堪憔悴裏，欲泛洞庭船。",
        "dynasty": "唐",
        "collection_info": null
    },
    {
        "uuid": "42f80e3b47c67c2a52ce1d41276a99eb",
        "title": "荆州寓居书怀",
        "author": "吴融",
        "content": "一室四无邻，荒郊接古津。\n幽闲消俗态，摇落露家贫。\n绝迹思浮海，修书懒寄秦。\n东西不復问，翻笑泣岐人。",
        "dynasty": "唐",
        "collection_info": null
    },
    {
        "uuid": "2df0f6bc768497dc011b4af7d2021b6f",
        "title": "和严谏议萧山庙十韵",
        "author": "吴融",
        "content": "泽国瞻遗庙，云韶仰旧名。\n一隅连障影，千仞落泉声。\n老狖寻危栋，秋蛇束画楹。\n路长资税驾，岁俭绝丰盛。\n默默虽难测，昭昭本至平。\n岂知迁去客，自有復来兵。\n美舜歌徒作，欺尧犬正狞。\n近兼闻顺动，敢復怨徂征。\n日出天须霁，风休海自清。\n肺肠无处说，一为启聪明。",
        "dynasty": "唐",
        "collection_info": null
    },
    {
        "uuid": "601203ef954f4a0db518d1069a0ba7e5",
        "title": "松江晚泊",
        "author": "吴融",
        "content": "树远天疑尽，江奔地欲随。\n孤帆落何处，残日更新离。\n客是凄凉本，情为繫滞枝。\n寸肠无计免，应只楚猿知。",
        "dynasty": "唐",
        "collection_info": null
    },
    {
        "uuid": "cac21aa834e7a8a38a00306602375162",
        "title": "湖州溪楼书献郑员外",
        "author": "吴融",
        "content": "危槛等飞樯，闲追晚际凉。\n青林上雨色，白鸟破溪光。\n目以高须极，心因静更伤。\n唯公旧相许，早晚侍长杨。",
        "dynasty": "唐",
        "collection_info": null
    },
    {
        "uuid": "6ff93d3b2841a1c6174cf6c490cd4438",
        "title": "秋兴",
        "author": "吴融",
        "content": "微雨过菰苇，野居生早凉。\n襟期渐萧洒，精爽欲飞扬。\n鱼买罾头活，酒沽船上香。\n不缘人不用，始道静胜忙。",
        "dynasty": "唐",
        "collection_info": null
    },
    {
        "uuid": "9370bed6e1d0cc7ad245b1796ccf1115",
        "title": "端居",
        "author": "吴融",
        "content": "片雨过前汀，端居枕簟清。\n病魔随暑退，诗思傍凉生。\n别燕殷勤语，残蝉彷佛鸣。\n古来悲不尽，况我本多情。",
        "dynasty": "唐",
        "collection_info": null
    },
    {
        "uuid": "e41560fefaf6125cac1a15305b2ccb19",
        "title": "途中",
        "author": "吴融",
        "content": "一棹归何处，苍茫落照昏。\n无人应失路，有树始知春。\n湖岸春耕废，江城战鼓喧。\n儒冠解相悞，学劒尽乘轩。",
        "dynasty": "唐",
        "collection_info": null
    },
    {
        "uuid": "49a658d47fc11f50f36f36a08ce4ece8",
        "title": "西陵夜居",
        "author": "吴融",
        "content": "寒潮落远汀，暝色入柴扃。\n漏永沈沈静，灯孤的的清。\n林风移宿鸟，池雨定流萤。\n尽夜成愁绝，啼蛩莫近庭。",
        "dynasty": "唐",
        "collection_info": null
    },
    {
        "uuid": "569a2c1f530c1a1b73fe61684301469e",
        "title": "燕雏",
        "author": "吴融",
        "content": "掠水身犹重，偎风力尚微。\n瓦苔难定立，檐雨忽喧归。\n未识重溟远，先愁一叶飞。\n衔泥在他日，两两占春晖。",
        "dynasty": "唐",
        "collection_info": null
    },
    {
        "uuid": "bab8c2600e4a1ef96fb5936c9fdf1298",
        "title": "新秋",
        "author": "吴融",
        "content": "白髮又经秋，端居海上洲。\n无机因事发，有涕为时流。\n新酒乘凉压，残碁隔夜收。\n公车无路入，同拜老闲侯。",
        "dynasty": "唐",
        "collection_info": null
    },
    {
        "uuid": "55a6dad166c8dc008971e18e4cf1d2af",
        "title": "题越州法华寺",
        "author": "吴融",
        "content": "寺在五峰阴，穿缘一径寻。\n云藏古殿暗，石护小房深。\n宿鸟连僧定，寒猨应客吟。\n上方应见海，月出试登临。",
        "dynasty": "唐",
        "collection_info": null
    },
    {
        "uuid": "d0028d3e43c54ca7316f8a47c51e6aac",
        "title": "寒食洛阳道",
        "author": "吴融",
        "content": "路岐无乐处，时节倍思家。\n綵索扬轻吹，黄鹂啼落花。\n连乹驰宝马，历禄鬬香车。\n行客胜回首，看看春日斜。",
        "dynasty": "唐",
        "collection_info": null
    },
    {
        "uuid": "f624b192e88129743d90c3f331f59dbc",
        "title": "忆事",
        "author": "吴融",
        "content": "去年花下把金巵，曾赋杨花数句诗。\n回首朱门闭荒草，如今愁到牡丹时。",
        "dynasty": "唐",
        "collection_info": null
    },
    {
        "uuid": "3ecc57d1edbfd916b30b6df3934dc7f7",
        "title": "金陵遇悟空上人",
        "author": "吴融",
        "content": "东阁无人事渺茫，老僧持钵过丹阳。\n十年栖止如何报，好与南谯剩炷香。",
        "dynasty": "唐",
        "collection_info": null
    },
    {
        "uuid": "eca61e178612cac7a178dbe32f6c456e",
        "title": "途中",
        "author": "吴融",
        "content": "柳弱风长在，云轻雨易休。\n不劳芳草色，更惹夕阳愁。\n万里独归去，五陵无与游。",
        "dynasty": "唐",
        "collection_info": null
    },
    {
        "uuid": "22bd9ce61c14082b77f63a72879d1ddf",
        "title": "秋园",
        "author": "吴融",
        "content": "始怜春草细霏霏，不觉秋来绿渐稀。\n惆怅撷芳人散尽，满园烟露蝶高飞。",
        "dynasty": "唐",
        "collection_info": null
    },
    {
        "uuid": "c0cd2167f4da55499a92b21fe6afa78a",
        "title": "富春",
        "author": "吴融",
        "content": "天下有水亦有山，富春山水非人寰。\n长川不是春来绿，千峰倒影落其间。",
        "dynasty": "唐",
        "collection_info": null
    },
    {
        "uuid": "38b6e28c526e8f44c8c94e40dc5fea58",
        "title": "山居即事",
        "author": "吴融",
        "content": "小亭前面接青崖，白石交加衬绿苔。\n日暮松声满阶砌，不关风雨鹤归来。",
        "dynasty": "唐",
        "collection_info": null
    },
    {
        "uuid": "9dd052385fef731743d831427fe072a8",
        "title": "寓言",
        "author": "吴融",
        "content": "非明非暗朦朦月，不暖不寒慢慢风。\n独卧空床好天气，平生闲事到心中。",
        "dynasty": "唐",
        "collection_info": null
    },
    {
        "uuid": "c1807ee2a1096e296ff654f8e0c67c21",
        "title": "华清宫二首 一",
        "author": "吴融",
        "content": "四郊飞雪暗云端，唯此宫中落旋干。\n绿树碧檐相掩映，无人知道外边寒。",
        "dynasty": "唐",
        "collection_info": null
    },
    {
        "uuid": "b93755a2c8a0df57a61a673771ccd8f4",
        "title": "华清宫二首 二",
        "author": "吴融",
        "content": "长生秘殿倚青苍，拟敌金庭不死乡。\n无奈逝川东去急，秦陵松柏满残阳。",
        "dynasty": "唐",
        "collection_info": null
    },
    {
        "uuid": "e3670514dafdea136887a01a117b63bd",
        "title": "过九成宫",
        "author": "吴融",
        "content": "凤辇东归二百年，九成宫殿半荒阡。\n魏公碑字封苍藓，文帝泉声落野田。\n碧草断霑仙掌露，绿杨犹忆御炉烟。\n昇平旧事无人说，万迭青山但一川。",
        "dynasty": "唐",
        "collection_info": null
    },
    {
        "uuid": "3d5b8a1b5dbb63a0f39680cda64d95cd",
        "title": "出潼关",
        "author": "吴融",
        "content": "重门随地险，一径入天开。\n华岳眼前尽，黄河脚底来。\n飞轩何满路，丹陛正求才。\n独我疎慵质，飘然又此回。",
        "dynasty": "唐",
        "collection_info": null
    },
    {
        "uuid": "b1d9a54ccf9d18cf3ada91ce735c8dc6",
        "title": "过丹阳",
        "author": "吴融",
        "content": "云阳县郭半郊垧，风雨萧条万古情。\n山带梁朝陵路断，水连刘尹宅基平。\n桂枝自折思前代，藻鑑难逢耻后生。\n遗事满怀兼满目，不堪孤棹舣荒城。",
        "dynasty": "唐",
        "collection_info": null
    },
    {
        "uuid": "d2cb0973142492df6c8916831f8f3854",
        "title": "和人题武城寺",
        "author": "吴融",
        "content": "神清已觉三清近，目断仍劳万象牵。\n渭水远含秋草渡，汉陵高枕夕阳天。\n半岩云粉千竿竹，满寺风雷百尺泉。\n别有阑干压行路，看人尘土竟流年。",
        "dynasty": "唐",
        "collection_info": null
    },
    {
        "uuid": "5dab99f4e3ecbed63ef551ea9870bd5b",
        "title": "长安里中闻猨",
        "author": "吴融",
        "content": "夹巷重门似海深，楚猨争得此中吟。\n一声紫陌纔回首，万里青山已到心。\n惯倚客船和雨听，可堪侯第见尘侵。\n无因永夜闻清啸，禁路人归月自沈。",
        "dynasty": "唐",
        "collection_info": null
    },
    {
        "uuid": "6184b2da2af22700a6c8c95dcb327145",
        "title": "岐下闻子规",
        "author": "吴融",
        "content": "劒阁西南远凤台，蜀魂何事此飞来。\n偶因陇树相迷至，唯恐边风却送回。\n只有花知啼血处，更无猨替断肠哀。\n谁怜越客曾闻处，月落江平晓雾开。",
        "dynasty": "唐",
        "collection_info": null
    },
    {
        "uuid": "e6c2ce89f06ce48485c7e7f431142987",
        "title": "敷水有丐者云是马侍中诸孙悯而有赠",
        "author": "吴融",
        "content": "天地尘昏九鼎危，大貂曾出武侯师。\n一心忠赤山河见，百战功名日月知。\n旧宅已闻栽禁树，诸孙仍见丐征岐。\n而今不要教人识，正藉将军死鬬时。",
        "dynasty": "唐",
        "collection_info": null
    },
    {
        "uuid": "4d63f3e633b863482eead24ac5760ed3",
        "title": "还俗尼",
        "author": "吴融",
        "content": "柳眉梅额倩妆新，笑脱袈裟得旧身。\n三峡却为行雨客，九天曾是散花人。\n空门付与悠悠梦，宝帐迎回暗暗春。\n寄语江南徐孝克，一生长短託清尘。",
        "dynasty": "唐",
        "collection_info": null
    },
    {
        "uuid": "7835369cf3d62a4bd2ec00161c6cefc8",
        "title": "彭门用兵后经汴路三首 一",
        "author": "吴融",
        "content": "长亭一望一徘徊，千里关河百战来。\n细柳旧营犹鏁月，[祁]连新冢已封苔。\n霜凋绿野愁无际，烧接黄云惨不开。\n若比江南更牢落，子山词赋莫兴[哀]。",
        "dynasty": "唐",
        "collection_info": null
    },
    {
        "uuid": "3eb70c0c9b4bfd64a97f5d31a60471fa",
        "title": "彭门用兵后经汴路三首 二",
        "author": "吴融",
        "content": "隋堤风物已凄凉，堤下仍多旧战塲。\n金镞有苔人拾得，芦花无主鸟衔将。\n秋声暗促河声急，野色遥连日色黄。\n独上寒城正愁绝，戍鼙惊起鴈行行。",
        "dynasty": "唐",
        "collection_info": null
    },
    {
        "uuid": "6a90630b12856fff22f81501188362d8",
        "title": "彭门用兵后经汴路三首 三",
        "author": "吴融",
        "content": "铁马云旗梦渺茫，东来无处不堪伤。\n风吹白草人行少，月落空城鬼啸长。\n一自纷争惊宇宙，可怜萧索绝烟光。\n曾为塞北闲游客，辽水天山未断肠。",
        "dynasty": "唐",
        "collection_info": null
    },
    {
        "uuid": "a68384f46edef563f4bc1659481cd567",
        "title": "寄殿院高侍御",
        "author": "吴融",
        "content": "黄梅雨细羃长洲，柳密花疎水慢流。\n钓艇正寻逋客去，绣衣方结少年游。\n风前不肯看垂手，灯下还应惜裹头。\n一夜自怜无羽翼，独当何逊滴阶愁。",
        "dynasty": "唐",
        "collection_info": null
    },
    {
        "uuid": "77bb4bc5c2da0d093124411fa77b71c5",
        "title": "新安道中翫流水",
        "author": "吴融",
        "content": "一渠春碧弄潺潺，密竹繁花掩映间。\n看处便须终日住，算来争得此身闲。\n萦纡似接迷春洞，清冷应连有雪山。\n上却征车再回首，了然尘土不相关。",
        "dynasty": "唐",
        "collection_info": null
    },
    {
        "uuid": "837421b4b5d9894fcda217c05c633ed5",
        "title": "忆钓舟",
        "author": "吴融",
        "content": "青山小隐枕潺湲，一叶垂纶几泝沿。\n后浦春风随兴去，南塘秋雨有时眠。\n惯衝晓雾惊羣鴈，爱飐残阳入乱烟。\n迴首无人寄惆怅，九衢尘土困扬鞭。",
        "dynasty": "唐",
        "collection_info": null
    },
    {
        "uuid": "f68f1b9ed0a30d175922d360ec99739c",
        "title": "灵宝县西侧津",
        "author": "吴融",
        "content": "碧溪潋潋流残阳，晴沙两两眠鸳鸯。\n柳花无赖苦多暇，蛱蝶有情长自忙。\n千里宦游成底事，每年风景是他乡。\n高歌一曲垂鞭去，尽日无人识楚狂。",
        "dynasty": "唐",
        "collection_info": null
    },
    {
        "uuid": "91dc93dfdd7b0eb1d0450f799333cdcf",
        "title": "即席",
        "author": "吴融",
        "content": "家住丛台旧，名参绛圃新。\n醉波疑夺烛，娇态欲沈春。\n伴雨聊过楚，归云定占秦。\n桃花正浓暖，争不浪迷人。",
        "dynasty": "唐",
        "collection_info": null
    },
    {
        "uuid": "7172061681bbc9911241d4e29a97dfec",
        "title": "出迟",
        "author": "吴融",
        "content": "园密花藏易，楼深月到难。\n酒虚留客尽，灯暗远更残。\n麝想眉间印，鸦知顶上盘。\n文王之囿小，莫惜借人看。",
        "dynasty": "唐",
        "collection_info": null
    },
    {
        "uuid": "13d530a1cc21d8b5f949af63ea319ddb",
        "title": "送僧归日本国",
        "author": "吴融",
        "content": "沧溟分故国，渺渺泛杯归。\n天尽终期到，人生此别稀。\n无风亦骇浪，未午已斜晖。\n繫帛何须鴈，金乌日日飞。",
        "dynasty": "唐",
        "collection_info": null
    },
    {
        "uuid": "c2371884beb04b7b4a2e361b528982e8",
        "title": "送僧归破山寺",
        "author": "吴融",
        "content": "万里指吴山，高秋杖锡还。\n别来双阙老，归去片云闲。\n师在有无外，我婴尘土间。\n居然本相别，不要惨离颜。",
        "dynasty": "唐",
        "collection_info": null
    },
    {
        "uuid": "67b1eeb71a9d44ba8e434549a1f0f2b6",
        "title": "夏夜有寄",
        "author": "吴融",
        "content": "月上簟如水，轩高帘在钩。\n竹声寒不夏，蛩思静先秋。\n偶得清宵兴，方知白日愁。\n所思何处远，斜汉欲低流。",
        "dynasty": "唐",
        "collection_info": null
    },
    {
        "uuid": "50d2e486367a2a51e5d34d49c19cee91",
        "title": "春词",
        "author": "吴融",
        "content": "鸾镜长侵夜，鸳衾不识寒。\n羞多转面语，妬极定睛看。\n金市旧居近，钿车新造宽。\n春期莫相悞，一日百花残。",
        "dynasty": "唐",
        "collection_info": null
    },
    {
        "uuid": "a8b2df066e0a1832bb8ec005e47c7382",
        "title": "汴上晚泊",
        "author": "吴融",
        "content": "亭上风犹急，桥边月已斜。\n柳寒难吐絮，浪浊不成花。\n岐路春三月，园林海一涯。\n萧然正无寐，夜橹莫咿哑。",
        "dynasty": "唐",
        "collection_info": null
    },
    {
        "uuid": "71b0ee66b935ee14926c0a9695410f3e",
        "title": "送僧南游",
        "author": "吴融",
        "content": "战鼙鸣未已，瓶屦抵何乡。\n偶别尘中易，贪归物外忙。\n后蝉抛鄠杜，先鴈下潇湘。\n不得从师去，殷勤谢草堂。",
        "dynasty": "唐",
        "collection_info": null
    },
    {
        "uuid": "bbaebaf6dfd09b7c2b158c1cd2d9f9d0",
        "title": "戏",
        "author": "吴融",
        "content": "恨极同填海，情长抵导江。\n丁香从小结，莲子彻枝双。\n整髻花当槛，吹灯月在窗。\n秦台非久计，早晚降霓幢。",
        "dynasty": "唐",
        "collection_info": null
    },
    {
        "uuid": "c3090382a6bf2e43b13c2a410dcd54fe",
        "title": "雪中寄虑延让秀才",
        "author": "吴融",
        "content": "苦贫皆共雪，吾子岂同悲。\n永日应无食，经宵必有诗。\n渚宫寒过节，华省试临期。\n努力图西去，休将冻馁辞。",
        "dynasty": "唐",
        "collection_info": null
    },
    {
        "uuid": "a8c7f6effef78515a91706962c2c2040",
        "title": "花村六韵",
        "author": "吴融",
        "content": "地胜非离郭，花深故号村。\n已怜梁雪重，仍愧楚云繁。\n山近当吟冷，泉高入梦喧。\n依稀小有洞，邂逅武陵源。\n月好频移座，风轻莫闭门。\n流莺更多思，百啭待黄昏。",
        "dynasty": "唐",
        "collection_info": null
    },
    {
        "uuid": "e4105131a7383fc2c37d8bea4c6266f9",
        "title": "赋雪十韵",
        "author": "吴融",
        "content": "雨冻轻轻下，风乹淅淅吹。\n喜胜花发处，惊似客来时。\n河静胶行棹，岩空响折枝。\n终无鹧鸪识，先有鹡鸰知。\n马势晨争急，鵰声晚更饥。\n替霜严柏署，藏月上龙墀。\n百尺楼堪倚，千钱酒要追。\n朝归紫阁早，漏出建章迟。\n腊候何曾爽，春工是所资。\n遥知故溪柳，排比万条丝。",
        "dynasty": "唐",
        "collection_info": null
    },
    {
        "uuid": "beb62e5c620f8fd0a67139949543e2b6",
        "title": "溪边",
        "author": "吴融",
        "content": "溪边花满枝，百鸟带香飞。\n下有一白鹭，日斜翘石矶。",
        "dynasty": "唐",
        "collection_info": null
    },
    {
        "uuid": "c6c162342db239240a60fef8d1fe26c8",
        "title": "长安逢故人",
        "author": "吴融",
        "content": "岁暮长安客，相逢酒一杯。\n眼前闲事静，心裏故山来。\n池影含新草，林芳动早梅。\n如何不归去，霜鬓共风埃。",
        "dynasty": "唐",
        "collection_info": null
    },
    {
        "uuid": "ebc15310800d392827d1c5d0e408a00d",
        "title": "雨夜",
        "author": "吴融",
        "content": "旅夕那禁雨，梅天已思秋。\n未明孤枕倦，相弔一灯愁。\n有恋惭沧海，无机奈白头。\n何人得浓睡，溪上钓鱼舟。",
        "dynasty": "唐",
        "collection_info": null
    },
    {
        "uuid": "5ba898ea30dd9d1c6f852871a087c45a",
        "title": "旅中送迁客",
        "author": "吴融",
        "content": "天南不可去，君去弔灵均。\n落日青山路，秋风白髮人。\n言危无继者，道在有明神。",
        "dynasty": "唐",
        "collection_info": null
    },
    {
        "uuid": "6131a5ec3d67f8ae33f34477e99e7442",
        "title": "寄尚颜师",
        "author": "吴融",
        "content": "僧中难得静，静得是吾师。\n到阙不求紫，归山秪爱诗。\n临风翘雪足，向日剃霜髭。\n自叹眠漳久，双林动所思。",
        "dynasty": "唐",
        "collection_info": null
    },
    {
        "uuid": "c83f4296922b5b93e0ce7c21659dcf07",
        "title": "微雨",
        "author": "吴融",
        "content": "天青织未徧，风急舞难成。\n粉重低飞蝶，黄沈不语莺。\n自随春霭乱，还放夕阳明。\n惆怅池塘上，荷珠点点倾。",
        "dynasty": "唐",
        "collection_info": null
    },
    {
        "uuid": "a90eac7c42ec4c075c6442c5aba9b2bf",
        "title": "送广利大师东归",
        "author": "吴融",
        "content": "紫殿久霑恩，东归过海门。\n浮荣知是梦，轻别肯销魂。\n明发先晨鸟，寒栖入暝猨。\n蕺山如重到，应老旧云根。",
        "dynasty": "唐",
        "collection_info": null
    },
    {
        "uuid": "3909c34cfbc6376531d4c2d1ed698546",
        "title": "关东献兵部刘员外",
        "author": "吴融",
        "content": "昨夜星辰动，仙郎近汉关。\n玳筵吟雪罢，锦帐押春还。\n已到青云上，应栖绛圃间。\n临卭有词赋，一为奏天颜。",
        "dynasty": "唐",
        "collection_info": null
    },
    {
        "uuid": "c9002c2fed0c067f11bc46261ab2a11c",
        "title": "途次淮口",
        "author": "吴融",
        "content": "寒流万派碧，南渡见烟光。\n人向隋宫近，山盘楚塞长。\n有村皆绿暗，无径不红芳。\n已带伤春病，如何更异乡。",
        "dynasty": "唐",
        "collection_info": null
    },
    {
        "uuid": "933a524c7ab3798ef34a97fca76c2827",
        "title": "咏柳",
        "author": "吴融",
        "content": "自与莺为地，不教花作媒。\n细应和雨断，轻秪爱风裁。\n好拂锦步障，莫遮铜雀台。\n灞陵千万树，日暮别离回。",
        "dynasty": "唐",
        "collection_info": null
    },
    {
        "uuid": "0dc8d904af522436458b0687054fe4d0",
        "title": "武牢关遇雨",
        "author": "吴融",
        "content": "泽春关路迥，暮雨细霏霏。\n带雾昏河浪，和尘重客衣。\n望中迷去骑，愁裏乱斜晖。\n惆怅家山远，溟蒙湿翠微。",
        "dynasty": "唐",
        "collection_info": null
    },
    {
        "uuid": "75fa2769cfd7be11530f8b00ff4de51f",
        "title": "春寒",
        "author": "吴融",
        "content": "固教梅忍落，休与杏藏娇。\n已过冬疑剩，将来暖未饶。\n玉阶残雪在，罗荐暗魂销。\n莫问王孙事，烟芜正寂寥。",
        "dynasty": "唐",
        "collection_info": null
    },
    {
        "uuid": "de45fa24d4b5944c32c0555bee662616",
        "title": "早发潼关",
        "author": "吴融",
        "content": "天边月初落，马上梦犹残。\n关树苍苍晓，玉阶澹澹寒。\n宦游终自苦，身世静堪观。\n争似山中隐，和云枕碧湍。",
        "dynasty": "唐",
        "collection_info": null
    },
    {
        "uuid": "d9c25a87b006af8af659b146444065c9",
        "title": "送策上人",
        "author": "吴融",
        "content": "昨来非有意，今去亦无心。\n阙下抛新院，江南指旧林。\n瓶添新涧绿，笠卸晚峰阴。\n八字如相许，终辞尺组寻。",
        "dynasty": "唐",
        "collection_info": null
    },
    {
        "uuid": "436f9057ec07cd521892514860fb1615",
        "title": "和诸学士秋夕禁直偶雪",
        "author": "吴融",
        "content": "大华积秋雪，禁闱生夜寒。\n砚冰忧诏急，灯烬惜更残。\n正遂攀稽愿，翻追访戴欢。\n更为三日约，高兴未将阑。",
        "dynasty": "唐",
        "collection_info": null
    },
    {
        "uuid": "528708299d01aa87741e41be1990711f",
        "title": "御沟十六韵",
        "author": "吴融",
        "content": "一水终南下，何年派作沟。\n穿城初北注，过苑却东流。\n绕岸清波溢，连宫瑞气浮。\n去应涵凤沼，来必渗龙湫。\n激石珠争碎，萦堤练不收。\n照花长乐曙，泛叶建章秋。\n影炫金茎表，光摇绮陌头。\n旁沾画眉府，斜入教箫楼。\n有雨难澄镜，无萍易掷钩。\n鼓宜尧女瑟，荡必蔡姬舟。\n皋着通鸣鹤，津应接斗牛。\n迴风还潋潋，和月更悠悠。\n浅忆觞堪泛，深思杖可投。\n秪怀泾合虑，不带陇分愁。\n自有朝宗乐，曾无溃穴忧。\n不劳夸大汉，清渭贯神州。",
        "dynasty": "唐",
        "collection_info": null
    },
    {
        "uuid": "1044491110e7d7927f89a8053eed6d2c",
        "title": "赴阙次留献荆南成相公三十韵",
        "author": "吴融",
        "content": "分阃兼文德，持衡有武功。\n荆南知独去，海内更谁同。\n拔地孤峰秀，当天一鹗雄。\n云生五色笔，月吐六钧弓。\n骨格凌秋耸，心源见底空。\n神清飡沆瀣，气逸饮洪蒙。\n临事成奇策，全身仗至忠。\n解鞍欺李广，煮弩笑臧洪。\n往昔逢多难，来兹故统戎。\n卓旗云梦泽，扑火细腰宫。\n铲土楼台构，连江雉堞笼。\n似平铺掌上，疑涌出壶中。\n岂是劳人力，宁因役鬼工。\n本遗三户在，今匝万家通。\n画舸横青雀，危樯列綵虹。\n席飞巫峡雨，袖拂宋亭风。\n塲广盘毬子，池闲引钓筒。\n礼贤金璧贱，煦物雪霜融。\n酒满梁尘动，棊残漏滴终。\n俭常资澹静，贵绝恃穹崇。\n唯要臣诚显，那求帝渥隆。\n甘棠名异奭，大树姓非冯。\n自念为迁客，方谐谒上公。\n痛知遭止棘，频叹委飘蓬。\n借宅诛茅绿，分囷指粟红。\n只惭燕馆盛，宁觉阮途穷。\n涣汗霑明主，沧浪别钓翁。\n去曾忧塞马，归欲逐边鸿。\n积感深于海，衔恩重极嵩。\n行行柳门路，回首下离东。",
        "dynasty": "唐",
        "collection_info": null
    },
    {
        "uuid": "7225a2df3444c6235467b6d4e2812fa9",
        "title": "三峰府内矮柏十韵",
        "author": "吴融",
        "content": "擢秀依黄阁，移根自碧岑。\n周围虽合抱，直上岂盈寻。\n远砌行窥顶，当庭坐庇阴。\n短堪惊众木，高已让他林。\n日转无长影，风回有细音。\n不容萝茑附，只耐雪霜侵。\n玉帐笼应匝，牙旗倚更禁。\n叶低宜拂席，枝褭易抽簪。\n绿涧支离久，朱门掩映深。\n何须一千丈，方有岁寒心。",
        "dynasty": "唐",
        "collection_info": null
    },
    {
        "uuid": "7c516314ee54155c9c0822b1b6b12d59",
        "title": "雪十韵",
        "author": "吴融",
        "content": "洒密蔽璇穹，霏霏杳莫穷。\n迟于雨到地，疾甚絮随风。\n四野苍茫际，千家晃朗中。\n夜迷三绕鹊，昼断一行鸿。\n结片飞琼树，栽花点蘂宫。\n壅应边尽北，填合海无东。\n高爱危峰积，低愁暖气融。\n月交都浩渺，日射更𤫩珑。\n送腊辞寒律，迎春入旧丛。\n自怜曾末至，聊復赋玄功。",
        "dynasty": "唐",
        "collection_info": null
    },
    {
        "uuid": "f905695497945cc4da034861352ca210",
        "title": "和睦州卢中丞题茅堂十韵",
        "author": "吴融",
        "content": "有士当今重，忘情自古稀。\n独开青嶂路，闲掩白云扉。\n石累千层险，泉分一带微。\n栋危猨竞下，檐迥鸟争归。\n烟冷茶铛静，波香兰舸飞。\n好移钟阜蓼，莫种首阳薇。\n树密含轻雾，川空漾薄晖。\n芝泥看只捧，蕙带且休围。\n东郭邻穿履，西林近衲衣。\n琼瑶一百字，千古见清机。",
        "dynasty": "唐",
        "collection_info": null
    },
    {
        "uuid": "fd7fe9e18fda84e006c99f79dbf245b0",
        "title": "奉和御制六韵",
        "author": "吴融",
        "content": "天晓密云开，亭亭翠葆来。\n芰荷笼水殿，杨柳蔽风台。\n恩洽三时雨，欢腾万岁雷。\n日华偏照御，星彩迥分台。\n苇岸萦仙棹，莲峰倒玉杯。\n独惭歌圣德，不是侍臣才。",
        "dynasty": "唐",
        "collection_info": null
    },
    {
        "uuid": "23dbb5d3cd3a02e5df5d220c8ced7bba",
        "title": "败帘六韵",
        "author": "吴融",
        "content": "有客编来久，弥年断不收。\n不堪风作候，岂復燕为讐。\n尽见三重阁，难迷百尺楼。\n伴灯微揜梦，兼扇劣遮羞。\n零落亡珠缀，殷勤谢玉钩。\n凉宵何必捲，月自入轩流。",
        "dynasty": "唐",
        "collection_info": null
    },
    {
        "uuid": "6971f134cb646371547d6647a26732ca",
        "title": "玉堂种竹六韵",
        "author": "吴融",
        "content": "当砌植檀栾，浓阴五月寒。\n引风穿玉牖，摇露滴金盘。\n有韵和宫漏，无香杂畹兰。\n地疑云鏁易，日近雪封难。\n静称围棋会，闲宜阁笔看。\n他年终结实，不羡树栖鸾。",
        "dynasty": "唐",
        "collection_info": null
    },
    {
        "uuid": "72540ad9bf71582e0f0b0b673344ec12",
        "title": "和韩致光侍郎无题三首十四韵 一",
        "author": "吴融",
        "content": "珠佩元消暑，犀簪自辟尘。\n揜灯容燕宿，开镜待鸡晨。\n去懒都忘旧，来多未厌新。\n每逢忧是梦，长忆故延真。\n杏小双圆压，山浓两点嚬。\n瘦难胜宝带，轻欲驭飙轮。\n箆凤金雕翼，钗鱼玉镂鳞。\n月明无睡夜，花落断肠春。\n解舞何须楚，能筝可在秦。\n怯探同海底，稀遇极天津。\n绿柰攀宫艳，青梅弄岭珍。\n管纤银字咽，梭密锦书匀。\n厌胜还随俗，无疑不避人。\n可怜三五夕，妩媚善为邻。",
        "dynasty": "唐",
        "collection_info": null
    },
    {
        "uuid": "1382724bbc01920910b2ea1d8cbb0ab5",
        "title": "和韩致光侍郎无题三首十四韵 二",
        "author": "吴融",
        "content": "舞转轻轻雪，歌霏漠漠尘。\n漫游多卜夜，慵起不知晨。\n玉箸和妆裛，金莲逐步新。\n凤笙追北里，鹤驭访南真。\n有恨都无语，非愁亦有嚬。\n戏应过蚌浦，飞合入蟾轮。\n杯样成言鸟，梳文解卧鳞。\n逢迎大堤晚，离别洞庭春。\n似玉曾夸赵，如云不让秦。\n锦收花上露，珠引月中津。\n木为连枝贵，禽因比翼珍。\n万峰酥点薄，五色绣妆匀。\n獭髓求鱼客，鲛绡托海人。\n寸肠谁与达，洞府四无邻。",
        "dynasty": "唐",
        "collection_info": null
    },
    {
        "uuid": "aa74f60157df60f8e4e31665cdcaf0e6",
        "title": "和韩致光侍郎无题三首十四韵 三",
        "author": "吴融",
        "content": "绮阁临初日，铜台拂暗尘。\n鷾鸸偏报晓，乌鶂惯惊晨。\n鱼网裁书数，鵾弦上曲新。\n病多疑厄重，语切见心真。\n子母钱征笑，西南月借嚬。\n捣衣嫌独杵，分袂怨双轮。\n贝叶教丹觜，金刀寄赤鳞。\n捲帘吟塞雪，飞楫渡江春。\n解织宜名蕙，能歌合姓秦。\n眼穿回鴈岭，魂断饮牛津。\n药自偷来绝，香从窃去珍。\n茗煎云沫聚，药种玉苗匀。\n草密应迷客，花繁好避人。\n长干足风雨，遥夜与谁邻。",
        "dynasty": "唐",
        "collection_info": null
    },
    {
        "uuid": "614409e3765f3db825b21d9b823a5515",
        "title": "倒次元韵",
        "author": "吴融",
        "content": "南陌来寻伴，东城去卜邻。\n生憎无赖客，死忆有情人。\n似束腰支细，如描髮彩匀。\n黄鹂裁帽贵，紫燕刻钗珍。\n身近从淄右，家元接观津。\n雨台谁属楚，花洞不知秦。\n泪滴空床冷，妆浓满镜春。\n枕凉欹琥珀，簟洁展麒麟。\n茂苑廊千步，昭阳扇九轮。\n阳城迷处笑，京兆画时嚬。\n鱼子封笺短，蝇头学字真。\n易判期已远，难讳事还新。\n艇子愁衝夜，骊驹怕拂晨。\n如何断岐路，免得见行尘。",
        "dynasty": "唐",
        "collection_info": null
    },
    {
        "uuid": "8c51d4a112e80a227be51a45d1d6a93f",
        "title": "箇人三十韵",
        "author": "吴融",
        "content": "袅袅復盈盈，何年坠玉京。\n见人还道姓，羞客不称名。\n故事谙金谷，新居近石城。\n脸横秋水溢，眉拂远山晴。\n粉薄涂云母，簪寒篸水晶。\n催来两桨送，怕起五丝萦。\n髻学盘桓绾，床依宛转成。\n博山凝雾重，油壁隐车轻。\n额点梅花样，心通棘刺情。\n搔头邀顾遇，约指到平生。\n鱼网徐徐襞，螺巵浅浅倾。\n芙蓉褥已展，荳蔻水休更。\n赵女怜胶腻，丁娘爱烛明。\n炷香龙荐脑，辟魇虎输精。\n管咽参差韵，弦嘈倰僜声。\n花残春寂寂，月落漏丁丁。\n柳絮联章敏，椒花属思清。\n剪罗成彩字，销蜡脱珠缨。\n邂逅当投佩，难难莫拊楹。\n熨来身热定，舐得面痕平。\n匣镜金螭怒，帘旌绣兽狞。\n颈长堪鹤并，腰细任蜂争。\n滴泪泉饶竭，论心石未贞。\n必双成凤去，岂独化蝉鸣。\n书远肠空断，楼高胆易惊。\n数钱红带结，鬬草蒨裙盛。\n䘧柳阑干小，侵波略彴横。\n夜愁遥寄鴈，晓梦半和莺。\n翼秪思鹣比，根长羡藕幷。\n可怜衣带缓，休赋重行行。",
        "dynasty": "唐",
        "collection_info": null
    },
    {
        "uuid": "c30eb58577c7a040c44739792486d564",
        "title": "即席十韵",
        "author": "吴融",
        "content": "住处方窥宋，平生未嫁卢。\n暖金轻铸骨，寒玉细凝肤。\n妬蜨长成伴，伤鸾耐得孤。\n城堪迷下蔡，台合上姑苏。\n弄眼难降柳，含茸欲鬬蒲。\n生凉云母扇，直夜博山炉。\n翡翠交妆镜，鸳鸯入画图。\n无心同石转，有泪约泉枯。\n猨渴应须见，鹰饥秪待呼。\n银河正清浅，霓节过来无。",
        "dynasty": "唐",
        "collection_info": null
    },
    {
        "uuid": "bbd49959ddc8bfe67196c17b798e3faa",
        "title": "追咏棠梨花十韵",
        "author": "吴融",
        "content": "蜀地从来胜，棠梨第一花。\n更应无软弱，别自有妍华。\n不贵绡为雾，难降绮作霞。\n移须归紫府，驻合饵丹砂。\n密映弹琴宅，深藏卖酒家。\n夜宜红蜡照，春称锦筵遮。\n连庙魂栖望，飘江字绕巴。\n未饶酥点薄，兼妬雪飞斜。\n旧赏三年断，新期万里赊。\n长安如种得，谁定牡丹夸。",
        "dynasty": "唐",
        "collection_info": null
    },
    {
        "uuid": "7bc3cde91f135bb3df7c2c9c8e801cf2",
        "title": "绵竹山四十韵",
        "author": "吴融",
        "content": "绵竹东西隅，千峰势相属。\n崚嶒压东巴，连延罗古蜀。\n方者露圭角，尖者钻箭簇。\n引者蛾眉弯，敛者鸢肩缩。\n尾蟉青蛇盘，颈低玄兔伏。\n横来突若奔，直上森如束。\n岁在作噩年，铜梁摇虿毒。\n相国京兆公，九命来作牧。\n戎提虎仆毛，专奉狼头纛。\n行府寄精庐，开窗对林麓。\n是时重阳后，天气旷清肃。\n兹山昏晓开，一一在人目。\n霜空正泬寥，浓翠霏扑扑。\n披海出珊瑚，贴天堆碧玉。\n俄然阴霾作，城郭纔霢霂。\n绝顶已凝雪，晃朗开红旭。\n初疑昆崙下，夭矫龙衔烛。\n亦似蓬莱巅，金银台迭蹙。\n紫霞或旁映，绮段铺繁褥。\n晚照忽斜笼，赤城差断续。\n又如煮吴盐，万万盆初熟。\n又如濯楚练，千千匹未轴。\n又如水晶宫，蛟螭结川渎。\n又如钟乳洞，电雷开岩谷。\n丹青画不成，造化供难足。\n合有羽衣人，飘飖曳烟躅。\n合有五色禽，叫啸含仙曲。\n根虽限劒门，穴必通林屋。\n方诸沧海隔，欲去忧沦覆。\n羣玉缥缈间，未可量往復。\n何如当此境，终朝旷遐瞩。\n往往草檄余，吟哦思幽独。\n早晚埽欃枪，笳鼓迎畅毂。\n休飞霹雳车，罢繫虾蟆木。\n勒铭燕然山，万代垂芬郁。\n然后恣逍遥，独往羣麋鹿。\n不管安与危，不问荣与辱。\n但乐濠梁鱼，岂怨钟山鹄。\n纫兰以围腰，采芝将实腹。\n石床须卧平，一任闲云触。",
        "dynasty": "唐",
        "collection_info": null
    },
    {
        "uuid": "7b51ebfa4336173f248f671a6ce2fdfc",
        "title": "祝风三十二韵",
        "author": "吴融",
        "content": "我有二顷田，长洲东百里。\n环涂为之区，积葑相连纚。\n松江流其旁，春夏多苦水。\n堤防苟不时，泛滥即无已。\n粤余病眠久，而復家无峙。\n田峻不胜荒，农功皆废弛。\n他稼已如云，我田方欲莳。\n四际上通波，兼之葭与苇。\n是时立秋后，烟露浩凄矣。\n虽然遣毕功，萎约都无几。\n如何海上风，连日从空起。\n似欲驱沧溟，来沃具区裏。\n噫嘻尔风师，吴中多豪士。\n囷仓过九年，一粒惜如死。\n籴贱兼粜贵，凶年翻大喜。\n只是疲羸苦，纔饥须易子。\n余仍轗轲者，进趋年二纪。\n秋不安一食，春不闲一晷。\n肠迴为多别，骨瘦因积毁。\n咳唾莫逢人，揶揄空覩鬼。\n中又值干戈，遑遑常转徙。\n故隐茅山西，今来笠泽涘。\n荒者不復寻，葺者还有以。\n将正陶令巾，又盖姜肱被。\n不敢务有余，有余必骄鄙。\n所期免假匄，假匄多惭耻。\n骄鄙既不生，惭耻更能弭。\n自可致逍遥，无妨阅经史。\n吁余将四十，满望秪如此。\n干泽尚多难，学稼兹復尔。\n穷达虽繫命，祸福生所履。\n天不饥死余，飘风当自止。",
        "dynasty": "唐",
        "collection_info": null
    },
    {
        "uuid": "c26005046822943831ac3c6d5e4c2fdc",
        "title": "金陵怀古",
        "author": "吴融",
        "content": "玉树声沉战舰收，万家冠盖入中州。\n秪应江令偏惆怅，头白归来是客游。",
        "dynasty": "唐",
        "collection_info": null
    },
    {
        "uuid": "82d05d8a7d751605b63155aa589c5326",
        "title": "凉思",
        "author": "吴融",
        "content": "松间小槛接波平，月澹烟沉暑气清。\n半夜水禽栖不定，绿荷风动露珠倾。",
        "dynasty": "唐",
        "collection_info": null
    },
    {
        "uuid": "4bdcb36f1ae2a040b2748cef529a72b6",
        "title": "鲛绡",
        "author": "吴融",
        "content": "云供片段月供光，贫女寒机枉自忙。\n莫道不蚕能致此，海边何事有扶桑。",
        "dynasty": "唐",
        "collection_info": null
    },
    {
        "uuid": "894721f726a003f60ad24a7682d19ba5",
        "title": "潮",
        "author": "吴融",
        "content": "暮去朝来无定期，桑田长被此声移。\n蓬莱若探人间事，一日还应两度知。",
        "dynasty": "唐",
        "collection_info": null
    },
    {
        "uuid": "edeedda25640ae66182d726b4b3959b2",
        "title": "忘忧花",
        "author": "吴融",
        "content": "繁红落尽始凄凉，直道忘忧也未忘。\n数朵殷红似春在，春愁特此繫人肠。",
        "dynasty": "唐",
        "collection_info": null
    },
    {
        "uuid": "3f9b719bf843faed582d7b5b2b3df54b",
        "title": "忆街西所居",
        "author": "吴融",
        "content": "衡门一别梦难稀，人欲归时不得归。\n长忆去年寒食夜，杏花零落雨霏霏。",
        "dynasty": "唐",
        "collection_info": null
    },
    {
        "uuid": "f2a3e4b7c518c4fab3741ebfa1162664",
        "title": "云",
        "author": "吴融",
        "content": "南北东西似客身，远峰高鸟自为邻。\n清歌一曲犹能住，莫道无心胜得人。",
        "dynasty": "唐",
        "collection_info": null
    },
    {
        "uuid": "8ccb1ce0866b08dec0ad73327ca00962",
        "title": "华清宫四首 一",
        "author": "吴融",
        "content": "中原无鹿海无波，凤辇鸾旗出幸多。\n今日故宫归寂寞，太平功业在山河。",
        "dynasty": "唐",
        "collection_info": null
    },
    {
        "uuid": "074b6751f7998fa0033d40348f237d7c",
        "title": "华清宫四首 二",
        "author": "吴融",
        "content": "渔阳烽火照函关，玉辇怱怱下此山。\n一曲羽衣听不尽，至今遗恨水潺潺。",
        "dynasty": "唐",
        "collection_info": null
    },
    {
        "uuid": "8a1bc79f7f77d7d330529340ced33edd",
        "title": "华清宫四首 三",
        "author": "吴融",
        "content": "上皇銮辂重巡游，雨泪无言独倚楼。\n惆怅眼前多少事，落花明月满宫秋。",
        "dynasty": "唐",
        "collection_info": null
    },
    {
        "uuid": "8c7a44c15c1cecb1f828c99cadecf76b",
        "title": "华清宫四首 四",
        "author": "吴融",
        "content": "别殿和云鏁翠微，太真遗像梦依依。\n玉皇揜泪频惆怅，应叹僧繇彩笔飞。",
        "dynasty": "唐",
        "collection_info": null
    },
    {
        "uuid": "3d155818c12b7aa95db8d55e80810c82",
        "title": "陈琳墓",
        "author": "吴融",
        "content": "冀州飞檄傲英雄，却把文辞事邺宫。\n纵道笔端由我得，九泉何面见袁公。",
        "dynasty": "唐",
        "collection_info": null
    },
    {
        "uuid": "c88e0b2a7ef4c0e700167a9f56ca009e",
        "title": "湖州朝阳楼",
        "author": "吴融",
        "content": "十二亭亭占晓光，隋家浪说有迷藏。\n仲宣题尽平生恨，别处应难看屋梁。",
        "dynasty": "唐",
        "collection_info": null
    },
    {
        "uuid": "a296c89ca446a3afe881d14918553add",
        "title": "卖花翁",
        "author": "吴融",
        "content": "和烟和露一丛花，担入宫城许史家。\n惆怅东风无处说，不教闲地着春华。",
        "dynasty": "唐",
        "collection_info": null
    },
    {
        "uuid": "7e315468f4d0ec647fade1752b958fae",
        "title": "自讽",
        "author": "吴融",
        "content": "世路升沉合自安，故人何必苦相干。\n涂穷始解东归去，莫过严光七里滩。",
        "dynasty": "唐",
        "collection_info": null
    },
    {
        "uuid": "e1b187f98ac7ff45b25a4118b306f3dd",
        "title": "送杜鹃花",
        "author": "吴融",
        "content": "春红始谢又秋红，息国亡来入楚宫。\n应是蜀冤啼不尽，更凭颜色诉西风。",
        "dynasty": "唐",
        "collection_info": null
    },
    {
        "uuid": "fd5dd9f6e96781ce99680f6fa634a807",
        "title": "西京道中闻蛙",
        "author": "吴融",
        "content": "雨余林外夕烟沉，忽有蛙声伴客吟。\n莫怪闻时倍惆怅，稚圭蓬荜在山阴。",
        "dynasty": "唐",
        "collection_info": null
    },
    {
        "uuid": "30b28d16059a9d4a99577aec0c3e014c",
        "title": "情",
        "author": "吴融",
        "content": "依依脉脉两如何，细以轻丝渺似波。\n月不长圆花易落，一生惆怅为伊多。",
        "dynasty": "唐",
        "collection_info": null
    },
    {
        "uuid": "54686180fdf530cd8b7f312f6b9758f2",
        "title": "送荆南从事之岳州",
        "author": "吴融",
        "content": "秋拂湖光一镜开，庾郎兰棹好徘徊。\n遥知月落酒醒处，五十弦从波上来。",
        "dynasty": "唐",
        "collection_info": null
    },
    {
        "uuid": "07abf71d62c67eb638486e90aaf62d1a",
        "title": "渡淮作",
        "author": "吴融",
        "content": "红杏花时辞汉苑，黄梅雨裏上淮船。\n雨迎花送长如此，辜负东风十四年。",
        "dynasty": "唐",
        "collection_info": null
    },
    {
        "uuid": "688a8c04f551ddf637a65337c22f977c",
        "title": "薛舍人见征恩赐香幷二十八字同寄",
        "author": "吴融",
        "content": "往岁知君侍武皇，今来何用紫罗囊。\n都缘有意重熏裛，更洒江毫上玉堂。",
        "dynasty": "唐",
        "collection_info": null
    },
    {
        "uuid": "bd7e240daf4e1ab9bc855e50391263b7",
        "title": "王母庙",
        "author": "吴融",
        "content": "鸾龙一夜降昆丘，遗庙千年枕碧流。\n赚得武皇心力尽，忍看烟草茂陵秋。",
        "dynasty": "唐",
        "collection_info": null
    },
    {
        "uuid": "fa6913d9a93ce5cf6bb49834e1247dc4",
        "title": "涂中阻风",
        "author": "吴融",
        "content": "洛阳寒食苦多风，扫荡春华一半空。\n莫道芳蹊尽成实，野花犹有未开丛。",
        "dynasty": "唐",
        "collection_info": null
    },
    {
        "uuid": "eb5e2db48ddacd382cb5e6c6189464c2",
        "title": "楚事",
        "author": "吴融",
        "content": "悲秋应亦抵伤春，屈宋当年并楚臣。\n何事从来好时节，只将惆怅付词人。",
        "dynasty": "唐",
        "collection_info": null
    },
    {
        "uuid": "e36d98bf1fc3afc7f6d4fa54d6f0a1f6",
        "title": "和僧咏牡丹",
        "author": "吴融",
        "content": "万缘销尽本无心，何事看花恨却深。\n都是支郎足情调，坠香残蘂亦成吟。",
        "dynasty": "唐",
        "collection_info": null
    },
    {
        "uuid": "5dbcb85935f75f770b21f98897f29ee8",
        "title": "豫让",
        "author": "吴融",
        "content": "韩魏同谋反覆深，晋阳三板免成沉。\n赵衰当面何须恨，不把干将访负心。",
        "dynasty": "唐",
        "collection_info": null
    },
    {
        "uuid": "5a10f5a6f42dc7ee10569ae08996d006",
        "title": "和寄座主尚书",
        "author": "吴融",
        "content": "偶逢戎旅战争日，岂是明时放逐臣。\n不用裁诗苦惆怅，风雷看起卧龙身。",
        "dynasty": "唐",
        "collection_info": null
    },
    {
        "uuid": "6ece3727d2609e8f6a047fd66a355a32",
        "title": "江行",
        "author": "吴融",
        "content": "霞低水远碧翻红，一棹无边落照中。\n说示北人应不爱，锦遮泥健马追风。",
        "dynasty": "唐",
        "collection_info": null
    },
    {
        "uuid": "86e975b5062e764cd571559d9de78b0b",
        "title": "旅馆梅花",
        "author": "吴融",
        "content": "清香无以敌寒梅，可爱他乡独看来。\n为忆故溪千万树，几年辜负雪中开。",
        "dynasty": "唐",
        "collection_info": null
    },
    {
        "uuid": "1a29ba493f780c84f7c5c4b1283b25d2",
        "title": "水鸟",
        "author": "吴融",
        "content": "烟为行止水为家，两两三三睡暖沙。\n为谢离鸾兼别鹄，如何禁得向天涯。",
        "dynasty": "唐",
        "collection_info": null
    },
    {
        "uuid": "846268081347717f9b9828ac0ec4cc20",
        "title": "杨花",
        "author": "吴融",
        "content": "不鬬秾华不占红，自飞晴野雪蒙蒙。\n百花长恨风吹落，唯有杨花独爱风。",
        "dynasty": "唐",
        "collection_info": null
    },
    {
        "uuid": "476adc4806e16a37ce503552f03fdc7e",
        "title": "水调",
        "author": "吴融",
        "content": "凿河千里走黄沙，沙殿西来动日华。\n可道新声是亡国，且贪惆怅后庭花。",
        "dynasty": "唐",
        "collection_info": null
    },
    {
        "uuid": "0cf3a116c8246ab6e3871b47e4736ffd",
        "title": "秋夕楼居",
        "author": "吴融",
        "content": "月裏青山淡如画，露中黄叶飒然秋。\n危栏倚徧都无寐，秪恐星河堕入楼。",
        "dynasty": "唐",
        "collection_info": null
    },
    {
        "uuid": "e58146ccb012a71138d36ca34cf2660b",
        "title": "经苻坚墓",
        "author": "吴融",
        "content": "百里烟尘散杳冥，新平一隰草青青。\n八公山石君知否，休更中原作彗星。",
        "dynasty": "唐",
        "collection_info": null
    },
    {
        "uuid": "917cadb9b3d7a6d2b813e3614f7db770",
        "title": "松江晚泊",
        "author": "吴融",
        "content": "吴台越峤两分津，万万樯乌簇夜云。\n吟尽长江一江月，更无人似谢将军。",
        "dynasty": "唐",
        "collection_info": null
    },
    {
        "uuid": "13ccca3bfcf4cea45b088609d42d95a2",
        "title": "送薛学士赴任峡州二首 一",
        "author": "吴融",
        "content": "负谴虽安不敢安，迭猨声裏独之官。\n莫将彩笔闲抛掷，更待淮王诏草看。",
        "dynasty": "唐",
        "collection_info": null
    },
    {
        "uuid": "0894be6ac0eae7f6111f121e82158d82",
        "title": "送薛学士赴任峡州二首 二",
        "author": "吴融",
        "content": "片帆飞入峡云深，带雨兼风动楚吟。\n何似玉堂裁诏罢，月斜鳷鹊漏沈沈。",
        "dynasty": "唐",
        "collection_info": null
    },
    {
        "uuid": "c046e1a9fb6181d82991e0a299fc3bf6",
        "title": "送许校书",
        "author": "吴融",
        "content": "故人言别倍依依，病裏班荆苦忆违。\n明日柳亭门外路，不知谁赋送将归。",
        "dynasty": "唐",
        "collection_info": null
    },
    {
        "uuid": "5b3236732be32421e6322b57c672fb13",
        "title": "蛱蝶",
        "author": "吴融",
        "content": "两两自依依，南园烟露微。\n住时须并住，飞处要交飞。\n草浅忧惊吹，花残惜晚晖。\n长交撷芳女，夜梦远人归。",
        "dynasty": "唐",
        "collection_info": null
    },
    {
        "uuid": "61d82e5246e9242bc611731489157266",
        "title": "阌乡寓居十首 阿对泉",
        "author": "吴融",
        "content": "六载抽毫侍禁闱，可堪多病决然归。\n五陵年少如相问，阿对泉头一布衣。",
        "dynasty": "唐",
        "collection_info": null
    },
    {
        "uuid": "ebe2a162aec456092a0f67ba0fa8f2a9",
        "title": "阌乡寓居十首 蛙声",
        "author": "吴融",
        "content": "穉珪伦鉴未精通，只把蛙声鼓吹同。\n君听月明人静夜，肯饶天籁与松风。",
        "dynasty": "唐",
        "collection_info": null
    },
    {
        "uuid": "de4f4118bc2435cb46b23f29316d7bf3",
        "title": "阌乡寓居十首 茆堂",
        "author": "吴融",
        "content": "结得茆檐瞰碧溪，闲云之外不同栖。\n犹嫌未远函关道，正睡刚闻报晓鸡。",
        "dynasty": "唐",
        "collection_info": null
    },
    {
        "uuid": "fa5bdc2b66e64cecc18bfde8c78e9805",
        "title": "阌乡寓居十首 清溪",
        "author": "吴融",
        "content": "清溪见底露苍苔，密竹垂藤鏁不开。\n应是仙家在深处，爱流花片引人来。",
        "dynasty": "唐",
        "collection_info": null
    },
    {
        "uuid": "9ac39c72ec1a082cd5d287f04d34b06b",
        "title": "阌乡寓居十首 钓竿",
        "author": "吴融",
        "content": "曾抛钓渚入秦关，今却持竿傍碧滩。\n认得旧溪兼旧意，恰如羊祜识金环。",
        "dynasty": "唐",
        "collection_info": null
    },
    {
        "uuid": "268768e7839e4882f94d0a4a0a487a49",
        "title": "阌乡寓居十首 山僧",
        "author": "吴融",
        "content": "石臼山头有一僧，朝无香积夜无灯。\n近嫌俗客知踪迹，拟向中方断石层。",
        "dynasty": "唐",
        "collection_info": null
    },
    {
        "uuid": "51d88de3d1355a006580996523e3671c",
        "title": "阌乡寓居十首 小径",
        "author": "吴融",
        "content": "碍竹妨花一径幽，攀援可到玉峰头。\n若教须作康庄好，更有高车驷马忧。",
        "dynasty": "唐",
        "collection_info": null
    },
    {
        "uuid": "f34fe9ff5b622ed7788716499be7e7cb",
        "title": "阌乡寓居十首 闻提壶鸟",
        "author": "吴融",
        "content": "早于批鵊巧于莺，故国春林足此声。\n今在天涯别馆裏，为君沽酒復何情。",
        "dynasty": "唐",
        "collection_info": null
    },
    {
        "uuid": "e6a5b32a29652d108c3d7dede78e9175",
        "title": "阌乡寓居十首 木塔偶题",
        "author": "吴融",
        "content": "西南古剎近芳林，偶得高秋试一吟。\n无限黄花衬黄叶，可须春月始伤心。",
        "dynasty": "唐",
        "collection_info": null
    },
    {
        "uuid": "7c25ccc17a4665e2e2ea19485665d00a",
        "title": "阌乡寓居十首 山禽",
        "author": "吴融",
        "content": "碧嶂为家烟外栖，衔红啄翠入芳蹊。\n可能知我心无定，频褭花枝拂面啼。",
        "dynasty": "唐",
        "collection_info": null
    },
    {
        "uuid": "f4f0d3d7e2bb22085b08a9e8daed9c70",
        "title": "闻歌",
        "author": "吴融",
        "content": "贯珠一夜奏纍纍，尽是荀家旧教词。\n落尽梁尘肠不断，九原谁报小怜知。",
        "dynasty": "唐",
        "collection_info": null
    },
    {
        "uuid": "37d0f83dce8e468e8df071b47649cc94",
        "title": "即席",
        "author": "吴融",
        "content": "竹引丝随褭翠楼，满筵惊动玉关秋。\n何人借与丹青笔，画取当时八字愁。",
        "dynasty": "唐",
        "collection_info": null
    },
    {
        "uuid": "69042153bb71da5021d017f7b55408b3",
        "title": "便殿候对",
        "author": "吴融",
        "content": "宣呼昼入蘂珠宫，玉女窗扉薄雾笼。\n待得华胥春梦觉，半竿斜日下厢风。",
        "dynasty": "唐",
        "collection_info": null
    },
    {
        "uuid": "ce47869280491c162e1c364c4df25b80",
        "title": "南迁途中作七首 登七盘岭二首 一",
        "author": "吴融",
        "content": "才非贾傅亦迁官，五月驱羸上七盘。\n从此自知身计定，不能迴首望长安。",
        "dynasty": "唐",
        "collection_info": null
    },
    {
        "uuid": "52fd04d76fe1ce89c1d022f97e8ed923",
        "title": "南迁途中作七首 登七盘岭二首 二",
        "author": "吴融",
        "content": "七盘岭上一长号，将谓青天鉴郁陶。\n近日青天都不鉴，七盘应是未高高。",
        "dynasty": "唐",
        "collection_info": null
    },
    {
        "uuid": "6526c44c1ea38138f1cbb399ae625227",
        "title": "南迁途中作七首 渡汉江初尝鳊鱼有作",
        "author": "吴融",
        "content": "啸父知机先忆鱼，季[鹰]无事已思鲈。\n自惭初识查头味，正是栖栖哭阮涂。",
        "dynasty": "唐",
        "collection_info": null
    },
    {
        "uuid": "8991e421f987b55af1896b47e20ff36b",
        "title": "南迁途中作七首 溪翁",
        "author": "吴融",
        "content": "饭稻羹菰晓復昏，碧滩声裏长诸孙。\n应嗟独上涔阳客，排比椒浆奠楚魂。",
        "dynasty": "唐",
        "collection_info": null
    },
    {
        "uuid": "74d62dbeaa129096e6cccaec9f229fa9",
        "title": "南迁途中作七首 寄友人",
        "author": "吴融",
        "content": "惊魂往往坐疑飘，便好为文慰寂寥。\n若待清湘葬鱼了，纵然招得不堪招。",
        "dynasty": "唐",
        "collection_info": null
    },
    {
        "uuid": "099a886d0572ee7da1e5a56543ac10a6",
        "title": "南迁途中作七首 涂中偶怀",
        "author": "吴融",
        "content": "无路能酬国士恩，短亭寂寂到黄昏。\n迴肠一寸危如綫，赖得商山未有猨。",
        "dynasty": "唐",
        "collection_info": null
    },
    {
        "uuid": "820bcc3cb05e962bccab689593905030",
        "title": "南迁途中作七首 访贯休上人",
        "author": "吴融",
        "content": "休公为我设兰汤，方便教人学洗肠。\n自觉尘缨顿潇洒，南行不復问沧浪。",
        "dynasty": "唐",
        "collection_info": null
    },
    {
        "uuid": "db554a3441416ea043c773e2c7583ab2",
        "title": "鸳鸯",
        "author": "吴融",
        "content": "翠翘红颈覆金衣，滩上双双去又归。\n长短死生无两处，可怜黄鹄爱分飞。",
        "dynasty": "唐",
        "collection_info": null
    },
    {
        "uuid": "87edc32583d0d9f0892ea867b8fd4264",
        "title": "野步",
        "author": "吴融",
        "content": "一曲两曲涧边草，千枝万枝村落花。\n携筇深去不知处，几叹山阿隔酒家。",
        "dynasty": "唐",
        "collection_info": null
    },
    {
        "uuid": "b996f5f74e0a226a68c43ac28f114369",
        "title": "詶僧",
        "author": "吴融",
        "content": "玉堂全不限常朝，卧待重城宿雾销。\n翻忆故山深雪裏，满炉枯柏带烟烧。",
        "dynasty": "唐",
        "collection_info": null
    },
    {
        "uuid": "a705ca94a754aa9669540250917b5c63",
        "title": "买带花樱桃",
        "author": "吴融",
        "content": "粉红轻浅靓妆新，和露和烟别近隣。\n万一有情应有恨，一年荣落两家春。",
        "dynasty": "唐",
        "collection_info": null
    },
    {
        "uuid": "d865998a0f6b9b32984a01cc7487a91b",
        "title": "海棠二首 一",
        "author": "吴融",
        "content": "太尉园林两树春，年年奔走探花人。\n今来独倚荆山看，迴首长安落战尘。",
        "dynasty": "唐",
        "collection_info": null
    },
    {
        "uuid": "e2e61c98e0d2a8e989527aeff49bf4e3",
        "title": "海棠二首 二",
        "author": "吴融",
        "content": "云绽霞铺锦水头，占春颜色最风流。\n若教更近天街种，马上多逢醉五侯。",
        "dynasty": "唐",
        "collection_info": null
    },
    {
        "uuid": "e361b23662eef34c2d4ec9fd050bea03",
        "title": "送僧上峡归东蜀",
        "author": "吴融",
        "content": "巴字江流一棹迴，紫袈裟是禁中裁。\n如从十二峰前过，莫赋佳人殊未来。",
        "dynasty": "唐",
        "collection_info": null
    },
    {
        "uuid": "bb60105e94748842c545674f346e354d",
        "title": "杏花",
        "author": "吴融",
        "content": "春物竞相妬，杏花应最娇。\n红轻欲愁杀，粉薄似啼销。\n愿作南华蝶，翩翩绕此条。",
        "dynasty": "唐",
        "collection_info": null
    },
    {
        "uuid": "7ff1c0d9212f9290a08a381c5f6a32e6",
        "title": "草",
        "author": "吴融",
        "content": "染亦不可成，画亦不可得。\n苌弘未死时，应无此颜色。",
        "dynasty": "唐",
        "collection_info": null
    },
    {
        "uuid": "d51536defd0e63a54b008ce58ea4c804",
        "title": "和杨侍郎",
        "author": "吴融",
        "content": "目极家山远，身拘禁苑深。\n烟霄惭暮齿，麋鹿媿初心。",
        "dynasty": "唐",
        "collection_info": null
    },
    {
        "uuid": "5c697b3d574420b6c013b7c6a5273139",
        "title": "山居喜友人相访",
        "author": "吴融",
        "content": "秋雨空山夜，非君不此来。\n高于剡溪雪，一棹到门回。",
        "dynasty": "唐",
        "collection_info": null
    },
    {
        "uuid": "ff21e2db128ee508cabd0e695400c6be",
        "title": "远山",
        "author": "吴融",
        "content": "隐隐隔千里，巍巍知几重。\n平时未能去，梦断一声钟。",
        "dynasty": "唐",
        "collection_info": null
    },
    {
        "uuid": "bc16265343b65822aef2d262b966d560",
        "title": "江树",
        "author": "吴融",
        "content": "终日衝奔浪，何年坠乱风。\n谢公堪入咏，目极在云中。",
        "dynasty": "唐",
        "collection_info": null
    },
    {
        "uuid": "cf547dd9f4678deef05997b24560ed73",
        "title": "蔷薇",
        "author": "吴融",
        "content": "万卉春风度，繁花夏景长。\n馆娃人尽醉，西子始新妆。",
        "dynasty": "唐",
        "collection_info": null
    },
    {
        "uuid": "0a47b23f6687f71251e216159c62ac42",
        "title": "梅雨",
        "author": "吴融",
        "content": "浑开又密望中迷，乳燕归迟粉竹低。\n扑地暗来飞野马，舞风斜去散酰鸡。\n初从滴沥妨琴榭，渐到潺湲绕药畦。\n少傍海边飘泊处，中庭自有两犁泥。",
        "dynasty": "唐",
        "collection_info": null
    },
    {
        "uuid": "048ac318f7c4e2c1ee0352d1a8987a37",
        "title": "登途怀友人",
        "author": "吴融",
        "content": "日落野原秀，雨余云物闲。\n清时正愁绝，高处正跻攀。\n京洛遥天外，江河战鼓间。\n孤怀欲谁寄，应望塞鸿还。",
        "dynasty": "唐",
        "collection_info": null
    },
    {
        "uuid": "c39ab766581672e36fdd290cfdbfe961",
        "title": "闻蝉",
        "author": "吴融",
        "content": "夏在先催过，秋赊已被迎。\n自应人不会，莫道物无情。\n木叶纵未落，鬓丝还易生。\n西风正相乱，休上夕阳城。",
        "dynasty": "唐",
        "collection_info": null
    },
    {
        "uuid": "f20849b2d4c845195294efce47843705",
        "title": "秋色",
        "author": "吴融",
        "content": "染不成干画未销，霏霏拂拂又迢迢。\n曾从建业城边路，蔓草寒烟鏁六朝。",
        "dynasty": "唐",
        "collection_info": null
    },
    {
        "uuid": "58dff924149d2bbe8826f459fab455be",
        "title": "自讽",
        "author": "吴融",
        "content": "本是沧洲把钓人，无端三署接清尘。\n从来不解长流涕，也渡湘灕作逐臣。",
        "dynasty": "唐",
        "collection_info": null
    },
    {
        "uuid": "e5e215165b21cae1a3f8960bf530bfd3",
        "title": "宿青云驿",
        "author": "吴融",
        "content": "苍黄负谴走商颜，保得微躬出武关。\n今夜青云驿前月，伴吟应到落西山。",
        "dynasty": "唐",
        "collection_info": null
    },
    {
        "uuid": "199826d8ffd16b9d92202af9c00e6b8a",
        "title": "秋闻子规",
        "author": "吴融",
        "content": "年年春恨化冤魂，血染枝红压迭繁。\n正是西风花落尽，不知何处认啼痕。",
        "dynasty": "唐",
        "collection_info": null
    },
    {
        "uuid": "6c670273396ee0b7fab257494bd70410",
        "title": "荆南席上闻歌",
        "author": "吴融",
        "content": "迎愁敛黛一声分，弔屈江边日暮闻。\n何事遏云翻不定，自缘踪迹爱行云。",
        "dynasty": "唐",
        "collection_info": null
    },
    {
        "uuid": "7c77a1e40e4fc76bd1e7c707627520e7",
        "title": "武关",
        "author": "吴融",
        "content": "时来时去若循环，双阖平云谩鏁山。\n祗道地教秦设险，不知天与汉为关。\n贪生莫作千年计，到了都成一梦闲。\n争得便如岩下水，从他兴废自潺潺。",
        "dynasty": "唐",
        "collection_info": null
    },
    {
        "uuid": "3654e6e649bb0e85793fa2fb20d173a6",
        "title": "月夕追事",
        "author": "吴融",
        "content": "曾听豪家碧玉歌，云床冰簟落秋河。\n月临高阁帘无影，风过迴廊幕有波。\n屈指尽随云雨散，满头赢得雪霜多。\n此时空见清凉影，来伴蛩声咽砌莎。",
        "dynasty": "唐",
        "collection_info": null
    },
    {
        "uuid": "0e33b0eabed1719b23fbd9ea5ef4cd68",
        "title": "上阳宫辞",
        "author": "吴融",
        "content": "苑路青青半是苔，翠华西去未知回。\n景阳春漏无人报，太液秋波有雁来。\n单影可堪明月照，红颜无奈落花催。\n谁能赋得长门事，不惜千金奉酒桮。",
        "dynasty": "唐",
        "collection_info": null
    },
    {
        "uuid": "7d80ffe57f5fb161f60093ff2265f593",
        "title": "送于员外归隐蓝田",
        "author": "吴融",
        "content": "曾吟工部两峰寒，今日星郎得挂冠。\n吾道不行归始是，世情如此住应难。\n围棋已访生云石，把钓先寻急雨滩。\n若遇秦时雪髯客，紫芝兼可备朝餐。",
        "dynasty": "唐",
        "collection_info": null
    },
    {
        "uuid": "7d56ef7aebdb2ba13b2b578acfda4741",
        "title": "废宅",
        "author": "吴融",
        "content": "风飘碧瓦雨摧垣，却有隣人与鏁门。\n几树好花闲白昼，满庭荒草易黄昏。\n放鱼池涸蛙争聚，栖燕梁空雀自喧。\n不独凄凉眼前事，咸阳一火便成原。",
        "dynasty": "唐",
        "collection_info": null
    },
    {
        "uuid": "100bfa98196ae63efbda5e9bff5b7997",
        "title": "湖州晚望",
        "author": "吴融",
        "content": "鼓角迎秋晚韵长，断虹疎雨间微阳。\n两条溪水分头碧，四面人家入骨凉。\n独鸟归时云鬬迥，残蝉急处日争忙。\n他年若得壶中术，一簇汀洲尽贮将。",
        "dynasty": "唐",
        "collection_info": null
    },
    {
        "uuid": "e2f2440f16b0024937b2e0b4e2ba8f2f",
        "title": "宋玉宅",
        "author": "吴融",
        "content": "草白烟寒半野陂，临江旧宅指遗基。\n已怀湘浦招魂事，更忆高唐说梦时。\n穿径早曾闻客住，登墙岂復见人窥。\n今朝送别还经此，吟断当年几许悲。",
        "dynasty": "唐",
        "collection_info": null
    },
    {
        "uuid": "093a532d2e55547edae00dae3c4bac69",
        "title": "春晚书怀",
        "author": "吴融",
        "content": "落尽红芳春意阑，绿芜空鏁辟疆园。\n嫦娥断影霜轮冷，帝子无踪泪竹繁。\n未达东邻还绝想，不劳南浦更销魂。\n晚来虽共残莺约，争奈风凄又雨昏。",
        "dynasty": "唐",
        "collection_info": null
    },
    {
        "uuid": "b73fd86c223d143a9e627ad61701447c",
        "title": "寄杨侍郎",
        "author": "吴融",
        "content": "云情鹤态莫夸慵，正上仙楼十二重。\n吟逸易沈鳷鹊月，梦长先断景阳钟。\n奇文已刻金书券，秘语看镌玉检封。\n何事春来待归隐，探知溪畔有风松。",
        "dynasty": "唐",
        "collection_info": null
    },
    {
        "uuid": "cf6247d7766b5db8740b8ed979ddfa2e",
        "title": "杏花",
        "author": "吴融",
        "content": "粉薄红轻揜敛羞，花中占断得风流。\n软非因醉都无力，凝不成歌亦自愁。\n独照影时临水畔，最含情处出墙头。\n裴回尽日难成别，更待黄昏对酒楼。",
        "dynasty": "唐",
        "collection_info": null
    },
    {
        "uuid": "d7a6fad80ba7728db7245339821560db",
        "title": "宪丞裴公上洛退居有寄二首 一",
        "author": "吴融",
        "content": "鸿在冥冥已自由，紫芝峰下更高秋。\n抛来簪绂都如梦，泥着杯香不为愁。\n晚树拂檐风脱翠，夜滩当户月和流。\n自嗟不得从公去，共上仙家十二楼。",
        "dynasty": "唐",
        "collection_info": null
    },
    {
        "uuid": "0be1f318246cb3088b0bef396ffd7046",
        "title": "宪丞裴公上洛退居有寄二首 二",
        "author": "吴融",
        "content": "瘦如仙鹤爽风篁，外却尘嚣兴绪长。\n偶坐几回沈皓月，闲吟是处到残阳。\n门前立使修书懒，花下留宾压酒忙。\n目断琼林攀不得，一重丹水抵三湘。",
        "dynasty": "唐",
        "collection_info": null
    },
    {
        "uuid": "a073de136db3829e901fcaf6138ba38d",
        "title": "丛祠",
        "author": "吴融",
        "content": "丛祠一炬照秦川，雨散云飞二十年。\n长路未归萍逐水，旧居难问草平烟。\n金鞍正伴桐乡客，粉壁犹怀桂苑仙。\n何必向来曾识面，拂尘看字也凄然。",
        "dynasty": "唐",
        "collection_info": null
    },
    {
        "uuid": "32d7b938fae752418a3e235aebddf870",
        "title": "分水岭",
        "author": "吴融",
        "content": "两派潺湲不暂停，岭头长泻别离情。\n南随去马通巴栈，北逐归人达渭城。\n澄处好窥双黛影，咽时堪寄断肠声。\n紫溪旧隐还如此，清夜梁山月更明。",
        "dynasty": "唐",
        "collection_info": null
    },
    {
        "uuid": "0da9a8dd99e9d5fd74d09f0bb4f7d51c",
        "title": "赴职西川过便桥书怀寄同年",
        "author": "吴融",
        "content": "平门桥下水东驰，万里从军一望时。\n乡思旋生芳草见，客愁何限夕阳知。\n秦陵无树烟犹鏁，汉苑空墙浪欲吹。\n不是伤春爱回首，杏坛恩重马迟迟。",
        "dynasty": "唐",
        "collection_info": null
    },
    {
        "uuid": "13a6ec3a0b2a1dd49c35a08691bbb35c",
        "title": "太保中书令军前新楼",
        "author": "吴融",
        "content": "十二阑干压锦城，半空人语落滩声。\n风流近接平津阁，气色高含细柳营。\n尽日捲帘江草绿，有时欹枕雪峰晴。\n不知捧诏朝天后，谁此登临看月明。",
        "dynasty": "唐",
        "collection_info": null
    },
    {
        "uuid": "948237707a3774dc32239c6f4063a50e",
        "title": "玉女庙",
        "author": "吴融",
        "content": "九清何日降仙霓，掩暎荒祠路欲迷。\n愁黛不开山浅浅，离心长在草萋萋。\n檐横渌派王余掷，窗褭红枝杜宇啼。\n若得洗头盆置此，靓妆无復碧莲西。",
        "dynasty": "唐",
        "collection_info": null
    },
    {
        "uuid": "96b4ae4cc29467c0eab5739e92e2eb46",
        "title": "坤维军前寄江南弟兄",
        "author": "吴融",
        "content": "二年征战劒山秋，家在松江白浪头。\n关月几时干客泪，戍烟终日起乡愁。\n未知辽堞何当下，转觉燕台不易酬。\n独羡一声南去雁，满天风雨到汀洲。",
        "dynasty": "唐",
        "collection_info": null
    },
    {
        "uuid": "ca0406713867f43542ccacd521e3d6b7",
        "title": "浐水席上献座主侍郎",
        "author": "吴融",
        "content": "暖泉宫裏告虔回，略避红尘小宴开。\n落絮已随流水去，啼莺还傍夕阳来。\n草能缘岸侵罗荐，花不容枝蘸玉杯。\n莫讶诸生中独醉，感恩伤别正难裁。",
        "dynasty": "唐",
        "collection_info": null
    },
    {
        "uuid": "2dd1750c99fe2fc419f9739c28bb5a4f",
        "title": "送知古上人",
        "author": "吴融",
        "content": "昔年离别浙河东，多难相逢旧楚宫。\n振锡纔寻三径草，登船忽挂一帆风。\n几程村饭添盂白，何处山花照衲红？不似投荒憔悴客，沧浪无际问渔翁。",
        "dynasty": "唐",
        "collection_info": null
    },
    {
        "uuid": "d7f19b24ca7ada8264df347f30a30e0f",
        "title": "和座主尚书登布善寺楼",
        "author": "吴融",
        "content": "往事何时不繫肠，更堪凝睇白云乡。\n楚王城垒空秋色，羊祜江山祗暝光。\n林下远分南去马，渡头偏认北归航。\n谁知此日凭轩处，一笔工夫胜七襄。",
        "dynasty": "唐",
        "collection_info": null
    },
    {
        "uuid": "bb6557ae989523654779369d44b5c959",
        "title": "金桥感事",
        "author": "吴融",
        "content": "太行和雪迭晴空，二月春郊尚朔风。\n饮马早闻临渭北，射鵰今欲过山东。\n百年徒有伊川叹，五利宁无魏绛功。\n日暮长亭正愁绝，哀笳一曲戍烟中。",
        "dynasty": "唐",
        "collection_info": null
    },
    {
        "uuid": "f4f6c2c86ac9756eca3eaeab52204541",
        "title": "萧县道中",
        "author": "吴融",
        "content": "戍火三笼滞晚程，枯桑繫马上寒城。\n满川落照无人过，卷地飞蓬有烧明。\n楚客早闻歌凤德，刘琨休更舞鸡声。\n草堂旧隐终归去，寄语岩猨莫晓惊。",
        "dynasty": "唐",
        "collection_info": null
    },
    {
        "uuid": "9d1148faed93f9e2120cc752b18ba2ca",
        "title": "题兖州泗河中石床",
        "author": "吴融",
        "content": "一片苔床水漱痕，何人清赏动干坤。\n谪仙醉后云为态，野客吟时月作魂。\n光景不回波自远，风流难问石无[言]。\n迩来多少登临客，千载谁将胜事论。",
        "dynasty": "唐",
        "collection_info": null
    },
    {
        "uuid": "bea2478fa4ec4438568ded57b76eff6a",
        "title": "禁直偶书",
        "author": "吴融",
        "content": "玉皇新復五城居，仙馆词臣在碧虚。\n锦砌渐看翻芍药，鏁窗还咏隔蟾蜍。\n敢期林上灵乌语，贪草云间彩凤书。\n争奈沧洲频入梦，白波无际落红蕖。",
        "dynasty": "唐",
        "collection_info": null
    },
    {
        "uuid": "734d22772560958340f510c2b9917c3d",
        "title": "送弟东归",
        "author": "吴融",
        "content": "偶持麟笔侍金闺，梦想三年在故溪。\n祖竹定欺檐雪折，穉杉应拂栋云齐。\n谩劳筋力趋丹凤，可有文词咏碧鸡。\n此别更无闲事嘱，北山高处谢猨啼。",
        "dynasty": "唐",
        "collection_info": null
    },
    {
        "uuid": "8adc9537566d4650df9ead3b1f9ba103",
        "title": "和座主尚书春日郊居",
        "author": "吴融",
        "content": "海燕初归朔雁回，静眠深揜百花台。\n春蔬已为高僧掇，腊酝还因熟客开。\n檐外暖丝兼絮堕，槛前轻浪带鸥来。\n谢公难避苍生意，自古风流必上台。",
        "dynasty": "唐",
        "collection_info": null
    },
    {
        "uuid": "6d5475421d7f35945dcf7a7c566470ea",
        "title": "僧舍白牡丹二首 一",
        "author": "吴融",
        "content": "腻若裁云薄缀霜，春残独自殿羣芳。\n梅妆向日霏霏暖，纨扇摇风闪闪光。\n月魄照来空见影，露华凝后更多香。\n天生洁白宜清净，何必殷红暎洞房。",
        "dynasty": "唐",
        "collection_info": null
    },
    {
        "uuid": "2d0980b4fd732c3c2b642b20bdfd8c77",
        "title": "僧舍白牡丹二首 二",
        "author": "吴融",
        "content": "侯家万朵簇霞丹，若并霜林素艳难。\n合影只应天际月，分香多是畹中兰。\n虽饶百卉争先发，还在三春向后残。\n想得惠林凭此槛，肯将荣落意来看。",
        "dynasty": "唐",
        "collection_info": null
    },
    {
        "uuid": "9cfd44ac6b446f29024dcff35191b7f0",
        "title": "八月十五夜禁直寄同僚",
        "author": "吴融",
        "content": "中秋月满尽相寻，独入非烟宿禁林。\n曾恨人间千里隔，更堪天上九门深。\n明涵太液鱼龙定，静鏁圆灵象纬沈。\n目断枚皋何处在，阑干十二忆登临。",
        "dynasty": "唐",
        "collection_info": null
    },
    {
        "uuid": "d34a23b1983f2aa9295f2e7043146e99",
        "title": "上巳日花下闲看",
        "author": "吴融",
        "content": "十里香尘扑马飞，碧莲峰下踏青时。\n云鬟照水和花重，罗袖抬风惹絮迟。\n可便无心邀妩媚，还应有泪忆袁熙。\n如烟如梦争寻得，溪柳回头万万丝。",
        "dynasty": "唐",
        "collection_info": null
    },
    {
        "uuid": "5fde312f20c6b3c492b965d855fadf31",
        "title": "禅院弈棋偶题",
        "author": "吴融",
        "content": "裛尘丝雨送微凉，偶出樊笼入道场。\n半偈已能消万事，一枰兼得了残阳。\n寻知世界都如梦，自喜身心甚不忙。\n更约西风摇落后，醉来终日卧禅房。",
        "dynasty": "唐",
        "collection_info": null
    },
    {
        "uuid": "b943e027f1e0a3cf87f7fa8cb0c967a2",
        "title": "和张舍人",
        "author": "吴融",
        "content": "玉女盆边雪未销，正多春事莫无憀。\n杏花向日红匀脸，云带环山白繫腰。\n莺啭树头欹枕听，冻开泉眼杖藜挑。\n陵迁谷变如须问，控鹤山人字子乔。",
        "dynasty": "唐",
        "collection_info": null
    },
    {
        "uuid": "727986f526737ad7884f3034ef07fe2d",
        "title": "送友赴阙",
        "author": "吴融",
        "content": "故人归去指翔鸾，乐带离声可有欢。\n驿路两行秋吹急，渭波千迭夕阳寒。\n空郊已叹周禾熟，旧苑应寻汉火残。\n遥羡从公无一事，探花先醉曲江干。",
        "dynasty": "唐",
        "collection_info": null
    },
    {
        "uuid": "a99723e11ccf38636c61028016abccdf",
        "title": "过邓城县作",
        "author": "吴融",
        "content": "不用登临足感伤，古来今往尽茫茫。\n未知尧桀谁臧否，可便彭殇有短长。\n楚垒万重多故事，汉波千迭更残阳。\n到头一切皆身外，只觉关身是醉乡。",
        "dynasty": "唐",
        "collection_info": null
    },
    {
        "uuid": "998fc216529660496e32db62353c7671",
        "title": "文德初闻车驾东游",
        "author": "吴融",
        "content": "龙斾丛丛下劒门，还将瑞气入中原。\n鰲头一荡山虽没，乌足重安日不昏。\n晋客已知周礼在，秦人仍喜汉官存。\n自怜闲坐渔矶石，万级云台落梦魂。",
        "dynasty": "唐",
        "collection_info": null
    },
    {
        "uuid": "bc243e1d2610a8e99fba1182a7325d3c",
        "title": "子规",
        "author": "吴融",
        "content": "举国繁华委逝川，羽毛飘荡一年年。\n他山叫处花成血，旧苑春来草似烟。\n雨暗不离浓绿树，月斜长弔欲明天。\n湘江日暮声凄切，愁杀行人归去船。",
        "dynasty": "唐",
        "collection_info": null
    },
    {
        "uuid": "0003934d0db1c3584b56da5dfba3a85f",
        "title": "简州归降贺京兆公",
        "author": "吴融",
        "content": "分栋山前曙色开，三千铁骑简州回。\n云间堕箭飞书去，风裏擎竿露布来。\n古谓伐谋为上策，今看静胜自中台。\n功名一似淮西事，只是元臣不姓裴。",
        "dynasty": "唐",
        "collection_info": null
    },
    {
        "uuid": "9a423a3126dc47104c1a2b27024b7fb6",
        "title": "登汉州城楼",
        "author": "吴融",
        "content": "雨余秋色拂孤城，远目凝时万象清。\n迭翠北来千嶂尽，漫流东去一江平。\n从军固有荆州乐，怀古能无岘首情。\n欲下阑干一迴首，乌归帆没戍烟明。",
        "dynasty": "唐",
        "collection_info": null
    },
    {
        "uuid": "404a130149603e0124505418f8c330fc",
        "title": "岐下寓居见槐花落因寄从事",
        "author": "吴融",
        "content": "纔开便落不胜黄，覆着庭莎衬夕阳。\n只共蝉催双鬓老，可知人已十年忙。\n晓窗须为吟秋兴，夜枕应教梦帝乡。\n蜀国马卿看从猎，肯将闲事入凄凉。",
        "dynasty": "唐",
        "collection_info": null
    },
    {
        "uuid": "83940ad8e23d3ae54fd69dcf5bd90c69",
        "title": "和人有感",
        "author": "吴融",
        "content": "莫愁家住石城西，月坠星沈客到迷。\n一院无人春寂寂，九原何处草萋萋。\n香魂未散烟笼水，舞袖休翻柳拂堤。\n兰棹一移风雨急，流莺千万莫长啼。",
        "dynasty": "唐",
        "collection_info": null
    },
    {
        "uuid": "e339bd18000f8c7ed0ab4e64140263c0",
        "title": "春归次金陵",
        "author": "吴融",
        "content": "春阴漠漠覆江城，南国归桡趂晚程。\n水上驿流初过雨，树笼堤处不离莺。\n迹疎冠盖兼无梦，地近乡园自有情。\n便被东风动离思，杨花千里雪中行。",
        "dynasty": "唐",
        "collection_info": null
    },
    {
        "uuid": "3d7a0915a2b5f30417a31adfef85df4f",
        "title": "途中见杏花",
        "author": "吴融",
        "content": "一枝红艳出墙头，墙外行人正独愁。\n长得看来犹有恨，可堪逢处更难留。\n林空色暝莺先到，春浅香寒蝶未游。\n更忆帝乡千万树，澹烟笼日暗神州。",
        "dynasty": "唐",
        "collection_info": null
    },
    {
        "uuid": "e242983cbb3c1898f4c8e576176772cf",
        "title": "秋日经别墅",
        "author": "吴融",
        "content": "别墅萧条海上村，偶期兰菊与琴尊。\n檐横碧嶂秋光近，树带闲潮晚色昏。\n幸有白云眠楚客，不劳芳草思王孙。\n北山移去前文在，无復教人叹晓猨。",
        "dynasty": "唐",
        "collection_info": null
    },
    {
        "uuid": "4e511447975e73b951348b784d63f5df",
        "title": "红叶",
        "author": "吴融",
        "content": "露染霜干片片轻，斜阳照处转烘明。\n和烟飘落九秋色，随浪泛将千里情。\n几夜月中藏鸟影，谁家庭际伴蛩声。\n一时衰飒无多恨，看着清风綵剪成。",
        "dynasty": "唐",
        "collection_info": null
    },
    {
        "uuid": "f68e47ec0962c2f2f94b53bb27468181",
        "title": "离霅溪感事献郑员外",
        "author": "吴融",
        "content": "足恨饶悲不自由，萍无根蒂水长流。\n庾公明月吟连曙，谢守青山看入秋。\n一饭意专堪便死，千金诺在转难酬。\n云沈鸟去回头否，平子才多好赋愁。",
        "dynasty": "唐",
        "collection_info": null
    },
    {
        "uuid": "4b6b8e5c35eeb52870c7b68cfc431bef",
        "title": "岐州安西门",
        "author": "吴融",
        "content": "安西门外彻安西，一百年前断鼓鼙。\n犬解人歌曾入唱，马称龙子几来嘶。\n自从辽水烟尘起，更到涂山道路迷。\n今日登临须下泪，行人无个草萋萋。",
        "dynasty": "唐",
        "collection_info": null
    },
    {
        "uuid": "152c72ba3f3ca1cd3581daff39ac58a4",
        "title": "关西驿亭即事",
        "author": "吴融",
        "content": "晚霞零落雨初收，关上危阑独怅留。\n千里好春聊极目，五陵无事莫回头。\n山犹带雪霏霏恨，柳未禁寒冉冉愁。\n直是无情也肠断，鸟归帆没水空流。",
        "dynasty": "唐",
        "collection_info": null
    },
    {
        "uuid": "7e32c802ca8f76c0c58160ef55ac1293",
        "title": "望嵩山",
        "author": "吴融",
        "content": "三十六峰危似冠，晴楼百尺独登看。\n高凌鸟外青冥窄，翠落人间白昼寒。\n不觉衡阳遮雁过，如何钟阜鬬龙盘。\n始知万岁声长在，只待东巡动玉鸾。",
        "dynasty": "唐",
        "collection_info": null
    },
    {
        "uuid": "755fa9acfb3436a829102e13f4d2df77",
        "title": "题湖城县西道中槐树",
        "author": "吴融",
        "content": "零落攲斜此路中，盛时曾识太平风。\n晓迷天仗归春苑，暮送鸾旗指洛宫。\n一自烟尘生蓟北，更无消息幸关东。\n而今只有孤根在，鸟啄虫穿没乱蓬。",
        "dynasty": "唐",
        "collection_info": null
    },
    {
        "uuid": "314dcd2ace0ee70c5e5ff7d409d95cb4",
        "title": "东归次瀛上",
        "author": "吴融",
        "content": "暖烟轻淡草霏霏，一片晴山衬夕晖。\n水露浅沙无客泛，树连疎苑有莺飞。\n自从身与沧浪别，长被春教寂寞归。\n回首青门不知处，向人杨柳莫依依。",
        "dynasty": "唐",
        "collection_info": null
    },
    {
        "uuid": "b0153ef17a51aad149eb2d0bb8d332b6",
        "title": "偶书",
        "author": "吴融",
        "content": "青牛关畔寄孤村，山当屏风石当门。\n芳树绿阴连蔽芾，长河飞浪接昆崙。\n苔田绿后蛙争聚，麦壠黄时雀更喧。\n只此无心便无事，避人何必武陵源。",
        "dynasty": "唐",
        "collection_info": null
    },
    {
        "uuid": "716b15d36eeb1fa5c7a2da6ff255b707",
        "title": "得京中亲友书讶久无音耗以诗代谢",
        "author": "吴融",
        "content": "退闲何事不忘机，况限溪云静掩扉。\n马颊浪高鱼去少，鸡鸣关险雁来稀。\n无才敢更期连茹，有意兼思学采薇。\n珍重故人知我者，九霄休復寄音徽。",
        "dynasty": "唐",
        "collection_info": null
    },
    {
        "uuid": "55c5534ae3f88655331b8b713924b6ba",
        "title": "即事",
        "author": "吴融",
        "content": "抵鹊山前云掩扉，更甘终老脱朝衣。\n晓窥青镜千峰入，暮倚长松独鹤归。\n云裏引来泉脉细，雨中移得药苗肥。\n何须一筯鲈鱼脍，始挂孤帆问钓矶。",
        "dynasty": "唐",
        "collection_info": null
    },
    {
        "uuid": "ae5fa84a2354b1f2045064ddc85d6d6b",
        "title": "病中宜茯苓寄李谏议",
        "author": "吴融",
        "content": "千年茯菟带龙鳞，太华峰头得最珍。\n金鼎晓煎云漾粉，玉瓯寒贮露含津。\n南宫已借征诗客，内署今还託谏臣。\n飞檄愈风知妙手，也须分药救漳滨。",
        "dynasty": "唐",
        "collection_info": null
    },
    {
        "uuid": "d507ca0837cf18a03baeca8546c74623",
        "title": "槎",
        "author": "吴融",
        "content": "浪痕龙迹老敧危，流落何时别故枝。\n岁月空教苔藓积，芳菲长倩薜萝知。\n有文在朽人难识，无蠹藏心鸟莫窥。\n家近沧浪从泛去，碧天消息不参差。",
        "dynasty": "唐",
        "collection_info": null
    },
    {
        "uuid": "d2dfe12bc7c3a8b69824eed317cc567f",
        "title": "汴上观",
        "author": "吴融",
        "content": "九曲河冰半段来，严霜结出劲风裁。\n非时已认蝉飘翼，到海须忧蚌失胎。\n千里风清闻戛玉，几人东下忆奔雷。\n殷勤莫碍星槎路，从看天津弄杼回。",
        "dynasty": "唐",
        "collection_info": null
    },
    {
        "uuid": "a688c534710988aa4ec1d0872ec7143b",
        "title": "闲居有作",
        "author": "吴融",
        "content": "依依芳树拂檐平，绕竹清流浸骨清。\n爱弄绿苔鱼自跃，惯偷红果鸟无声。\n踏青堤上烟多绿，拾翠江边月更明。\n只此超然长往是，几人能遂铸金成。",
        "dynasty": "唐",
        "collection_info": null
    },
    {
        "uuid": "6a8a2a39b9581c1d056cd7f82d3dd637",
        "title": "离岐下题西湖",
        "author": "吴融",
        "content": "送夏迎秋几醉来，不堪行色被蝉催。\n身随渭水看归远，梦挂秦云约自迴。\n雨细若为抛钓艇，月明谁復上歌台。\n千波万浪西风急，更为红蕖把一桮。",
        "dynasty": "唐",
        "collection_info": null
    },
    {
        "uuid": "d9a1c0d1b11e928dd825b6d603faaec7",
        "title": "岐阳蒙相国对宅因抒怀投献",
        "author": "吴融",
        "content": "风有危亭月有台，平津阁畔好裴回。\n虽非宋玉诛茅至，且学王家种竹来。\n已得静居从马歇，不堪行色被蝉催。\n故园兰菊三千里，旅梦方应校懒迴。",
        "dynasty": "唐",
        "collection_info": null
    },
    {
        "uuid": "b47a93dd29c4e516af1392ab1d79cfd4",
        "title": "晚泊松江",
        "author": "吴融",
        "content": "落日停桡古渡边，古今踪迹一苍然。\n平沙尽处云藏树，远吹收来水定天。\n正困东西千里路，可怜潇洒五湖船。\n如何不及前贤事，却谢鲈鱼在洛川。",
        "dynasty": "唐",
        "collection_info": null
    },
    {
        "uuid": "78717e0ea43d5a5fe69d735306581f8a",
        "title": "过渑池书事",
        "author": "吴融",
        "content": "渑池城郭半遗基，无限春愁挂落晖。\n柳渡风轻花浪绿，麦田烟暖锦鸡飞。\n相如忠烈千秋断，二主英雄一梦归。\n莫道新亭人对泣，异乡殊代也霑衣。",
        "dynasty": "唐",
        "collection_info": null
    },
    {
        "uuid": "24b10432e7eacd41b013a99d81f316e4",
        "title": "富春",
        "author": "吴融",
        "content": "水送山迎入富春，一川如画晚晴新。\n云低远渡帆来重，潮落寒沙鸟下频。\n未必柳间无谢客，也应花裏有秦人。\n严光万古清风在，不敢停桡更问津。",
        "dynasty": "唐",
        "collection_info": null
    },
    {
        "uuid": "dcf9508263e9451ce03bb520cad9aa89",
        "title": "高侍御话及皮博士池中白莲因成一章寄博士兼奉呈",
        "author": "吴融",
        "content": "白玉花开绿锦池，风流御史报人知。\n看来应是云中堕，偷去须从月下移。\n已被乱蝉催晼晚，更禁凉雨动䙰褷。\n习家秋色堪图画，只欠山公倒接䍦。",
        "dynasty": "唐",
        "collection_info": null
    },
    {
        "uuid": "d5e60f658546b1274ccb3a542da8bf05",
        "title": "忆猿",
        "author": "吴融",
        "content": "翠微云敛日沈空，叫彻青冥怨不穷。\n连臂影垂溪色裏，断肠声尽月明中。\n静含烟峡凄凄雨，高弄霜天袅袅风。\n犹有北山归意在，少惊佳树近房栊。",
        "dynasty": "唐",
        "collection_info": null
    },
    {
        "uuid": "7ec676a730a4c2ea117a8b9d3b86d6f2",
        "title": "红树",
        "author": "吴融",
        "content": "一声南雁已先红，神女霜飞叶叶同。\n自是孤根非暖地，莫惊他木耐秋风。\n暖烟散去阴全薄，明月临来影半空。\n长忆洞庭千万树，照山横浦夕阳中。",
        "dynasty": "唐",
        "collection_info": null
    },
    {
        "uuid": "34e408009145b6745fc2e9ce8ff71444",
        "title": "新雁",
        "author": "吴融",
        "content": "湘浦波春始北归，玉关摇落又南飞。\n数声飘去和秋色，一字横来背晚晖。\n紫阁高翻云羃羃，灞川低渡雨微微。\n莫从思妇台边过，未得征人万里衣。",
        "dynasty": "唐",
        "collection_info": null
    },
    {
        "uuid": "59e1cc15b93b9e5485cbd4bbf814fb72",
        "title": "海上秋怀",
        "author": "吴融",
        "content": "辞无珪组隐无才，门向潮头过处开。\n几度黄昏逢罔象，有时红旭见蓬莱。\n碛连荒戍频频火，天绝纤云往往雷。\n昨夜秋风已摇落，那堪更上望乡台。",
        "dynasty": "唐",
        "collection_info": null
    },
    {
        "uuid": "7cbc7421292cee9e128a603349048d6d",
        "title": "忆山泉",
        "author": "吴融",
        "content": "穿云落石细湔湔，尽日疑闻弄管弦。\n千仞洒来寒碎玉，一泓深去碧涵天。\n烟迷叶乱寻难见，月好风清听不眠。\n春雨正多归未得，只应流恨更潺湲。",
        "dynasty": "唐",
        "collection_info": null
    },
    {
        "uuid": "56b2a8f0f868b4330e9acdfab1edaaa1",
        "title": "东归望华山",
        "author": "吴融",
        "content": "碧莲重迭在青冥，落日垂鞭缓客程。\n不奈春烟笼暗澹，可堪秋雨洗分明。\n南边已放三千马，北面犹标百二城。\n只怕仙人抚高掌，年年相见是空行。",
        "dynasty": "唐",
        "collection_info": null
    },
    {
        "uuid": "d98be23a9c23ae748a27c81c331a150b",
        "title": "游华州飞泉亭",
        "author": "吴融",
        "content": "走马街南百亩池，碧莲花影倒参差。\n偶同人去红尘外，正值僧归落照时。\n万事已为春弃置，百忧须赖酒医治。\n殷勤待取前峰月，更倚阑干弄钓丝。",
        "dynasty": "唐",
        "collection_info": null
    },
    {
        "uuid": "8c663d4a0525ed2fe88ea2280fe1f0c0",
        "title": "池上双凫二首 一",
        "author": "吴融",
        "content": "碧池悠漾小凫雏，两两依依秪自娱。\n钓艇忽移还散去，寒鸱有意即相呼。\n可怜翡翠归云髻，莫羡鸳鸯入画图。\n幸是羽毛无取处，一生安稳老菰蒲。",
        "dynasty": "唐",
        "collection_info": null
    },
    {
        "uuid": "638016333de9b0c813de10225a4a5cab",
        "title": "池上双凫二首 二",
        "author": "吴融",
        "content": "双凫狎得傍池台，戏藻衔蒲远又回。\n敢为稻粱凌险去，幸无鹰隼触波来。\n万丝春雨眠时乱，一片浓萍浴处开。\n不在笼栏夜仍好，月汀星沼剩裴回。",
        "dynasty": "唐",
        "collection_info": null
    },
    {
        "uuid": "335dc62de611115f9768fe87d2c4581c",
        "title": "叶落",
        "author": "吴融",
        "content": "红影飘来翠影微，一辞林表不知归。\n伴愁无色烟犹在，替恨成啼露未晞。\n若逐水流应万里，莫因风起便孤飞。\n楚郊千树秋声急，日暮纷纷惹客衣。",
        "dynasty": "唐",
        "collection_info": null
    },
    {
        "uuid": "06907407c197b417c9e9ba74afab1213",
        "title": "和皮博士赴上京观中修灵斋赠威仪尊师兼见寄",
        "author": "吴融",
        "content": "霓结双旌羽缀裙，七星坛上拜元君。\n精诚有为天应感，章奏无私鬼怕闻。\n鹤驭已从烟际下，凤膏还向月中焚。\n白云乡路看看到，好驻流年翊圣文。",
        "dynasty": "唐",
        "collection_info": null
    },
    {
        "uuid": "388d83f3a26d167f3750a4128d045d75",
        "title": "春雨",
        "author": "吴融",
        "content": "霏霏漠漠暗和春，羃翠凝红色更新。\n寒入腻裘浓晓睡，细随油壁静香尘。\n连云似织休迷雁，带柳如啼好赠人。\n别有空阶寂寥事，绿苔狼籍落花频。",
        "dynasty": "唐",
        "collection_info": null
    },
    {
        "uuid": "5bdbdc35e26b3582b2aa7702e9102910",
        "title": "秋池",
        "author": "吴融",
        "content": "冷涵秋水碧溶溶，一片澄明见底空。\n有日晴来云衬白，几时吹落叶浮红。\n香啼蓼穗娟娟露，干动莲茎淅淅风。\n凌晓无端照衰髮，便悲霜雪镜光中。",
        "dynasty": "唐",
        "collection_info": null
    },
    {
        "uuid": "2e36a2c22fb43a27bfaf219301574807",
        "title": "首阳山",
        "author": "吴融",
        "content": "首阳山枕黄河水，上有两人曾饿死。\n不同天下人为非，兄弟相看自为是。\n遂令万古识君心，为臣贵义不贵身。\n精灵长在白云裏，应笑随时饱死人。",
        "dynasty": "唐",
        "collection_info": null
    },
    {
        "uuid": "d8ae20178759349e94bff6f460d07c04",
        "title": "太湖石歌",
        "author": "吴融",
        "content": "洞庭山下湖波碧，波中万古生幽石。\n铁索千寻取得来，奇形怪状谁能识。\n初疑朝家正人立，又如战士方狙击。\n又如防风死后骨，又如于菟活时额。\n又如成人枫，又如害瘿柏。\n雨过上停泓，风来中有隙。\n想得沈潜水府时，兴云出雨蟠蛟螭。\n今来硉矹林庭上，长恐忽然生白浪。\n用时应不称娲皇，将去也堪随博望。\n噫嘻尔石好凭依，幸有方池幷钓矶。\n小山丛桂且为伴，钟阜白云长自归。\n何必豪家甲第裏，玉阑干畔争光辉。\n一朝荆棘忽流落，何异绮罗云雨飞。",
        "dynasty": "唐",
        "collection_info": null
    },
    {
        "uuid": "d8b7d1dece5b471fb955ba0116e6b59b",
        "title": "赠方干处士歌",
        "author": "吴融",
        "content": "把笔尽为诗，何人敌夫子。\n句满天下口，名聒天下耳。\n不识朝，不识市。\n旷逍遥，闲徙倚。\n一桮酒，无万事。\n一叶舟，无千里。\n衣裳白云，坐卧流水。\n霜落风高忽相忆，惠然见过留一夕。\n一夕听吟十数篇，水榭林萝为岑寂。\n拂旦舍我亦不辞，携筇径去随所适。\n随所适，无处觅。\n云半片，鹤一隻。",
        "dynasty": "唐",
        "collection_info": null
    },
    {
        "uuid": "bb33e9f46c47a691238bd6f05b1560c6",
        "title": "李周弹筝歌",
        "author": "吴融",
        "content": "古人云：丝不如竹，竹不如肉。\n乃知此语未必然，李周弹筝听不足。\n闻君七岁八岁时，五音六律皆生知。\n就中十三弦最妙，应宫出入年方少。\n青騘惯走长楸日，几度承恩蒙急召。\n一字雁行斜御筵，锵金戛羽凌非烟。\n始似五更残月裏，凄凄切切清露蝉。\n又如石罅堆叶下，泠泠沥沥苍崖泉。\n鸿门玉斗初向地，织女金梭飞上天。\n有时上苑繁花发，有时太液秋波阔。\n当头独坐摐一声，满座好风生拂拂。\n天颜开，圣心悦。\n紫金白珠霑赐物，出来无暇更还家。\n且上青楼醉明月，年将六十艺转精。\n自写梨园新曲声，近来一事还惆怅。\n故里春荒烟草平，供奉供奉且听语。\n自昔兴衰看乐府，秪如伊州与梁州。\n尽是太平时歌舞，旦夕君王继此声，不要停弦泪如雨。",
        "dynasty": "唐",
        "collection_info": null
    },
    {
        "uuid": "8b7046a96ecb94714ea973b35a9e72cf",
        "title": "赠{巩/言}光上人草书歌",
        "author": "吴融",
        "content": "篆书朴，隶书俗，草圣贵在无羁束。\n江南有僧名{巩/言}光，紫毫一管能顚狂。\n人家好壁试挥拂，瞬目已流三五行。\n摘如钩，挑如拨。\n斜如掌，迴如斡。\n又如夏禹鏁淮神，波底出来手正拔。\n又如朱亥锤晋鄙，袖中抬起腕欲脱。\n有时软萦盈，一穗秋云曳空阔。\n有时瘦巉岩，百尺枯松露槎枿。\n忽然飞动更惊人，一声霹雳龙虵活。\n稽山贺老昔所传，又闻能者惟张顚。\n上人致功应不下，其奈飘飘沧海边。\n可中一入天子国，络素裁缣洒毫墨。\n不繫知之与不知，须言一字千金值。",
        "dynasty": "唐",
        "collection_info": null
    },
    {
        "uuid": "07277977f2c6b2a60febdb7f9a999b2b",
        "title": "赠李长史歌",
        "author": "吴融",
        "content": "危栏压溪溪澹碧，翠褭红飘莺寂寂。\n此日长亭怆别离，座中忽遇吹芦客。\n双攘轻袖当高轩，含商吐羽凌非烟。\n初疑一百尺瀑布，八九月落香炉巅。\n又似鲛人为客罢，迸泪成珠玉盘泻。\n碧珊瑚碎震泽中，金锒铛撼龟山下。\n铿訇揭调初惊人，幽咽细声还感神。\n紫凤将雏叫山月，玄兔丧子啼江春。\n咨嗟长史出人艺，如何值此艰难际。\n可中长似承平基，肯将此为闲人吹。\n不是东城射雉处，即应南苑鬬鸡时。\n白樱桃熟每先赏，红芍药开长有诗。\n卖珠曾被武皇问，熏香不怕贾公知。\n今来流落一何苦，江南江北九寒暑。\n翠华犹在橐泉中，一曲梁州泪如雨。\n长史长史听我语，从来艺绝多失所。\n罗君赠君两首诗，半是悲君半自悲。",
        "dynasty": "唐",
        "collection_info": null
    },
    {
        "uuid": "3808323e8bdb306bd232f2adf780fc67",
        "title": "赠广利大师歌",
        "author": "吴融",
        "content": "化人之心固甚难，自化之心更不易。\n化人可以程限之，自化元须有其志。\n在心为志者何人，今日得之于广利。\n三十年前识师初，正见把笔学草书。\n崩云落日千万状，随手变化生空虚。\n海北天南几回别，每见书踪转奇绝。\n近来兼解作歌诗，言语明快有气骨。\n坚如百炼钢，挺特不可屈。\n又如千里马，脱缰飞灭没。\n好是不雕刻，纵横衝口发。\n昨来示我十余篇，咏杀江南风与月。\n乃知性是天，习是人。\n莫轻河边羖䍽，飞作天上麒麟。\n但日新，又日新。\n李太白，非通神。",
        "dynasty": "唐",
        "collection_info": null
    },
    {
        "uuid": "708c605f78a50ff75ca68c387fb3c903",
        "title": "古离别",
        "author": "吴融",
        "content": "紫鸾黄鹄虽别离，一举千里何难追。\n犹闻啼风与叫月，流连断续令人悲。\n赋情更有深缱绻，碧甃千寻尚为浅。\n蟾蜍正向清夜流，蛱蝶须教堕丝罥。\n莫道断丝不可续，丹穴凤凰胶不远。\n莫道流水不迴波，海上两潮长自返。",
        "dynasty": "唐",
        "collection_info": null
    },
    {
        "uuid": "e322f9bf4ea3086714696e9cfae5ca49",
        "title": "风雨吟",
        "author": "吴融",
        "content": "风骚骚，雨涔涔，长洲苑外荒居深。\n门外流水流澶漫，河边古木鸣萧森。\n敻无禽影，寂无人音。\n端然拖愁坐，万感丛于心。\n姑苏碧瓦十万户，中有楼台与歌舞。\n寻常倚月復眠花，莫说斜风兼细雨。\n应不知天地造化是何物，亦不知荣辱是何主。\n吾囷长满是太平，吾乐不极是天生。\n岂忧天下有大憝，四郊刁斗常铮铮。\n官军扰人甚于贼，将臣怕死唯守城。\n又岂復忧朝廷苦弛慢，中官转纵横。\n李膺勾党即罹患，窦武忠谋又未行。\n又岂忧文臣尽遭束高阁，文教从今日萧索。\n若更无人稍近前，把笔到头同一恶。\n可嘆吴城城中人，无人与我交一言。\n蓬蒿满径尘一榻，独此闵闵何其烦。\n虽然小或可谋大，[嫠]妇之忧史尚存。\n况我长怀丈夫志，今来流落沧溟涘。\n有时惊事再咨嗟，因风因雨更憔悴。\n只有闲横膝上琴，怨伤怨恨聊相寄。\n伯牙海上感沧溟，何似今朝风雨思。",
        "dynasty": "唐",
        "collection_info": null
    },
    {
        "uuid": "6c7d95e00743b39f62d47032157820dc",
        "title": "江行",
        "author": "吴融",
        "content": "来时风，去时雨，萧萧飒飒春江浦。\n欹欹侧侧海门帆，轧轧哑哑洞庭橹。",
        "dynasty": "唐",
        "collection_info": null
    },
    {
        "uuid": "765285335a377ae9b84a9c194ec0d2e3",
        "title": "壁画折竹杂言",
        "author": "吴融",
        "content": "枯缠藤，重欹雪，渭曲逢，湘江别。\n不是从来无本根，画工取势教摧折。",
        "dynasty": "唐",
        "collection_info": null
    },
    {
        "uuid": "dafbc9f4e38700f2881ad7d95b47d9c2",
        "title": "古锦裾六韵",
        "author": "吴融",
        "content": "濯水经何日，随风故有人。\n绿衣犹偪画，丹顶尚迷真。\n暗澹云沈古，青苍藓剥新。\n暎襟知惹泪，侵鞯想萦尘。\n掣曳无由睹，流传久自珍。\n武威应认得，牵挽几当春。",
        "dynasty": "唐",
        "collection_info": null
    },
    {
        "uuid": "75718781d50f6f279f6f211531f22dcc",
        "title": "赋得欲晓看妆面",
        "author": "吴融",
        "content": "胧胧欲曙色，隐隐辨残妆。\n月始云中出，花犹雾裏藏。\n眉边全失翠，额畔半留黄。\n转入金屏影，隈侵角枕光。\n有蝉隳鬓样，无燕着𨥁行。\n十二峯前梦，如何不断肠。",
        "dynasty": "唐",
        "collection_info": null
    },
    {
        "uuid": "54566f7d19417d359183ad75b7b03189",
        "title": "府试雨夜帝里闻猿声",
        "author": "吴融",
        "content": "雨滴秦中夜，猿闻峡外声。\n已吟何逊恨，还赋屈平情。\n暗逐哀鸿泪，遥含禁漏清。\n直疑游万里，不觉在重城。\n霎霎侵灯乱，啾啾入梦惊。\n明朝临晓镜，别有鬓丝生。",
        "dynasty": "唐",
        "collection_info": null
    },
    {
        "uuid": "e6b3cfd9e84c287178887342e8396048",
        "title": "题画柏",
        "author": "吴融",
        "content": "不得月中桂，转思陵上柏。\n闲取画图看，烦纡果冰释。\n桂生在青冥，万古烟雾隔。\n下荫玄兔窟，上暎嫦娥魄。\n圆缺且不常，高低图难测。\n若非假羽翰，折攀何由得。\n天远眼虚穿，夜阑头自白。\n未知陵上柏，一定不移易。\n有意兼松茂，无情从麝食。\n不在是非间，与人为愤激。\n他年上缣素，今日悬屋壁。\n灵怪不可知，风雨疑来逼。\n明朝归故园，唯此同所适。\n回首寄团枝，无劳惠消息。",
        "dynasty": "唐",
        "collection_info": null
    },
    {
        "uuid": "d2f70ba81a9a3a222bb5ac5d23068a1a",
        "title": "平望蚊子二十六韵",
        "author": "吴融",
        "content": "天下有蚊子，候夜噆人肤。\n平望有蚊子，白昼来相屠。\n不避风与雨，羣飞出菰蒲。\n扰扰蔽天黑，雷然随舳舻。\n利嘴入人肉，微形红且濡。\n振蓬亦不惧，至死贪膏腴。\n舟人敢停棹，陆者亦疾趋。\n南北百余里，畏之如虎貙。\n噫嘻天地间，万物各有殊。\n阳者阳为伍，阴者阴为徒。\n蚊蚋是阴物，夜从喧墙隅。\n如何正曦赫，吞噬当通衢。\n人筋为尔断，人力为尔枯。\n衣巾秽且甚，盘馔腥有余。\n岂是阳德衰，不能使消除。\n岂是有主者，此乡宜毒荼。\n吾闻蛇能螫，避之则无虞。\n吾闻虿有毒，见之可疾驱。\n唯是此蚊子，逢人皆病诸。\n江南夏景好，水木多萧疎。\n此中震泽路，风月弥清虚。\n前后几来往，襟怀曾未舒。\n朝既蒙襞积，夜仍跧蘧蒢。\n虽然好吟啸，其奈难踟蹰。\n人生有不便，天意当何如。\n谁能假羽翼，直上言红鑪。",
        "dynasty": "唐",
        "collection_info": null
    },
    {
        "uuid": "295196682c4f5546a5d7c62ca493175e",
        "title": "桃花",
        "author": "吴融",
        "content": "满树和娇烂漫红，万枝丹彩灼春融。\n何当结作千年实，将示人间造化工。",
        "dynasty": "唐",
        "collection_info": null
    },
    {
        "uuid": "f2e628063818992239cd89269e9c01ce",
        "title": "木笔花",
        "author": "吴融",
        "content": "嫩如新竹管初齐，粉腻红轻样可携。\n谁与诗人偎槛看，好于笺墨併分题。",
        "dynasty": "唐",
        "collection_info": null
    },
    {
        "uuid": "33c779ac28271c731c57919ef66c6c60",
        "title": "淛东筵上有寄",
        "author": "吴融",
        "content": "襄王席上一神仙，眼色相当语不传。\n见了又休真似梦，坐来虽近远于天。\n陇禽有意犹能说，江月无心也解圆。\n更被东风劝惆怅，落花时节定翩翩。",
        "dynasty": "唐",
        "collection_info": null
    },
    {
        "uuid": "ca86854689f523260a4df6aff18b69d2",
        "title": "富水驿东楹有人题诗",
        "author": "吴融",
        "content": "绣缨霞翼两鸳鸯，金岛银川是故乡。\n只合双飞便双死，岂悲相失与相忘。\n烟花夜泊红蕖腻，兰渚春游碧草芳。\n何事遽惊云雨别，秦山楚水两乖张。",
        "dynasty": "唐",
        "collection_info": null
    },
    {
        "uuid": "9dfe1c7861216cee5a13ea8978ad5e17",
        "title": "上巳日",
        "author": "吴融",
        "content": "本学多情刘武威，寻花傍水看春晖。\n无端遇着伤心事，赢得凄凉索漠归。",
        "dynasty": "唐",
        "collection_info": null
    },
    {
        "uuid": "cb76b18f5782e4ca4067e25d57981c19",
        "title": "隋堤",
        "author": "吴融",
        "content": "搔首隋堤落日斜，已无余柳可藏鸦。\n岸傍昔道牵龙舰，河底今来走犊车。\n曾笑陈家歌玉树，却随后主看琼花。\n四方正是无虞日，谁信黎阳有古家。",
        "dynasty": "唐",
        "collection_info": null
    },
    {
        "uuid": "0f1077be0fef8be7446f14e02ab4317f",
        "title": "寄杜先生诗",
        "author": "孙偓",
        "content": "蜀国信难遇，楚乡心更愁。\n我行同范蠡，师举效浮丘。\n他日相逢处，多应在十洲。",
        "dynasty": "唐",
        "collection_info": null
    },
    {
        "uuid": "8dbabfcddc3dce6406e884156dbe3210",
        "title": "赠南岳僧全玭",
        "author": "孙偓",
        "content": "窠居过后更何人，传得如来法印真。\n昨日祝融峰下见，草衣便是雪山□。",
        "dynasty": "唐",
        "collection_info": null
    },
    {
        "uuid": "1fdefad5aba52adeeec24792465fbb7e",
        "title": "荅门生王涣李德邻赵光胤王拯长句",
        "author": "孙偓",
        "content": "谬持文柄得时贤，粉署清华次第迁。\n昔岁策名皆健笔，今朝称职并同年。\n各怀器业宁推让，俱上青霄肯后先。\n何事老夫犹赋咏，欲将酬和永留传。",
        "dynasty": "唐",
        "collection_info": null
    },
    {
        "uuid": "eed3d7c753e758a7412b127fe1957a8e",
        "title": "句",
        "author": "孙偓",
        "content": "好是步虚明月夜，瑞炉蜚下醮坛前。",
        "dynasty": "唐",
        "collection_info": null
    },
    {
        "uuid": "6516f53e14bb5883454a9f1dbdbc1ad4",
        "title": "禁林闻晓莺",
        "author": "陆扆",
        "content": "曙色分层汉，莺声绕上林。\n报花开瑞锦，催柳绽黄金。\n断续随风远，间关送月沈。\n语当温树近，飞觉禁园深。\n绣户惊残梦，瑶池啭好音。\n愿将栖息意，从此沃天心。",
        "dynasty": "唐",
        "collection_info": null
    },
    {
        "uuid": "630dca2ecf6a70869f1f5f564a7b4ab7",
        "title": "句",
        "author": "陆扆",
        "content": "今秋已约天台月。",
        "dynasty": "唐",
        "collection_info": null
    },
    {
        "uuid": "03fb8ca82081551b05b1bcaf0aabe227",
        "title": "华州牓寄诸门生",
        "author": "薛昭纬",
        "content": "时君过听委平衡，粉署华灯到晓明。\n开卷固难窥浩汗，执衡空欲慕公平。\n机云笔舌临文健，沈宋章篇发咏清。\n自笑观光辉。",
        "dynasty": "唐",
        "collection_info": null
    },
    {
        "uuid": "abce0a1cef2506d58b3e5256b3676c9d",
        "title": "谢银工",
        "author": "薛昭纬",
        "content": "一楪毡根数十皴，盘中犹更有红鳞。\n早知文字多辛苦，悔不当初学冶银。",
        "dynasty": "唐",
        "collection_info": null
    },
    {
        "uuid": "9a352f278069e392c40ca5f4c5ad229c",
        "title": "闲居即事",
        "author": "陆翱",
        "content": "衰柳迷隋苑，衡门啼暮鸦。\n茅厨烟不动，书牖日空斜。\n悔下东山石，贫于南阮家。\n沈忧损神虑，萱草自开花。",
        "dynasty": "唐",
        "collection_info": null
    },
    {
        "uuid": "50a2542816a55f67342d20008abc85fc",
        "title": "赵氏北楼",
        "author": "陆翱",
        "content": "慇懃赵公子，良夜竟相留。\n朗月生东海，仙娥在北楼。\n酒阑珠露滴，歌逈石城秋。\n本为愁人设，愁人到晓愁。",
        "dynasty": "唐",
        "collection_info": null
    },
    {
        "uuid": "479a4a53bbab7352f5a6770d742f75cf",
        "title": "题马嵬驿",
        "author": "狄归昌",
        "content": "马嵬烟柳正依依，重见銮舆幸蜀归。\n泉下阿蛮应有语，这回休更怨杨妃。",
        "dynasty": "唐",
        "collection_info": null
    },
    {
        "uuid": "c69fb2269b082ddf21b9b100bd25373a",
        "title": "蜀中登第荅李搏六韵",
        "author": "裴廷裕",
        "content": "何劳问我成都事，亦报君知便纳降。\n蜀柳笼堤烟矗矗，海棠当户燕双双。\n富春不并穷师子，濯锦全胜旱曲江。\n高捲绛纱扬氏宅，半垂红袖薛涛牕。\n浣花泛鹢诗千首，静众寻梅酒百缸。\n若说弦歌与风景，主人兼是碧油幢。",
        "dynasty": "唐",
        "collection_info": null
    },
    {
        "uuid": "0ced2cd29ab3ac015f47058173eeeb00",
        "title": "偶题",
        "author": "裴廷裕",
        "content": "微雨微风寒食节，半开半合木兰花。\n看花倚柱终朝立，却似凄凄不在家。",
        "dynasty": "唐",
        "collection_info": null
    },
    {
        "uuid": "861ec83531bb2fc90d0b0321bb4c79c1",
        "title": "闲宵望月",
        "author": "李沇",
        "content": "卷箔舒红茵，当轩翫明月。\n懿哉深夜中，静听歌初发。\n苔含殿华湿，竹影蟾光洁。\n转扇来清风，援琴飞白雪。\n行愁景候变，坐恐流芳歇。\n桂影有余光，兰灯任将灭。",
        "dynasty": "唐",
        "collection_info": null
    },
    {
        "uuid": "3b98ee7a6e69624d9e862e94ae81976f",
        "title": "醮词",
        "author": "李沇",
        "content": "犬咬天关闭，彩童呼僊吏。\n一封红篆书，为奏尘寰事。\n八极鳌柱倾，四溟龙鬣沸。\n长庚冷有芒，文曲澹无气。\n乌轮不再中，黄沙瘗腥鬼。\n请帝命真官，临云启金匮。\n方与清华宫，重正紫极位。\n旷古雨露恩，安得惜沾施。\n生人血欲尽，搀抢无饱意。",
        "dynasty": "唐",
        "collection_info": null
    },
    {
        "uuid": "f2df39dfbf94ce1670f4422a51a6d83b",
        "title": "巫山高",
        "author": "李沇",
        "content": "抉天心，开地脉，俘动凌霄拂蓝碧。\n襄王端眸望不极，似睹瑶姬长叹息。\n巫妆不治独西望，暗泣红蕉抱云帐。\n君王妬妾梦荆宫，虚把金泥印仙掌。\n江涛迅激如相助，十二狞龙怒行雨。\n昆崙谩有通天路，九峰正在天低处。",
        "dynasty": "唐",
        "collection_info": null
    },
    {
        "uuid": "d8ccb43542a98c9beca65822bace87bb",
        "title": "梦仙谣",
        "author": "李沇",
        "content": "海宫蹙浪收残月，挈壶掌事传更歇。\n银蟾半坠恨流咽，六鰲披月撼蓬阙。\n九炁真翁骑白犀，临池静听雌蛟啼。\n桂花浥露曙香冷，八窗玉朗惊晨鸡。\n裁纱翦罗贴丹凤，腻霞远闭瑶山梦。\n露干欲醉芙蕖塘，迴首驱云朝正阳。",
        "dynasty": "唐",
        "collection_info": null
    },
    {
        "uuid": "f3e70b1a97a74989e4bda14052247a0a",
        "title": "秋霖歌",
        "author": "李沇",
        "content": "西方龙儿口犹乳，初解驱云学行雨。\n纵恣羣阴驾老虬，勺水蹄涔尽奔注。\n叶破苔黄未休滴，腻光透长狂莎色。\n恨无长劒一千仞，划断顽云看晴碧。",
        "dynasty": "唐",
        "collection_info": null
    },
    {
        "uuid": "20b3881ea8f5d61fd6000d4d22fb782c",
        "title": "方响歌",
        "author": "李沇",
        "content": "敲金扣石声相凌，遥空冷静天正澄。\n宝缾下井辘轳急，小娃弄索伤清冰。\n穿丝透管音未歇，迴风绕指惊泉咽。\n季伦怒击珊瑚摧，灵芸整鬓步摇折。\n十六叶中侵素光，寒玲震月杂佩珰。\n云和不觉罢余怨，莲峰一夜啼琴姜。\n急节写商商恨促，秦愁越调逡巡足。\n梦入仙楼戛残曲，飞霜棱棱上秋玉。",
        "dynasty": "唐",
        "collection_info": null
    },
    {
        "uuid": "79b702fc3320231ac37b78fd277de08e",
        "title": "荅王涣",
        "author": "裴贽",
        "content": "谬持文柄得时贤，粉署清华次第迁。\n昔岁策名皆健笔，今朝称职并同年。\n各怀器业宁推让，俱上青霄肯后先。\n何事老夫犹赋咏，欲将酬和永留传。",
        "dynasty": "唐",
        "collection_info": null
    },
    {
        "uuid": "b91a525802b8d3f14c9b7a2e02af45c4",
        "title": "薄命妾",
        "author": "卢汝弼",
        "content": "君恩已断尽成空，追想娇欢恨莫穷。\n长为蕣花光晓日，谁知团扇送秋风。\n黄金买赋心徒切，清路飞尘信莫通。\n闲凭玉栏思旧事，几回春暮泣残红。",
        "dynasty": "唐",
        "collection_info": null
    },
    {
        "uuid": "ebb3089522265e7d25afea83d4d2590d",
        "title": "秋夕寓居精舍书事",
        "author": "卢汝弼",
        "content": "叶满苔阶杵满城，此中多恨恨难平。\n疎檐看织蟏蛸网，暗隙愁听蟋蟀声。\n醉卧欲抛羁客思，梦归偏动故乡情。\n觉来独步长廊下，半夜西风吹月明。",
        "dynasty": "唐",
        "collection_info": null
    },
    {
        "uuid": "94d675bba6a7587b02be3813409f82f9",
        "title": "闻雁",
        "author": "卢汝弼",
        "content": "秋风萧瑟静埃氛，边雁迎风响咽羣。\n瀚海应嫌霜下早，湘川偏爱草初熏。\n芦洲宿处依沙岸，榆塞飞时度晚云。\n何处最添羁客恨，竹窗残月酒醒闻。",
        "dynasty": "唐",
        "collection_info": null
    },
    {
        "uuid": "b78ff0fcde2d4b6e149e451326ec53e8",
        "title": "鸳鸯",
        "author": "卢汝弼",
        "content": "双浮双浴傍苔矶，蓼浦兰皋绣帐帏。\n长羡鹭鸶能洁白，不随鸂鶒鬬毛衣。\n霞侵绿渚香衾暖，楼倚青云殿瓦飞。\n应笑随阳沙漠雁，洞庭烟暖又思归。",
        "dynasty": "唐",
        "collection_info": null
    },
    {
        "uuid": "fe253d308da380ea69ba8b2323b7008b",
        "title": "和李秀才边庭四时怨 一",
        "author": "卢汝弼",
        "content": "春风昨夜到榆关，故国烟花想已残。\n少妇不知归不得，朝朝应上望夫山。",
        "dynasty": "唐",
        "collection_info": null
    },
    {
        "uuid": "8864f271873d6eb1fb60e87e9ac510b7",
        "title": "和李秀才边庭四时怨 二",
        "author": "卢汝弼",
        "content": "卢龙塞外草初肥，雁乳平芜晓不飞。\n乡国近来音信断，至今犹自着寒衣。",
        "dynasty": "唐",
        "collection_info": null
    },
    {
        "uuid": "cc570a6651e1c0e1ec0e5c0060f3b8fb",
        "title": "和李秀才边庭四时怨 三",
        "author": "卢汝弼",
        "content": "八月霜飞柳半黄，蓬根吹断雁南翔。\n陇头流水关山月，泣上龙堆望故乡。",
        "dynasty": "唐",
        "collection_info": null
    },
    {
        "uuid": "12df5907b20bd8a93cb7d4ba8dac9c59",
        "title": "和李秀才边庭四时怨 四",
        "author": "卢汝弼",
        "content": "朔风吹雪透刀瘢，饮马长城窟更寒。\n半夜火来知有敌，一时齐保贺兰山。",
        "dynasty": "唐",
        "collection_info": null
    },
    {
        "uuid": "6cba1c8dc91fc4aed9c890a59fb95452",
        "title": "山居即事二首 一",
        "author": "陆希声",
        "content": "君山苍翠接青冥，东走洮湖上洞庭。\n茅屋向阳梳白髮，竹窓深夜诵丹经。\n涌泉回泬鱼龙气，怪石惊腾鸟兽形。\n为问前时金马客，此焉还作少微星。",
        "dynasty": "唐",
        "collection_info": null
    },
    {
        "uuid": "3301707e0a4d664000762308d3542902",
        "title": "山居即事二首 二",
        "author": "陆希声",
        "content": "不是幽栖矫性灵，从来无意在羶腥。\n满川风物供高枕，四合云山借画屏。\n五鹿归来惊岳岳，孤鸿飞去入冥冥。\n君阳遁叟何为乐，一炷清香两卷经。",
        "dynasty": "唐",
        "collection_info": null
    },
    {
        "uuid": "6fb207133574c66e98af07fe7fb7fab0",
        "title": "阳羡杂咏十九首 苦竹径",
        "author": "陆希声",
        "content": "山前无数碧琅玕，一径清森五月寒。\n世上何人怜苦节，应须细问子猷看。",
        "dynasty": "唐",
        "collection_info": null
    },
    {
        "uuid": "7068d12161fad4be1276f4b2f47236ff",
        "title": "阳羡杂咏十九首 梅花坞",
        "author": "陆希声",
        "content": "冻蘂凝香色艳新，小山深坞伴幽人。\n知君有意凌寒色，羞共千花一样春。",
        "dynasty": "唐",
        "collection_info": null
    },
    {
        "uuid": "7257b5e54438a88f1dde51ef2ad5554e",
        "title": "阳羡杂咏十九首 石兕台",
        "author": "陆希声",
        "content": "大河波浪激潼关，青兕胡为伏此山。\n遥想楚王云梦泽，蜺旌羽盖定空还。",
        "dynasty": "唐",
        "collection_info": null
    },
    {
        "uuid": "0441efe91362e0f6a3571b9efd1b6007",
        "title": "阳羡杂咏十九首 讲易台",
        "author": "陆希声",
        "content": "年逾知命志尤坚，独向青山更绝编。\n天下有山山有水，养蒙肥遯正翛然。",
        "dynasty": "唐",
        "collection_info": null
    },
    {
        "uuid": "f16272793732e11cd7b89e2a1d15a442",
        "title": "阳羡杂咏十九首 观鱼亭",
        "author": "陆希声",
        "content": "惠施徒自学多方，谩说观鱼理未长。\n不得庄生濠上旨，江湖何以见相忘。",
        "dynasty": "唐",
        "collection_info": null
    },
    {
        "uuid": "d9c8ef4184448c71fa27e2b43a964b3d",
        "title": "阳羡杂咏十九首 绿云亭",
        "author": "陆希声",
        "content": "六月清凉绿树阴，小亭高卧涤烦襟。\n羲皇向上何人到，永日时时弄素琴。",
        "dynasty": "唐",
        "collection_info": null
    },
    {
        "uuid": "0d86d5277946ace56cdb07750ed5cc93",
        "title": "阳羡杂咏十九首 清辉堂",
        "author": "陆希声",
        "content": "野人心地本无机，为爱茅檐倚翠微。\n尽日尊前谁是客，秋山含水有清辉。",
        "dynasty": "唐",
        "collection_info": null
    },
    {
        "uuid": "d60a60911109c7215715cda3d2223ed7",
        "title": "阳羡杂咏十九首 观妙庵",
        "author": "陆希声",
        "content": "妙理难观旨甚深，欲知无欲是无心。\n茅庵不异人间世，河上真人自可寻。",
        "dynasty": "唐",
        "collection_info": null
    },
    {
        "uuid": "2a51cb63b7d81005c9a3f835c174177c",
        "title": "阳羡杂咏十九首 西阳亭",
        "author": "陆希声",
        "content": "隔林残日照孤亭，玄[晏]先生酒未醒。\n入夜莫愁迷下路，昔人犹在逐流萤。",
        "dynasty": "唐",
        "collection_info": null
    },
    {
        "uuid": "92acdf9fd9f856fcd3d2bc8d60bf1743",
        "title": "阳羡杂咏十九首 弄云亭",
        "author": "陆希声",
        "content": "自知无业致吾君，只向春山弄白云。\n已共此山私断当，不须转辙重移文。",
        "dynasty": "唐",
        "collection_info": null
    },
    {
        "uuid": "2a0677883be0aac6229bd770afabe7dd",
        "title": "阳羡杂咏十九首 伏龟堂",
        "author": "陆希声",
        "content": "盘崖蹙缩似灵龟，鬼谷先生隐遁时。\n不独卷怀经世志，白云流水是心期。",
        "dynasty": "唐",
        "collection_info": null
    },
    {
        "uuid": "f9394c04af5aaeb39c607b704927ffa9",
        "title": "阳羡杂咏十九首 桃花谷",
        "author": "陆希声",
        "content": "君阳山下足春风，满谷仙桃照水红。\n何必武陵源上去，涧边好过落花中。",
        "dynasty": "唐",
        "collection_info": null
    },
    {
        "uuid": "16ff53f619b5db070fa4bcabb9c76613",
        "title": "阳羡杂咏十九首 含桃圃",
        "author": "陆希声",
        "content": "小圃初晴风露光，含桃花发满山香。\n看花对酒心无事，倍觉春来白日长。",
        "dynasty": "唐",
        "collection_info": null
    },
    {
        "uuid": "d5e55d6a10e7affae7c1bc3416989ced",
        "title": "阳羡杂咏十九首 茗坡",
        "author": "陆希声",
        "content": "二月山家谷雨天，半坡芳茗露华鲜。\n春醒酒病兼消渴，惜取新芽旋摘煎。",
        "dynasty": "唐",
        "collection_info": null
    },
    {
        "uuid": "ac54ffc7ca93f8b2a54df045939e0a9f",
        "title": "阳羡杂咏十九首 松岭",
        "author": "陆希声",
        "content": "岭上青松手自栽，已能苍翠映莓苔。\n岁寒本是君家事，好送清风月下来。",
        "dynasty": "唐",
        "collection_info": null
    },
    {
        "uuid": "576eda4448b249f20348539e91194c9b",
        "title": "阳羡杂咏十九首 桃溪",
        "author": "陆希声",
        "content": "芳草霏霏遍地齐，桃花脉脉自成溪。\n也知百舌多言语，任向春风尽意啼。",
        "dynasty": "唐",
        "collection_info": null
    },
    {
        "uuid": "27afc9db2ea5ffda1864ce43da4e59f0",
        "title": "阳羡杂咏十九首 李径",
        "author": "陆希声",
        "content": "一径秾芳万蘂攒，风吹雨打未摧残。\n怜君尽向高枝发，应为行人要整冠。",
        "dynasty": "唐",
        "collection_info": null
    },
    {
        "uuid": "a4e14b3153d6b02d296b1f544f27a957",
        "title": "阳羡杂咏十九首 鸿盘",
        "author": "陆希声",
        "content": "落落飞鸿渐始盘，青云起处剩须看。\n如今天路多矰缴，纵使衔芦去也难。",
        "dynasty": "唐",
        "collection_info": null
    },
    {
        "uuid": "e1ee99e4d069cc2e535bc6777fb60bee",
        "title": "阳羡杂咏十九首 偃月岭",
        "author": "陆希声",
        "content": "山岭依稀偃月形，数层倚石迭空青。\n几迴雪夜寒光积，直似金光照户庭。",
        "dynasty": "唐",
        "collection_info": null
    },
    {
        "uuid": "cdb8ee63ff81e4c1bff43602ad8f8a18",
        "title": "寄{巩/言}光上人",
        "author": "陆希声",
        "content": "笔下龙蛇似有神，天池雷雨变逡巡。\n寄言昔日不龟手，应念江头洴澼人。",
        "dynasty": "唐",
        "collection_info": null
    },
    {
        "uuid": "c21535200611e4acb72dc3c78c85961e",
        "title": "喜杜荀鹤及第",
        "author": "李昭象",
        "content": "深岩贫復病，榜到见君名。\n贫病浑如失，山川顿觉清。\n一春新酒兴，四海旧诗声。\n日使能吟者，西来步步轻。",
        "dynasty": "唐",
        "collection_info": null
    },
    {
        "uuid": "a6cc47114cceefcf5ac9a2ee43f5b98b",
        "title": "赴举出山留寄山居郑参军",
        "author": "李昭象",
        "content": "还如费冠卿，向此振高名。\n肯羡鱼鬚美，长夸鹤氅轻。\n理琴寒指倦，试药黑髭生。\n时泰难云卧，随看急诏行。",
        "dynasty": "唐",
        "collection_info": null
    },
    {
        "uuid": "13cf7378903ae91ebb611f8e9e233a95",
        "title": "题顾正字溪居",
        "author": "李昭象",
        "content": "高敞吟轩近钓湾，尘中来似出人间。\n若教明月休生桂，应得危时共掩关。\n春酒夜棊难放客，短篱疎竹不遮山。\n莫夸恬淡胜荣禄，雁引行高未许闲。",
        "dynasty": "唐",
        "collection_info": null
    },
    {
        "uuid": "df088d1eb8101e16bcda63a17c12b250",
        "title": "寄献山中顾公员外",
        "author": "李昭象",
        "content": "抽却朝簪着钓蓑，近来声迹转巍峩。\n祥麟避网虽山野，丹凤衔书即薜萝。\n乍隐文章情更逸，久闲经济术翻多。\n深惭未副吹嘘力，竟困风埃争奈何。",
        "dynasty": "唐",
        "collection_info": null
    },
    {
        "uuid": "e7df140d6c4040696c15b03714700d6e",
        "title": "山中寄崔谏议",
        "author": "李昭象",
        "content": "半生猨鸟共山居，吟月吟风两鬓疎。\n新句未尝忘教化，上才争忍不吹嘘。\n全家欲去干戈后，大国中兴礼乐初。\n从此升腾休说命，秪希公道数封书。",
        "dynasty": "唐",
        "collection_info": null
    },
    {
        "uuid": "b36cd6543075be3d3c9367d7f5356408",
        "title": "学仙词寄顾云",
        "author": "李昭象",
        "content": "记得初传九转方，碧云峰下祝虚皇。\n丹砂未熟心徒切，白日难留鬓欲苍。\n无路洞天寻穆满，有时人世美刘郎。\n仙人恩重何由报，焚尽星坛午夜香。",
        "dynasty": "唐",
        "collection_info": null
    },
    {
        "uuid": "c20de571c1c096763a226c3f69ce0124",
        "title": "寄尉迟侍御",
        "author": "李昭象",
        "content": "我眠青嶂弄澄潭，君戴貂蝉白玉篸。\n应向谢公楼上望，九华山色在西南。",
        "dynasty": "唐",
        "collection_info": null
    },
    {
        "uuid": "610e13e731844ed991f244bffc109d79",
        "title": "招西洞道者",
        "author": "李昭象",
        "content": "危峰抹黛夹晴川，树簇红英草碧烟。\n樵客云僧两无事，此中堪去觅灵仙。",
        "dynasty": "唐",
        "collection_info": null
    },
    {
        "uuid": "f3e9959999b605b26b6ce8c6be73e299",
        "title": "句",
        "author": "李昭象",
        "content": "投文得仕而今少，佩印还家古所荣。",
        "dynasty": "唐",
        "collection_info": null
    },
    {
        "uuid": "05f19268a35227cd5b9de136bf584bfe",
        "title": "夏雨",
        "author": "王驾",
        "content": "非惟消旱暑，且喜救生民。\n天地如蒸湿，园林似却春。\n洗风清枕簟，换夜失埃尘。\n又作丰年望，田夫笑向人。",
        "dynasty": "唐",
        "collection_info": null
    },
    {
        "uuid": "2c626e3d5bf6f8fd5ca3d2ac20099f3c",
        "title": "古意",
        "author": "王驾",
        "content": "夫戍萧关妾在吴，西风吹妾妾忧夫。\n一行书信千行泪，寒到君边衣到无。",
        "dynasty": "唐",
        "collection_info": null
    },
    {
        "uuid": "076947e1cd9f9a09b0d41aa90d6e0ec0",
        "title": "社日",
        "author": "王驾",
        "content": "鹅湖山下稻粱肥，豚栅鸡栖半掩扉。\n桑柘影斜春社散，家家扶得醉人归。",
        "dynasty": "唐",
        "collection_info": null
    },
    {
        "uuid": "38f2e79d06b8f81915e9ec1e8543bf00",
        "title": "雨晴",
        "author": "王驾",
        "content": "雨前初见花间蘂，雨后兼无叶裏花。\n蛱蝶飞来过墻去，却疑春色在邻家。",
        "dynasty": "唐",
        "collection_info": null
    },
    {
        "uuid": "56220187c74d6a55d761ab44cb2823cf",
        "title": "乱后曲江",
        "author": "王驾",
        "content": "忆昔争游曲水滨，未春长有探春人。\n游春人尽空池在，直至春深不似春。",
        "dynasty": "唐",
        "collection_info": null
    },
    {
        "uuid": "ae645cf57e53ffdcb0e8de6aa7afe2fa",
        "title": "过故友居",
        "author": "王驾",
        "content": "邻笛寒吹日落初，旧居今已别人居。\n乱来儿侄皆分散，惆怅僧房认得书。",
        "dynasty": "唐",
        "collection_info": null
    },
    {
        "uuid": "3997029b3fb45b18d7ee365d28a8e8b9",
        "title": "上裴侍郎",
        "author": "王涣",
        "content": "青衿七十牓三年，建礼含香次第迁。\n珠彩下连星错落，桂花曾对月婵娟。\n玉经磨琢多成器，剑拔沈埋更倚天。\n应念衔恩最深者，春来为寿拜尊前。",
        "dynasty": "唐",
        "collection_info": null
    },
    {
        "uuid": "1c0744569b3e72724de19b88d628c122",
        "title": "悼亡",
        "author": "王涣",
        "content": "春来得病夏来加，深掩粧窗卧碧纱。\n为怯暗藏秦女扇，怕惊愁度阿香车。\n腰肢暗想风欺柳，粉态难忘露洗花。\n今日青门葬君处，乱蝉衰草夕阳斜。",
        "dynasty": "唐",
        "collection_info": null
    },
    {
        "uuid": "af2af140446034c2ccb9ad412ae0758b",
        "title": "惆怅诗十二首 一",
        "author": "王涣",
        "content": "八蚕薄絮鸳鸯绮，半夜佳期并枕眠。\n钟动红娘唤归去，对人匀泪拾金钿。",
        "dynasty": "唐",
        "collection_info": null
    },
    {
        "uuid": "e3e3d4544e1fa30b86d8e3a94a333245",
        "title": "惆怅诗十二首 二",
        "author": "王涣",
        "content": "李夫人病已经秋，汉武看来不举头。\n得所浓华销歇尽，楚魂湘血一生休。",
        "dynasty": "唐",
        "collection_info": null
    },
    {
        "uuid": "c15e4943abb4fae8a47d66e587b37dcb",
        "title": "惆怅诗十二首 三",
        "author": "王涣",
        "content": "谢家池馆花笼月，萧寺房廊竹飐风。\n夜半酒醒凭槛立，所思多在别离中。",
        "dynasty": "唐",
        "collection_info": null
    },
    {
        "uuid": "49820142668f79c3306967e8cca9dcd4",
        "title": "惆怅诗十二首 四",
        "author": "王涣",
        "content": "隋师战舰欲亡陈，国破应难保此身。\n诀别徐郎泪如雨，镜鸾分后属何人。",
        "dynasty": "唐",
        "collection_info": null
    },
    {
        "uuid": "02784e07b5876837733b39c8d6f0b1b4",
        "title": "惆怅诗十二首 五",
        "author": "王涣",
        "content": "七夕琼筵随事陈，兼花连蔕共伤神。\n蜀王殿裏三更月，不见骊山私语人。",
        "dynasty": "唐",
        "collection_info": null
    },
    {
        "uuid": "254185f85d3f31a50adf614c905f3d08",
        "title": "惆怅诗十二首 六",
        "author": "王涣",
        "content": "夜寒春病不胜怀，玉瘦花啼万事乖。\n薄倖檀郎断芳信，惊嗟犹梦合欢鞋。",
        "dynasty": "唐",
        "collection_info": null
    },
    {
        "uuid": "8b5ee9e894f4bd7e9e9f1a467a4c1361",
        "title": "惆怅诗十二首 七",
        "author": "王涣",
        "content": "呜咽离声管吹秋，妾身今日为君休。\n齐奴不说平生事，忍看花枝谢玉楼。",
        "dynasty": "唐",
        "collection_info": null
    },
    {
        "uuid": "9a2b1bdfb5834b704c64c51e0100124f",
        "title": "惆怅诗十二首 八",
        "author": "王涣",
        "content": "青丝一绺堕云鬟，金翦刀鸣不忍看。\n持谢君王寄幽怨，可能从此住人间。",
        "dynasty": "唐",
        "collection_info": null
    },
    {
        "uuid": "bdac663647cac4ca3d8825bda54784d1",
        "title": "惆怅诗十二首 九",
        "author": "王涣",
        "content": "陈宫兴废事难期，三阁空余绿草基。\n狎客沦亡丽华死，他年江令独来时。",
        "dynasty": "唐",
        "collection_info": null
    },
    {
        "uuid": "4cedec67c4242070503c55641308a92b",
        "title": "惆怅诗十二首 十",
        "author": "王涣",
        "content": "晨肇重来路已迷，碧桃花谢武陵溪。\n仙山目断无寻处，流水潺湲日渐西。",
        "dynasty": "唐",
        "collection_info": null
    },
    {
        "uuid": "330e8234c76090dd24b8b8c926a076df",
        "title": "惆怅诗十二首 十一",
        "author": "王涣",
        "content": "少卿降北子卿还，朔野离觞惨别颜。\n却到茂陵唯一恸，节毛零落鬓毛斑。",
        "dynasty": "唐",
        "collection_info": null
    },
    {
        "uuid": "1cfee350aeaecdf667c2b227f1afe4c4",
        "title": "惆怅诗十二首 十二",
        "author": "王涣",
        "content": "梦裏分明入汉宫，觉来灯背锦屏空。\n紫台月落关山晓，肠断君恩信画工。",
        "dynasty": "唐",
        "collection_info": null
    },
    {
        "uuid": "75d6a61b9b0d0e4027f84a4f7aee5812",
        "title": "江上雨",
        "author": "戴司颜",
        "content": "非不欲前去，此情非自由。\n星辰照何处，风雨送凉秋。\n寒锁空江梦，声随黄叶愁。\n萧萧犹未已，早晚去苹洲。",
        "dynasty": "唐",
        "collection_info": null
    },
    {
        "uuid": "fc3d96aad70bb16e012361a2f6b14b85",
        "title": "塞上",
        "author": "戴司颜",
        "content": "空蹟昼苍茫，沙腥古战场。\n逢春多霰雪，生计在牛羊。\n冷角吹乡泪，干榆落梦床。\n从来山水客，谁谓到渔阳。",
        "dynasty": "唐",
        "collection_info": null
    },
    {
        "uuid": "610cb64bed016230967c1902ffaeb62f",
        "title": "句",
        "author": "戴司颜",
        "content": "远来朝凤阙，归去恋元侯。",
        "dynasty": "唐",
        "collection_info": null
    },
    {
        "uuid": "801d8d6cbcd147a3b810fcef9fba551c",
        "title": "投谢钱武肃",
        "author": "吴仁璧",
        "content": "东门上相好知音，数尽台前郭隗金。\n累重虽然容食椹，力微无计报焚林。\n弊貂不称芙蓉幕，衰朽仍惭玳瑁簪。\n十里溪光一山月，可堪从此负归心。",
        "dynasty": "唐",
        "collection_info": null
    },
    {
        "uuid": "fcf8f13820eb6b5987c48687cb15159f",
        "title": "客路",
        "author": "吴仁璧",
        "content": "人寰急景如波委，客路浮云似盖轻。\n回首故山天外碧，十年无计却归耕。",
        "dynasty": "唐",
        "collection_info": null
    },
    {
        "uuid": "d888b3f3f2c4ce1148fe46ae29624c76",
        "title": "南徐题友人郊居",
        "author": "吴仁璧",
        "content": "门前樵径连江寺，岸下渔矶繫海槎。\n待到秋深好时节，与君长醉隐侯家。",
        "dynasty": "唐",
        "collection_info": null
    },
    {
        "uuid": "4e283678396e08edf377f96e7a15dc6b",
        "title": "读度人经寄郑仁表",
        "author": "吴仁璧",
        "content": "身虽一旦尘中老，名拟三清会裏题。\n二午九斋余日在，请君相伴醉如泥。",
        "dynasty": "唐",
        "collection_info": null
    },
    {
        "uuid": "a38dbac4d6ae73b562d8770b0acc9d4a",
        "title": "秋日听僧弹琴",
        "author": "吴仁璧",
        "content": "金徽玉轸韵泠然，言下浮生指下泉。\n恰称秋风西北起，一时吹入碧湘烟。",
        "dynasty": "唐",
        "collection_info": null
    },
    {
        "uuid": "dfa89025b8622089a4b37fc15f2bc5b1",
        "title": "贾谊",
        "author": "吴仁璧",
        "content": "扶持一疏满遗编，汉陛前头正少年。\n谁道恃才轻绛灌，却将惆怅弔湘川。",
        "dynasty": "唐",
        "collection_info": null
    },
    {
        "uuid": "e8c8901524464d28be47cec3674af0c1",
        "title": "春雪",
        "author": "吴仁璧",
        "content": "雪霁凝光入坐寒，天明犹自卧袁安。\n貂裘穿后鹤氅敝，自此风流不足看。",
        "dynasty": "唐",
        "collection_info": null
    },
    {
        "uuid": "a951e37b79d7150520250598931fc536",
        "title": "衰柳",
        "author": "吴仁璧",
        "content": "金风渐利露珠团，广陌长堤黛色残。\n水殿狂游隋炀帝，一千余里可堪看。",
        "dynasty": "唐",
        "collection_info": null
    },
    {
        "uuid": "92961d1187d8ee452a1521a81a3c73c9",
        "title": "凤仙花",
        "author": "吴仁璧",
        "content": "香红嫩绿正开时，冷蝶饥蜂两不知。\n此际最宜何处看，朝阳初上碧梧枝。",
        "dynasty": "唐",
        "collection_info": null
    },
    {
        "uuid": "9d46e39df3e5e5e1c9e1accc7d5ccd35",
        "title": "金钱花",
        "author": "吴仁璧",
        "content": "浅绛浓香几朵匀，日镕金铸万家新。\n堪疑刘宠遗芳在，不许山阴父老贫。",
        "dynasty": "唐",
        "collection_info": null
    },
    {
        "uuid": "b7c4d5a4db8c58205c42321ae8296e91",
        "title": "钱塘鹤",
        "author": "吴仁璧",
        "content": "人间路霭青天半，鳌岫云生碧海涯。\n虽抱雕笼密扃钥，可能长在叔伦家。",
        "dynasty": "唐",
        "collection_info": null
    },
    {
        "uuid": "4fdc9678a745db740cd4237993c09434",
        "title": "句",
        "author": "吴仁璧",
        "content": "为惜苔钱妨换砌，因怜山色旋开尊。\n高阁烟霞禅客睡，满城尘土世人忙。\n五龙金角向星斗，三洞玉音愁鬼神。\n蒲草薄裁连蒂白，臙脂浓染半葩红。",
        "dynasty": "唐",
        "collection_info": null
    },
    {
        "uuid": "be2a1acd3d81c22250fdcb8ceec447ae",
        "title": "奉试麦垄多秀色",
        "author": "汪极",
        "content": "南陌生岐穗，农家乐事多。\n塍畦交茂绿，苗实际清和。\n日布玲珑影，风翻浩荡波。\n来牟知帝力，含哺有衢歌。",
        "dynasty": "唐",
        "collection_info": null
    },
    {
        "uuid": "05932beeea6e7f2a75f1536b19a0f4da",
        "title": "下第戏状元崔昭纬",
        "author": "张曙",
        "content": "千里江山陪骥尾，五更风水失龙鳞。\n昨夜浣花溪上雨，绿杨芳草为何人。",
        "dynasty": "唐",
        "collection_info": null
    },
    {
        "uuid": "c8af3fd61d2622a3bb033800ed23c79c",
        "title": "赠天台王处士",
        "author": "林嵩",
        "content": "深隐天台不记秋，琴台长别一何愁。\n茶烟岩外云初起，新月潭心钓未收。\n映宇异花丛发好，穿松孤鹤一声幽。\n赤城不掩高宗梦，宁久悬冠枕瀑流。",
        "dynasty": "唐",
        "collection_info": null
    },
    {
        "uuid": "08804fd446e78fdcfcd0da6a97aa0890",
        "title": "春宫怨",
        "author": "杜荀鹤",
        "content": "早被婵娟误，欲妆临镜慵。\n承恩不在貌，教妾若为容。\n风暖鸟声碎，日高花影重。\n年年越溪女，相忆采芙蓉。",
        "dynasty": "唐",
        "collection_info": null
    },
    {
        "uuid": "cf09c7a02ced46fc4e475b1b225e3803",
        "title": "访道者不遇",
        "author": "杜荀鹤",
        "content": "寂寂白云门，寻真不遇真。\n祗应松上鹤，便是洞中人。\n药圃花香异，沙泉鹿迹新。\n题诗留姓字，他日此相亲。",
        "dynasty": "唐",
        "collection_info": null
    },
    {
        "uuid": "70d1861f6fd2ca7e21ac2a50bd54e2c7",
        "title": "送人游吴",
        "author": "杜荀鹤",
        "content": "君到姑苏见，人家尽枕河。\n古宫闲地少，水港小桥多。\n夜市卖菱藕，春船载绮罗。\n遥知未眠月，乡思在渔歌。",
        "dynasty": "唐",
        "collection_info": null
    },
    {
        "uuid": "6d8fdb547b381266cc165669f44fb771",
        "title": "送陈昈归麻川",
        "author": "杜荀鹤",
        "content": "麻川清见底，似入武陵溪。\n两岸山相向，三春鸟乱啼。\n酒旗和柳动，僧屋与云齐。\n即此吾乡路，怀君梦不迷。",
        "dynasty": "唐",
        "collection_info": null
    },
    {
        "uuid": "b3dc197a548e7fffbee12335bd7794cd",
        "title": "出山",
        "author": "杜荀鹤",
        "content": "病眼看春牓，文场公道开。\n朋人登第尽，白髮出山来。\n处世曾无过，惟天合是媒。\n长安不觉远，期遂一名迴。",
        "dynasty": "唐",
        "collection_info": null
    },
    {
        "uuid": "cfb643343a48d10dd9f6efdd026e294c",
        "title": "浙中逢诗友",
        "author": "杜荀鹤",
        "content": "到处有同人，多为赋与文。\n诗中难得友，湖畔喜逢君。\n冻把城根雪，风开岳面云。\n苦吟吟不足，争忍话离羣。",
        "dynasty": "唐",
        "collection_info": null
    },
    {
        "uuid": "f47d722866215c00567c400881bfeab2",
        "title": "送友游吴越",
        "author": "杜荀鹤",
        "content": "去越从吴过，吴疆与越连。\n有园多种橘，无水不生莲。\n夜市桥边火，春风寺外船。\n此中偏重客，君去必经年。",
        "dynasty": "唐",
        "collection_info": null
    },
    {
        "uuid": "67b2b00bb18942fd94c0d0d99c890343",
        "title": "出常山界使回有寄",
        "author": "杜荀鹤",
        "content": "自小即南北，未如今日离。\n封疆初尽处，人使却回时。\n开口有所忌，此心无以为。\n行行復垂泪，不称是男儿。",
        "dynasty": "唐",
        "collection_info": null
    },
    {
        "uuid": "55122a7450bced9782c8f888d10c8267",
        "title": "经废宅",
        "author": "杜荀鹤",
        "content": "人生当贵盛，修德可延之。\n不虑有今日，争教无破时。\n藓斑题字壁，花发带巢枝。\n何况蒿原上，荒坟与折碑。",
        "dynasty": "唐",
        "collection_info": null
    },
    {
        "uuid": "e141b5d67911444e73f30f4c94f2f4a4",
        "title": "登天台寺",
        "author": "杜荀鹤",
        "content": "一到天台寺，高低景旋生。\n共僧岩上坐，见客海边行。\n野色人耕破，山根浪打鸣。\n忙时向闲处，不觉有闲情。",
        "dynasty": "唐",
        "collection_info": null
    },
    {
        "uuid": "e41334f529f8b8b700d6542e48d4f201",
        "title": "途中春",
        "author": "杜荀鹤",
        "content": "马上览春色，丈夫惭泪垂。\n一生看却老，五字未逢知。\n酒力不能久，愁根无可医。\n明年到今日，公道与谁期。",
        "dynasty": "唐",
        "collection_info": null
    },
    {
        "uuid": "1531328f77d847d031b61244a0556073",
        "title": "入关历阳道中却寄舍弟",
        "author": "杜荀鹤",
        "content": "求名日苦辛，日望日荣亲。\n落叶山中路，秋霖马上人。\n晨昏知汝道，诗酒卫吾身。\n自笑抛麋鹿，长安拟醉春。",
        "dynasty": "唐",
        "collection_info": null
    },
    {
        "uuid": "469ac3cecb2eb8fe1af8d914540214db",
        "title": "赠欧阳明府",
        "author": "杜荀鹤",
        "content": "贤宰宰斯邑，政闻闾里间。\n都缘民讼少，长觉吏徒闲。\n帆落樽前浦，钟鸣枕上山。\n回舟却惆怅，数宿钓鱼湾。",
        "dynasty": "唐",
        "collection_info": null
    },
    {
        "uuid": "5fadf0e703899b80e93b89eadc671684",
        "title": "赠临上人",
        "author": "杜荀鹤",
        "content": "不计禅兼律，终须入悟门。\n解空非有自，所得是无言。\n眼豁浮生梦，心澄大道源。\n今来习师者，多鏁教中猿。",
        "dynasty": "唐",
        "collection_info": null
    },
    {
        "uuid": "9151f073ec0d101ecbe78ac45af0f363",
        "title": "题战岛僧居",
        "author": "杜荀鹤",
        "content": "师爱无尘地，江心岛上居。\n接船求化惯，登陆赴斋疎。\n载士春栽树，抛生日餧鱼。\n入云萧帝寺，毕竟欲何如。",
        "dynasty": "唐",
        "collection_info": null
    },
    {
        "uuid": "083ae377decd76d18f5688a47b947108",
        "title": "别衡州牧",
        "author": "杜荀鹤",
        "content": "朝别使君门，暮投江上村。\n从来无旧分，临去望何恩。\n行计自不定，此心谁与论。\n秋猿叫寒月，祗欲断人魂。",
        "dynasty": "唐",
        "collection_info": null
    },
    {
        "uuid": "7e8215a72bf407b11ace33aa29d2bb1f",
        "title": "送人游江南",
        "author": "杜荀鹤",
        "content": "满酌劝君酒，劝君君莫辞。\n能禁几度别，即到白头时。\n晚岫无云蔽，春帆有燕随。\n男儿两行泪，不欲等闲垂。",
        "dynasty": "唐",
        "collection_info": null
    },
    {
        "uuid": "5901c77d53bbb7fae23324cd96c10088",
        "title": "游茅山",
        "author": "杜荀鹤",
        "content": "步步入山门，仙家鸟径分。\n渔樵不到处，麋鹿自成羣。\n石面迸出水，松头穿破云。\n道人星月下，相次礼茅君。",
        "dynasty": "唐",
        "collection_info": null
    },
    {
        "uuid": "25c89a1c3db14dfe4957fd038e09e9ce",
        "title": "读友人诗卷",
        "author": "杜荀鹤",
        "content": "冰齿味瑶轴，祗应神鬼知。\n坐当羣静后，吟到月沈时。\n雪峡猿声健，风柽鹤立危。\n篇篇一字字，谁復更言诗。",
        "dynasty": "唐",
        "collection_info": null
    },
    {
        "uuid": "3793af37d2082802f9eb075cdbd36dfd",
        "title": "寄从叔",
        "author": "杜荀鹤",
        "content": "三族不当路，长年犹布衣。\n苦吟天与性，直道世将非。\n雁夜愁痴坐，渔乡老忆归。\n为儒皆可立，自是拙时机。",
        "dynasty": "唐",
        "collection_info": null
    },
    {
        "uuid": "a98d5fdfbbcfeee9ebba7b6119a9ec2c",
        "title": "寄李溥",
        "author": "杜荀鹤",
        "content": "如我如君者，不妨身晚成。\n但从时辈笑，自得古人情。\n共莫更初志，俱期立后名。\n男儿且如此，何用叹平生。",
        "dynasty": "唐",
        "collection_info": null
    },
    {
        "uuid": "c983afc9425358a1db2c7e2c0759e38a",
        "title": "郊居即事投李给事",
        "author": "杜荀鹤",
        "content": "无禄奉晨昏，闲居几度春。\n江湖苦吟士，天地最穷人。\n书劒同三友，蓬蒿外四邻。\n相知不相荐，何以自谋身。",
        "dynasty": "唐",
        "collection_info": null
    },
    {
        "uuid": "bccc7ec52ed74cb9c50b4ec5d5b06b2b",
        "title": "寄诗友",
        "author": "杜荀鹤",
        "content": "别来春又春，相忆喜相亲。\n与我为同志，如君能几人。\n何时吟得力，渐老事关身。\n惟有前溪水，年年濯客尘。",
        "dynasty": "唐",
        "collection_info": null
    },
    {
        "uuid": "7a04a225072f7d3080103fdc583be0fb",
        "title": "题田翁家",
        "author": "杜荀鹤",
        "content": "田翁真快活，婚嫁不离村。\n州县供输罢，追随鼓笛喧。\n盘飧同老少，家计共田园。\n自说身无事，应官有子孙。",
        "dynasty": "唐",
        "collection_info": null
    },
    {
        "uuid": "e437c6f06ef1796afc2bca15d7907d70",
        "title": "长安冬日",
        "author": "杜荀鹤",
        "content": "近腊饶风雪，闲房冻坐时。\n书生教到此，天意转难知。\n吟苦猿三叫，形枯柏一枝。\n还应公道在，未忍与山期。",
        "dynasty": "唐",
        "collection_info": null
    },
    {
        "uuid": "8e93b2f0640719fddcd5ce7b53ace4a2",
        "title": "霁后登唐兴寺水阁",
        "author": "杜荀鹤",
        "content": "一雨三秋色，萧条古寺间。\n无端登水阁，有处似家山。\n白日生新事，何时得暂闲。\n将知老僧意，未必恋松关。",
        "dynasty": "唐",
        "collection_info": null
    },
    {
        "uuid": "70eaf9f30731ce06979cf90caa2accab",
        "title": "山中寄友人",
        "author": "杜荀鹤",
        "content": "深山多隙地，无力及耕桑。\n不是营生拙，都缘觅句忙。\n破窗风翳烛，穿屋月侵床。\n吾友应相笑，辛勤道未光。",
        "dynasty": "唐",
        "collection_info": null
    },
    {
        "uuid": "699c15832d489e3ea0267c29a1c76028",
        "title": "自述",
        "author": "杜荀鹤",
        "content": "四海欲行遍，不知终遇谁。\n用心常合道，出语或伤时。\n拟作闲人老，惭无识者嗤。\n如今已无计，祗得苦于诗。",
        "dynasty": "唐",
        "collection_info": null
    },
    {
        "uuid": "2acbc6e8d5413df902e3b5951912cbdc",
        "title": "题江山寺",
        "author": "杜荀鹤",
        "content": "江上山头寺，景留吟客船。\n遍游销一日，重到是何年。\n沙鸟多翘足，岩僧半露肩。\n为诗多语涩，喜此得终篇。",
        "dynasty": "唐",
        "collection_info": null
    },
    {
        "uuid": "a94a0b2022872e8b98acb44e3f005a9d",
        "title": "秋日旅舍卧病呈所知",
        "author": "杜荀鹤",
        "content": "秋色上庭枝，愁怀切向谁。\n青云无势日，华髮有狂时。\n枕上闻风雨，江南繫别离。\n如何吟到此，此道不闻知。",
        "dynasty": "唐",
        "collection_info": null
    },
    {
        "uuid": "c8cabd42e3248ff4ccafa5aa383e2f03",
        "title": "秋宿山馆",
        "author": "杜荀鹤",
        "content": "山馆坐待晓，夜长吟役神。\n斜风吹败叶，寒烛照愁人。\n蕴蓄天然性，浇讹世恶真。\n男儿出门志，不独为谋身。",
        "dynasty": "唐",
        "collection_info": null
    },
    {
        "uuid": "e118ce77ce22132b6d1684322428a789",
        "title": "赠老僧",
        "author": "杜荀鹤",
        "content": "众僧尊夏腊，灵岳遍曾登。\n度水手中杖，行山溪畔藤。\n心空默是印，眉白雪为棱。\n自得巡方道，栖禅老未能。",
        "dynasty": "唐",
        "collection_info": null
    },
    {
        "uuid": "6578d63e5cc786e2b90056877c8e498a",
        "title": "别舍弟",
        "author": "杜荀鹤",
        "content": "欲住住不得，出门天气秋。\n惟知偷拭泪，不忍更回头。\n此日祗愁老，况身方远游。\n孤寒将五字，何以动诸侯。",
        "dynasty": "唐",
        "collection_info": null
    },
    {
        "uuid": "279ea02cd8eb2a3350002590fa880223",
        "title": "雪中别诗友",
        "author": "杜荀鹤",
        "content": "酒寒无小户，请满酌行杯。\n若待雪消去，自然春到来。\n出城人迹少，向暮鸟声哀。\n未遇应关命，侯门处处开。",
        "dynasty": "唐",
        "collection_info": null
    },
    {
        "uuid": "48b84dd0f06b58497a626e13cd86fe8a",
        "title": "题岳麓寺",
        "author": "杜荀鹤",
        "content": "一簇楚江山，江山胜此难。\n觅人来画取，到处得吟看。\n鹤隐松声尽，鱼沈槛影寒。\n自知心未了，闲话亦多端。",
        "dynasty": "唐",
        "collection_info": null
    },
    {
        "uuid": "ddddebbfc676d9a64d1b9fd8caee20b3",
        "title": "怀庐岳书斋",
        "author": "杜荀鹤",
        "content": "长忆在庐岳，免低尘土颜。\n煮茶窗底水，采药屋头山。\n是境皆游遍，谁人不羡闲。\n无何一名繫，引出白云间。",
        "dynasty": "唐",
        "collection_info": null
    },
    {
        "uuid": "fc5a590d2cba07db6a619874ba2315f6",
        "title": "题唐兴寺小松",
        "author": "杜荀鹤",
        "content": "虽小天然别，难将众木同。\n侵僧半窗月，向客满襟风。\n枝拂行苔鹤，声分叫砌虫。\n如今未堪看，须是雪霜中。",
        "dynasty": "唐",
        "collection_info": null
    },
    {
        "uuid": "f1594d49ae37a04ae442f1d9d6d8b691",
        "title": "与友人话别",
        "author": "杜荀鹤",
        "content": "客路行多少，干人无易颜。\n未成终老计，难致此身闲。\n月兔走入海，日乌飞出山。\n流年留不得，半在别离间。",
        "dynasty": "唐",
        "collection_info": null
    },
    {
        "uuid": "e6ccc1748c295ef9fdf15aa531a1bca4",
        "title": "赠庐岳隐者",
        "author": "杜荀鹤",
        "content": "自见来如此，未尝离洞门。\n结茅遮雨雪，采药给晨昏。\n古树藤缠杀，春泉鹿过浑。\n悠悠无一事，不似属干坤。",
        "dynasty": "唐",
        "collection_info": null
    },
    {
        "uuid": "87c840f8e6303bf4738d0c110e9123dd",
        "title": "怀紫阁隐者",
        "author": "杜荀鹤",
        "content": "紫阁白云端，云中有地仙。\n未归蓬岛上，犹隐国门前。\n洞口人无迹，花阴鹿自眠。\n焚香赋诗罢，星月冷遥天。",
        "dynasty": "唐",
        "collection_info": null
    },
    {
        "uuid": "660d5792225730cbab1f0557983fad31",
        "title": "题会上人院",
        "author": "杜荀鹤",
        "content": "鼓角城中寺，师居日得闲。\n必能行大道，何用在深山。\n破衲新添线，空门夜不关。\n心知与眼见，终取到无间。",
        "dynasty": "唐",
        "collection_info": null
    },
    {
        "uuid": "96f50d2c866ef9685f4891974acd16d8",
        "title": "送黄补阙南迁",
        "author": "杜荀鹤",
        "content": "得罪非天意，分明谪去身。\n一心贪谏主，开口不防人。\n自古有迁客，何朝无直臣。\n喧然公论在，虽滞楚南春。",
        "dynasty": "唐",
        "collection_info": null
    },
    {
        "uuid": "d7f275ca852dfdf9429539c2a0688103",
        "title": "送宾贡登第后归海东",
        "author": "杜荀鹤",
        "content": "归捷中华第，登船鬓未丝。\n直应天上桂，别有海东枝。\n国界波穷处，乡心日出时。\n西风送君去，莫虑到家迟。",
        "dynasty": "唐",
        "collection_info": null
    },
    {
        "uuid": "39167725cbcf6f56248c0ca4cdccd2aa",
        "title": "近试投所知",
        "author": "杜荀鹤",
        "content": "白髮随梳落，吟怀说向谁。\n敢辞成事晚，自是出山迟。\n拟动如浮海，凡言似课诗。\n终身事知己，此外復何为。",
        "dynasty": "唐",
        "collection_info": null
    },
    {
        "uuid": "e9d64961720cb839cc6844c3e2fc4a20",
        "title": "送友人牧江州",
        "author": "杜荀鹤",
        "content": "本国兵戈后，难官在此时。\n远分天子命，深要使君知。\n但遂生灵愿，当应雨露随。\n江山胜他郡，闲赋庾楼诗。",
        "dynasty": "唐",
        "collection_info": null
    },
    {
        "uuid": "62d36dd2ca5dfef27352239d318fa824",
        "title": "辞座主侍郎",
        "author": "杜荀鹤",
        "content": "一饭尚怀感，况攀高桂枝。\n此恩无报处，故国远归时。\n祗恐兵戈隔，再趋门馆迟。\n茅堂拜亲后，特地泪双垂。",
        "dynasty": "唐",
        "collection_info": null
    },
    {
        "uuid": "3bc62c310aa46e5d501c6d0d0eb7d00a",
        "title": "别从叔",
        "author": "杜荀鹤",
        "content": "立马不忍上，醉醒天气寒。\n都缘在门易，直似别家难。\n世路既如此，客心须自宽。\n江村亦饥冻，争及问长安。",
        "dynasty": "唐",
        "collection_info": null
    },
    {
        "uuid": "90d37f90ab606ddbb672f9de7480a8eb",
        "title": "送人南游",
        "author": "杜荀鹤",
        "content": "凡游南国者，未有不蹉跎。\n到海路难尽，挂帆人更多。\n潮沙分象迹，花洞响蛮歌。\n纵有投文处，于君能几何。",
        "dynasty": "唐",
        "collection_info": null
    },
    {
        "uuid": "f45bd68d5f7fde822bcc65581bc9c8fe",
        "title": "经贾岛墓",
        "author": "杜荀鹤",
        "content": "谪宦自麻衣，衔冤至死时。\n山根三尺墓，人口数联诗。\n仙桂终无分，皇天似有私。\n暗松风雨夜，空使老猿悲。",
        "dynasty": "唐",
        "collection_info": null
    },
    {
        "uuid": "7edad2fcf48791791b870981ab92b9d7",
        "title": "秋夜晚泊",
        "author": "杜荀鹤",
        "content": "一望一苍然，萧骚起暮天。\n远山横落日，归鸟度平川。\n家是去秋别，月当今夕圆。\n渔翁似相伴，彻晓苇丛边。",
        "dynasty": "唐",
        "collection_info": null
    },
    {
        "uuid": "031fc5c96a52bb3dca5d6e7c7e29a7d0",
        "title": "送舍弟",
        "author": "杜荀鹤",
        "content": "我受羁栖惯，客情方细知。\n好看前路事，不比在家时。\n勉汝言须记，闻人善即师。\n旅中无废业，时作一篇诗。",
        "dynasty": "唐",
        "collection_info": null
    },
    {
        "uuid": "5a8049c1f802e20c0eed43be1b37f619",
        "title": "将归山逢友人",
        "author": "杜荀鹤",
        "content": "儒为君子儒，儒道不妨孤。\n白髮多生矣，青山可住乎。\n徉狂宁是事，巧达又非夫。\n祗此平生愿，他人肯信无。",
        "dynasty": "唐",
        "collection_info": null
    },
    {
        "uuid": "415233f98b752fb27b1541b6a7c4fb0f",
        "title": "经九华费征君墓",
        "author": "杜荀鹤",
        "content": "凡弔先生者，多伤荆棘间。\n不知三尺墓，高却九华山。\n天地有何外，子孙无亦闲。\n当时若征起，未必得身还。",
        "dynasty": "唐",
        "collection_info": null
    },
    {
        "uuid": "d97980bd8d9ba2205b383afd03557742",
        "title": "溪居叟",
        "author": "杜荀鹤",
        "content": "溪翁居静处，溪鸟入门飞。\n早起钓鱼去，夜深乘月归。\n见君无事老，觉我有求非。\n不说风霜苦，三冬一草衣。",
        "dynasty": "唐",
        "collection_info": null
    },
    {
        "uuid": "af194e3aa7eb47ccfc3b880b71aaf278",
        "title": "与友人对酒吟",
        "author": "杜荀鹤",
        "content": "凭君满酌酒，听我醉中吟。\n客路如天远，侯门似海深。\n新坟侵古道，白髮恋黄金。\n共有人间事，须怀济物心。",
        "dynasty": "唐",
        "collection_info": null
    },
    {
        "uuid": "645a189cd2d042d3f6d49649ab50e123",
        "title": "送僧",
        "author": "杜荀鹤",
        "content": "道了亦未了，言闲今且闲。\n从来无住处，此去向何山。\n片石树阴下，斜阳潭影间。\n请师留偈别，恐不到人寰。",
        "dynasty": "唐",
        "collection_info": null
    },
    {
        "uuid": "9caa09b5ee0d7952283b80de6633456e",
        "title": "送九华道士游茅山",
        "author": "杜荀鹤",
        "content": "忽起地仙兴，飘然出旧山。\n于身无切事，在世有余闲。\n日月浮生外，干坤大醉间。\n故园华表上，谁得见君还。",
        "dynasty": "唐",
        "collection_info": null
    },
    {
        "uuid": "7b865203fc321f04e4e75ba4d089d32c",
        "title": "寄舍弟",
        "author": "杜荀鹤",
        "content": "世乱信难通，乡心日万重。\n弟兄皆嚮善，天地合相容。\n大野阴云重，连城杀气浓。\n家山白云裏，卧得最高峰。",
        "dynasty": "唐",
        "collection_info": null
    },
    {
        "uuid": "b6ebeec60ef47afb5c5bcdef42e63204",
        "title": "下第投所知",
        "author": "杜荀鹤",
        "content": "若以名场内，谁无一轴诗。\n纵饶生白髮，岂敢怨明时。\n知己虽然切，春官未必私。\n宁教读书眼，不有看花期。",
        "dynasty": "唐",
        "collection_info": null
    },
    {
        "uuid": "10f8283592b0ac6dec27d36efd7eb3a5",
        "title": "寄顾云",
        "author": "杜荀鹤",
        "content": "省得前年别，苹洲旅馆中。\n乱离身不定，彼此信难通。\n侯国兵虽敛，吾乡业已空。\n秋来忆君梦，夜夜逐征鸿。",
        "dynasty": "唐",
        "collection_info": null
    },
    {
        "uuid": "53dc611b70465f813148267b80542f38",
        "title": "赠宣城麋明府",
        "author": "杜荀鹤",
        "content": "天下为官者，无君一轴诗。\n数联同我得，当代遇谁知。\n年齿吟将老，生涯说可悲。\n何当抛手板，邻隐过危时。",
        "dynasty": "唐",
        "collection_info": null
    },
    {
        "uuid": "0d2e2fb77d8aae39e766299e39f27eac",
        "title": "望远",
        "author": "杜荀鹤",
        "content": "门前通大道，望远上高台。\n落日人行尽，穷边信不来。\n还闻战得胜，未见敕招回。\n却入机中坐，新愁织不开。",
        "dynasty": "唐",
        "collection_info": null
    },
    {
        "uuid": "7d6c7f44dac3a77c9273e7aa55bf6972",
        "title": "冬末投长沙裴侍郎",
        "author": "杜荀鹤",
        "content": "欲露尘中事，其如不易言。\n家山一离别，草树匝春暄。\n吹梦风天角，啼愁雪岳猿。\n伫思心觉满，何以远门轩。",
        "dynasty": "唐",
        "collection_info": null
    },
    {
        "uuid": "714ed84881b8989388f23337074d05cd",
        "title": "赠秋浦金明府长",
        "author": "杜荀鹤",
        "content": "倚郭难为宰，非君即有私。\n惟凭野老口，不立政声碑。\n苦甚求名日，贫于未选时。\n溪山竟如此，利得且吟诗。",
        "dynasty": "唐",
        "collection_info": null
    },
    {
        "uuid": "1b1fc96390b54c94eefb02ac27761943",
        "title": "和高秘书早春对雪登楼见寄之什",
        "author": "杜荀鹤",
        "content": "天有惜花意，恐花开染尘。\n先教微雪下，始放满城春。\n且醉登楼客，重期出郭人。\n因酬郢中律，霜鬓数茎新。",
        "dynasty": "唐",
        "collection_info": null
    },
    {
        "uuid": "58f4418e6f7f933e53e9246b4c7272f0",
        "title": "乱后山中作",
        "author": "杜荀鹤",
        "content": "自从天下乱，日晚别庭闱。\n兄弟团圞乐，羁孤远近归。\n文章甘世薄，耕种喜山肥。\n直待中兴后，方应出隐扉。",
        "dynasty": "唐",
        "collection_info": null
    },
    {
        "uuid": "d6d6d963c422f3e973201dfad82d4141",
        "title": "旅寓书事",
        "author": "杜荀鹤",
        "content": "日日惊身事，悽悽欲断魂。\n时清不自立，髮白傍谁门。\n中路残秋雨，空山一夜猿。\n公卿得见面，怀抱细难言。",
        "dynasty": "唐",
        "collection_info": null
    },
    {
        "uuid": "677c2e45dcb25b2c30fa94a1b2232b7f",
        "title": "舟行晚泊江上寺",
        "author": "杜荀鹤",
        "content": "久劳风水上，禅客喜相依。\n挂衲虽无分，修心未觉非。\n日沈山虎出，钟动寺禽归。\n月上潮平后，谈空渐入微。",
        "dynasty": "唐",
        "collection_info": null
    },
    {
        "uuid": "eec7b8443837cd6600e7ed4fb93d010e",
        "title": "长林山中闻贼退寄孟明府",
        "author": "杜荀鹤",
        "content": "一县今如此，残民数不多。\n也知贤宰切，争奈乱兵何。\n皆自干戈达，咸思雨露和。\n应怜住山者，头白未登科。",
        "dynasty": "唐",
        "collection_info": null
    },
    {
        "uuid": "f8906c7ba7390d553bca8a1e03ba12a5",
        "title": "泗上客思",
        "author": "杜荀鹤",
        "content": "痛饮復高歌，愁终不奈何。\n家山随日远，身事逐年多。\n没鴈云横楚，兼蝉柳夹河。\n此心闲未得，到处被诗磨。",
        "dynasty": "唐",
        "collection_info": null
    },
    {
        "uuid": "e383387af43e8a79b765bdd4e778bd72",
        "title": "寄同人",
        "author": "杜荀鹤",
        "content": "尽与贫为患，唯余即不然。\n四方无静处，百口度荒年。\n白髮生闲事，新诗出数联。\n时情竟如此，不免却归田。",
        "dynasty": "唐",
        "collection_info": null
    },
    {
        "uuid": "9f7b5507b0eca857be63d200253b8bac",
        "title": "下第出关投郑拾遗",
        "author": "杜荀鹤",
        "content": "丹霄桂有枝，未折未为迟。\n况是孤寒士，兼行苦涩诗。\n杏园人醉日，关路独归时。\n更卜深知意，将来拟荐谁。",
        "dynasty": "唐",
        "collection_info": null
    },
    {
        "uuid": "3acb873e7030e3e4ad160899933a8b3d",
        "title": "塞上",
        "author": "杜荀鹤",
        "content": "草白河冰合，蕃戎出掠频。\n戍楼三号火，探马一条尘。\n战士风霜老，将军雨露新。\n封侯不由此，何以慰征人。",
        "dynasty": "唐",
        "collection_info": null
    },
    {
        "uuid": "63ae35f39a74207e14c3ad695f8a3e66",
        "title": "别敬侍郎",
        "author": "杜荀鹤",
        "content": "交道有寒暑，在人无古今。\n与君中夜话，尽我一生心。\n所向未得志，岂惟空解吟。\n何当重相见，旧隐白云深。",
        "dynasty": "唐",
        "collection_info": null
    },
    {
        "uuid": "a36f5ae399767818d4fe81c5ec788fd7",
        "title": "送青阳李明府",
        "author": "杜荀鹤",
        "content": "善政无惭色，吟归似等闲。\n惟将六幅绢，写得九华山。\n求理头空白，离京债未还。\n仍闻猿与鹤，都在一船间。",
        "dynasty": "唐",
        "collection_info": null
    },
    {
        "uuid": "a081c283190988d5b56792597e2f7862",
        "title": "将游湘湖有作",
        "author": "杜荀鹤",
        "content": "一家相别意，不得不澘然。\n远作南方客，初登上水船。\n岳钟思冷梦，湘月少残篇。\n便有归来计，风波亦隔年。",
        "dynasty": "唐",
        "collection_info": null
    },
    {
        "uuid": "f0fa52404c4c67ef34fdbfa546294851",
        "title": "送姚庭珪",
        "author": "杜荀鹤",
        "content": "脱衣将换酒，对酌话何之。\n雨后秋萧索，天涯晚别离。\n人生无此恨，鬓色不成丝。\n未得重相见，看君马上诗。",
        "dynasty": "唐",
        "collection_info": null
    },
    {
        "uuid": "e847b15da3b3d0f1e3f71430f96d79a9",
        "title": "投李大夫",
        "author": "杜荀鹤",
        "content": "自小僻于诗，篇篇恨不奇。\n苦吟无暇日，华髮有多时。\n进取门难见，升沈命未知。\n秋风夜来急，还恐到京迟。",
        "dynasty": "唐",
        "collection_info": null
    },
    {
        "uuid": "a3e64b33878246f0d86fec22896f84dd",
        "title": "贻里中同志",
        "author": "杜荀鹤",
        "content": "乡里为儒者，唯君见我心。\n诗书常共读，雨雪亦相寻。\n贫贱志气在，子孙交契深。\n古人犹晚达，况未鬓霜侵。",
        "dynasty": "唐",
        "collection_info": null
    },
    {
        "uuid": "32fc29b291943c1c9ede07c6c9c1b631",
        "title": "江上送韦彖先辈",
        "author": "杜荀鹤",
        "content": "不易为离抱，江天即见鸿。\n暮帆何处落，凉月与谁同。\n木叶新霜后，渔灯夜浪中。\n时难慎行止，吾道利于穷。",
        "dynasty": "唐",
        "collection_info": null
    },
    {
        "uuid": "02d63b3ecc01893cf7d0f4a619030366",
        "title": "维扬逢诗友张乔",
        "author": "杜荀鹤",
        "content": "天下方多事，逢君得话诗。\n直应吾道在，未觉国风衰。\n生计吟消日，人情醉过时。\n雅篇三百首，留作后来师。",
        "dynasty": "唐",
        "collection_info": null
    },
    {
        "uuid": "fc6b9b419362a8ef371627aa2d625940",
        "title": "秋晨有感",
        "author": "杜荀鹤",
        "content": "木叶落时节，旅人初梦惊。\n钟才枕上尽，事已眼前生。\n吟髮不长黑，世交无久情。\n且将公道约，未忍便归耕。",
        "dynasty": "唐",
        "collection_info": null
    },
    {
        "uuid": "f15b6f9a0d8fb05555892073111b14de",
        "title": "秋日山中寄李处士",
        "author": "杜荀鹤",
        "content": "吾辈道何穷，寒山细雨中。\n儿童书懒读，果粟树将空。\n言论关时务，篇章见国风。\n昇平犹可用，应不废为公。",
        "dynasty": "唐",
        "collection_info": null
    },
    {
        "uuid": "c52fc7cf18528cd1b3d15f881c3a1b37",
        "title": "晚泊金陵水亭",
        "author": "杜荀鹤",
        "content": "江亭当废国，秋景倍萧骚。\n夕照残荒垒，寒潮涨古濠。\n就田看鹤劣，隔水见僧高。\n无限前朝事，醒吟易觉劳。",
        "dynasty": "唐",
        "collection_info": null
    },
    {
        "uuid": "5e97d9ed939e6ed82631958cdb7f93c3",
        "title": "钱塘别罗隐",
        "author": "杜荀鹤",
        "content": "故国看看远，前程计在谁。\n五更听角后，一叶渡江时。\n吾道天宁丧，人情日可疑。\n西陵向西望，双泪为君垂。",
        "dynasty": "唐",
        "collection_info": null
    },
    {
        "uuid": "a648a32febea50e9d195bdc8f548301b",
        "title": "山中贻同志",
        "author": "杜荀鹤",
        "content": "君贫我亦贫，为善喜为邻。\n到老如今日，无心媿古人。\n闭门非傲世，守道是谋身。\n别有同山者，其如未可亲。",
        "dynasty": "唐",
        "collection_info": null
    },
    {
        "uuid": "b7eaa0d0df137827a379310bc16a4f10",
        "title": "秋日怀九华旧居",
        "author": "杜荀鹤",
        "content": "吾道在五字，吾身宁陆沈。\n凉生中夜雨，病起故山心。\n烛共寒酸影，蛩添苦楚吟。\n何当遂归去，一径入松林。",
        "dynasty": "唐",
        "collection_info": null
    },
    {
        "uuid": "13629de5820c9ae36920fe1e44c20eda",
        "title": "江岸秋思",
        "author": "杜荀鹤",
        "content": "驱马傍江行，乡愁步步生。\n举鞭挥柳色，随手失蝉声。\n秋稼缘长道，寒云约古城。\n家贫遇丰岁，无地可归耕。",
        "dynasty": "唐",
        "collection_info": null
    },
    {
        "uuid": "e636c70c60eede90336a6bd75b0a53a8",
        "title": "哭刘德仁",
        "author": "杜荀鹤",
        "content": "贾岛还如此，生前不见春。\n岂能诗苦者，便是命羁人。\n家事因吟失，时情碍国亲。\n多应衔恨骨，千古不为尘。",
        "dynasty": "唐",
        "collection_info": null
    },
    {
        "uuid": "4d71438329d27ceb2bf86e04772136c9",
        "title": "经青山弔李翰林",
        "author": "杜荀鹤",
        "content": "何为先生死，先生道日新。\n青山明月夜，千古一诗人。\n天地空销骨，声名不傍身。\n谁移耒阳冢，来此作吟邻。",
        "dynasty": "唐",
        "collection_info": null
    },
    {
        "uuid": "831e5d10f2e6919dc2beb7d8e84f514f",
        "title": "下第东归别友人",
        "author": "杜荀鹤",
        "content": "不得同君住，当春别帝乡。\n年华落第老，岐路出关长。\n芳草缘流水，残花向夕阳。\n怀亲暂归去，非是钓沧浪。",
        "dynasty": "唐",
        "collection_info": null
    },
    {
        "uuid": "1d1a8ca0c6f29d80c51adf9cf63abe26",
        "title": "秋宿诗僧云英房因赠",
        "author": "杜荀鹤",
        "content": "贾岛怜无可，都缘数句诗。\n君虽是后辈，我谓过当时。\n溪浪和星动，松阴带鹤移。\n同吟到明坐，此道淡谁知。",
        "dynasty": "唐",
        "collection_info": null
    },
    {
        "uuid": "8c8dd684310e0723d180582cd5fec54a",
        "title": "送人宰吴县",
        "author": "杜荀鹤",
        "content": "海涨兵荒后，为官合动情。\n字人无异术，至论不如清。\n草履随船卖，绫梭隔水鸣。\n唯持古人意，千里赠君行。",
        "dynasty": "唐",
        "collection_info": null
    },
    {
        "uuid": "2dec4f44362236cc5008acca1c460c50",
        "title": "读友人诗",
        "author": "杜荀鹤",
        "content": "君诗通大雅，吟觉古风生。\n外却浮华景，中含教化情。\n名应高日月，道可润公卿。\n莫以孤寒耻，孤寒达更荣。",
        "dynasty": "唐",
        "collection_info": null
    },
    {
        "uuid": "f9916ec366085689baee938d47a8a865",
        "title": "登山寺",
        "author": "杜荀鹤",
        "content": "山半一山寺，野人秋日登。\n就中偏爱石，独上最高层。\n有果猿攀树，无斋鸽看僧。\n儒门自多事，来此復何能。",
        "dynasty": "唐",
        "collection_info": null
    },
    {
        "uuid": "a2decec70740cf72070e0d57bb83f2cd",
        "title": "辞九江李郎中入关",
        "author": "杜荀鹤",
        "content": "帝里无相识，何门迹可亲。\n愿开言重口，荐与分深人。\n卷许新诗出，家怜旧业贫。\n今从九江去，应免更迷津。",
        "dynasty": "唐",
        "collection_info": null
    },
    {
        "uuid": "0881394b5e66c83ba79678a761d03e07",
        "title": "江南逢李先辈",
        "author": "杜荀鹤",
        "content": "李杜復李杜，彼时逢此时。\n干戈侵帝里，流落向天涯。\n岁月消于酒，平生断在诗。\n怀才不得志，祗恐满头丝。",
        "dynasty": "唐",
        "collection_info": null
    },
    {
        "uuid": "9ecb84983550028c511af3b3b88fcee9",
        "title": "秋日寄吟友",
        "author": "杜荀鹤",
        "content": "闲坐细思量，唯吟不可忘。\n食无三亩地，衣绝一株桑。\n蝉树生寒色，渔潭落晓光。\n青云旧知己，未许钓沧浪。",
        "dynasty": "唐",
        "collection_info": null
    },
    {
        "uuid": "f903fe43009d5a01019282e921e5d005",
        "title": "江上与从弟话别",
        "author": "杜荀鹤",
        "content": "相逢尽说归，早晚遂归期。\n流水多通处，孤舟少住时。\n干人不得已，非我欲为之。\n及此终无媿，其如道在兹。",
        "dynasty": "唐",
        "collection_info": null
    },
    {
        "uuid": "d1d25db221601832104078cd91bb0d49",
        "title": "送友人游南海",
        "author": "杜荀鹤",
        "content": "南海南边路，君游祗为贫。\n山川多少地，郡邑几何人。\n花鸟名皆别，寒暄气不均。\n相期早晚见，莫待瘴侵身。",
        "dynasty": "唐",
        "collection_info": null
    },
    {
        "uuid": "de28a35cba718f858bc25713c8a1d3b4",
        "title": "赠聂尊师",
        "author": "杜荀鹤",
        "content": "诗道将仙分，求之不可求。\n非关从小学，应是数生修。\n蟾桂云梯折，鰲山鹤驾游。\n他年两成事，堪喜是邻州。",
        "dynasty": "唐",
        "collection_info": null
    },
    {
        "uuid": "2236be81ac8cb42d7ce1acdf7c15e8ec",
        "title": "旅感",
        "author": "杜荀鹤",
        "content": "白髮根丛出，镊频愁不开。\n自怜空老去，谁信苦吟来。\n客路东西阔，家山早晚回。\n翻思钓鱼处，一雨一层苔。",
        "dynasty": "唐",
        "collection_info": null
    },
    {
        "uuid": "7ba281e0b71dd3f98857ab0925540da4",
        "title": "寄益阳武灌明府",
        "author": "杜荀鹤",
        "content": "县称诗人理，无嫌日寂寥。\n溪山入城郭，户口半渔樵。\n月满弹琴夜，花香漉酒朝。\n相思不相见，烟水路迢迢。",
        "dynasty": "唐",
        "collection_info": null
    },
    {
        "uuid": "40d7699bbb0252eb211ad91f7a4c1826",
        "title": "湘中秋日呈所知",
        "author": "杜荀鹤",
        "content": "四海无寸土，一生惟苦吟。\n虚垂异乡泪，不滴别人心。\n雨色凋湘树，滩声下塞禽。\n求归归未得，不是掷光阴。",
        "dynasty": "唐",
        "collection_info": null
    },
    {
        "uuid": "39dde2eec662043f1a0e1b609c57ff6e",
        "title": "苦吟",
        "author": "杜荀鹤",
        "content": "世间何事好，最好莫过诗。\n一句我自得，四方人已知。\n生应无辍日，死是不吟时。\n始拟归山去，林泉道在兹。",
        "dynasty": "唐",
        "collection_info": null
    },
    {
        "uuid": "e547123099c502c308996991bafd5990",
        "title": "闽中别所知",
        "author": "杜荀鹤",
        "content": "触目生归思，那堪路七千。\n腊中离此地，马上见明年。\n郡邑溪山巧，寒暄日月偏。\n自疑双鬓雪，不似到南天。",
        "dynasty": "唐",
        "collection_info": null
    },
    {
        "uuid": "7c06b3ed6c9b43daa7318e2a7e24171d",
        "title": "塞上伤战士",
        "author": "杜荀鹤",
        "content": "战士说辛勤，书生不忍闻。\n三边远天子，一命信将军。\n野火烧人骨，阴风捲阵云。\n其如禁城裏，何以重要勋。",
        "dynasty": "唐",
        "collection_info": null
    },
    {
        "uuid": "f67cc97ab3e7c9ff675937a5267364c8",
        "title": "春日访独孤处士",
        "author": "杜荀鹤",
        "content": "地僻春来静，深宜长者居。\n好花都待晚，修竹不妨疎。\n鴈入湘江食，人侵晓色锄。\n似君无学处，头白道如初。",
        "dynasty": "唐",
        "collection_info": null
    },
    {
        "uuid": "123862dac0524c0d2bef0f615e6bbebd",
        "title": "哭友人",
        "author": "杜荀鹤",
        "content": "病向名场得，终为善误身。\n无儿承后嗣，有女托何人。\n葬礼难求备，交情好者贫。\n惟余旧文集，一览一沾巾。",
        "dynasty": "唐",
        "collection_info": null
    },
    {
        "uuid": "46350b2600226418742b0887323feff8",
        "title": "新栽竹",
        "author": "杜荀鹤",
        "content": "斸破苍苔色，因栽十数茎。\n窗风从此冷，诗思当时清。\n酒入杯中影，棊添局上声。\n不同桃与李，潇洒伴书生。",
        "dynasty": "唐",
        "collection_info": null
    },
    {
        "uuid": "3503da89004d1ae3b24ece71ece92bda",
        "title": "送吴蜕下第入蜀",
        "author": "杜荀鹤",
        "content": "下第言之蜀，那愁举别杯。\n难兄方在幕，上相復怜才。\n鸟径盘春霭，龙湫发夜雷。\n临邛无久恋，高桂待君回。",
        "dynasty": "唐",
        "collection_info": null
    },
    {
        "uuid": "2753ef388e2a4fa5284dea7abbac1dbc",
        "title": "乱后归山",
        "author": "杜荀鹤",
        "content": "乱世归山谷，征鼙喜不闻。\n诗书犹满架，弟侄未为军。\n山犬眠红叶，樵童唱白云。\n此心非此志，终拟致明君。",
        "dynasty": "唐",
        "collection_info": null
    },
    {
        "uuid": "4c43d8290654d1541de3fcd26f615e21",
        "title": "题着禅师",
        "author": "杜荀鹤",
        "content": "大道本无幻，常情自有魔。\n人皆迷着此，师独悟如何。\n为岳开窗阔，因虫长草多。\n说空空说得，空得到维摩。",
        "dynasty": "唐",
        "collection_info": null
    },
    {
        "uuid": "2ce1c71c92edc3684008cd7b56294763",
        "title": "春日闲居即事",
        "author": "杜荀鹤",
        "content": "未得青云志，春同秋日情。\n花开如叶落，莺语似蝉鸣。\n道合和贫守，诗堪与命争。\n饥寒是吾事，断定不归耕。",
        "dynasty": "唐",
        "collection_info": null
    },
    {
        "uuid": "948720b02843ebb49dd0de73709f1221",
        "title": "秋宿栖贤寺怀友人",
        "author": "杜荀鹤",
        "content": "一宿三秋寺，闲忙与晓分。\n细泉山半落，孤客夜深闻。\n鹤去巢盛月，龙潜穴拥云。\n苦吟方见景，多恨不同君。",
        "dynasty": "唐",
        "collection_info": null
    },
    {
        "uuid": "b71b55ec8dc9e503ffcb40b69da3e4c7",
        "title": "乱后再逢汪处士",
        "author": "杜荀鹤",
        "content": "如君真道者，乱世有闲情。\n每别不知处，见来长后生。\n药非因病服，酒不为愁倾。\n笑我于身苦，吟髭白数茎。",
        "dynasty": "唐",
        "collection_info": null
    },
    {
        "uuid": "e4379f8257357d038e820d19438dad75",
        "title": "山中喜与故交宿话",
        "author": "杜荀鹤",
        "content": "远地能相访，何惭事力微。\n山中深夜坐，海内故交稀。\n村酒沽来浊，溪鱼钓得肥。\n贫家只如此，未可便言归。",
        "dynasty": "唐",
        "collection_info": null
    },
    {
        "uuid": "c6cdb51e5c9d032cf162b760e2690f65",
        "title": "观碁",
        "author": "杜荀鹤",
        "content": "对面不相见，用心同用兵。\n算人常欲杀，顾己自贪生。\n得势侵吞远，乘危打劫赢。\n有时逢敌手，当局到深更。",
        "dynasty": "唐",
        "collection_info": null
    },
    {
        "uuid": "342dfb33b5f7f6cd2551b11a0a4dec30",
        "title": "送人宰德清",
        "author": "杜荀鹤",
        "content": "乱世人多事，耕桑或失时。\n不闻宽赋敛，因此转流离。\n天意未如是，君心无自欺。\n能依四十字，可立德清碑。",
        "dynasty": "唐",
        "collection_info": null
    },
    {
        "uuid": "10092420045703477856f9ccf09adba9",
        "title": "寄窦处士",
        "author": "杜荀鹤",
        "content": "漳水醉中别，今来犹未醒。\n半生因酒废，大国几时宁。\n海畔将军柳，天边处士星。\n游人不可见，春入乱山青。",
        "dynasty": "唐",
        "collection_info": null
    },
    {
        "uuid": "74c09f09419b2dddc7c50e6742e67be0",
        "title": "题历山舜祠",
        "author": "杜荀鹤",
        "content": "昔舜曾耕地，遗风日寂寥。\n世人那肯祭，大圣不兴妖。\n殿宇秋霖坏，杉松野火烧。\n时讹竞淫祀，丝竹醉山魈。",
        "dynasty": "唐",
        "collection_info": null
    },
    {
        "uuid": "a05c81d54dad72acc54492cefc80caa6",
        "title": "赠李蒙叟",
        "author": "杜荀鹤",
        "content": "在我成何事，逢君更劝吟。\n纵饶不得力，犹胜别劳心。\n凡事有兴废，诗名无古今。\n百年能几日，忍不惜光阴。",
        "dynasty": "唐",
        "collection_info": null
    },
    {
        "uuid": "b8eb4989ccab6f959d5cedd059dbbe64",
        "title": "维扬冬末寄幕中二从事",
        "author": "杜荀鹤",
        "content": "闻道长溪尉，相留一馆闲。\n□□□□□，尚隔几重山。\n为旅春风外，怀人夜雨间。\n年来疎览镜，怕见减朱颜。",
        "dynasty": "唐",
        "collection_info": null
    },
    {
        "uuid": "4825cfc0dd926d9a2212b276fdfa0211",
        "title": "和吴太守罢郡山村偶题二首 一",
        "author": "杜荀鹤",
        "content": "罢郡饶山兴，村家不惜过。\n官情随日薄，诗思入秋多。\n野兽眠低草，池禽浴动荷。\n眼前余政在，不似有干戈。",
        "dynasty": "唐",
        "collection_info": null
    },
    {
        "uuid": "1fbb9c1af39cd2ce953e5c66880e342f",
        "title": "和吴太守罢郡山村偶题二首 二",
        "author": "杜荀鹤",
        "content": "快活田翁辈，常言化育时。\n纵饶稽岁月，犹说向孙儿。\n茅屋梁和节，茶盘果带枝。\n相传终不忘，何必立生祠。",
        "dynasty": "唐",
        "collection_info": null
    },
    {
        "uuid": "838d4e6037a3f9686b366d5357dd52dc",
        "title": "乱后送友人归湘中",
        "author": "杜荀鹤",
        "content": "家枕三湘岸，门前即钓矶。\n渔竿壮岁别，鹤髮乱时归。\n岳暖无猿叫，江春有燕飞。\n平生书劒在，莫便学忘机。",
        "dynasty": "唐",
        "collection_info": null
    },
    {
        "uuid": "44fb2032b69739e852903cd47a7e67ac",
        "title": "送紫阳僧归庐岳旧寺",
        "author": "杜荀鹤",
        "content": "紫衣明主赠，归寺感先师。\n受业恩难报，开堂影不知。\n松风欹枕夜，山雪下楼时。\n此际无人会，微吟復敛眉。",
        "dynasty": "唐",
        "collection_info": null
    },
    {
        "uuid": "dae2845dd7e0cbea7aff99333b7b060f",
        "title": "和刘评事送海禅和归山",
        "author": "杜荀鹤",
        "content": "衲外元无象，言寻那路寻。\n问禅将底说，传印得何心。\n未了羣山浅，难休一室深。\n伏魔宁是兽，巢顶亦非禽。\n观色风驱雾，听声雪洒林。\n凡归是归处，不必指高岑。",
        "dynasty": "唐",
        "collection_info": null
    },
    {
        "uuid": "bc7edbe942f42f2cab11d9071f91adfa",
        "title": "御沟柳",
        "author": "杜荀鹤",
        "content": "律到御沟春，沟边柳色新。\n细笼穿禁水，轻拂入朝人。\n日近韶光早，天低圣泽匀。\n谷莺栖未稳，宫女画难真。\n楚国空摇浪，隋堤暗惹尘。\n如何帝城裏，先得覆龙津。",
        "dynasty": "唐",
        "collection_info": null
    },
    {
        "uuid": "8a960f08eafa9053e9fb7487c7e52ef3",
        "title": "冬末同友人泛潇湘",
        "author": "杜荀鹤",
        "content": "残腊泛舟何处好，最多吟兴是潇湘。\n就船买得鱼偏美，踏雪沽来酒倍香。\n猿到夜深啼岳麓，鴈知春近别衡阳。\n与君剩采江山景，裁取新诗入帝乡。",
        "dynasty": "唐",
        "collection_info": null
    },
    {
        "uuid": "4871d463d514aa84896e093f414f94fb",
        "title": "赠李镡",
        "author": "杜荀鹤",
        "content": "君行君文天合知，见君如此我兴悲。\n秪残三口兵戈后，纔到孤村雨雪时。\n着卧衣裳难办洗，旋求粮食莫供炊。\n地鑪不暖柴枝湿，犹把蒙求授小儿。",
        "dynasty": "唐",
        "collection_info": null
    },
    {
        "uuid": "04e7b65034b816173dd6fb9ca3f8f16a",
        "title": "旅中卧病",
        "author": "杜荀鹤",
        "content": "秋来谁料病相萦，枕上心犹算去程。\n风射破窗灯易灭，月穿疎屋梦难成。\n故园何啻三千里，新鴈纔闻一两声。\n我自与人无旧分，非干人与我无情。",
        "dynasty": "唐",
        "collection_info": null
    },
    {
        "uuid": "b366ca141d10e71adca9c5a713c63ea3",
        "title": "旅泊遇郡中叛乱示同志",
        "author": "杜荀鹤",
        "content": "握手相看谁敢言，军家刀劒在腰边。\n遍搜宝货无藏处，乱杀平人不怕天。\n古寺拆为修寨木，荒坟开作甃城塼。\n郡侯逐出浑闲事，正是銮舆幸蜀年。",
        "dynasty": "唐",
        "collection_info": null
    },
    {
        "uuid": "2ac8fde48d1aeb6218970761d8764d15",
        "title": "赠秋浦张明府",
        "author": "杜荀鹤",
        "content": "君为秋浦三年宰，万虑关心两鬓知。\n人事旋生当路县，吏才难展用兵时。\n农夫背上题军号，贾客船头插战旗。\n他日亲知问官况，但教吟取杜家诗。",
        "dynasty": "唐",
        "collection_info": null
    },
    {
        "uuid": "4c845c7a1d937d3b23e6ec23a93e6e48",
        "title": "雪",
        "author": "杜荀鹤",
        "content": "风搅长空寒骨生，光于晓色报窗明。\n江湖不见飞禽影，岩谷时闻折竹声。\n巢穴几多相似处，路岐兼得一般平。\n拥袍公子休言冷，中有樵夫跣足行。",
        "dynasty": "唐",
        "collection_info": null
    },
    {
        "uuid": "76e741ef2b964d2274579b477cc15a4f",
        "title": "题庐岳刘处士草堂",
        "author": "杜荀鹤",
        "content": "仙境闲寻采药翁，草堂留话一宵同。\n若看山下云深处，直是人间路不通。\n泉领藕花来洞口，月将松影过溪东。\n求名心在闲难遂，明日马蹄尘土中。",
        "dynasty": "唐",
        "collection_info": null
    },
    {
        "uuid": "e0f04379f2a692fa28c72cc618b965b3",
        "title": "山中寄诗友",
        "author": "杜荀鹤",
        "content": "山深长恨少同人，览景无时不忆君。\n庭果自从霜后熟，野猿频向屋边闻。\n琴临秋水弹明月，酒就东山酌白云。\n仙桂算攀攀合得，平生心力尽于文。",
        "dynasty": "唐",
        "collection_info": null
    },
    {
        "uuid": "bc0154f99229b37c75e02e3464b5f30e",
        "title": "秋宿临江驿",
        "author": "杜荀鹤",
        "content": "南来北去二三年，年去年来两鬓斑。\n举世尽从愁裏老，谁人肯向死前闲。\n渔舟火影寒归浦，驿路铃声夜过山。\n身事未成归未得，听猿鞭马入长关。",
        "dynasty": "唐",
        "collection_info": null
    },
    {
        "uuid": "192c7f68850680e8fca0c47e8e0e525f",
        "title": "题瓦棺寺真上人院矮桧",
        "author": "杜荀鹤",
        "content": "天生仙桧是长材，栽桧希逢此最低。\n一自旧山来砌畔，几番凡木与云齐。\n迴无斜影教僧踏，免有闲枝引鹤栖。\n今日偶题题似着，不知题后更谁题。",
        "dynasty": "唐",
        "collection_info": null
    },
    {
        "uuid": "edc3d1d447544dd3d35acbefd6ab2b57",
        "title": "江下初秋寓泊",
        "author": "杜荀鹤",
        "content": "蒙蒙烟雨蔽江村，江馆愁人好断魂。\n自别家来生白髮，为侵星起谒朱门。\n也知柳欲开春眼，争奈萍无入土根。\n兄弟无书鴈归北，一声声觉苦于猿。",
        "dynasty": "唐",
        "collection_info": null
    },
    {
        "uuid": "914c536de0bcfc3a3faccb44a71779bf",
        "title": "投从叔补阙",
        "author": "杜荀鹤",
        "content": "吾宗不谒谒诗宗，常仰门风继国风。\n空有篇章传海内，更无亲族在朝中。\n其来虽媿源流浅，所得须怜雅颂同。\n三十年吟到今日，不妨私荐亦成公。",
        "dynasty": "唐",
        "collection_info": null
    },
    {
        "uuid": "3aab31aa39fdb822545ad98b9873b186",
        "title": "赠张员外儿",
        "author": "杜荀鹤",
        "content": "张公一子才三岁，闻客吟声便出来。\n唤物舌头犹未稳，诵诗心孔迥然开。\n天生便是成家庆，年长终为间世才。\n月裏桂枝知有分，不劳诸丈作梯媒。",
        "dynasty": "唐",
        "collection_info": null
    },
    {
        "uuid": "5130d99db6dbc77b378bdb6d49b2b541",
        "title": "重阳日有作",
        "author": "杜荀鹤",
        "content": "一为重阳上古台，乱时谁见菊花开。\n偷𢸧白髮真堪笑，牢鏁黄金实可哀。\n是箇少年皆老去，争知荒冢不荣来。\n大家拍手高声唱，日未沈山且莫迴。",
        "dynasty": "唐",
        "collection_info": null
    },
    {
        "uuid": "e3aaed1a1137d0b1ff18053d5a475cb0",
        "title": "入关寄九华友人",
        "author": "杜荀鹤",
        "content": "坐床难稳露蝉新，便作东西马上身。\n醲酒却输耽睡客，好山翻对不吟人。\n无多志气禁离别，强半年光属苦辛。\n箧裏篇章头上雪，未知谁恋杏园春。",
        "dynasty": "唐",
        "collection_info": null
    },
    {
        "uuid": "9a6901f83c83bcb7a0746d152cc3d63d",
        "title": "送李镡游新安",
        "author": "杜荀鹤",
        "content": "邯郸李镡才峥嵘，酒狂诗逸难干名。\n气直不与儿辈洽，醉来拟共天公争。\n孤店夜烧枯叶坐，乱时秋踏早霜行。\n一间茅屋住不稳，刚出为人平不平。",
        "dynasty": "唐",
        "collection_info": null
    },
    {
        "uuid": "324ac429d36913db7691bb6e0a748fcf",
        "title": "冬末自长沙游桂岭留献所知",
        "author": "杜荀鹤",
        "content": "家隔重湖归未期，更堪南去别深知。\n前程笑到山多处，上马愁逢岁尽时。\n四海内无容足地，一生中有苦心诗。\n朱门秪见朱门事，独把孤寒问阿谁。",
        "dynasty": "唐",
        "collection_info": null
    },
    {
        "uuid": "a5ca4174696c3348cf612c92a0c81f70",
        "title": "送福昌周繇少府归宁兼谋隐",
        "author": "杜荀鹤",
        "content": "少见古人无远虑，如君真得古人情。\n登科作尉官虽小，避世安亲禄已荣。\n一路水云生隐思，几山猿鸟认吟声。\n知君未作终焉计，要着文章待太平。",
        "dynasty": "唐",
        "collection_info": null
    },
    {
        "uuid": "b9b9934d3e95c4ed13a0b9ba8cb79c61",
        "title": "贺顾云侍御府主与子弟奏官",
        "author": "杜荀鹤",
        "content": "青桂朱袍不贺兄，贺兄荣是见儿荣。\n孝经始向堂前彻，官诰当从幕下迎。\n戏把蓝袍包果子，娇将竹笏恼先生。\n自惭乱世无知己，弟侄鞭牛傍陇耕。",
        "dynasty": "唐",
        "collection_info": null
    },
    {
        "uuid": "48647ac37f2e08fedd2a5bf95fa4bc1d",
        "title": "舟行即事",
        "author": "杜荀鹤",
        "content": "年少髭鬚雪欲侵，别家三日几般心。\n朝随贾客忧风色，夜逐渔翁宿苇林。\n秋水鹭飞红蓼晚，暮山猿叫白云深。\n重阳酒熟茱萸紫，却向江头倚棹吟。",
        "dynasty": "唐",
        "collection_info": null
    },
    {
        "uuid": "e999a9379ab79fd4e91d4d1c9328f7af",
        "title": "乱后山居",
        "author": "杜荀鹤",
        "content": "从乱移家拟傍山，今来方办买山钱。\n九州有路休为客，百岁无愁即是仙。\n野叟并田锄暮雨，溪禽同石立寒烟。\n他人似我还应少，如此安贫亦荷天。",
        "dynasty": "唐",
        "collection_info": null
    },
    {
        "uuid": "0a9d63f71364bc13e45069c1389573a3",
        "title": "山居寄同志",
        "author": "杜荀鹤",
        "content": "茅斋深僻绝轮蹄，门径缘莎细接溪。\n垂钓石台依竹垒，待宾茶竈就岩泥。\n风生谷口猿相叫，月照松头鹤并栖。\n不是无端过时日，拟从窗下蹑云梯。",
        "dynasty": "唐",
        "collection_info": null
    },
    {
        "uuid": "f68b8004544636b3d0641ac9b72be97c",
        "title": "将入关安陆遇兵寇",
        "author": "杜荀鹤",
        "content": "家贫无计早离家，离得家来蹇滞多。\n已是数程行雨雪，更堪中路阻兵戈。\n几州户口看成血，一旦天心却许和。\n四面烟尘少无处，不知吾土自如何。",
        "dynasty": "唐",
        "collection_info": null
    },
    {
        "uuid": "bc25e635cf8cbaadcb6acff3d6c4ce76",
        "title": "夏日登友人书斋林亭",
        "author": "杜荀鹤",
        "content": "暑天长似秋天冷，带郭林亭画不如。\n蝉噪槛前遮日竹，鹭窥池面弄萍鱼。\n抛山野客横琴醉，种药家僮踏雪锄。\n众惜君才堪上第，莫因居此与名疎。",
        "dynasty": "唐",
        "collection_info": null
    },
    {
        "uuid": "b2edd4043a39db8ebfc439f80f63a3d3",
        "title": "寄临海姚中丞",
        "author": "杜荀鹤",
        "content": "夏辞旌斾已秋深，永夕思量泪满襟。\n风月易斑搜句鬓，星霜难改感恩心。\n寻花洞裏连春醉，望海楼中彻晓吟。\n虽有梦魂知处所，去来多被角声侵。",
        "dynasty": "唐",
        "collection_info": null
    },
    {
        "uuid": "a89781127f26c649eb3c0c676cc8003a",
        "title": "秋日闲居寄先达",
        "author": "杜荀鹤",
        "content": "到头身事欲何为，窗下工夫鬓上知。\n乍可百年无称意，难教一日不吟诗。\n风驱早鴈衝湖色，雨挫残蝉点柳枝。\n自古书生也如此，独堪惆怅是明时。",
        "dynasty": "唐",
        "collection_info": null
    },
    {
        "uuid": "9b9315a007fcee31382e13b74ceb5953",
        "title": "题觉禅和",
        "author": "杜荀鹤",
        "content": "少见修行得似师，茅堂佛像亦随时。\n禅衣衲后云藏线，夏腊高来雪印眉。\n耕地诫侵连冢土，伐薪教护带巢枝。\n有时问着经中事，却道山僧总不知。",
        "dynasty": "唐",
        "collection_info": null
    },
    {
        "uuid": "6990f6957994e01b8d8b73e44baf0886",
        "title": "感秋",
        "author": "杜荀鹤",
        "content": "年年名路谩辛勤，襟袖空多马上尘。\n画戟门前难作客，钓鱼船上易安身。\n冷烟黏柳蝉声老，寒渚澄星雁叫新。\n自是侬家无住处，不关天地窄于人。",
        "dynasty": "唐",
        "collection_info": null
    },
    {
        "uuid": "1ffb38b58f76ac877e3ca5b9815f6905",
        "title": "题德玄上人院",
        "author": "杜荀鹤",
        "content": "刳得心来忙处闲，闲中方寸阔于天。\n浮生自是无空性，长寿何曾有百年。\n罢定磬敲松罅月，解眠茶煮石根泉。\n我虽未似师披衲，此理同师悟了然。",
        "dynasty": "唐",
        "collection_info": null
    },
    {
        "uuid": "12d28bf0823e8cfd70b2757553cb625b",
        "title": "春日山居寄友人",
        "author": "杜荀鹤",
        "content": "野吟何处最相宜，春景暄和好入诗。\n高下麦苗新雨后，浅深山色晚晴时。\n半岩云脚风牵断，平野花枝鸟踏垂。\n倒载干戈是何日，近来麋鹿欲相随。",
        "dynasty": "唐",
        "collection_info": null
    },
    {
        "uuid": "0e16b0c26f37907ee1ac04c373feb7da",
        "title": "怀庐岳旧隐",
        "author": "杜荀鹤",
        "content": "一别三年长在梦，梦中时蹑石棱层。\n泉声入夜方堪听，山色逢秋始好登。\n岩鹿惯随锄药叟，溪鸥不怕洗苔僧。\n人间有许多般事，求要身闲直未能。",
        "dynasty": "唐",
        "collection_info": null
    },
    {
        "uuid": "65575154a7545043535087f1cf3b62c1",
        "title": "投长沙裴侍郎",
        "author": "杜荀鹤",
        "content": "此身虽贱道长存，非谒朱门谒孔门。\n秪望至公将卷读，不求朝士致书论。\n垂纶雨结渔乡思，吹木风传鴈夜魂。\n男子受恩须有地，平生不受等闲恩。",
        "dynasty": "唐",
        "collection_info": null
    },
    {
        "uuid": "3894c29d5b582b830e2e489d5354d5fc",
        "title": "和友人见题山居",
        "author": "杜荀鹤",
        "content": "避时多喜葺居成，七字君题万象清。\n开户晓云连地白，访人秋月满山明。\n庭前树瘦霜来影，洞口泉喷雨后声。\n有景供吟且如此，算来何必躁于名。",
        "dynasty": "唐",
        "collection_info": null
    },
    {
        "uuid": "a245f485b1002c5685419d0eea2286c7",
        "title": "献长沙王侍郎",
        "author": "杜荀鹤",
        "content": "文星渐见射台星，皆仰为霖沃众情。\n天泽逼来逢圣主，辞林盛去得书生。\n云粧岳色供吟景，月浩湘流递政声。\n美化事多难讽诵，未如耕钓口分明。",
        "dynasty": "唐",
        "collection_info": null
    },
    {
        "uuid": "33c8aef90e14940b65788c51531e099f",
        "title": "春日登楼遇雨",
        "author": "杜荀鹤",
        "content": "忽地晴天作雨天，全无暑气似秋间。\n看看水没来时路，渐渐云藏望处山。\n风趁鹭鸶双出苇，浪催渔父尽归湾。\n一心准拟闲登眺，却被诗情使不闲。",
        "dynasty": "唐",
        "collection_info": null
    },
    {
        "uuid": "43d7b334d09a135c27765e793d781c38",
        "title": "春日行次钱塘却寄台州姚中丞",
        "author": "杜荀鹤",
        "content": "岂为无心求上第，难安帝里为家贫。\n江南江北闲为客，潮去潮来老却人。\n两岸雨收莺语柳，一楼风满角吹春。\n花前不独垂乡泪，曾是朱门寄食身。",
        "dynasty": "唐",
        "collection_info": null
    },
    {
        "uuid": "ececea32e3e3063bb948dbe9bc2ee1dd",
        "title": "投江上崔尚书",
        "author": "杜荀鹤",
        "content": "此生何路出尘埃，犹把中才谒上才。\n闭户十年专笔砚，仰天无处认梯媒。\n马前霜叶催归去，枕上边鸿唤觉来。\n若许登门换鬐鬣，必应辛苦事风雷。",
        "dynasty": "唐",
        "collection_info": null
    },
    {
        "uuid": "5bf493b4d5b85828715a70dd82127a49",
        "title": "书事投所知",
        "author": "杜荀鹤",
        "content": "古陌寒风来去吹，马蹄尘旋上麻衣。\n虽然干禄无休意，争奈趋时不见机。\n诗思趁云从岳涌，乡心随鴈遶湖飞。\n肯将骨肉轻离别，未遇人知未得归。",
        "dynasty": "唐",
        "collection_info": null
    },
    {
        "uuid": "7d0fe480247c485af9949c2edce351d1",
        "title": "秋日湖外书事",
        "author": "杜荀鹤",
        "content": "十五年来笔砚功，秪今犹在苦贫中。\n三秋客路湖光外，万里乡关楚邑东。\n鸟径杖藜山翳雨，猿林欹枕树摇风。\n朱门处处若相似，此命到头通不通。",
        "dynasty": "唐",
        "collection_info": null
    },
    {
        "uuid": "d7c31b3a1dfbf13dc13bdd2ff47c4d50",
        "title": "题宗上人旧院",
        "author": "杜荀鹤",
        "content": "此院重来事事乖，半欹茅屋草侵阶。\n啄生鸦忆啼松枿，接果猿思啸石崖。\n壁上尘黏蒲叶扇，床前苔烂笋皮鞋。\n分明记得谈空日，不向秋风更怆怀。",
        "dynasty": "唐",
        "collection_info": null
    },
    {
        "uuid": "37b5c9c44c2c4f5634841732600874bd",
        "title": "乱后出山逢高员外",
        "author": "杜荀鹤",
        "content": "自从乱后别京关，一入烟萝十五年。\n重出故山生白髮，却装新卷谒清贤。\n窗迴旅梦城头角，柳结乡愁雨后蝉。\n名姓暗投心暗祝，永期收拾向门前。",
        "dynasty": "唐",
        "collection_info": null
    },
    {
        "uuid": "197897af8d8193607d63fecd409e9a05",
        "title": "赠友人罢举赴交趾辟命",
        "author": "杜荀鹤",
        "content": "罢却名场拟入秦，南行无罪似流人。\n纵经商岭非驰驿，须过长沙弔逐臣。\n舶载海奴镮硾耳，象驼蛮女綵缠身。\n如何待取丹霄桂，别赴嘉招作上宾。",
        "dynasty": "唐",
        "collection_info": null
    },
    {
        "uuid": "0acdcee58e576c83ee7a674c720eb65c",
        "title": "山中寡妇",
        "author": "杜荀鹤",
        "content": "夫因兵死守蓬茅，麻苎衣衫鬓髮焦。\n桑柘废来犹纳税，田园荒后尚征苗。\n时挑野菜和根煮，旋斫生柴带叶烧。\n任是深山更深处，也应无计避征徭。",
        "dynasty": "唐",
        "collection_info": null
    },
    {
        "uuid": "808cecd8c5cf5825eb2c895941830dee",
        "title": "访蔡融因题",
        "author": "杜荀鹤",
        "content": "杖藜时復过荒郊，来到君家不忍抛。\n每见苦心修好事，未尝开口怨平交。\n一溪寒色渔收网，半树斜阳鸟傍巢。\n必若天工主人事，肯交吾子委衡茅。",
        "dynasty": "唐",
        "collection_info": null
    },
    {
        "uuid": "248460b9a2f82920e6e89787a737e027",
        "title": "闲居书事",
        "author": "杜荀鹤",
        "content": "竹门茅屋带村居，数亩生涯自有余。\n鬓白祗应秋炼句，眼昏多为夜抄书。\n鴈惊风浦渔灯动，猿叫霜林橡实疎。\n待得功成即西去，时清不问命何如。",
        "dynasty": "唐",
        "collection_info": null
    },
    {
        "uuid": "b49a426e520b4113df87eb0db69729ff",
        "title": "友人赠舍弟依韵戏和",
        "author": "杜荀鹤",
        "content": "吾家此弟有何知，多媿君开道业基。\n不觉裹头成大汉，昨来竹马作童儿。\n还缘世遇兵戈闹，祗恐身修礼乐迟。\n及见和诗诗自好，碢公不到更何时。",
        "dynasty": "唐",
        "collection_info": null
    },
    {
        "uuid": "131e5f5a85e33daef921e4c10d3edb8d",
        "title": "乱后逢村叟",
        "author": "杜荀鹤",
        "content": "经乱衰翁居破村，村中何事不伤魂。\n因供寨木无桑柘，为着乡兵绝子孙。\n还似平宁征赋税，未尝州县畧安存。\n至于鸡犬皆星散，日落前山独倚门。",
        "dynasty": "唐",
        "collection_info": null
    },
    {
        "uuid": "05599354eeee2aa0cf8a343ffaef70fa",
        "title": "赠元上人",
        "author": "杜荀鹤",
        "content": "多少僧中僧行高，偈成流落遍僧抄。\n经窗月静滩声到，石径人稀藓色交。\n垂露竹黏蝉落壳，窣云松载鹤栖巢。\n煮茶童子闲胜我，犹得依时把磬敲。",
        "dynasty": "唐",
        "collection_info": null
    },
    {
        "uuid": "966c8a4b2d0cb6dd2fdc90a879f690f7",
        "title": "下第东归道中作",
        "author": "杜荀鹤",
        "content": "一迴落第一宁亲，多是途中过却春。\n心火不销双鬓雪，眼泉难濯满衣尘。\n苦吟风月唯添病，遍识公卿未免贫。\n马壮金多有官者，荣归却笑读书人。",
        "dynasty": "唐",
        "collection_info": null
    },
    {
        "uuid": "dd7ca47352e2262b64a72f73b22345df",
        "title": "夏日留题张山人林亭",
        "author": "杜荀鹤",
        "content": "此中偏称夏中游，时有风来暑气收。\n涧底松摇千尺雨，庭中竹撼一窗秋。\n求猿句寄山深寺，乞鹤书传海畔洲。\n闲与先生话身事，浮名薄宦总悠悠。",
        "dynasty": "唐",
        "collection_info": null
    },
    {
        "uuid": "a854c1334f73e65a18cb1966335f0dc6",
        "title": "伤病马",
        "author": "杜荀鹤",
        "content": "此马堪怜力壮时，细匀行步恐尘知。\n骑来未省将鞭触，病后长教觅药医。\n顾主强抬和泪眼，就人轻刷带疮皮。\n祗今筋骨浑全在，春暖莎青放未迟。",
        "dynasty": "唐",
        "collection_info": null
    },
    {
        "uuid": "8958d531d85112e7ac3412a70d2ede87",
        "title": "馆舍秋夕",
        "author": "杜荀鹤",
        "content": "寒雨萧萧灯焰青，灯前孤客难为情。\n兵戈闹日别乡国，鸿鴈过时思弟兄。\n冷极睡无离枕梦，苦多吟有彻云声。\n出门便作还家计，直至如今计未成。",
        "dynasty": "唐",
        "collection_info": null
    },
    {
        "uuid": "f98ae89281a5067a8f35aad39840a3bf",
        "title": "送僧赴黄山沐汤泉兼参禅宗长老",
        "author": "杜荀鹤",
        "content": "闻有汤泉独去寻，一缾一钵一无金。\n不愁乱世兵相害，却喜寒山路入深。\n野老祷神鸦噪庙，猎人衝雪鹿惊林。\n患身是幻逢禅主，水洗皮肤语洗心。",
        "dynasty": "唐",
        "collection_info": null
    },
    {
        "uuid": "d56aea4a430ad7a30e1f9d4e43b6a81d",
        "title": "哭山友",
        "author": "杜荀鹤",
        "content": "十载同栖庐岳云，寒烧枯叶夜论文。\n在生未识公卿面，至死不离麋鹿羣。\n从见蓬蒿丛坏屋，长忧雨雪透荒坟。\n把君诗句高声读，想得天高也合闻。",
        "dynasty": "唐",
        "collection_info": null
    },
    {
        "uuid": "5870ac7e5865f95f12e9de72312d0416",
        "title": "献池州牧",
        "author": "杜荀鹤",
        "content": "池阳今日似渔阳，大变凶年作小康。\n江路静来通客货，郡城安后绝戎装。\n分开野色收新麦，惊断莺声摘嫩桑。\n纵有逋民归未得，远闻仁政旋还乡。",
        "dynasty": "唐",
        "collection_info": null
    },
    {
        "uuid": "b7cedc07ca09a8968f8c1b3f59316a00",
        "title": "送韦书记归京",
        "author": "杜荀鹤",
        "content": "韦杜相逢眼自明，事连恩地倍牵情。\n闻归帝里愁攀送，知到师门话姓名。\n朝客半修前辈礼，古人多重晚年荣。\n从来有泪非无泪，未似今朝泪满缨。",
        "dynasty": "唐",
        "collection_info": null
    },
    {
        "uuid": "b7bc5e24115f235c56361a07e01e1dc3",
        "title": "献郑给事",
        "author": "杜荀鹤",
        "content": "化行邦域二年春，樵唱渔歌日日新。\n未降诏书酬善政，不知天泽答何人。\n秋登岳寺云随步，夜宴江楼月满身。\n他日朱门恐难扫，沙堤新筑必无尘。",
        "dynasty": "唐",
        "collection_info": null
    },
    {
        "uuid": "40f75c5a54acd95a99fc490696457a2c",
        "title": "赠休禅和",
        "author": "杜荀鹤",
        "content": "为僧难得不为僧，僧戒僧仪未是能。\n弟子自知心了了，吾师应为醉腾腾。\n多生觉悟非关衲，一点分明不在灯。\n祗道诗人无佛性，长将二雅入三乘。",
        "dynasty": "唐",
        "collection_info": null
    },
    {
        "uuid": "7b17fcb78128c4cd935add804669bcc3",
        "title": "送李先辈从知塞上",
        "author": "杜荀鹤",
        "content": "去草军书出帝乡，便从城外学戎装。\n好随汉将收胡土，莫遣胡兵近汉疆。\n洒碛雪黏旗力重，冻河风揭角声长。\n此行也是男儿事，莫向征人恃桂香。",
        "dynasty": "唐",
        "collection_info": null
    },
    {
        "uuid": "5c3b0c2af608c9c18b7cf8fd80108471",
        "title": "和友人送弟",
        "author": "杜荀鹤",
        "content": "君说无家祗弟兄，此中言别若为情。\n干戈闹日分头去，山水寒时信路行。\n月下断猿空有影，雪中孤鴈却无声。\n我今骨肉虽饥冻，幸喜团圆过乱兵。",
        "dynasty": "唐",
        "collection_info": null
    },
    {
        "uuid": "71707a6f92cfe4991388d777f177d654",
        "title": "酬张员外见寄",
        "author": "杜荀鹤",
        "content": "分应天与吟诗老，如此兵戈不废诗。\n生在世间人不识，死于泉下鬼应知。\n啼花蜀鸟春同苦，叫雪巴猿昼共饥。\n今日逢君惜分手，一枝何校一年迟。",
        "dynasty": "唐",
        "collection_info": null
    },
    {
        "uuid": "04c96183ca6d2034540f6b8359a1ef4e",
        "title": "献新安于尚书",
        "author": "杜荀鹤",
        "content": "九土雄师竟若何，未如良牧与天和。\n月留清俸资家少，岁计阴功及物多。\n四野绿云笼稼穑，千山明月静干戈。\n行人耳满新安事，尽是无愁父老歌。",
        "dynasty": "唐",
        "collection_info": null
    },
    {
        "uuid": "e4eefd5f96d1462a36548ddeb3accd5c",
        "title": "乱后书事寄同志",
        "author": "杜荀鹤",
        "content": "九土如今尽用兵，短戈长戟困书生。\n思量在世头堪白，画度归山计未成。\n皇泽正霑新将士，侯门不是旧公卿。\n到头诗卷须藏却，各向渔樵混姓名。",
        "dynasty": "唐",
        "collection_info": null
    },
    {
        "uuid": "c161c8216f561489776eec851a789341",
        "title": "中山临上人院观牡丹寄诸从事",
        "author": "杜荀鹤",
        "content": "闲来吟遶牡丹丛，花艳人生事畧同。\n半雨半风三月内，多愁多病百年中。\n开当韶景何妨好，落向僧家即是空。\n一境别无唯此有，忍教醒坐对支公。",
        "dynasty": "唐",
        "collection_info": null
    },
    {
        "uuid": "9f80d396fb38df6199c9281b9ad758b7",
        "title": "投宣谕张侍郎乱后遇毘陵",
        "author": "杜荀鹤",
        "content": "此生今日似前生，重着麻衣特地行。\n经乱后囊新卷轴，出山来见旧公卿。\n雨笼蛬壁吟灯影，风触蝉枝噪浪声。\n闻道中兴重人物，不妨西去马蹄轻。",
        "dynasty": "唐",
        "collection_info": null
    },
    {
        "uuid": "7fb32661e0495ef7da1131762a9fd2ad",
        "title": "下第投所知",
        "author": "杜荀鹤",
        "content": "落第愁生晓鼓初，地寒才薄欲何如。\n不辞更写公卿卷，却是难修骨肉书。\n御苑早莺啼暖树，钓乡春水浸贫居。\n拟离门馆东归去，又恐重来事转疎。",
        "dynasty": "唐",
        "collection_info": null
    },
    {
        "uuid": "3d0468d0413cf560682bea0fb6d87429",
        "title": "哭方干",
        "author": "杜荀鹤",
        "content": "何言寸禄不沾身，身没诗名万古存。\n况有数篇关教化，得无余庆及儿孙。\n渔樵共垒坟三尺，猿鹤同栖月一村。\n天下未宁吾道丧，更谁将酒酹吟魂。",
        "dynasty": "唐",
        "collection_info": null
    },
    {
        "uuid": "7564032aaffc2c7c459a25d4720ebb64",
        "title": "秋日泊浦江",
        "author": "杜荀鹤",
        "content": "一帆程歇九秋时，漠漠芦花拂浪飞。\n寒浦更无船并宿，暮山时见鸟双归。\n照云烽火惊离抱，剪叶风霜逼暑衣。\n江月渐明汀露湿，静驱吟魄入玄微。",
        "dynasty": "唐",
        "collection_info": null
    },
    {
        "uuid": "673adf985a361043cfa1b8251110c10d",
        "title": "白髮吟",
        "author": "杜荀鹤",
        "content": "一茎两茎初似丝，不妨惊度少年时。\n几人乱世得及此，今我满头何足悲。\n九转灵丹那胜酒，五音清乐未如诗。\n家山苍翠万余尺，藜杖楮冠输老儿。",
        "dynasty": "唐",
        "collection_info": null
    },
    {
        "uuid": "c99d7e8f841d076d10b19fabde792c85",
        "title": "下第寄池州郑员外",
        "author": "杜荀鹤",
        "content": "省出蓬蒿修谒初，蒙知曾不见生疎。\n侯门数处将书荐，帝里经年借宅居。\n未必有诗堪讽诵，祗怜无援过吹嘘。\n如今足得成持取，莫使江湖却钓鱼。",
        "dynasty": "唐",
        "collection_info": null
    },
    {
        "uuid": "76b19bf761c6d9324e19a7850ce8b6d2",
        "title": "塞上",
        "author": "杜荀鹤",
        "content": "旌旗鬣鬣汉将军，闲出巡边帝命新。\n沙塞旋收饶帐幕，犬戎时杀少烟尘。\n冰河夜渡偷来马，雪岭朝飞猎去人。\n独作书生疑不稳，软弓轻劒也随身。",
        "dynasty": "唐",
        "collection_info": null
    },
    {
        "uuid": "31094f4be8cb2899c876fe6db099c4b3",
        "title": "赠题兜率寺闲上人院",
        "author": "杜荀鹤",
        "content": "人间寺应诸天号，真行僧禅此寺中。\n百岁有涯头上雪，万般无染耳边风。\n挂帆波浪惊心白，上马尘埃翳眼红。\n毕竟浮生谩劳役，算来何事不成空。",
        "dynasty": "唐",
        "collection_info": null
    },
    {
        "uuid": "4f568466809a803c70c0b2ad583b420c",
        "title": "别四明钟尚书",
        "author": "杜荀鹤",
        "content": "九华天际碧嵯峨，无奈春来入梦何。\n难与英雄论教化，却思猿鸟共烟萝。\n风前柳态闲时少，雨后花容淡处多。\n都大人生有离别，且将诗句代离歌。",
        "dynasty": "唐",
        "collection_info": null
    },
    {
        "uuid": "42dd3a2a83fdb5d9da1cba63cdaf8161",
        "title": "题护国大师塔",
        "author": "杜荀鹤",
        "content": "莫认双林是佛林，禅栖无地亦无金。\n塔前尽礼灰来相，衲下谁宗印了心。\n笠象胤明双不见，线源分派寸难寻。\n吾师觉路余知处，大藏经门一夜吟。",
        "dynasty": "唐",
        "collection_info": null
    },
    {
        "uuid": "5407c270a50f26f1d03d5dd4985d004b",
        "title": "春日山中对雪有作",
        "author": "杜荀鹤",
        "content": "竹树无声或有声，霏霏漠漠散还凝。\n岭梅谢后重粧蘂，岩水铺来却结冰。\n牢繫鹿儿防猎客，满添茶鼎候吟僧。\n好将膏雨同功力，松径莓苔又一层。",
        "dynasty": "唐",
        "collection_info": null
    },
    {
        "uuid": "d1167ec8909e9573ff1d4c3c2832a242",
        "title": "山中对雪有作",
        "author": "杜荀鹤",
        "content": "一浑干坤万象收，唯应不壅大江流。\n虎狼遇猎难藏迹，松柏因风易举头。\n玉帐英雄携妓赏，山村鸟雀共民愁。\n岂堪久蔽苍苍色，须放三光照九州。",
        "dynasty": "唐",
        "collection_info": null
    },
    {
        "uuid": "b3c0dcfe6a8a191bd5d033dec9f25303",
        "title": "戏题王处士书斋",
        "author": "杜荀鹤",
        "content": "先生高兴似樵渔，水鸟山猿一处居。\n石径可行苔色厚，钓竿时斫竹丛疎。\n欺春祗爱和醅酒，讳老犹看夹注书。\n莫道无金空有寿，有金无寿欲何如。",
        "dynasty": "唐",
        "collection_info": null
    },
    {
        "uuid": "f5c309846fae1d06472e4984e45b8ab7",
        "title": "早发",
        "author": "杜荀鹤",
        "content": "东窗未明尘梦苏，呼童结束登征途。\n落叶铺霜马蹄滑，寒猿啸月人心孤。\n时逆帽檐风刮顶，旋呵鞭手冻粘鬚。\n青云快活一未见，争得安闲钓五湖。",
        "dynasty": "唐",
        "collection_info": null
    },
    {
        "uuid": "b4cfd4e3bbaffec64c2ba0a06b00da17",
        "title": "题仇处士郊居",
        "author": "杜荀鹤",
        "content": "江南景簇此林亭，手板蓝裾自可轻。\n洞裏客来无俗话，郭中人到有公情。\n闲敲岩果呼猿接，时钓溪鱼引鹤争。\n笑我有诗三百首，马蹄红日急于名。",
        "dynasty": "唐",
        "collection_info": null
    },
    {
        "uuid": "df244fcdf13169a528c3519b32f2391f",
        "title": "依韵次同年张曙先辈见寄之什",
        "author": "杜荀鹤",
        "content": "天上诗名天下传，引来齐列玉皇前。\n大仙录后头无雪，至药成来竈绝烟。\n笑蹑紫云金作阙，梦抛尘世铁为船。\n九华山叟惊凡骨，同到蓬莱岂偶然。",
        "dynasty": "唐",
        "collection_info": null
    },
    {
        "uuid": "4e345716f3b41f38ed0613391332cc2e",
        "title": "乱后逢李昭象叙别",
        "author": "杜荀鹤",
        "content": "李生李生何所之，家山窣云胡不归。\n兵戈到处弄性命，礼乐向人生是非。\n却与野猿同橡坞，还将溪鸟共渔矶。\n也知不是男儿事，争奈时情贱布衣。",
        "dynasty": "唐",
        "collection_info": null
    },
    {
        "uuid": "2c95712a4dae8e308d522c9fbb41325e",
        "title": "晚春寄同年张曙先辈",
        "author": "杜荀鹤",
        "content": "莫将时态破天真，祗合高歌醉过春。\n易落好花三箇月，难留浮世百年身。\n无金润屋浑闲事，有酒扶头是了人。\n恩地未酬闲未得，一迴醒话一沾巾。",
        "dynasty": "唐",
        "collection_info": null
    },
    {
        "uuid": "ccd1f04cc300ad6574ef7f5cfff396e1",
        "title": "长安春感",
        "author": "杜荀鹤",
        "content": "出京无计住京难，深入东风转索然。\n满眼有花寒食下，一家无信楚江边。\n此时晴景愁于雨，是处莺声苦却蝉。\n公道算来终达去，更从今日望明年。",
        "dynasty": "唐",
        "collection_info": null
    },
    {
        "uuid": "b3f661b344d4dc487e0d5636fe6f04ed",
        "title": "登灵山水阁贻钓者",
        "author": "杜荀鹤",
        "content": "江上见僧谁是了，修斋补衲日劳身。\n未胜渔父闲垂钓，独背斜阳不采人。\n纵有风波犹得睡，总无蓑笠始为贫。\n瓦瓶盛酒瓷瓯酌，荻浦芦湾是要津。",
        "dynasty": "唐",
        "collection_info": null
    },
    {
        "uuid": "6a7120cf839a1181cbbc59fc3b2a4938",
        "title": "赠溧水崔少府",
        "author": "杜荀鹤",
        "content": "庭户萧条燕雀喧，日高窗下枕书眠。\n祗闻留客教沽酒，未省逢人说料钱。\n洞口礼星披鹤氅，溪头吟月上渔船。\n九华山叟心相许，不计官卑赠一篇。",
        "dynasty": "唐",
        "collection_info": null
    },
    {
        "uuid": "d0df4adf838f599f0d7ef1a102d494f7",
        "title": "读张仆射诗",
        "author": "杜荀鹤",
        "content": "秋吟一轴见心胷，万象搜罗咏欲空。\n才大却嫌天上桂，世危翻立阵前功。\n廉颇解武文无说，谢朓能文武不通。\n双美总输张太守，二南章句六钧弓。",
        "dynasty": "唐",
        "collection_info": null
    },
    {
        "uuid": "b5de9235d51f700c3bc102eac7da851b",
        "title": "题所居村舍",
        "author": "杜荀鹤",
        "content": "家随兵尽屋空存，税额宁容减一分。\n衣食旋营犹可过，赋输长急不堪闻。\n蚕无夏织桑充寨，田废春耕犊劳军。\n如此数州谁会得，杀民将尽更邀勋。",
        "dynasty": "唐",
        "collection_info": null
    },
    {
        "uuid": "f28d53ac7b43db575376abd06ad32132",
        "title": "献钱塘县罗着作判官",
        "author": "杜荀鹤",
        "content": "还乡夫子遇贤侯，抚字情知不自由。\n莫把一名专懊恼，放教双眼绝冤讐。\n猩袍懒着辞公宴，鹤氅闲披访道流。\n犹有九华知己在，羡君高卧早回头。",
        "dynasty": "唐",
        "collection_info": null
    },
    {
        "uuid": "01e00fb510fe7e4bf78ae8f590c52564",
        "title": "遣怀",
        "author": "杜荀鹤",
        "content": "驱驰岐路共营营，祗为人间利与名。\n红杏园中终拟醉，白云山下懒归耕。\n题桥每念相如志，佩印当期季子荣。\n谩道彊亲堪倚赖，到头须是有前程。",
        "dynasty": "唐",
        "collection_info": null
    },
    {
        "uuid": "36f740f2fa53ba9698e99ccf968f82e2",
        "title": "长安道中有作",
        "author": "杜荀鹤",
        "content": "回头不忍看羸僮，一路行人我最穷。\n马迹蹇于槐影裏，钓船抛在月明中。\n帽檐晓滴淋蝉露，衫袖时飘卷鴈风。\n子细寻思底模样，腾腾又过玉关东。",
        "dynasty": "唐",
        "collection_info": null
    },
    {
        "uuid": "260bf2ba050bd0451722aac40be2b6ee",
        "title": "题开元寺门閤",
        "author": "杜荀鹤",
        "content": "一登高阁眺清秋，满目风光尽胜游。\n何处画桡寻绿水，几家鸣笛咽红楼。\n云山已老应长在，岁月如波祗暗流。\n唯有禅居离尘俗，了无荣辱挂心头。",
        "dynasty": "唐",
        "collection_info": null
    },
    {
        "uuid": "edbdb298522786afe98b0e2bebd852d7",
        "title": "出关投孙侍御",
        "author": "杜荀鹤",
        "content": "东归还着旧麻衣，争免花前有泪垂。\n每岁春光九十日，一生年少几多时。\n青云寸禄心耕早，明月仙枝分种迟。\n不为感恩酬未得，五湖闲作钓鱼师。",
        "dynasty": "唐",
        "collection_info": null
    },
    {
        "uuid": "4c8445d3c74b97a5419780904f3c87f6",
        "title": "送项山人归天台",
        "author": "杜荀鹤",
        "content": "因话天台归思生，布囊藤杖笑离城。\n不教日月拘身事，自与烟萝结野情。\n龙镇古潭云色黑，露淋秋桧鹤声清。\n此中是处堪终隐，何要世人知姓名。",
        "dynasty": "唐",
        "collection_info": null
    },
    {
        "uuid": "f6ed74e7ea3829d77a21711a0923fa94",
        "title": "题衡阳隐士山居",
        "author": "杜荀鹤",
        "content": "闲居不问世如何，云起山门日已斜。\n放鹤去寻三岛客，任人来看四时花。\n松醪腊酝安神酒，布水宵煎觅句茶。\n毕竟金多也头白，算来争得似君家。",
        "dynasty": "唐",
        "collection_info": null
    },
    {
        "uuid": "961bac8d79d991209f7e9499bd678468",
        "title": "题江寺禅和",
        "author": "杜荀鹤",
        "content": "江寺禅僧似悟禅，坏衣芒履住茅轩。\n懒求施主修真像，翻说经文是妄言。\n出浦钓船惊宿鴈，伐岩樵斧迸寒猿。\n行人莫问师宗旨，眼不浮华耳不喧。",
        "dynasty": "唐",
        "collection_info": null
    },
    {
        "uuid": "18556d0d21b24d25b546f1fcfe27ee1a",
        "title": "题弟侄书堂",
        "author": "杜荀鹤",
        "content": "何事居穷道不穷，乱时还与静时同。\n家山虽在干戈地，弟侄常修礼乐风。\n窗竹影摇书案上，野泉声入砚池中。\n少年辛苦终身事，莫向光阴惰寸功。",
        "dynasty": "唐",
        "collection_info": null
    },
    {
        "uuid": "4a82acf55138cd72e330c6b3cc06c9a8",
        "title": "和友人寄长林孟明府",
        "author": "杜荀鹤",
        "content": "为政为人渐见心，长才聊屈宰长林。\n莫嫌月入无多俸，须喜秋来不废吟。\n寒雨旋疎丛菊艳，晚风时动小松阴。\n讼庭闲寂公书少，留客看山索酒斟。",
        "dynasty": "唐",
        "collection_info": null
    },
    {
        "uuid": "ed77d30e2b2e0850aae9546c9e4c273b",
        "title": "戏赠渔家",
        "author": "杜荀鹤",
        "content": "见君生计羡君闲，求食求衣有底难。\n养一箔蚕供钓线，种千茎竹作渔竿。\n葫芦杓酌春浓酒，舴艋舟流夜涨滩。\n却笑农家最辛苦，听蝉鞭马入长安。",
        "dynasty": "唐",
        "collection_info": null
    },
    {
        "uuid": "563ca045b386091e794b2fc7c3a5339c",
        "title": "登城有作",
        "author": "杜荀鹤",
        "content": "上得孤城向晚春，眼前何事不伤神。\n遍看原上纍纍冢，曾是城中汲汲人。\n尽谓黄金堪润屋，谁思荒骨旋成尘。\n一名一宦平生事，不放愁侵易过身。",
        "dynasty": "唐",
        "collection_info": null
    },
    {
        "uuid": "2cdbf7326af2f430940bc00566f3b29c",
        "title": "秋日山中寄池州李常侍",
        "author": "杜荀鹤",
        "content": "近来参谒陡生疎，因向云山僻处居。\n出为羁孤营粝食，归同弟侄读生书。\n风凋古木秋阴薄，月满寒山夜景虚。\n但得中兴知己在，算应身未老樵渔。",
        "dynasty": "唐",
        "collection_info": null
    },
    {
        "uuid": "cd20e25ce610160e128aca8ebf4a58fd",
        "title": "辞杨侍郎",
        "author": "杜荀鹤",
        "content": "春在门阑秋未离，不因人荐只因诗。\n半年宾馆成前事，一日侯门失旧知。\n霜岛树凋猿叫夜，湖田谷熟鴈来时。\n西风万里东归去，更把愁心说向谁。",
        "dynasty": "唐",
        "collection_info": null
    },
    {
        "uuid": "7635c225c3d379d41f8efadfc2ced96e",
        "title": "题汪氏茅亭",
        "author": "杜荀鹤",
        "content": "茅亭客到多称奇，茅亭之上难题诗。\n出尘景物不可状，小手篇章徒尔为。\n牛畔稻苗新雨后，鹤边松韵晚风时。\n君今酷爱人间事，争得安闲老在兹。",
        "dynasty": "唐",
        "collection_info": null
    },
    {
        "uuid": "abc143cf72ecd910ddad0183a2fd851d",
        "title": "喜从弟雪中远至有作",
        "author": "杜荀鹤",
        "content": "深山大雪懒开门，门径行踪自尔新。\n无酒御寒虽寡况，有书供读且资身。\n便均情爱同诸弟，莫更生疎似外人。\n昼短夜长须强学，学成贫亦胜他贫。",
        "dynasty": "唐",
        "collection_info": null
    },
    {
        "uuid": "0b54cf092d28bfb0e46822cf029fcbf2",
        "title": "送僧归国清寺",
        "author": "杜荀鹤",
        "content": "吟送越僧归海涯，僧行浑不觉程赊。\n路沿山脚潮痕出，睡倚松根日色斜。\n撼锡度冈猿抱树，挈瓶盛浪鹭翘沙。\n到参禅后知无事，看引秋泉灌藕花。",
        "dynasty": "唐",
        "collection_info": null
    },
    {
        "uuid": "1ed9f108472148b986431adc2657736b",
        "title": "题汪明府山居",
        "author": "杜荀鹤",
        "content": "不似当官祗似闲，野情终日不离山。\n方知薄宦难拘束，多与高人作往还。\n牛笛漫吹烟雨裏，稻苗平入水云间。\n羡君公退归欹枕，免向他门厚客颜。",
        "dynasty": "唐",
        "collection_info": null
    },
    {
        "uuid": "0113f952d9cabac865e077b85643796a",
        "title": "下第东归将及故园有作",
        "author": "杜荀鹤",
        "content": "平生操立有天知，何事谋身与志违。\n上国献诗还不遇，故园经乱又空归。\n山城欲暮人烟敛，江月初寒钓艇归。\n且把风寒作闲事，懒能和泪拜庭闱。",
        "dynasty": "唐",
        "collection_info": null
    },
    {
        "uuid": "4893cf47811bfd0f36da442f91898bc9",
        "title": "宿东林寺题愿公院",
        "author": "杜荀鹤",
        "content": "古寺沈沈僧未眠，搘颐将客说闲缘。\n一溪月色非尘世，满洞松声似雨天。\n檐底水涵抄律烛，窗间风引煮茶烟。\n无由住得吟相伴，心繫青云十五年。",
        "dynasty": "唐",
        "collection_info": null
    },
    {
        "uuid": "c1cf7765a052bc5f8044bd2faf932bcb",
        "title": "山居自遣",
        "author": "杜荀鹤",
        "content": "茅屋周回松竹阴，山翁时挈酒相寻。\n无人开口不言利，只我白头空爱吟。\n月在钓潭秋睡重，云横樵径野情深。\n此中一日过一日，有底闲愁得到心。",
        "dynasty": "唐",
        "collection_info": null
    },
    {
        "uuid": "cd97494d3716164bca49f35d9ceebbf0",
        "title": "赠友人罢举赴辟命",
        "author": "杜荀鹤",
        "content": "连天一水浸吴东，十幅帆飞二月风。\n好景采抛诗句裏，别愁驱入酒杯中。\n渔依岸柳眠圆影，鸟傍嵒花戏暖红。\n不是桂枝终不得，自缘年少好从戎。",
        "dynasty": "唐",
        "collection_info": null
    },
    {
        "uuid": "d8bec9c737092f6cf01677ac0f54d8b2",
        "title": "乱后旅中遇友人",
        "author": "杜荀鹤",
        "content": "念子为儒道未亨，依依心向十年兄。\n莫依乱世轻依託，须学前贤隐姓名。\n大国未知何日静，旧山犹可入云耕。\n不如自此同归去，帆挂秋风一信程。",
        "dynasty": "唐",
        "collection_info": null
    },
    {
        "uuid": "91db96a67961bad558050bd41f94dd72",
        "title": "赠休粮僧",
        "author": "杜荀鹤",
        "content": "自言因病学休粮，本意非求不死方。\n徒有至人传道术，更无斋客到禅房。\n雨中林鸟归巢晚，霜后嵒猨拾橡忙。\n争似吾师无一事，稳披云衲坐藤床。",
        "dynasty": "唐",
        "collection_info": null
    },
    {
        "uuid": "406a3195a9ac80a0a3fe057240190cf5",
        "title": "维扬春日再遇孙侍御",
        "author": "杜荀鹤",
        "content": "本为荣家不为身，读书谁料转家贫。\n三年行却千山路，两地思归一主人。\n络岸柳丝悬细雨，绣田花朵弄残春。\n多情御史应嗟见，未上青云白髮新。",
        "dynasty": "唐",
        "collection_info": null
    },
    {
        "uuid": "b4c945f169723fe3cb728641f9020c72",
        "title": "乱后宿南陵废寺寄沈明府",
        "author": "杜荀鹤",
        "content": "祗共寒灯坐到明，塞鸿衝雪一声声。\n乱时为客无人识，废寺吟诗有鬼惊。\n且把酒杯添志气，已将身事託公卿。\n男儿仗劒酬恩在，未肯徒然过一生。",
        "dynasty": "唐",
        "collection_info": null
    },
    {
        "uuid": "630107e2ff5b668272224e6d3fb51bdb",
        "title": "投郑先辈",
        "author": "杜荀鹤",
        "content": "匣中长劒未酬恩，不遇男儿不合论。\n闷向酒杯吞日月，闲将诗句问干坤。\n宁辞马足劳关路，肯为渔竿忆水村。\n两鬓欲斑三百首，更教装写傍谁门。",
        "dynasty": "唐",
        "collection_info": null
    },
    {
        "uuid": "24e750d0309b3f362a941cac3593f844",
        "title": "途中有作",
        "author": "杜荀鹤",
        "content": "无论南北与西东，名利牵人处处同。\n枕上事仍多马上，山中心更甚关中。\n川原晚结阴沈气，草树秋生索漠风。\n百岁此身如且健，大家闲作卧云翁。",
        "dynasty": "唐",
        "collection_info": null
    },
    {
        "uuid": "2c08f8f9bc2ce0a7ce00da5900559ff1",
        "title": "和舍弟题书堂",
        "author": "杜荀鹤",
        "content": "兄弟将知大自强，乱时同葺读书堂。\n嵒泉遇雨多还闹，溪竹唯风少即凉。\n藉草醉吟花片落，傍山闲步药苗香。\n团圆便是家肥事，何必盈仓与满箱。",
        "dynasty": "唐",
        "collection_info": null
    },
    {
        "uuid": "05f150ddaf9210e553f3193d52750114",
        "title": "送蜀客游维扬",
        "author": "杜荀鹤",
        "content": "见说西川景物繁，维扬景物胜西川。\n青春花柳树临水，白日绮罗人上船。\n夹岸画楼难惜醉，数桥明月不教眠。\n送君懒问君回日，才子风流正少年。",
        "dynasty": "唐",
        "collection_info": null
    },
    {
        "uuid": "6255bf46c93a97a5799a149ef8d26b3b",
        "title": "旅寓",
        "author": "杜荀鹤",
        "content": "暗筭乡程隔数州，欲归无计泪空流。\n已违骨肉来时约，更束琴书何处游。\n画角引风吹断梦，垂杨和雨结成愁。\n去年今日还如此，似与青春有旧讐。",
        "dynasty": "唐",
        "collection_info": null
    },
    {
        "uuid": "48e96b7b7b60f5ef3fe6b770c943d26e",
        "title": "途中春",
        "author": "杜荀鹤",
        "content": "年光身事旋成空，毕竟何门遇至公。\n人世鹤归双鬓上，客程蛇遶乱山中。\n牧童向日眠春草，渔父隈岩避晚风。\n一醉未醒花又落，故乡回首楚关东。",
        "dynasty": "唐",
        "collection_info": null
    },
    {
        "uuid": "c69247ca88b35afed24d7cb8461c36f9",
        "title": "维扬冬末寄幕中二从事",
        "author": "杜荀鹤",
        "content": "江上数株桑枣树，自从离乱更荒凉。\n那堪旅馆经残腊，祗把空书寄故乡。\n典尽客衣三尺雪，炼精诗句一头霜。\n故人多在芙蓉幕，应笑孜孜道未光。",
        "dynasty": "唐",
        "collection_info": null
    },
    {
        "uuid": "f1d10bc7de8712440b0acbadb685801b",
        "title": "辞郑员外入关",
        "author": "杜荀鹤",
        "content": "男儿三十尚蹉跎，未遂青云一桂科。\n在客易为销岁月，到家难住似经过。\n帆飞楚国风涛润，马度蓝关雨雪多。\n长把行藏信天道，不知天道竟如何。",
        "dynasty": "唐",
        "collection_info": null
    },
    {
        "uuid": "6fef4110b46bc99bf046647f94189c73",
        "title": "书斋即事",
        "author": "杜荀鹤",
        "content": "时清祗合力为儒，不可家贫与善疎。\n卖却屋边三亩地，添成窗下一床书。\n沿溪摘果霜晴后，出竹吟诗月上初。\n乡里老农多见笑，不知稽古胜耕锄。",
        "dynasty": "唐",
        "collection_info": null
    },
    {
        "uuid": "0fab3b38ccd758b8b3934af59b9cd6b8",
        "title": "隽阳道中",
        "author": "杜荀鹤",
        "content": "客路客路何悠悠，蝉声向背槐花愁。\n争知百岁不百岁，未合白头今白头。\n四五朵山妆雨色，两三行鴈帖云秋。\n输他江上垂纶者，祗在船中老便休。",
        "dynasty": "唐",
        "collection_info": null
    },
    {
        "uuid": "8f98ff27a689ec4e2032840a8e6985e7",
        "title": "入关因别舍弟",
        "author": "杜荀鹤",
        "content": "吾今别汝汝听言，去住人情足可安。\n百口度荒均食易，数年经乱保家难。\n莫愁寒族无人荐，但愿春官把卷看。\n天道不欺心意是，帝乡吾土一般般。",
        "dynasty": "唐",
        "collection_info": null
    },
    {
        "uuid": "5c9ee9a5707ed48447c5142dc6ecd359",
        "title": "赠彭蠡钓者",
        "author": "杜荀鹤",
        "content": "偏坐渔舟出苇林，苇花零落向秋深。\n祗将波上鸥为侣，不把人间事繫心。\n傍岸歌来风欲起，卷丝眠去月初沈。\n若教我似君闲放，赢得湖山到老吟。",
        "dynasty": "唐",
        "collection_info": null
    },
    {
        "uuid": "be02de42c13b5d57a26518bf2844e448",
        "title": "送友人入关",
        "author": "杜荀鹤",
        "content": "此去青云莫更疑，出人才行足人知。\n况当朝野搜贤日，正是孤寒取士时。\n仙岛烟霞通鹤信，早春雷雨与龙期。\n我今不得同君去，两鬓霜欺桂一枝。",
        "dynasty": "唐",
        "collection_info": null
    },
    {
        "uuid": "2350941e884cccfacd08cd1aac3479af",
        "title": "送友人宰浔阳",
        "author": "杜荀鹤",
        "content": "高兴那言去路长，非君不解爱浔阳。\n有时猨鸟来公署，到处烟霞是道乡。\n钓艇满江鱼贱菜，纸窑连岳楮多桑。\n陶潜旧隐依稀在，好继高踪结草堂。",
        "dynasty": "唐",
        "collection_info": null
    },
    {
        "uuid": "cfb25dfb00b663c97613824e28748899",
        "title": "秋日卧病",
        "author": "杜荀鹤",
        "content": "浮世浮名能几何，致身流落向天涯。\n少年心壮轻为客，一日病来思在家。\n山顶老猨啼古木，渡头新鴈下平沙。\n不堪吟罢西风起，黄叶满庭寒日斜。",
        "dynasty": "唐",
        "collection_info": null
    },
    {
        "uuid": "ece1d92c3169ddc1255e57817e65bc07",
        "title": "叙吟",
        "author": "杜荀鹤",
        "content": "多惭到处有诗名，转觉吟诗僻性成。\n度水却嫌船着岸，过山翻恨马贪程。\n如讐雪月年年景，似梦笙歌处处声。\n未合白头今已白，自知非为别愁生。",
        "dynasty": "唐",
        "collection_info": null
    },
    {
        "uuid": "29e5bbfe229dda4d0419ab18f77591ec",
        "title": "行次荥阳却寄诸弟",
        "author": "杜荀鹤",
        "content": "难把归书说远情，奉亲多阙拙为兄。\n早知寸禄荣家晚，悔不深山共汝耕。\n枕上算程关月落，帽前搜景岳云生。\n如今已作长安计，祗得辛勤取一名。",
        "dynasty": "唐",
        "collection_info": null
    },
    {
        "uuid": "9cd653f64c1fb3f9826d3f9951963842",
        "title": "登石壁禅师水阁有作",
        "author": "杜荀鹤",
        "content": "石壁早闻僧说好，今来偏与我相宜。\n有山有水堪吟处，无雨无风见景时。\n渔父晚船分浦钓，牧童寒笛倚牛吹。\n画人画得从他画，六幅应输八句诗。",
        "dynasty": "唐",
        "collection_info": null
    },
    {
        "uuid": "3563bf876eaf9fb57f1b4ac75646127c",
        "title": "赠袒肩和尚",
        "author": "杜荀鹤",
        "content": "山衣草屐染莓苔，双眼犹慵向俗开。\n若比吾师居世上，何如野客卧嵒隈。\n才闻锡杖离三楚，又说随缘向五台。\n乘醉吟诗问禅理，为谁须去为谁来。",
        "dynasty": "唐",
        "collection_info": null
    },
    {
        "uuid": "5048302acefc12118604fe5f5a8e7fe4",
        "title": "闲居即事",
        "author": "杜荀鹤",
        "content": "形觉清羸道觉肥，竹门前径静相宜。\n一壶村酒无求处，数朵庭花见落时。\n章句偶为前辈许，话言多被俗人疑。\n一枝仙桂如攀得，祗此山前是老期。",
        "dynasty": "唐",
        "collection_info": null
    },
    {
        "uuid": "7a2764420d4189971dbb0fbd497ba0e2",
        "title": "自叙",
        "author": "杜荀鹤",
        "content": "酒瓮琴书伴病身，熟谙时事乐于贫。\n宁为宇宙闲吟客，怕作干坤窃禄人。\n诗旨未能忘救物，世情奈值不容真。\n平生肺腑无言处，白髮吾唐一逸人。",
        "dynasty": "唐",
        "collection_info": null
    },
    {
        "uuid": "be721133055bf29ee6dd4fb175d1de56",
        "title": "空闲二公递以禅律相鄙因而解之",
        "author": "杜荀鹤",
        "content": "一教谁云闢二途，律禅禅律智归愚。\n念珠在手隳禅衲，禅衲披肩坏念珠。\n象外空分空外象，无中有作有中无。\n有无无有师穷取，山到平来海亦枯。",
        "dynasty": "唐",
        "collection_info": null
    },
    {
        "uuid": "03965e8d0d49cbd9da822273c5b0487f",
        "title": "寄温州朱尚书幷呈军倅崔太傅",
        "author": "杜荀鹤",
        "content": "永嘉名郡昔推名，连属荀家弟与兄。\n教化静师龚渤海，篇章高体谢宣城。\n山从海岸妆吟景，水自城根演政声。\n今日老输崔博士，不妨疎逸伴双旌。",
        "dynasty": "唐",
        "collection_info": null
    },
    {
        "uuid": "03c4853ce0cb5d5b6d4bccddd27570aa",
        "title": "恩门致书远及山居因献之",
        "author": "杜荀鹤",
        "content": "时难转觉保身难，难向师门欲继颜。\n若把白衣轻易脱，却成青桂偶然攀。\n身居劒戟争雄地，道在干坤未丧间。\n必许酬恩酬未晚，且须容到九华山。",
        "dynasty": "唐",
        "collection_info": null
    },
    {
        "uuid": "fc4e67d3748e0bbc3860eb47d2911471",
        "title": "寄温州崔博士",
        "author": "杜荀鹤",
        "content": "怀君劳我写诗情，窣窣阴风有鬼听。\n县宰不仁工部饿，酒家无识翰林醒。\n眼昏经史天何在，心尽英雄国未宁。\n好向贤侯话吟侣，莫教辜负少微星。",
        "dynasty": "唐",
        "collection_info": null
    },
    {
        "uuid": "34544ee9a82b0ab3bace9a268dc7b3c5",
        "title": "李昭象云与二三同人见访有寄",
        "author": "杜荀鹤",
        "content": "得君书后病颜开，云拉同人访我来。\n在路不妨衝雨雪，到山还免踏尘埃。\n吟沈水阁何宵月，坐破松岩几处苔。\n贫舍款宾无别物，止于空战大尊罍。",
        "dynasty": "唐",
        "collection_info": null
    },
    {
        "uuid": "4d5c0be7b11d1ac4d1d0a269a9f01049",
        "title": "自江西归九华",
        "author": "杜荀鹤",
        "content": "他乡终日忆吾乡，及到吾乡值乱荒。\n云外好山看不见，马头歧路去何忙。\n无衣织女桑犹小，阙食农夫麦未黄。\n许大干坤吟未了，挥鞭回首出陵阳。",
        "dynasty": "唐",
        "collection_info": null
    },
    {
        "uuid": "4fe573648d44a83ef7be0c4f5dc15a59",
        "title": "和友人见题山居水阁八韵",
        "author": "杜荀鹤",
        "content": "池阁初成眼豁开，眼前霁景属微才。\n试攀檐果猨先见，纔把渔竿鹤即来。\n修竹已多犹可种，艳花虽少不劳栽。\n南昌一榻延徐孺，楚国千钟逼老莱。\n未称执鞭奔紫陌，惟宜策杖步苍苔。\n笼禽岂是摩霄翼，润木元非涧下材。\n鉴己每将天作镜，陶情常以海为杯。\n和君诗句吟声大，虫豸闻之谓蛰雷。",
        "dynasty": "唐",
        "collection_info": null
    },
    {
        "uuid": "5536e19cef7ed9da62ceccb63a1a05e6",
        "title": "感寓",
        "author": "杜荀鹤",
        "content": "大海波涛浅，小人方寸深。\n海枯终见底，人死不知心。",
        "dynasty": "唐",
        "collection_info": null
    },
    {
        "uuid": "3ad9984f1adb60675ff51a5deb00bc52",
        "title": "春闺怨",
        "author": "杜荀鹤",
        "content": "朝喜花艳春，暮悲花委尘。\n不悲花落早，悲妾似花身。",
        "dynasty": "唐",
        "collection_info": null
    },
    {
        "uuid": "502f4a54de92bbbf5c4098d6d35e05d2",
        "title": "马上行",
        "author": "杜荀鹤",
        "content": "五里復五里，去时无住时。\n日将家渐远，犹恨马行迟。",
        "dynasty": "唐",
        "collection_info": null
    },
    {
        "uuid": "8e1991c30a3f41a36586af4ac2cee148",
        "title": "钓叟",
        "author": "杜荀鹤",
        "content": "茅屋深湾裏，钓船横竹门。\n经营衣食外，犹得弄儿孙。",
        "dynasty": "唐",
        "collection_info": null
    },
    {
        "uuid": "622df042da278f0b2de1c5da9ce6fe2f",
        "title": "再经胡城县",
        "author": "杜荀鹤",
        "content": "去岁曾经此县城，县民无口不冤声。\n今来县宰加朱绂，便是生灵血染成。",
        "dynasty": "唐",
        "collection_info": null
    },
    {
        "uuid": "7b2456ad8a6bc0414f3f60a217e09ab3",
        "title": "读诸家诗",
        "author": "杜荀鹤",
        "content": "辞赋文章能者稀，难中难者莫过诗。\n直应吟骨无生死，祗我前身是阿谁。",
        "dynasty": "唐",
        "collection_info": null
    },
    {
        "uuid": "cb4205e3697435d15b43a6663b97fe72",
        "title": "春来燕",
        "author": "杜荀鹤",
        "content": "我屋汝嫌低不住，雕梁画阁也知宽。\n大须稳择安巢处，莫道巢成却不安。",
        "dynasty": "唐",
        "collection_info": null
    },
    {
        "uuid": "fd5f234b24db4b7ced29a40d3fb3a957",
        "title": "清溪来明府出二子请诗因遗一绝",
        "author": "杜荀鹤",
        "content": "珠明玉润尽惊人，不称寒门不称贫。\n若向吾唐作双瑞，便同祥凤与祥麟。",
        "dynasty": "唐",
        "collection_info": null
    },
    {
        "uuid": "a2b72dea1ed2c30fa2478bd2ed52ad89",
        "title": "哭陈陶",
        "author": "杜荀鹤",
        "content": "耒阳山下伤工部，采石江边弔翰林。\n两地荒坟各三尺，却成开解哭君心。",
        "dynasty": "唐",
        "collection_info": null
    },
    {
        "uuid": "1cc0861d5fa418cd5b7ddd87495f9d4b",
        "title": "哭贝韬",
        "author": "杜荀鹤",
        "content": "交朋来哭我来歌，喜傍山家葬荔萝。\n四海十年人杀尽，似君埋少不埋多。",
        "dynasty": "唐",
        "collection_info": null
    },
    {
        "uuid": "23f96d7ba4aa58a34953e2c698299fe0",
        "title": "蚕妇",
        "author": "杜荀鹤",
        "content": "粉色全无饥色加，岂知人世有荣华。\n年年道我蚕辛苦，底事浑身着苎麻。",
        "dynasty": "唐",
        "collection_info": null
    },
    {
        "uuid": "42748d40180a64faf1f8d8580053a704",
        "title": "山寺老僧",
        "author": "杜荀鹤",
        "content": "草靸无尘心地闲，静随猿鸟过寒暄。\n眼昏齿落看经遍，却向僧中总不言。",
        "dynasty": "唐",
        "collection_info": null
    },
    {
        "uuid": "1bd1f45efd2fc5df9aeb5e9ef0e4c9a0",
        "title": "闽中秋思",
        "author": "杜荀鹤",
        "content": "雨匀紫菊丛丛色，风弄红蕉叶叶声。\n北畔是山南畔海，祗堪图画不堪行。",
        "dynasty": "唐",
        "collection_info": null
    },
    {
        "uuid": "c6220f5c5b25f1bcd4191fbe27720d49",
        "title": "八骏图",
        "author": "杜荀鹤",
        "content": "丹雘传真未得真，那知筋骨与精神。\n祗今恃骏凭毛色，绿耳骅骝赚杀人。",
        "dynasty": "唐",
        "collection_info": null
    },
    {
        "uuid": "9face8fc760f568771356ad80825d421",
        "title": "赠僧",
        "author": "杜荀鹤",
        "content": "利门名路两何凭，百岁风前短焰灯。\n祗恐为僧僧不了，为僧得了总输僧。",
        "dynasty": "唐",
        "collection_info": null
    },
    {
        "uuid": "e862a81bb414b3bc6b69f99d0ee196d3",
        "title": "秋夕",
        "author": "杜荀鹤",
        "content": "世间多少能诗客，谁是无愁得睡人。\n自我夜来霜月下，到头吟魄始终身。",
        "dynasty": "唐",
        "collection_info": null
    },
    {
        "uuid": "5bf4f4183bb704a21441c6d437c4df1d",
        "title": "溪兴",
        "author": "杜荀鹤",
        "content": "山雨溪风卷钓丝，瓦瓯篷底独斟时。\n醉来睡着无人唤，流下前溪也不知。",
        "dynasty": "唐",
        "collection_info": null
    },
    {
        "uuid": "7670b41775216fb23c0d57887e34ad07",
        "title": "过巢湖",
        "author": "杜荀鹤",
        "content": "世人贪利復贪荣，来向湖边始至诚。\n男子登舟与登陆，把心何不一般行。",
        "dynasty": "唐",
        "collection_info": null
    },
    {
        "uuid": "e92443c0335726057b097eb6c33f3d48",
        "title": "伤硖石县病叟",
        "author": "杜荀鹤",
        "content": "无子无孙一病翁，将何筋力事耕农。\n官家不管蓬蒿地，须勒王租出此中。",
        "dynasty": "唐",
        "collection_info": null
    },
    {
        "uuid": "677a4d87dc83b8f02cfc36f5c02f70d8",
        "title": "赠老僧",
        "author": "杜荀鹤",
        "content": "童子为僧今白首，暗锄心地种闲情。\n时将旧衲添新线，披坐披行过一生。",
        "dynasty": "唐",
        "collection_info": null
    },
    {
        "uuid": "9a86d3407ae768f0c541758e4ce35b94",
        "title": "钓叟",
        "author": "杜荀鹤",
        "content": "田不曾耕地不锄，谁人闲散得如渠。\n渠将底物为香饵，一度抬竿一箇鱼。",
        "dynasty": "唐",
        "collection_info": null
    },
    {
        "uuid": "a4b4715a57e8d7179e0be34c37394f22",
        "title": "溪岸秋思",
        "author": "杜荀鹤",
        "content": "桑柘穷头三四家，挂罾垂钓是生涯。\n秋风忽起溪滩白，零落岸边芦荻花。",
        "dynasty": "唐",
        "collection_info": null
    },
    {
        "uuid": "8884b15febfd58fac770aa54aa89790d",
        "title": "春日旅寓",
        "author": "杜荀鹤",
        "content": "满城罗绮拖春色，几处笙歌揭画楼。\n江上有家归未得，眼前花是眼前愁。",
        "dynasty": "唐",
        "collection_info": null
    },
    {
        "uuid": "0326bbe53bdecd7e0cc9a7bd273a256f",
        "title": "田翁",
        "author": "杜荀鹤",
        "content": "白髮星星筋力衰，种田犹自伴孙儿。\n官苗若不平平纳，任是丰年也受饥。",
        "dynasty": "唐",
        "collection_info": null
    },
    {
        "uuid": "f9b5c9b4cca1fb2683eef1f62e9e8754",
        "title": "秋江雨夜逢诗友",
        "author": "杜荀鹤",
        "content": "故友别来三四载，新诗吟得百余篇。\n夜来江上秋无月，恨不相逢在雪天。",
        "dynasty": "唐",
        "collection_info": null
    },
    {
        "uuid": "0af960ae2abc3bfb4641a6fd1d067d5c",
        "title": "感春",
        "author": "杜荀鹤",
        "content": "无况青云有恨身，眼前花似梦中春。\n浮生七十今三十，已是人间半世人。",
        "dynasty": "唐",
        "collection_info": null
    },
    {
        "uuid": "cc65d6fcc331306107ece268e2d4acd1",
        "title": "题花木障",
        "author": "杜荀鹤",
        "content": "不假东风次第吹，笔匀春色一枝枝。\n由来画看胜栽看，免见朝开暮落时。",
        "dynasty": "唐",
        "collection_info": null
    },
    {
        "uuid": "eaaeeb037d04893ace018e56fcacfc9f",
        "title": "顾云侍御出二子请诗因遗一绝",
        "author": "杜荀鹤",
        "content": "二雏毛骨秀仍奇，小小能吟大大诗。\n想得月中仙桂树，各从生日长新枝。",
        "dynasty": "唐",
        "collection_info": null
    },
    {
        "uuid": "b98708ea4c9c36e3db468d679a05531e",
        "title": "秋夕病中",
        "author": "杜荀鹤",
        "content": "坏屋不眠风雨夜，故园无信水云秋。\n病中枕上谁相问，一一蝉声槐树头。",
        "dynasty": "唐",
        "collection_info": null
    },
    {
        "uuid": "7db3b42ee5d125f0f68e092a9c1b97b2",
        "title": "宿栾城驿却寄常山张书记",
        "author": "杜荀鹤",
        "content": "一更更尽到三更，吟破离心句不成。\n数树秋风满庭月，忆君时復下阶行。",
        "dynasty": "唐",
        "collection_info": null
    },
    {
        "uuid": "bf3644ab533f4131d0906e5f8b7eea65",
        "title": "湘江秋夕",
        "author": "杜荀鹤",
        "content": "三湘月色三湘水，浸骨寒光似练铺。\n一夜寒鸿来不住，故乡书信半年无。",
        "dynasty": "唐",
        "collection_info": null
    },
    {
        "uuid": "3cf59833327f9a360174cdd964333fe5",
        "title": "旅怀",
        "author": "杜荀鹤",
        "content": "蒹葭月冷时闻鴈，杨柳风和日听莺。\n水涉山行二年客，就中偏怕雨船声。",
        "dynasty": "唐",
        "collection_info": null
    },
    {
        "uuid": "eba7e55130354f8a1af59c294a7f79a1",
        "title": "赠崔道士",
        "author": "杜荀鹤",
        "content": "四海兵戈无静处，人家废业望烽烟。\n九华道士浑如梦，犹向尊前笑揭天。",
        "dynasty": "唐",
        "collection_info": null
    },
    {
        "uuid": "29a81cfd419412beb9348ff371b723c8",
        "title": "题道林寺",
        "author": "杜荀鹤",
        "content": "身未立间终日苦，身当立后几年荣。\n万般不及僧无事，共水将山过一生。",
        "dynasty": "唐",
        "collection_info": null
    },
    {
        "uuid": "a0e9746b396b3f4208183b4c39ca3e24",
        "title": "赠质上人",
        "author": "杜荀鹤",
        "content": "枿坐云游出世尘，兼无缾钵可随身。\n逢人不说人间事，便是人间无事人。",
        "dynasty": "唐",
        "collection_info": null
    },
    {
        "uuid": "490d2f8ae8dccedc27bf0aaf8dc524b6",
        "title": "泾溪",
        "author": "杜荀鹤",
        "content": "泾溪石险人兢慎，终岁不闻倾覆人。\n却是平流无石处，时时闻说有沈沦。",
        "dynasty": "唐",
        "collection_info": null
    },
    {
        "uuid": "0338c74bdd231eac493c0fdeb1758324",
        "title": "夏日题悟空上人院",
        "author": "杜荀鹤",
        "content": "三伏闭门披一衲，兼无松竹荫房廊。\n安禅不必须山水，灭得心中火自凉。",
        "dynasty": "唐",
        "collection_info": null
    },
    {
        "uuid": "1a58ae4cfdccd64b7d940429bc254eeb",
        "title": "经严陵钓台",
        "author": "杜荀鹤",
        "content": "苍翠云峰开俗眼，泓澄烟水浸尘心。\n唯将道业为芳饵，钓得高名直至今。",
        "dynasty": "唐",
        "collection_info": null
    },
    {
        "uuid": "c0bc255e472b82e87b1e484486196b96",
        "title": "关试后筵上别同人",
        "author": "杜荀鹤",
        "content": "日午离筵到夕阳，明朝秦地与吴乡。\n同年多是长安客，不信行人欲断肠。",
        "dynasty": "唐",
        "collection_info": null
    },
    {
        "uuid": "0e177fbbdd3c84781d42e18b24cd46b9",
        "title": "鸬鷀",
        "author": "杜荀鹤",
        "content": "一般毛羽结羣飞，雨岸烟汀好景时。\n深水有鱼衔得出，看来却是鹭鹚饥。",
        "dynasty": "唐",
        "collection_info": null
    },
    {
        "uuid": "1f12b425c76ed39730c68f1dc924d1cc",
        "title": "宿村舍",
        "author": "杜荀鹤",
        "content": "野人于我有何情，半掩柴门向月明。\n深夜欲眠眠未着，一丛寒木一猿声。",
        "dynasty": "唐",
        "collection_info": null
    },
    {
        "uuid": "47e0eea6b418c8e7d0f96e3e02f2c564",
        "title": "题新鴈",
        "author": "杜荀鹤",
        "content": "暮天新鴈起汀洲，红蓼花疎水国秋。\n想得故园今夜月，几人相忆在江楼。",
        "dynasty": "唐",
        "collection_info": null
    },
    {
        "uuid": "0f35432330c5e39c4a35ae08a717c9cb",
        "title": "离家",
        "author": "杜荀鹤",
        "content": "丈夫三十身如此，疲马离乡懒着鞭。\n槐柳路长愁杀我，一枝蝉到一枝蝉。",
        "dynasty": "唐",
        "collection_info": null
    },
    {
        "uuid": "922ac9b02659be82e18b28790e0ff20d",
        "title": "旅舍遇雨",
        "author": "杜荀鹤",
        "content": "月华星彩坐来收，岳色江声暗结愁。\n半夜灯前十年事，一时和雨到心头。",
        "dynasty": "唐",
        "collection_info": null
    },
    {
        "uuid": "49a875f89d258ca6eef94e0e9692f526",
        "title": "送人归淝上",
        "author": "杜荀鹤",
        "content": "巢湖春涨喻溪深，纔过东关见故林。\n莫道南来总无利，水亭山寺二年吟。",
        "dynasty": "唐",
        "collection_info": null
    },
    {
        "uuid": "b061db8e03f5dd18150865e30979c4ca",
        "title": "自遣",
        "author": "杜荀鹤",
        "content": "粝食麤衣随分过，堆金积帛欲如何。\n百年身后一丘土，贫富高低争几多。",
        "dynasty": "唐",
        "collection_info": null
    },
    {
        "uuid": "f991e4cd11634783ce4758dcd82a2972",
        "title": "闻子规",
        "author": "杜荀鹤",
        "content": "楚天空阔月成轮，蜀魄声声似告人。\n啼得血流无用处，不如缄口过残春。",
        "dynasty": "唐",
        "collection_info": null
    },
    {
        "uuid": "31000d34a26817d6a2dfabd9b6f7f16a",
        "title": "秋夜苦吟",
        "author": "杜荀鹤",
        "content": "吟尽三更未着题，竹风松雨共凄凄。\n此时若有人来听，始觉巴猿不解啼。",
        "dynasty": "唐",
        "collection_info": null
    },
    {
        "uuid": "f66a8ea7330b76caf774d23a95cfa34d",
        "title": "秋夜闻砧",
        "author": "杜荀鹤",
        "content": "荒凉客舍眠秋色，砧杵家家弄月明。\n不及巴山听猿夜，三声中有不愁声。",
        "dynasty": "唐",
        "collection_info": null
    },
    {
        "uuid": "8c7d44a89f356bdebf88eef8ddeac31e",
        "title": "将过湖南经马当山庙因书三绝 一",
        "author": "杜荀鹤",
        "content": "人说马当波浪险，我经波浪似通衢。\n大凡君子行藏是，自有龙神卫过湖。",
        "dynasty": "唐",
        "collection_info": null
    },
    {
        "uuid": "5bb341c065b836683ea3da924b69adbd",
        "title": "将过湖南经马当山庙因书三绝 二",
        "author": "杜荀鹤",
        "content": "贪残官吏虔诚谒，毒害商人沥胆过。\n祗怕马当山下水，不知平地有风波。",
        "dynasty": "唐",
        "collection_info": null
    },
    {
        "uuid": "6d380fbf1ab123e657689d7a8229608a",
        "title": "将过湖南经马当山庙因书三绝 三",
        "author": "杜荀鹤",
        "content": "九江连海一般深，未必船经庙下沈。\n头上苍苍没瞒处，不如平取一生心。",
        "dynasty": "唐",
        "collection_info": null
    },
    {
        "uuid": "102fad1c008631ac330e28ff3438164a",
        "title": "梁王坐上赋无云雨",
        "author": "杜荀鹤",
        "content": "同是干坤事不同，雨丝飞洒日轮中。\n若教阴郎长相似，争表梁王造化功。",
        "dynasty": "唐",
        "collection_info": null
    },
    {
        "uuid": "b5006ac513ae2ba0a40a3b59ed4131f4",
        "title": "小松",
        "author": "杜荀鹤",
        "content": "自小刺头深草裏，而今渐觉出蓬蒿。\n时人不识凌云木，直待凌云始道高。",
        "dynasty": "唐",
        "collection_info": null
    },
    {
        "uuid": "d959cf3684dbb1d7c0011355a8ea667e",
        "title": "醉书僧壁",
        "author": "杜荀鹤",
        "content": "九华山色真堪爱，留得高僧尔许年。\n听我吟诗供我酒，不曾穿得判斋钱。",
        "dynasty": "唐",
        "collection_info": null
    },
    {
        "uuid": "dfa3394f5b95f30d00d418b680d7f97b",
        "title": "寄李隐居",
        "author": "杜荀鹤",
        "content": "自小栖玄到老闲，如云如鹤住应难。\n溪山不必将钱买，赢得来来去去看。",
        "dynasty": "唐",
        "collection_info": null
    },
    {
        "uuid": "43d35ac88357adc006a6aa313f40c72c",
        "title": "句",
        "author": "杜荀鹤",
        "content": "旧衣灰絮絮，新酒竹篘篘。\n只知断送豪家酒，不解安排旅客情。",
        "dynasty": "唐",
        "collection_info": null
    },
    {
        "uuid": "fc47fe67e7316a9295d911636154377b",
        "title": "上蜀王",
        "author": "张道古",
        "content": "封章才达冕旒前，黜诏俄离玉座端。\n二乱岂由明主用，五危终被佞臣弹。\n西巡凤府非为固，东播銮舆卒未安。\n谏疏至今如可在，谁能更与读来看。",
        "dynasty": "唐",
        "collection_info": null
    },
    {
        "uuid": "c63a82f32b3ff1d11b78f6537b527e50",
        "title": "咏雨",
        "author": "张道古",
        "content": "亢阳今已久，嘉雨自云倾。\n一点不斜去，极多时下成。",
        "dynasty": "唐",
        "collection_info": null
    },
    {
        "uuid": "8ceb3653184e1bdfcee495fe2bb85a1b",
        "title": "杨岐山",
        "author": "唐廪",
        "content": "逗竹穿花越几村，还从旧路入云门。\n翠微不闭楼台出，清吹频回水石喧。\n天外鹤归松自老，岩间僧逝塔空存。\n重来白首良堪喜，朝露浮生不足言。",
        "dynasty": "唐",
        "collection_info": null
    },
    {
        "uuid": "c027db3724372ad5f76c547cb871b1d9",
        "title": "吹笙引",
        "author": "王毂",
        "content": "娲皇遗音寄玉笙，双成传得何凄清。\n丹穴娇雏七十隻，一时飞上秋天鸣。\n水泉迸泻急相续，一束宫商裂寒玉。\n旖旎香风绕指生，千声妙尽神仙曲。\n曲终满席悄无语，巫山冷碧愁云雨。",
        "dynasty": "唐",
        "collection_info": null
    },
    {
        "uuid": "18080b8b69da1626c0ddbedd6ec540e5",
        "title": "鸿门讌",
        "author": "王毂",
        "content": "寰海沸兮争战苦，风云愁兮会龙虎。\n四百年汉欲开基，项庄一剑何虚舞。\n殊不知人心去暴秦，天意归明主。\n项王足底踏汉土，席上相看浑未悟。",
        "dynasty": "唐",
        "collection_info": null
    },
    {
        "uuid": "9a474b0529967eff7f7cada53d21b19a",
        "title": "玉树曲",
        "author": "王毂",
        "content": "陈宫内宴明朝日，玉树新妆逞娇逸。\n三阁霞明天上开，灵鼍振攂神仙出。\n天花数朵风吹绽，对舞轻盈瑞香散。\n金管红弦旖旎随，霓旌玉佩参差转。\n璧月夜满楼风轻，莲舌泠泠词调新。\n当行狎客尽持禄，直谏犯颜无一人。\n歌舞未终乐未阕，晋王剑上黏腥血。\n君臣犹在醉乡中，一面已无陈日月。\n圣唐御宇三百祀，濮上桑间宜禁止。\n请停此曲归正声，愿将雅乐调元气。",
        "dynasty": "唐",
        "collection_info": null
    },
    {
        "uuid": "6d55960309227859427e2529e5fc3fd8",
        "title": "苦热行",
        "author": "王毂",
        "content": "祝融南来鞭火龙，火旗焰焰烧天红。\n日轮当午凝不去，万国如在洪炉中。\n五岳翠干云彩灭，阳侯海底愁波竭。\n何当一夕金风发，为我扫却天下热。",
        "dynasty": "唐",
        "collection_info": null
    },
    {
        "uuid": "91ce16db18b845af9b521ddd5296a3c6",
        "title": "暑日题道边树",
        "author": "王毂",
        "content": "火轮迸焰烧长空，浮埃扑面愁朦朦。\n羸童走马喘不进，忽逢碧树含清风。\n清风留我移时住，满地浓阴懒前去。\n却叹人无及物功，不似团团道边树。",
        "dynasty": "唐",
        "collection_info": null
    },
    {
        "uuid": "903460e956d9cbab637dd89958ceac9d",
        "title": "红蔷薇歌",
        "author": "王毂",
        "content": "红霞烂泼猩猩血，阿母瑶池晒仙缬。\n晚日春风夺眼明，蜀机锦彩浑疑黦。\n公子亭台香触人，百花懡㦬无精神。\n苎罗西子见应妬，风光占断年年新。",
        "dynasty": "唐",
        "collection_info": null
    },
    {
        "uuid": "88cfea2f1ee422f8b6372734aea58860",
        "title": "刺桐花",
        "author": "王毂",
        "content": "南国清和烟雨辰，刺桐夹道花开新。\n林梢簇簇红霞烂，暑天别觉生精神。\n秾英鬬火欺朱槿，栖鹤惊飞翅忧烬。\n直疑青帝去怱怱，收拾春风浑不尽。",
        "dynasty": "唐",
        "collection_info": null
    },
    {
        "uuid": "ff88d0171de458a1ec6fb14535485dcf",
        "title": "赠苍溪王明府有文在手曰长生",
        "author": "王毂",
        "content": "执手长生在，人皆号地仙。\n水云真遂性，龟鹤足齐年。\n但以酒养气，何言命在天。\n况无婚嫁累，应拍尚平肩。",
        "dynasty": "唐",
        "collection_info": null
    },
    {
        "uuid": "0a8c229b1dcc2514b2dcee961cf8eb00",
        "title": "逢道者神和子",
        "author": "王毂",
        "content": "珍重神和子，闻名五十年。\n童颜终不改，绿髮尚依然。\n酒裏消闲日，人间作散仙。\n长生如可慕，相逐隐林泉。",
        "dynasty": "唐",
        "collection_info": null
    },
    {
        "uuid": "bb6eddfcb8a88ca18cd6808d7c072b72",
        "title": "送友人归闽",
        "author": "王毂",
        "content": "东南归思切，把酒且留连。\n再会知何处，相看共黯然。\n猨啼棃岭路，月白建溪船。\n莫恋家乡住，酬身在少年。",
        "dynasty": "唐",
        "collection_info": null
    },
    {
        "uuid": "6fb0f9115b774c9578df0983d14267a3",
        "title": "春草碧色",
        "author": "王毂",
        "content": "习习东风扇，萋萋草色新。\n浅深千里碧，高下一时春。\n嫩叶舒烟际，微香动水滨。\n金塘明夕照，辇路惹芳尘。\n造化功何广，阳和力自均。\n今当发生日，沥恳祝良辰。",
        "dynasty": "唐",
        "collection_info": null
    },
    {
        "uuid": "a6832c493dbc946553bbc04ca549256b",
        "title": "梦仙谣三首 一",
        "author": "王毂",
        "content": "前程渐觉风光好，琪花片片粘瑶草。\n有人遗我五色丹，一粒吞之后天老。",
        "dynasty": "唐",
        "collection_info": null
    },
    {
        "uuid": "d99c230809dcb4d47660ec2f818dfdff",
        "title": "梦仙谣三首 二",
        "author": "王毂",
        "content": "青童递酒金觞疾，列坐红霞神气逸。\n笑说留连数日间，已是人间一千日。",
        "dynasty": "唐",
        "collection_info": null
    },
    {
        "uuid": "7ac31491af0a1da71efbc4dc368e7b7d",
        "title": "梦仙谣三首 三",
        "author": "王毂",
        "content": "瑶台绛节游皆遍，异果奇花香扑面。\n松窗梦觉却神清，残月林前三两片。",
        "dynasty": "唐",
        "collection_info": null
    },
    {
        "uuid": "dfe2910e5b09ae3ce67762b24e616367",
        "title": "后魏行",
        "author": "王毂",
        "content": "力微皇帝谤天嗣，太武凶残人所畏。\n一朝𦍩䍽飞上天，子孙尽作河鱼饵。",
        "dynasty": "唐",
        "collection_info": null
    },
    {
        "uuid": "cc9f23970dc445cf1f3d1c2ece7df549",
        "title": "秋",
        "author": "王毂",
        "content": "蝉噪古槐疏叶下，树衔斜日映孤城。\n欲知潘鬓愁多少，一夜新添白数茎。",
        "dynasty": "唐",
        "collection_info": null
    },
    {
        "uuid": "24c8ea30cd7c1c59f8ac25acc208ae32",
        "title": "燕",
        "author": "王毂",
        "content": "海燕双飞意若何，曲梁呕嘎语声多。\n茅檐不必嫌卑陋，犹胜吴宫爇尔窠。",
        "dynasty": "唐",
        "collection_info": null
    },
    {
        "uuid": "80cbe6b7cd99f000e87c82df6a1cffe2",
        "title": "牡丹",
        "author": "王毂",
        "content": "牡丹妖艳乱人心，一国如狂不惜金。\n曷若东园桃与李，果成无语自垂阴。",
        "dynasty": "唐",
        "collection_info": null
    },
    {
        "uuid": "befe13b36eb81780b2e0e273fea71667",
        "title": "古意二首 一",
        "author": "孙合",
        "content": "屈子生楚国，七雄知其材。\n介洁世不容，迹合藏蒿莱。\n道废固命也，瓢饮亦贤哉。\n何事葬江水，空使后人哀。",
        "dynasty": "唐",
        "collection_info": null
    },
    {
        "uuid": "d8a0639746ab62028b0462072822e0db",
        "title": "古意二首 二",
        "author": "孙合",
        "content": "魏礼段干木，秦王乃止戈。\n小国有其人，大国奈之何。\n贤哲信为美，兵甲岂云多。\n君子战必胜，斯言闻孟轲。",
        "dynasty": "唐",
        "collection_info": null
    },
    {
        "uuid": "c18e1ccbf299910610da428cc07e90bf",
        "title": "哭方玄英先生",
        "author": "孙合",
        "content": "牛斗文星落，知是先生死。\n湖上闻哭声，门前见弹指。\n官无一寸禄，名传千万里。\n死着弊衣裳，生谁顾朱紫。\n我心痛其语，泪落不能已。\n犹喜韦补阙，扬名荐天子。",
        "dynasty": "唐",
        "collection_info": null
    },
    {
        "uuid": "0d6bc1d48fe6d502841d14b5bfcc20e7",
        "title": "句",
        "author": "孙合",
        "content": "仕宦类商贾，终日常东西。",
        "dynasty": "唐",
        "collection_info": null
    },
    {
        "uuid": "26fbe996a66cd46ffd95c53399a221eb",
        "title": "投节度邢公",
        "author": "褚载",
        "content": "西风昨夜坠红兰，一宿邮亭事万般。\n无地可耕归不得，有恩堪报死何难。\n流年怕老看将老，百计求安未得安。\n一卷新书满怀泪，频来门馆诉饥寒。",
        "dynasty": "唐",
        "collection_info": null
    },
    {
        "uuid": "981f8d257e0ce35113b3ad9ad10dd060",
        "title": "贺赵观文重试及第",
        "author": "褚载",
        "content": "一枝仙桂两回春，始觉文章可致身。\n已把色丝要上第，又将彩笔冠羣伦。\n龙泉再淬方知利，火浣重烧转更新。\n今日街头看御牓，大能荣耀苦心人。",
        "dynasty": "唐",
        "collection_info": null
    },
    {
        "uuid": "6e1024de2ea9f329c893e93d5660143a",
        "title": "赠道士",
        "author": "褚载",
        "content": "簪星曳月下蓬壶，曾见东皋种白榆。\n六甲威灵藏瑞检，五龙雷电遶霜都。\n惟教鹤探丹丘信，不使人窥太乙炉。\n闻说葛陂风浪恶，许骑青鹿从行无。",
        "dynasty": "唐",
        "collection_info": null
    },
    {
        "uuid": "99f3e2e5768856e642014e9333a78928",
        "title": "晓发",
        "author": "褚载",
        "content": "贪路贪名须早发，枕前无计暂裴回。\n纔闻鸡唱呼童起，已有铃声过驿来。\n衣湿乍惊霑雾露，马行仍未见尘埃。\n朝朝陌上侵星去，待得酬身了便回。",
        "dynasty": "唐",
        "collection_info": null
    },
    {
        "uuid": "1d0a3562ec01eee6f22664043d118c6e",
        "title": "晓感",
        "author": "褚载",
        "content": "晓鼓冬冬星汉微，佩金鸣玉鬬光辉。\n出门各自争岐路，至老何人免是非。\n大道不应由曲取，浮生还要畧知机。\n故园华表高高在，可得不如丁令威。",
        "dynasty": "唐",
        "collection_info": null
    },
    {
        "uuid": "aae04783c52a5ff63d33fcb54606b07f",
        "title": "南徐晚望",
        "author": "褚载",
        "content": "芳草铺香晚岸晴，岸头含醉去来行。\n僧归岳外残钟寺，日下江边调角城。\n入浙孤帆知楚信，过淮疎雨带潮声。\n如今未免风尘役，宁敢怱怱便濯缨。",
        "dynasty": "唐",
        "collection_info": null
    },
    {
        "uuid": "2e2402ed7026fbddb73d14f7e80a8c93",
        "title": "移石",
        "author": "褚载",
        "content": "磷𥒘一片溪中石，恰称幽人弹素琴。\n浪侵多年苔色在，洗来今日碏痕深。\n磨看粹色何殊玉，敲有奇声直异金。\n不是不堪为器用，都缘良匠未留心。",
        "dynasty": "唐",
        "collection_info": null
    },
    {
        "uuid": "42672fc7047d32d55c1e462777675d57",
        "title": "瀑布",
        "author": "褚载",
        "content": "泻雾倾烟撼撼雷，满山风雨助喧豗。\n争知不是青天阙，扑下银河一半来。",
        "dynasty": "唐",
        "collection_info": null
    },
    {
        "uuid": "e7bd5a374572e37dee151b9e4629ecdf",
        "title": "定鼎门",
        "author": "褚载",
        "content": "郏鄏城高门倚天，九重踪迹尚依然。\n须知道德无关锁，一闭干坤一万年。",
        "dynasty": "唐",
        "collection_info": null
    },
    {
        "uuid": "ba3eee44ba3e9cd503a02060f77db41e",
        "title": "陈仓驿",
        "author": "褚载",
        "content": "锦翼花冠安在哉，雄飞雌伏尽尘埃。\n一双童子应惆怅，不见真人更猎来。",
        "dynasty": "唐",
        "collection_info": null
    },
    {
        "uuid": "9bb296b77d436af806e2c75dc8168a20",
        "title": "长城",
        "author": "褚载",
        "content": "秦筑长城比铁牢，蕃戎不敢过临洮。\n焉知万里连云色，不及尧阶三尺高。",
        "dynasty": "唐",
        "collection_info": null
    },
    {
        "uuid": "f926e46f452fb64388909f69885ad1d6",
        "title": "弔秦叟",
        "author": "褚载",
        "content": "市西楼店金千秤，渭北田园粟万钟。\n儿被杀伤妻被虏，一身随驾到三峰。",
        "dynasty": "唐",
        "collection_info": null
    },
    {
        "uuid": "153a4c355174e2bd4d2d0bb1ee4bf1fa",
        "title": "云",
        "author": "褚载",
        "content": "尽日看云首不回，无心都大似无才。\n可怜光彩一片玉，万里晴天何处来。",
        "dynasty": "唐",
        "collection_info": null
    },
    {
        "uuid": "f8fc5c8e4d59f3bad640643b171290e5",
        "title": "鹤",
        "author": "褚载",
        "content": "欲洗霜翎下涧边，却嫌菱刺汚香泉。\n沙鸥浦鴈应惊讶，一举扶摇直上天。",
        "dynasty": "唐",
        "collection_info": null
    },
    {
        "uuid": "650c5f663961310aad2e421eea9a5ef8",
        "title": "句",
        "author": "褚载",
        "content": "相逢多是醉醺然，应有囊中子母钱。\n有兴欲沽红曲酒，无人同上翠旌楼。\n星斗离披烟霭收，玉蟾蜍耀海东头。\n鹿胎冠子水晶簪，长啸欹眠紫桂阴。\n躞蹀马摇金络脑，婵娟人坠玉搔头。\n狂歌放饮浑成性，知道逍遥出俗笼。\n除却洛阳才子后，更谁封恨弔怀沙。\n莲浦浪澄堪倚钓，柳堤风暖好垂鞭。\n上马等闲销白日，出门轻薄倚黄金。\n净名方丈虽然病，曼倩年涯未有多。",
        "dynasty": "唐",
        "collection_info": null
    },
    {
        "uuid": "3c69edf119cf128503e9064285a20bc1",
        "title": "代寄边人",
        "author": "郑准",
        "content": "君去不来久，悠悠昏又明。\n片心因卜解，残梦过桥惊。\n圣泽如垂饵，沙场会息兵。\n凉风当为我，一一送砧声。",
        "dynasty": "唐",
        "collection_info": null
    },
    {
        "uuid": "4ca0bd45411e4774c8e90837ec9d662a",
        "title": "江南清明",
        "author": "郑准",
        "content": "吴山楚驿四年中，一见清明一改容。\n旅恨共风连夜起，韶光随酒着人浓。\n延兴门外攀花别，采石江头带雨逢。\n无限归心何计是，路边戈甲正重重。",
        "dynasty": "唐",
        "collection_info": null
    },
    {
        "uuid": "2649e5cd0db86db3b273116199805eef",
        "title": "题宛陵北楼",
        "author": "郑准",
        "content": "雨来风静绿芜藓，凭着朱阑思浩然。\n人语独耕烧后岭，鸟飞斜没望中烟。\n松梢半露藏云寺，滩势横流出浦船。\n若遣谢宣城不死，必应吟尽夕阳川。",
        "dynasty": "唐",
        "collection_info": null
    },
    {
        "uuid": "a29f9ad2700eacdcf025ce3b68d1bd5e",
        "title": "寄进士崔鲁范",
        "author": "郑准",
        "content": "洛阳才子旧交知，别后干戈积咏思。\n百战市朝千里梦，三年风月几篇诗。\n山高鴈断音书绝，谷背莺寒变化迟。\n会待路宁归得去，酒楼渔浦重相期。",
        "dynasty": "唐",
        "collection_info": null
    },
    {
        "uuid": "e81bbbabfc981de9cc46e7d4c21c3354",
        "title": "云",
        "author": "郑准",
        "content": "片片飞来静又闲，楼头江上復山前。\n飘零尽日不归去，点破清光万里天。",
        "dynasty": "唐",
        "collection_info": null
    },
    {
        "uuid": "b9176ff569aa9573b7683458464ed275",
        "title": "句",
        "author": "郑准",
        "content": "护犊横身立，逢人揭尾跳。",
        "dynasty": "唐",
        "collection_info": null
    },
    {
        "uuid": "08dd343768129cd5eb9af4bdd60c7490",
        "title": "游九鲤湖",
        "author": "陈乘",
        "content": "汗漫乘春至，林峦雾雨生。\n洞莓黏屐重，岩雪溅衣轻。\n窟宅分三岛，烟霞接五城。\n却怜饶药物，欲辨不知名。",
        "dynasty": "唐",
        "collection_info": null
    },
    {
        "uuid": "563ed487b8dd645313732ddd0b438002",
        "title": "章台夜思",
        "author": "韦庄",
        "content": "清瑟怨遥夜，遶弦风雨哀。\n孤灯闻楚角，残月下章台。\n芳草已云暮，故人殊未来。\n乡书不可寄，秋雁又南迴。",
        "dynasty": "唐",
        "collection_info": null
    },
    {
        "uuid": "f1eedaa3dd85242d0965d514faa9caa4",
        "title": "延兴门外作",
        "author": "韦庄",
        "content": "芳草五陵道，美人金犊车。\n绿奔穿内水，红落过墙花。\n马足倦游客，鸟声欢酒家。\n王孙归去晚，宫树欲栖鸦。",
        "dynasty": "唐",
        "collection_info": null
    },
    {
        "uuid": "21e8ad5d5af72003b6e07d00ae76369d",
        "title": "刘得仁墓",
        "author": "韦庄",
        "content": "至公遗至艺，终抱至冤沈。\n名有诗家业，身无戚里心。\n桂和秋露滴，松带夜风吟。\n冥寞知春否，坟蒿日已深。",
        "dynasty": "唐",
        "collection_info": null
    },
    {
        "uuid": "7141afaa283aefbc7d0e66fe6a14922c",
        "title": "下第题青龙寺僧房",
        "author": "韦庄",
        "content": "千蹄万毂一枝芳，要路无媒果自伤。\n题柱未期归蜀国，曳裾何处谒吴王。\n马嘶春陌金羁闹，鸟睡花林绣羽香。\n酒薄恨浓消不得，却将惆怅问支郎。",
        "dynasty": "唐",
        "collection_info": null
    },
    {
        "uuid": "ed5e6c735716000e04a91ac07f79a7aa",
        "title": "虢州涧东村居作",
        "author": "韦庄",
        "content": "东南骑马出郊垧，迴首寒烟隔郡城。\n清涧涨时翘鹭喜，绿桑疎处哺牛鸣。\n儿童见少生于客，奴仆骄多倨似兄。\n试望家田还自适，满畦秋水稻苗平。",
        "dynasty": "唐",
        "collection_info": null
    },
    {
        "uuid": "44836df15a1c5b7d7d71b92932da25a4",
        "title": "送日本国僧敬龙归",
        "author": "韦庄",
        "content": "扶桑已在渺茫中，家在扶桑东更东。\n此去与师谁共到，一船明月一帆风。",
        "dynasty": "唐",
        "collection_info": null
    },
    {
        "uuid": "c1e5b709f157b33ef2966f36f1a356e6",
        "title": "对酒",
        "author": "韦庄",
        "content": "何用岩栖隐姓名，一壶春酎可忘形。\n伯伦若有长生术，直到如今醉未醒。",
        "dynasty": "唐",
        "collection_info": null
    },
    {
        "uuid": "83721dfdc0fe8849c37f0b16d497f2ac",
        "title": "尹喜宅",
        "author": "韦庄",
        "content": "荒原秋殿柏萧萧，何代风烟占寂寥。\n紫气已随僊仗去，白云空向帝乡消。\n蒙蒙暮雨春鸡唱，漠漠寒芜雪兔跳。\n欲问灵踪无处所，十洲空阔阆山遥。",
        "dynasty": "唐",
        "collection_info": null
    },
    {
        "uuid": "c8a6f5c3168ec5e04b1e7b5e9e476f2f",
        "title": "途中望雨怀归",
        "author": "韦庄",
        "content": "满空寒雨漫霏霏，去路云深锁翠微。\n牧竖远当烟草立，饥禽闲傍渚田飞。\n谁家树压红榴折，几处篱悬白菌肥。\n对此不堪乡外思，荷蓑遥羡钓人归。",
        "dynasty": "唐",
        "collection_info": null
    },
    {
        "uuid": "086958a937668e1e8f41bd9bf3acffd7",
        "title": "古离别",
        "author": "韦庄",
        "content": "晴烟漠漠柳毵毵，不那离情酒半酣。\n更把玉鞭云外指，断肠春色在江南。",
        "dynasty": "唐",
        "collection_info": null
    },
    {
        "uuid": "ef19279be9ba3e5879e4acb83249be6e",
        "title": "柳谷道中作却寄",
        "author": "韦庄",
        "content": "马前红叶正纷纷，马上离情断杀魂。\n晓发独辞残月店，暮程遥宿隔云村。\n心如岳色留秦地，梦逐河声出禹门。\n莫怪苦吟鞭拂地，有谁倾盖待王孙。",
        "dynasty": "唐",
        "collection_info": null
    },
    {
        "uuid": "f8443daf8ac54f77302f3f5c15169d22",
        "title": "灞陵道中作",
        "author": "韦庄",
        "content": "春桥南望水溶溶，一桁晴山倒碧峰。\n秦苑落花零露湿，灞陵新酒拨醅浓。\n青龙夭矫盘双阙，丹凤䙰褷隔九重。\n万古行人离别地，不堪吟罢夕阳钟。",
        "dynasty": "唐",
        "collection_info": null
    },
    {
        "uuid": "2f9892718c9b7c4fe1f175ade3339426",
        "title": "秋日早行",
        "author": "韦庄",
        "content": "上马萧萧襟袖凉，路穿禾黍绕宫墙。\n半山残月露华冷，一岸野风莲萼香。\n烟外驿楼红隐隐，渚边云树暗苍苍。\n行人自是心如火，兔走乌飞不觉长。",
        "dynasty": "唐",
        "collection_info": null
    },
    {
        "uuid": "bbec0c54f475a3ab45eebb8eaa304bd9",
        "title": "叹落花",
        "author": "韦庄",
        "content": "一夜霏微露湿烟，晓来和泪丧婵娟。\n不随残雪埋芳草，尽逐香风上舞筵。\n西子去时遗笑靥，谢娥行处落金钿。\n飘红堕白堪惆怅，少别秾华又隔年。",
        "dynasty": "唐",
        "collection_info": null
    },
    {
        "uuid": "c6ab7170537631dcd06a1aba4ada5ea6",
        "title": "宫怨",
        "author": "韦庄",
        "content": "一辞同辇闭昭阳，耿耿寒宵禁漏长。\n钗上翠禽应不返，镜中红艳岂重芳。\n萤低夜色栖瑶草，水咽秋声傍粉墙。\n展转令人思蜀赋，解将惆怅感君王。",
        "dynasty": "唐",
        "collection_info": null
    },
    {
        "uuid": "f00ea399b09ad592586b0f1277bf6984",
        "title": "关河道中",
        "author": "韦庄",
        "content": "槐陌蝉声柳市风，驿楼高倚夕阳东。\n往来千里路长在，聚散十年人不同。\n但见时光流似箭，岂知天道曲如弓。\n平生志业匡尧舜，又拟沧浪学钓翁。",
        "dynasty": "唐",
        "collection_info": null
    },
    {
        "uuid": "77c508b192cdd0a9bac41923bb143492",
        "title": "题盘豆驿水馆后轩",
        "author": "韦庄",
        "content": "极目晴川展画屏，地从桃塞接蒲城。\n滩头鹭占清波立，原上人侵落照耕。\n去鴈数行天际没，孤云一点净中生。\n冯轩尽日不迴首，楚水吴山无限情。",
        "dynasty": "唐",
        "collection_info": null
    },
    {
        "uuid": "749209fd62f2a90f79f2667db01b2445",
        "title": "梁氏水斋",
        "author": "韦庄",
        "content": "独醉任腾腾，琴棊亦自能。\n卷帘山对客，开户犬迎僧。\n看蚁移苔穴，闻蛙落石层。\n夜窗风雨急，松外一庵灯。",
        "dynasty": "唐",
        "collection_info": null
    },
    {
        "uuid": "144f60fcf4db8661607c0b6627fcb369",
        "title": "曲池作",
        "author": "韦庄",
        "content": "细雨曲池滨，青袍草色新。\n咏诗行信马，载酒喜逢人。\n性为无机率，家因守道贫。\n若无诗自遣，谁奈寂寥春。",
        "dynasty": "唐",
        "collection_info": null
    },
    {
        "uuid": "b5c3d9fea5e1b7a57616b7ed21dae512",
        "title": "嘉会里闲居",
        "author": "韦庄",
        "content": "岂知城阙内，有地出红尘。\n草占一方绿，树藏千古春。\n马嘶游寺客，犬吠探花人。\n寂寂无钟鼓，槐行接紫宸。",
        "dynasty": "唐",
        "collection_info": null
    },
    {
        "uuid": "a67cfd1d540c6c42168a8cc19ad3a875",
        "title": "夏夜",
        "author": "韦庄",
        "content": "傍水迁书榻，开襟纳夜凉。\n星繁愁昼热，露重觉荷香。\n蛙吹鸣还息，蛛罗灭又光。\n正吟秋兴赋，桐景下西墙。",
        "dynasty": "唐",
        "collection_info": null
    },
    {
        "uuid": "8426881b5db70bcab0734decd2a3f80f",
        "title": "早发",
        "author": "韦庄",
        "content": "早雾浓于雨，田深黍稻低。\n出门鸡未唱，过客马频嘶。\n树色遥藏店，泉声暗傍畦。\n独吟三十里，城月尚如珪。",
        "dynasty": "唐",
        "collection_info": null
    },
    {
        "uuid": "bb191e690f78aae088856f010bc1b80e",
        "title": "寓言",
        "author": "韦庄",
        "content": "黄金日日销还铸，僊桂年年折又生。\n兔走乌飞如未息，路尘终见泰山平。",
        "dynasty": "唐",
        "collection_info": null
    },
    {
        "uuid": "dfde12591251e6227f3539169a9ec110",
        "title": "对雪献薛常侍",
        "author": "韦庄",
        "content": "璚林瑶树忽珊珊，急带西风下晚天。\n皓鹤䙰褷飞不辨，玉山重迭冻相连。\n松装粉穗临窗亚，水结冰锥簇溜悬。\n门外寒光利如劒，莫推红袖诉金船。",
        "dynasty": "唐",
        "collection_info": null
    },
    {
        "uuid": "12df3f7b2eb52fe18f8bbef578719773",
        "title": "题裴端公郊居",
        "author": "韦庄",
        "content": "暂随红斾佐藩方，高迹终期卧故乡。\n已近水声开涧户，更侵山色架书堂。\n蒲生岸脚青刀利，柳拂波心绿带长。\n莫夺野人樵牧兴，白云不识绣衣郎。",
        "dynasty": "唐",
        "collection_info": null
    },
    {
        "uuid": "c738930434152f9440aa130387110c9c",
        "title": "登咸阳县楼望雨",
        "author": "韦庄",
        "content": "乱云如兽出山前，细雨和风满渭川。\n尽日空蒙无所见，鴈行斜去字联联。",
        "dynasty": "唐",
        "collection_info": null
    },
    {
        "uuid": "c9db33b07d5c1fc82b7bc1e57f7e0a35",
        "title": "贵公子",
        "author": "韦庄",
        "content": "大道青楼御苑东，玉栏仙杏压枝红。\n金铃犬吠梧桐月，朱鬣马嘶杨柳风。\n流水带花穿巷陌，夕阳和树入帘栊。\n瑶池宴罢归来醉，笑说君王在月宫。",
        "dynasty": "唐",
        "collection_info": null
    },
    {
        "uuid": "e9eae2b1aa215aa563f5b0bf3baaee3e",
        "title": "听赵秀才弹琴",
        "author": "韦庄",
        "content": "满匣冰泉咽又鸣，玉音闲澹入神清。\n巫山夜雨弦中起，湘水清波指下生。\n蜂簇野花吟细韵，蝉移高柳迸残声。\n不须更奏幽兰曲，卓氏门前月正明。",
        "dynasty": "唐",
        "collection_info": null
    },
    {
        "uuid": "bf90ee308bdd61c0bdc145c9c98d9741",
        "title": "观猎",
        "author": "韦庄",
        "content": "苑墙东畔欲斜晖，傍苑穿花兔正肥。\n公子喜逢朝罢日，将军夸换战时衣。\n鹘翻锦翅云中落，犬带金铃草上飞。\n直待四郊高鸟尽，掉鞍齐向国门归。",
        "dynasty": "唐",
        "collection_info": null
    },
    {
        "uuid": "03377c8b8e78209bb2e07c488c107b26",
        "title": "三堂东湖作",
        "author": "韦庄",
        "content": "满塘秋水碧泓澄，十亩菱花晚镜清。\n景动新桥横蝃蝀，岸铺芳草睡鵁鶄。\n蟾投夜魄当湖落，岳倒秋莲入浪生。\n何处最添诗客兴，黄昏烟雨乱蛙声。",
        "dynasty": "唐",
        "collection_info": null
    },
    {
        "uuid": "2f6db819dfb8ebdced4d3b1a48a228ff",
        "title": "放榜日作",
        "author": "韦庄",
        "content": "一声天鼓闢金扉，三十仙材上翠微。\n葛水雾中龙乍变，缑山烟外鹤初飞。\n邹阳暖艳催花发，太皞春光簇马归。\n迴首便辞尘土世，彩云新换六铢衣。",
        "dynasty": "唐",
        "collection_info": null
    },
    {
        "uuid": "70e0dbc4993a4346901c98a449b21049",
        "title": "寄薛先辈",
        "author": "韦庄",
        "content": "悬知迴日綵衣荣，仙籍高标第一名。\n瑶树带风侵物冷，玉山和雨射人清。\n龙翻瀚海波涛壮，鹤出金笼燕雀惊。\n不说文章与门地，自然毛骨是公卿。",
        "dynasty": "唐",
        "collection_info": null
    },
    {
        "uuid": "2c5919c0ce337292165b52ce42cc92d9",
        "title": "访含弘山僧不遇留题精舍",
        "author": "韦庄",
        "content": "满院桐花鸟雀喧，寂寥芳草茂芊芊。\n吾师正遇归山日，闲客空题到寺年。\n池竹闭门教鹤守，琴书开箧任僧传。\n人间不自寻行迹，一片孤云在碧天。",
        "dynasty": "唐",
        "collection_info": null
    },
    {
        "uuid": "9e5337ef4391794b6e8bcb6be97b5db4",
        "title": "寄从兄遵",
        "author": "韦庄",
        "content": "江上秋风正钓鲈，九重天子梦翘车。\n不将高卧邀刘主，自吐清谈护汉储。\n沧海十年龙景断，碧云千里雁行疎。\n相逢莫话归山计，明日东封待直庐。",
        "dynasty": "唐",
        "collection_info": null
    },
    {
        "uuid": "e34339d10ec8d2691520a23e952ee7e6",
        "title": "渔塘十六韵",
        "author": "韦庄",
        "content": "洛水分余脉，穿岩出石棱。\n碧经岚气重，清带露华澄。\n莹澈通三岛，岩梧积万层。\n巢由应共到，刘阮想同登。\n壁峻苔如画，山昏雾似蒸。\n撼松衣有雪，题石砚生冰。\n路熟云中客，名留域外僧。\n饥猿寻落橡，鬬鼠堕高藤。\n崄树临溪亚，残莎带岸崩。\n持竿聊藉草，待月好垂罾。\n对景思任父，开图想不兴。\n晚风轻浪迭，暮雨湿烟凝。\n似泛灵槎出，如迎羽客昇。\n仙源终不测，胜概自相仍。\n欲别诚堪恋，长归又未能。\n他时操史笔，为尔着良称。",
        "dynasty": "唐",
        "collection_info": null
    },
    {
        "uuid": "1b1a1d853e9b87631f9ef6320d51ae5e",
        "title": "冬日长安感志寄献虢州崔郎中二十韵",
        "author": "韦庄",
        "content": "帝里无成久滞淹，别家三度见新蟾。\n郄诜丹桂无人指，阮籍青襟有泪霑。\n溪上却思云满屋，镜中惟怕雪生髯。\n病如原宪谁能疗，蹇似刘桢岂用占。\n雾雨十年同隐遁，风雷何日振沈潜。\n吁嗟每被更声引，歌咏还因酒思添。\n客舍正甘愁寂寂，郡楼遥想醉恹恹。\n已闻铃阁悬新诏，即向纶闱副具瞻。\n济物便同川上檝，慰心还似邑中黔。\n观星始觉中郎贵，问俗方知太守廉。\n宅后绿波栖画鹢，马前红袖簇丹襜。\n闲招好客斟香蚁，闷对琼花咏散盐。\n积冻慢封寒溜细，暮云高拔远峰尖。\n讼堂无事冰生印，水榭高吟月透帘。\n松下围棋期褚胤，笔头飞箭荐陶谦。\n未知匣劒何时跃，但恐铅刀不再铦。\n虽有远心长拥篲，耻将新劒学编苫。\n纔惊素节移铜律，又见玄冥变玉籤。\n百口似萍依广岸，一身如燕恋高檐。\n如今正困风波力，更向人中问宋纤。",
        "dynasty": "唐",
        "collection_info": null
    },
    {
        "uuid": "bfdcb6c8f2d3e71dcadc86d5c36185bc",
        "title": "和薛先辈见寄初秋寓怀即事之作二十韵",
        "author": "韦庄",
        "content": "玉律初移候，清风乍远襟。\n一声蝉到耳，千炬火然心。\n岳静云堆翠，楼高日半沈。\n引愁憎暮角，惊梦怯残碪。\n露白凝湘簟，风篁韵蜀琴。\n鸟喧从果烂，阶净任苔侵。\n柿叶添红景，槐柯减绿阴。\n采珠逢宝窟，阅石见瑶林。\n鲁殿铿寒玉，苔山激碎金。\n郄堂流桂景，陈巷集车音。\n名自张华显，词因葛亮吟。\n水深龙易失，天远鹤难寻。\n鉴貌宁惭乐，论才岂谢任。\n义心孤劒直，学海怒涛深。\n既覩文兼质，翻疑古在今。\n惭闻纡绿绶，即候挂朝簪。\n晚树连秋坞，斜阳映暮岑。\n夜虫方唧唧，疲马正骎骎。\n託迹同吴燕，依仁似越禽。\n会随仙羽化，香蚁且同斟。",
        "dynasty": "唐",
        "collection_info": null
    },
    {
        "uuid": "98a1c71d41deeed408a28d8b6d51b7c3",
        "title": "同旧韵",
        "author": "韦庄",
        "content": "大火收残暑，清光渐惹襟。\n谢庄千里思，张翰五湖心。\n暮角迎风急，孤钟向暝沈。\n露滋三径草，日动四邻碪。\n簟委班姬扇，蝉悲蔡琰琴。\n方愁丹桂远，已怯二毛侵。\n甃石迴泉脉，移棊就竹阴。\n触丝蛛堕网，避隼鸟投林。\n貌愧潘郎璧，文惭吕相金。\n但埋酆狱气，未发爨桐音。\n静笑刘琨舞，闲思阮籍吟。\n野花和雨斸，怪石入云寻。\n迹竟终非切，幽闲且自任。\n趋时惭艺薄，託质仰恩深。\n美价方稀古，清名已绝今。\n既闻留缟带，讵肯掷蓍簪。\n迟客虚高阁，迎僧出乱岑。\n壮心徒戚戚，逸足自骎骎。\n安羡仓中鼠，危同幕上禽。\n期君调鼎鼐，他日俟羊斟。",
        "dynasty": "唐",
        "collection_info": null
    },
    {
        "uuid": "b3363857714526eb1e8946032f41e7a3",
        "title": "三用韵",
        "author": "韦庄",
        "content": "素律初迴驭，商飙暗触襟。\n乍伤诗客思，还动旅人心。\n蝉噪因风断，鳞游见鹭沈。\n笛声随晚吹，松韵激遥砧。\n地覆青袍草，窗横绿绮琴。\n烟霄难自致，岁月易相侵。\n涧柳横孤彴，岩藤架密阴。\n潇湘期钓侣，鄠杜别家林。\n遗愧虞卿璧，言依季布金。\n铮鏦闻郢唱，次第发巴音。\n萤影衝帘落，虫声拥砌吟。\n楼高思共钓，寺远想同寻。\n入夜愁难遣，逢秋恨莫任。\n蜗游苔径滑，鹤步翠塘深。\n莫问荣兼辱，宁论古与今。\n固穷怜瓮牖，感旧惜蒿簪。\n晚日舒霞绮，遥天倚黛岑。\n鸳鸾方翙翙，骅骥整骎骎。\n未化投陂竹，空思出谷禽。\n感多聊自遣，桑落且闲斟。",
        "dynasty": "唐",
        "collection_info": null
    },
    {
        "uuid": "79c6a2f48b231b7b1e01b62af14bb79b",
        "title": "惊秋",
        "author": "韦庄",
        "content": "不向烟波狎钓舟，强亲文墨事儒丘。\n长安十二槐花陌，曾负秋风多少秋。",
        "dynasty": "唐",
        "collection_info": null
    },
    {
        "uuid": "352733a527dc884e7e103f1a444ac320",
        "title": "登汉高庙闲眺",
        "author": "韦庄",
        "content": "独寻仙境上高原，云雨深藏古帝坛。\n天畔晚峰青簇簇，槛前春树碧团团。\n参差郭外楼台小，断续风中鼓角残。\n一带远光何处水，钓舟闲繫夕阳滩。",
        "dynasty": "唐",
        "collection_info": null
    },
    {
        "uuid": "d5a7c9948848570cb6cc01552e96b82f",
        "title": "耒阳县浮山神庙",
        "author": "韦庄",
        "content": "一郡皆传此庙灵，庙前松桂古今青。\n山曾尧代浮洪水，地有唐臣奠绿醽。\n遶坐香风吹宝盖，傍檐烟雨湿岩扃。\n为霖自可成农岁，何用兴师远伐邢。",
        "dynasty": "唐",
        "collection_info": null
    },
    {
        "uuid": "dd5bbe768b0ae81f5c06ae8a161c2bd8",
        "title": "愁",
        "author": "韦庄",
        "content": "避愁愁又至，愁至事难忘。\n夜坐心中火，朝为鬓上霜。\n不经公子梦，偏入旅人肠。\n借问高轩客，何乡是醉乡。",
        "dynasty": "唐",
        "collection_info": null
    },
    {
        "uuid": "6826c0b4dc5fa17cfb7a3369546817c5",
        "title": "村居书事",
        "author": "韦庄",
        "content": "年年耕与钓，鸥鸟已相依。\n砌长苍苔厚，藤抽紫蔓肥。\n风莺移树啭，雨燕入楼飞。\n不觉春光暮，遶篱红杏稀。",
        "dynasty": "唐",
        "collection_info": null
    },
    {
        "uuid": "007d3e6f030a9005d5e0900cf7a0c8b3",
        "title": "三堂早春",
        "author": "韦庄",
        "content": "独倚危楼四望遥，杏花春陌马声骄。\n池边冰刃暖初落，山上雪棱寒未销。\n溪送绿波穿郡宅，日移红影度村桥。\n主人年少多情味，笑换金龟解珥貂。",
        "dynasty": "唐",
        "collection_info": null
    },
    {
        "uuid": "a8ec67241ed224ba3a8525775c0d4cb7",
        "title": "雨霁晚眺",
        "author": "韦庄",
        "content": "入谷路萦纡，岩巅日欲晡。\n岭云寒埽盖，溪雪冻黏鬚。\n卧草跧如兔，听冰怯似狐。\n仍闻关外火，昨夜彻皇都。",
        "dynasty": "唐",
        "collection_info": null
    },
    {
        "uuid": "2ea41500789bdf6d41e0c70ac7e358d9",
        "title": "立春日作",
        "author": "韦庄",
        "content": "九重天子去蒙尘，御柳无情依旧春。\n今日不关妃妾事，始知辜负马嵬人。",
        "dynasty": "唐",
        "collection_info": null
    },
    {
        "uuid": "01b90b8ea7a4f5d59049e0b3603eb582",
        "title": "赠云阳裴明府",
        "author": "韦庄",
        "content": "南北三年一解携，海为深谷岸为蹊。\n已闻陈胜心降汉，谁为田横国号齐。\n暴客至今犹战鹤，故人何处尚驱鸡。\n归来能作烟波伴，我有鱼舟在五溪。",
        "dynasty": "唐",
        "collection_info": null
    },
    {
        "uuid": "c28a3a89651ffd7bcdb185678976f5fd",
        "title": "贼中与萧韦二秀才同卧重疾二君寻愈余独加焉恍惚之中因有题",
        "author": "韦庄",
        "content": "与君同卧疾，独我渐弥留。\n弟妹不知处，兵戈殊未休。\n胸中疑晋竖，耳下鬬殷牛。\n纵有秦医在，怀乡亦泪流。",
        "dynasty": "唐",
        "collection_info": null
    },
    {
        "uuid": "759d2ae3ff3da4ed0f1e74c86518af68",
        "title": "重围中逢萧校书",
        "author": "韦庄",
        "content": "相逢俱此地，此地是何乡。\n侧目不成语，抚心空自伤。\n劒高无鸟度，树暗有兵藏。\n底事征西将，年年戍洛阳。",
        "dynasty": "唐",
        "collection_info": null
    },
    {
        "uuid": "c970b8bea80dd52aa4d7ccbd3515b20e",
        "title": "咸通",
        "author": "韦庄",
        "content": "咸通时代物情奢，欢杀金张许史家。\n破产竞留天上乐，铸山争买洞中花。\n诸郎宴罢银灯合，仙子游迴璧月斜。\n人意似知今日事，急催弦管送年华。",
        "dynasty": "唐",
        "collection_info": null
    },
    {
        "uuid": "bd2713c7d48b1ea5582fc339aa878954",
        "title": "白樱桃",
        "author": "韦庄",
        "content": "王母阶前种几株，水精帘外看如无。\n只应汉武金盘上，泻得珊珊白露珠。",
        "dynasty": "唐",
        "collection_info": null
    },
    {
        "uuid": "16e2920d2ba34c40d15975c03f21d36f",
        "title": "夜景",
        "author": "韦庄",
        "content": "满庭松桂雨余天，宋玉秋声韵蜀弦。\n乌兔不知多事世，星辰长似太平年。\n谁家一笛吹残暑，何处双砧捣暮烟。\n欲把伤心问明月，素娥无语泪娟娟。",
        "dynasty": "唐",
        "collection_info": null
    },
    {
        "uuid": "c029353e8c2e6c973b0d50c8a2253e16",
        "title": "宿山家",
        "author": "韦庄",
        "content": "山行侵夜到，云窦一星灯。\n草动蛇寻穴，枝摇鼠上藤。\n背风开药竈，向月展渔罾。\n明日前溪路，烟萝更几层。",
        "dynasty": "唐",
        "collection_info": null
    },
    {
        "uuid": "c9dd268f14f3d638ac66f8757ce643f8",
        "title": "长年",
        "author": "韦庄",
        "content": "长年方悟少年非，人道新诗胜旧诗。\n十亩野塘留客钓，一轩春雨对僧棊。\n花间醉任黄莺语，亭上吟从白鹭窥。\n大盗不将炉冶去，有心重筑太平基。",
        "dynasty": "唐",
        "collection_info": null
    },
    {
        "uuid": "efa3e2aafb3688edeaaab4c62529cd1d",
        "title": "辛丑年",
        "author": "韦庄",
        "content": "九衢漂杵已成川，塞上黄云战马闲。\n但有羸兵填渭水，更无奇士出商山。\n田园已没红尘裏，弟妹相逢白刃间。\n西望翠华殊未返，泪痕空湿劒文斑。",
        "dynasty": "唐",
        "collection_info": null
    },
    {
        "uuid": "f528b5aa5b1beb26cdc8ff0d429e0fc0",
        "title": "思归",
        "author": "韦庄",
        "content": "暖丝无力自悠扬，牵引东风断客肠。\n外地见花终寂寞，异乡闻乐更凄凉。\n红垂野岸樱还熟，绿染迴汀草又芳。\n旧里若为归去好，子期凋谢吕安亡。",
        "dynasty": "唐",
        "collection_info": null
    },
    {
        "uuid": "0edf8307118a5566da0ec5a75e83d1ea",
        "title": "忆昔",
        "author": "韦庄",
        "content": "昔年曾向五陵游，子夜歌清月满楼。\n银烛树前长似昼，露桃华裏不知秋。\n西园公子名无忌，南国佳人号莫愁。\n今日乱离俱是梦，夕阳唯见水东流。",
        "dynasty": "唐",
        "collection_info": null
    },
    {
        "uuid": "663104b4789c8ab474559ce902c3502a",
        "title": "合欢莲花",
        "author": "韦庄",
        "content": "虞舜南巡去不归，二妃相誓死江湄。\n空留万古香魂在，结作双葩合一枝。",
        "dynasty": "唐",
        "collection_info": null
    },
    {
        "uuid": "bbe3865be0ea7702b8d8c72ab4b4b8c6",
        "title": "览萧必先卷",
        "author": "韦庄",
        "content": "满轴编新句，翛然大雅风。\n名因五字得，命合一言通。\n景尽才难尽，吟终意未终。\n似逢曹与谢，烟雨思何穷。",
        "dynasty": "唐",
        "collection_info": null
    },
    {
        "uuid": "a655c231e491fe5737a81473ee7ffbee",
        "title": "和人岁宴旅舍见寄",
        "author": "韦庄",
        "content": "积雪满前除，寒光夜皎如。\n老忧新岁近，贫觉故交疎。\n意合论文后，心降得句初。\n莫言常郁郁，天道有盈虚。",
        "dynasty": "唐",
        "collection_info": null
    },
    {
        "uuid": "041a310d1bf9fcb00ee8481923bfb893",
        "title": "宿泊孟津寄三堂友人",
        "author": "韦庄",
        "content": "解缆西征未有期，槐花又逼桂花时。\n鸿胪陌上归耕晚，金马门前献赋迟。\n只恐愁苗生两鬓，不堪离恨入双眉。\n分明昨夜南池梦，还把渔竿咏楚词。",
        "dynasty": "唐",
        "collection_info": null
    },
    {
        "uuid": "6281492a615dea6701ce4e93cf2bc354",
        "title": "对酒赋友人",
        "author": "韦庄",
        "content": "多病仍多感，君心自我心。\n浮生都是梦，浩叹不如吟。\n白雪篇篇丽，清酤盏盏深。\n乱离俱老大，强醉莫霑襟。",
        "dynasty": "唐",
        "collection_info": null
    },
    {
        "uuid": "5a60059debbee543451926ace94442d3",
        "title": "天井关",
        "author": "韦庄",
        "content": "太行山上云深处，谁向云中筑女墙。\n短绠讵能垂玉甃，缭垣何用学金汤。\n斸开岚翠为高垒，截断云霞作巨防。\n守吏不教飞鸟过，赤眉何路到吾乡。",
        "dynasty": "唐",
        "collection_info": null
    },
    {
        "uuid": "25e9ab623ffdacd113d702fe8c970e9c",
        "title": "赠边将",
        "author": "韦庄",
        "content": "昔因征远向金微，马出榆关一鸟飞。\n万里只携孤劒去，十年空逐塞鸿归。\n手招都护新降虏，身着文皇旧赐衣。\n只待烟尘报天子，满头霜雪为兵机。",
        "dynasty": "唐",
        "collection_info": null
    },
    {
        "uuid": "9a7236b54febd7b76e3fbc47f15613d9",
        "title": "春日",
        "author": "韦庄",
        "content": "忽觉东风景渐迟，野梅山杏暗芳菲。\n落星楼上吹残角，偃月营中挂夕晖。\n旅梦乱随蝴蝶散，离魂渐逐杜鹃飞。\n红尘遮断长安陌，芳草王孙暮不归。",
        "dynasty": "唐",
        "collection_info": null
    },
    {
        "uuid": "f0b843ad8ea57b7a96d2577acf8786fc",
        "title": "早秋夜作",
        "author": "韦庄",
        "content": "翠簟初清暑半销，[撇]帘松韵送轻飙。\n莎庭露永琴书润，山郭月明砧杵遥。\n傍砌绿苔鸣蟋蟀，遶檐红树织蟏蛸。\n不须更作悲秋赋，王粲辞家鬓已凋。",
        "dynasty": "唐",
        "collection_info": null
    },
    {
        "uuid": "0ad9194e6649f7470f56d44841f595de",
        "title": "寄江南逐客",
        "author": "韦庄",
        "content": "二年音信阻湘潭，花下相思酒半酣。\n记得竹斋风雨夜，对床孤枕话江南。",
        "dynasty": "唐",
        "collection_info": null
    },
    {
        "uuid": "c436070f09efb6a1c5d408d916e8f89a",
        "title": "冬夜",
        "author": "韦庄",
        "content": "睡觉寒炉酒半消，客情乡梦两遥遥。\n无人为我磨心剑，割断愁肠一寸苗。",
        "dynasty": "唐",
        "collection_info": null
    },
    {
        "uuid": "b7df510608e81dc26408d1fab19ca50c",
        "title": "又闻湖南荆渚相次陷没",
        "author": "韦庄",
        "content": "几时闻唱凯旋歌，处处屯兵未倒戈。\n天子只凭红斾壮，将军空恃紫髯多。\n尸填汉水连荆阜，血染湘云接楚波。\n莫问流离南越事，战余空有旧山河。",
        "dynasty": "唐",
        "collection_info": null
    },
    {
        "uuid": "b23482da56741a3765557ef961971442",
        "title": "家叔南游却归因献贺",
        "author": "韦庄",
        "content": "缭绕江南一岁归，归来行色满戎衣。\n长闻凤诏征兵急，何事龙韬献捷稀。\n旅梦远依湘水阔，离魂空伴越禽飞。\n遥知倚棹思家处，泽国烟深暮雨微。",
        "dynasty": "唐",
        "collection_info": null
    },
    {
        "uuid": "5aa947ea7b0b4b929694f8c3cddef27f",
        "title": "楚行吟",
        "author": "韦庄",
        "content": "章华台下草如烟，故郢城头月似弦。\n惆怅楚宫云雨后，露啼花笑一年年。",
        "dynasty": "唐",
        "collection_info": null
    },
    {
        "uuid": "366a976ac88f3f13510122d15908e9fe",
        "title": "洛阳吟",
        "author": "韦庄",
        "content": "万户千门夕照边，开元时节旧风烟。\n宫官试马游三市，舞女乘舟上九天。\n胡骑北来空进主，汉皇西去竟昇僊。\n如今父老偏垂泪，不见承平四十年。",
        "dynasty": "唐",
        "collection_info": null
    },
    {
        "uuid": "69ee07fd8cdd6f51d3710629a8867d5f",
        "title": "过旧宅",
        "author": "韦庄",
        "content": "华轩不见马萧萧，廷尉门人久寂寥。\n朱槛翠楼为卜肆，玉栏僊杏作春樵。\n阶前雨落鸳鸯瓦，竹裏苔封螮蝀桥。\n莫问此中销歇寺，娟娟红泪滴芭蕉。",
        "dynasty": "唐",
        "collection_info": null
    },
    {
        "uuid": "60380113b5cab0d11b64a5b21a965de2",
        "title": "喻东军",
        "author": "韦庄",
        "content": "四年龙驭守峨嵋，铁马西来步步迟。\n五运未教移汉鼎，六韬何必待秦师。\n几时鸾凤归丹阙，到处乌鸢从白旗。\n独把一樽和泪酒，隔云遥奠武侯祠。",
        "dynasty": "唐",
        "collection_info": null
    },
    {
        "uuid": "c5f47892834519ac63e5f3554746b1b9",
        "title": "清河县楼作",
        "author": "韦庄",
        "content": "有客微吟独凭楼，碧云红树不胜愁。\n盘鵰迥印天心没，远水斜牵日脚流。\n千里战尘连上苑，九江归路隔东周。",
        "dynasty": "唐",
        "collection_info": null
    },
    {
        "uuid": "abbe39f815c1931ae3d5bdde4cc23aaf",
        "title": "北原闲眺",
        "author": "韦庄",
        "content": "春城迴首树重重，立马平原夕照中。\n五凤灰残金翠灭，六龙游去市朝空。\n千年王气浮清洛，万古坤灵镇碧嵩。\n欲问向来陵谷事，野桃无语泪花红。",
        "dynasty": "唐",
        "collection_info": null
    },
    {
        "uuid": "ac12e2d65a9c43e9e0cf67f6ed139198",
        "title": "赠戍兵",
        "author": "韦庄",
        "content": "汉皇无事暂游汾，底事狐狸啸作羣。\n夜指碧天占晋分，晓磨孤劒望秦云。\n红旌不卷风长急，画角闲吹日又曛。\n止竟有征须有战，洛阳何用久屯军。",
        "dynasty": "唐",
        "collection_info": null
    },
    {
        "uuid": "a053126f3eaf061f94505f25e4dcb800",
        "title": "覩军迴戈",
        "author": "韦庄",
        "content": "关中羣盗已心离，关外犹闻羽檄飞。\n御苑绿莎嘶战马，禁城寒月捣征衣。\n漫教韩信兵涂地，不及刘琨啸解围。\n昨日屯军还夜遁，满车空载洛神归。",
        "dynasty": "唐",
        "collection_info": null
    },
    {
        "uuid": "437c8f7410e28d85a62e4d2adc2a22d5",
        "title": "中渡晚眺",
        "author": "韦庄",
        "content": "魏王堤畔草如烟，有客伤时独扣舷。\n妖气欲昏唐社稷，夕阳空照汉山川。\n千重碧树笼春苑，万缕红霞衬碧天。\n家寄杜陵归不得，一迴回首一潸然。",
        "dynasty": "唐",
        "collection_info": null
    },
    {
        "uuid": "ca6400397ed28182d89a9c9063820140",
        "title": "河内别村业闲题",
        "author": "韦庄",
        "content": "阮氏清风竹巷深，满溪松竹似山阴。\n门当谷路多樵客，地带河声足水禽。\n闲伴尔曹虽适意，静思吾道好霑襟。\n邻翁莫问伤时事，一曲高歌夕照沈。",
        "dynasty": "唐",
        "collection_info": null
    },
    {
        "uuid": "772a39a4cb1de5a3f5039ea3aeade320",
        "title": "闻官军继至未覩凯旋",
        "author": "韦庄",
        "content": "嫖姚何日破重围，秋草深来战马肥。\n已有孔明传将略，更闻王导得神机。\n阵前鼙鼓晴应响，城上乌鸢饱不飞。\n何事小臣偏注目，帝乡遥羡白云归。",
        "dynasty": "唐",
        "collection_info": null
    },
    {
        "uuid": "56d964684af0263edad1bb7bcdd399a8",
        "title": "和集贤侯学士分司丁侍御秋日雨霁之作",
        "author": "韦庄",
        "content": "洛岸秋晴夕照长，凤楼龙阙倚清光。\n玉泉山净云初散，金谷树多风正凉。\n席上客知蓬岛路，坐中寒有柏台霜。\n多惭十载游梁士，却伴宾鸿入帝乡。",
        "dynasty": "唐",
        "collection_info": null
    },
    {
        "uuid": "0bec634536940731cb684ead241a4327",
        "title": "题安定张使君",
        "author": "韦庄",
        "content": "器度风标合出尘，桂宫何负一枝新。\n成丹始见金无滓，衝斗方知劒有神。\n愤气不销头上雪，政声空布海边春。\n中兴若继开元事，堪向龙池作近臣。",
        "dynasty": "唐",
        "collection_info": null
    },
    {
        "uuid": "1e3d54a082ba716dbb8bffe26338a359",
        "title": "颍阳县",
        "author": "韦庄",
        "content": "琴堂连少室，故事即僊踪。\n树老风声壮，山高腊候浓。\n雪多庭有鹿，县僻寺无钟。\n何处留诗客，茆檐倚后峰。",
        "dynasty": "唐",
        "collection_info": null
    },
    {
        "uuid": "eb41004e0bd20e1999a5b9795b7d71fb",
        "title": "寄园林主人",
        "author": "韦庄",
        "content": "主人常不在，春物为谁开。\n桃艳红将落，梨华雪又摧。\n晓莺闲自啭，游客暮空回。\n尚有余芳在，犹堪载酒来。",
        "dynasty": "唐",
        "collection_info": null
    },
    {
        "uuid": "2649c06574a2a29cd944dfc2b2340bab",
        "title": "洛北村居",
        "author": "韦庄",
        "content": "十亩松篁百亩田，归来方属大兵年。\n岩边石室低临水，云外岚峰半入天。\n鸟势去投金谷树，钟声遥出上阳烟。\n无人说得中兴事，独倚斜晖忆仲宣。",
        "dynasty": "唐",
        "collection_info": null
    },
    {
        "uuid": "dbee14f6646d72ef34b4f913efa6170e",
        "title": "对梨花赠皇甫秀才",
        "author": "韦庄",
        "content": "林上梨花雪压枝，独攀琼艳不胜悲。\n依前此地逢君处，还是去年今日时。\n且恋残阳留绮席，莫推红袖诉金巵。\n腾腾战鼓正多事，须信明朝难重持。",
        "dynasty": "唐",
        "collection_info": null
    },
    {
        "uuid": "c26c17403882662a79e20eab6a2bb39e",
        "title": "立春",
        "author": "韦庄",
        "content": "青帝东来日驭迟，暖烟轻逐晓风吹。\n罽袍公子樽前觉，锦帐佳人梦裏知。\n雪圃乍开红菜甲，綵幡新翦绿[杨]丝。\n殷勤为作宜春曲，题向花笺帖绣楣。",
        "dynasty": "唐",
        "collection_info": null
    },
    {
        "uuid": "f664aba01f3b50415f75f92b5c5659e3",
        "title": "村笛",
        "author": "韦庄",
        "content": "箫韶九奏韵凄锵，曲度虽高调不伤。\n却见孤村明月夜，一声牛笛断人肠。",
        "dynasty": "唐",
        "collection_info": null
    },
    {
        "uuid": "40ad7eb86ea497fa593792a70f149a7a",
        "title": "题李斯传",
        "author": "韦庄",
        "content": "蜀魄湘魂万古悲，未悲秦相死秦时。\n临刑莫恨仓中鼠，上蔡东门去自迟。",
        "dynasty": "唐",
        "collection_info": null
    },
    {
        "uuid": "f3bced639211b34fa15aaba2555c6872",
        "title": "赠薛秀才",
        "author": "韦庄",
        "content": "相辞因避世，相见尚兵戈。\n乱后故人少，别来新话多。\n但闻哀痛诏，未覩凯旋歌。\n欲结岩栖伴，何山好薜萝。",
        "dynasty": "唐",
        "collection_info": null
    },
    {
        "uuid": "554b3d10158790b7212e3b3e55e5fbfc",
        "title": "和元秀才别业书事",
        "author": "韦庄",
        "content": "僻居春事好，水曲乱花阴。\n浪过河移岸，雏成鸟别林。\n绿钱榆贯重，红障杏篱深。\n莫饮宜城酒，愁多醉易沈。",
        "dynasty": "唐",
        "collection_info": null
    },
    {
        "uuid": "3c79bb1f2675756e2cf2bd96964f7854",
        "title": "纪村事",
        "author": "韦庄",
        "content": "绿蔓映双扉，循墙一径微。\n雨多庭果烂，稻熟渚禽肥。\n酿酒迎新社，遥砧送暮晖。",
        "dynasty": "唐",
        "collection_info": null
    },
    {
        "uuid": "1da9e5f16a3ea980f20059c7af170bfe",
        "title": "题许僊师院",
        "author": "韦庄",
        "content": "地古多乔木，游人到且吟。\n院开金鏁涩，门映绿篁深。\n山色不离眼，鹤声长在琴。\n往来谁与熟，乳鹿住前林。",
        "dynasty": "唐",
        "collection_info": null
    },
    {
        "uuid": "32cfde109058e4c64bad077977ad1183",
        "title": "离筵诉酒",
        "author": "韦庄",
        "content": "感君情重惜分离，送我殷勤酒满巵。\n不是不能判酩酊，却忧前路酒醒时。",
        "dynasty": "唐",
        "collection_info": null
    },
    {
        "uuid": "747290adbcb006a0ce1e8aee88df687b",
        "title": "不寐",
        "author": "韦庄",
        "content": "不寐天将晓，心劳转似灰。\n蚊吟频到耳，鼠鬬竞缘台。\n户闇知蟾落，林喧觉雨来。\n马嘶朝客过，知是禁门开。",
        "dynasty": "唐",
        "collection_info": null
    },
    {
        "uuid": "f8e1b2fb3ad845007121eaed92787840",
        "title": "赠武处士",
        "author": "韦庄",
        "content": "一身唯一室，高静若僧家。\n扫地留疎影，穿池浸落霞。\n绿萝临水合，白道向村斜。\n卖药归来醉，吟诗倚钓查。",
        "dynasty": "唐",
        "collection_info": null
    },
    {
        "uuid": "9434b82017fb4e53444a91883c03aab3",
        "title": "题吉涧卢拾遗庄",
        "author": "韦庄",
        "content": "主人西游去不归，满溪春雨长春薇。\n怪来马上诗情好，印破青山白鹭飞。",
        "dynasty": "唐",
        "collection_info": null
    },
    {
        "uuid": "86aa2f965d8e2483c00938b0ce67fa01",
        "title": "题颍源庙",
        "author": "韦庄",
        "content": "曾是巢由栖隐地，百川唯说颍源清。\n微波乍向云根吐，去浪遥衝雪嶂横。\n万木倚檐疎干直，羣峰当户晓岚晴。\n临川试问尧年事，犹被封人劝濯缨。",
        "dynasty": "唐",
        "collection_info": null
    },
    {
        "uuid": "9d6b588882c328edb37ec91046804053",
        "title": "东游远归",
        "author": "韦庄",
        "content": "扣角干名计已疎，劒歌休恨食无鱼。\n辞家柳絮三春半，临路槐花七月初。\n江上欲寻渔父醉，日边时得故人书。\n青云不识杨生面，天子何由问子虚。",
        "dynasty": "唐",
        "collection_info": null
    },
    {
        "uuid": "489158e1d861cd422a2ed488d113ceff",
        "title": "新正日商南道中作寄李明府",
        "author": "韦庄",
        "content": "相看又见岁华新，依旧杨朱拭泪巾。\n踏雪偶因寻戴客，论文还比聚星人。\n嵩山不改千年色，洛邑长生一路尘。\n今日与君同避世，却怜无事是家贫。",
        "dynasty": "唐",
        "collection_info": null
    },
    {
        "uuid": "065ff1db0e29abd76646657cdee18eb7",
        "title": "春暮",
        "author": "韦庄",
        "content": "一春春事好，病酒起常迟。\n流水绿萦砌，落花红堕枝。\n楼高喧乳燕，树密鬬雏鹂。\n不学山公醉，将何自解颐。",
        "dynasty": "唐",
        "collection_info": null
    },
    {
        "uuid": "0b09e20064e05e900d49800c33bfc7d9",
        "title": "哭麻处士",
        "author": "韦庄",
        "content": "却到歌吟地，闲门草色中。\n百年流水尽，万事落花空。\n繐帐扃秋月，诗楼鏁夜虫。\n少微何处堕，留恨白杨风。",
        "dynasty": "唐",
        "collection_info": null
    },
    {
        "uuid": "bbe62bdec72afbdc264757d1e341c70c",
        "title": "春早",
        "author": "韦庄",
        "content": "闻莺纔觉晓，闭户已知晴。\n一带窗间月，斜穿枕上生。",
        "dynasty": "唐",
        "collection_info": null
    },
    {
        "uuid": "f31dfea43d69bdd79dd912a9ddf8cb6c",
        "title": "和友人",
        "author": "韦庄",
        "content": "闭门同隐士，不出动经时。\n静阅王维画，闲翻褚胤棋。\n落泉当户急，残月下窗迟。\n却想从来意，谯周亦自嗤。",
        "dynasty": "唐",
        "collection_info": null
    },
    {
        "uuid": "97077b9897e993e5910c82ae1f4cede5",
        "title": "春愁",
        "author": "韦庄",
        "content": "寓思本多伤，逢春恨更长。\n露霑湘竹泪，花堕越梅妆。\n睡怯交加梦，闲倾潋滟觞。\n后庭人不到，斜月上松篁。",
        "dynasty": "唐",
        "collection_info": null
    },
    {
        "uuid": "c5ba7aa2902402330cc49473341ecb41",
        "title": "晚春",
        "author": "韦庄",
        "content": "花开疑乍富，花落似初贫。\n万物不如酒，四时唯爱春。\n峨峨秦氏髻，皎皎洛川神。\n风月应相笑，年年醉病身。",
        "dynasty": "唐",
        "collection_info": null
    },
    {
        "uuid": "476ac1ddef93878aa0cc3aec3b4c537f",
        "title": "题许浑诗卷",
        "author": "韦庄",
        "content": "江南才子许浑诗，字字清新句句奇。\n十斛明珠量不尽，惠[休]虚作碧云词。",
        "dynasty": "唐",
        "collection_info": null
    },
    {
        "uuid": "1c70bf9ff2d71ff2c8c2930143daa06a",
        "title": "赠礼佛名者",
        "author": "韦庄",
        "content": "何用辛勤礼佛名，我从无得到真庭。\n寻思六祖传心印，可是从来读藏经。",
        "dynasty": "唐",
        "collection_info": null
    },
    {
        "uuid": "c7cc19b3c272b627d998975e6bae324d",
        "title": "残花",
        "author": "韦庄",
        "content": "和烟和露雪离披，金蘂红鬚尚满枝。\n十日笙歌一宵梦，苎萝因雨失西施。",
        "dynasty": "唐",
        "collection_info": null
    },
    {
        "uuid": "91c0960befbd43fb2314c0f2d2eebe73",
        "title": "上元县",
        "author": "韦庄",
        "content": "南朝三十六英雄，角逐兴亡尽此中。\n有国有家皆是梦，为龙为虎亦成空。\n残花旧宅悲江令，落日青山弔谢公。\n止竟霸图何物在，石麟无主卧秋风。",
        "dynasty": "唐",
        "collection_info": null
    },
    {
        "uuid": "a038b9d3342f0883b73b3a80240f8640",
        "title": "江上逢史馆李学士",
        "author": "韦庄",
        "content": "前年分袂陕城西，醉凭征轩日欲低。\n去浪指期鱼必变，出门回首马空嘶。\n关河自此为征垒，城阙于今陷战鼙。\n谁谓世途陵是谷，燕来还识旧巢泥。",
        "dynasty": "唐",
        "collection_info": null
    },
    {
        "uuid": "c6e0c4573d608e2e107338d02ef76a4b",
        "title": "金陵图",
        "author": "韦庄",
        "content": "谁谓伤心画不成，画人心逐世人情。\n君看六幅南朝事，老木寒云满故城。",
        "dynasty": "唐",
        "collection_info": null
    },
    {
        "uuid": "061879cacb5b21ef32d8dec9a35d2dbd",
        "title": "谒蒋帝庙",
        "author": "韦庄",
        "content": "建业城边蒋帝祠，素髯清骨旧风姿。\n江声似激秦军破，山势如匡晋祚危。\n残雪岭头明组练，晚霞檐外簇旌旗。\n金陵客路方流落，空祝回銮奠酒巵。",
        "dynasty": "唐",
        "collection_info": null
    },
    {
        "uuid": "488f321fef826e55cb35d6b0ea5d0939",
        "title": "闻再幸梁洋",
        "author": "韦庄",
        "content": "纔喜中原息战鼙，又闻天子幸巴西。\n延烧魏阙非关燕，大狩陈仓不为鸡。\n兴庆玉龙寒自跃，昭陵石马夜空嘶。\n遥思万里行宫梦，太白山前月欲低。",
        "dynasty": "唐",
        "collection_info": null
    },
    {
        "uuid": "db1cb61ba8f8137c9d88f6315efaf14a",
        "title": "王道者",
        "author": "韦庄",
        "content": "五云遥指海中央，金鼎曾传肘后方。\n三岛路岐空有月，十洲花木不知霜。\n因携竹杖闻龙气，为使僊童带橘香。\n应笑我曹身是梦，白头犹自学诗狂。",
        "dynasty": "唐",
        "collection_info": null
    },
    {
        "uuid": "a8503ff2bdd3b6c82472997ebd11c05d",
        "title": "陪金陵府相中堂夜宴",
        "author": "韦庄",
        "content": "满耳笙歌满眼花，满楼珠翠胜吴娃。\n因知海上神仙窟，只似人间富贵家。\n绣户夜攒红烛市，舞衣晴曳碧天霞。\n却愁宴罢青蛾散，杨子江头月半斜。",
        "dynasty": "唐",
        "collection_info": null
    },
    {
        "uuid": "557a740d22e4f506ffaeabbdd3d0c495",
        "title": "和侯秀才同友生泛舟溪中相招之作",
        "author": "韦庄",
        "content": "嵇阮相将棹酒船，晚风侵浪水侵舷。\n轻如控鲤初离岸，远似乘槎欲上天。\n雨外鸟归吴苑树，镜中人入洞庭烟。\n凭君不用回舟疾，今夜西江月正圆。",
        "dynasty": "唐",
        "collection_info": null
    },
    {
        "uuid": "cf20540c975053c657886bc101262ef7",
        "title": "赠野童",
        "author": "韦庄",
        "content": "羡尔无知野性真，乱搔蓬髮笑看人。\n闲衝暮雨骑牛去，肯问中兴社稷臣。",
        "dynasty": "唐",
        "collection_info": null
    },
    {
        "uuid": "6290d95be52e19904ddcc3be2570c4e0",
        "title": "代书寄马",
        "author": "韦庄",
        "content": "驱驰曾在五侯家，见说初生自渥洼。\n鬃白似披梁苑雪，颈肥如扑杏园花。\n休嫌绿绶嘶贫舍，好着红缨入使衙。\n稳上云衢千万里，年年长踏魏堤沙。",
        "dynasty": "唐",
        "collection_info": null
    },
    {
        "uuid": "86a13537b64d11d8123161897da4d975",
        "title": "题淮阴侯庙",
        "author": "韦庄",
        "content": "满把椒浆奠楚祠，碧幢黄钺旧英威。\n能扶汉代成王业，忍见唐民陷战机。\n云梦去时高鸟尽，淮阴归日故人稀。\n如何不借平齐策，空看长星落贼围。",
        "dynasty": "唐",
        "collection_info": null
    },
    {
        "uuid": "e8f56ff55b9bd8d2bb8c7d94ddb09a17",
        "title": "送崔郎中往使西川行在",
        "author": "韦庄",
        "content": "拜书辞玉帐，万里劒关长。\n新马杏花色，绿袍春草香。\n一身朝玉陛，几日过铜梁。\n莫恋炉边醉，僊宫待侍郎。",
        "dynasty": "唐",
        "collection_info": null
    },
    {
        "uuid": "0ce0cc4dd2e107b4de2c27f9978d65ee",
        "title": "润州显济阁晓望",
        "author": "韦庄",
        "content": "清晓水如镜，隔江人似鸥。\n远烟藏海岛，初日照扬州。\n地壮孙权气，云凝庾信愁。\n一篷何处客，吟凭钓鱼舟。",
        "dynasty": "唐",
        "collection_info": null
    },
    {
        "uuid": "1c139e18dd80cc1822dfd824d0150126",
        "title": "观淛西府相畋游",
        "author": "韦庄",
        "content": "十里旌旗十万兵，等闲游猎出军城。\n紫袍日照金鹅鬬，红斾风吹画虎狞。\n带箭彩禽云外落，避鵰寒兔月中惊。\n归来一路笙歌满，更有僊娥载酒迎。",
        "dynasty": "唐",
        "collection_info": null
    },
    {
        "uuid": "5fd53804f90b99f6b2fb82629809406c",
        "title": "官庄",
        "author": "韦庄",
        "content": "谁氏园林一簇烟，路人遥指尽长叹。\n桑田稻泽今无主，新犯香醪没入官。",
        "dynasty": "唐",
        "collection_info": null
    },
    {
        "uuid": "c3909f8f305bc72e4bda2bef2b69c6a4",
        "title": "解维",
        "author": "韦庄",
        "content": "又解征帆落照中，暮程还过秣陵东。\n二年辛苦烟波裏，赢得风姿似钓翁。",
        "dynasty": "唐",
        "collection_info": null
    },
    {
        "uuid": "0f6c325a42c1d644cb2f88d1b25dddb9",
        "title": "雨霁池上作呈侯学士",
        "author": "韦庄",
        "content": "鹿巾藜杖葛衣轻，雨歇池边晚吹清。\n正是如今江上好，白鳞红稻紫莼羹。",
        "dynasty": "唐",
        "collection_info": null
    },
    {
        "uuid": "5c853738705ffde867bba5bf469ca609",
        "title": "寓言",
        "author": "韦庄",
        "content": "为儒逢世乱，吾道欲何之。\n学劒已应晚，归山今又迟。\n故人三载别，明月两乡悲。\n惆怅沧江上，星星鬓有丝。",
        "dynasty": "唐",
        "collection_info": null
    },
    {
        "uuid": "cc08cb0e33b410283d501d5620d11294",
        "title": "哭同舍崔员外",
        "author": "韦庄",
        "content": "却到同游地，三年一电光。\n池塘春草在，风烛故人亡。\n祭罢泉声急，斋余磬韵长。\n碧天应有恨，斜日弔松篁。",
        "dynasty": "唐",
        "collection_info": null
    },
    {
        "uuid": "ecd3ac6638016194a984e8ef40e3b35f",
        "title": "题姑苏凌处士庄",
        "author": "韦庄",
        "content": "一簇林亭返照间，门当官道不曾关。\n花深远岸黄莺闹，雨急春塘白鹭闲。\n载酒客寻吴苑寺，倚楼僧看洞庭山。\n怪来话得僊中事，新有人从物外还。",
        "dynasty": "唐",
        "collection_info": null
    },
    {
        "uuid": "2496c47cc2140b32ed4f78b3431a4e60",
        "title": "过当涂县",
        "author": "韦庄",
        "content": "客过当涂县，停车访旧游。\n谢公山有墅，李白酒无楼。\n采石花空发，乌江水自流。\n夕阳谁共感，寒鹭立汀洲。",
        "dynasty": "唐",
        "collection_info": null
    },
    {
        "uuid": "b5a29dc258cf1e14bdefd93ba8abaf5c",
        "title": "江亭酒醒却寄维扬饯客",
        "author": "韦庄",
        "content": "别筵人散酒初醒，江步黄昏雨雪零。\n满坐绮罗皆不见，觉来红树背银屏。",
        "dynasty": "唐",
        "collection_info": null
    },
    {
        "uuid": "736c13800948752ee76c47aa3d7a0cdc",
        "title": "台城",
        "author": "韦庄",
        "content": "江雨霏霏江草齐，六朝如梦鸟空啼。\n无情最是台城柳，依旧烟笼十里堤。",
        "dynasty": "唐",
        "collection_info": null
    },
    {
        "uuid": "fac600e397b7e774f606e2e4ba08034d",
        "title": "赠渔翁",
        "author": "韦庄",
        "content": "草衣荷笠鬓如霜，自说家编楚水阳。\n满岸秋风吹枳橘，遶陂烟雨种菰蒋。\n芦刀夜鲙红鳞腻，水甑朝蒸紫芋香。\n曾向五湖期范蠡，尔来空阔久相忘。",
        "dynasty": "唐",
        "collection_info": null
    },
    {
        "uuid": "faf3b2a36ea1e0d7b79e5076f5085bb8",
        "title": "过扬州",
        "author": "韦庄",
        "content": "当年人未识兵戈，处处青楼夜夜歌。\n花发洞中春日永，月明衣上好风多。\n淮王去后无鸡犬，炀帝归来葬绮罗。\n二十四桥空寂寂，绿杨摧折旧官河。",
        "dynasty": "唐",
        "collection_info": null
    },
    {
        "uuid": "f27292ade5ae2b00385740248864c923",
        "title": "寄右省李起居",
        "author": "韦庄",
        "content": "已向鸳行接雁行，便应双拜紫薇郎。\n纔闻阙下征书急，已觉回朝草诏忙。\n白马似怜朱绂贵，綵衣遥惹御炉香。\n多惭十载游梁客，未换青襟侍素王。",
        "dynasty": "唐",
        "collection_info": null
    },
    {
        "uuid": "2db682711f29d6dc9d370b5654f6dbc9",
        "title": "镊白",
        "author": "韦庄",
        "content": "白髮太无情，朝朝镊又生。\n始因丝一缕，渐至雪千茎。\n不避佳人笑，唯惭稚子惊。\n新年过半百，犹叹未休兵。",
        "dynasty": "唐",
        "collection_info": null
    },
    {
        "uuid": "0658bd764ea77e33e207b059127c3fb3",
        "title": "漳亭驿小樱桃",
        "author": "韦庄",
        "content": "当年此树正花开，五马僊郎载酒来。\n李白已亡工部死，何人堪伴玉山颓。",
        "dynasty": "唐",
        "collection_info": null
    },
    {
        "uuid": "648822734278af95723c1348a5773a41",
        "title": "酬吴秀才霅川相送",
        "author": "韦庄",
        "content": "一叶南浮去似飞，楚乡云水本无依。\n离心不忍闻春鸟，病眼何堪送落晖。\n掺袂客从花下散，棹舟人向镜中归。\n夫君别我应惆怅，十五年来识素衣。",
        "dynasty": "唐",
        "collection_info": null
    },
    {
        "uuid": "46bbc13c60197e3605393c0267d295c2",
        "title": "对雨独酌",
        "author": "韦庄",
        "content": "榴花新酿绿于苔，对雨闲倾满满杯。\n荷锸醉翁真达者，卧云逋客竟悠哉。\n能诗岂是经时策，爱酒原非命世才。\n门外绿萝连洞口，马嘶应是步兵来。",
        "dynasty": "唐",
        "collection_info": null
    },
    {
        "uuid": "1241e6ce679daa6d13015a5186273ba6",
        "title": "夏初与侯补阙江南有约同泛淮汴西赴行朝庄自九驿路先至甬桥补阙由淮楚续至泗上寝病旬日遽闻捐馆回首悲恸因成长句四韵弔之",
        "author": "韦庄",
        "content": "本约同来谒帝阍，忽随川浪去东奔。\n九重圣主方虚席，千里高堂尚倚门。\n世德只应荣伯仲，诗名终自付儿孙。\n遥怜月落清淮上，寂寞何人弔旅魂。",
        "dynasty": "唐",
        "collection_info": null
    },
    {
        "uuid": "f0506c277bc15e8995cd85b130607e80",
        "title": "汴堤行",
        "author": "韦庄",
        "content": "欲上隋堤举步迟，隔云烽燧呌非时。\n纔闻破虏将休马，又道征辽再出师。\n朝见西来为过客，暮看东去作浮尸。\n绿杨千里无飞鸟，日落空投旧店基。",
        "dynasty": "唐",
        "collection_info": null
    },
    {
        "uuid": "588fa03e508bd50e859e03351b492e61",
        "title": "旅次甬西见儿童以竹枪纸旗戏为阵列主人叟曰斯子也三世没于阵思所袭祖父讐余因感之",
        "author": "韦庄",
        "content": "已闻三世没军营，又见儿孙学战争。\n见尔此言堪恸哭，遣予何日望时平。",
        "dynasty": "唐",
        "collection_info": null
    },
    {
        "uuid": "9735e19ab5b76cca5879475a41371c28",
        "title": "自孟津舟西上雨中作",
        "author": "韦庄",
        "content": "秋烟漠漠与蒙蒙，不卷征帆任晚风。\n百口寄安沧海上，一身逃难绿林中。\n来时楚岸杨花白，去日隋堤蓼穗红。\n却到故园翻似客，归心迢递秣陵东。",
        "dynasty": "唐",
        "collection_info": null
    },
    {
        "uuid": "f24b8734bda37490a83c4e9102c89ce3",
        "title": "含山店梦觉作",
        "author": "韦庄",
        "content": "曾为流离惯别家，等闲挥袂客天涯。\n灯前一觉江南梦，惆怅起来山月斜。",
        "dynasty": "唐",
        "collection_info": null
    },
    {
        "uuid": "79fffa26736f7c6dc44a8fc77a7eb38d",
        "title": "题貂黄岭官军",
        "author": "韦庄",
        "content": "散骑萧萧下太行，远从吴会去陈仓。\n斜风细雨江亭上，尽日凭栏忆楚乡。",
        "dynasty": "唐",
        "collection_info": null
    },
    {
        "uuid": "1558a4a112bfd26b97542bfb29484067",
        "title": "过内黄县",
        "author": "韦庄",
        "content": "相州吹角欲斜阳，匹马摇鞭宿内黄。\n僻县不容投刺客，野陂时遇射鵰郎。\n云中粉堞新城垒，店后荒郊旧战场。\n犹指去程千万里，秣陵烟树在何乡。",
        "dynasty": "唐",
        "collection_info": null
    },
    {
        "uuid": "72dfcb214eded32e2ce3601392935e3f",
        "title": "杂感",
        "author": "韦庄",
        "content": "莫悲建业荆榛满，昔日繁华是帝京。\n莫爱广陵台榭好，也曾芜没作荒城。\n鱼龙爵马皆如梦，风月烟花岂有情。\n行客不劳频怅望，古来朝市叹衰荣。",
        "dynasty": "唐",
        "collection_info": null
    },
    {
        "uuid": "706f1d30359ecb1e109cac85d5615ef4",
        "title": "垣县山中寻李书记山居不遇留题河次店",
        "author": "韦庄",
        "content": "白云红树𡵻㟍东，名鸟羣飞古画中。\n僊吏不知何处隐，山南山北雨蒙蒙。",
        "dynasty": "唐",
        "collection_info": null
    },
    {
        "uuid": "17f0966af9b676e834c243f707b04f80",
        "title": "送人游幷汾",
        "author": "韦庄",
        "content": "风雨萧萧欲暮秋，独携孤劒塞垣游。\n如今虏骑方南牧，莫过阴关第一州。",
        "dynasty": "唐",
        "collection_info": null
    },
    {
        "uuid": "aa952e85d95dec9695a5cbdc51a0de12",
        "title": "李氏小池亭十二韵",
        "author": "韦庄",
        "content": "积石乱巉巉，庭莎绿不芟。\n小桥低跨水，危槛半依岩。\n花落鱼争唼，樱红鸟竞鹐。\n引泉疏地脉，扫絮积山嵌。\n古柳红绡织，新篁紫绮缄。\n养猿秋啸月，放鹤夜栖杉。\n枕簟溪云腻，池塘海雨咸。\n语窗鸡逞辨，舐鼎犬偏馋。\n踏藓青粘屐，攀萝绿映衫。\n访僧舟北渡，贳酒日西衔。\n迟客登高阁，题诗遶翠嵒。\n家藏何所宝，清韵满琅函。",
        "dynasty": "唐",
        "collection_info": null
    },
    {
        "uuid": "407945ac71880d472d7b353bbb32bdaa",
        "title": "遣兴",
        "author": "韦庄",
        "content": "如幻如泡世，多愁多病身。\n乱来知酒圣，贫去觉钱神。\n异国清明节，空江寂寞春。\n声声林上鸟，唤我北归秦。",
        "dynasty": "唐",
        "collection_info": null
    },
    {
        "uuid": "e3b8a09463152a165ad1c98d9ad1205d",
        "title": "婺州和陆谏议将赴阙怀阳羡山居",
        "author": "韦庄",
        "content": "望阙路仍远，子牟魂欲飞。\n道开烧药鼎，僧寄卧云衣。\n故国饶芳草，他山挂夕晖。\n东阳虽胜地，王粲奈思归。",
        "dynasty": "唐",
        "collection_info": null
    },
    {
        "uuid": "8f7113aa11aee4be4638fd85726b024b",
        "title": "江上题所居",
        "author": "韦庄",
        "content": "故人相别尽朝天，苦竹江头独闭关。\n落日乱蝉萧帝寺，碧云归鸟谢家山。\n青州从事来偏熟，泉布先生老渐悭。\n不是对花长酩酊，永嘉时代不如闲。",
        "dynasty": "唐",
        "collection_info": null
    },
    {
        "uuid": "f6d265ad8d11854b5ca12260b482532a",
        "title": "婺州屏居蒙右省王拾遗车枉降访病中延候不得因成寄谢",
        "author": "韦庄",
        "content": "三年流落卧漳滨，王粲思家拭泪频。\n画角莫吹残月夜，病心方忆故园春。\n自为江上樵苏客，不识天边侍从臣。\n怪得白鸥惊去尽，绿萝门外有朱轮。",
        "dynasty": "唐",
        "collection_info": null
    },
    {
        "uuid": "ad3e21ae97d593ae477198e7ed43e6d5",
        "title": "将卜兰芷村居留别郡中在仕",
        "author": "韦庄",
        "content": "兰芷江头寄断蓬，移家空载一颿风。\n伯伦嗜酒还因乱，平子归田不为穷。\n避世漂零人境外，结茅依约画屏中。\n从今隐去应难觅，深入芦花作钓翁。",
        "dynasty": "唐",
        "collection_info": null
    },
    {
        "uuid": "4e87c71bc8888c47d40bc9ebc3c27f2d",
        "title": "和陆谏议避地寄东阳进退未决见寄",
        "author": "韦庄",
        "content": "未归天路紫云深，暂驻东阳岁月侵。\n入洛声华当世重，闵周章句满朝吟。\n开炉夜看黄芽鼎，卧瓮闲欹白玉簪。\n读易草玄人不会，忧君心是致君心。",
        "dynasty": "唐",
        "collection_info": null
    },
    {
        "uuid": "5722707d6a4f2316b43660d6c78c2b0c",
        "title": "山墅闲题",
        "author": "韦庄",
        "content": "逦迤前冈压后冈，一川桑柘好残阳。\n主人馈饷炊红黍，邻父携竿钓紫鲂。\n静极却嫌流水闹，闲多翻笑野云忙。\n有名不那无名客，独闭衡门避建康。",
        "dynasty": "唐",
        "collection_info": null
    },
    {
        "uuid": "5c5365580b45e5ae3a2ccaa30afcea76",
        "title": "江上逢故人",
        "author": "韦庄",
        "content": "前年送我曲江西，红杏园中醉似泥。\n今日逢君越溪上，杜鹃花发鹧鸪啼。\n来时旧里人谁在，别后沧波路几迷。\n江畔玉楼多美酒，仲宣怀土莫凄凄。",
        "dynasty": "唐",
        "collection_info": null
    },
    {
        "uuid": "570d72b86a5bd9955bbc5854ce5ba859",
        "title": "旅中感遇寄呈李秘书昆仲",
        "author": "韦庄",
        "content": "南望愁云鏁翠微，谢家楼阁雨霏霏。\n刘桢病后新诗少，阮籍贫来好客稀。\n犹喜故人天外至，许将孤劒日边归。\n怀乡不怕严陵笑，只待秋风别钓矶。",
        "dynasty": "唐",
        "collection_info": null
    },
    {
        "uuid": "07898d1b9fdbea415ac56fb024b84f25",
        "title": "送范评事入关",
        "author": "韦庄",
        "content": "寂寥门户寡相亲，日日频来只有君。\n正喜琴尊长作伴，忽携书劒远辞羣。\n伤心柳色离亭见，聒耳蝉声故国闻。\n为报明年杏园客，与留绝艳待终军。",
        "dynasty": "唐",
        "collection_info": null
    },
    {
        "uuid": "d8642ee8f1ce83aa005b8ce45f5e2ca6",
        "title": "东阳酒家赠别二绝句 一",
        "author": "韦庄",
        "content": "送君同上酒家楼，酩酊翻成一笑休。\n正是落花饶怅望，醉乡前路莫回头。",
        "dynasty": "唐",
        "collection_info": null
    },
    {
        "uuid": "988fa9e985c9246f0fb6c337a4a6f6d0",
        "title": "东阳酒家赠别二绝句 二",
        "author": "韦庄",
        "content": "天涯方叹异乡身，又向天涯别故人。\n明日五更孤店月，醉醒何处泪霑巾。",
        "dynasty": "唐",
        "collection_info": null
    },
    {
        "uuid": "c747d78a24a2a6e9a93473bd1de9d135",
        "title": "江上村居",
        "author": "韦庄",
        "content": "本无踪迹恋柴扃，世乱须教识道情。\n顚倒梦魂愁裏得，撅奇诗句望中生。\n花缘艳绝栽难好，山为看多咏不成。\n闻道汉军新破虏，使来仍说近离京。",
        "dynasty": "唐",
        "collection_info": null
    },
    {
        "uuid": "1b7d156ef3e53fa9c381b399e3ab2a6f",
        "title": "江外思乡",
        "author": "韦庄",
        "content": "年年春日异乡悲，杜曲黄莺可得知。\n更被夕阳江岸上，断肠烟柳一丝丝。",
        "dynasty": "唐",
        "collection_info": null
    },
    {
        "uuid": "5fcfdefbaddacab2adf8b5154da53d14",
        "title": "和郑拾遗秋日感事一百韵",
        "author": "韦庄",
        "content": "祸乱天心厌，流离客思伤。\n有家抛上国，无罪谪遐方。\n负笈将辞越，扬帆欲泛湘。\n避时难驻足，感事易回肠。\n雅道何销德，妖星忽耀芒。\n中原初纵燎，下国竟探汤。\n盗据三秦地，兵缠八水乡。\n战尘轻犯阙，羽斾远巡梁。\n自此修文代，俄成讲武场。\n熊罴驱涿鹿，犀象走昆阳。\n御马迷新栈，宫娥改旧妆。\n五丁功再覩，八难事难忘。\n凤引金根疾，兵环玉弩彊。\n建牙虽可恃，摩垒讵能防。\n霍庙神遐远，圯桥路杳茫。\n出师威似虎，御敌狠如羊。\n眉画犹思赤，巾裁未厌黄。\n晨趋鸣铁骑，夜舞挹琼觞。\n僭侈彤襜乱，諠呼绣𩭪攘。\n但闻争曳组，讵见学垂缰。\n鹊印提新篆，龙泉夺晓霜。\n军威徒逗挠，我武自维扬。\n负扆劳天眷，凝旒念国章。\n绣旗张画兽，宝马跃红鸯。\n但欲除妖气，宁思蔽耿光。\n晓烟生帝里，夜火入春坊。\n鸟怪巢宫树，狐骄上苑墙。\n设危终在德，视履岂无祥。\n气激雷霆怒，神驱岳渎忙。\n功高分虎节，位下耻龙骧。\n遍命登坛将，巡封异姓王。\n志求扶坠典，力未振颓纲。\n汉路闲鵰鹗，云衢驻骕骦。\n宝装军器丽，麝裛战袍香。\n日覩兵书捷，时闻虏骑亡。\n人心惊獬豸，雀意伺螳螂。\n上略咸推妙，前锋讵可当。\n纡金光照耀，执玉意藏昂。\n覆餗非无谓，奢华事每详。\n四民皆组绶，九土堕耕桑。\n飞骑黄金勒，香车翠钿装。\n八珍罗膳府，五采鬬筐床。\n宴集喧华第，歌钟簇画梁。\n永期传子姓，宁误犯天狼。\n未覩君除侧，徒思玉在傍。\n窜身奚可保，易地喜相将。\n国运方夷险，天心讵测量。\n九流虽暂蔽，三柄岂相妨。\n小孽乖躔次，中兴繫昊苍。\n法尧功已普，罪己德非凉。\n帝念惟思理，臣心岂自遑。\n诏催青琐客，时待紫微郎。\n定难输宸算，胜灾减御粱。\n皇恩思荡荡，睿泽转洋洋。\n偃卧虽非晚，艰难亦备尝。\n舜庭招谏鼓，汉殿上书囊。\n俭德遵三尺，清朝俟一匡。\n世随渔父醉，身效接舆狂。\n窜逐同天宝，遭罹异建康。\n道孤悲海澨，家远隔天潢。\n卒岁贫无褐，经秋病泛漳。\n似鱼甘去乙，比蟹未成筐。\n守道惭无补，趋时愧不臧。\n殷牛常在耳，晋竖欲潜肓。\n忸恨山思板，怀归海欲航。\n角吹魂悄悄，笛引泪浪浪。\n乱觉干坤窄，贫知日月长。\n势将随鹤列，忽喜遇鸳行。\n已报新回驾，仍闻近纳隍。\n文风销劒楯，礼物换旗裳。\n紫闼重开序，青衿再设庠。\n黑头期命爵，頳尾尚忧鲂。\n吴坂嘶骐骥，岐山集凤皇。\n词源波浩浩，谏署玉锵锵。\n饲雀曾传庆，烹蛇讵有殃。\n[弢]弓挥劲镞，匣劒淬神铓。\n谔谔宁惭直，堂堂不谢张。\n晓风趋建礼，夜月直文昌。\n去国时虽久，安邦志不常。\n良金鑪自跃，美玉椟难藏。\n北望心如斾，西归律变商。\n迹随江燕去，心逐塞鸿翔。\n晚翠笼桑坞，斜晖挂竹堂。\n路愁千里月，田爱万斯箱。\n伴钓歌前浦，随樵上远冈。\n鹭眠依晚屿，鸟浴上枯杨。\n惊梦缘欹枕，多吟为倚廊。\n访僧红叶寺，题句白云房。\n颿外青枫老，尊前紫菊芳。\n夜灯银耿耿，晓露玉瀼瀼。\n异国惭倾盖，归涂俟併粮。\n身虽留震泽，心已过雷塘。\n执友知谁在，家山各已荒。\n海边登桂檝，烟外泛云樯。\n巢树禽思越，嘶风马恋羌。\n寒声愁听杵，空馆厌闻螀。\n望阙飞华盖，趋朝振玉珰。\n米惭无薏苡，麵喜有桄榔。\n话别心重结，伤时泪一滂。\n伫归蓬岛后，纶诏润青缃。",
        "dynasty": "唐",
        "collection_info": null
    },
    {
        "uuid": "8d2ad4602fdfa3097317fa384df6d748",
        "title": "梦入关",
        "author": "韦庄",
        "content": "梦中乘传过关亭，南望莲峰簇簇青。\n马上正吟归去好，觉来江月满前庭。",
        "dynasty": "唐",
        "collection_info": null
    },
    {
        "uuid": "98d44706f6848f2984788e9300ef5a32",
        "title": "送人归上国",
        "author": "韦庄",
        "content": "送君江上日西斜，泣向江边满树花。\n若见青云旧相识，为言流落在天涯。",
        "dynasty": "唐",
        "collection_info": null
    },
    {
        "uuid": "17b6ff7be7f957c139611402de7293ac",
        "title": "闻春鸟",
        "author": "韦庄",
        "content": "云晴春鸟满江村，还似长安旧日闻。\n红杏花前应笑我，我今顦顇亦羞君。",
        "dynasty": "唐",
        "collection_info": null
    },
    {
        "uuid": "073b16d6647c07b60b4acf1a00614ce1",
        "title": "樱桃树",
        "author": "韦庄",
        "content": "记得初生雪满枝，和蜂和蝶带花移。\n而今花落游蜂去，空作主人惆怅诗。",
        "dynasty": "唐",
        "collection_info": null
    },
    {
        "uuid": "66f22767e50b44b4be6f9c9efee62b5d",
        "title": "独鹤",
        "author": "韦庄",
        "content": "夕阳滩上立裴回，红蓼风前雪翅开。\n应为不知栖宿处，几回飞去又飞来。",
        "dynasty": "唐",
        "collection_info": null
    },
    {
        "uuid": "3d857bf7c1d8e5b390c64353a5056b19",
        "title": "新栽竹",
        "author": "韦庄",
        "content": "寂寞阶前见此君，遶栏吟罢却沾巾。\n异乡流落谁相识，唯有丛篁似主人。",
        "dynasty": "唐",
        "collection_info": null
    },
    {
        "uuid": "6329bfbff72fc5a26fa94fae27cb499d",
        "title": "稻田",
        "author": "韦庄",
        "content": "绿波春浪满前陂，极目连云䆉稏肥。\n更被鹭鷀千点雪，破烟来入画屏飞。",
        "dynasty": "唐",
        "collection_info": null
    },
    {
        "uuid": "d0aed2b9d65791a825aa0df0d7262f0e",
        "title": "稻田",
        "author": "韦庄",
        "content": "浪波春稻满前坡，极目连云𥝧稏肥。\n更被鹭鸶千㸃白，披烟来入画屏飞。",
        "dynasty": "唐",
        "collection_info": null
    },
    {
        "uuid": "eb923da66a8e1b56a8893eed40202bad",
        "title": "庭前菊",
        "author": "韦庄",
        "content": "为忆长安烂熳开，我今移尔满庭栽。\n红兰莫笑青青色，曾向龙山泛酒来。",
        "dynasty": "唐",
        "collection_info": null
    },
    {
        "uuid": "a870c09bd49aa5201200aabf510150c8",
        "title": "燕来",
        "author": "韦庄",
        "content": "去岁辞巢别近邻，今来空讶草堂新。\n花开对语应相问，不是村中旧主人。",
        "dynasty": "唐",
        "collection_info": null
    },
    {
        "uuid": "759b8a45bd5bf07c3ba307e57a0f2ac5",
        "title": "倚柴关",
        "author": "韦庄",
        "content": "杖策无言独倚关，如痴如醉又如闲。\n孤吟尽日何人会，依约前山似故山。",
        "dynasty": "唐",
        "collection_info": null
    },
    {
        "uuid": "383b42c455df156d73979aa7b5df377c",
        "title": "题七步廊",
        "author": "韦庄",
        "content": "席门无计那残阳，更接檐前七步廊。\n不羡东都丞相宅，每行吟得好篇章。",
        "dynasty": "唐",
        "collection_info": null
    },
    {
        "uuid": "310ae42cfe18b5a7a3baafea48f20fd0",
        "title": "语松竹",
        "author": "韦庄",
        "content": "庭前芳草绿于袍，堂上诗人欲二毛。\n多病不禁秋寂寞，雨松风竹莫骚骚。",
        "dynasty": "唐",
        "collection_info": null
    },
    {
        "uuid": "f86fa06dbae1d216457ae141360a9665",
        "title": "不出院楚公",
        "author": "韦庄",
        "content": "一自蝉关闭，心猿日渐驯。\n不知城郭路，稀识市朝人。\n履带阶前雪，衣无寺外尘。\n却嫌山翠好，诗客往来频。",
        "dynasty": "唐",
        "collection_info": null
    },
    {
        "uuid": "78f43b819eb36877bff8d34bd44656b2",
        "title": "江边吟",
        "author": "韦庄",
        "content": "江边烽燧几时休，江上行人雪满头。\n谁信乱离花不见，只应惆怅水东流。\n陶潜政事千杯酒，张翰生涯一叶舟。\n若有片颿归去好，可堪重倚仲宣楼。",
        "dynasty": "唐",
        "collection_info": null
    },
    {
        "uuid": "6b2e8adcbd1473c5c2607bcbd3051415",
        "title": "江南送李明府入关",
        "author": "韦庄",
        "content": "雨花烟柳傍江邨，流落天涯酒一罇。\n分首不辞多下泪，回头唯恐更消魂。\n我为孟馆三千客，君继宁王五代孙。\n正是中兴盘石重，莫将顦顇入都门。",
        "dynasty": "唐",
        "collection_info": null
    },
    {
        "uuid": "967e8ae4a2021dfb92d73c18f0a282c4",
        "title": "送福州王先辈南归",
        "author": "韦庄",
        "content": "豫章城下偶相逢，自说今方遇至公。\n八韵赋吟梁苑雪，六铢衣惹杏园风。\n名标玉籍僊坛上，家寄闽山画障中。\n明日一杯何处别，绿杨烟岸雨蒙蒙。",
        "dynasty": "唐",
        "collection_info": null
    },
    {
        "uuid": "99eb1cadefb965a0b6838ad2d91715ce",
        "title": "夜雪泛舟游南溪",
        "author": "韦庄",
        "content": "大江西面小溪斜，入竹穿松似若耶。\n两岸严风吹玉树，一滩明月晒银砂。\n因寻野渡逢渔舍，更泊前湾上酒家。\n去去不知归路远，棹声烟裏独呕哑。",
        "dynasty": "唐",
        "collection_info": null
    },
    {
        "uuid": "7fe820c80f89a19b10aca7a79bfca98a",
        "title": "江行西望",
        "author": "韦庄",
        "content": "西望长安白日遥，半年无事驻兰桡。\n欲将张翰秋江雨，画作屏风寄鲍昭。",
        "dynasty": "唐",
        "collection_info": null
    },
    {
        "uuid": "671f222f97c8dd701cc99ebaf85780e5",
        "title": "铜仪",
        "author": "韦庄",
        "content": "铜仪一夜变葭灰，暖律还吹岭上梅。\n已喜汉官今再覩，更惊尧历又重开。\n窗中远岫青如黛，门外长江绿似苔。\n谁念闭关张仲蔚，满庭春雨长蒿莱。",
        "dynasty": "唐",
        "collection_info": null
    },
    {
        "uuid": "770df5a53a92692dc2f89123ee687483",
        "title": "含香",
        "author": "韦庄",
        "content": "含香高步已难陪，鹤到清霄势未回。\n遇物旋添芳草句，逢春宁滞碧云才。\n微红几处花心吐，嫩绿谁家柳眼开。\n却去金銮为近侍，便辞鸥鸟不归来。",
        "dynasty": "唐",
        "collection_info": null
    },
    {
        "uuid": "30085719f244f1a462e95d4b3b5c7172",
        "title": "春云",
        "author": "韦庄",
        "content": "春云春水两溶溶，倚郭楼台晚翠浓。\n山好只因人化石，地灵曾有劒为龙。\n官辞凤阙频经岁，家住峨嵋第几峰。\n王粲不知多少恨，夕阳吟断一声钟。",
        "dynasty": "唐",
        "collection_info": null
    },
    {
        "uuid": "1326ed58985ee1b53488b94cc2dec69d",
        "title": "云散",
        "author": "韦庄",
        "content": "云散天边落照和，关关春树鸟声多。\n刘伶避世唯沈醉，宁戚伤时亦浩歌。\n已恨岁华添皎镜，更悲人事逐颓波。\n青云自有鹓鸿待，莫说他山好薜萝。",
        "dynasty": "唐",
        "collection_info": null
    },
    {
        "uuid": "008b22bd623fe3f825ea9f20c84c3556",
        "title": "袁州作",
        "author": "韦庄",
        "content": "家家生计只琴书，一郡清风似鲁儒。\n山色东南连紫府，水声西北属洪都。\n烟霞尽入新诗卷，郭邑闲开古画图。\n正是江村春酒熟，更闻春鸟劝提壶。",
        "dynasty": "唐",
        "collection_info": null
    },
    {
        "uuid": "95f4ad7388deed2160b9a0c7f06fa4f4",
        "title": "题袁州谢秀才所居",
        "author": "韦庄",
        "content": "主人年少已能诗，更有松轩挂夕晖。\n芳草似袍连径合，白云如鸟傍檐飞。\n但将竹叶消春恨，莫遣杨花上客衣。\n若有前山好烟雨，与君吟到暝钟归。",
        "dynasty": "唐",
        "collection_info": null
    },
    {
        "uuid": "98810cc850201a4273abcba93696e682",
        "title": "谒巫山庙",
        "author": "韦庄",
        "content": "乱猿啼处访高唐，路入烟霞草木香。\n山色未能忘宋玉，水声犹似哭襄王。\n朝朝暮暮阳台下，为雨为云楚国亡。\n惆怅庙前无限柳，春来空鬬画眉长。",
        "dynasty": "唐",
        "collection_info": null
    },
    {
        "uuid": "7007ed58f37d478c3c768211ce7d5c6f",
        "title": "鹧鸪",
        "author": "韦庄",
        "content": "南禽无侣似相依，锦翅双双傍马飞。\n孤竹庙前啼暮雨，汨罗祠畔弔残晖。\n秦人只解歌为曲，越女空能画作衣。\n懊恼泽家非有恨，年年长忆凤城归。",
        "dynasty": "唐",
        "collection_info": null
    },
    {
        "uuid": "a7a69c3fad31c1f22f9d6853f004250d",
        "title": "宿蓬船",
        "author": "韦庄",
        "content": "夜来江雨宿蓬船，卧听淋铃不忍眠。\n却忆紫微情调逸，阻风中酒过年年。",
        "dynasty": "唐",
        "collection_info": null
    },
    {
        "uuid": "d1dcf7523924ca2725acddad8e7577a9",
        "title": "送李秀才归荆溪",
        "author": "韦庄",
        "content": "八月中秋月正圆，送君吟上木兰船。\n人言格调胜玄度，我爱篇章敌浪僊。\n晚渡去时衝细雨，夜滩何处宿寒烟。\n楚王宫去阳台近，莫倚风流滞少年。",
        "dynasty": "唐",
        "collection_info": null
    },
    {
        "uuid": "f8e6f4a030a62c80ce25f94d5a58f8de",
        "title": "洪州送西明寺省上人游福建",
        "author": "韦庄",
        "content": "记得初骑竹马年，送师来往御沟边。\n荆榛已失当时路，槐柳全无旧日烟。\n远自嵇山游楚泽，又从庐岳去闽川。\n新春阙下应相见，红杏花中觅酒僊。",
        "dynasty": "唐",
        "collection_info": null
    },
    {
        "uuid": "0e29f56c43ffc2d548eb7c21ad0b43e9",
        "title": "建昌渡暝吟",
        "author": "韦庄",
        "content": "月照临官渡，乡情独浩然。\n鸟栖彭蠡树，月上建昌船。\n市散渔翁醉，楼深贾客眠。\n隔江何处笛，吹断绿杨烟。",
        "dynasty": "唐",
        "collection_info": null
    },
    {
        "uuid": "c9a63551c92470ab28d5b33315631eab",
        "title": "岁除对王秀才作",
        "author": "韦庄",
        "content": "我惜今宵促，君愁玉漏频。\n岂知新岁酒，犹作异乡身。\n雪向寅前冻，花从子后春。\n到明追此会，俱是隔年人。",
        "dynasty": "唐",
        "collection_info": null
    },
    {
        "uuid": "ec198a8cd6d89277620c5d6787c039ad",
        "title": "酒渴爱江清",
        "author": "韦庄",
        "content": "酒渴何方疗，江波一掬清。\n泻瓯如练色，漱齿作泉声。\n味带他山雪，光含白露精。\n只应千古后，长称伯伦情。",
        "dynasty": "唐",
        "collection_info": null
    },
    {
        "uuid": "836fd606ce26bcc5d3eea2586e85befb",
        "title": "和李秀才郊墅早春吟兴十韵",
        "author": "韦庄",
        "content": "暖律变寒光，东君景渐长。\n我悲游海峤，君说住柴桑。\n雪色随高岳，冰声陷古塘。\n草根微吐翠，梅朵半含霜。\n酒市多逋客，渔家足夜航。\n匡庐云傍屋，彭蠡浪衝床。\n绿摆杨枝嫩，红挑菜甲香。\n凤皇城已尽，鹦鹉赋应狂。\n伫见龙辞沼，宁忧雁失行。\n不应双劒气，长在斗牛傍。",
        "dynasty": "唐",
        "collection_info": null
    },
    {
        "uuid": "c655a39454b61b5947f1b7c048047256",
        "title": "泛鄱阳湖",
        "author": "韦庄",
        "content": "四顾无边鸟不飞，大波惊隔楚山微。\n纷纷雨外灵均过，瑟瑟云中帝子归。\n迸鲤似梭投远浪，小舟如叶傍斜晖。\n鸱夷去后何人到，爱者虽多见者稀。",
        "dynasty": "唐",
        "collection_info": null
    },
    {
        "uuid": "00f031f36621643f2e6747f26affbab1",
        "title": "黄藤山下闻猿",
        "author": "韦庄",
        "content": "黄藤山下驻归程，一夜号猿弔旅情。\n入耳便能生百恨，断肠何必待三声。\n穿云宿处人难见，望月啼时兔正明。\n好笑五陵年少客，壮心无事也沾缨。",
        "dynasty": "唐",
        "collection_info": null
    },
    {
        "uuid": "09d068cd9284c8353dc6118fd6684dc7",
        "title": "章江作",
        "author": "韦庄",
        "content": "杜陵归客正裴回，玉笛谁家呌落梅。\n之子棹从天外去，故人书自日边来。\n杨花慢惹霏霏雨，竹叶闲倾满满杯。\n欲问维扬旧风月，一江红树乱猿哀。",
        "dynasty": "唐",
        "collection_info": null
    },
    {
        "uuid": "78614bfdb1fbfdc637f5e65b0ad54943",
        "title": "南游富阳江中作",
        "author": "韦庄",
        "content": "南去又南去，此行非自期。\n一帆云作伴，千里月相随。\n浪迹花应笑，衰容镜每知。\n乡园不可问，禾黍正离离。",
        "dynasty": "唐",
        "collection_info": null
    },
    {
        "uuid": "7b1473ac0d771d2569975402b19c5177",
        "title": "饶州余干县琵琶洲有故韩宾客宣城裴尚书修行李侍郎旧居遗址犹存客有过之感旧因以和吟",
        "author": "韦庄",
        "content": "琵琶洲近斗牛星，鸾凤曾于此放情。\n已觉地灵因昴降，更闻川媚有珠生。\n一滩红树留佳气，万古清弦续政声。\n戟户尽移天上去，里人空说旧簪缨。",
        "dynasty": "唐",
        "collection_info": null
    },
    {
        "uuid": "a9f70fcd85e6190776035734b96c11a0",
        "title": "九江逢卢员外",
        "author": "韦庄",
        "content": "前年风月宿琴堂，大媚僊山近帝乡。\n别后几沾新雨露，乱来犹记旧篇章。\n陶潜岂是铜符吏，田凤终为锦帐郎。\n莫怪相逢倍惆怅，九江烟月似潇湘。",
        "dynasty": "唐",
        "collection_info": null
    },
    {
        "uuid": "f55ccabb0f3c2fdc508c2e969783c5c2",
        "title": "南昌晚眺",
        "author": "韦庄",
        "content": "南昌城郭枕江烟，章水悠悠浪拍天。\n芳草绿遮僊尉宅，落霞红衬贾人船。\n霏霏阁上千山雨，嘒嘒云中万树蝉。\n怪得地多章句客，庾家楼在斗牛边。",
        "dynasty": "唐",
        "collection_info": null
    },
    {
        "uuid": "77d46f88555d17e1f092944ac619460b",
        "title": "衢州江上别李秀才",
        "author": "韦庄",
        "content": "千山红树万山云，把酒相看日又曛。\n一曲离歌两行泪，更知何地再逢君。",
        "dynasty": "唐",
        "collection_info": null
    },
    {
        "uuid": "6b1129466c931b600cf75e16fbf590d7",
        "title": "湘中作",
        "author": "韦庄",
        "content": "千重烟树万重波，因便何妨弔汨罗。\n楚地不知秦地乱，南人空怪北人多。\n臣心未肯教迁鼎，天道还应欲止戈。\n否去泰来终可待，夜寒休唱饭牛歌。",
        "dynasty": "唐",
        "collection_info": null
    },
    {
        "uuid": "b6af626052b19986dd1fd0d2a0668574",
        "title": "桐庐县作",
        "author": "韦庄",
        "content": "钱塘江尽到桐庐，水碧山青画不如。\n白羽鸟飞严子濑，绿蓑人钓季鹰鱼。\n潭心倒影时开合，谷口闲云自卷舒。\n此境只应词客爱，投文空弔木玄虚。",
        "dynasty": "唐",
        "collection_info": null
    },
    {
        "uuid": "079e9d8ed05266d143a2dbdf7ed2c501",
        "title": "东阳赠别",
        "author": "韦庄",
        "content": "绣袍公子出旌旗，送我摇鞭入翠微。\n大抵行人难诉酒，就中辞客易沾衣。\n去时此地题桥去，归日何年佩印归。\n无限别情言不得，回看溪柳恨依依。",
        "dynasty": "唐",
        "collection_info": null
    },
    {
        "uuid": "b05a369a064cc86d52408325959cb30f",
        "title": "寄湖州舍弟",
        "author": "韦庄",
        "content": "半年江上怆离襟，把得新诗喜又吟。\n多病似逢秦氏药，久贫如得顾家金。\n云烟但有穿杨志，尘土多无作吏心。\n何况别来词转丽，不愁明代少知音。",
        "dynasty": "唐",
        "collection_info": null
    },
    {
        "uuid": "4ec2273a5abbabb6c3d168690e110d2b",
        "title": "信州西三十里山名僊人城下有月岩山其状秀拔中有山门如满月之状余因行役过其下聊赋是诗",
        "author": "韦庄",
        "content": "驱车过闽越，路出饶阳西。\n僊山翠如画，簇簇生虹蜺。\n羣峰若侍从，众阜如婴提。\n岩峦互吞吐，岭岫相追携。\n中有月轮满，皎洁如圆珪。\n玉皇恣游览，到此神应迷。\n常娥曳霞帔，引我同攀跻。\n腾腾上天半，玉镜悬飞梯。\n瑶池何悄悄，鸾鹤烟中栖。\n回头望尘世，露下寒凄凄。",
        "dynasty": "唐",
        "collection_info": null
    },
    {
        "uuid": "5a79857192781e674112837dc552e5cb",
        "title": "婺州水馆重阳日作",
        "author": "韦庄",
        "content": "异国逢佳节，凭高独苦吟。\n一杯今日醉，万里故园心。\n水馆红兰合，山城紫菊深。\n白衣虽不至，鸥鸟自相寻。",
        "dynasty": "唐",
        "collection_info": null
    },
    {
        "uuid": "8fbdf6aaaf75d763bbf92d85ebc5b47a",
        "title": "避地越中作",
        "author": "韦庄",
        "content": "避世移家远，天涯岁已周。\n岂知今夜月，还是去年愁。\n露果珠沈水，风萤烛上楼。\n伤心潘骑省，华髮不禁秋。",
        "dynasty": "唐",
        "collection_info": null
    },
    {
        "uuid": "1843d9c2222255575b14a398aa4d07f0",
        "title": "抚州江口雨中作",
        "author": "韦庄",
        "content": "江上闲衝细雨行，满衣风洒绿荷声。\n金骝掉尾横鞭望，犹指庐陵半日程。",
        "dynasty": "唐",
        "collection_info": null
    },
    {
        "uuid": "7534bef251a0a9108d5eaf73a60fce1e",
        "title": "信州溪岸夜吟作",
        "author": "韦庄",
        "content": "夜倚临溪店，怀乡独苦吟。\n月当山顶出，星倚水湄沈。\n雾气渔灯冷，钟声谷寺深。\n一城人悄悄，琪树宿僊禽。",
        "dynasty": "唐",
        "collection_info": null
    },
    {
        "uuid": "2b43058ca255d4bdad495eb067bde44d",
        "title": "访浔阳友人不遇",
        "author": "韦庄",
        "content": "不见安期悔上楼，寂寥人对鹭鸶愁。\n芦花雨急江烟暝，何处潺潺独棹舟。",
        "dynasty": "唐",
        "collection_info": null
    },
    {
        "uuid": "1d7dca966b60f2d80167b6e8e44cd71e",
        "title": "东林寺再遇僧益大德",
        "author": "韦庄",
        "content": "见师初事懿皇朝，三殿归来白马骄。\n上讲每教倾国听，承恩偏得内官饶。\n当时可爱人如画，今日相逢鬓已凋。\n若向君门逢旧友，为传音信到云霄。",
        "dynasty": "唐",
        "collection_info": null
    },
    {
        "uuid": "1ec33ae562000ba6607b081989d96afd",
        "title": "西塞山下作",
        "author": "韦庄",
        "content": "西塞山前水似蓝，乱云如絮满澄潭。\n孤峰渐映湓城北，片月斜生梦泽南。\n爨动晓烟烹紫蕨，露和香蔕摘黄柑。\n他年却棹扁舟去，终傍芦花结一庵。",
        "dynasty": "唐",
        "collection_info": null
    },
    {
        "uuid": "a0986e2d7ff6369b3a9b0f91ece86357",
        "title": "齐安郡",
        "author": "韦庄",
        "content": "弥棹齐安郡，孤城百战残。\n傍村林有虎，带郭县无官。\n暮角梅花怨，清江桂影寒。\n黍离缘底事，撩我起长叹。",
        "dynasty": "唐",
        "collection_info": null
    },
    {
        "uuid": "7c247296119591a85abc72ba6b52b79f",
        "title": "夏口行寄婺州诸弟",
        "author": "韦庄",
        "content": "回头烟树各天涯，婺女星边远寄家。\n尽眼楚波连梦泽，满衣春雪落江花。\n双双得伴争如雁，一一归巢却羡鵶。\n谁道我随张博望，悠悠空外泛僊槎。",
        "dynasty": "唐",
        "collection_info": null
    },
    {
        "uuid": "e8259dcfe5be18064641aab10663d5e3",
        "title": "南省伴直",
        "author": "韦庄",
        "content": "文昌二十四僊曹，尽倚红檐种露桃。\n一洞烟霞人迹少，六行槐柳鸟声高。\n星分夜彩寒侵帐，兰惹春香绿映袍。\n何事爱留诗客宿，满庭风雨竹萧骚。",
        "dynasty": "唐",
        "collection_info": null
    },
    {
        "uuid": "aaaaae59ad109959ee2d22dc306ee333",
        "title": "鄠杜旧居二首 一",
        "author": "韦庄",
        "content": "却到山阳事事非，谷云溪鸟尚相依。\n阮咸贫去田园尽，向秀归来父老稀。\n秋雨几家红稻熟，野塘何处锦鳞肥？年年为献东堂策，长是芦花别钓矶。",
        "dynasty": "唐",
        "collection_info": null
    },
    {
        "uuid": "7c8384ee8352b7013546881b60238efc",
        "title": "鄠杜旧居二首 二",
        "author": "韦庄",
        "content": "一径寻村渡碧溪，稻花香泽水千畦。\n云中寺远磬难识，竹裏巢深鸟易迷。\n紫菊乱开连井合，红榴初绽拂檐低。\n归来满把如渑酒，何用伤时叹凤兮。",
        "dynasty": "唐",
        "collection_info": null
    },
    {
        "uuid": "1a6abb9f3aff3ced65569a4fac0c8c1c",
        "title": "寄江南诸弟",
        "author": "韦庄",
        "content": "万里逢归雁，乡书忍泪封。\n吾身不自保，尔道各何从。\n性拙唯多蹇，家贫半为慵。\n祗思溪影上，卧看玉华峰。",
        "dynasty": "唐",
        "collection_info": null
    },
    {
        "uuid": "54a3c00a5774707825e70577cb39d2ae",
        "title": "投寄旧知",
        "author": "韦庄",
        "content": "却将顦顇入都门，自喜青霄足故人。\n万里有家留百越，十年无路到三秦。\n摧残不是当时貌，流落空余旧日贫。\n多谢青云好知己，莫教归去重沾巾。",
        "dynasty": "唐",
        "collection_info": null
    }
]