[
    {
        "title": "送宇文文府赴行在",
        "author": "权德舆",
        "content": "送君当岁暮，斗酒破离颜。\n车骑拥寒水，雪云凝远山。\n且安黄绶屈，莫羡白鸥闲。\n从此图南路，青云步武间。",
        "dynasty": "唐",
        "collection_info": null
    },
    {
        "title": "送岳州温录事赴任",
        "author": "权德舆",
        "content": "解巾州主簿，捧檄不辞遥。\n独鹤九霄翼，寒松百尺条。\n晨装沾雨雪，旅宿候风潮。\n为政闲无事，清谈肃郡僚。",
        "dynasty": "唐",
        "collection_info": null
    },
    {
        "title": "送山人归旧隐",
        "author": "权德舆",
        "content": "工为楚辞赋，更着鲁衣冠。\n岁俭山田薄，秋深晨服寒。\n武人荣燕颔，志士恋渔竿。\n会被公车荐，知君久晦难。",
        "dynasty": "唐",
        "collection_info": null
    },
    {
        "title": "惠上人房宴别",
        "author": "权德舆",
        "content": "方袍相引到龙华，支策开襟路不赊。\n法味已同香积会，礼容疑在少施家。\n逸民羽客期皆至，疎竹青苔景半斜。\n究竟相依何处好，匡山古社足烟霞。",
        "dynasty": "唐",
        "collection_info": null
    },
    {
        "title": "送裴秀才贡举",
        "author": "权德舆",
        "content": "儒衣风貌清，去抵汉公卿。\n宾贡年犹少，篇章艺已成。\n临流惜暮景，话别起乡情。\n离酌不辞醉，西江春草生。",
        "dynasty": "唐",
        "collection_info": null
    },
    {
        "title": "送袁太祝衢婺巡覆",
        "author": "权德舆",
        "content": "校缗税亩不妨闲，清兴自随鱼鸟间。\n知君此去足佳句，路出桐溪千万山。",
        "dynasty": "唐",
        "collection_info": null
    },
    {
        "title": "送湖南李侍御赴本使赋采菱亭诗",
        "author": "权德舆",
        "content": "旧俗采菱处，津亭风景和。\n沅江收暮霭，楚女发清歌。\n曲岸萦湘叶，荒阶上白波。\n兰桡向莲府，一为枉帆过。",
        "dynasty": "唐",
        "collection_info": null
    },
    {
        "title": "送穆侍御归东都",
        "author": "权德舆",
        "content": "知君儒服贵，綵绣两相辉。\n婉婉成名后，翩翩拥传归。\n江深烟屿没，山暗雨云飞。\n共待酬恩罢，相将去息机。",
        "dynasty": "唐",
        "collection_info": null
    },
    {
        "title": "送崔端公赴度支江陵院三韵",
        "author": "权德舆",
        "content": "津亭风雪霁，斗酒留征棹。\n星传指湘江，瑶琴多楚调。\n偏愁欲别处，黯黯颓阳照。",
        "dynasty": "唐",
        "collection_info": null
    },
    {
        "title": "送陆太祝赴湖南幕同用送字",
        "author": "权德舆",
        "content": "不惮征路遥，定缘宾礼重。\n新知折柳赠，旧侣乘篮送。\n此去佳句多，枫江接云梦。",
        "dynasty": "唐",
        "collection_info": null
    },
    {
        "title": "送李处士归弋阳山居",
        "author": "权德舆",
        "content": "暂来城市意何如，却忆葛阳溪上居。\n不惮薄田输井税，自将嘉句着州闾。\n波翻极浦樯竿出，霜落秋郊树影疎。\n想到家山无俗侣，逢迎只是坐篮舆。",
        "dynasty": "唐",
        "collection_info": null
    },
    {
        "title": "送清洨上人谒信州陆员外",
        "author": "权德舆",
        "content": "暂辞长老去随缘，候晓轻装寄客船。\n佳句已齐康宝月，清谈远指谢临川。\n滩经水濑逢新雪，路过渔潭宿暝烟。\n暇日若随千骑出，南岩只在郡楼前。",
        "dynasty": "唐",
        "collection_info": null
    },
    {
        "title": "送别同用阔字",
        "author": "权德舆",
        "content": "耿耿离念繁，萧萧凉叶脱。\n缁尘素衣敝，风露秋江阔。\n想得读书窗，岩花对巾褐。",
        "dynasty": "唐",
        "collection_info": null
    },
    {
        "title": "送人使之江陵",
        "author": "权德舆",
        "content": "嘉招不辞远，捧檄利攸往。\n行役念前程，讌游睽旧赏。\n征轺星乍动，江信潮应上。\n烟水飞一帆，霜云摇五两。\n纷纷别袂举，切切离鸿响。\n后会杳何时，悠然劳梦想。",
        "dynasty": "唐",
        "collection_info": null
    },
    {
        "title": "余干赠别张二十二侍御",
        "author": "权德舆",
        "content": "芜城陌上春风别，干越亭边岁暮逢。\n驱车又怆南北路，返照寒江千万峯。",
        "dynasty": "唐",
        "collection_info": null
    },
    {
        "title": "杂言赋得风送崔秀才归白田限三五六七言",
        "author": "权德舆",
        "content": "响深涧，思啼猨。\n闇入苹洲暖，轻随柳陌暄。\n澹荡乍飘云影，芳菲徧满花源。\n寂寞春江别君处，和烟带雨送征轩。",
        "dynasty": "唐",
        "collection_info": null
    },
    {
        "title": "杂言同用离骚体送张评事襄阳觐省",
        "author": "权德舆",
        "content": "黯离堂兮日晚，俨壶觞兮送远。\n远水霁兮微明，杜蘅秀兮白芷生。\n波泫泫兮烟幂幂，凝暮色于空碧。\n纷离念兮随君，泝九江兮经七泽。\n君之去兮不可留，五采裳兮木兰舟。",
        "dynasty": "唐",
        "collection_info": null
    },
    {
        "title": "岭上逢久别者又别",
        "author": "权德舆",
        "content": "十年曾一别，征路此相逢。\n马首向何处，夕阳千万峯。",
        "dynasty": "唐",
        "collection_info": null
    },
    {
        "title": "赠别表兄韦卿",
        "author": "权德舆",
        "content": "新读兵书事护羌，腰间宝劒映金章。\n少年百战应轻别，莫笑儒生泪数行。",
        "dynasty": "唐",
        "collection_info": null
    },
    {
        "title": "古离别",
        "author": "权德舆",
        "content": "人生天地间，瞥若六辔驰。\n夭寿既常数，奈何生别离。\n迹当中人域，正性日已衰。\n是非千万境，杳霭情尘滋。\n出门事何常，暂别亦难期。\n冉冉叹流景，悠悠限山陂。\n尽此一夕欢，华罇会前墀。\n鸡鸣东方曙，夙驾临通逵。\n欲出强移步，欲留难致辞。\n两情不得已，念此留何为。\n天明去已远，寂默居人归。\n入门復上堂，怳怳生惊疑。\n经履同游处，犹言常相随。\n览物或临盘，翻怪来何迟。\n乃知前日欢，本为今日悲。\n特此别后心，宁及未见时。\n则知交疎分，久久翻易持。\n报君未别后，别后当自知。",
        "dynasty": "唐",
        "collection_info": null
    },
    {
        "title": "早夏青龙寺致斋凭眺感物因书十四韵",
        "author": "权德舆",
        "content": "晓出文昌宫，憩兹青莲宇。\n洁斋奉明祀，凭览伤夐古。\n秦为三月火，汉乃一抔土。\n诈力自湮沦，霸仪终莽卤。\n中南横峻极，积翠洩云雨。\n首夏谅清和，芳阴接场圃。\n仁祠閟严净，稽首洗灵府。\n虚室僧正禅，危梁燕初乳。\n通庄走声利，结驷乃旁午。\n观化復何如，刳心信为愈。\n盛时忽过量，弱质本无取。\n静永环中枢，益愧腰下组。\n尘劳期抖擞，陟降聊俯偻。\n遗韵留壁间，凄然感东武。",
        "dynasty": "唐",
        "collection_info": null
    },
    {
        "title": "仲秋朝拜昭陵",
        "author": "权德舆",
        "content": "清秋寿原上，诏拜承吉卜。\n尝读贞观书，及兹幸斋沐。\n文皇昔潜耀，隋季自颠覆。\n抚运斯顺人，救焚非逐鹿。\n神祇戴元圣，君父纳大麓。\n良将授兵符，直臣调鼎餗。\n无疆传庆祚，有截荷亭育。\n仙驭凌紫氛，神游弃黄屋。\n方祗护山迹，先正陪岩腹。\n杳杳九嵕深，沈沈万灵肃。\n鸟飞田已闢，龙去云犹簇。\n金气爽林峦，干冈走崖谷。\n吾皇弘孝理，率士蒙景福。\n拥佑乃清夷，威灵谅回復。\n礼承三公重，心愧二卿禄。\n展敬何所伸，曾以斧山木。",
        "dynasty": "唐",
        "collection_info": null
    },
    {
        "title": "拜昭陵出城与张秘监阁老同里临行别承在史馆未归寻辱清辞辄酬之",
        "author": "权德舆",
        "content": "仲月当南吕，晨装拜谷林。\n逢君在东观，不得话离襟。\n策马缘云路，开缄扣玉音。\n还期纔浃日，里社酒同斟。",
        "dynasty": "唐",
        "collection_info": null
    },
    {
        "title": "酬冯监拜昭陵迴途中遇雨见示",
        "author": "权德舆",
        "content": "之子共乘轺，清秋拜上霄。\n曙霞迎夙驾，零雨湿迴镳。\n甘谷行初尽，轩台去渐遥。\n望中犹可辨，耘鸟下山椒。",
        "dynasty": "唐",
        "collection_info": null
    },
    {
        "title": "朔旦冬至摄职南郊因书即事",
        "author": "权德舆",
        "content": "大明南至庆天正，朔旦圆丘乐六成。\n文轨尽同尧历象，斋祠忝备汉公卿。\n星辰列位祥光满，金石交音晓奏清。\n更有观台称贺处，黄云捧日瑞昇平。",
        "dynasty": "唐",
        "collection_info": null
    },
    {
        "title": "奉和张监阁老过八陵院题赠杜卿崔员外",
        "author": "权德舆",
        "content": "崇饰山园孝理深，万方同感圣人心。\n已闻东阁招从事，每向西垣奉德音。\n公府从容谈婉婉，宾阶清切景沈沈。\n与君跬步如同舍，终日相期此盍簪。",
        "dynasty": "唐",
        "collection_info": null
    },
    {
        "title": "奉和郑宾客相公摄官丰陵扈从之作",
        "author": "权德舆",
        "content": "五辂导灵輼，千夫象缭垣。\n行宫移晓漏，綵杖下秋原。\n莫究希夷理，空怀涣汗恩。\n颐神方蹈道，传圣乃尊尊。\n共祝如山寿，俄惊凭几言。\n遐荒七月会，肸蠁百灵奔。\n豹尾从风直，鸾旗映日翻。\n涂刍联法从，营骑肃旌门。\n杳霭虞泉夕，凄清楚挽喧。\n不堪程尽处，呜咽望文园。",
        "dynasty": "唐",
        "collection_info": null
    },
    {
        "title": "詹事府宿斋绝句",
        "author": "权德舆",
        "content": "清斋四体泰，白昼一室空。\n摧颓有古树，骚屑多悲风。",
        "dynasty": "唐",
        "collection_info": null
    },
    {
        "title": "和王祭酒太社宿斋不得赴李尚书宅会戏书见寄",
        "author": "权德舆",
        "content": "元礼门前劳引望，句龙坛下阻欢娱。\n此时对局空相忆，博进何人更乐输。",
        "dynasty": "唐",
        "collection_info": null
    },
    {
        "title": "酬裴端公八月十五日夜对月见怀",
        "author": "权德舆",
        "content": "凉夜清秋半，空庭皓月圆。\n动摇随积水，皎洁满晴天。\n多病嘉期阻，深情丽曲传。\n偏怀赏心处，同望庾楼前。",
        "dynasty": "唐",
        "collection_info": null
    },
    {
        "title": "奉和崔阁老清明日候许阁老交直之际辱裴阁老书招云与考功苗曹长先城南游览独行口号因以简赠",
        "author": "权德舆",
        "content": "紫禁宿初迴，清明花乱开。\n相招直城外，远远上春台。\n谏曹将列宿，几处期子玉。\n深竹与清泉，家家桃李鲜。\n折芳行载酒，胜赏随君有。\n愁疾自无悰，临风一搔首。",
        "dynasty": "唐",
        "collection_info": null
    },
    {
        "title": "和张秘监阁老献岁过蒋大拾遗因呈两省诸公幷见示",
        "author": "权德舆",
        "content": "二贤同载笔，久次入新年。\n焚草淹轻秩，藏书厌旧编。\n竹风晴翠动，松雪瑞光鲜。\n庆赐行春令，从兹伫九迁。",
        "dynasty": "唐",
        "collection_info": null
    },
    {
        "title": "酬崔舍人阁老冬至日宿直省中奉简两掖阁老幷见示",
        "author": "权德舆",
        "content": "令节一阳新，西垣宿近臣。\n晓光连凤沼，残漏近鸡人。\n白雪飞成曲，黄钟律应均。\n层霄翔迅羽，广陌驻归轮。\n清切晨趋贵，恩华夜直频。\n辍才时所重，分命秩皆真。\n左掖期连茹，南宫愧积薪。\n九年叨此地，迴首倍相亲。",
        "dynasty": "唐",
        "collection_info": null
    },
    {
        "title": "八月十五日夜瑶台寺对月绝句",
        "author": "权德舆",
        "content": "嬴女乘鸾已上天，仁祠空在鼎湖边。\n凉风遥夜清秋半，一望金波照粉田。",
        "dynasty": "唐",
        "collection_info": null
    },
    {
        "title": "夏至日作",
        "author": "权德舆",
        "content": "璇枢无停连，四序相错行。\n寄言赫曦景，今日一阴生。",
        "dynasty": "唐",
        "collection_info": null
    },
    {
        "title": "二月二十七日社兼春分端居有怀简所思者",
        "author": "权德舆",
        "content": "清昼开帘坐，风光处处生。\n看花诗思发，对酒客愁轻。\n社日双飞燕，春分百啭莺。\n所思终不见，还是一含情。",
        "dynasty": "唐",
        "collection_info": null
    },
    {
        "title": "甲子岁元日呈郑侍御明府",
        "author": "权德舆",
        "content": "万里烟尘合，秦吴遂渺然。\n无人来上国，洒泪向新年。\n世故看风叶，生涯寄海田。\n屠苏聊一醉，犹赖主人贤。",
        "dynasty": "唐",
        "collection_info": null
    },
    {
        "title": "七夕",
        "author": "权德舆",
        "content": "佳期人不见，天上喜新秋。\n玉佩霑新露，香车渡浅流。\n东西一水隔，迢遰两年愁。\n别有穿针处，微明月暎楼。",
        "dynasty": "唐",
        "collection_info": null
    },
    {
        "title": "嘉兴九日寄丹阳亲故",
        "author": "权德舆",
        "content": "穷年路歧客，西望思茫茫。\n积水曾南渡，浮云失旧乡。\n海边寻别墅，愁裏见重阳。\n草露荷衣冷，山风菊酒香。\n独谣看坠叶，远目徧秋光。\n更羡登攀处，烟花满练塘。",
        "dynasty": "唐",
        "collection_info": null
    },
    {
        "title": "九日北楼宴集",
        "author": "权德舆",
        "content": "萧飒秋声楼上闻，霜风漠漠起阴云。\n不见携觞王太守，空思落帽孟参军。\n风吟蟋蟀寒偏急，酒泛茱萸晚易醺。\n心忆旧山何日见，併将愁泪共纷纷。",
        "dynasty": "唐",
        "collection_info": null
    },
    {
        "title": "奉陪李大夫九日龙沙宴会",
        "author": "权德舆",
        "content": "龙沙重九会，千骑驻旌旗。\n水木秋光净，丝桐雅奏迟。\n烟芜敛暝色，霜菊发寒姿。\n今日从公醉，全胜落帽时。",
        "dynasty": "唐",
        "collection_info": null
    },
    {
        "title": "腊日龙沙会绝句",
        "author": "权德舆",
        "content": "帘外寒江千里色，林中罇酒七人期。\n宁知腊日龙沙会，却胜重阳落帽时。",
        "dynasty": "唐",
        "collection_info": null
    },
    {
        "title": "严陵钓台下作",
        "author": "权德舆",
        "content": "绝顶耸苍翠，清湍石磷磷。\n先生晦其中，天子不得臣。\n心灵栖颢气，缨冕犹缁尘。\n不乐禁中卧，却归江上春。\n潜驱东汉风，日使薄者醇。\n焉用佐天子，特此报故人。\n人知大贤心，不独私自身。\n弛张有深致，耕钓陶天真。\n奈何清风后，扰扰论屈伸。\n交情同市道，利欲相纷纶。\n我行访遗台，仰古怀逸民。\n矰缴鸿鹄远，雪霜松桂新。\n江流去不穷，山色凌秋旻。\n人世自今古，清辉照无垠。",
        "dynasty": "唐",
        "collection_info": null
    },
    {
        "title": "晓发武阳馆即事书情",
        "author": "权德舆",
        "content": "清晨策羸车，嘲唽闻村鸡。\n行将骑吏亲，日与情爱暌。\n东风变林樾，南亩事耕犂。\n青菰冒白水，方塘接广畦。\n杂英被长坂，野草蔓幽蹊。\n泻卤成沃壤，枯株发柔荑。\n芳树莺命雏，深林麏引麑。\n杳杳途未极，团团日已西。\n哲士务缨弁，鄙夫恋蓬藜。\n终当税尘驾，盥濯依春溪。",
        "dynasty": "唐",
        "collection_info": null
    },
    {
        "title": "丰城劒池驿感题",
        "author": "权德舆",
        "content": "龙劒昔未发，泥沙相晦藏。\n向非张茂先，孰辨斗牛光。\n神物不自达，圣贤亦彷徨。\n我行丰城野，慷慨心内伤。",
        "dynasty": "唐",
        "collection_info": null
    },
    {
        "title": "奉使宜春夜渡新淦江陆路至黄蘗馆路上遇风雨作",
        "author": "权德舆",
        "content": "草草理夜装，涉江又登陆。\n望路殊未穷，指期今已促。\n传呼戒徒御，振辔转林麓。\n阴云拥嵓端，霔雨当山腹。\n震雷如在耳，飞电来照目。\n兽迹不敢窥，马蹄唯务速。\n虔心若斋礼，濡体如沐浴。\n万窍相怒号，百泉暗奔瀑。\n危梁虑足跌，峻坂忧车覆。\n问我何以然，前日受微禄。\n转知人代事，缨组乃徽束。\n向若家居时，安枕春梦熟。\n遵途稍已近，候吏来相续。\n晓霁心始安，林端见初旭。",
        "dynasty": "唐",
        "collection_info": null
    },
    {
        "title": "细柳驿",
        "author": "权德舆",
        "content": "细柳肃军令，条侯信殊伦。\n棘门乃儿戏，从古多其人。\n神武今不杀，介夫如搢绅。\n息驾幸兹地，怀哉悚精神。",
        "dynasty": "唐",
        "collection_info": null
    },
    {
        "title": "渭水",
        "author": "权德舆",
        "content": "吕叟年八十，皤然持钓钩。\n意在静天下，岂唯食营丘。\n师臣有家法，小白犹尊周。\n日暮驻征策，爱兹清渭流。",
        "dynasty": "唐",
        "collection_info": null
    },
    {
        "title": "宫人斜绝句",
        "author": "权德舆",
        "content": "一路斜分古驿前，阴风切切晦秋烟。\n铅华新旧共冥寞，日暮愁鸱飞野田。",
        "dynasty": "唐",
        "collection_info": null
    },
    {
        "title": "敷水驿",
        "author": "权德舆",
        "content": "空见水名敷，秦楼昔事无。\n临风驻征骑，聊復捋髭鬚。",
        "dynasty": "唐",
        "collection_info": null
    },
    {
        "title": "朝元阁",
        "author": "权德舆",
        "content": "缭垣复道上层霄，十月离宫万国朝。\n胡马忽来清跸去，空余台殿照山椒。",
        "dynasty": "唐",
        "collection_info": null
    },
    {
        "title": "石瓮寺",
        "author": "权德舆",
        "content": "石瓮灵泉胜宝井，汲人迴挂青丝绠。\n厨烟半逐白云飞，当昼老僧来灌顶。",
        "dynasty": "唐",
        "collection_info": null
    },
    {
        "title": "盘豆驿",
        "author": "权德舆",
        "content": "盘豆绿云上古驿，望思台下使人愁。\n江充得计太子死，日暮戾园风雨秋。",
        "dynasty": "唐",
        "collection_info": null
    },
    {
        "title": "晚渡扬子江却寄江南亲故",
        "author": "权德舆",
        "content": "返照满寒流，轻舟任摇漾。\n支颐见千里，烟景非一状。\n远岫有无中，片帆风水上。\n天清去鸟灭，浦迥寒沙涨。\n树晚迭秋岚，江空翻宿浪。\n胸中千万虑，对此一清旷。\n迴首碧云深，佳人不可望。",
        "dynasty": "唐",
        "collection_info": null
    },
    {
        "title": "新安江路",
        "author": "权德舆",
        "content": "深潭与浅滩，万转出新安。\n人远禽鱼净，山深水木寒。\n啸起青苹末，吟瞩白云端。\n即事遂幽赏，何心挂儒冠。",
        "dynasty": "唐",
        "collection_info": null
    },
    {
        "title": "月夜江行",
        "author": "权德舆",
        "content": "扣船不得寐，浩露清衣襟。\n弥伤孤舟夜，远结万里心。\n幽兴惜瑶草，素怀寄鸣琴。\n三奏月初上，寂寞寒江深。",
        "dynasty": "唐",
        "collection_info": null
    },
    {
        "title": "江城夜泊寄所思",
        "author": "权德舆",
        "content": "客程殊未极，舣棹泊迴塘。\n水宿知寒早，愁眠觉夜长。\n远钟和暗杵，曙月照晴霜。\n此夕相思意，摇摇不暂忘。",
        "dynasty": "唐",
        "collection_info": null
    },
    {
        "title": "陪包谏议湖墅路中举帆",
        "author": "权德舆",
        "content": "萧萧凉雨歇，境物望中闲。\n风际片帆去，烟中独鸟还。\n断桥通远浦，野墅接秋山。\n更喜陪清兴，尊前一解颜。",
        "dynasty": "唐",
        "collection_info": null
    },
    {
        "title": "富阳陆路",
        "author": "权德舆",
        "content": "又入乱峯去，远程殊未归。\n烟萝迷客路，山果落征衣。\n攲石临清浅，晴云出翠微。\n渔潭明夜泊，心忆谢玄晖。",
        "dynasty": "唐",
        "collection_info": null
    },
    {
        "title": "晓",
        "author": "权德舆",
        "content": "晓风摇五两，残月映石壁。\n稍稍曙光开，片帆在空碧。",
        "dynasty": "唐",
        "collection_info": null
    },
    {
        "title": "昼",
        "author": "权德舆",
        "content": "孤舟漾暧景，独鹤下秋空。\n安流日正昼，净绿天无风。",
        "dynasty": "唐",
        "collection_info": null
    },
    {
        "title": "晚",
        "author": "权德舆",
        "content": "古树夕阳尽，空江暮霭收。\n寂寞扣船坐，独生千里愁。",
        "dynasty": "唐",
        "collection_info": null
    },
    {
        "title": "夜",
        "author": "权德舆",
        "content": "猨声到枕上，愁梦纷难理。\n寂寞深夜寒，青霜落秋水。",
        "dynasty": "唐",
        "collection_info": null
    },
    {
        "title": "奉和韦谏议奉送水部家兄上后书情寄诸兄弟仍通简南宫亲旧幷呈两省阁老院长",
        "author": "权德舆",
        "content": "驷牡龙旗庆至今，一门儒服耀华簪。\n人望皆同照乘宝，家风不重满籝金。\n护衣直夜南宫静，焚草清时左掖深。\n何幸末班陪两地，阳春欲和意难任。",
        "dynasty": "唐",
        "collection_info": null
    },
    {
        "title": "奉和史馆张阁老以许陈二阁长爱弟俱为尚书郎伯仲同时列在南北省会于左掖因而有咏",
        "author": "权德舆",
        "content": "伯仲尽时贤，平舆与颍川。\n桂枝尝徧折，棣萼更相鲜。\n丹地晨趋并，黄扉夕拜联。\n岂如分侍从，来就凤池边。",
        "dynasty": "唐",
        "collection_info": null
    },
    {
        "title": "韦宾客宅与诸博士宴集",
        "author": "权德舆",
        "content": "累抗乞身章，湛恩比上庠。\n宾筵徴稷嗣，家法自扶阳。\n簪组欢言久，琴壶雅兴长。\n阴岚冒苔石，轻籁韵风篁。\n佩玉三朝贵，挥金百虑忘。\n因知卧商洛，岂胜白云乡。",
        "dynasty": "唐",
        "collection_info": null
    },
    {
        "title": "酬张秘监阁老喜太常中书二阁老与德舆同日迁官相代之作",
        "author": "权德舆",
        "content": "珠树共飞栖，分封受紫泥。\n正名推五字，贵仕仰三珪。\n继组心知忝，腰章事颇齐。\n蓬山有佳句，喜气在新题。",
        "dynasty": "唐",
        "collection_info": null
    },
    {
        "title": "国子柳博士兼领太常博士辄申贺赠",
        "author": "权德舆",
        "content": "博士本秦官，求才帖职难。\n临风曲台净，对月璧池寒。\n讲学分阴重，斋祠晓漏残。\n朝衣辨色处，双绶更宜看。",
        "dynasty": "唐",
        "collection_info": null
    },
    {
        "title": "过隐者湖上所居",
        "author": "权德舆",
        "content": "蜗舍映平湖，皤然一鲁儒。\n唯将酒作圣，不厌谷名愚。\n兵法窥黄石，天官辨白榆。\n行看软轮起，未可号潜夫。",
        "dynasty": "唐",
        "collection_info": null
    },
    {
        "title": "从叔将军宅蔷薇花开太府韦卿有题壁长句因以和作",
        "author": "权德舆",
        "content": "环列从容蹀躞归，光风骀荡发红薇。\n莺藏密叶宜新霁，蝶遶低枝爱晚晖。\n艳色当轩迷舞袖，繁香满径拂朝衣。\n名卿洞壑仍相近，佳句新成和者稀。",
        "dynasty": "唐",
        "collection_info": null
    },
    {
        "title": "奉和许阁老霁后慈恩寺杏园看花同用花字口号",
        "author": "权德舆",
        "content": "杏林微雨霁，灼灼满瑶华。\n左掖期先至，中园景未斜。\n含毫歌白雪，藉草醉流霞。\n独限金闺籍，支颐啜茗花。",
        "dynasty": "唐",
        "collection_info": null
    },
    {
        "title": "奉和陈阁老寒食初假当直从东省往集贤因过史馆看木瓜花寄张蒋二阁老",
        "author": "权德舆",
        "content": "昼漏沈沈倦琐闱，西垣东观阅芳菲。\n繁花满树似留客，应为主人休澣归。",
        "dynasty": "唐",
        "collection_info": null
    },
    {
        "title": "晚秋陪崔阁老张秘监阁老苗考功同游昊天观时杨阁老新直未满以诗见寄斐然酬和有愧芜音",
        "author": "权德舆",
        "content": "方驾游何许，仙源去似归。\n萦迴留胜赏，萧洒出尘机。\n泛菊贤人至，烧丹姹女飞。\n步虚清晓籁，隐几吸晨晖。\n竹径琅玕合，芝田沆瀣晞。\n银钩三洞字，瑶笥六铢衣。\n丽句翻红药，佳期限紫微。\n徒然一相望，郢曲和应稀。",
        "dynasty": "唐",
        "collection_info": null
    },
    {
        "title": "春日同诸公过兵部王尚书林园",
        "author": "权德舆",
        "content": "休沐君相近，时容曳履过。\n花间留客久，台上见春多。\n松色明金艾，莺声杂玉珂。\n更逢新酒熟，相与藉庭莎。",
        "dynasty": "唐",
        "collection_info": null
    },
    {
        "title": "与沈十九拾遗同游栖霞寺上方于亮上人院会宿二首 一",
        "author": "权德舆",
        "content": "摄山标胜绝，暇日谐想瞩。\n萦纡松路深，缭绕云岩曲。\n重楼迴树杪，古像凿山腹。\n人远水木清，地深兰桂馥。\n层台耸金碧，绝顶摩净绿。\n下界诚可悲，南朝纷在目。\n焚香入古殿，待月出深竹。\n稍觉天籁清，自伤人世促。\n宗雷此相遇，偃放从所欲。\n清论松枝低，闲吟茗花熟。\n一生如土梗，万虑相桎梏。\n永愿事潜师，穷年此栖宿。",
        "dynasty": "唐",
        "collection_info": null
    },
    {
        "title": "与沈十九拾遗同游栖霞寺上方于亮上人院会宿二首 二",
        "author": "权德舆",
        "content": "偶来人境外，心赏幸随君。\n古殿烟霞夕，深山松桂熏。\n岩花点寒溜，石磴扫春云。\n清净诸天近，喧尘下界分。\n名僧康宝月，上客沈休文。\n共宿东林夜，清猨彻曙闻。",
        "dynasty": "唐",
        "collection_info": null
    },
    {
        "title": "题崔山人草堂",
        "author": "权德舆",
        "content": "竹径茆堂接洞天，闲时麈尾漱春泉。\n世人车马不知处，时有归云到枕边。",
        "dynasty": "唐",
        "collection_info": null
    },
    {
        "title": "徐孺亭马上口号",
        "author": "权德舆",
        "content": "湖上荒亭临水开，龟文篆字积莓苔。\n曲江北海今何处，尽逐东流去不迴。",
        "dynasty": "唐",
        "collection_info": null
    },
    {
        "title": "哭刘四尚书",
        "author": "权德舆",
        "content": "士友惜贤人，天朝丧守臣。\n才华推独步，声气幸相亲。\n理析寰中妙，儒为席上珍。\n笑言成月旦，风韵挹天真。\n丹地膺推择，青油寄抚循。\n岂言朝象魏，翻是卧漳滨。\n命赐龙泉重，追荣密印陈。\n撤弦惊物故，庀具见家贫。\n牢落风悲笛，汍澜涕泣巾。\n只嗟蒿里月，非復柳营春。\n黄绢碑文在，青松隧路新。\n音容无处所，归作北邙尘。",
        "dynasty": "唐",
        "collection_info": null
    },
    {
        "title": "张工部至薄寒山下有书无由驰报輤车之至倍切悲怀",
        "author": "权德舆",
        "content": "书来远自薄寒山，缭绕洮河出古关。\n今日难裁秣陵报，薤歌寥落柳车边。",
        "dynasty": "唐",
        "collection_info": null
    },
    {
        "title": "工部发引日属伤足卧疾不遂执绋",
        "author": "权德舆",
        "content": "子春伤足日，况有寝门哀。\n元伯归全去，无由白马来。\n笳箫里巷咽，龟筮墓田开。\n片石潺湲泪，含悲叙史才。",
        "dynasty": "唐",
        "collection_info": null
    },
    {
        "title": "从事淮南府过亡友杨校书旧厅感念愀然",
        "author": "权德舆",
        "content": "故人随化往，倏忽今六霜。\n及我就拘限，清风留此堂。\n松竹逾映蔚，芝兰自销亡。\n绝弦罢流水，闻笛同山阳。\n颎如冰玉姿，粲若鸾凤章。\n欲翥摧劲翮，先秋落贞芳。\n正平赋鹦鹉，文考颂灵光。\n二子古不弔，夫君今何伤。\n黄墟既杳杳，玄化亦茫茫。\n岂必限宿草，含悽洒衣裳。",
        "dynasty": "唐",
        "collection_info": null
    },
    {
        "title": "哭李晦羣崔季文二处士",
        "author": "权德舆",
        "content": "华封西祝尧，贵寿多男子。\n二贤无主后，贫贱大壮齿。\n未成鸿鹄姿，遽顿骅骝趾。\n子渊将叔度，自古不得已。",
        "dynasty": "唐",
        "collection_info": null
    },
    {
        "title": "观葬者",
        "author": "权德舆",
        "content": "涂刍随昼哭，数里至松门。\n贵尽人间礼，宁知逝者魂。\n笳箫出古陌，烟雨闭寒原。\n万古皆如此，伤心反不言。",
        "dynasty": "唐",
        "collection_info": null
    },
    {
        "title": "成南阳墓",
        "author": "权德舆",
        "content": "枯荄没古基，駮藓蔽丰碑。\n向晚微风起，如闻坐啸时。",
        "dynasty": "唐",
        "collection_info": null
    },
    {
        "title": "周平西墓",
        "author": "权德舆",
        "content": "英威今寂寞，陈迹对崇丘。\n壮志清风在，荒坟白日愁。\n穷泉那復晓，乔木不知秋。\n岁岁寒塘侧，无人水自流。",
        "dynasty": "唐",
        "collection_info": null
    },
    {
        "title": "苏小小墓",
        "author": "权德舆",
        "content": "万古荒坟在，悠然我独寻。\n寂寥红粉尽，冥寞黄泉深。\n蔓草映寒水，空郊暧夕阴。\n风流有佳句，吟眺一伤心。",
        "dynasty": "唐",
        "collection_info": null
    },
    {
        "title": "题柳郎中茅山故居",
        "author": "权德舆",
        "content": "下马荒阶日欲曛，潺潺石溜静中闻。\n鸟啼花落人声绝，寂寞山窗掩白云。",
        "dynasty": "唐",
        "collection_info": null
    },
    {
        "title": "哭张十八校书",
        "author": "权德舆",
        "content": "芸阁为郎一命初，桐州寄傲十年余。\n魂随逝水归何处，名在新诗众不如。\n蹉跎江浦生华髮，牢落寒原会素车。\n更忆八行前日到，含悽为报秣陵书。",
        "dynasty": "唐",
        "collection_info": null
    },
    {
        "title": "题亡友江畔旧居",
        "author": "权德舆",
        "content": "寥落留三径，柴扉对楚江。\n蟏蛸集暗壁，蜥蜴走寒窗。\n松盖欹书幌，苔衣上酒缸。\n平生断金契，到此泪成双。",
        "dynasty": "唐",
        "collection_info": null
    },
    {
        "title": "德宗神武孝文皇帝挽歌词三首 一",
        "author": "权德舆",
        "content": "覆露雍熙运，澄清敎化源。\n赓歌凝庶绩，羽舞被深恩。\n纂业光文祖，贻谋属孝孙。\n恭闻留末命，犹是爱元元。",
        "dynasty": "唐",
        "collection_info": null
    },
    {
        "title": "德宗神武孝文皇帝挽歌词三首 二",
        "author": "权德舆",
        "content": "梯航来万国，玉帛庆三朝。\n湛露恩方浃，熏风曲正调。\n晏车悲卤簿，广乐遏箫韶。\n最怆号弓处，龙髯上紫霄。",
        "dynasty": "唐",
        "collection_info": null
    },
    {
        "title": "德宗神武孝文皇帝挽歌词三首 三",
        "author": "权德舆",
        "content": "常时柏梁宴，今日谷林归。\n玉斝恩波徧，灵輼烟雨霏。\n乔山森羽骑，渭水拥旌旗。\n仙驭何由见，耘田鸟自飞。",
        "dynasty": "唐",
        "collection_info": null
    },
    {
        "title": "顺宗至德大安孝皇帝挽歌三首 一",
        "author": "权德舆",
        "content": "十叶开昌运，三辰丽德音。\n荐功期瘗玉，昭俭每捐金。\n解泽皇风徧，虞泉白日沈。\n仍闻起居注，焚奏感人心。",
        "dynasty": "唐",
        "collection_info": null
    },
    {
        "title": "顺宗至德大安孝皇帝挽歌三首 二",
        "author": "权德舆",
        "content": "孝理本忧勤，玄功在啬神。\n睿图传上嗣，寿酒比家人。\n仙驭三清远，行宫万象新。\n小臣司吉从，还扈属车尘。",
        "dynasty": "唐",
        "collection_info": null
    },
    {
        "title": "顺宗至德大安孝皇帝挽歌三首 三",
        "author": "权德舆",
        "content": "候晓传清跸，迎风引綵旒。\n共瞻宫辂出，遥想望陵愁。\n弓劒随云气，衣冠奉月游。\n空余驾龙处，摇落鼎湖秋。",
        "dynasty": "唐",
        "collection_info": null
    },
    {
        "title": "昭德皇后挽歌词",
        "author": "权德舆",
        "content": "淮水源流远，涂山礼命升。\n往年求故劒，今夕祔初陵。\n鸾镜金波涩，翚衣玉彩凝。\n千年子孙庆，孝理在蒸蒸。",
        "dynasty": "唐",
        "collection_info": null
    },
    {
        "title": "大行皇太后挽歌词三首 一",
        "author": "权德舆",
        "content": "筮水灵源浚，因山祔礼崇。\n从龙开隧路，合璧向方中。\n殿帐金根出，廞衣玉座空。\n唯余文母化，阴德满公宫。",
        "dynasty": "唐",
        "collection_info": null
    },
    {
        "title": "大行皇太后挽歌词三首 二",
        "author": "权德舆",
        "content": "配礼归清庙，灵仪出直城。\n九虞宁厚载，一惠易尊名。\n晓漏铜壶涩，秋风羽翣轻。\n容车攀望处，孺慕切皇情。",
        "dynasty": "唐",
        "collection_info": null
    },
    {
        "title": "大行皇太后挽歌词三首 三",
        "author": "权德舆",
        "content": "哀笳出长信，宝劒入延津。\n呜咽宫车进，凄凉祠殿新。\n青乌灵兆久，白燕瑞书频。\n从此山园夕，金波照玉尘。",
        "dynasty": "唐",
        "collection_info": null
    },
    {
        "title": "惠昭皇太子挽歌词二首 一",
        "author": "权德舆",
        "content": "前星落庆霄，薤露逐晨飙。\n宫仗黄麾出，仙游紫府遥。\n空嗟凤吹去，无復鸡鸣朝。\n今夜西园月，重轮更寂寥。",
        "dynasty": "唐",
        "collection_info": null
    },
    {
        "title": "惠昭皇太子挽歌词二首 二",
        "author": "权德舆",
        "content": "东朝闻楚挽，羽翿依稀转。\n天归京兆新，日与长安远。\n兰芳落故殿，桂影销空苑。\n骑吹咽不前，风悲九旗卷。",
        "dynasty": "唐",
        "collection_info": null
    },
    {
        "title": "赠文敬太子挽歌词二首 一",
        "author": "权德舆",
        "content": "盘石公封重，瑶山赠礼尊。\n归全荣备物，乐善积深恩。\n鴈沼寒波咽，鸾旌夕吹翻。\n唯余西靡树，千古霸陵原。",
        "dynasty": "唐",
        "collection_info": null
    },
    {
        "title": "赠文敬太子挽歌词二首 二",
        "author": "权德舆",
        "content": "铜壶晓漏初，羽翣拥涂车。\n方外留鸿宝，人间得善书。\n清笳悲画绶，朱邸散长裾。\n还似缑山驾，飘飘向碧虚。",
        "dynasty": "唐",
        "collection_info": null
    },
    {
        "title": "赠郑国庄穆公主挽歌二首 一",
        "author": "权德舆",
        "content": "追饰崇汤沐，遗芳蔼禁闱。\n秋原森羽卫，夜壑掩容辉。\n睿藻悲难尽，公宫望不归。\n笳箫向烟雾，疑是綵鸾飞。",
        "dynasty": "唐",
        "collection_info": null
    },
    {
        "title": "赠郑国庄穆公主挽歌二首 二",
        "author": "权德舆",
        "content": "旧馆闭平阳，容车启寿堂。\n霜凝蕣英落，风度薤歌长。\n淑德图书在，皇慈礼命彰。\n凄凉霸川曲，垄树已成行。",
        "dynasty": "唐",
        "collection_info": null
    },
    {
        "title": "赠魏国宪穆公主挽歌词二首 一",
        "author": "权德舆",
        "content": "汉制荣车服，周诗美肃雍。\n礼尊同姓主，恩锡大名封。\n外馆留图史，阴堂闭德容。\n睿词悲薤露，千古仰芳踪。",
        "dynasty": "唐",
        "collection_info": null
    },
    {
        "title": "赠魏国宪穆公主挽歌词二首 二",
        "author": "权德舆",
        "content": "秦楼晓月残，卤簿列材官。\n红绶兰桂歇，粉田风露寒。\n凝笳悲驷马，清镜掩孤鸾。\n愍册徽音在，都人雪涕看。",
        "dynasty": "唐",
        "collection_info": null
    },
    {
        "title": "赠梁国惠康公主挽歌词二首 一",
        "author": "权德舆",
        "content": "外馆嫔仪贵，中参睿渥深。\n初笄横白玉，盛服镂黄金。\n风度箫声远，河低婺彩沈。\n夜台留册谥，悽怆即徽音。",
        "dynasty": "唐",
        "collection_info": null
    },
    {
        "title": "赠梁国惠康公主挽歌词二首 二",
        "author": "权德舆",
        "content": "杳霭异湘川，飘飖驾紫烟。\n凤楼人已去，鸾镜月空悬。\n雾湿汤沐地，霜凝脂粉田。\n音容无处所，应在玉皇前。",
        "dynasty": "唐",
        "collection_info": null
    },
    {
        "title": "故太尉兼中书令赠太师西平王挽词",
        "author": "权德舆",
        "content": "翊戴推元老，谋猷合大君。\n河山封故地，金石表新坟。\n劒履归长夜，笳箫咽暮云。\n还经誓师处，薤露不堪闻。",
        "dynasty": "唐",
        "collection_info": null
    },
    {
        "title": "故司徒兼侍中赠太傅北平王挽词",
        "author": "权德舆",
        "content": "授律勋庸盛，居中鼎鼐和。\n佐时调四气，尽力净三河。\n忽访天京兆，空传汉伏波。\n今朝麟阁上，偏轸圣情多。",
        "dynasty": "唐",
        "collection_info": null
    },
    {
        "title": "奉和礼部尚书酬杨着作竹亭歌",
        "author": "权德舆",
        "content": "直城朱户相逦连，九逵丹毂声阗阗。\n春官自有花源赏，终日南山当目前。\n晨摇玉佩趋温室，莫入竹溪疑洞天。\n烟销雨过看不足，晴翠鲜飙逗深谷。\n独谣一曲泛流霞，闲对千竿连净绿。\n萦迴疏凿随胜地，石磴岩扉光景异。\n虚斋寂寂清籁唫，幽涧纷纷杂英坠。\n家承麟趾贵，劒有龙泉赐。\n上奉明时事无事，人间方外兴偏多。\n能以簪缨狎薜萝，常通内学青莲偈。\n更奏新声白雪歌，风入松，云归栋。\n鸿飞灭处犹目送，蝶舞闲时梦忽成。\n兰台有客叙交情，返照中林曳履声。\n直为君恩催造膝，东方辨色谒承明。",
        "dynasty": "唐",
        "collection_info": null
    },
    {
        "title": "奉和张仆射朝天行",
        "author": "权德舆",
        "content": "元侯重寄贞师律，三郡四封今静谧。\n丹毂常思阙下来，紫泥忽自天中出。\n军装喜气倍趋程，千骑鸣珂入凤城。\n周王致理称申甫，今日贤臣见明主。\n拜恩稽首纷无已，凝旒前席皇情喜。\n逢时自是山出云，献可还同石投水。\n昔岁褒衣梁甫吟，当时已有致君心。\n专城一鼓妖氛静，拥斾十年天泽深。\n日日披诚奉昌运，王人织路传清问。\n仙酝尝分玉斝浓，御闲更辍金羁骏。\n元正前殿朝君臣，一人负扆百福新。\n宫悬綵仗俨然合，瑞气炉烟相与春。\n万年枝上东风早，佩玉晨趋光景好。\n涂山已见首诸侯，麟阁终当画元老。\n温室沈沈漏刻移，退朝宾侣每相随。\n雄词乐职波涛阔，旷度交欢云雾披。\n自古全才贵文武，懦夫只解冠章甫。\n见公抽匣百炼光，试欲磨铅谅无助。",
        "dynasty": "唐",
        "collection_info": null
    },
    {
        "title": "和李中丞慈恩寺清上人院牡丹花歌",
        "author": "权德舆",
        "content": "澹荡韶光三月中，牡丹偏自占春风。\n时过宝地寻香径，已见新花出故丛。\n曲水亭西杏园北，浓芳深院红霞色。\n擢秀全胜珠树林，结根幸在青莲城。\n艳蘂鲜房次第开，含烟洗露照苍苔。\n庞眉依杖禅僧起，轻翅萦枝舞蝶来。\n独坐南台时共美，闲行古剎情何已。\n花间一曲奏阳春，应为芬芳比君子。",
        "dynasty": "唐",
        "collection_info": null
    },
    {
        "title": "锡杖歌送明楚上人归佛川",
        "author": "权德舆",
        "content": "上人远自西天竺，头陁行徧国朝寺。\n口翻贝叶古字经，手持金策声泠泠。\n护法护身唯振锡，石濑云溪深寂寂。\n乍来松径风更寒，遥映霜天月成魄。\n后夜空山禅诵时，寥寥挂在枯树枝。\n真法常传心不住，东西南北随缘路。\n佛川此去何时迴，应真莫便游天台。",
        "dynasty": "唐",
        "collection_info": null
    },
    {
        "title": "马秀才草书歌",
        "author": "权德舆",
        "content": "伯英草圣称绝伦，后来学者无其人。\n白眉年少未弱冠，落纸纷纷运纤腕。\n初闻之子十岁余，当时时辈皆不如。\n犹轻昔日墨池学，未许前贤团扇书。\n艳彩芳姿相点缀，水映荷花风转蕙。\n三春併向指下生，万象争分笔端势。\n有时当暑如清秋，满堂风雨寒飕飕。\n乍疑崩崖瀑水落，又见古木饥鼯愁。\n变化纵横出新意，眼看一字千金贵。\n忆昔谢安问献之，时人虽见那得知。",
        "dynasty": "唐",
        "collection_info": null
    },
    {
        "title": "离合诗赠张监阁老",
        "author": "权德舆",
        "content": "黄叶从风散，暗嗟时节换。\n忽见鬓边霜，勿辞林下觞。\n躬行君子道，身负芳名早。\n帐殿汉官仪，巾车塞垣草。\n交情剧断金，文律每招寻。\n始知蓬山下，如见古人心。",
        "dynasty": "唐",
        "collection_info": null
    },
    {
        "title": "春日雪酬潘孟阳迴文",
        "author": "权德舆",
        "content": "酒杯春醉好，飞雪晚庭闲。\n久忆同前赏，中林对远山。",
        "dynasty": "唐",
        "collection_info": null
    },
    {
        "title": "五杂组",
        "author": "权德舆",
        "content": "五杂组，旗亭客。\n往復还，城南陌。\n不得已，天涯谪。",
        "dynasty": "唐",
        "collection_info": null
    },
    {
        "title": "数名诗",
        "author": "权德舆",
        "content": "一区杨雄宅，恬然无所欲。\n二顷季子田，岁晏常自足。\n三端固为累，事物反徽束。\n四体苟不动，安得丰菽粟。\n五侯诚暐晔，荣甚或为辱。\n六翮未鶱翔，虞罗乃相触。\n七人称作者，杳杳有遐躅。\n八桂挺奇姿，森森照初旭。\n九歌伤泽畔，怨思徒刺促。\n十翼有格言，幽贞谢浮俗。",
        "dynasty": "唐",
        "collection_info": null
    },
    {
        "title": "星名诗",
        "author": "权德舆",
        "content": "虚怀何所欲，岁晏聊懒逸。\n云翼谢翩翻，松心保贞实。\n风秋景气爽，叶落井径出。\n陶然美酒酣，所谓幽人吉。\n自当轻尺璧，岂復埽一室。\n安用簪进贤，少微斯可必。",
        "dynasty": "唐",
        "collection_info": null
    },
    {
        "title": "卦名诗",
        "author": "权德舆",
        "content": "节变忽惊春，临风骋望频。\n支颐倦书幌，步履整山巾。\n时鸟渐成曲，杂芳随意新。\n曙霞连观阙，绮陌丽咸秦。\n天地今交泰，云雷背遘屯。\n中孚谅可乐，书此示家人。",
        "dynasty": "唐",
        "collection_info": null
    },
    {
        "title": "药名诗",
        "author": "权德舆",
        "content": "七泽兰芳千里春，潇湘花落石磷磷。\n有时浪白微风起，坐钓藤阴不见人。",
        "dynasty": "唐",
        "collection_info": null
    },
    {
        "title": "古人名诗",
        "author": "权德舆",
        "content": "藩宣秉戎寄，衡石崇势位。\n年纪信不留，弛张良自愧。\n樵苏则为惬，瓜李斯可畏。\n不顾荣官尊，每陈丰亩利。\n家林类岩巘，负郭躬敛积。\n忌满宠生嫌，养蒙恬胜智。\n疎钟皓月晓，晚景丹霞异。\n涧谷永不谖，山梁冀无累。\n颇符生肇学，得展禽尚志。\n从此直不疑，支离疎世事。",
        "dynasty": "唐",
        "collection_info": null
    },
    {
        "title": "州名诗寄道士",
        "author": "权德舆",
        "content": "金兰同道义，琼简復芝田。\n平楚白云合，幽崖丹桂连。\n松峯明爱景，石窦纳新泉。\n冀永南山寿，欢随万福延。",
        "dynasty": "唐",
        "collection_info": null
    },
    {
        "title": "八音诗",
        "author": "权德舆",
        "content": "金谷盛繁华，凉台列簪组。\n石崇留客醉，绿珠当座舞。\n丝泪可销骨，冶容竟何补。\n竹林谅贤人，满酌无所苦。\n匏居容宴豆，儒室贵环堵。\n土鼓与污尊，颐神则为愈。\n革道当在早，谦光斯可取。\n木鴈才不才，吾知养生主。",
        "dynasty": "唐",
        "collection_info": null
    },
    {
        "title": "建除诗",
        "author": "权德舆",
        "content": "建节出王都，雄雄大丈夫。\n除书加右职，骑吏拥前驱。\n满月张繁弱，含霜耀鹿卢。\n平明跃騕褭，清夜击珊瑚。\n定远功那比，平津策乃迂。\n执心思报国，效节在忘躯。\n破胆销丹浦，颦蛾舞绿珠。\n危冠徒自爱，长毂事应殊。\n成绩封千室，畴劳使五符。\n收功轻骠卫，致埋迈黄虞。\n开济今如此，英威古不侔。\n闭关草玄者，无乃误为儒。",
        "dynasty": "唐",
        "collection_info": null
    },
    {
        "title": "六府诗",
        "author": "权德舆",
        "content": "金罍暎玉俎，宾友纷宴喜。\n木兰泛方塘，桂酒启皓齿。\n水榭临空迥，酣歌当座起。\n火云散奇峯，瑶瑟韵清徴。\n土梗乃虚论，康庄有逸轨。\n谷成一编书，谈笑佐天子。",
        "dynasty": "唐",
        "collection_info": null
    },
    {
        "title": "三妇诗",
        "author": "权德舆",
        "content": "大妇刺绣文，中妇缝罗裙。\n小妇无所作，娇歌遏行云。\n丈人且安坐，金炉香正熏。",
        "dynasty": "唐",
        "collection_info": null
    },
    {
        "title": "安语",
        "author": "权德舆",
        "content": "岩岩五岳镇方舆，八极廓清氛祲除。\n挥金得谢归里闾，象床角枕支体舒。",
        "dynasty": "唐",
        "collection_info": null
    },
    {
        "title": "危语",
        "author": "权德舆",
        "content": "被病独行逢乳虎，狂风骇浪失棹橹。\n举人看牓闻晓鼓，孱夫孽子遇妬母。",
        "dynasty": "唐",
        "collection_info": null
    },
    {
        "title": "大言",
        "author": "权德舆",
        "content": "华嵩为佩河为带，南交北朔跬步内。\n搏鹏作腊巨鳌鲙，伸舒轶出元气外。",
        "dynasty": "唐",
        "collection_info": null
    },
    {
        "title": "小言",
        "author": "权德舆",
        "content": "酰鸡伺晨驾蚊翼，毫端棘刺分畛域。\n蛛丝结构聊荫息，蚁垤崔嵬不可陟。",
        "dynasty": "唐",
        "collection_info": null
    },
    {
        "title": "杂诗五首 一",
        "author": "权德舆",
        "content": "婉彼嬴氏女。\n吹箫偶萧史，綵鸾驾非烟。\n绰约两僊子，神期谅交感。\n相顾乃如此，岂比成都人，琴心中夜起。",
        "dynasty": "唐",
        "collection_info": null
    },
    {
        "title": "杂诗五首 二",
        "author": "权德舆",
        "content": "阳台巫山上，风雨忽清旷。\n朝云与游龙，变化千万状。\n魂交復目断，缥缈难比况。\n兰泽不可亲，凝清坐惆怅。",
        "dynasty": "唐",
        "collection_info": null
    },
    {
        "title": "杂诗五首 三",
        "author": "权德舆",
        "content": "淇水春正绿，上宫兰叶齐。\n光风两摇荡，鸣佩出中闺。\n一顾授横波，千金呈瓠犀。\n徒然路傍子，怳怳復悽悽。",
        "dynasty": "唐",
        "collection_info": null
    },
    {
        "title": "杂诗五首 四",
        "author": "权德舆",
        "content": "碧树泛鲜飙，玉琴含妙曲。\n佳人掩鸾镜，婉婉凝相瞩。\n文袿映束素，香黛宜𥊑绿。\n寂寞远怀春，何时来比目。",
        "dynasty": "唐",
        "collection_info": null
    },
    {
        "title": "杂诗五首 五",
        "author": "权德舆",
        "content": "含颦倚瑶瑟，丹慊结繁虑。\n失身不自还，万恨随玉筯。\n蘼芜山下路，团扇秋风去。\n君看心断时，犹在目成处。",
        "dynasty": "唐",
        "collection_info": null
    },
    {
        "title": "广陵诗",
        "author": "权德舆",
        "content": "广陵实佳丽，隋季此为京。\n八方称辐凑，五达如砥平。\n大斾映空色，笳箫发连营。\n层台出重霄，金碧摩颢清。\n交驰流水毂，迥接浮云甍。\n青楼旭日映，绿野春风晴。\n喷玉光照地，颦蛾价倾城。\n灯前互巧笑，陌上相逢迎。\n飘飘翠羽薄，掩映红襦明。\n兰麝远不散，管弦闲自清。\n曲士守文墨，达人随性情。\n茫茫竟同尽，冉冉将何营。\n且申今日欢，莫务身后名。\n肯学诸儒辈，书窗误一生。",
        "dynasty": "唐",
        "collection_info": null
    },
    {
        "title": "古意",
        "author": "权德舆",
        "content": "家人强进酒，酒后能忘情。\n持杯未饮时，众感纷已盈。\n明月照我房，庭柯振秋声。\n空庭白露下，枕席凉风生。\n所思万里余，水阔山纵横。\n佳期凭梦想，未晓愁鸡鸣。\n愿将一心人，当年欢乐平。\n长筵暎玉俎，素手弹秦筝。\n𥊑睇呈巧笑，惠音激凄清。\n此愿良未果，永怀空如酲。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 一",
        "author": "权德舆",
        "content": "随风柳絮轻，暎日杏花明。\n无奈花深处，流莺三数声。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 二",
        "author": "权德舆",
        "content": "兰桡画舸转花塘，水映风摇路渐香。\n任兴不知行近远，更怜微月照鸣榔。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 三",
        "author": "权德舆",
        "content": "檐前晓色惊双燕，户外春风舞百花。\n粉署可怜闲对此，唯令碧玉泛流霞。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 四",
        "author": "权德舆",
        "content": "枕上觉，窗外晓。\n怯朝光，惊曙鸟。\n花坠露，满芳沼。\n柳如丝，风褭褭。\n佳期远，相见少。\n试一望，魂杳渺。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 五",
        "author": "权德舆",
        "content": "闲庭无事，独步春辉。\n韶光满目，落蘂盈衣。\n芳树交柯，文禽并飞。\n婉彼君子，怅然有违。\n对酒不饮，横琴不挥。\n不挥者何，知音诚稀。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 六",
        "author": "权德舆",
        "content": "江春好游衍，处处芳菲积。\n綵舫入花津，香车依柳陌。\n绿杨烟褭褭，红蘂莺寂寂。\n如何愁思人，独与风光隔。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 七",
        "author": "权德舆",
        "content": "曙月渐到窗前，移尊更就芳筵。\n轻吹乍摇兰烛，春光暗入花钿。\n丝竹偏宜静夜，绮罗共占韶年。\n不遣通宵尽醉，定知辜负风烟。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 八",
        "author": "权德舆",
        "content": "露洗百花新，帘开月照人。\n绿窗销暗烛，兰径埽清尘。\n双燕频惊梦，三桃竞报春。\n相思寂不语，珠泪洒红巾。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 九",
        "author": "权德舆",
        "content": "雨歇风轻一院香，红芳绿草接东墙。\n春衣试出当轩立，定被邻家暗断肠。",
        "dynasty": "唐",
        "collection_info": null
    },
    {
        "title": "杂言和常州李员外副使春日戏题十首 十",
        "author": "权德舆",
        "content": "春风半，春光徧。\n柳如丝，花似霰。\n归心劳梦寐，远目伤游眄。\n可惜长安无限春，年年空向江南见。",
        "dynasty": "唐",
        "collection_info": null
    },
    {
        "title": "相思曲",
        "author": "权德舆",
        "content": "少小别潘郎，娇羞倚画堂。\n有时裁尺素，无事约残黄。\n鹊语临妆镜，花飞落绣床。\n相思不解说，明月照空房。",
        "dynasty": "唐",
        "collection_info": null
    },
    {
        "title": "古乐府",
        "author": "权德舆",
        "content": "风光澹荡百花吐，楼上朝朝学歌舞。\n身年二八壻侍中，幼妹承恩兄尚主。\n绿窗珠箔绣鸳鸯，侍婢先焚百和香。\n莺啼日出不知曙，寂寂罗帏春梦长。",
        "dynasty": "唐",
        "collection_info": null
    },
    {
        "title": "渡江秋怨二首 一",
        "author": "权德舆",
        "content": "秋江平，秋月明，孤舟独夜万里情。\n万里情，相思远，人不见兮泪满眼。",
        "dynasty": "唐",
        "collection_info": null
    },
    {
        "title": "渡江秋怨二首 二",
        "author": "权德舆",
        "content": "渡秋江兮渺然，望秋月兮婵娟。\n色如练，万里徧，我有所思兮不得见。\n不得见兮露寒水深，耿遥夜兮伤心。",
        "dynasty": "唐",
        "collection_info": null
    },
    {
        "title": "秋闺月",
        "author": "权德舆",
        "content": "三五二八月如练，海上天涯应共见。\n不知何处玉楼前，乍入深闺玳瑁筵。\n露浓香径和愁坐，风动罗帏照独眠。\n初卷珠帘看不足，斜抱箜篌未成曲。\n稍映妆台临绮窗，遥知不语泪双双。\n此时愁望知何极，万里秋天同一色。\n霭霭遥分陌上光，迢迢对此闺中忆。\n早晚归来欢讌同，可怜歌吹月明中。\n此夜不堪肠断绝，愿随流影到辽东。",
        "dynasty": "唐",
        "collection_info": null
    },
    {
        "title": "薄命篇",
        "author": "权德舆",
        "content": "昔住邯郸年尚少，只是娇羞弄花鸟。\n青楼碧纱大道边，绿杨日暮风褭褭。\n婵娟玉貌二八余，自怜颜色花不如。\n丽质全胜秦氏女，藁砧宁用专城居。\n岁去年来年渐长，青春红粉全堪赏。\n玉楼珠箔但闲居，南陌东城讵来往。\n韶光日日看渐迟，[摽]梅既落行有时。\n宁知燕赵娉婷子，翻嫁幽幷游侠儿。\n年年结束青丝骑，出门一去何时至。\n秋月空悬翡翠帘，春帏懒卧鸳鸯被。\n沙塞经时不寄书，深闺愁独意何如。\n花前拭泪情无限，月下调琴恨有余。\n离别苦多相见少，洞房愁梦何由晓。\n闲看双燕泪霏霏，静对空床魂悄悄。\n镜裏红颜不自禁，陌头香骑动春心。\n为问佳期早晚是，人人总解有黄金。",
        "dynasty": "唐",
        "collection_info": null
    },
    {
        "title": "放歌行",
        "author": "权德舆",
        "content": "夕阳不驻东流急，荣名贵在当年立。\n青春虚度无所成，白首衔悲亦何及。\n拂衣西笑出东山，君臣道合俄顷间。\n一言一笑玉墀上，变化生涯如等闲。\n朱门杳杳列华戟，座中皆是王侯客。\n鸣环动佩暗珊珊，骏马花骢白玉鞍。\n十千斗酒不知贵，半醉留宾邀尽欢。\n银烛煌煌夜将久，侍婢金罍泻春酒。\n春酒盛来琥珀光，暗闻兰麝几般香。\n乍看皓腕暎罗袖，微听清歌发杏梁。\n双鬟美人君不见，一一皆胜赵飞燕。\n迎杯乍举石榴裙，匀粉时交合欢扇。\n未央钟漏醉中闻，联骑朝天曙色分。\n双阙烟云遥霭霭，五衢车马乱纷纷。\n罢朝鸣佩骤归鞍，今日还同昨日欢。\n岁岁年年恣游讌，出门满路光辉徧。\n一身自乐何足言，九族为荣真可羡。\n男儿称意须及时，闭门下帷人不知。\n年光看逐转蓬尽，徒咏东山招隐诗。",
        "dynasty": "唐",
        "collection_info": null
    },
    {
        "title": "旅馆雪晴又覩新月众兴所感因成杂言",
        "author": "权德舆",
        "content": "寥寥深夜雪初晴，楼上云开月渐明。\n池中片影依稀见，帘外清光远近生。\n皎皎晴空疑破镜，广庭积素偏相映。\n珠帘卷却光更深，玉指持来色逾净。\n梦觉青楼最可怜，婵娟素魄满寒天。\n天地寥寥同一色，秦淮楚江无限极。\n归鸿断猨何处声，深闺旅馆遥相忆。\n长安五侯华阁开，嘉宾列坐倾金罍。\n赏明月，翫流雪，纤手蛾眉座中设。\n清歌一声无断绝，夜已央，乐未阑。\n狐裘兽炭不知寒，珠环翠佩声珊珊。\n履舃纷纭桂袖攒，朱颜倚醉尽君欢。\n人生少年全不久，相看且劝杯中酒。\n丈夫富贵自有期，映雪读书徒白首。",
        "dynasty": "唐",
        "collection_info": null
    },
    {
        "title": "玉台体十二首 一",
        "author": "权德舆",
        "content": "莺啼兰已红，见出凤城东。\n粉汗宜斜日，衣香逐上风。\n情来不自觉，暗驻五花骢。",
        "dynasty": "唐",
        "collection_info": null
    },
    {
        "title": "玉台体十二首 二",
        "author": "权德舆",
        "content": "婵娟二八正娇羞，日暮相逢南陌头。\n试问佳期不肯道，落花深处指青楼。",
        "dynasty": "唐",
        "collection_info": null
    },
    {
        "title": "玉台体十二首 三",
        "author": "权德舆",
        "content": "隐映罗衫薄，轻盈玉腕圆。\n相逢不肯语，微笑画屏前。",
        "dynasty": "唐",
        "collection_info": null
    },
    {
        "title": "玉台体十二首 四",
        "author": "权德舆",
        "content": "知向辽东去，由来几许愁。\n破颜君莫怪，娇小不禁羞。",
        "dynasty": "唐",
        "collection_info": null
    },
    {
        "title": "玉台体十二首 五",
        "author": "权德舆",
        "content": "楼上吹箫罢，闺中刺绣阑。\n佳期不可见，尽日泪潺潺。",
        "dynasty": "唐",
        "collection_info": null
    },
    {
        "title": "玉台体十二首 六",
        "author": "权德舆",
        "content": "泪尽珊瑚枕，魂销玳瑁床。\n罗衣不忍着，羞见绣鸳鸯。",
        "dynasty": "唐",
        "collection_info": null
    },
    {
        "title": "玉台体十二首 七",
        "author": "权德舆",
        "content": "君去期花时，花时君不至。\n檐前双燕飞，落妾相思泪。",
        "dynasty": "唐",
        "collection_info": null
    },
    {
        "title": "玉台体十二首 八",
        "author": "权德舆",
        "content": "空闺灭烛后，罗幌独眠时。\n泪尽肠欲断，心知人不知。",
        "dynasty": "唐",
        "collection_info": null
    },
    {
        "title": "玉台体十二首 九",
        "author": "权德舆",
        "content": "秋风一夜至，吹尽后庭花。\n莫作经时别，西邻是宋家。",
        "dynasty": "唐",
        "collection_info": null
    },
    {
        "title": "玉台体十二首 十",
        "author": "权德舆",
        "content": "独自披衣坐，更深月露寒。\n隔帘肠欲断，争敢下阶看。",
        "dynasty": "唐",
        "collection_info": null
    },
    {
        "title": "玉台体十二首 十一",
        "author": "权德舆",
        "content": "昨夜裙带解，今朝蟢子飞。\n铅华不可弃，莫是藁砧归。",
        "dynasty": "唐",
        "collection_info": null
    },
    {
        "title": "玉台体十二首 十二",
        "author": "权德舆",
        "content": "万里行人至，深闺夜未眠。\n双眉灯下埽，不待镜台前。",
        "dynasty": "唐",
        "collection_info": null
    },
    {
        "title": "赠友人",
        "author": "权德舆",
        "content": "知向巫山逢日暮，轻袿玉佩暂淹留。\n晓随云雨归何处，还是襄王梦觉愁。",
        "dynasty": "唐",
        "collection_info": null
    },
    {
        "title": "舟行见月",
        "author": "权德舆",
        "content": "月入孤舟夜半晴，寥寥霜鴈两三声。\n洞房烛影在何处，欲寄相思梦不成。",
        "dynasty": "唐",
        "collection_info": null
    },
    {
        "title": "杂兴五首 一",
        "author": "权德舆",
        "content": "丛鬓愁眉时势新，初笄绝代北方人。\n一颦一笑千金重，肯似成都夜失身。",
        "dynasty": "唐",
        "collection_info": null
    },
    {
        "title": "杂兴五首 二",
        "author": "权德舆",
        "content": "乍听丝声似竹声，又疑丹穴九雏惊。\n金波露洗净于昼，寂寞不堪深夜情。",
        "dynasty": "唐",
        "collection_info": null
    },
    {
        "title": "杂兴五首 三",
        "author": "权德舆",
        "content": "琥珀尊开月暎帘，调弦理曲指纤纤。\n含羞敛态劝君住，更奏新声刮骨盐。",
        "dynasty": "唐",
        "collection_info": null
    },
    {
        "title": "杂兴五首 四",
        "author": "权德舆",
        "content": "乳燕双飞莺乱啼，百花如绣照深闺。\n新妆对镜知无比，微笑时时出瓠犀。",
        "dynasty": "唐",
        "collection_info": null
    },
    {
        "title": "杂兴五首 五",
        "author": "权德舆",
        "content": "巫山云雨洛川神，珠襻香腰稳称身。\n惆怅妆成君不见，含情起立问傍人。",
        "dynasty": "唐",
        "collection_info": null
    },
    {
        "title": "秖役江西路上以诗代书寄内",
        "author": "权德舆",
        "content": "辛苦事行役，风波倦晨暮。\n摇摇结遐心，靡靡即长路。\n别来如昨日，每见缺蟾兔。\n潮信催客帆，春光变江树。\n宦游岂云惬，归梦无復数。\n愧非超旷姿，循此跼促步。\n笑言思暇日，规劝多远度。\n鹑服我久安，荆钗君所慕。\n伊予多昧理，初不涉世务。\n适因拥肿材，成此懒慢趣。\n一身常抱病，不復理章句。\n胸中无町畦，与物且多忤。\n既非大川檝，则守南山雾。\n胡为出处间，徒使名利污。\n羁孤望予禄，孩穉待我餔。\n未能即忘怀，恨恨以此故。\n终当税鞿鞅，岂待毕婚娶。\n如何久人寰，俛仰学举措。\n衡茅去迢遰，水陆两驰骛。\n晰晰窥晓星，涂涂践朝露。\n静闻田鹤起，远见沙𩾨聚。\n怪石不易跻，急湍那可泝。\n渔商闻远岸，烟火明古渡。\n下碇夜已深，上碕波不驻。\n畏途信非一，离念纷难具。\n枕席有余清，壶觞无与晤。\n南方出兰桂，归日自分付。\n北窗留琴书，无乃委童孺。\n春江足鱼鴈，彼此勤尺素。\n早晚到中闺，怡然两相顾。",
        "dynasty": "唐",
        "collection_info": null
    },
    {
        "title": "夜泊有怀",
        "author": "权德舆",
        "content": "栖鸟向前林，暝色生寒芜。\n孤舟去不息，众感非一途。\n川程方浩淼，离思方郁纡。\n转枕眼未熟，拥衾泪已濡。\n窘然风水上，寝食疲朝晡。\n心想洞房夜，知君还向隅。",
        "dynasty": "唐",
        "collection_info": null
    },
    {
        "title": "自桐庐如兰溪有寄",
        "author": "权德舆",
        "content": "东南江路旧知名，惆怅春深又独行。\n新妇山头云半敛，女儿滩上月初明。\n风前荡扬双飞蝶，花裏间关百啭莺。\n满目归心何处说，欹眠搔首不胜情。",
        "dynasty": "唐",
        "collection_info": null
    },
    {
        "title": "相思树",
        "author": "权德舆",
        "content": "家寄江东远，身对江西春。\n空见相思树，不见相思人。",
        "dynasty": "唐",
        "collection_info": null
    },
    {
        "title": "石楠树",
        "author": "权德舆",
        "content": "石楠红叶透帘春，忆得妆成下锦茵。\n试折一枝含万恨，分明说向梦中人。",
        "dynasty": "唐",
        "collection_info": null
    },
    {
        "title": "斗子滩",
        "author": "权德舆",
        "content": "斗子滩头夜已深，月华偏照此时心。\n春江风水连天阔，归梦悠扬何处寻。",
        "dynasty": "唐",
        "collection_info": null
    },
    {
        "title": "黄蘗馆",
        "author": "权德舆",
        "content": "驱车振楫越山川，候晓通宵冒烟雨。\n青枫浦上魂已销，黄蘗馆前心自苦。",
        "dynasty": "唐",
        "collection_info": null
    },
    {
        "title": "清明日次弋阳",
        "author": "权德舆",
        "content": "自叹清明在远乡，桐花覆水葛溪长。\n家人定是持新火，点作孤灯照洞房。",
        "dynasty": "唐",
        "collection_info": null
    },
    {
        "title": "中书夜直寄赠",
        "author": "权德舆",
        "content": "通籍在金闺，怀君百虑迷。\n迢迢五夜永，脉脉两心齐。\n步履疲青琐，开缄倦紫泥。\n不堪风雨夜，转枕忆鸿妻。",
        "dynasty": "唐",
        "collection_info": null
    },
    {
        "title": "病中寓直代书题寄",
        "author": "权德舆",
        "content": "愚夫何所任，多病感君深。\n自谓青春壮，宁知白髮侵。\n寝兴劳善祝，疎懒愧良箴。\n寂寞闻宫漏，那堪直夜心。",
        "dynasty": "唐",
        "collection_info": null
    },
    {
        "title": "端午日礼部宿斋有衣服綵结之贶以诗还荅",
        "author": "权德舆",
        "content": "良辰当五日，偕老祝千年。\n綵缕同心丽，轻裾暎体鲜。\n寂寥斋画省，欵曲擘香笺。\n更想传觞处，孙孩徧目前。",
        "dynasty": "唐",
        "collection_info": null
    },
    {
        "title": "酬九日",
        "author": "权德舆",
        "content": "重九共游娱，秋光景气殊。\n他时头似雪，还对插茱萸。",
        "dynasty": "唐",
        "collection_info": null
    },
    {
        "title": "和九日从杨氏姊游",
        "author": "权德舆",
        "content": "秋光风露天，令节庆初筵。\n易象家人吉，闺门女士贤。\n招邀菊酒会，属和柳花篇。\n今日同心赏，全胜落帽年。",
        "dynasty": "唐",
        "collection_info": null
    },
    {
        "title": "上巳日贡院考杂文不遂赴九华观祓禊之会以二绝句申赠 一",
        "author": "权德舆",
        "content": "三日韶光处处新，九华仙洞七香轮。\n老夫留滞何由徃，珉玉相和正遶身。",
        "dynasty": "唐",
        "collection_info": null
    },
    {
        "title": "上巳日贡院考杂文不遂赴九华观祓禊之会以二绝句申赠 二",
        "author": "权德舆",
        "content": "禊饮寻春兴有余，深情婉婉见双鱼。\n同心齐体如身到，临水烦君便祓除。",
        "dynasty": "唐",
        "collection_info": null
    },
    {
        "title": "和九华观见怀贡院八韵",
        "author": "权德舆",
        "content": "上巳好风景，仙家足芳菲。\n地殊兰亭会，人似山阴归。\n丹竈缀珠掩，白云岩径微。\n真宫集女士，虚室涵春辉。\n拘限心杳杳，欢言望依依。\n滞兹文墨职，坐与琴觞违。\n丽曲涤烦虚，幽缄发清机。\n支颐一吟想，恨不双翻飞。",
        "dynasty": "唐",
        "collection_info": null
    },
    {
        "title": "桃源篇",
        "author": "权德舆",
        "content": "小年尝读桃源记，忽覩良工施绘事。\n岩径初欣缭绕通，溪风转觉芬芳异。\n一路鲜云杂彩霞，渔舟远远逐桃花。\n渐入空蒙迷岛道，宁知掩映有人家。\n庞眉秀骨争迎客，凿井耕田人世隔。\n不知汉代有衣冠，犹说秦家变阡陌。\n石髓云英甘且香，仙翁留饭出青囊。\n相逢自是松乔侣，良会应殊刘阮郎。\n内子闲吟倚瑶瑟，翫此沈沈销永日。\n忽闻丽曲金玉声，便使老夫思阁笔。",
        "dynasty": "唐",
        "collection_info": null
    },
    {
        "title": "新月与儿女夜坐听琴举酒",
        "author": "权德舆",
        "content": "泥泥露凝叶，骚骚风入林。\n以兹皓月圆，不厌良夜深。\n列坐屏轻箑，放怀弦素琴。\n儿女各冠笄，孙孩遶衣襟。\n乃知大隐趣，宛若沧洲心。\n方结偕老期，岂惮华髮侵。\n笑语向兰室，风流传玉音。\n愧君袖中字，价重双南金。",
        "dynasty": "唐",
        "collection_info": null
    },
    {
        "title": "七夕",
        "author": "权德舆",
        "content": "今日云軿渡鹊桥，应非脉脉与迢迢。\n家人竞喜开妆镜，月下穿针拜九霄。",
        "dynasty": "唐",
        "collection_info": null
    },
    {
        "title": "县君赴兴庆宫朝贺载之奉行册礼因书即事",
        "author": "权德舆",
        "content": "合卺交欢二十年，今朝比翼共朝天。\n风传漏刻香车度，日照旌旗綵仗鲜。\n顾我华簪鸣玉佩，看君盛服耀金钿。\n相期偕老宜家处，鹤髮鱼轩更可怜。",
        "dynasty": "唐",
        "collection_info": null
    },
    {
        "title": "元和元年蒙恩封成纪县伯时室中封安喜县君感庆兼怀聊申贺赠",
        "author": "权德舆",
        "content": "启土封成纪，宜家县安喜。\n同欣井赋开，共受闺门祉。\n珩璜联采组，琴瑟谐宫徴。\n更待悬车时，与君欢暮齿。",
        "dynasty": "唐",
        "collection_info": null
    },
    {
        "title": "河南崔尹即安喜从兄宜于室家四十余岁一昨寓书病传永写告身既枉善祝因成绝句",
        "author": "权德舆",
        "content": "五色金光鸾凤飞，三川墨妙巧相辉。\n尊崇善祝今如此，共待曾玄捧翟衣。",
        "dynasty": "唐",
        "collection_info": null
    },
    {
        "title": "奉使丰陵职司卤簿通宵涉路因寄内",
        "author": "权德舆",
        "content": "綵仗列森森，行宫夜漏深。\n殳鋋方启路，钲鼓正交音。\n曙月思兰室，前山辨谷林。\n家人念行役，应见此时心。",
        "dynasty": "唐",
        "collection_info": null
    },
    {
        "title": "酬南园新亭宴会璩新第慰庆之作时任宾客",
        "author": "权德舆",
        "content": "南宫烟景浓，平视中南峯。\n官闲似休沐，尽室来相从。\n日抱汉阴瓮，或成蝴蝶梦。\n树老欲连云，竹深疑入洞。\n欢言交羽觞，列坐俨成行。\n歌吟不能去，待此明月光。\n好逑蕴明识，内顾多惭色。\n不厌梁鸿贫，常讥伯宗直。\n予壻信时英，谏垣金玉声。\n男儿纔弱冠，射策幸成名。\n偃放斯自足，翛然去营欲。\n散木固无堪，虚舟常任触。\n大隐本吾心，喜君流好音。\n相期悬车岁，此地即中林。",
        "dynasty": "唐",
        "collection_info": null
    },
    {
        "title": "七夕见与诸孙题乞巧文",
        "author": "权德舆",
        "content": "外孙争乞巧，内子共题文。\n隐暎花奁对，参差绮席分。\n鹊桥临片月，河鼓掩轻云。\n羡此婴儿辈，欢呼彻曙闻。",
        "dynasty": "唐",
        "collection_info": null
    },
    {
        "title": "太常寺宿斋有寄",
        "author": "权德舆",
        "content": "转枕挑灯候晓鸡，相君应叹太常妻。\n长年多病偏相忆，不遣归时醉似泥。",
        "dynasty": "唐",
        "collection_info": null
    },
    {
        "title": "朝迴阅乐寄绝句",
        "author": "权德舆",
        "content": "子城风暖百花初，楼上龟兹引导车。\n曲罢卿卿理驺驭，细君相望意何如。",
        "dynasty": "唐",
        "collection_info": null
    },
    {
        "title": "中书宿斋有寄",
        "author": "权德舆",
        "content": "铜壶漏滴斗阑干，泛滟金波照露盘。\n遥想洞房眠正熟，不堪深夜凤池寒。",
        "dynasty": "唐",
        "collection_info": null
    },
    {
        "title": "中书送勅赐斋馔戏酬",
        "author": "权德舆",
        "content": "常日每齐眉，今朝共解颐。\n遥知大官膳，应与众雏嬉。",
        "dynasty": "唐",
        "collection_info": null
    },
    {
        "title": "勅赐长寿酒因口号以赠",
        "author": "权德舆",
        "content": "恩霑长寿酒，归遗同心人。\n满酌共君醉，一杯千万春。",
        "dynasty": "唐",
        "collection_info": null
    },
    {
        "title": "湖南观察使故相国袁公挽歌二首 一",
        "author": "权德舆",
        "content": "五驱龙虎节，一入凤皇池。\n令尹自无喜，羊公人不疑。\n天归京兆日，叶下洞庭时。\n湘水秋风至，凄凉吹素旗。",
        "dynasty": "唐",
        "collection_info": null
    },
    {
        "title": "湖南观察使故相国袁公挽歌二首 二",
        "author": "权德舆",
        "content": "丹旐发江皋，人悲鴈亦号。\n湘南罢亥市，汉上改词曹。\n表墓双碑立，尊名一字襃。\n常闻平楚狱，为报里门高。",
        "dynasty": "唐",
        "collection_info": null
    },
    {
        "title": "玉山岭上作",
        "author": "权德舆",
        "content": "悠悠驱匹马，征路上连冈。\n晚翠深云窦，寒苔净石梁。\n荻花偏似雪，枫叶不禁霜。\n愁见前程远，空郊下夕阳。",
        "dynasty": "唐",
        "collection_info": null
    },
    {
        "title": "题邵端公林亭",
        "author": "权德舆",
        "content": "春光何处好，柱史有林塘。\n莺啭风初暖，花开日欲长。\n凿池通野水，扫径阅新芳。\n更置盈尊酒，时时醉楚狂。",
        "dynasty": "唐",
        "collection_info": null
    },
    {
        "title": "酬裴杰秀才新樱桃",
        "author": "权德舆",
        "content": "新果真琼液，来应宴紫兰。\n圆疑窃龙颔，色已夺鸡冠。\n远火微微辨，残星隐隐看。\n茂先知味易，曼倩恨偷难。\n忍用烹骍骆，从将翫玉盘。\n流年如可驻，何必九华丹。",
        "dynasty": "唐",
        "collection_info": null
    },
    {
        "title": "次滕老庄",
        "author": "权德舆",
        "content": "征途无旅馆，当昼喜逢君。\n羸病仍留客，朝朝扫白云。",
        "dynasty": "唐",
        "collection_info": null
    },
    {
        "title": "宿严陵",
        "author": "权德舆",
        "content": "身羁从事驱征传，江入新安泛暮涛。\n今夜子陵滩下泊，自惭相去九牛毛。",
        "dynasty": "唐",
        "collection_info": null
    },
    {
        "title": "题云师山房",
        "author": "权德舆",
        "content": "云公兰若深山裏，月明松殿微风起。\n试问空门清净心，莲花不着秋潭水。",
        "dynasty": "唐",
        "collection_info": null
    },
    {
        "title": "栖霞寺云居室",
        "author": "权德舆",
        "content": "一径萦纡至此穷，山僧盥漱白云中。\n闲吟定后更何事，石上松枝常有风。",
        "dynasty": "唐",
        "collection_info": null
    },
    {
        "title": "舟行夜泊",
        "author": "权德舆",
        "content": "萧萧落叶送残秋，寂寞寒波急暝流。\n今夜不知何处泊，断猨晴月引孤舟。",
        "dynasty": "唐",
        "collection_info": null
    },
    {
        "title": "发硖石路上却寄内",
        "author": "权德舆",
        "content": "莎栅东行五谷深，千峯万壑雨沈沈。\n细君几日路经此，应见悲翁相望心。",
        "dynasty": "唐",
        "collection_info": null
    },
    {
        "title": "冬至宿斋时郡君南内朝谒因寄",
        "author": "权德舆",
        "content": "清斋独向丘园拜，盛服想君兴庆朝。\n明日一阳生百福，不辞相望阻寒宵。",
        "dynasty": "唐",
        "collection_info": null
    },
    {
        "title": "和河南罗主簿送校书兄归江南",
        "author": "权德舆",
        "content": "兄弟泣殊方，天涯指故乡。\n断云无定处，归鴈不成行。\n草莽人烟少，风波水驿长。\n上虞亲渤澥，东楚隔潇湘。\n古戍阴传火，寒芜晓带霜。\n海门潮滟滟，沙岸荻苍苍。\n京辇辞芸阁，衡方忆草堂。\n知君始宁隐，还缉旧荷裳。",
        "dynasty": "唐",
        "collection_info": null
    },
    {
        "title": "与故人夜坐道旧",
        "author": "权德舆",
        "content": "笑语欢今夕，烟霞怆昔游。\n清羸还对月，迟暮更逢秋。\n胜理方自得，浮名不在求。\n终当制初服，相与卧林丘。",
        "dynasty": "唐",
        "collection_info": null
    },
    {
        "title": "句",
        "author": "权德舆",
        "content": "耒水波纹细，湘江竹叶轻。\n古时楼上清明夜，月照楼前撩乱花。\n今日成阴復成子，可怜春尽未归家。\n新妇矶头云半敛，女儿滩畔月初明。\n迴合千峰裏，晴光似画图。\n征车随反照，候吏暎白云。",
        "dynasty": "唐",
        "collection_info": null
    },
    {
        "title": "奉酬礼部阁老转韵离合见赠",
        "author": "张荐",
        "content": "移居既同里，多幸陪君子。\n弘雅重当朝，弓旌早见招。\n植根琼林圃，直夜金闺步。\n劝深子玉铭，力竞相如赋。\n间阔向春闱，日復想光仪。\n格言信难继，木石强为词。",
        "dynasty": "唐",
        "collection_info": null
    },
    {
        "title": "和潘孟阳春日雪迴文绝句",
        "author": "张荐",
        "content": "迟迟日气暖，漫漫雪天春。\n知君欲醉饮，思见此交亲。",
        "dynasty": "唐",
        "collection_info": null
    },
    {
        "title": "享文恭太子庙乐章",
        "author": "张荐",
        "content": "三献具举，九旗将旋。\n追劳表德，罢享宾天。\n风引仙管，堂虚画筵。\n芳馨常在，瞻望悠然。",
        "dynasty": "唐",
        "collection_info": null
    },
    {
        "title": "礼部权侍郎阁老史馆张秘监阁老有离合酬赠之什宿直吟翫聊继此章",
        "author": "崔邠",
        "content": "脉脉羡佳期，月夜吟丽词。\n谏垣则随步，东观方承顾。\n林雪消艳阳，简册漏华光。\n坐更芝兰室，千载各芬芳。\n节苦文俱盛，即时人并命。\n翩翻紫霄中，羽翮相辉映。",
        "dynasty": "唐",
        "collection_info": null
    },
    {
        "title": "享文恭太子庙乐章",
        "author": "崔邠",
        "content": "醴齐泛罇彝，轩县动干戚。\n入室僾如在，升阶虔所历。\n旧疾合威容，定利舒皦泽。\n方崇庙貌礼，永被君恩锡。",
        "dynasty": "唐",
        "collection_info": null
    },
    {
        "title": "和权载之离合诗",
        "author": "杨于陵",
        "content": "校德尽珪璋，才臣时所扬。\n放情寄文律，方茂经邦术。\n王猷符发挥，十载契心期。\n昼游有嘉话，书法无隐辞。\n信兹酬和美，言与芝兰比。\n昨来恣吟绎，日觉祛蒙鄙。",
        "dynasty": "唐",
        "collection_info": null
    },
    {
        "title": "郡斋有紫薇双本自朱明接于徂暑其花芳馥数旬犹茂庭宇之内逈无其伦予嘉其美而能久因诗纪述",
        "author": "杨于陵",
        "content": "晏朝受明命，继夏走天衢。\n逮兹三伏候，息驾万里途。\n省躬既跼蹐，结思多烦纡。\n簿领幸无事，宴休谁与娱。\n内斋有嘉树，双植分庭隅。\n绿叶下成幄，紫花纷若铺。\n摛霞晚舒艳，凝露朝垂珠。\n炎沴昼方铄，幽姿闲且都。\n夭桃固难匹，芍药宁为徒。\n懿此时节久，讵同光景驱。\n陶甄试一致，品彙乃散殊。\n濯质非受彩，无心那夺朱。\n粤予负羁絷，留赏益踟蹰。\n通夕靡云倦，西南山月孤。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "杨于陵",
        "content": "先生赤松侣，混俗游人间。\n昆阆无穷路，何时下故山。\n千年犹孺质，秘术救尘寰。\n莫便冲天去，云雷不可攀。",
        "dynasty": "唐",
        "collection_info": null
    },
    {
        "title": "荅权载之离合诗",
        "author": "许孟容",
        "content": "史才司秘府，文哲今超古。\n亦有擅风骚，六联文墨曹。\n圣贤三代意，工艺千金字。\n化识从臣谣，人推仙阁吏。\n如登昆阆时，口诵灵真词。\n孙简下威凤，系霜琼玉枝。",
        "dynasty": "唐",
        "collection_info": null
    },
    {
        "title": "奉和武相公春晓闻莺",
        "author": "许孟容",
        "content": "碧树当窗啼晓莺，间关入梦听难成。\n千回万啭尽愁思，疑是血魂哀困声。",
        "dynasty": "唐",
        "collection_info": null
    },
    {
        "title": "享文恭太子庙乐章",
        "author": "许孟容",
        "content": "觞牢具品，管弦有节。\n祝道寅恭，神仪昭晰。\n桐珪早贵，象辂追设。\n罄达乐成，降歆丰洁。",
        "dynasty": "唐",
        "collection_info": null
    },
    {
        "title": "和权载之离合诗",
        "author": "冯伉",
        "content": "车马退朝后，聿怀在文友。\n动词宗伯雄，重美良史功。\n亦曾吟鲍谢，二妙尤增价。\n雨霜鸿唳天，匝树鸟鸣夜。\n覃思各纵横，早擅希代名。\n息心欲焚砚，自腼陪羣英。",
        "dynasty": "唐",
        "collection_info": null
    },
    {
        "title": "享文恭太子庙乐章二首 一",
        "author": "冯伉",
        "content": "撰日瞻景，诚陈乐张。\n礼容秩秩，羽舞煌煌。\n肃将涤濯，祗荐芬芳。\n永锡繁祉，思深享尝。",
        "dynasty": "唐",
        "collection_info": null
    },
    {
        "title": "享文恭太子庙乐章二首 二",
        "author": "冯伉",
        "content": "干旄羽籥相亏蔽，一进一退殊行缀。\n昔献三雍盛礼容，今陈六佾崇仪制。",
        "dynasty": "唐",
        "collection_info": null
    },
    {
        "title": "和权载之离合诗",
        "author": "潘孟阳",
        "content": "咏歌有离合，永夜观酬荅。\n笥中操綵笺，竹简何足编。\n意深俱妙绝，心契交情结。\n计彼官接联，言初并清切。\n翔集本相随，羽仪良在斯。\n烟云竞文藻，因喜翫新诗。",
        "dynasty": "唐",
        "collection_info": null
    },
    {
        "title": "春日雪以迴文绝句呈张荐权德舆",
        "author": "潘孟阳",
        "content": "春梅杂落雪，发树几花开。\n真须尽兴饮，仁里愿同来。",
        "dynasty": "唐",
        "collection_info": null
    },
    {
        "title": "元日和布泽",
        "author": "潘孟阳",
        "content": "至德生成泰，咸欢照育恩。\n流辉霑万物，布泽在三元。\n北阕祥云逈，东方嘉气繁。\n青阳初应律，苍玉正临轩。\n恩洽因时令，风和比化原。\n自惭同草木，无以荅干坤。",
        "dynasty": "唐",
        "collection_info": null
    },
    {
        "title": "和权载之离合诗",
        "author": "武少仪",
        "content": "少年慕时彦，小悟文多变。\n木铎比羣英，八方流德声。\n雷陈美交契，雨雪音尘继。\n恩顾各飞翔，因诗覩瑰丽。\n傅野绝遗贤，人希有盛迁。\n早钦风与雅，日咏赠酬篇。",
        "dynasty": "唐",
        "collection_info": null
    },
    {
        "title": "诸葛丞相庙",
        "author": "武少仪",
        "content": "执简焚香入庙门，武侯神象俨如存。\n因机定蜀延衰汉，以计连吴振弱孙。\n欲尽智能倾僭盗，善持忠节转庸昏。\n宣王请战贻巾帼，始见才吞亦气吞。",
        "dynasty": "唐",
        "collection_info": null
    },
    {
        "title": "享太庙乐章",
        "author": "段文昌",
        "content": "肃肃清庙，登显至德。\n泽周八荒，兵定四极。\n生物咸遂，羣盗灭息。\n明圣钦承，子孙千亿。",
        "dynasty": "唐",
        "collection_info": null
    },
    {
        "title": "题武担寺西台",
        "author": "段文昌",
        "content": "秋天如镜空，楼阁尽玲珑。\n水暗余霞外，山明落照中。\n鸟行看渐远，松韵听难穷。\n今日登临意，多欢语笑同。",
        "dynasty": "唐",
        "collection_info": null
    },
    {
        "title": "晚夏登张仪楼呈院中诸公",
        "author": "段文昌",
        "content": "重楼窗户开，四望敛烟埃。\n远岫林端出，清波城下迴。\n乍疑蝉韵促，稍觉雪风来。\n併起乡关思，销忧在酒杯。",
        "dynasty": "唐",
        "collection_info": null
    },
    {
        "title": "还别业寻龙华山寺广宣上人",
        "author": "段文昌",
        "content": "十里惟闻松桂风，江山忽转见龙宫。\n正与休师方话旧，风烟几度入楼中。",
        "dynasty": "唐",
        "collection_info": null
    },
    {
        "title": "奉陪段相公晚夏登张仪楼",
        "author": "姚向",
        "content": "秦相架羣材，登临契上台。\n查从银汉落，江自雪山来。\n俪曲亲流火，凌风洽小杯。\n帝乡如在目，欲下尽裴回。",
        "dynasty": "唐",
        "collection_info": null
    },
    {
        "title": "和段相公登武担寺西台",
        "author": "姚向",
        "content": "开阁锦城中，余闲访梵宫。\n九层连昼景，万象写秋空。\n天半将身到，江长与海通。\n提携出尘土，曾是穆清风。",
        "dynasty": "唐",
        "collection_info": null
    },
    {
        "title": "和段相公登武担寺西台",
        "author": "温会",
        "content": "桑台烟树中，台榭造云空。\n眺听逢秋兴，篇辞变国风。\n坐愁高鸟起，笑指远人同。\n始愧才情薄，跻攀继韵穷。",
        "dynasty": "唐",
        "collection_info": null
    },
    {
        "title": "奉陪段相公晚夏登张仪楼",
        "author": "温会",
        "content": "危轩重迭开，访古上裴回。\n有舌嗟秦策，飞樑驾楚材。\n云霄随凤到，物象为诗来。\n欲和关山意，巴歌调更哀。",
        "dynasty": "唐",
        "collection_info": null
    },
    {
        "title": "和段相公登武担寺西台",
        "author": "李敬伯",
        "content": "台上起凉风，乘闲览岁功。\n自随台席贵，尽许羽觞同。\n楼殿斜晖照，江山极望通。\n赋诗思共乐，俱得咏时丰。",
        "dynasty": "唐",
        "collection_info": null
    },
    {
        "title": "奉陪段相公晚夏登张仪楼",
        "author": "李敬伯",
        "content": "层屋架城隈，宾筵此日开。\n文锋摧八阵，星分应三台。\n望雪烦襟释，当欢远思来。\n披云霄汉近，蹔觉出尘埃。",
        "dynasty": "唐",
        "collection_info": null
    },
    {
        "title": "奉陪段相公晚夏登张仪楼",
        "author": "姚康",
        "content": "登览值晴开，诗从野思来。\n蜀川新草木，秦日旧楼台。\n池景摇中座，山光接上台。\n近秋宜晚景，极目断浮埃。",
        "dynasty": "唐",
        "collection_info": null
    },
    {
        "title": "和段相公登武担寺西台",
        "author": "姚康",
        "content": "松径引清风，登台古寺中。\n江平沙岸白，日下锦川红。\n疎树山根净，深云鸟迹穷。\n自惭陪末席，便与九霄通。",
        "dynasty": "唐",
        "collection_info": null
    },
    {
        "title": "礼部试早春残雪",
        "author": "姚康",
        "content": "微暖春潜至，轻明雪尚残。\n银铺光渐湿，珪破色仍寒。\n无柳花常在，非秋露正团。\n素光浮转薄，皓质驻应难。\n幸得依阴处，偏宜带月看。\n玉尘销欲尽，穷巷起袁安。",
        "dynasty": "唐",
        "collection_info": null
    },
    {
        "title": "赋得巨鱼纵大壑",
        "author": "姚康",
        "content": "水府乘闲望，圆波息跃鱼。\n从来暴泥久，今日脱泉初。\n得志宁相忌，无心任宛如。\n龙门应可度，鲛室岂常居。\n掉尾方穷乐，游鳞每自舒。\n乘流千里去，风力藉吹嘘。",
        "dynasty": "唐",
        "collection_info": null
    },
    {
        "title": "早春对雨",
        "author": "羊士谔",
        "content": "南馆垂杨早，东风细雨频。\n轻寒消玉斝，幽赏滞朱轮。\n千里巴江守，三年故国春。\n含情非迟客，悬榻但生尘。",
        "dynasty": "唐",
        "collection_info": null
    },
    {
        "title": "永宁小园即事",
        "author": "羊士谔",
        "content": "萧条梧竹下，秋物映园庐。\n宿雨方然桂，朝饥更摘蔬。\n阴苔生白石，时菊覆清渠。\n陈力当何事，忘言媿道书。",
        "dynasty": "唐",
        "collection_info": null
    },
    {
        "title": "台中遇直晨览萧侍御壁画山水",
        "author": "羊士谔",
        "content": "虫思庭莎白露天，微风吹竹晓凄然。\n今来始悟朝迴客，暗写归心向石泉。",
        "dynasty": "唐",
        "collection_info": null
    },
    {
        "title": "过三乡望女几山早岁有卜筑之志",
        "author": "羊士谔",
        "content": "女几山头春雪消，路傍仙杏发柔条。\n心期欲去知何日，惆怅回车上野桥。",
        "dynasty": "唐",
        "collection_info": null
    },
    {
        "title": "和李都官郎中经宫人斜",
        "author": "羊士谔",
        "content": "翡翠无穷掩夜泉，犹疑一半作神仙。\n秋来还照长门月，珠露寒花是野田。",
        "dynasty": "唐",
        "collection_info": null
    },
    {
        "title": "山阁闻笛",
        "author": "羊士谔",
        "content": "临风玉管吹参差，山坞春深日又迟。\n李白桃红满城郭，马融闲卧望京师。",
        "dynasty": "唐",
        "collection_info": null
    },
    {
        "title": "登楼",
        "author": "羊士谔",
        "content": "槐柳萧疎遶郡城，夜添山雨作江声。\n秋风南陌无车马，独上高楼故国情。",
        "dynasty": "唐",
        "collection_info": null
    },
    {
        "title": "忆江南旧游二首 一",
        "author": "羊士谔",
        "content": "山阴道上桂花初，王谢风流满晋书。\n曾作江南步从事，秋来还復忆鲈鱼。",
        "dynasty": "唐",
        "collection_info": null
    },
    {
        "title": "忆江南旧游二首 二",
        "author": "羊士谔",
        "content": "曲水三春弄綵毫，樟亭八月又观涛。\n金罍几醉乌程酒，鹤舫闲吟把蟹螯。",
        "dynasty": "唐",
        "collection_info": null
    },
    {
        "title": "郡中即事三首 一",
        "author": "羊士谔",
        "content": "晓风山郭雁飞初，霜拂回塘水榭虚。\n鼓角清明如战垒，梧桐摇落似贫居。\n青门远忆中人产，白首闲看太史书。\n城下秋江寒见底，宾筵莫讶食无鱼。",
        "dynasty": "唐",
        "collection_info": null
    },
    {
        "title": "郡中即事三首 二",
        "author": "羊士谔",
        "content": "红衣落尽暗香残，叶上秋光白露寒。\n越女含情已无限，莫敎长袖倚阑干。",
        "dynasty": "唐",
        "collection_info": null
    },
    {
        "title": "郡中即事三首 三",
        "author": "羊士谔",
        "content": "登临何事见琼枝，白露黄花自绕篱。\n惟有楼中好山色，稻畦残水入秋池。",
        "dynasty": "唐",
        "collection_info": null
    },
    {
        "title": "野望二首 一",
        "author": "羊士谔",
        "content": "萋萋麦陇杏花风，好是行春野望中。\n日暮不辞停五马，鸳鸯飞去绿江空。",
        "dynasty": "唐",
        "collection_info": null
    },
    {
        "title": "野望二首 二",
        "author": "羊士谔",
        "content": "忘怀不使海鸥疑，水映桃花酒满巵。\n亭上一声歌白苎，野人归棹亦行迟。",
        "dynasty": "唐",
        "collection_info": null
    },
    {
        "title": "游西山兰若",
        "author": "羊士谔",
        "content": "路傍垂柳古今情，春草春泉咽又生。\n借问山僧好风景，看花携酒几人行。",
        "dynasty": "唐",
        "collection_info": null
    },
    {
        "title": "泛舟入后溪 一",
        "author": "羊士谔",
        "content": "东风朝日破轻岚，仙棹初移酒未酣。\n玉笛闲吹折杨柳，春风无事傍鱼潭。",
        "dynasty": "唐",
        "collection_info": null
    },
    {
        "title": "泛舟入后溪 二",
        "author": "羊士谔",
        "content": "雨余芳草净沙尘，水绿滩平一带春。\n唯有啼鹃似留客，桃花深处更无人。",
        "dynasty": "唐",
        "collection_info": null
    },
    {
        "title": "看花",
        "author": "羊士谔",
        "content": "一到花间一忘归，玉桮瑶瑟减光辉。\n歌筵更覆青油幕，忽似朝云瑞雪飞。",
        "dynasty": "唐",
        "collection_info": null
    },
    {
        "title": "春望",
        "author": "羊士谔",
        "content": "莫问华簪髮已斑，归心满目是青山。\n独上层城倚危槛，柳营春尽马嘶闲。",
        "dynasty": "唐",
        "collection_info": null
    },
    {
        "title": "寄江陵韩少尹",
        "author": "羊士谔",
        "content": "别来玄鬓共成霜，云起无心出帝乡。\n蜀国鱼笺数行字，忆君秋梦过南塘。",
        "dynasty": "唐",
        "collection_info": null
    },
    {
        "title": "贺州宴行营回将",
        "author": "羊士谔",
        "content": "九劒盈庭酒满巵，戍人归日及瓜时。\n元戎静镇无边事，遣向营中偃画旗。",
        "dynasty": "唐",
        "collection_info": null
    },
    {
        "title": "游郭驸马大安山池",
        "author": "羊士谔",
        "content": "马嘶芳草自淹留，别馆何人属细侯。\n仙杏破颜逢醉客，綵鸳飞去避行舟。\n洞箫日暖移宾榻，垂柳风多掩妓楼。\n坐阅清晖不知暮，烟横北渚水悠悠。",
        "dynasty": "唐",
        "collection_info": null
    },
    {
        "title": "故萧尚书瘿柏斋前玉蘂树与王起居吏部孟员外同赏",
        "author": "羊士谔",
        "content": "柏寝闭何时，瑶华自满枝。\n天清凝积素，风暖动芬丝。\n留步苍苔暗，停觞白日迟。\n因吟茂陵草，幽赏待妍词。",
        "dynasty": "唐",
        "collection_info": null
    },
    {
        "title": "和武相早朝中书候传点书怀奉呈",
        "author": "羊士谔",
        "content": "殿省秘清晓，夔龙升紫微。\n星辰拱帝座，劒履翊天机。\n耿耿金波缺，沉沉玉漏稀。\n綵笺蹲鸷兽，画扇列名翚。\n志业丹青重，恩华雨露霏。\n三台昭建极，一德庆垂衣。\n昌运瞻文敎，雄图本武威。\n殊勋如带远，佳气似烟非。\n抗节衷无隐，同心尚弼违。\n良哉致君日，维岳有光辉。",
        "dynasty": "唐",
        "collection_info": null
    },
    {
        "title": "和萧侍御监祭白帝城西村寺斋沐览镜有怀吏部孟员外幷见赠",
        "author": "羊士谔",
        "content": "晚沐金仙宇，迎秋白帝祠。\n轩裳烦吏职，风物动心期。\n清镜开尘匣，华簪指髮丝。\n南宫有高步，岁晏岂磷缁。",
        "dynasty": "唐",
        "collection_info": null
    },
    {
        "title": "送张郎中副使自南省赴凤翔府幕",
        "author": "羊士谔",
        "content": "仙郎佐氏谋，廷议宠元侯。\n城郭须来贡，河隍亦顺流。\n亚夫高垒静，充国大田秋。\n当奋燕然笔，铭功向陇头。",
        "dynasty": "唐",
        "collection_info": null
    },
    {
        "title": "和窦吏部雪中寓直",
        "author": "羊士谔",
        "content": "瑞花飘朔雪，灏气满南宫。\n迢遰层城掩，徘徊午夜中。\n金闺通籍恨，银烛直庐空。\n谁问乌台客，家山忆桂丛。",
        "dynasty": "唐",
        "collection_info": null
    },
    {
        "title": "小园春至偶呈吏部窦郎中",
        "author": "羊士谔",
        "content": "松篠虽苦节，冰霜惨其间。\n欣然发佳色，如喜东风还。\n幽抱想前躅，冥鸿度南山。\n春台一以眺，达士亦解颜。\n偃息非老圃，沉吟閟玄关。\n驰晖忽復失，壮气不得闲。\n君子当济物，丹梯谁共攀。\n心期自有约，去扫苍苔斑。",
        "dynasty": "唐",
        "collection_info": null
    },
    {
        "title": "酬吏部窦郎中直夜见寄",
        "author": "羊士谔",
        "content": "解巾侍云陛，三命早为郎。\n復以雕龙彩，旋归振鹭行。\n玉书期养素，金印已怀黄。\n兹夕南宫咏，遐情媿不忘。",
        "dynasty": "唐",
        "collection_info": null
    },
    {
        "title": "永宁里园亭休沐怅然成咏",
        "author": "羊士谔",
        "content": "云景含初夏，休归曲陌深。\n幽帘宜永日，珍树始清阴。\n迟客唯长簟，忘言有匣琴。\n画披灵物态，书见古人心。\n芳草多留步，鲜飙自满襟。\n劳形非立事，潇洒媿头簪。",
        "dynasty": "唐",
        "collection_info": null
    },
    {
        "title": "登乐游原寄司封孟郎中卢补阙",
        "author": "羊士谔",
        "content": "爽节时清眺，秋怀怅独过。\n神皋值宿雨，曲水已增波。\n白鸟凌风迥，红蕖濯露多。\n伊川有归思，君子復如何。",
        "dynasty": "唐",
        "collection_info": null
    },
    {
        "title": "干元初严黄门自京兆少尹贬牧巴郡以长才英气固多暇日每游郡之东山山侧精舍有盘石细泉䟽为浮桮之胜苔深树老苍然遗躅士谔谬因出守得继兹赏乃赋诗十四韵刻于石壁",
        "author": "羊士谔",
        "content": "石座双峰古，云泉九曲深。\n寂寥疏凿意，芜没岁时侵。\n绕席流还壅，浮杯咽復沉。\n追怀王谢侣，更似会稽岑谁谓天池翼，相期宅畔吟。\n光辉轻尺璧，然诺重黄金。\n几醉东山妓，长悬北阙心。\n蕙兰留杂佩，桃李想华簪。\n闭阁余何事，鸣驺亦屡寻。\n轩裳遵往辙，风景憩中林。\n横吹多凄调，安歌送好音。\n初筵方侧弁，故老忽沾襟。\n盛世当弘济，平生谅所钦。\n无能愧陈力，惆怅拂瑶琴。",
        "dynasty": "唐",
        "collection_info": null
    },
    {
        "title": "闲斋示一二道者",
        "author": "羊士谔",
        "content": "幽兰谁復奏，闲匣以端忧。\n知止惭先觉，归欤想故侯。\n山蝉铃阁晚，江雨麦田秋。\n唯有空门学，相期老一丘。",
        "dynasty": "唐",
        "collection_info": null
    },
    {
        "title": "南池荷花",
        "author": "羊士谔",
        "content": "蝉噪城沟水，芙蓉忽已繁。\n红花迷越艳，芳意过湘沅。\n湛露宜清暑，披香正满轩。\n朝朝秖自赏，秾李亦何言。",
        "dynasty": "唐",
        "collection_info": null
    },
    {
        "title": "郡中翫月寄江南李少尹虞部孟员外三首 一",
        "author": "羊士谔",
        "content": "月满自高丘，江通无狭流。\n轩窗开到晓，风物坐含秋。\n鹊警银河断，蛩悲翠幕幽。\n清光望不极，耿耿下西楼。",
        "dynasty": "唐",
        "collection_info": null
    },
    {
        "title": "郡中翫月寄江南李少尹虞部孟员外三首 二",
        "author": "羊士谔",
        "content": "桂华临洛浦，如挹李膺仙。\n兹夕披云望，还吟掷地篇。\n凤池分直夜，牛渚泛舟年。\n会是风流赏，惟君内史贤。",
        "dynasty": "唐",
        "collection_info": null
    },
    {
        "title": "郡中翫月寄江南李少尹虞部孟员外三首 三",
        "author": "羊士谔",
        "content": "圆景旷佳宾，徘徊夜漏频。\n金波徒泛酒，瑶瑟已生尘。\n露白移长簟，风清挂幅巾。\n西园旧才子，想见洛阳人。",
        "dynasty": "唐",
        "collection_info": null
    },
    {
        "title": "城隍庙赛雨二首 一",
        "author": "羊士谔",
        "content": "零雨慰斯人，斋心荐绿苹。\n山风箫鼓响，如祭敬亭神。",
        "dynasty": "唐",
        "collection_info": null
    },
    {
        "title": "城隍庙赛雨二首 二",
        "author": "羊士谔",
        "content": "积润通千里，推诚奠一巵。\n回飙经画壁，忽似偃云旗。",
        "dynasty": "唐",
        "collection_info": null
    },
    {
        "title": "郡楼晴望二首 一",
        "author": "羊士谔",
        "content": "霁色朝云尽，亭皋露亦晞。\n褰开临曲槛，萧瑟换轻衣。\n地远秦人望，天晴社燕飞。\n无功惭岁晚，唯念故山归。",
        "dynasty": "唐",
        "collection_info": null
    },
    {
        "title": "郡楼晴望二首 二",
        "author": "羊士谔",
        "content": "一雨晴山郭，惊秋碧树风。\n兰巵谁与荐，玉斾自无悰。\n云景嘶宾雁，岚阴露彩虹。\n闲吟懒闭阁，旦夕郡楼中。",
        "dynasty": "唐",
        "collection_info": null
    },
    {
        "title": "初移琪树",
        "author": "羊士谔",
        "content": "爱此丘中物，烟霜尽日看。\n无穷碧云意，更助绿窗寒。",
        "dynasty": "唐",
        "collection_info": null
    },
    {
        "title": "燕居",
        "author": "羊士谔",
        "content": "秋斋膏沐暇，旭日照轩墀。\n露重芭蕉叶，香凝橘柚枝。\n简书随吏散，宝骑与僧期。\n报国得何力，流年已觉衰。",
        "dynasty": "唐",
        "collection_info": null
    },
    {
        "title": "寄黔府窦中丞",
        "author": "羊士谔",
        "content": "汉臣旌节贵，万里护牂牁。\n夏月天无暑，秋风水不波。\n朝衣蟠艾绶，戎幕偃雕戈。\n满岁归龙阙，良哉伫作歌。",
        "dynasty": "唐",
        "collection_info": null
    },
    {
        "title": "书楼怀古",
        "author": "羊士谔",
        "content": "何独文翁化，风流与代深。\n泉云无旧辙，骚雅有遗音。\n远目穷巴汉，闲情阅古今。\n忘言意不极，日暮但横琴。",
        "dynasty": "唐",
        "collection_info": null
    },
    {
        "title": "九月十日郡楼独酌",
        "author": "羊士谔",
        "content": "掾史当授衣，郡中稀物役。\n嘉辰怅已失，残菊谁为惜。\n櫺轩一尊泛，天景洞虚碧。\n暮节独赏心，寒江鸣湍石。\n归期北州里，旧友东山客。\n飘荡云海深，相思桂花白。",
        "dynasty": "唐",
        "collection_info": null
    },
    {
        "title": "暮秋言怀",
        "author": "羊士谔",
        "content": "城隅凝綵画，红树带青山。\n迟客金尊晚，谈空玉柄闲。\n驰晖三峡水，旅梦百劳关。\n非是淮阳薄，丘中只望还。",
        "dynasty": "唐",
        "collection_info": null
    },
    {
        "title": "题枇杷树",
        "author": "羊士谔",
        "content": "珍树寒始花，氛氲九秋月。\n佳期若有待，芳意常无绝。\n袅袅碧海风，蒙蒙绿枝雪。\n急景自余妍，春禽幸流悦。",
        "dynasty": "唐",
        "collection_info": null
    },
    {
        "title": "上元日紫极宫门观州民然灯张乐",
        "author": "羊士谔",
        "content": "山郭通衢隘，瑶坛紫府深。\n灯花助春意，舞绶织欢心。\n闲似淮阳卧，恭闻乐职吟。\n唯将圣明化，聊以达飞沈。",
        "dynasty": "唐",
        "collection_info": null
    },
    {
        "title": "西郊兰若",
        "author": "羊士谔",
        "content": "云天宜北户，塔庙似西方。\n林下僧无事，江清日復长。\n石泉盈掬冷，山实满枝香。\n寂寞传心印，玄言亦已忘。",
        "dynasty": "唐",
        "collection_info": null
    },
    {
        "title": "在郡三年今秋见白髮聊以书事",
        "author": "羊士谔",
        "content": "二毛非骑省，朝镜忽秋风。\n丝缕寒衣上，霜华旧简中。\n承明那足厌，车服媿无功。\n日日山城守，淹留岩桂丛。",
        "dynasty": "唐",
        "collection_info": null
    },
    {
        "title": "郡中端居有怀袁州王员外使君",
        "author": "羊士谔",
        "content": "忆作同门友，承明奉直庐。\n禁闱人自异，休澣迹非疎。\n珥笔金华殿，三朝玉玺书。\n恩光荣侍从，文彩应符徐。\n青眼真知我，玄谈愧起予。\n兰巵招促膝，松砌引长裾。\n丽日流莺早，凉天坠露初。\n前山临紫阁，曲水眺红蕖。\n谁为音尘旷，俄惊岁月除。\n风波移故辙，符守忽离居。\n济物阴功在，分忧盛业余。\n弱翁方大用，延首迟双鱼。",
        "dynasty": "唐",
        "collection_info": null
    },
    {
        "title": "山寺题壁",
        "author": "羊士谔",
        "content": "物外真何事，幽廊步不穷。\n一灯心法在，三世影堂空。\n山果青苔上，寒蝉落叶中。\n归来还闭阁，棠树几秋风。",
        "dynasty": "唐",
        "collection_info": null
    },
    {
        "title": "暇日适值澄霁江亭游宴",
        "author": "羊士谔",
        "content": "碧落风如洗，清光镜不分。\n弦歌方对酒，山谷尽无云。\n振卧淮阳病，悲秋宋玉文。\n今来强携妓，醉舞石榴裙。",
        "dynasty": "唐",
        "collection_info": null
    },
    {
        "title": "玩槿花",
        "author": "羊士谔",
        "content": "何乃诗人兴，妍词属舜华。\n风流感异代，窈窕比同车。\n凝艳垂清露，惊秋隔绛纱。\n蝉鸣復虫思，惆怅竹阴斜。",
        "dynasty": "唐",
        "collection_info": null
    },
    {
        "title": "郡斋读经",
        "author": "羊士谔",
        "content": "壮龄非济物，柔翰误为儒。\n及此斋心暇，翛然与道俱。\n散材诚独善，正觉岂无徒。\n半偈莲生水，幽香桂满炉。\n息阴惭蔽芾，讲义得醍醐。\n迹似桃源客，身撄竹使符。\n华夷参吏事，巴汉混州图。\n偃草怀君子，移风念啬夫。\n翳桑俄有绩，宿麦復盈租。\n圆寂期超诣，凋残幸已苏。\n解空囊不智，灭景谷何愚。\n几日遵归辙，东菑殆欲芜。",
        "dynasty": "唐",
        "collection_info": null
    },
    {
        "title": "州民自言巴土冬湿且多阴晦今兹晴朗苦寒霜颇甚故老或异之因示寮吏",
        "author": "羊士谔",
        "content": "雨霜以成岁，看旧感前闻。\n爱景随朝日，凝阴积暮云。\n囗囗囗囗囗，忘言酒暂醺。\n囗囗囗囗囗，囗囗囗囗囗。",
        "dynasty": "唐",
        "collection_info": null
    },
    {
        "title": "斋中有兽皮茵偶成咏",
        "author": "羊士谔",
        "content": "逸才岂凡兽，服猛愚人得。\n山泽生异姿，蒙戎蔚佳色。\n青毡持与藉，重锦裁为饰。\n卧阁幸相宜，温然承宴息。",
        "dynasty": "唐",
        "collection_info": null
    },
    {
        "title": "野夫采鞭于东山偶得元者",
        "author": "羊士谔",
        "content": "追风岂无策，持斧有遐想。\n凤去留孤根，嵓悬非朽壤。\n苔斑自天生，玉节垂云长。\n勿谓山之幽，丹梯亦可上。",
        "dynasty": "唐",
        "collection_info": null
    },
    {
        "title": "守郡累年俄及知命聊以言志",
        "author": "羊士谔",
        "content": "南国疑逋客，东山作老夫。\n登朝非大隐，出谷是真愚。\n气直惭龙劒，心清爱玉壶。\n聊持循吏传，早晚囗为徒。",
        "dynasty": "唐",
        "collection_info": null
    },
    {
        "title": "东渡早梅一树岁华如雪酣赏成咏",
        "author": "羊士谔",
        "content": "暇日留囗事，期云亦囗开。\n乡心持岁酒，津下赏山梅。\n晚实和商鼎，浓香拂寿杯。\n唯应招北客，日日踏青来。",
        "dynasty": "唐",
        "collection_info": null
    },
    {
        "title": "题郡南山光福寺寺即严黄门所置时自给事中京兆少尹出守年三十性乐山水故老云每旬数至后分阃川州门有去思碑即郄拾遗之词也",
        "author": "羊士谔",
        "content": "传闻黄阁守，兹地赋长沙。\n少壮称时杰，功名惜岁华。\n岩廊初建剎，宾从亟鸣笳。\n玉帐空严道，甘棠见野花。\n碑残犹堕泪，城古自归鸦。\n籍籍清风在，怀人谅不遐。",
        "dynasty": "唐",
        "collection_info": null
    },
    {
        "title": "雨中寒食",
        "author": "羊士谔",
        "content": "令节逢烟雨，园亭但掩关。\n佳人宿妆薄，芳树綵绳闲。\n归思偏消酒，春寒为近山。\n花枝不可见，别恨灞陵间。",
        "dynasty": "唐",
        "collection_info": null
    },
    {
        "title": "晚夏郡中卧疾",
        "author": "羊士谔",
        "content": "事外心如寄，虚斋卧更幽。\n微风生白羽，畏日隔青油。\n用拙怀归去，沉痾畏借留。\n东山自有计，蓬鬓莫先秋。",
        "dynasty": "唐",
        "collection_info": null
    },
    {
        "title": "酬卢司门晚夏过永宁里弊居林亭见寄",
        "author": "羊士谔",
        "content": "自嘆淮阳卧，谁知去国心。\n幽亭来北户，高韵得南金。\n苔甃窥泉少，篮舆爱竹深。\n风蝉一清暑，应喜脱朝簪。",
        "dynasty": "唐",
        "collection_info": null
    },
    {
        "title": "山郭风雨朝斋怅然秋思",
        "author": "羊士谔",
        "content": "桐竹离披晓，凉风似故园。\n惊秋对旭日，感物坐前轩。\n江燕飞还尽，山榴落尚繁。\n平生信有意，衰久已忘言。",
        "dynasty": "唐",
        "collection_info": null
    },
    {
        "title": "南馆林塘",
        "author": "羊士谔",
        "content": "郡阁山斜对，风烟隔短墙。\n清池如写月，珍树尽凌霜。\n行乐知无闷，加餐颇自强。\n心期空岁晚，鱼意久相忘。",
        "dynasty": "唐",
        "collection_info": null
    },
    {
        "title": "腊夜对酒",
        "author": "羊士谔",
        "content": "琥珀杯中物，琼枝席上人。\n乐声方助醉，烛影已含春。\n自顾行将老，何辞坐达晨。\n传觞称厚德，不问吐车茵。",
        "dynasty": "唐",
        "collection_info": null
    },
    {
        "title": "池上构小山咏怀",
        "author": "羊士谔",
        "content": "玉立出岩石，风清曲囗囗。\n偶成聊近意，静对想凝神。\n牛渚中流月，兰亭上道春。\n古来心可见，寂寞为斯人。",
        "dynasty": "唐",
        "collection_info": null
    },
    {
        "title": "林塘腊候",
        "author": "羊士谔",
        "content": "南国冰霜晚，年华已暗归。\n闲招别馆客，远念故山薇。\n野艇虚还触，笼禽倦更飞。\n忘言亦何事，酣赏步清辉。",
        "dynasty": "唐",
        "collection_info": null
    },
    {
        "title": "酬礼部崔员外备独永宁里弊居见寄来诗云图书锁尘阁符节守山城",
        "author": "羊士谔",
        "content": "守土亲巴俗，腰章囗汉仪。\n春行乐职咏，秋感伴牢词。\n旧里藏书阁，闲门闭槿篱。\n遥惭退朝客，下马独相思。",
        "dynasty": "唐",
        "collection_info": null
    },
    {
        "title": "梁国惠康公主挽歌词二首 一",
        "author": "羊士谔",
        "content": "汤沐成陈迹，山林遂寂寥。\n鹊飞应织素，凤起独吹箫。\n玉殿中参罢，云軿上汉遥。\n皇情非不极，空辍未央朝。",
        "dynasty": "唐",
        "collection_info": null
    },
    {
        "title": "梁国惠康公主挽歌词二首 二",
        "author": "羊士谔",
        "content": "授册荣天使，陈诗感圣恩。\n山河启梁国，缟素及于门。\n泉向金巵咽，霜来玉树繁。\n都人听哀挽，泪尽望寒原。",
        "dynasty": "唐",
        "collection_info": null
    },
    {
        "title": "南池晨望",
        "author": "羊士谔",
        "content": "起来林上月，潇洒故人情。\n铃阁人何事，莲塘晓独行。\n衣沾竹露爽，茶对石泉清。\n鼓吹前贤薄，羣蛙试一鸣。",
        "dynasty": "唐",
        "collection_info": null
    },
    {
        "title": "林馆避暑",
        "author": "羊士谔",
        "content": "池岛清阴裏，无人泛酒船。\n山蜩金奏响，荷露水精圆。\n静胜朝还暮，幽观白已玄。\n家林正如此，何事赋归田。",
        "dynasty": "唐",
        "collection_info": null
    },
    {
        "title": "巴南郡斋雨中偶看长历是日小雪有怀昔年朝谒因成八韵",
        "author": "羊士谔",
        "content": "夷落朝云候，王正小雪辰。\n缅怀朝紫陌，曾是洒朱轮。\n气耿簪裾肃，风严刻漏频。\n暗飞金马仗，寒舞玉京尘。\n豸角随中宪，龙池列近臣。\n蘂珠凝瑞彩，悬圃净华茵。\n帝泽千箱庆，天颜万物春。\n明廷犹咫尺，高咏愧巴人。",
        "dynasty": "唐",
        "collection_info": null
    },
    {
        "title": "褒城驿池塘翫月",
        "author": "羊士谔",
        "content": "夜长秋始半，圆景丽银河。\n北渚清光溢，西山爽气多。\n鹤飞闻坠露，鱼戏见增波。\n千里家林望，凉飙换绿萝。",
        "dynasty": "唐",
        "collection_info": null
    },
    {
        "title": "资阳郡中咏怀",
        "author": "羊士谔",
        "content": "腰章非达士，闭阁是潜夫。\n匣劒宁求试，笼禽但自拘。\n江清牛渚镇，酒熟步兵厨。\n唯此前贤意，风流似不孤。",
        "dynasty": "唐",
        "collection_info": null
    },
    {
        "title": "寒食宴城北山池即故郡守荣阳郑钢目为折柳亭",
        "author": "羊士谔",
        "content": "别馆青山郭，游人折柳行。\n落花经上巳，细雨带清明。\n鶗鴂流芳暗，鸳鸯曲水平。\n归心何处醉，宝瑟有余声。",
        "dynasty": "唐",
        "collection_info": null
    },
    {
        "title": "酬彭州萧使君秋中言怀",
        "author": "羊士谔",
        "content": "右职移青绶，雄藩拜紫泥。\n江回玉垒下，气爽锦城西。\n皋鹤惊秋律，琴乌怨夜啼。\n离居同舍念，宿昔奉金闺。",
        "dynasty": "唐",
        "collection_info": null
    },
    {
        "title": "资中早春",
        "author": "羊士谔",
        "content": "一雨东风晚，山莺独报春。\n淹留巫峡梦，惆怅洛阳人。\n柳意笼丹槛，梅香覆锦茵。\n年华行可惜，瑶瑟莫生尘。",
        "dynasty": "唐",
        "collection_info": null
    },
    {
        "title": "郡楼怀长安亲友",
        "author": "羊士谔",
        "content": "残暑三巴地，沈阴八月天。\n气昏高阁雨，梦倦下帘眠。\n愁鬓华簪小，归心社燕前。\n相思杜陵野，沟水独潺湲。",
        "dynasty": "唐",
        "collection_info": null
    },
    {
        "title": "王起居独游青龙寺翫红叶因寄",
        "author": "羊士谔",
        "content": "十亩苍苔遶画廊，几株红树过清霜。\n高情还似看花去，闲对南山步夕阳。",
        "dynasty": "唐",
        "collection_info": null
    },
    {
        "title": "夜听琵琶三首 一",
        "author": "羊士谔",
        "content": "掩抑危絃咽又通，朔云边月想朦胧。\n当时谁佩将军印，长使蛾眉怨不穷。",
        "dynasty": "唐",
        "collection_info": null
    },
    {
        "title": "夜听琵琶三首 二",
        "author": "羊士谔",
        "content": "一曲徘徊星汉稀，夜阑幽怨重依依。\n忽似摐金来上马，南枝栖鸟尽惊飞。",
        "dynasty": "唐",
        "collection_info": null
    },
    {
        "title": "夜听琵琶三首 三",
        "author": "羊士谔",
        "content": "破拨声繁恨已长，低鬟敛黛更摧藏。\n潺湲陇水听难尽，併觉风沙绕杏梁。",
        "dynasty": "唐",
        "collection_info": null
    },
    {
        "title": "彭州萧使君出妓夜宴见送",
        "author": "羊士谔",
        "content": "玉颜红烛忽惊春，微步凌波暗拂尘。\n自是当歌敛眉黛，不因惆怅为行人。",
        "dynasty": "唐",
        "collection_info": null
    },
    {
        "title": "题松江馆",
        "author": "羊士谔",
        "content": "津柳江风白浪平，棹移高馆古今情。\n扁舟一去鸱夷子，应笑分符计日程。",
        "dynasty": "唐",
        "collection_info": null
    },
    {
        "title": "偶题寄独孤使君",
        "author": "羊士谔",
        "content": "病起淮阳自有时，秋来未觉长年悲。\n坐逢在日唯相望，袅袅凉风满桂枝。",
        "dynasty": "唐",
        "collection_info": null
    },
    {
        "title": "永宁里小园与沈校书接近怅然题寄",
        "author": "羊士谔",
        "content": "故里心期奈别何，手移芳树忆庭柯。\n东皋黍熟君应醉，梨叶初红白露多。",
        "dynasty": "唐",
        "collection_info": null
    },
    {
        "title": "斋中咏怀",
        "author": "羊士谔",
        "content": "无心唯有白云知，闲卧高斋梦蝶时。\n不觉东风过寒食，雨来萱草出巴篱。",
        "dynasty": "唐",
        "collection_info": null
    },
    {
        "title": "登郡前山",
        "author": "羊士谔",
        "content": "洛阳归客滞巴东，处处山樱雪满丛。\n岘首当时为风景，岂将官舍作池笼。",
        "dynasty": "唐",
        "collection_info": null
    },
    {
        "title": "客有自渠州来说常谏议使君故事怅然成咏",
        "author": "羊士谔",
        "content": "才子长沙暂左迁，能将意气慰当年。\n至今犹有东山妓，长使歌诗被管弦。",
        "dynasty": "唐",
        "collection_info": null
    },
    {
        "title": "春日朝罢呈台中寮友",
        "author": "羊士谔",
        "content": "退食鹓行振羽仪，九霄双阙迥参差。\n云披綵仗春风度，日暖香阶昼刻移。\n玉树笼烟鳷鹊观，石渠流水凤凰池。\n时清执法惭无事，未有长杨汉主知。",
        "dynasty": "唐",
        "collection_info": null
    },
    {
        "title": "州民有献杏者瑰丽溢目因感花未几聊以成咏",
        "author": "羊士谔",
        "content": "南郭东风赏杏坛，几株芳树昨留欢。\n却忆落花飘绮席，忽惊如实满雕盘。\n蛾眉半敛千金薄，鷤鴂初鸣百草阑。\n志士古来悲节换，美人啼鸟亦长嘆。",
        "dynasty": "唐",
        "collection_info": null
    },
    {
        "title": "西川独孤侍御见寄七言四韵一首为郡翰墨都捐逮此詶答诚乖拙速",
        "author": "羊士谔",
        "content": "百雉层城上将坛，列营西照雪峰寒。\n文章立事须铭鼎，谈笑论功耻据鞍。\n草檄清油推健笔，曳裾黄阁耸危冠。\n双金未比三千字，负弩空惭知者难。",
        "dynasty": "唐",
        "collection_info": null
    },
    {
        "title": "都城从事萧员外寄海梨花诗尽绮丽至惠然远及",
        "author": "羊士谔",
        "content": "珠履行台拥附蝉，外郎高步似神仙。\n陈词今见唐风盛，从事遥瞻卫国贤。\n掷地好词凌綵笔，浣花春水腻鱼笺。\n东山芳意须同赏，子看囊盛几日传。",
        "dynasty": "唐",
        "collection_info": null
    },
    {
        "title": "赴资阳经嶓冢山",
        "author": "羊士谔",
        "content": "宁辞旧路驾朱轓，重使疲人感汉恩。\n今日鸣驺到嶓峡，还胜博望至河源。",
        "dynasty": "唐",
        "collection_info": null
    },
    {
        "title": "郡中言怀寄西川萧员外",
        "author": "羊士谔",
        "content": "功名无力愧勤王，已近终南得草堂。\n身外尽归天竺偈，腰间唯有会稽章。\n何时腊酒逢山客，可惜梅枝亚石床。\n岁晚我知仙客意，悬心应在白云乡。",
        "dynasty": "唐",
        "collection_info": null
    },
    {
        "title": "郡斋感物寄长安亲友",
        "author": "羊士谔",
        "content": "晴天春意併无穷，过腊江楼日日风。\n琼树花香故人别，兰巵酒色去年同。\n闲吟铃阁巴歌裏，回首神皋瑞气中。\n自愧朝衣犹在箧，归来应是白头翁。",
        "dynasty": "唐",
        "collection_info": null
    },
    {
        "title": "息舟荆溪入阳羡南山游善权寺呈李功曹巨",
        "author": "羊士谔",
        "content": "结缆兰香渚，柴车上连冈。\n晏温值初霁，去遶山河长。\n献岁冰雪尽，细泉生路傍。\n行披烟杉入，激涧横石梁。\n层阁表精庐，飞甍切云翔。\n冲襟得高步，清眺极远方。\n潭嶂积佳气，荑英多早芳。\n具观泽国秀，重使春心伤。\n念遵烦促途，荣利骛隟光。\n勉君脱冠意，共匿无何乡。",
        "dynasty": "唐",
        "collection_info": null
    },
    {
        "title": "乱后曲江",
        "author": "羊士谔",
        "content": "忆昔曾游曲水滨，春来长有探春人。\n游春人静空地在，直至春深不似春。",
        "dynasty": "唐",
        "collection_info": null
    },
    {
        "title": "寻山家",
        "author": "羊士谔",
        "content": "独访山家歇还涉，茅屋斜连隔松叶。\n主人闻语未开门，绕篱野菜飞黄蝶。",
        "dynasty": "唐",
        "collection_info": null
    },
    {
        "title": "寄裴校书",
        "author": "羊士谔",
        "content": "登高何处见琼枝，白露黄花自绕篱。\n惟有楼中好山色，稻畦残水入秋池。",
        "dynasty": "唐",
        "collection_info": null
    },
    {
        "title": "句",
        "author": "羊士谔",
        "content": "风泉留古韵，笙磬想遗音。\n桂朽有遗馥，鸾飞安可待。\n尘沙蔼如雾，长波惊飙度。\n雁起汀洲寒，马嘶高城暮。\n银釭倦秋馆，绮瑟瞻永路。\n重有携手期，清光倚玉树。",
        "dynasty": "唐",
        "collection_info": null
    },
    {
        "title": "秋夜闲居即事寄庐山郑员外蜀郡符处士",
        "author": "杨巨源",
        "content": "忧思繁未整，良辰会无由。\n引领迟佳音，星纪屡以周。\n蓬阆绝华耀，况乃处穷愁。\n坠叶寒拥砌，灯火夜悠悠。\n开琴弄清弦，窥月俯澄流。\n冉冉鸿鴈度，萧萧帷箔秋。\n怅怀石门咏，缅慕碧鸡游。\n髣髴蒙颜色，崇兰隐芳洲。",
        "dynasty": "唐",
        "collection_info": null
    },
    {
        "title": "独不见",
        "author": "杨巨源",
        "content": "东风艳阳色，柳绿花如霰。\n竞理同心鬟，争持合欢扇。\n香传贾娘手，粉离何郎面。\n最恨卷帘时，含情独不见。",
        "dynasty": "唐",
        "collection_info": null
    },
    {
        "title": "题赵孟庄",
        "author": "杨巨源",
        "content": "管鲍化为尘，交友存如线。\n升堂俱自媚，得路难相见。\n懿君敦三益，颓俗期一变。\n心同袭芝兰，气合回霜霰。\n石门云卧久，玉洞花寻遍。\n王浚爱旌旗，梁竦劳州县。\n烟鸿秋更远，天马寒愈健。\n愿事郭先生，青囊书几卷。",
        "dynasty": "唐",
        "collection_info": null
    },
    {
        "title": "辞魏博田尚书出境后感恩恋德因登藂台",
        "author": "杨巨源",
        "content": "荐书及龙钟，此事镂心骨。\n亲知殊悢悢，徒御方咄咄。\n藂台邯郸郭，台上见新月。\n离恨始分明，[归思]□□更超忽。\n怀仁泪空尽，感事情又发。\n他时躧履声，晓日照丹阙。",
        "dynasty": "唐",
        "collection_info": null
    },
    {
        "title": "夏日苦热同长孙主簿过仁寿寺纳凉",
        "author": "杨巨源",
        "content": "火入天地垆，南方正何剧。\n四郊长云红，六合太阳赤。\n爀爀沸泉壑，燄燄燋砂石。\n思减祝融权，期匡诸子宅。\n因投竹林寺，一问青莲客。\n心空得清凉，理证等喧寂。\n开襟天籁回，步履雨花积。\n微风动珠帘，惠气入瑶席。\n境闲性方谧，尘远趣皆适。\n淹驾殊未还，朱栏敞虚碧。",
        "dynasty": "唐",
        "collection_info": null
    },
    {
        "title": "送李虞仲秀才归东都因寄元李二友",
        "author": "杨巨源",
        "content": "高翼闲未倦，孤云旷无期。\n晴霞海西畔，秋草燕南时。\n邺中多上才，耿耿丹霄姿。\n顾我于逆旅，与君发光仪。\n同将儒者方，获忝携人知。\n幽兰与芳佩，寒玉锵美词。\n旧友在伊洛，鸣蝉思山陂。\n到来再春风，梦尽双琼枝。\n素业且无负，青冥殊未迟。\n南桥天气好，脉脉一相思。",
        "dynasty": "唐",
        "collection_info": null
    },
    {
        "title": "和卢谏议朝回书情即事寄两省阁老兼呈二起居谏院诸院长",
        "author": "杨巨源",
        "content": "宠位资寂用，回头怜二疎。\n超遥比鹤性，皎洁同僧居。\n华组澹无累，单床欢有余。\n题诗天风洒，属思红霞舒。\n蔼蔼延閤东，晨光映林初。\n炉香深内殿，山色明前除。\n对客默焚稾，何人知谏书。\n全仁气逾劲，大辨言甚徐。\n逸步寄青璅，闲吟亲绮疏。\n清辉被鸾渚，瑞蔼含龙渠。\n谢监营野墅，陶公爱吾庐。\n悠然远者怀，圣代飘长裾。\n端弼缉元化，至音生太虚。\n一戎殄欃枪，重译充储胥。\n借地种寒竹，看云忆春蔬。\n灵机栖杳冥，谈笑登轩车。\n晚迹识麒麟，秋英见芙蕖。\n危言直且庄，旷抱郁以摅。\n志业耿冰雪，光容粲璠玙。\n时贤俨仙掖，气谢心何如。",
        "dynasty": "唐",
        "collection_info": null
    },
    {
        "title": "奉酬窦郎中早入省苦寒见寄",
        "author": "杨巨源",
        "content": "玄冥怒含风，羣物戒严节。\n空山顽石破，幽涧层冰裂。\n题诗金华彦，接武丹霄烈。\n旷怀玉京云，孤唱粉垣雪。\n穷阴总凝冱，正气直肃杀。\n天狼看坠地，霜兔敢拒穴。\n悠然蓬蒿士，亦得奉朝谒。\n羸骖苦迟迟，单仆怨切切。\n端闱仙阶邃，广陌冻桥滑。\n旭日鸳鸯行，瑞烟芙蓉阙。\n司寒申郑重，成岁在凛冽。\n谢监逢酒时，袁生闭门月。\n渐思霜霰减，欲报阳和发。\n谁家挟纩心，何地当垆热。\n惨舒能一改，恭听远者说。",
        "dynasty": "唐",
        "collection_info": null
    },
    {
        "title": "野园献果呈员外",
        "author": "杨巨源",
        "content": "西园果初熟，上客心逾惬。\n凝粉乍辞枝，飘红仍带叶。\n幽姿写琼实，殷彩呈妆颊。\n持此赠佳期，清芬罗袖裛。",
        "dynasty": "唐",
        "collection_info": null
    },
    {
        "title": "大堤曲",
        "author": "杨巨源",
        "content": "二八婵娟大堤女，开垆相对依江渚。\n待客登楼向水看，邀郎捲幔临花语。\n细雨蒙蒙湿芰荷，巴东商侣挂帆多。\n自传芳酒涴红袖，谁调妍妆回翠娥。\n珍簟华灯夕阳后，当垆理瑟矜纤手。\n月落星微五鼓声，春风摇荡牕前柳。\n岁岁逢迎沙岸间，北人多识绿云鬟。\n无端嫁与五陵少，离别烟波伤玉颜。",
        "dynasty": "唐",
        "collection_info": null
    },
    {
        "title": "杨花落",
        "author": "杨巨源",
        "content": "北斗南回春物老，红英落尽绿尚早。\n韶风澹荡无所依，偏惜垂杨作春好。\n此时可怜杨柳花，荥盈艳曳满人家。\n人家女儿出罗幕，静扫玉庭待花落。\n宝环纤手捧更飞，翠羽轻裾承不着。\n历历瑶琴舞金陈，菲红拂黛怜玉人。\n东园桃李芳已歇，独有杨花娇暮春。",
        "dynasty": "唐",
        "collection_info": null
    },
    {
        "title": "月宫词",
        "author": "杨巨源",
        "content": "宫中月明何所似，如积如流满田地。\n逈过前殿曾学眉，回照长门惯催泪。\n昭阳昨夜秋风来，绮阁金铺情影开。\n藻井浮花共陵乱，玉阶零露相裴回。\n稍映明河泛仙驭，满牕犹在更衣处。\n管弦回烛无限情，环佩凭栏不能去。\n皎皎苍苍千里同，穿烟飘叶九门通。\n珠帘欲卷畏成水，瑶席初陈惊似空。\n復值君王事欢宴，宫女三千一时见。\n飞盖愁看素晕低，称觞愿踏清辉遍。\n江上无云夜可怜，冒沙披浪自婵娟。\n若共心赏风流夜，那比高高太液前。",
        "dynasty": "唐",
        "collection_info": null
    },
    {
        "title": "赠从弟茂卿",
        "author": "杨巨源",
        "content": "吾从骥足杨茂卿，性灵且奇才甚清。\n海内方微风雅道，邺中更有文章盟。\n扣寂由来在渊思，搜奇本自通禅智。\n王维证时符水月，杜甫狂处遗天地。\n流水东西岐路分，幽州迢遰旧来闻。\n若为向北驱疲马，山似寒空塞似云。",
        "dynasty": "唐",
        "collection_info": null
    },
    {
        "title": "乌啼曲赠张评事",
        "author": "杨巨源",
        "content": "可怜杨叶復杨花，雪净烟深碧玉家。\n乌栖不定枝条弱，城头夜半声哑哑。\n浮萍流荡门前水，任罥芙蓉莫堕沙。",
        "dynasty": "唐",
        "collection_info": null
    },
    {
        "title": "端午日伏蒙内侍赐晨服",
        "author": "杨巨源",
        "content": "綵缕纤仍丽，凌风卷復开。\n方应五日至，应自九天来。\n在笥清光发，当轩暑气回。\n遥知及时节，刀尺火云催。",
        "dynasty": "唐",
        "collection_info": null
    },
    {
        "title": "胡姬词",
        "author": "杨巨源",
        "content": "妍艳照江头，春风好客留。\n当垆知妾惯，送酒为郎羞。\n香渡传蕉扇，妆成上竹楼。\n数钱怜皓腕，非是不能留。",
        "dynasty": "唐",
        "collection_info": null
    },
    {
        "title": "春日有赠",
        "author": "杨巨源",
        "content": "堤暖柳丝斜，风光属谢家。\n晚心应恋水，春恨定因花。\n步远怜芳草，归迟见绮霞。\n由来感情思，独自惜年华。",
        "dynasty": "唐",
        "collection_info": null
    },
    {
        "title": "襄阳乐",
        "author": "杨巨源",
        "content": "闲随少年去，试上大堤游。\n画角栖乌起，清弦过客愁。\n碑沈楚山石，珠彻汉江秋。\n处处风情好，卢家更上楼。",
        "dynasty": "唐",
        "collection_info": null
    },
    {
        "title": "关山月",
        "author": "杨巨源",
        "content": "苍茫临故关，迢遰照秋山。\n万里平芜静，孤城落叶闲。\n露浓栖鴈起，天远戍兵还。\n復映征西府，光深组练间。",
        "dynasty": "唐",
        "collection_info": null
    },
    {
        "title": "长城闻笛",
        "author": "杨巨源",
        "content": "孤城笛满林，断续共霜砧。\n夜月降羌泪，秋风老将心。\n静过寒垒遍，暗入故关深。\n惆怅梅花落，山川不可寻。",
        "dynasty": "唐",
        "collection_info": null
    },
    {
        "title": "春晚东归留赠李功曹",
        "author": "杨巨源",
        "content": "芳田岐路斜，脉脉惜年华。\n云路青丝骑，香含翠幰车。\n歌声仍隔水，醉色未侵花。\n唯有怀乡客，东飞羡曙鵶。",
        "dynasty": "唐",
        "collection_info": null
    },
    {
        "title": "送殷员外使北蕃",
        "author": "杨巨源",
        "content": "二轩将雨露，万里入烟沙。\n和气生中国，熏风属外家。\n塞芦随鴈影，关柳拂驼花。\n努力黄云北，僊曹有雉车。",
        "dynasty": "唐",
        "collection_info": null
    },
    {
        "title": "送许侍御充云南哀册使判官",
        "author": "杨巨源",
        "content": "万里永昌城，威仪奉圣明。\n冰心瘴江冷，霜宪漏天晴。\n荒外开亭候，云南降斾旌。\n他时功自许，绝域转哀荣。",
        "dynasty": "唐",
        "collection_info": null
    },
    {
        "title": "秋日题陈宗儒圃亭悽然感旧",
        "author": "杨巨源",
        "content": "曾随何水部，待月东亭宿。\n今日重凭栏，清风空在竹。\n前山依旧碧，闲草经秋绿。\n时物方宛然，蛛丝一何速。",
        "dynasty": "唐",
        "collection_info": null
    },
    {
        "title": "和郑少师相公题慈恩寺禅院",
        "author": "杨巨源",
        "content": "旧寺长桐孙，朝天是圣恩。\n谢公诗更老，萧傅道方尊。\n白法知深得，苍生要重论。\n若为将此望，心地向空门。",
        "dynasty": "唐",
        "collection_info": null
    },
    {
        "title": "同赵校书题普救寺",
        "author": "杨巨源",
        "content": "东门高处天，一望几悠然。\n白浪过城下，青山满寺前。\n尘光分驿道，岚色到人烟。\n气象须文字，逢君大雅篇。",
        "dynasty": "唐",
        "collection_info": null
    },
    {
        "title": "春日与刘评事过故证上人院",
        "author": "杨巨源",
        "content": "曾共刘咨议，同时事道林。\n与君方掩泪，来客是知心。\n阶雪凌春积，钟烟向夕深。\n依然旧童子，相送出花阴。",
        "dynasty": "唐",
        "collection_info": null
    },
    {
        "title": "春雪题兴善寺广宣上人竹院",
        "author": "杨巨源",
        "content": "皎洁青莲客，焚香对雪朝。\n竹风催淅沥，花雨让飘飖。\n触石和云积，萦池拂水消。\n只应将日月，颜色不相饶。",
        "dynasty": "唐",
        "collection_info": null
    },
    {
        "title": "清明日后土祠送田彻",
        "author": "杨巨源",
        "content": "清明千万家，处处是年华。\n榆柳芳辰火，梧桐今日花。\n祭祠结云绮，游陌拥香车。\n惆怅田郎去，原回烟树斜。",
        "dynasty": "唐",
        "collection_info": null
    },
    {
        "title": "酬令狐员外直夜书怀见寄",
        "author": "杨巨源",
        "content": "花枝暖欲舒，粉署夜方初。\n世职推传盛，春刑是减余。\n芸香能护字，铅椠善呈书。\n此地从头白，经年望雉车。",
        "dynasty": "唐",
        "collection_info": null
    },
    {
        "title": "题表丈三大夫书斋",
        "author": "杨巨源",
        "content": "盛府自莲花，羣公是岁华。\n兰姿丈人圃，松色大夫家。\n素卷堆瑶席，朱弦映绛纱。\n诗题三百首，高韵照春霞。",
        "dynasty": "唐",
        "collection_info": null
    },
    {
        "title": "春日送沈赞府归浔阳觐叔父",
        "author": "杨巨源",
        "content": "浔阳阮咸宅，九派竹林前。\n花屿高如浪，云峰远似天。\n江声在南巷，海气入东田。\n才子今朝去，风涛思渺然。",
        "dynasty": "唐",
        "collection_info": null
    },
    {
        "title": "与李文仲秀才同赋泛酒花诗",
        "author": "杨巨源",
        "content": "若道春无赖，飞花合逐风。\n巧知人意裏，解入酒杯中。\n香湿胜含露，光摇似泛空。\n请君回首看，几片舞芳丛。",
        "dynasty": "唐",
        "collection_info": null
    },
    {
        "title": "登宁州城楼",
        "author": "杨巨源",
        "content": "宋玉本悲秋，今朝更上楼。\n清波城下去，此意重悠悠。\n晚菊临杯思，寒山满郡愁。\n故关非内地，一为汉家羞。",
        "dynasty": "唐",
        "collection_info": null
    },
    {
        "title": "同薛侍御登黎阳县楼眺黄河",
        "author": "杨巨源",
        "content": "倚槛恣流目，高城临大川。\n九回纡白浪，一半在青天。\n气肃晴空外，光翻晓日边。\n开襟值佳景，怀抱更悠然。",
        "dynasty": "唐",
        "collection_info": null
    },
    {
        "title": "和权相公南园闲涉寄广宣上人",
        "author": "杨巨源",
        "content": "浩气抱天和，闲园载酒过。\n步因秋景旷，心向晚云多。\n翠玉思回凤，玄珠肯在鹅。\n问师登几地，空性奈诗何。",
        "dynasty": "唐",
        "collection_info": null
    },
    {
        "title": "供奉定法师归安南",
        "author": "杨巨源",
        "content": "故乡南越外，万里白云峰。\n经论辞天去，香花入海逢。\n鹭涛清梵彻，蜃阁化城重。\n心到长安陌，交州后夜钟。",
        "dynasty": "唐",
        "collection_info": null
    },
    {
        "title": "池上竹",
        "author": "杨巨源",
        "content": "一丛婵娟色，四面清冷波。\n气润晚烟重，光闲秋露多。\n翠筠入疎柳，清影拂圆荷。\n岁晏琅玕实，心期有凤过。",
        "dynasty": "唐",
        "collection_info": null
    },
    {
        "title": "长安春游",
        "author": "杨巨源",
        "content": "凤城春报曲江头，上客年年是胜游。\n日暖云山当广陌，天清丝管在高楼。\n茏葱树色分僊阁，缥缈花香泛御沟。\n桂壁朱门新邸第，汉家恩泽问酇侯。",
        "dynasty": "唐",
        "collection_info": null
    },
    {
        "title": "送定法师归蜀法师即红楼院供奉广宣上人兄弟",
        "author": "杨巨源",
        "content": "凤城初日照红楼，禁寺公卿识惠休。\n诗引棣华沾一雨，经分贝叶向双流。\n孤猿学定前山夕，远鴈伤离几地秋。\n空性碧云无处所，约公曾许剡溪游。",
        "dynasty": "唐",
        "collection_info": null
    },
    {
        "title": "早朝",
        "author": "杨巨源",
        "content": "钟声清禁纔应彻，漏报仙闱俨已开。\n双阙薄烟笼菡萏，九成初日照蓬莱。\n朝时但向丹墀拜，仗下方从碧殿回。\n圣道逍遥更何事，愿将巴曲赞康哉。",
        "dynasty": "唐",
        "collection_info": null
    },
    {
        "title": "赠张将军",
        "author": "杨巨源",
        "content": "关西诸将揖容光，独立营门劒有霜。\n知爱鲁连归海上，肯令王翦在频阳。\n天晴红帜当山满，日暮清笳入塞长。\n年少功高人最羡，汉家坛树月苍苍。",
        "dynasty": "唐",
        "collection_info": null
    },
    {
        "title": "和侯大夫秋原山观征人回",
        "author": "杨巨源",
        "content": "两河战罢万方清，原上军回识旧营。\n立马望云秋塞静，射鵰临水晚天晴。\n戍闲部伍分岐路，地远家乡寄斾旌。\n圣代止戈资庙略，诸侯不復更长征。",
        "dynasty": "唐",
        "collection_info": null
    },
    {
        "title": "送人过卫州",
        "author": "杨巨源",
        "content": "忆昔征南府内游，君家东閤最淹留。\n纵横联句长侵晓，次第看花直到秋。\n论旧举杯先下泪，伤离临水更登楼。\n相思前路几回首，满眼青山过卫州。",
        "dynasty": "唐",
        "collection_info": null
    },
    {
        "title": "寄中书同年舍人",
        "author": "杨巨源",
        "content": "晴明紫阁最高峰，仙掖开帘范彦龙。\n五色天书词焕烂，九华春殿语从客。\n綵毫应染炉烟细，清佩仍含玉漏重。\n二十年前同日喜，碧霄何路得相逢。",
        "dynasty": "唐",
        "collection_info": null
    },
    {
        "title": "酬于驸马二首 一",
        "author": "杨巨源",
        "content": "绮陌尘香曙色分，碧山如画又逢君。\n蛟藏秋月一片水，骥锁晴空千尺云。\n戚里旧知何驸马，诗家今得鲍参军。\n阳和本是烟霄曲，须向花间次第闻。",
        "dynasty": "唐",
        "collection_info": null
    },
    {
        "title": "酬于驸马二首 二",
        "author": "杨巨源",
        "content": "芳时碧落心应断，今日清词事不同。\n瑶草秋残仙圃在，綵云天远凤楼空。\n晴花暖送金羁影，凉叶寒生玉簟风。\n长得闻诗欢自足，会看春露湿兰丛。",
        "dynasty": "唐",
        "collection_info": null
    },
    {
        "title": "将归东都寄令狐舍人",
        "author": "杨巨源",
        "content": "绿杨红杏满城春，一骑悠悠万井尘。\n岐路未关今日事，风光欲醉长年人。\n闲过绮陌寻高寺，强对朱门谒近臣。\n多病晚来还有策，雒阳山色旧相亲。",
        "dynasty": "唐",
        "collection_info": null
    },
    {
        "title": "寄江州白司马",
        "author": "杨巨源",
        "content": "江州司马平安否，惠远东林住得无。\n湓浦曾闻似衣带，庐峰见说胜香炉。\n题诗岁晏离鸿断，望阙天遥病鹤孤。\n莫谩拘牵雨花社，青云依旧是前途。",
        "dynasty": "唐",
        "collection_info": null
    },
    {
        "title": "薛司空自青州归朝",
        "author": "杨巨源",
        "content": "天眷君陈久（一作「旧」）在东，归朝人看大司空。\n黄河岸畔长无事，沧海东边独有功。\n已变畏途成雅俗，仍过旧里揖秋风。\n一门累叶凌烟阁，次第仪形汉上公。",
        "dynasty": "唐",
        "collection_info": null
    },
    {
        "title": "送章孝标校书归杭州因寄白舍人",
        "author": "杨巨源",
        "content": "曾过灵隐江边寺，独宿东楼看海门。\n潮色银河铺碧落，日光金柱出红盆。\n不妨公事资高卧，无限诗情要细论。\n若访郡人徐孺子，应须骑马到沙村。",
        "dynasty": "唐",
        "collection_info": null
    },
    {
        "title": "述旧纪勋太原寄李光颜侍中二首 一",
        "author": "杨巨源",
        "content": "玉塞含悽见鴈行，北垣新诏拜龙骧。\n弟兄间世真飞将，貔虎归时似故乡。\n鼓角因风飘朔气，旌旗映水发秋光。\n河源收地心犹壮，笑向天西万里霜。",
        "dynasty": "唐",
        "collection_info": null
    },
    {
        "title": "述旧纪勋太原寄李光颜侍中二首 二",
        "author": "杨巨源",
        "content": "倚天长劒截云孤，报国纵横见丈夫。\n五载登坛真宰相，六重分阃正司徒。\n曾闻转战平坚寇，共说题诗压腐儒。\n料敌知机在方寸，不劳心力讲阴符。",
        "dynasty": "唐",
        "collection_info": null
    },
    {
        "title": "酬卢员外",
        "author": "杨巨源",
        "content": "谢傅旌旗控上游，卢郎罇俎借前筹。\n舜城风土临清庙，魏国山川在白楼。\n云寺当时接高步，水亭今日又同游。\n满筵旧府笙歌在，独有羊昙最泪流。",
        "dynasty": "唐",
        "collection_info": null
    },
    {
        "title": "古意赠王常侍",
        "author": "杨巨源",
        "content": "绣户纱窗北里深，香风暗动凤凰簪。\n组紃常在佳人手，刀尺空摇寒女心。\n欲学齐讴逐云管，还思楚练拂霜砧。\n东家少妇当机织，应念无衣雪满林。",
        "dynasty": "唐",
        "collection_info": null
    },
    {
        "title": "送裴中丞出使",
        "author": "杨巨源",
        "content": "一清淮甸假朝纲，金印初迎细柳黄。\n辞阙天威和雨露，出关春色避风霜。\n龙韬何必陈三略，虎旅由来肃万方。\n宣谕生灵真重任，回轩应问石渠郎。",
        "dynasty": "唐",
        "collection_info": null
    },
    {
        "title": "送绛州卢使君",
        "author": "杨巨源",
        "content": "应将清净结心期，又共阳和到郡时。\n绛老问年须算字，庾公逢月要题诗。\n朱栏迢遰因高胜，粉堞清明欲下迟。\n他日徴还作霖雨，不须求赛敬亭祠。",
        "dynasty": "唐",
        "collection_info": null
    },
    {
        "title": "赠李傅",
        "author": "杨巨源",
        "content": "知因公望掩能文，誓激明诚在致君。\n曾罢双旌瞻白日，犹将一劒许黄云。\n摇牕竹色留僧语，入院松声共鹤闻。\n莫被此心生晚计，镇南人忆杜将军。",
        "dynasty": "唐",
        "collection_info": null
    },
    {
        "title": "上裴中丞",
        "author": "杨巨源",
        "content": "六年西掖弘汤诰，三捷东堂总汉科。\n政引风霜成物色，语回天地到阳和。\n清威更助朝端重，圣泽曾随笔下多。\n应笑白鬚扬执戟，可怜春日老如何。",
        "dynasty": "唐",
        "collection_info": null
    },
    {
        "title": "和人与人分惠赐冰",
        "author": "杨巨源",
        "content": "天水藏来玉堕空，先颁密署几人同。\n映盘皎洁非资月，披扇清凉不在风。\n莹质方从纶阁内，凝辉更向画堂中。\n丽词珍贶难双有，迢遰金舆殿角东。",
        "dynasty": "唐",
        "collection_info": null
    },
    {
        "title": "观打毬有作",
        "author": "杨巨源",
        "content": "亲扫毬场如砥平，龙骧骤马晓光晴。\n入门百拜瞻雄势，动地三军唱好声。\n玉勒回时霑赤汗，花鬉分处拂红缨。\n欲令四海氛烟静，杖底纤尘不敢生。",
        "dynasty": "唐",
        "collection_info": null
    },
    {
        "title": "早春即事呈刘员外",
        "author": "杨巨源",
        "content": "明朝晴暖即相随，肯信春光被雨欺。\n且任文书堆案上，免令杯酒负花时。\n马蹄经历须应徧，莺语叮咛已怪迟。\n更待杂芳成艳锦，邺中争唱仲宣诗。",
        "dynasty": "唐",
        "collection_info": null
    },
    {
        "title": "送司徒童子",
        "author": "杨巨源",
        "content": "卫多君子鲁多儒，七岁闻天笑舞雩。\n光彩春风初转蕙，性灵秋水不藏珠。\n两经在口知名小，百拜垂髫禀气殊。\n况復元侯旌尔善，桂林枝上得鹓雏。",
        "dynasty": "唐",
        "collection_info": null
    },
    {
        "title": "寄昭应王丞",
        "author": "杨巨源",
        "content": "武皇金辂辗香尘，每岁朝元及此辰。\n光动泉心初浴日，气蒸山腹总成春。\n讴歌已入云韶曲，词赋方归侍从臣。\n瑞霭朝朝犹望幸，天敎赤县有诗人。",
        "dynasty": "唐",
        "collection_info": null
    },
    {
        "title": "酬崔博士",
        "author": "杨巨源",
        "content": "自知顽叟更何能，唯学雕虫谬见称。\n长被有情邀唱和，近来无力更祗承。\n青松树杪三千鹤，白玉壶中一片冰。\n今日为君书壁右，孤城莫怕世人憎。",
        "dynasty": "唐",
        "collection_info": null
    },
    {
        "title": "酬裴舍人见寄",
        "author": "杨巨源",
        "content": "谁道重迁是旧班，自将霄汉比乡关。\n二妃楼下宜临水，五老祠西好看山。\n再葺吾庐心已足，每来公府路常闲。\n诗陪亚相逾三纪，石笥烟霞不共攀。",
        "dynasty": "唐",
        "collection_info": null
    },
    {
        "title": "和刘员外陪韩仆射野亭公宴",
        "author": "杨巨源",
        "content": "好客风流玳瑁簪，重檐高幕晓沈沈。\n绮筵霜重旌旗满，玉帐天清丝管声。\n繁戏徒过鲁儒目，众欢方集汉郎心。\n寒笳一曲严城暮，云骑连嘶香外林。",
        "dynasty": "唐",
        "collection_info": null
    },
    {
        "title": "酬崔驸马惠笺百张兼贻四韵",
        "author": "杨巨源",
        "content": "百张云样乱花开，七字文头艳锦回。\n浮碧空从天上得，殷红应自日边来。\n捧持价重凌云叶，封裹香深笑海苔。\n满箧清光应照眼，欲题凡韵辄裴回。",
        "dynasty": "唐",
        "collection_info": null
    },
    {
        "title": "赠史开封",
        "author": "杨巨源",
        "content": "天低荒草誓师坛，邓艾心知战地宽。\n鼓角逈临霜野曙，旌旗高对雪峰寒。\n五营向水红尘起，一劒当风白日看。\n曾从伏波征绝域，碛西蕃部怯金鞍。",
        "dynasty": "唐",
        "collection_info": null
    },
    {
        "title": "奉寄通州元九侍御",
        "author": "杨巨源",
        "content": "大明宫殿郁苍苍，紫禁龙楼直署香。\n九陌华轩争道路，一枝寒玉任烟霜。\n须听瑞雪传心语，莫被啼猨续泪行。\n共说圣朝容直气，期君新岁奉恩光。",
        "dynasty": "唐",
        "collection_info": null
    },
    {
        "title": "赠浑鉅中允",
        "author": "杨巨源",
        "content": "公子髫年四海闻，城南侍猎雪雰雰。\n马盘旷野弦开月，鴈落寒原箭在云。\n曾向天西穿虏阵，惯游花下领儒羣。\n一枝琼萼朝光好，綵服飘飘从冠军。",
        "dynasty": "唐",
        "collection_info": null
    },
    {
        "title": "重送胡大夫赴振武",
        "author": "杨巨源",
        "content": "向年擢桂儒生业，今日分茅圣主恩。\n旌斾仍将过乡路，轩车争看出都门。\n人间文武能双捷，天下安危待一论。\n布惠宣威大夫事，不妨诗思许琴尊。",
        "dynasty": "唐",
        "collection_info": null
    },
    {
        "title": "送陈判官罢举赴江外",
        "author": "杨巨源",
        "content": "练思多时冰雪清，拂衣无语别书生。\n莫将甲乙为前累，不废烟霄是此行。\n定爱红云燃楚色，应看白雨打江声。\n心期玉帐亲台位，魏勃因君说姓名。",
        "dynasty": "唐",
        "collection_info": null
    },
    {
        "title": "奉和裴相公",
        "author": "杨巨源",
        "content": "竹寺题名一半空，衰荣三十六人中。\n在生本要求知己，垂老应怜值相公。\n敢望燮和回旧律，任应时节到春风。\n若为问得苍苍意，造化无言自是功。",
        "dynasty": "唐",
        "collection_info": null
    },
    {
        "title": "和大夫边春呈长安亲故",
        "author": "杨巨源",
        "content": "严城吹笛思寒梅，二月冰河一半开。\n紫陌诗情依旧在，黑山弓力畏春来。\n游人曲岸看花发，走马平沙猎雪回。\n旌斾朝天不知晚，将星高处近三台。",
        "dynasty": "唐",
        "collection_info": null
    },
    {
        "title": "张郎中段员外初直翰林报寄长句",
        "author": "杨巨源",
        "content": "秋空如练瑞云明，天上人间莫问程。\n丹凤词头供二妙，金銮殿角直三清。\n方瞻北极临星月，犹向南班滞姓名。\n启沃朝朝深禁裏，香炉烟外是公卿。",
        "dynasty": "唐",
        "collection_info": null
    },
    {
        "title": "奉酬端公春雪见寄",
        "author": "杨巨源",
        "content": "造化多情状物亲，剪花铺玉万重新。\n闲飘上路呈丰岁，狂舞中庭学醉春。\n兴逸何妨寻剡客，唱高还肯寄巴人。\n遥知独立芝兰阁，满眼清光压俗尘。",
        "dynasty": "唐",
        "collection_info": null
    },
    {
        "title": "卢郎中拜陵遇雪蒙见召因寄",
        "author": "杨巨源",
        "content": "南宫使者有光辉，欲拜诸陵瑞雪飞。\n苹叶已修青玉荐，柳花仍拂赤车衣。\n应同谷口寻春去，定似山阴带月归。\n寒冷出郊犹未得，羡公将事看芳菲。",
        "dynasty": "唐",
        "collection_info": null
    },
    {
        "title": "冬夜陪丘侍御先辈听崔校书弹琴",
        "author": "杨巨源",
        "content": "雪满中庭月映林，谢家幽赏在瑶琴。\n楚妃波浪天南远，蔡女烟沙漠北深。\n顾盼何曾因误曲，殷勤终是感知音。\n若将雅调开诗兴，未抵丘迟一片心。",
        "dynasty": "唐",
        "collection_info": null
    },
    {
        "title": "元日含元殿下立仗丹凤楼门下宣赦相公称贺二首 一",
        "author": "杨巨源",
        "content": "天垂台耀扫欃枪，寿献香山祝圣明。\n丹凤楼前歌九奏，金鸡竿下鼓千声。\n衣冠南面熏风动，文字东方喜气生。\n从此登封资庙略，两河连海一时清。",
        "dynasty": "唐",
        "collection_info": null
    },
    {
        "title": "元日含元殿下立仗丹凤楼门下宣赦相公称贺二首 二",
        "author": "杨巨源",
        "content": "临轩启扇似云收，率土朝天剧水流。\n瑞色含春当正殿，香烟捧日在高楼。\n三朝气蚤迎恩泽，万岁声长绕冕旒。\n请问汉家功第一，麒麟阁上识酇侯。",
        "dynasty": "唐",
        "collection_info": null
    },
    {
        "title": "元日观朝",
        "author": "杨巨源",
        "content": "北极长尊报圣期，周家何用问元龟。\n天颜入曙千官拜，元日迎春万物知。\n阊阖迴临黄道正，衣裳高对碧山垂。\n微臣愿献尧人祝，寿酒年年太液池。",
        "dynasty": "唐",
        "collection_info": null
    },
    {
        "title": "题贾巡官林亭",
        "author": "杨巨源",
        "content": "白鸟闲栖亭树枝，绿罇仍对菊花篱。\n许询本爱交禅侣，陈寔由来是好儿。\n明月出云秋馆思，远泉经雨夜牕知。\n门前长者无虚辙，一片寒光动水池。",
        "dynasty": "唐",
        "collection_info": null
    },
    {
        "title": "和元员外题昇平里新斋",
        "author": "杨巨源",
        "content": "自知休沐诸幽胜，遂肯高斋枕广衢。\n旧地已开新玉圃，春山仍展绿云图。\n心源邀得闲诗证，肺气宜将慢酒扶。\n此外唯应任真宰，同尘敢是道门枢。",
        "dynasty": "唐",
        "collection_info": null
    },
    {
        "title": "送澹公归嵩山龙潭寺葬本师",
        "author": "杨巨源",
        "content": "野烟秋水苍茫远，禅境真机去住闲。\n双树为家思旧壑，千花成塔礼寒山。\n洞宫曾向龙边宿，云径应从鸟外还。\n莫恋本师金骨地，空门无处復无关。",
        "dynasty": "唐",
        "collection_info": null
    },
    {
        "title": "邵州陪王郎中宴",
        "author": "杨巨源",
        "content": "西塞无尘多玉筵，貔貅鸳鹭俨相连。\n红茵照水开罇俎，翠幕当云发管弦。\n歌态晓临团扇静，舞容春映薄衫妍。\n鲁儒纵使他时有，不似欢娱及少年。",
        "dynasty": "唐",
        "collection_info": null
    },
    {
        "title": "和令狐舍人酬峰上人题山栏孤竹",
        "author": "杨巨源",
        "content": "满院冰姿粉箨残，一茎青翠近帘端。\n离丛自欲亲香火，抱节何妨共岁寒。\n能让繁声任真籁，解将孤影对芳兰。\n范云许访西林寺，枝叶须和彩凤看。",
        "dynasty": "唐",
        "collection_info": null
    },
    {
        "title": "寄赠田仓曹湾",
        "author": "杨巨源",
        "content": "芳兰媚庭除，灼灼红英舒。\n身为陋巷客，门有绛辕车。\n朝览夷吾传，暮习颍阳书。\n眄云高羽翼，待贾蕴璠玙。\n缨弁虽云阻，音尘岂復疎。\n若因风雨晦，应念寂寥居。",
        "dynasty": "唐",
        "collection_info": null
    },
    {
        "title": "上刘侍中",
        "author": "杨巨源",
        "content": "命代生申甫，承家翊禹汤。\n庙谟膺间气，师律动清霜。\n钟鼎勋庸大，山河诫誓长。\n英姿凌虎视，逸步压龙骧。\n道协陶钧力，恩回日月光。\n一言弘社稷，九命备珪璋。\n政洽军逾肃，仁敷物已康。\n朱门重棨戟，丹诏半缣缃。\n位总云龙野，师临涿鹿乡。\n射雕天更碧，吹角塞仍黄。\n深入平夷路，横行闢汉疆。\n功垂贞石远，名映色丝香。\n断碛瞻貔武，临池识凤凰。\n舞腰凝绮榭，歌响拂雕梁。\n杯净传鹦鹉，裘鲜照鹔鹴。\n吟诗白羽扇，校猎绿沈枪。\n风景佳人地，烟沙壮士场。\n幕中邀谢鉴，麾下得周郎。\n珠影含空彻，琼枝映座芳。\n王浑知武子，陈寔奖元方。\n富贵春无限，欢娱夜未央。\n管弦随玉帐，尊俎奉金章。\n俗理宁因劝，边城讵假防。\n军容雄朔漠，公望冠岩廊。\n分野邻孤岛，京坻溢万厢。\n曙华分碣石，秋色入衡阳。\n城远迷玄兔，川明辩白狼。\n忠贤多感激，今古共苍茫。\n堤拥红蕖艳，桥分翠柳行。\n轩车纷自至，亭馆郁相当。\n珍簟回烦暑，层轩引早凉。\n听琴知思静，说劒觉神扬。\n佳景燕台上，清辉郑驿傍。\n鼓鼙喧北里，珪玉映东床。\n敢衒由之瑟，甘循赐也墙。\n官微思假路，战胜忝升堂。\n欲奋三年翼，频迴一夕肠。\n消忧期酒圣，乘兴任诗狂。\n海内栽桃李，天涯荷稻粱。\n昇沈门下意，谁道在苍苍。",
        "dynasty": "唐",
        "collection_info": null
    },
    {
        "title": "赠侯侍御",
        "author": "杨巨源",
        "content": "步逸辞羣迹，机真结远心。\n敦诗扬大雅，映古酌高音。\n逃祸栖蜗舍，因醒解豸簪。\n紫兰秋露湿，黄鹤晚天阴。\n旧业余荒草，寒山出远林。\n月明多宿寺，世乱重悲琴。\n霄汉时应在，诗书道未沈。\n坐期阊阖霁，云暖一开襟。",
        "dynasty": "唐",
        "collection_info": null
    },
    {
        "title": "怀德抒情寄上信州座主",
        "author": "杨巨源",
        "content": "五马江天郡，诸生泪共垂。\n讌余明主德，恩在侍臣知。\n怅望缄双鲤，龙钟假一枝。\n玉峰遥寄梦，云海暗伤离。\n幢盖全家去，琴书首路随。\n沧州值康乐，明月向元规。\n鹓凤终凌汉，蛟龙会出池。\n蕙香因曙发，松色肯寒移。\n举世瞻风藻，当朝揖羽仪。\n加餐门下意，溪水绿逶迤。",
        "dynasty": "唐",
        "collection_info": null
    },
    {
        "title": "送杜郎中使君赴虔州",
        "author": "杨巨源",
        "content": "迢遰南康路，清辉得使君。\n虎符秋领俗，鹓署早辞羣。\n地远仍连戍，城严本带军。\n傍江低槛月，当岭满牕云。\n境胜闾阎间，天清水陆分。\n和诗将惠政，颂述九衢闻。",
        "dynasty": "唐",
        "collection_info": null
    },
    {
        "title": "别鹤词送令狐校书之桂府",
        "author": "杨巨源",
        "content": "海鹤一为别，高程方窅然。\n影摇江汉路，思结潇湘天。\n皎然仰白日，真姿栖紫烟。\n含情九霄际，顾侣五云前。\n遐心属清都，凄响激朱弦。\n超遥闻风雨，迢遰各山川。\n东南信多水，会合当有年。\n雌飞唳冥冥，此意何由传。",
        "dynasty": "唐",
        "collection_info": null
    },
    {
        "title": "夏日裴尹员外西斋看花",
        "author": "杨巨源",
        "content": "笑向东来客，看花枉在前。\n始知清夏月，更胜艳阳天。\n露湿呈妆污，风吹畏火燃。\n葱茏和叶盛，烂熳压枝鲜。\n红彩当[铃]阁，清香到玉筵。\n蝶栖惊曙色，莺语滞晴烟。\n得地殊堪赏，过时倍觉妍。\n芳菲迟最好，唯是谢家怜。",
        "dynasty": "唐",
        "collection_info": null
    },
    {
        "title": "赠邻家老将",
        "author": "杨巨源",
        "content": "白首羽林郎，丁年戍朔方。\n阴天瞻碛落，秋日渡辽阳。\n大漠寒山黑，孤城夜月黄。\n十年依蓐食，万里带金疮。\n拂雪陈师祭，衝风立敎场。\n箭飞琼羽合，旗动火云张。\n虎翼分营势，鱼鳞拥阵行。\n誓心清塞色，鬬血杂沙光。\n战地晴辉薄，军门晓气长。\n寇深争暗袭，关逈勒春防。\n身贱竟何诉，天高徒自伤。\n功成封宠将，力尽到贫乡。\n雀老方悲海，鹰衰却念霜。\n空余孤劒在，开匣一霑裳。",
        "dynasty": "唐",
        "collection_info": null
    },
    {
        "title": "和吕舍人喜张员外自北番回至境上先寄二十韵",
        "author": "杨巨源",
        "content": "割爱天文动，敦和国步安。\n仙姿归旧好，戎意结新欢。\n并命瞻鹓鹭，同心揖蕙兰。\n玉箫临祖帐，金牓引征鞍。\n广陌双旌去，平沙万里看。\n海云侵鬓起，边月向眉残。\n突兀阴山迥，苍茫朔野宽。\n毳庐同甲帐，韦橐比琱盘。\n义着亲胡俗，仪全识汉官。\n地邻冰鼠净，天映烛龙寒。\n节异苏卿执，弦殊蔡女弹。\n碛分黄渺渺，塞极黑漫漫。\n欢味羶腥列，徴声佅僸攒。\n归期先鴈候，登路剧鹏搏。\n上客离心远，西宫草诏殚。\n丽词传锦绮，珍价掩琅玕。\n百两开戎垒，千蹄入御栏。\n瑞光麟阁上，喜气凤城端。\n尚德曾辞劒，柔凶本舞干。\n茫茫斗星北，威服古来难。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 一",
        "author": "杨巨源",
        "content": "文物京华盛，讴歌国步康。\n瑶池供寿酒，银汉丽宸章。\n灵雨含双阙，雷霆肃万方。\n代推仙祚远，春共圣恩长。\n凤扆临花暖，龙垆旁日香。\n遥知千万岁，天意奉君王。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 二",
        "author": "杨巨源",
        "content": "鸳鹭彤庭际，轩车绮陌前。\n九城多好色，万井半祥烟。\n人醉逢尧酒，莺歌荅舜弦。\n花明御沟水，香暖禁城天。\n赐宴文逾盛，徴歌物更妍。\n无穷艳阳月，长照太平年。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 三",
        "author": "杨巨源",
        "content": "云陛临黄道，天门在碧虚。\n大明含睿藻，元气抱宸居。\n戈偃征苗后，诗传宴镐初。\n年华富仙苑，时哲满公车。\n化入絪缊大，恩垂涣汗余。\n悠然万方静，风俗揖华胥。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 四",
        "author": "杨巨源",
        "content": "玉漏飘青璅，金铺丽紫宸。\n云山九门曙，天地一家春。\n瑞霭方呈赏，暄风本配仁。\n岩廊开凤翼，水殿压鳌身。\n文雅逢明代，欢娱及贱臣。\n年年未央阙，恩共物华新。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 五",
        "author": "杨巨源",
        "content": "垂拱干坤正，欢心品类同。\n紫烟含北极，玄泽付东风。\n珠缀留晴景，金茎直晓空。\n发生资盛德，交泰让全功。\n间气登三事，祥光启四聪。\n遐荒似川水，天外亦朝宗。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 六",
        "author": "杨巨源",
        "content": "代是文明昼，春当宴喜时。\n垆烟添柳重，宫漏出花迟。\n汉典方宽律，周官正采诗。\n碧宵传凤吹，红旭在龙旗。\n造化膺神契，阳和沃圣思。\n无因随百兽，率舞奉丹墀。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 七",
        "author": "杨巨源",
        "content": "睿德符玄化，芳情翊太和。\n日轮皇鉴远，天仗圣朝多。\n曙色含金牓，晴光转玉珂。\n中宫陈广乐，元老进赓歌。\n莲叶看龟上，桐花识凤过。\n小臣空击壤，沧海是恩波。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 八",
        "author": "杨巨源",
        "content": "物象朝高殿，簪裾溢上京。\n春当九衢好，天向万方明。\n乐报箫韶发，杯看沆瀣生。\n芙蓉丹阙暖，杨柳玉楼晴。\n阊阖开中禁，衣裳俨太清。\n南山同圣寿，长对凤皇城。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 九",
        "author": "杨巨源",
        "content": "日上苍龙阙，香含紫禁林。\n晴光五云迭，春色九重深。\n赏叶元和德，文垂雅颂音。\n景云随御辇，颢气在宸襟。\n永保无疆寿，长怀不战心。\n圣朝多庆赐，琼树粉墙阴。",
        "dynasty": "唐",
        "collection_info": null
    },
    {
        "title": "春日奉献圣寿无疆词十首 十",
        "author": "杨巨源",
        "content": "化洽生成遂，功宣动植知。\n瑞凝三秀草，春入万年枝。\n凤掖嘉言进，鸳行喜气随。\n仗临丹地近，衣对碧山垂。\n渥泽方柔远，聪明本听卑。\n愿同东观士，长对汉威仪。",
        "dynasty": "唐",
        "collection_info": null
    },
    {
        "title": "衔鱼翠鸟",
        "author": "杨巨源",
        "content": "有意莲叶间，瞥然下高树。\n擘破得全鱼，一点翠光去。",
        "dynasty": "唐",
        "collection_info": null
    },
    {
        "title": "和郑相公寻宣上人不遇",
        "author": "杨巨源",
        "content": "方寻莲境去，又值竹房空。\n几韵飘寒玉，余清不在风。",
        "dynasty": "唐",
        "collection_info": null
    },
    {
        "title": "题范阳金台驿",
        "author": "杨巨源",
        "content": "六国唯求客，千金遂筑台。\n若令逢圣代，憔悴郭生回。",
        "dynasty": "唐",
        "collection_info": null
    },
    {
        "title": "寄薛侍御",
        "author": "杨巨源",
        "content": "世上无穷事，生涯莫废诗。\n何曾好风月，不是忆君时。",
        "dynasty": "唐",
        "collection_info": null
    },
    {
        "title": "赋得灞岸柳留辞郑员外",
        "author": "杨巨源",
        "content": "杨柳含烟灞岸春，年年攀折为行人。\n好风傥借低枝便，莫遣青丝扫路尘。",
        "dynasty": "唐",
        "collection_info": null
    },
    {
        "title": "折杨柳",
        "author": "杨巨源",
        "content": "水边杨柳曲尘丝，立马烦君折一枝。\n惟有春风最相惜，殷勤更向手中吹。",
        "dynasty": "唐",
        "collection_info": null
    },
    {
        "title": "雪中听筝",
        "author": "杨巨源",
        "content": "玉柱泠泠对寒雪，清商怨徴声何切。\n谁怜楚客向隅时，一片愁心与弦绝。",
        "dynasty": "唐",
        "collection_info": null
    },
    {
        "title": "卢龙塞行送韦掌记二首 一",
        "author": "杨巨源",
        "content": "雨雪粉粉黑水外。\n行人共指卢龙塞，万里飞沙压鼓鼙。\n三军杀气凝旌斾。",
        "dynasty": "唐",
        "collection_info": null
    },
    {
        "title": "卢龙塞行送韦掌记二首 二",
        "author": "杨巨源",
        "content": "陈琳书记本翩翩，料敌能兵夺酒泉。\n圣主好文兼好武，封侯莫比汉皇年。",
        "dynasty": "唐",
        "collection_info": null
    },
    {
        "title": "题五老峰下费君书院",
        "author": "杨巨源",
        "content": "解向花间栽碧松，门前不负老人峰。\n已将心事随身隐，认得溪云第几重。",
        "dynasty": "唐",
        "collection_info": null
    },
    {
        "title": "僧院听琴",
        "author": "杨巨源",
        "content": "禅思何妨在玉琴，真僧不见听时心。\n离声怨调秋堂夕，云向苍梧湘水深。",
        "dynasty": "唐",
        "collection_info": null
    },
    {
        "title": "和武相公春晓闻莺",
        "author": "杨巨源",
        "content": "语恨飞迟天欲明，殷勤似诉有余情。\n仁风已及芳菲节，犹向花溪鸣几声。",
        "dynasty": "唐",
        "collection_info": null
    },
    {
        "title": "唐昌观玉蘂花",
        "author": "杨巨源",
        "content": "晴空素艳照霞新，香洒天风不到尘。\n持赠昔闻将白雪，蘂珠宫上玉花春。",
        "dynasty": "唐",
        "collection_info": null
    },
    {
        "title": "山中主人",
        "author": "杨巨源",
        "content": "十里青山有一家，翠屏深处更添霞。\n若为说得溪中事，锦石和烟四面花。",
        "dynasty": "唐",
        "collection_info": null
    },
    {
        "title": "太原赠李属侍御",
        "author": "杨巨源",
        "content": "路入桑干塞鴈飞，枣郎年少有光辉。\n春风走马三千里，不废看花君绣衣。",
        "dynasty": "唐",
        "collection_info": null
    },
    {
        "title": "崔娘诗",
        "author": "杨巨源",
        "content": "清润潘郎玉不如，中庭蕙草雪消初。\n风流才子多春思，肠断萧娘一纸书。",
        "dynasty": "唐",
        "collection_info": null
    },
    {
        "title": "题云师山房",
        "author": "杨巨源",
        "content": "云公兰若深山裏，月明松殿微风起。\n试问空门清净心，莲花不着秋潭水。",
        "dynasty": "唐",
        "collection_info": null
    },
    {
        "title": "城东早春",
        "author": "杨巨源",
        "content": "诗家清景在新春，绿柳纔黄半未匀。\n若待上林花似锦，出门俱是看花人。",
        "dynasty": "唐",
        "collection_info": null
    },
    {
        "title": "秋日登亭赠薛侍御",
        "author": "杨巨源",
        "content": "潦倒从军何取益，东西走马暂同游。\n梁王旧客皆能赋，今日因何独怨秋。",
        "dynasty": "唐",
        "collection_info": null
    },
    {
        "title": "石水词二首 一",
        "author": "杨巨源",
        "content": "银罂深鏁贮清光，无限来人不得尝。\n知共金丹争气力，一杯全胜五云浆。",
        "dynasty": "唐",
        "collection_info": null
    },
    {
        "title": "石水词二首 二",
        "author": "杨巨源",
        "content": "山叟和云斸翠屏，煎时分日检仙经。\n天人持此扶衰病，胜得瑶池水一瓶。",
        "dynasty": "唐",
        "collection_info": null
    },
    {
        "title": "荅振武李逢吉判官",
        "author": "杨巨源",
        "content": "近来时辈都无兴，把酒皆言肺病同。\n唯有单于李评事，不将华髮负春风。",
        "dynasty": "唐",
        "collection_info": null
    },
    {
        "title": "宫燕词",
        "author": "杨巨源",
        "content": "毛衣似锦语如弦，日暖争高绮陌天。\n几处野花留不得，双双飞向御炉前。",
        "dynasty": "唐",
        "collection_info": null
    },
    {
        "title": "赠崔驸马",
        "author": "杨巨源",
        "content": "百尺梧桐画阁齐，箫声落处翠云低。\n平阳不惜黄金埒，细雨花骢踏作泥。",
        "dynasty": "唐",
        "collection_info": null
    },
    {
        "title": "听李凭弹箜篌二首 一",
        "author": "杨巨源",
        "content": "听奏繁弦玉殿清，风传曲度禁林明。\n君王听乐棃园暖，翻到云门第几声。",
        "dynasty": "唐",
        "collection_info": null
    },
    {
        "title": "听李凭弹箜篌二首 二",
        "author": "杨巨源",
        "content": "花咽娇莺玉漱泉，名高半在御筵前。\n汉王欲助人间乐，从遣新声坠九天。",
        "dynasty": "唐",
        "collection_info": null
    },
    {
        "title": "临水看花",
        "author": "杨巨源",
        "content": "一树红花暎绿波，晴明骑马好经过。\n今朝几许风吹落，闻道萧郎最惜多。",
        "dynasty": "唐",
        "collection_info": null
    },
    {
        "title": "观妓人入道二首 一",
        "author": "杨巨源",
        "content": "荀令歌钟北里亭，翠娥红粉敞云屏。\n舞衣施尽余香在，今日花前学诵经。",
        "dynasty": "唐",
        "collection_info": null
    },
    {
        "title": "观妓人入道二首 二",
        "author": "杨巨源",
        "content": "碧玉芳年事冠军，清歌空得隔花闻。\n春来削髮芙蓉寺，蝉鬓临风堕绿云。",
        "dynasty": "唐",
        "collection_info": null
    },
    {
        "title": "方城驿逢孟侍御",
        "author": "杨巨源",
        "content": "走马温汤直隼飞，相逢矍铄理征衣。\n军中得力儿男事，入驿从容见落晖。",
        "dynasty": "唐",
        "collection_info": null
    },
    {
        "title": "题清凉寺",
        "author": "杨巨源",
        "content": "凭槛霏微松树烟，陶潜曾用道林钱。\n一声寒磬空心晓，花雨知从第几天。",
        "dynasty": "唐",
        "collection_info": null
    },
    {
        "title": "酬令狐舍人",
        "author": "杨巨源",
        "content": "晓禁苍苍换直还，暂低鸾翼向人间。\n亦知受业公门事，数仞丘墙不见山。",
        "dynasty": "唐",
        "collection_info": null
    },
    {
        "title": "和令狐郎中",
        "author": "杨巨源",
        "content": "题诗一代占清机，秉笔三年直紫微。\n自禀道情龆齓异，不同蘧玉学知非。",
        "dynasty": "唐",
        "collection_info": null
    },
    {
        "title": "美人春怨",
        "author": "杨巨源",
        "content": "妾家巫峡阳，罗幌寝兰堂。\n晓日临窗久，春风引梦长。\n落钗仍挂鬓，微汗欲销黄。\n纵便朦胧觉，魂犹逐楚王。",
        "dynasty": "唐",
        "collection_info": null
    },
    {
        "title": "艳女词",
        "author": "杨巨源",
        "content": "露井桃花发，双双燕并飞。\n美人姿态裏，春色上罗衣。\n自爱频开镜，时羞欲掩扉。\n心知行路客，遥惹五香归。",
        "dynasty": "唐",
        "collection_info": null
    },
    {
        "title": "名姝咏",
        "author": "杨巨源",
        "content": "阿娇年未多，体弱性能和。\n怕重愁拈镜，怜轻喜曳罗。\n临津双洛浦，对月两嫦娥。\n独有荆王殿，时时暮雨过。",
        "dynasty": "唐",
        "collection_info": null
    },
    {
        "title": "送太和公主和蕃",
        "author": "杨巨源",
        "content": "北路古来难，年光独认寒。\n朔云侵鬓起，边月向眉残。\n芦井寻沙到，花门度碛看。\n熏风一万里，来处是长安。",
        "dynasty": "唐",
        "collection_info": null
    },
    {
        "title": "秋日韦少府厅池上咏石",
        "author": "杨巨源",
        "content": "主人得幽石，日觉公堂清。\n一片池上色，孤峰云外情。\n旧溪红藓在，秋水绿痕生。\n何必澄湖彻，移来有令名。",
        "dynasty": "唐",
        "collection_info": null
    },
    {
        "title": "失题",
        "author": "杨巨源",
        "content": "何事慰朝夕，不踰诗酒情。\n山河空道路，蕃汉共刀兵。\n礼乐新朝市，园林旧弟兄。\n向风一点泪，塞晚暮江平。",
        "dynasty": "唐",
        "collection_info": null
    },
    {
        "title": "春日题龙门香山寺",
        "author": "杨巨源",
        "content": "众香天上梵王宫，钟磬寥寥半碧空。\n清景乍开松岭月，乱流长响石楼风。\n山河杳映春云外，城阙参差晓树中。\n欲尽出寻那可得，三千世界本无穷。",
        "dynasty": "唐",
        "collection_info": null
    },
    {
        "title": "寄申州卢拱使君",
        "author": "杨巨源",
        "content": "领郡仍闻总虎貔，致身还是见男儿。\n小船隔水催桃叶，大鼓当风舞柘枝。\n酒坐微酣诸客倒，毬场慢拨几人随。\n从来乐事憎诗苦，莫放窗中远岫知。",
        "dynasty": "唐",
        "collection_info": null
    },
    {
        "title": "郊居秋日酬奚赞府见寄",
        "author": "杨巨源",
        "content": "繁菊照深居，芳香春不如。\n闻寻周触士，知伴庾尚书。\n日晚汀洲旷，天晴草木疎。\n闲言挥麈柄，清步掩蜗庐。\n野老能亲牧，高人念远渔。\n幽丛临古岸，轻叶度寒渠。\n暮色无狂蝶，秋华有嫩蔬。\n若为酬郢曲，从此愧璠玙。",
        "dynasty": "唐",
        "collection_info": null
    },
    {
        "title": "圣恩洗雪镇州寄献裴相公",
        "author": "杨巨源",
        "content": "天借春光洗绿林，战尘收尽见花阴。\n好生本是君王德，忍死何妨壮士心。\n曾贺截云翻栅远，仍闻劚冻下营深。\n井陉昨日双旗入，萧相无言泪湿襟。",
        "dynasty": "唐",
        "collection_info": null
    },
    {
        "title": "贺田仆射子弟荣拜金吾",
        "author": "杨巨源",
        "content": "五侯恩泽不同年，叔侄朱门䂍矟连。\n凤沼九重相喜气，鴈行一半入祥烟。\n街衢烛影侵寒月，文武珂声迭晓天。\n为数麒麟高阁上，谁家父子勒燕然。",
        "dynasty": "唐",
        "collection_info": null
    },
    {
        "title": "和裴舍人观田尚书出猎",
        "author": "杨巨源",
        "content": "圣代司空比玉清，雄藩观猎见皇情。\n云禽已觉高无益，霜兔应知狡不成。\n飞鞚拥尘寒草尽，弯弓开月朔风生。\n今朝始贺将军贵，紫禁诗人看斾旌。",
        "dynasty": "唐",
        "collection_info": null
    },
    {
        "title": "送李舍人归兰陵里",
        "author": "杨巨源",
        "content": "清词举世皆藏箧，美酒当山为满罇。\n三亩嫩蔬临绮陌，四行高树拥朱门。\n家贫境胜心无累，名重官闲口不论。\n惟有道情常自足，启期天地易知恩。",
        "dynasty": "唐",
        "collection_info": null
    },
    {
        "title": "同太常尉迟博士阙下待漏",
        "author": "杨巨源",
        "content": "沈沈延阁抱丹墀，松色苔花颢露滋。\n爽气晓来青玉甃，熏风宿在翠花旗。\n方瞻御陌三条广，犹觉仙门一刻迟。\n此地含香从白首，冯唐何事怨明时。",
        "dynasty": "唐",
        "collection_info": null
    },
    {
        "title": "见薛侍御戴不损裹帽子因赠",
        "author": "杨巨源",
        "content": "潘郎对青镜，乌帽似新裁。\n晓露鸦初洗，春荷叶半开。\n堪将护巾栉，不独隔尘埃。\n已见笼蝉翼，无因映鹿胎。\n何人呈巧思，好手自西来。\n有意怜衰丑，烦君致一枚。",
        "dynasty": "唐",
        "collection_info": null
    },
    {
        "title": "胡二十拜户部兼判度支",
        "author": "杨巨源",
        "content": "清机果被公材挠，雄拜知承圣主恩。\n庙略已调天府实，国征方觉地官尊。\n徒言玉节将分阃，定是沙堤欲到门。\n为爱山前新卜第，不妨风月事琴罇。",
        "dynasty": "唐",
        "collection_info": null
    },
    {
        "title": "元日呈李逢吉舍人",
        "author": "杨巨源",
        "content": "华夷文物贺新年，霜仗遥排凤阙前。\n一片彩霞迎曙日，万条红烛动春天。\n称觞山色和元气，端冕炉香迭瑞烟。\n共说正初当圣泽，试过西掖问羣贤。",
        "dynasty": "唐",
        "collection_info": null
    },
    {
        "title": "和杜中丞西禅院看花",
        "author": "杨巨源",
        "content": "一林堆锦映千灯，照眼牵情欲不胜。\n知倚晴明娇自足，解将颜色醉相仍。\n好风轻引香烟入，甘露纔和粉艳凝。\n深处最怜莺蹂践，懒时先被蝶侵凌。\n对持真境应无取，分付空门又未能。\n迎日似翻红烧断，临流疑映绮霞层。\n幽含晚态怜丹桂，盛绩春光识紫藤。\n每到花枝独惆怅，山东惟有杜中丞。",
        "dynasty": "唐",
        "collection_info": null
    },
    {
        "title": "句",
        "author": "杨巨源",
        "content": "三刀梦益州，一箭取辽城。\n伊陟无闻祖，韦贤不到孙。",
        "dynasty": "唐",
        "collection_info": null
    },
    {
        "title": "夏至日衡阳郡斋书怀",
        "author": "令狐楚",
        "content": "一来江城守，七见江月圆。\n齿髮将六十，乡关越三千。\n褰帷罕游观，闭閤多沉眠。\n新节还復至，故交尽相捐。\n何时羾阊阖，上诉高高天。",
        "dynasty": "唐",
        "collection_info": null
    },
    {
        "title": "八月十七日夜书怀",
        "author": "令狐楚",
        "content": "三五既不留，二八又还过。\n金蟾着未出，玉树悲稍破。\n谁向西园游，空归北堂卧。\n佳期信难得，永夕无可奈。\n抚枕独高歌，烦君为予和。",
        "dynasty": "唐",
        "collection_info": null
    },
    {
        "title": "九日言怀",
        "author": "令狐楚",
        "content": "二九即重阳，天清野菊黄。\n近来逢此日，多是在他乡。\n晚色霞千片，秋声鴈一行。\n不能高处望，恐断老人肠。",
        "dynasty": "唐",
        "collection_info": null
    },
    {
        "title": "和寄窦七中丞",
        "author": "令狐楚",
        "content": "仙吏秦峨别，新诗鄂渚来。\n才推今北斗，职赋旧三台。\n雕镂心偏许，缄封手自开。\n何年相赠荅，却得到中台。",
        "dynasty": "唐",
        "collection_info": null
    },
    {
        "title": "立秋日悲怀",
        "author": "令狐楚",
        "content": "清晓上高台，秋风今日来。\n又添新节恨，犹抱故年哀。\n泪岂挥能尽，泉终闭不开。\n更伤春月过，私服示无缞。",
        "dynasty": "唐",
        "collection_info": null
    },
    {
        "title": "秋怀寄钱侍郎",
        "author": "令狐楚",
        "content": "晚岁俱为郡，新秋各异乡。\n燕鸿一声呌，郢树尽青苍。\n山霞侵衣润，江风捲簟凉。\n相思如汉水，日夜向浔阳。",
        "dynasty": "唐",
        "collection_info": null
    },
    {
        "title": "立秋日",
        "author": "令狐楚",
        "content": "平日本多恨，新秋偏易悲。\n燕词如惜别，柳意已呈衰。\n事国终无补，还家未有期。\n心中旧气味，苦校去年时。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "令狐楚",
        "content": "宣州浑是上清宫，客有真人貌似童。\n绀髮垂缨光髧髧，细髯缘颔绿茸茸。\n壶中药物梯霞诀，肘后方书缩地功。\n既许焚香为弟子，愿敎年纪共椿同。",
        "dynasty": "唐",
        "collection_info": null
    },
    {
        "title": "游义兴寺寄上李逢吉相公",
        "author": "令狐楚",
        "content": "柳营无事诣莲宫，步步犹疑是梦中。\n劳役徒为万夫长，闲游曾与二人同。\n凤鸾飞去仙巢在，龙象潜来讲席空。\n松下花飞频伫立，一心千里忆梁公。",
        "dynasty": "唐",
        "collection_info": null
    },
    {
        "title": "游晋祠上李逢吉相公",
        "author": "令狐楚",
        "content": "不立晋祠三十年，白头重到一凄然。\n泉声自昔锵寒玉，草色虽秋耀翠钿。\n少壮同游宁有数，尊荣再会便无缘。\n相思临水下双泪，寄入幷汾向洛川。",
        "dynasty": "唐",
        "collection_info": null
    },
    {
        "title": "节度宣武酬乐天梦得",
        "author": "令狐楚",
        "content": "蓬莱仙监客曹郎，曾枉高车客大梁。\n见拥旌旄治军旅，知亲笔砚事文章。\n愁看柳色悬离恨，忆递花枝助酒狂。\n洛下相逢肯相寄，南金璀错玉凄凉。",
        "dynasty": "唐",
        "collection_info": null
    },
    {
        "title": "奉和严司空重阳日同崔常侍崔郎及诸公登龙山落帽台佳宴",
        "author": "令狐楚",
        "content": "谢公秋思渺天涯，蜡屐登高为菊花。\n贵重近臣光绮席，笑怜从事落乌纱。\n萸房暗绽红珠朵，茗碗寒供白露芽。\n咏碎龙山归出号，马奔流电妓奔车。",
        "dynasty": "唐",
        "collection_info": null
    },
    {
        "title": "立春后言怀招汴州李匡衙推",
        "author": "令狐楚",
        "content": "闲斋夜击唾壶歌，试望夷门奈远何。\n每听塞笳离梦断，时窥清鑑旅愁多。\n初惊宵漏丁丁促，已觉春风习习和。\n海内故人君最老，花开鞭马更相过。",
        "dynasty": "唐",
        "collection_info": null
    },
    {
        "title": "奉和仆射相公酬忠武李相公见寄之作",
        "author": "令狐楚",
        "content": "丽藻飞来自相庭，五文相错八音清。\n初瞻绮色连霞色，又听金声继玉声。\n才出山西文与武，欢从塞北弟兼兄。\n白头老尹三川上，双和阳春喜復惊。",
        "dynasty": "唐",
        "collection_info": null
    },
    {
        "title": "郡斋左偏栽竹百余竿炎凉已周青翠不改而为墻垣所蔽有乖爱赏假日命去斋居之东墻由是俯临轩阶低映帷户日夕相对颇有翛然之趣",
        "author": "令狐楚",
        "content": "斋居栽竹北窗边，素壁新开映碧鲜。\n青蔼近当行药处，绿阴深到卧帷前。\n风惊晓叶如闻雨，月过春枝似带烟。\n老子忆山心暂缓，退公闲坐对婵娟。",
        "dynasty": "唐",
        "collection_info": null
    },
    {
        "title": "省中直夜对雪寄李师素侍郎",
        "author": "令狐楚",
        "content": "密雪纷初降，重城杳未开。\n杂花飞烂熳，连蝶舞徘徊。\n洒散千株叶，销凝九陌埃。\n素华凝粉署，清气绕霜台。\n明觉侵窗积，寒知度塞来。\n谢家争拟絮，越岭悞惊梅。\n暗魄微茫照，严飙次第催。\n稍封黄竹亚，先集紫兰摧。\n孙室临书幌，梁园泛酒杯。\n静怀琼树倚，醉忆玉山颓。\n翠陌饥乌噪，苍云远鴈哀。\n此时方夜直，想望意悠哉。",
        "dynasty": "唐",
        "collection_info": null
    },
    {
        "title": "南宫夜直宿见李给事封题其所下制敕知奏直在东省因以诗寄",
        "author": "令狐楚",
        "content": "番直同遥夜，严扃限几重。\n青编书白雀，黄纸降苍龙。\n北极丝纶句，东垣翰墨踪。\n尚垂玄露点，犹湿紫泥封。\n炫眼凝仙烛，驰心袅禁钟。\n定应形梦寐，暂似接音容。\n玉树春枝动，金樽腊酿醲。\n在朝君最旧，休澣许过从。",
        "dynasty": "唐",
        "collection_info": null
    },
    {
        "title": "将赴洛下旅次汉南献上相公二十兄言怀八韵",
        "author": "令狐楚",
        "content": "台室名曾继，旌门节暂过。\n欢情老去少，苦事别离多。\n便为开樽俎，应怜出网罗。\n百忧今已失，一醉孰知他。\n帝德千年日，君恩万里波。\n许随黄绮辈，闲唱紫芝歌。\n龙衮期重补，梅羹伫再和。\n嵩丘来携手，君子意如何。",
        "dynasty": "唐",
        "collection_info": null
    },
    {
        "title": "青云干吕",
        "author": "令狐楚",
        "content": "郁郁復纷纷，青霄干吕云。\n色令天下见，候向管中分。\n远覆无人境，遥彰有德君。\n瑞容惊不散，冥感信稀闻。\n湛露羞依草，南风耻带熏。\n恭惟汉武帝，余烈尚氛氲。",
        "dynasty": "唐",
        "collection_info": null
    },
    {
        "title": "圣明乐",
        "author": "令狐楚",
        "content": "海浪恬丹徼，边尘静异山。\n从今万里外，不復锁萧关。",
        "dynasty": "唐",
        "collection_info": null
    },
    {
        "title": "春闺思",
        "author": "令狐楚",
        "content": "戴胜飞晴野，凌澌下浊河。\n春风楼上望，谁见泪痕多。",
        "dynasty": "唐",
        "collection_info": null
    },
    {
        "title": "宫中乐五首 一",
        "author": "令狐楚",
        "content": "楚塞金陵靖，巴山玉垒空。\n万方无一事，端拱大明宫。",
        "dynasty": "唐",
        "collection_info": null
    },
    {
        "title": "宫中乐五首 二",
        "author": "令狐楚",
        "content": "雪霁长杨苑，冰开太液池。\n宫中行乐日，天下盛明时。",
        "dynasty": "唐",
        "collection_info": null
    },
    {
        "title": "宫中乐五首 三",
        "author": "令狐楚",
        "content": "柳色烟相似，梨花雪不如。\n春风真有意，一一丽皇居。",
        "dynasty": "唐",
        "collection_info": null
    },
    {
        "title": "宫中乐五首 四",
        "author": "令狐楚",
        "content": "月上宫花静，烟含苑树深。\n银台门已闭，仙漏夜沉沉。",
        "dynasty": "唐",
        "collection_info": null
    },
    {
        "title": "宫中乐五首 五",
        "author": "令狐楚",
        "content": "九重青琐闼，百尺碧云楼。\n明月秋风起，珠帘上玉钩。",
        "dynasty": "唐",
        "collection_info": null
    },
    {
        "title": "春游曲三首 一",
        "author": "令狐楚",
        "content": "晓游临碧殿，日上望春亭。\n芳树罗仙仗，晴山展翠屏。",
        "dynasty": "唐",
        "collection_info": null
    },
    {
        "title": "春游曲三首 二",
        "author": "令狐楚",
        "content": "一夜好风吹，新花一万枝。\n风前调玉管，花下簇金羁。",
        "dynasty": "唐",
        "collection_info": null
    },
    {
        "title": "春游曲三首 三",
        "author": "令狐楚",
        "content": "阊阖春风起，蓬莱雪水消。\n相将折杨柳，争取最长条。",
        "dynasty": "唐",
        "collection_info": null
    },
    {
        "title": "远别离二首 一",
        "author": "令狐楚",
        "content": "杨柳黄金穗，梧桐碧玉枝。\n春来消息断，早晚是归期。",
        "dynasty": "唐",
        "collection_info": null
    },
    {
        "title": "远别离二首 二",
        "author": "令狐楚",
        "content": "玳织鸳鸯履，金装翡翠篸。\n畏人相问着，不拟到城南。",
        "dynasty": "唐",
        "collection_info": null
    },
    {
        "title": "闺人赠远二首 一",
        "author": "令狐楚",
        "content": "君行登陇上，妾梦在闺中。\n玉筯千行落，银床一半空。",
        "dynasty": "唐",
        "collection_info": null
    },
    {
        "title": "闺人赠远二首 二",
        "author": "令狐楚",
        "content": "绮席春眠觉，纱窗晓望迷。\n朦胧残梦裏，犹自在辽西。",
        "dynasty": "唐",
        "collection_info": null
    },
    {
        "title": "从军词五首 一",
        "author": "令狐楚",
        "content": "荒鸡隔水啼，汗马逐风嘶。\n终日随征斾，何时罢鼓鼙。",
        "dynasty": "唐",
        "collection_info": null
    },
    {
        "title": "从军词五首 二",
        "author": "令狐楚",
        "content": "孤心眠夜雪，满眼是秋沙。\n万里犹防塞，三年不见家。",
        "dynasty": "唐",
        "collection_info": null
    },
    {
        "title": "从军词五首 三",
        "author": "令狐楚",
        "content": "却望冰河阔，前登雪岭高。\n征人几多在，又拟战临洮。",
        "dynasty": "唐",
        "collection_info": null
    },
    {
        "title": "从军词五首 四",
        "author": "令狐楚",
        "content": "胡风千里惊，汉月五更明。\n纵有还家梦，犹闻出塞声。",
        "dynasty": "唐",
        "collection_info": null
    },
    {
        "title": "从军词五首 五",
        "author": "令狐楚",
        "content": "暮雪连青海，阴霞覆白山。\n可怜班定远，生入玉门关。",
        "dynasty": "唐",
        "collection_info": null
    },
    {
        "title": "思君恩",
        "author": "令狐楚",
        "content": "小苑莺歌歇，长门蝶舞多。\n眼看春又去，翠辇不经过。",
        "dynasty": "唐",
        "collection_info": null
    },
    {
        "title": "王昭君",
        "author": "令狐楚",
        "content": "锦车天外去，毳幕雪中开。\n魏阙苍龙远，萧关赤鴈哀。",
        "dynasty": "唐",
        "collection_info": null
    },
    {
        "title": "发潭州寄李宁常侍",
        "author": "令狐楚",
        "content": "君今侍紫垣，我已堕青天。\n委废从兹日，旋归在几年。\n心为西靡树，眼是北流泉。\n更过长沙去，江风满驿船。",
        "dynasty": "唐",
        "collection_info": null
    },
    {
        "title": "李相薨后题断金集",
        "author": "令狐楚",
        "content": "一览断金集，载悲埋玉人。\n牙弦千古绝，珠泪万行新。",
        "dynasty": "唐",
        "collection_info": null
    },
    {
        "title": "年少行四首 一",
        "author": "令狐楚",
        "content": "少小边州惯放狂，骣骑蕃马射黄羊。\n如今年老无筋力，犹倚营门数鴈行。",
        "dynasty": "唐",
        "collection_info": null
    },
    {
        "title": "年少行四首 二",
        "author": "令狐楚",
        "content": "家本清河住五城，须凭弓箭得功名。\n等闲飞鞚秋原上，独向寒云试射声。",
        "dynasty": "唐",
        "collection_info": null
    },
    {
        "title": "年少行四首 三",
        "author": "令狐楚",
        "content": "弓背霞明劒照霜，秋风走马出咸阳。\n未收天子河湟地，不拟回头望故乡。",
        "dynasty": "唐",
        "collection_info": null
    },
    {
        "title": "年少行四首 四",
        "author": "令狐楚",
        "content": "霜满中庭月满楼，金樽玉柱对清秋。\n当年称意须行乐，不到天明不肯休。",
        "dynasty": "唐",
        "collection_info": null
    },
    {
        "title": "塞下曲二首 一",
        "author": "令狐楚",
        "content": "雪满衣裳冰满鬚，晓随飞将伐单于。\n平生意气今何在，把得家书泪似珠。",
        "dynasty": "唐",
        "collection_info": null
    },
    {
        "title": "塞下曲二首 二",
        "author": "令狐楚",
        "content": "边草萧条塞鴈飞，征人南望泪沾衣。\n黄尘满面长须战，白髮生头未得归。",
        "dynasty": "唐",
        "collection_info": null
    },
    {
        "title": "游春词",
        "author": "令狐楚",
        "content": "高楼晓见一花开，便觉春光四面来。\n暖日晴云知次第，东风不用更相催。",
        "dynasty": "唐",
        "collection_info": null
    },
    {
        "title": "汉苑行",
        "author": "令狐楚",
        "content": "云霞五采浮天阙，梅柳千般夹御沟。\n不上黄花南北望，岂知春色满神州。",
        "dynasty": "唐",
        "collection_info": null
    },
    {
        "title": "中元日赠张尊师",
        "author": "令狐楚",
        "content": "偶来人世值中元，不献玄都永日闲。\n寂寂焚香在仙观，知师遥礼玉京山。",
        "dynasty": "唐",
        "collection_info": null
    },
    {
        "title": "赴东都别牡丹",
        "author": "令狐楚",
        "content": "十年不见小庭花，紫萼临开又别家。\n上马出门回首望，何时更得到京华。",
        "dynasty": "唐",
        "collection_info": null
    },
    {
        "title": "寄礼部刘郎中",
        "author": "令狐楚",
        "content": "一别三年在上京，仙垣终日选羣英。\n除书每下皆先看，唯有刘郎无姓名。",
        "dynasty": "唐",
        "collection_info": null
    },
    {
        "title": "坐中闻思帝乡有感",
        "author": "令狐楚",
        "content": "年年不见帝乡春，白日寻思夜梦频。\n上酒忽闻吹此曲，坐中惆怅更何人。",
        "dynasty": "唐",
        "collection_info": null
    },
    {
        "title": "春思寄梦得乐天",
        "author": "令狐楚",
        "content": "花满中庭酒满樽，平明独坐到黄昏。\n春来诗思偏何处，飞过函关入鼎门。",
        "dynasty": "唐",
        "collection_info": null
    },
    {
        "title": "皇城中花园讥刘白赏春不及",
        "author": "令狐楚",
        "content": "五凤楼西花一园，低枝小树尽芳繁。\n洛阳才子何曾爱，下马贪趋广运门。",
        "dynasty": "唐",
        "collection_info": null
    },
    {
        "title": "相思河",
        "author": "令狐楚",
        "content": "谁把相思号比河，塞垣车马往来多。\n只应自古征人泪，洒向空洲作碧波。",
        "dynasty": "唐",
        "collection_info": null
    },
    {
        "title": "三月晦日会李员外座中频以老大不醉见讥因有此赠",
        "author": "令狐楚",
        "content": "三月唯残一日春，玉山倾倒白鸥驯。\n不辞便学山公醉，花下无人作主人。",
        "dynasty": "唐",
        "collection_info": null
    },
    {
        "title": "赋山",
        "author": "令狐楚",
        "content": "山，耸峻，回环。\n沧海上，白云间。\n商老深寻，谢公远攀。\n古岩泉滴滴，幽谷鸟关关。\n树岛西连陇塞，猨声南彻荆蛮。\n世人只向簪裾老，芳草空余麋鹿闲。",
        "dynasty": "唐",
        "collection_info": null
    },
    {
        "title": "句",
        "author": "令狐楚",
        "content": "何日居三署，终年尾百僚。\n移石几迴敲废印，开箱何处送新图。\n唯应四仲祭，使者暂悲嗟。\n偶逢蒲家郎，乃是葛仙客。\n行常乘青竹，饥即煮白石。\n腰间嫌大组，心内保尺宅。\n我愿从之游，深卜炼上液。",
        "dynasty": "唐",
        "collection_info": null
    },
    {
        "title": "享惠昭太子庙乐章",
        "author": "裴度",
        "content": "重轮始发祥，齿胄方兴学。\n冥然升紫府，铿尔荐清乐。\n奠斝致馨香，在庭纷羽籥。\n礼成神既醉，髣髴缑山鹤。",
        "dynasty": "唐",
        "collection_info": null
    },
    {
        "title": "夏日对雨",
        "author": "裴度",
        "content": "登楼逃盛夏，万象正埃尘。\n对面雷嗔树，当街雨趁人。\n檐疎蛛网重，地湿燕泥新。\n吟罢清风起，荷香满四邻。",
        "dynasty": "唐",
        "collection_info": null
    },
    {
        "title": "白二十二侍郎有双鹤留在洛下予西园多野水长松可以栖息遂以诗请之",
        "author": "裴度",
        "content": "闻君有双鹤，羁旅洛城东。\n未放归仙去，何如乞老翁。\n且将临野水，莫闭在樊笼。\n好是长鸣处，西园白露中。",
        "dynasty": "唐",
        "collection_info": null
    },
    {
        "title": "窦七中丞见示初至夏口献元戎诗辄戏和之",
        "author": "裴度",
        "content": "出佐青油幕，来吟白雪篇。\n须为九皋鹤，莫上五湖船。\n故态君应在，新诗我亦便。\n元侯看再入，好被暂流连。",
        "dynasty": "唐",
        "collection_info": null
    },
    {
        "title": "酬张秘书因寄马赠诗",
        "author": "裴度",
        "content": "满城驰逐皆求马，古寺闲行独与君。\n代步本惭非逸足，缘情何幸枉高文。\n若逢佳丽从将换，莫共驽骀角出羣。\n飞控着鞭能顾我，当时王粲亦从军。",
        "dynasty": "唐",
        "collection_info": null
    },
    {
        "title": "真慧寺",
        "author": "裴度",
        "content": "遍寻真蹟蹑莓苔，世事全抛不忍回。\n上界不知何处去，西天移向此间来。\n岩前芍药师亲种，岭上青松佛手栽。\n更有一般人不见，白莲花向半天开。",
        "dynasty": "唐",
        "collection_info": null
    },
    {
        "title": "中书即事",
        "author": "裴度",
        "content": "有意效承平，无功荅圣明。\n灰心缘忍事，霜鬓为论兵。\n道直身还在，恩深命转轻。\n盐梅非拟议，葵藿是平生。\n白日长悬照，苍蝇谩发声。\n高阳旧田里，终使谢归耕。",
        "dynasty": "唐",
        "collection_info": null
    },
    {
        "title": "中和节诏赐公卿尺",
        "author": "裴度",
        "content": "阳和行庆赐，尺度及羣公。\n荷宠承佳节，倾心立大中。\n短长思合制，远近贵攸同。\n共仰财成德，将酬分寸功。\n作程施有政，垂范播无穷。\n愿续南山寿，千春奉圣躬。",
        "dynasty": "唐",
        "collection_info": null
    },
    {
        "title": "至日登乐游园",
        "author": "裴度",
        "content": "阴律随寒改，阳和应节生。\n祥云观魏阙，瑞气映秦城。\n验炭论时政，书云受岁盈。\n晷移长日至，雾敛远霄清。\n景暖仙梅动，风柔御柳倾。\n那堪封得意，空对物华情。",
        "dynasty": "唐",
        "collection_info": null
    },
    {
        "title": "奉酬中书相公至日圆丘摄事合于中书后阁宿斋移止于集贤院叙怀见寄之作",
        "author": "裴度",
        "content": "翼亮登三命，谟猷本一心。\n致斋移秘府，祗事见冲襟。\n皓月当延阁，祥风自禁林。\n相庭方积玉，王度已如金。\n运偶唐虞盛，情同丙魏深。\n幽兰与白雪，何处寄庸音。",
        "dynasty": "唐",
        "collection_info": null
    },
    {
        "title": "太原题厅壁",
        "author": "裴度",
        "content": "危事经非一，浮荣得是空。\n白头官舍裏，今日又春风。",
        "dynasty": "唐",
        "collection_info": null
    },
    {
        "title": "溪居",
        "author": "裴度",
        "content": "门径俯清溪，茅檐古木齐。\n红尘飘不到，时有水禽[啼]。",
        "dynasty": "唐",
        "collection_info": null
    },
    {
        "title": "喜遇刘二十八",
        "author": "裴度",
        "content": "病来佳兴少，老去旧游稀。\n笑语纵横作，杯觞络绎飞。",
        "dynasty": "唐",
        "collection_info": null
    },
    {
        "title": "送刘",
        "author": "裴度",
        "content": "不归丹掖去，铜竹漫云云。\n惟喜因过我，须知未贺君。",
        "dynasty": "唐",
        "collection_info": null
    },
    {
        "title": "再送",
        "author": "裴度",
        "content": "顷来多谑浪，此夕任喧纷。\n故态犹应在，行期未要闻。",
        "dynasty": "唐",
        "collection_info": null
    },
    {
        "title": "凉风亭睡觉",
        "author": "裴度",
        "content": "饱食缓行新睡觉，一瓯新茗侍儿煎。\n脱巾斜倚绳床坐，风送水声来耳边。",
        "dynasty": "唐",
        "collection_info": null
    },
    {
        "title": "雪中讶诸公不相访",
        "author": "裴度",
        "content": "忆昨雨多泥又深，犹能携妓远过寻。\n满空乱雪花相似，何事居然无赏心。",
        "dynasty": "唐",
        "collection_info": null
    },
    {
        "title": "傍水闲行",
        "author": "裴度",
        "content": "闲余何处觉身轻，暂脱朝衣傍水行。\n鸥鸟亦知人意静，故来相近不相惊。",
        "dynasty": "唐",
        "collection_info": null
    },
    {
        "title": "句",
        "author": "裴度",
        "content": "两人同日事征西，今日君先奉紫泥。\n待平贼垒报天子，莫指仙山示武夫。\n野人不识中书令，唤作陶家与谢家。\n君若有心求逸足，我还留意在名姝。",
        "dynasty": "唐",
        "collection_info": null
    },
    {
        "title": "元和圣德诗",
        "author": "韩愈",
        "content": "皇帝即阼，物无违拒。\n曰旸而旸，曰雨而雨。\n维是元年，有盗在夏。\n欲覆其州，以踵近武。\n皇帝曰嘻，岂不在我。\n负鄙为艰，纵则不可。\n出师征之，其众十旅。\n军其城下，告以福祸。\n腹败枝披，不敢保聚。\n掷首陴外，降旛夜竖。\n疆外之险，莫过蜀土。\n韦皋去镇，刘闢守后。\n血人于牙，不肯吐口。\n开库啖士，曰随所取。\n汝张汝弓，汝鼓汝鼓。\n汝为表书，求我帅汝。\n事始上闻，在列咸怒。\n皇帝曰然，嗟远士女。\n苟附而安，则且付与。\n读命于庭，出节少府。\n朝发京师，夕至其部。\n闢喜谓党，汝振而伍。\n蜀可全有，此不当受。\n万牛脔炙，万瓮行酒。\n以锦缠股，以红帕首。\n有恇其凶，有饵其诱。\n其出穰穰，队以万数。\n遂劫东川，遂据城阻。\n皇帝曰嗟，其又可许。\n爰命崇文，分卒禁御。\n有安其驱，无暴我野。\n日行三十，徐壁其右。\n闢党聚谋，鹿头是守。\n崇文奉诏，进退规矩。\n战不贪杀，擒不滥数。\n四方节度，整兵顿马。\n上章请讨，俟命起坐。\n皇帝曰嘻，无汝烦苦。\n荆幷洎梁，在国门户。\n出师三千，各选尔丑。\n四军齐作，殷其如阜。\n或拔其角，或脱其距。\n长驱洋洋，无有龃龉。\n八月壬午，闢弃城走。\n载妻与妾，包裹稚乳。\n是日崇文，入处其宇。\n分散逐捕，搜原剔薮。\n闢穷见窘，无地自处。\n俯视大江，不见洲渚。\n遂自颠倒，若杵投臼。\n取之江中，枷脰械手。\n妇女纍纍，啼哭拜叩。\n来献阙下，以告庙社。\n周示城市，咸使观覩。\n解脱挛索，夹以砧斧。\n婉婉弱子，赤立伛偻。\n牵头曳足，先断腰膂。\n次及其徒，体骸撑拄。\n末乃取闢，骇汗如写。\n挥刀纷纭，争刌脍脯。\n优赏将吏，扶珪缀组。\n帛堆其家，粟塞其庾。\n哀怜阵没，廪给孤寡。\n赠官封墓，周帀宏溥。\n经战伐地，宽免租簿。\n施令酬功，急疾如火。\n天地中间，莫不顺序。\n幽恒青魏，东尽海浦。\n南至徐蔡，区外杂虏。\n怛威赧德，踧踖蹈舞。\n掉弃兵革，私习簋簠。\n来请来觐，十百其耦。\n皇帝曰吁，伯父叔舅。\n各安尔位，训厥甿畮。\n正月元日，初见宗祖。\n躬执百礼，登降拜俯。\n荐于新宫，视瞻梁梠。\n戚见容色，泪落入俎。\n侍祠之臣，助我恻楚。\n乃以上辛，于郊用牡。\n除于国南，鳞笋毛簴。\n庐幕周施，开揭磊砢。\n兽盾腾挐，圆坛帖妥。\n天兵四罗，旗常婀娜。\n驾龙十二，鱼鱼雅雅。\n宵昇于丘，奠璧献斝。\n众乐惊作，轰豗融冶。\n紫焰嘘呵，高灵下堕。\n羣星从坐，错落侈哆。\n日君月妃，焕赫婐㛂。\n渎鬼蒙鸿，岳祗嶪峩。\n饫沃羶芗，产祥降嘏。\n凤皇应奏，舒翼自拊。\n赤麟黄龙，逶陀结纠。\n卿士庶人，黄童白叟。\n踊跃欢呀，失喜噎欧。\n干清坤夷，境落褰举。\n帝车回来，日正当午。\n幸丹凤门，大赦天下。\n涤濯刬磢，磨灭瑕垢。\n续功臣嗣，拔贤任耉。\n孩养无告，仁滂施厚。\n皇帝神圣，通达今古。\n听聪视明，一似尧禹。\n生知法式，动得理所。\n天锡皇帝，为天下主。\n幷包畜养，无异细鉅。\n亿载万年，敢有违者。\n皇帝俭勤，盥濯陶瓦。\n斥遣浮华，好此绨纻。\n勅戒四方，侈则有咎。\n天锡皇帝，多麦与黍。\n无召水旱，耗于雀鼠。\n亿载万年，有富无窭。\n皇帝正直，别白善否。\n擅命而狂，既翦既去。\n尽逐羣姦，靡有遗侣。\n天锡皇帝，厖臣硕辅。\n博问遐观，以置左右。\n亿载万年，无敢余侮。\n皇帝大孝，慈祥悌友。\n怡怡愉愉，奉太皇后。\n浃于族亲，濡及九有。\n天锡皇帝，与天齐寿。\n登兹太平，无怠永久。\n亿载万年，为父为母。\n博士臣愈，职是训诂。\n作为歌诗，以配吉甫。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "秋之水兮，其色幽幽。\n我将济兮，不得其由。\n涉其浅兮，石啮我足。\n乘其深兮，龙入我舟。\n我济而悔兮，将安归尤。\n归兮归兮，无与石鬬兮，无应龙求。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "兰之猗猗，扬扬其香。\n不采而佩，于兰何伤。\n今天之旋，其曷为然。\n我行四方，以日以年。\n雪霜贸贸，荠麦之茂。\n子如不伤，我不尔觏。\n荠麦之茂，荠麦之有。\n君子之伤，君子之守。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "龟之氛兮，不能云雨。\n龟之枿兮，不中梁柱。\n龟之大兮，祗以奄鲁。\n知将隳兮，哀莫余伍。\n周公有鬼兮，嗟余归辅。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "雨之施物以孳，我何意于彼为。\n自周之先，其艰其勤。\n以有疆宇，私我后人。\n我祖在上，四方在下。\n厥临孔威，敢戏以侮。\n孰荒于门，孰治于田。\n四海既均，越裳是臣。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "目窈窈兮，其凝其盲。\n耳肃肃兮，听不闻声。\n朝不日出兮，夜不见月与星。\n有知无知兮，为死为生。\n呜呼！臣罪当诛兮，天王圣明。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "我家于豳，自我先公。\n伊我承序，敢有不同。\n今狄之人，将土我疆。\n民为我战，谁使死伤。\n彼岐有岨，我往独处。\n尔莫余追，无思我悲。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "父兮儿寒，母兮儿饥。\n儿罪当笞，逐儿何为。\n儿在中野，以宿以处。\n四无人声，谁与儿语。\n儿寒何衣，儿饥何食。\n儿行于野，履霜以足。\n母生众儿，有母怜之。\n独无母怜，儿宁不悲。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "雉之飞，于朝日。\n羣雌孤雄，意气横出。\n当东而西，当啄而飞。\n随飞随啄，羣雌粥粥。\n嗟我虽人，曾不如彼雉鸡。\n生身七十年，无一妾与妃。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "雄鹄衔枝来，雌鹄啄泥归。\n巢成不生子，大义当乖离。\n江汉水之大，鹄身鸟之微。\n更无相逢日，且可绕树相随飞。",
        "dynasty": "唐",
        "collection_info": null
    },
    {
        "title": "琴操十首",
        "author": "韩愈",
        "content": "有兽维貍兮，我梦得之。\n其身孔明兮，而头不知。\n吉凶何为兮，觉坐而思。\n巫咸上天兮，识者其谁。",
        "dynasty": "唐",
        "collection_info": null
    },
    {
        "title": "南山诗",
        "author": "韩愈",
        "content": "吾闻京城南，兹惟羣山囿。\n东西两际海，巨细难悉究。\n山经及地志，茫昧非受授。\n团辞试提挈，挂一念万漏。\n欲休谅不能，粗叙所经觏。\n尝昇崇丘望，戢戢见相凑。\n晴明出棱角，缕脉碎分绣。\n蒸岚相澒洞，表裏忽通透。\n无风自飘簸，融液煦柔茂。\n横云时平凝，点点露数岫。\n天空浮修眉，浓绿画新就。\n孤撑有巉绝，海浴褰鹏噣。\n春阳潜沮洳，濯濯吐深秀。\n岩峦虽嵂崒，软弱类含酎。\n夏炎百木盛，荫郁增埋覆。\n神灵日歊歔，云气争结构。\n秋霜喜刻轹，磔卓立癯瘦。\n参差相迭重，刚耿陵宇宙。\n冬行虽幽墨，冰雪工琢镂。\n新曦照危峨，亿丈恒高袤。\n明昏无停态，顷刻异状候。\n西南雄太白，突起莫间簉。\n藩都配德运，分宅占丁戊。\n逍遥越坤位，诋讦陷干窦。\n空虚寒兢兢，风气较搜漱。\n朱维方烧日，阴霰纵腾糅。\n昆明大池北，去觌偶晴昼。\n绵联穷俯视，倒侧困清沤。\n微澜动水面，踊跃躁猱狖。\n惊呼惜破碎，仰喜呀不仆。\n前寻径杜墅，岔蔽毕原陋。\n崎岖上轩昂，始得观览富。\n行行将遂穷，岭陆烦互走。\n勃然思坼裂，拥掩难恕宥。\n巨灵与夸蛾，远贾期必售。\n还疑造物意，固护蓄精佑。\n力虽能排斡，雷电怯呵诟。\n攀缘脱手足，蹭蹬抵积甃。\n茫如试矫首，堛塞生怐愗。\n威容丧萧爽，近新迷远旧。\n拘官计日月，欲进不可又。\n因缘窥其湫，凝湛閟阴嘼。\n鱼虾可俯掇，神物安敢寇。\n林柯有脱叶，欲堕鸟惊救。\n争衔弯环飞，投弃急哺鷇。\n旋归道回睨，达枿壮復奏。\n吁嗟信奇怪，峙质能化贸。\n前年遭谴谪，探历得邂逅。\n初从蓝田入，顾盻劳颈脰。\n时天晦大雪，泪目苦蒙瞀。\n峻涂拖长冰，直上若悬溜。\n褰衣步推马，颠蹶退且復。\n苍黄忘遐睎，所瞩纔左右。\n杉篁咤蒲苏，杲耀攒介胄。\n专心忆平道，脱险逾避臭。\n昨来逢清霁，宿愿忻始副。\n峥嵘跻冢顶，倏闪杂鼯鼬。\n前低划开阔，烂漫堆众皱。\n或连若相从，或蹙若相鬬。\n或妥若弭伏，或竦若惊雊。\n或散若瓦解，或赴若辐凑。\n或翩若船游，或决若马骤。\n或背若相恶，或向若相佑。\n或乱若抽笋，或嵲若注灸。\n或错若绘画，或缭若篆籀。\n或罗若星离，或蓊若云逗。\n或浮若波涛，或碎若锄耨。\n或如贲育伦，赌胜勇前购。\n先强势已出，后钝嗔䛠譳。\n或如帝王尊，丛集朝贱幼。\n虽亲不亵狎，虽远不悖谬。\n或如临食案，肴核纷饤饾。\n又如游九原，坟墓包椁柩。\n或纍若盆罂，或揭若㽅豆。\n或覆若曝鼈，或颓若寝兽。\n或蜿若藏龙，或翼若搏鹫。\n或齐若友朋，或随若先后。\n或迸若流落，或顾若宿留。\n或戾若仇讐，或密若婚媾。\n或俨若峩冠，或翻若舞袖。\n或屹若战阵，或围若蒐狩。\n或靡然东注，或偃然北首。\n或如火熺焰，或若气饙馏。\n或行而不辍，或遗而不收。\n或斜而不倚，或弛而不彀。\n或赤若秃鬝，或熏若柴槱。\n或如龟拆兆，或若卦分繇。\n或前横若剥，或后断若姤。\n延延离又属，夬夬叛还遘。\n喁喁鱼闯萍，落落月经宿。\n誾誾树墙垣，巘巘驾库厩。\n参参削剑戟，焕焕衔莹琇。\n敷敷花披萼，闟闟屋摧溜。\n悠悠舒而安，兀兀狂以狃。\n超超出犹奔，蠢蠢骇不懋。\n大哉立天地，经纪肖营腠。\n厥初孰开张，僶俯谁劝侑。\n创兹朴而巧，戮力忍劳疚。\n得非施斧斤，无乃假诅咒。\n鸿荒竟无传，功大莫酬僦。\n尝闻于祠官，芬苾降歆嗅。\n斐然作歌诗，惟用赞报酭。",
        "dynasty": "唐",
        "collection_info": null
    },
    {
        "title": "谢自然诗",
        "author": "韩愈",
        "content": "果州南充县，寒女谢自然。\n童騃无所识，但闻有神僊。\n轻生学其术，乃在金泉山。\n繁华荣慕绝，父母慈爱捐。\n凝心感魑魅，慌惚难具言。\n一朝坐空室，云雾生其间。\n如聆笙竽韵，来自冥冥天。\n白日变幽晦，萧萧风景寒。\n檐楹蹔明灭，五色光属联。\n观者徒倾骇，踯躅讵敢前。\n须臾自轻举，飘若风中烟。\n茫茫八纮大，影响无由缘。\n里胥上其事，郡守惊且叹。\n驱车领官吏，甿俗争相先。\n入门无所见，冠履同蜕蝉。\n皆云神僊事，灼灼信可传。\n余闻古夏后，象物知神姦。\n山林民可入，魍魉莫逢旃。\n逶迤不復振，后世恣欺谩。\n幽明纷杂乱，人鬼更相残。\n秦皇虽笃好，汉武洪其源。\n自从二主来，此祸竟连连。\n木石生怪变，狐貍骋妖患。\n莫能尽性命，安得更长延。\n人生处万类，知识最为贤。\n奈何不自信，反欲从物迁。\n往者不可悔，孤魂抱深冤。\n来者犹可诫，余言岂空文。\n人生有常理，男女各有伦。\n寒衣及饥食，在纺绩耕耘。\n下以保子孙，上以奉君亲。\n苟异于此道，皆为弃其身。\n噫乎彼寒女，永託异物羣。\n感伤遂成诗，昧者宜书绅。",
        "dynasty": "唐",
        "collection_info": null
    },
    {
        "title": "秋怀诗十一首 一",
        "author": "韩愈",
        "content": "窗前两好树，众叶光薿薿。\n秋风一拂披，策策鸣不已。\n微灯照空床，夜半偏入耳。\n愁忧无端来，感叹成坐起。\n天明视颜色，与故不相似。\n羲和驱日月，疾急不可恃。\n浮生虽多涂，趋死惟一轨。\n胡为浪自苦，得酒且欢喜。",
        "dynasty": "唐",
        "collection_info": null
    },
    {
        "title": "秋怀诗十一首 二",
        "author": "韩愈",
        "content": "白露下百草，萧兰共雕悴。\n青青四墙下，已復生满地。\n寒蝉暂寂寞，蟋蟀鸣自恣。\n运行无穷期，禀受气苦异。\n适时各得所，松栢不必贵。",
        "dynasty": "唐",
        "collection_info": null
    },
    {
        "title": "秋怀诗十一首 三",
        "author": "韩愈",
        "content": "彼时何卒卒，我志何曼曼。\n犀首空好饮，廉颇尚能饭。\n学堂日无事，驱马适所愿。\n茫茫出门路，欲去聊自劝。\n归还阅书史，文字浩千万。\n陈迹竟谁寻，贱嗜非贵献。\n丈夫意有在，女子乃多怨。",
        "dynasty": "唐",
        "collection_info": null
    },
    {
        "title": "秋怀诗十一首 四",
        "author": "韩愈",
        "content": "秋气日恻恻，秋空日凌凌。\n上无枝上蜩，下无盘中蝇。\n岂不感时节，耳目去所憎。\n清晓卷书坐，南山见高棱。\n其下澄湫水，有蛟寒可罾。\n惜哉不得往，岂谓吾无能。",
        "dynasty": "唐",
        "collection_info": null
    },
    {
        "title": "秋怀诗十一首 五",
        "author": "韩愈",
        "content": "离离挂空悲，戚戚抱虚警。\n露泫秋树高，虫弔寒夜永。\n敛退就新懦，趋营悼前猛。\n归愚识夷涂，汲古得修绠。\n名浮犹有耻，味薄真自幸。\n庶几遗悔尤，即此是幽屏。",
        "dynasty": "唐",
        "collection_info": null
    },
    {
        "title": "秋怀诗十一首 六",
        "author": "韩愈",
        "content": "今晨不成起，端坐尽日景。\n虫鸣室幽幽，月吐窗冏冏。\n丧怀若迷方，浮念剧含梗。\n尘埃慵伺候，文字浪驰骋。\n尚须勉其顽，王事有朝请。",
        "dynasty": "唐",
        "collection_info": null
    },
    {
        "title": "秋怀诗十一首 七",
        "author": "韩愈",
        "content": "秋夜不可晨，秋日苦易暗。\n我无汲汲志，何以有此憾。\n寒鸡空在栖，缺月烦屡瞰。\n有琴具徽絃，再鼓听愈淡。\n古声久埋灭，无由见真滥。\n低心逐时趋，苦勉祗能暂。\n有如乘风船，一纵不可缆。\n不如觑文字，丹铅事点勘。\n岂必求赢余，所要石与甔。",
        "dynasty": "唐",
        "collection_info": null
    },
    {
        "title": "秋怀诗十一首 八",
        "author": "韩愈",
        "content": "卷卷落地叶，随风走前轩。\n鸣声若有意，颠倒相追奔。\n空堂黄昏暮，我坐默不言。\n童子自外至，吹灯当我前。\n问我我不应，馈我我不餐。\n退坐西壁下，读诗尽数编。\n作者非今士，相去时已千。\n其言有感触，使我復悽酸。\n愿谓汝童子，置书且安眠。\n丈夫属有念，事业无穷年。",
        "dynasty": "唐",
        "collection_info": null
    },
    {
        "title": "秋怀诗十一首 九",
        "author": "韩愈",
        "content": "霜风侵梧桐，众叶着树干。\n空阶一片下，琤若摧琅玕。\n谓是夜气灭，望舒霣其团。\n青冥无依倚，飞辙危难安。\n惊起出户视，倚楹久汍澜。\n忧愁费晷景，日月如跳丸。\n迷復不计远，为君驻尘鞍。",
        "dynasty": "唐",
        "collection_info": null
    },
    {
        "title": "秋怀诗十一首 十",
        "author": "韩愈",
        "content": "暮暗来客去，羣嚣各收声。\n悠悠偃宵寂，斖斖抱秋明。\n世累忽进虑，外忧遂侵诚。\n强怀张不满，弱念缺已盈。\n诘屈避语穽，冥茫触心兵。\n败虞千金弃，得比寸草荣。\n知耻足为勇，晏然谁汝令。",
        "dynasty": "唐",
        "collection_info": null
    },
    {
        "title": "秋怀诗十一首 十一",
        "author": "韩愈",
        "content": "鲜鲜霜中菊，既晚何用好。\n扬扬弄芳蝶，尔生还不早。\n运穷两值遇，婉娈死相保。\n西风蛰龙蛇，众木日凋槁。\n由来命分尔，泯灭岂足道。",
        "dynasty": "唐",
        "collection_info": null
    },
    {
        "title": "赴江陵途中寄赠王二十补阙李十一拾遗李二十六员外翰林三学士",
        "author": "韩愈",
        "content": "孤臣昔放逐，血泣追愆尤。\n汗漫不省识，怳如乘桴浮。\n或自疑上疏，上疏岂其由。\n是年京师旱，田亩少所收。\n上怜民无食，征赋半已休。\n有司恤经费，未免烦征求。\n富者既云急，贫者固已流。\n传闻闾里间，赤子弃渠沟。\n持男易斗粟，掉臂莫肯酬。\n我时出衢路，饿者何其稠。\n亲逢道边死，伫立久咿嚘。\n归舍不能食，有如鱼中钩。\n适会除御史，诚当得言秋。\n拜疏移閤门，为忠宁自谋。\n上陈人疾苦，无令绝其喉。\n下陈畿甸内，根本理宜优。\n积雪验丰熟，幸宽待蚕麰。\n天子恻然感，司空叹绸缪。\n谓言即施设，乃反迁炎州。\n同官尽才俊，偏善柳与刘。\n或虑语言洩，传之落冤讐。\n二子不宜尔，将疑断还不。\n中使临门遣，顷刻不得留。\n病妹卧床褥，分知隔明幽。\n悲啼乞就别，百请不颔头。\n弱妻抱稚子，出拜忘惭羞。\n僶俛不回顾，行行诣连州。\n朝为青云士，暮作白头囚。\n商山季冬月，冰冻绝行辀。\n春风洞庭浪，出没惊孤舟。\n逾岭到所任，低颜奉君侯。\n酸寒何足道，随事生疮疣。\n远地触途异，吏民似猨猴。\n生狞多忿很，辞舌纷嘲啁。\n白日屋檐下，双鸣鬬鸺鹠。\n有蛇类两首，有蛊羣飞游。\n穷冬或摇扇，盛夏或重裘。\n飓起最可畏，訇哮簸陵丘。\n雷霆助光怪，气象难比侔。\n疠疫忽潜遘，十家无一瘳。\n猜嫌动置毒，对案輙怀愁。\n前日遇恩赦，私心喜还忧。\n果然又羁絷，不得归锄耰。\n此府雄且大，腾凌尽戈矛。\n栖栖法曹掾，何处事卑陬。\n生平企仁义，所学皆孔周。\n早知大理官，不列三后俦。\n何况亲犴狱，敲搒发姦偷。\n悬知失事势，恐自罹罝罘。\n湘水清且急，凉风日修修。\n胡为首归路，旅泊尚夷犹。\n昨者京使至，嗣皇传冕旒。\n赫然下明诏，首罪诛共吺。\n復闻颠夭辈，峨冠进鸿畴。\n班行再肃穆，璜佩鸣琅璆。\n伫继贞观烈，边封脱兜鍪。\n三贤推侍从，卓荦倾枚邹。\n高议参造化，清文焕皇猷。\n协心辅齐圣，致理同毛輶。\n小雅咏鹿鸣，食苹贵呦呦。\n遗风邈不嗣，岂忆尝同裯。\n失志早衰换，前期拟蜉蝣。\n自从齿牙缺，始慕舌为柔。\n因疾鼻又塞，渐能等熏莸。\n深思罢官去，毕命依松楸。\n空怀焉能果，但见岁已遒。\n殷汤闵禽兽，解网祝蛛蝥。\n雷焕掘宝剑，冤氛消斗牛。\n兹道诚可尚，谁能借前筹。\n殷勤答吾友，明月非暗投。",
        "dynasty": "唐",
        "collection_info": null
    },
    {
        "title": "暮行河堤上",
        "author": "韩愈",
        "content": "暮行河堤上，四顾不见人。\n衰草际黄云，感叹愁我神。\n夜归孤舟卧，展转空及晨。\n谋计竟何就，嗟嗟世与身。",
        "dynasty": "唐",
        "collection_info": null
    },
    {
        "title": "夜歌",
        "author": "韩愈",
        "content": "静夜有清光，闲堂仍独息。\n念身幸无恨，志气方自得。\n乐哉何所忧，所忧非我力。",
        "dynasty": "唐",
        "collection_info": null
    },
    {
        "title": "重云李观疾赠之",
        "author": "韩愈",
        "content": "天行失其度，阴气来干阳。\n重云闭白日，炎燠成寒凉。\n小人但咨怨，君子惟忧伤。\n饮食为减少，身体岂宁康。\n此志诚足贵，惧非职所当。\n藜羹尚如此，肉食安可尝。\n穷冬百草死，幽桂乃芬芳。\n且况天地间，大运自有常。\n劝君善饮食，鸾凤本高翔。",
        "dynasty": "唐",
        "collection_info": null
    },
    {
        "title": "江汉答孟郊",
        "author": "韩愈",
        "content": "江汉虽云广，乘舟渡无艰。\n流沙信难行，马足常往还。\n凄风结衝波，狐裘能御寒。\n终宵处幽室，华烛光烂烂。\n苟能行忠信，可以居夷蛮。\n嗟余与夫子，此义每所敦。\n何为復见赠，缱绻在不谖。",
        "dynasty": "唐",
        "collection_info": null
    },
    {
        "title": "长安交游者赠孟郊",
        "author": "韩愈",
        "content": "长安交游者，贫富各有徒。\n亲朋相过时，亦各有以娱。\n陋室有文史，高门有笙竽。\n何能辨荣悴，且欲分贤愚。",
        "dynasty": "唐",
        "collection_info": null
    },
    {
        "title": "岐山下二首 一",
        "author": "韩愈",
        "content": "谁谓我有耳，不闻凤皇鸣。\n朅来岐山下，日暮边鸿惊。",
        "dynasty": "唐",
        "collection_info": null
    },
    {
        "title": "岐山下二首 二",
        "author": "韩愈",
        "content": "丹穴五色羽，其名为凤皇。\n昔周有盛德，此鸟鸣高冈。\n和声随祥风，窅窕相飘扬。\n闻者亦何事，但知时俗康。\n自从公旦死，千载閟其光。\n吾君亦勤理，迟尔一来翔。",
        "dynasty": "唐",
        "collection_info": null
    },
    {
        "title": "北极赠李观",
        "author": "韩愈",
        "content": "北极有羁羽，南溟有沈鳞。\n川源浩浩隔，影响两无因。\n风云一朝会，变化成一身。\n谁言道里远，感激疾如神。\n我年二十五，求友昧其人。\n哀歌西京市，乃与夫子亲。\n所尚苟同趋，贤愚岂异伦。\n方为金石姿，万世无缁磷。\n无为儿女态，憔悴悲贱贫。",
        "dynasty": "唐",
        "collection_info": null
    },
    {
        "title": "此日足可惜赠张籍",
        "author": "韩愈",
        "content": "此日足可惜，此酒不足尝。\n舍酒去相语，共分一日光。\n念昔未知子，孟君自南方。\n自矜有所得，言子有文章。\n我名属相府，欲往不得行。\n思之不可见，百端在中肠。\n维时月魄死，冬日朝在房。\n驱驰公事退，闻子适及城。\n命车载之至，引坐于中堂。\n开怀听其说，往往副所望。\n孔丘殁已远，仁义路久荒。\n纷纷百家起，诡怪相披猖。\n长老守所闻，后生习为常。\n少知诚难得，纯粹古已亡。\n譬彼植园木，有根易为长。\n留之不遣去，馆置城西旁。\n岁时未云几，浩浩观湖江。\n众夫指之笑，谓我知不明。\n儿童畏雷电，鱼鼈惊夜光。\n州家举进士，选试缪所当。\n驰辞对我策，章句何炜煌。\n相公朝服立，工席歌鹿鸣。\n礼终乐亦阕，相拜送于庭。\n之子去须臾，赫赫流盛名。\n窃喜復窃叹，谅知有所成。\n人事安可恒，奄忽令我伤。\n闻子高第日，正从相公丧。\n哀情逢吉语，惝怳难为双。\n暮宿偃师西，徒展转在床。\n夜闻汴州乱，遶壁行彷徨。\n我时留妻子，仓卒不及将。\n相见不復期，零落甘所丁。\n骄儿未绝乳，念之不能忘。\n忽如在我所，耳若闻啼声。\n中途安得返，一日不可更。\n俄有东来说，我家免罹殃。\n乘船下汴水，东去趋彭城。\n从丧朝至洛，还走不及停。\n假道经盟津，出入行涧冈。\n日西入军门，羸马颠且僵。\n主人愿少留，延入陈壶觞。\n卑贱不敢辞，忽忽心如狂。\n饮食岂知味，丝竹徒轰轰。\n平明脱身去，决若惊凫翔。\n黄昏次汜水，欲过无舟航。\n号呼久乃至，夜济十里黄。\n中流上滩潬，沙水不可详。\n惊波暗合沓，星宿争翻芒。\n辕马蹢躅鸣，左右泣仆童。\n甲午憩时门，临泉窥鬬龙。\n东南出陈许，陂泽平茫茫。\n道边草木花，红紫相低昂。\n百里不逢人，角角雄雉鸣。\n行行二月暮，乃及徐南疆。\n下马步堤岸，上船拜吾兄。\n谁云经艰难，百口无夭殇。\n仆射南阳公，宅我睢水阳。\n箧中有余衣，盎中有余粮。\n闭门读书史，窗户忽已凉。\n日念子来游，子岂知我情。\n别离未为久，辛苦多所经。\n对食每不饱，共言无倦听。\n连延三十日，晨坐达五更。\n我友二三子，宦游在西京。\n东野窥禹穴，李翱观涛江。\n萧条千万里，会合安可逢。\n淮之水舒舒，楚山直丛丛。\n子又舍我去，我怀焉所穷。\n男儿不再壮，百岁如风狂。\n高爵尚可求，无为守一乡。",
        "dynasty": "唐",
        "collection_info": null
    },
    {
        "title": "幽怀",
        "author": "韩愈",
        "content": "幽怀不能写，行此春江浔。\n适与佳节会，士女竞光阴。\n凝妆耀洲渚，繁吹荡人心。\n间关林中鸟，亦知和为音。\n岂无一尊酒，自酌还自吟。\n但悲时易失，四序迭相侵。\n我歌君子行，视古犹视今。",
        "dynasty": "唐",
        "collection_info": null
    },
    {
        "title": "君子法天运",
        "author": "韩愈",
        "content": "君子法天运，四时可前知。\n小人惟所遇，寒暑不可期。\n利害有常势，取舍无定姿。\n焉能使我心，皎皎远忧疑。",
        "dynasty": "唐",
        "collection_info": null
    },
    {
        "title": "落叶送陈羽",
        "author": "韩愈",
        "content": "落叶不更息，断蓬无復归。\n飘飖终自异，邂逅暂相依。\n悄悄深夜语，悠悠寒月辉。\n谁云少年别，流泪各沾衣。",
        "dynasty": "唐",
        "collection_info": null
    },
    {
        "title": "归彭城",
        "author": "韩愈",
        "content": "天下兵又动，太平竟何时。\n吁谟者谁子，无乃失所宜。\n前年关中旱，闾井多死饥。\n去岁东郡水，生民为流尸。\n上天不虚应，祸福各有随。\n我欲进短策，无由至彤墀。\n刳肝以为纸，沥血以书辞。\n上言陈尧舜，下言引龙夔。\n言词多感激，文字少葳蕤。\n一读已自怪，再寻良自疑。\n食芹虽云美，献御固已痴。\n缄封在骨髓，耿耿空自奇。\n昨者到京城，屡陪高车驰。\n周行多俊异，议论无瑕疵。\n见待颇异礼，未能去毛皮。\n到口不敢吐，徐徐俟其巘。\n归来戎马间，惊顾似羁雌。\n连日或不语，终朝见相欺。\n乘闲輙骑马，茫茫诣空陂。\n遇酒即酩酊，君知我为谁。",
        "dynasty": "唐",
        "collection_info": null
    },
    {
        "title": "醉后",
        "author": "韩愈",
        "content": "煌煌东方星，奈此众客醉。\n初喧或忿争，中静杂嘲戏。\n淋漓身上衣，颠倒笔下字。\n人生如此少，酒贱且勤置。",
        "dynasty": "唐",
        "collection_info": null
    },
    {
        "title": "醉赠张秘书",
        "author": "韩愈",
        "content": "人皆劝我酒，我若耳不闻。\n今日到君家，呼酒持劝君。\n为此座上客，及余各能文。\n君诗多态度，蔼蔼春空云。\n东野动惊俗，天葩吐奇芬。\n张籍学古淡，轩鹤避鸡羣。\n阿买不识字，颇知书八分。\n诗成使之写，亦足张吾军。\n所以欲得酒，为文俟其醺。\n酒味既冷冽，酒气又氛氲。\n性情渐浩浩，谐笑方云云。\n此诚得酒意，余外徒缤纷。\n长安众富儿，盘馔罗羶荤。\n不解文字饮，惟能醉红裙。\n虽得一饷乐，有如聚飞蚊。\n今我及数子，固无莸与熏。\n险语破鬼胆，高词嫓皇坟。\n至宝不雕琢，神功谢锄耘。\n方今向太平，元凯承华勋。\n吾徒幸无事，庶以穷朝曛。",
        "dynasty": "唐",
        "collection_info": null
    },
    {
        "title": "同冠峡",
        "author": "韩愈",
        "content": "南方二月半，春物亦已少。\n维舟山水间，晨坐听百鸟。\n宿云尚含姿，朝日忽升晓。\n羇旅感和鸣，囚拘念轻矫。\n潺湲泪久迸，诘曲思增绕。\n行矣且无然，盖棺事乃了。",
        "dynasty": "唐",
        "collection_info": null
    },
    {
        "title": "送惠师",
        "author": "韩愈",
        "content": "惠师浮屠者，乃是不羇人。\n十五爱山水，超然谢朋亲。\n脱冠翦头髮，飞步遗踪尘。\n发迹入四明，梯空上秋旻。\n遂登天台望，众壑皆嶙峋。\n夜宿最高顶，举头看星辰。\n光芒相照烛，南北争罗陈。\n兹地绝翔走，自然严且神。\n微风吹木石，澎湃闻韶钧。\n夜半起下视，溟波衔日轮。\n鱼龙惊踊跃，呌啸成悲辛。\n怪气或紫赤，敲磨共轮囷。\n金鸦既腾翥，六合俄清新。\n常闻禹穴奇，东去窥瓯闽。\n越俗不好古，流传失其真。\n幽踪邈难得，圣路嗟长堙。\n回临浙江涛，屹起高峨岷。\n壮志死不息，千年如隔晨。\n是非竟何有，弃去非吾伦。\n凌江诣庐岳，浩荡极游巡。\n崔崒没云表，陂陀浸湖沦。\n是时雨初霁，悬瀑垂天绅。\n前年往罗浮，步戛南海漘。\n大哉阳德盛，荣茂恒留春。\n鹏鶱堕长翮，鲸戏侧修鳞。\n自来连州寺，曾未造城闉。\n日携青云客，探胜穷崖滨。\n太守邀不去，羣官请徒频。\n囊无一金资，翻谓富者贫。\n昨日忽不见，我令访其隣。\n奔波自追及，把手问所因。\n顾我却兴欢，君宁异于民。\n离合自古然，辞别安足珍。\n吾闻九疑好，夙志今欲伸。\n斑竹啼舜妇，清湘沈楚臣。\n衡山与洞庭，此固道所循。\n寻崧方抵洛，历华遂之秦。\n浮游靡定处，偶往即通津。\n吾言子当去，子道非吾遵。\n江鱼不池活，野鸟难笼驯。\n吾非西方敎，怜子狂且醇。\n吾嫉惰游者，怜子愚且谆。\n去矣各异趣，何为浪霑巾。",
        "dynasty": "唐",
        "collection_info": null
    },
    {
        "title": "送灵师",
        "author": "韩愈",
        "content": "佛法入中国，尔来六百年。\n齐民逃赋役，高士着幽禅。\n官吏不之制，纷纷听其然。\n耕桑日失隶，朝署时遣贤。\n灵师皇甫姓，胤胄本蝉联。\n少小涉书史，早能缀文篇。\n中间不得意，失迹成延迁。\n逸志不拘敎，轩腾断牵挛。\n围棊鬬白黑，生死随机权。\n六博在一掷，枭卢叱回旋。\n战诗谁与敌，浩汗横戈鋋。\n饮酒尽百𧣴，嘲诣思逾鲜。\n有时醉花月，高唱清且绵。\n四座咸寂默，杳如奏湘弦。\n寻胜不惮险，黔江屡洄沿。\n瞿塘五六月，惊电让归船。\n怒水忽中裂，千寻堕幽泉。\n环回势益急，仰见团团天。\n投身岂得计，性命甘徒捐。\n浪沫蹙翻涌，漂浮再生全。\n同行二十人，魂骨俱坑填。\n灵师不挂怀，冒涉道转延。\n开忠二州牧，诗赋时多传。\n失职不把笔，珠玑为君编。\n强留费日月，密席罗婵娟。\n昨者至林邑，使君数开筵。\n逐客三四公，盈怀赠兰荃。\n湖游泛漭沆，溪宴驻潺湲。\n别语不许出，行裾动遭牵。\n隣州竞招请，书札何翩翩。\n十月下桂岭，乘寒恣窥缘。\n落落王员外，争迎获其先。\n自从入宾馆，占恡久能专。\n吾徒颇携被，接宿穷欢妍。\n听说两京事，分明皆眼前。\n纵横杂谣俗，琐屑咸罗穿。\n材调真可惜，朱丹在磨研。\n方将敛之道，且欲冠其颠。\n韶阳李太守，高步凌云烟。\n得客輙忘食，开囊乞缯钱。\n手持南曹叙，字重青瑶镌。\n古气参彖繫，高标摧太玄。\n维舟事干谒，披读头风痊。\n还如旧相识，倾壶畅幽悁。\n以此復留滞，归骖几时鞭。",
        "dynasty": "唐",
        "collection_info": null
    },
    {
        "title": "县斋有怀",
        "author": "韩愈",
        "content": "少小尚奇伟，平生足悲咤。\n犹嫌子夏儒，肯学樊迟稼。\n事业窥皋稷，文章蔑曹谢。\n濯缨起江湖，缀佩杂兰麝。\n悠悠指长道，去去策高驾。\n谁为倾国媒，自许连城价。\n初随计吏贡，屡入泽宫射。\n虽免十上劳，何能一战霸。\n人情忌殊异，世路多权诈。\n蹉跎颜遂低，摧折气愈下。\n冶长信非罪，侯生或遭駡。\n怀书出皇都，衔泪渡清灞。\n身将老寂寞，志欲死闲暇。\n朝食不盈肠，冬衣纔掩髂。\n军书既频召，戎马乃连跨。\n大梁从相公，彭城赴仆射。\n弓箭围狐兔，丝竹罗酒{炙火=肉}。\n两府变荒凉，三年就休假。\n求官去东洛，犯雪过西华。\n尘埃紫陌春，风雨灵台夜。\n名声荷朋友，援引乏姻娅。\n虽陪彤庭臣，讵纵青冥靶。\n寒空耸危阙，晓色曜修架。\n捐躯辰在丁，铩翮时方蜡。\n投荒诚职分，领邑幸宽赦。\n湖波翻日车，岭石坼天罅。\n毒雾恒熏昼，炎风每烧夏。\n雷威固已加，飓势仍相借。\n气象杳难测，声音吁可怕。\n夷言听未惯，越俗循犹乍。\n指摘两憎嫌，睢盱互猜讶。\n祗缘恩未报，岂谓生足藉。\n嗣皇新继明，率土日流化。\n惟思涤瑕垢，长去事桑柘。\n斸嵩开云扃，压颍抗风榭。\n禾麦种满地，梨枣栽绕舍。\n儿童稍长成，雀鼠得驱吓。\n官租日输纳，村酒时邀迓。\n闲爱老农愚，归弄小女姹。\n如今便可尔，何用毕婚嫁。",
        "dynasty": "唐",
        "collection_info": null
    },
    {
        "title": "合江亭",
        "author": "韩愈",
        "content": "红亭枕湘江，蒸水会其左。\n瞰临眇空阔，绿净不可唾。\n维昔经营初，邦君实王佐。\n翦林迁神祠，买地费家货。\n梁栋宏可爱，结构丽匪过。\n伊人去轩腾，兹宇遂颓挫。\n老郎来何暮，高唱久乃和。\n树兰盈九畹，栽竹逾万个。\n长绠汲沧浪，幽蹊下坎坷。\n波涛夜俯听，云树朝对卧。\n初如遗宦情，终乃最郡课。\n人生诚无几，事往悲岂奈。\n萧条绵岁时，契阔继庸懦。\n胜事谁復论，丑声日已播。\n中丞黜凶邪，天子闵穷饿。\n君侯至之初，闾里自相贺。\n淹滞乐闲旷，勤苦劝慵惰。\n为余扫尘阶，命乐醉众座。\n穷秋感平分，新月怜半破。\n愿书岩上石，勿使泥尘涴。",
        "dynasty": "唐",
        "collection_info": null
    },
    {
        "title": "陪杜侍御游湘西两寺独宿有题一首因献杨常侍",
        "author": "韩愈",
        "content": "长沙千里平，胜地犹在险。\n况当江阔处，斗起势匪渐。\n深林高玲珑，青山上琬琰。\n路穷台殿闢，佛事焕且俨。\n剖竹走泉源，开廊架崖广。\n是时秋之残，暑气尚未敛。\n羣行忘后先，朋息弃拘检。\n客堂喜空凉，华榻有清簟。\n涧蔬煮蒿芹，水果剥菱芡。\n伊余夙所慕，陪赏亦云忝。\n幸逢车马归，独宿门不掩。\n山楼黑无月，渔火灿星点。\n夜风一何喧，杉桧屡磨飐。\n犹疑在波涛，怵惕梦成魇。\n静思屈原沈，远忆贾谊贬。\n椒兰争妬忌，绛灌共谗谄。\n谁令悲生肠，坐使泪盈脸。\n翻飞乏羽翼，指摘困瑕玷。\n珥貂藩维重，政化类分陕。\n礼贤道何优，奉己事苦俭。\n大厦栋方隆，巨川檝行剡。\n经营诚少暇，游宴固已歉。\n旅程愧淹留，徂岁嗟荏苒。\n平生每多感，柔翰遇频染。\n展转岭猿鸣，曙灯青睒睒。",
        "dynasty": "唐",
        "collection_info": null
    },
    {
        "title": "岳阳楼别窦司直",
        "author": "韩愈",
        "content": "洞庭九州间，厥大谁与让。\n南汇羣崖水，北注何奔放。\n潴为七百里，吞纳各殊状。\n自古澄不清，环混无归向。\n炎风日搜搅，幽怪多冗长。\n轩然大波起，宇宙隘而妨。\n巍峩拔嵩华，腾踔较健壮。\n声音一何宏，轰輵车万两。\n犹疑帝轩辕，张乐就空旷。\n蛟螭露笋簴，缟练吹组帐。\n鬼神非人世，节奏颇跌踼。\n阳施见夸丽，阴闭感悽怆。\n朝过宜春口，极北缺堤障。\n夜缆巴陵洲，丛芮纔可傍。\n星河尽涵泳，俯仰迷下上。\n余澜怒不已，喧聒鸣瓮盎。\n明登岳阳楼，辉焕朝日亮。\n飞廉戢其威，清晏息纤纩。\n泓澄湛凝绿，物影巧相况。\n江豚时出戏，惊波忽荡瀁。\n时当冬之孟，隙窍缩寒涨。\n前临指近岸，侧坐眇难望。\n涤濯神魂醒，幽怀舒以畅。\n主人孩童旧，握手乍忻怅。\n怜我窜逐归，相见得无恙。\n开筵交履舃，烂漫倒家酿。\n杯行无留停，高柱送清唱。\n中盘进橙栗，投掷倾脯酱。\n欢穷悲心生，婉娈不能忘。\n念昔始读书，志欲干霸王。\n屠龙破千金，为艺亦云亢。\n爱才不择行，触事得谗谤。\n前年出官由，此祸最无妄。\n公卿采虚名，擢拜识天仗。\n姦猜畏弹射，斥逐恣欺诳。\n新恩移府庭，逼侧厕诸将。\n于嗟苦驽缓，但惧失宜当。\n追思南渡时，鱼腹甘所葬。\n严程迫风帆，劈箭入高浪。\n颠沈在须臾，忠鲠谁復谅。\n生还真可喜，克己自惩创。\n庶从今日后，粗识得与丧。\n事多改前好，趣有获新尚。\n誓耕十亩田，不取万乘相。\n细君知蚕织，稚子已能饷。\n行当挂其冠，生死君一访。",
        "dynasty": "唐",
        "collection_info": null
    },
    {
        "title": "送文畅师北游",
        "author": "韩愈",
        "content": "昔在四门馆，晨有僧来谒。\n自言本吴人，少小学城阙。\n已穷佛根源，粗识事輗軏。\n挛拘屈吾真，戒辖思远发。\n荐绅秉笔徒，声誉耀前阀。\n从求送行诗，屡造忍颠蹶。\n今成十余卷，浩汗罗斧钺。\n先生閟穷巷，未得窥剞劂。\n又闻识大道，何路补剠刖。\n出其囊中文，满听实清越。\n谓僧当少安，草序颇排讦。\n上论古之初，所以施赏罚。\n下开迷惑胸，窙豁劚株橜。\n僧时不听莹，若饮水救暍。\n风尘一出门，时日多如髮。\n三年窜荒岭，守县坐深樾。\n徴租聚异物，诡制怛巾袜。\n幽穷谁共语，思想甚含哕。\n昨来得京官，照壁喜见蝎。\n况逢旧亲识，无不比鹣蟨。\n长安多门户，弔庆少休歇。\n而能勤来过，重惠安可揭。\n当今圣政初，恩泽完{羽戊}狘。\n胡为不自暇，飘戾逐鹯𪆙。\n仆射领北门，威德压胡羯。\n相公镇幽都，竹帛烂勋伐。\n酒场舞闺姝，猎骑围边月。\n开张箧中宝，自可得津筏。\n从兹富裘马，宁復茹藜蕨。\n余期报恩后，谢病老耕垡。\n庇身指蓬茅，逞志纵猃猲。\n僧还相访来，山药煮可掘。",
        "dynasty": "唐",
        "collection_info": null
    },
    {
        "title": "答张彻",
        "author": "韩愈",
        "content": "辱赠不知报，我歌尔其聆。\n首叙始识面，次言后分形。\n道途绵万里，日月垂十龄。\n浚郊避兵乱，睢岸连门停。\n肝胆一古劒，波涛两浮萍。\n渍墨窜旧史，磨丹注前经。\n义苑手秘宝，文堂耳惊霆。\n暄晨蹑露舃，暑夕眠风櫺。\n结友子让抗，请师我惭丁。\n初味犹噉蔗，遂通斯建瓴。\n搜奇日有富，嗜善心无宁。\n石梁平侹侹，沙水光泠泠。\n乘枯摘野艳，沈细抽潜腥。\n游寺去陟巘，寻径返穿汀。\n缘云竹竦竦，失路麻冥冥。\n淫潦忽翻野，平芜眇开溟。\n防泄堑夜塞，惧衝城昼扃。\n及去事戎辔，相逢宴军伶。\n觥秋纵兀兀，猎旦驰駉駉。\n从赋始分手，朝京忽同舲。\n急时促暗棹，恋月留虚亭。\n毕事驱传马，安居守窗萤。\n梅花灞水别，宫烛骊山醒。\n省选逮投足，乡宾尚摧翎。\n尘祛又一掺，泪眦还双荧。\n洛邑得休告，华山穷绝陉。\n倚岩睨海浪，引袖拂天星。\n日驾此迴辖，金神所司刑。\n泉绅拖修白，石劒攒高青。\n磴藓澾拳跼，梯颷飐伶俜。\n悔狂已咋指，垂诫仍镌铭。\n峩豸忝备列，伏蒲愧分泾。\n微诚慕横草，琐力摧撞筵。\n迭雪走商岭，飞波航洞庭。\n下险疑堕井，守官类拘囹。\n荒餐茹獠蛊，幽梦感湘灵。\n刺史肃蓍蔡，吏人沸蝗螟。\n点缀簿上字，趋跄閤前铃。\n赖其饱山水，得以娱瞻听。\n紫树雕斐亹，碧流滴珑玲。\n暎波铺远锦，插地列长屏。\n愁狖酸骨死，怪花醉魂馨。\n潜苞绛实坼，幽乳翠毛零。\n赦行五百里，月变三十蓂。\n渐阶羣振鹭，入学诲螟蛉。\n苹甘谢鸣鹿，罍满惭罄瓶。\n冏冏抱瑚琏，飞飞联鹡鸰。\n鱼鬣欲脱背，虬光先照硎。\n岂独出丑类，方当动朝廷。\n勤来得唔语，勿惮宿寒厅。",
        "dynasty": "唐",
        "collection_info": null
    },
    {
        "title": "荐士",
        "author": "韩愈",
        "content": "周诗三百篇，雅丽理训诰。\n曾经圣人手，议论安敢到。\n五言出汉时，苏李首更号。\n东都渐瀰漫，派别百川导。\n建安能者七，卓荦变风操。\n逶迤抵晋宋，气象日凋耗。\n中间数鲍谢，比近最清奥。\n齐梁及陈隋，众作等蝉噪。\n搜春摘花卉，沿袭伤剽盗。\n国朝盛文章，子昂始高蹈。\n勃兴得李杜，万类困陵暴。\n后来相继生，亦各臻阃奥。\n有穷者孟郊，受材实雄骜。\n冥观洞古今，象外逐幽好。\n横空盘硬语，妥帖力排奡。\n敷柔肆纡余，奋猛卷海潦。\n荣华肖天秀，捷疾逾响报。\n行身践规矩，甘辱耻媚竈。\n孟轲分邪正，眸子看瞭眊。\n杳然粹而清，可以镇浮躁。\n酸寒溧阳尉，五十几何耄。\n孜孜营甘旨，辛苦久所冒。\n俗流知者谁，指注竞嘲慠。\n圣皇索遗逸，髦士日登造。\n庙堂有贤相，爱遇均覆焘。\n况承归与张，二公迭嗟悼。\n青冥送吹嘘，强箭射鲁缟。\n胡为久无成，使以归期告。\n霜风破佳菊，嘉节迫吹帽。\n念将决焉去，感物增恋嫪。\n彼微水中荇，尚烦左右芼。\n鲁侯国至小，庙鼎犹纳郜。\n幸当择珉玉，宁有弃珪瑁。\n悠悠我之思，扰扰风中纛。\n上言媿无路，日夜惟心祷。\n鹤翎不天生，变化在啄菢。\n通波非难图，尺地易可漕。\n善善不汲汲，后时徒悔懊。\n救死具八珍，不如一箪犒。\n微诗公勿诮，恺悌神所劳。",
        "dynasty": "唐",
        "collection_info": null
    },
    {
        "title": "喜侯喜至赠张籍张彻",
        "author": "韩愈",
        "content": "昔我在南时，数君常在念。\n摇摇不可止，讽咏日喁噞。\n如以膏濯衣，每渍垢逾染。\n又如心中疾，鍼石非所砭。\n常思得游处，至死无倦厌。\n地遐物奇怪，水镜涵石劒。\n荒花穷漫乱，幽兽工腾闪。\n碍目不忍窥，忽忽坐昏垫。\n逢神多所祝，岂忘灵即验。\n依依梦归路，历历想行店。\n今者诚自幸，所怀无一欠。\n孟生去虽索，侯氏来还歉。\n欹眠听新诗，屋角月艳艳。\n杂作承间骋，交惊舌互舚。\n缤纷指瑕疵，拒捍阻城堑。\n以余经摧挫，固请发铅椠。\n居然妄推让，见谓爇天燄。\n比疎语徒妍，悚息不敢占。\n呼奴具盘餐，饤饾鱼菜赡。\n人生但如此，朱紫安足僭。",
        "dynasty": "唐",
        "collection_info": null
    },
    {
        "title": "古风",
        "author": "韩愈",
        "content": "今日曷不乐，幸时不用兵。\n无曰既蹙矣，乃尚可以生。\n彼州之赋，去汝不顾。\n此州之役，去我奚适。\n一邑之水，可走而违。\n天下汤汤，曷其而归。\n好我衣服，甘我饮食。\n无念百年，聊乐一日。",
        "dynasty": "唐",
        "collection_info": null
    },
    {
        "title": "驽骥",
        "author": "韩愈",
        "content": "驽骀诚龌龊，市者何其稠。\n力小若易制，价微良易酬。\n渴饮一斗水，饥食一束刍。\n嘶鸣当大路，志气若有余。\n骐骥生绝域，自矜无匹俦。\n牵驱入市门，行者不为留。\n借问价几何，黄金比嵩丘。\n借问行几何，咫尺视九州。\n饥食玉山禾，渴饮醴泉流。\n问谁能为御，旷世不可求。\n惟昔穆天子，乘之极遐游。\n王良执其辔，造父挟其辀。\n因言天外事，茫惚使人愁。\n驽骀谓骐骥，饿死余尔羞。\n有能必见用，有德必见收。\n孰云时与命，通塞皆自由。\n骐骥不敢言，低徊但垂头。\n人皆劣骐骥，共以驽骀优。\n喟余独兴叹，才命不同谋。\n寄诗同心子，为我商声讴。",
        "dynasty": "唐",
        "collection_info": null
    },
    {
        "title": "马厌谷",
        "author": "韩愈",
        "content": "马厌谷兮，士不厌糠籺。\n土被文绣兮，士无短褐。\n彼其得志兮，不我虞。\n一朝失志兮，其何如。\n已焉哉，嗟嗟乎鄙夫！。",
        "dynasty": "唐",
        "collection_info": null
    },
    {
        "title": "出门",
        "author": "韩愈",
        "content": "长安百万家，出门无所之。\n岂敢尚幽独，与世实参差。\n古人虽已死，书上有其辞。\n开卷读且想，千载若相期。\n出门各有道，我道方未夷。\n且于此中息，天命不吾欺。",
        "dynasty": "唐",
        "collection_info": null
    },
    {
        "title": "嗟哉董生行",
        "author": "韩愈",
        "content": "淮水出桐柏，山东驰遥遥。\n千里不能休，淝水出其侧。\n不能千里百里入淮流，寿州属县有安丰。\n唐贞元时县人董生召南隐居行义于其中，刺史不能荐。\n天子不闻名声，爵禄不及门。\n门外惟有吏，日来徴租更索钱。\n嗟哉董生朝出耕，夜归读古人书。\n尽日不得息，或山而樵。\n或水而渔，入厨具甘旨。\n上堂问起居，父母不戚戚。\n妻子不咨咨，嗟哉董生孝且慈。\n人不识，惟有天翁知。\n生祥下瑞无时期，家有狗乳出求食。\n鸡来哺其儿，啄啄庭中拾虫蚁。\n哺之不食鸣声悲，彷徨踯躅久不去。\n以翼来覆待狗归，嗟哉董生。\n谁将与俦，时之人。\n夫妻相虐，兄弟为讐。\n食君之禄，而令父母愁。\n亦独何心，嗟哉董生无与俦。",
        "dynasty": "唐",
        "collection_info": null
    },
    {
        "title": "烽火",
        "author": "韩愈",
        "content": "登高望烽火，谁谓塞尘飞。\n王城富且乐，曷不事光辉。\n勿言日已暮，相见恐行稀。\n愿君熟念此，秉烛夜中归。\n我歌宁自感，乃独泪霑衣。",
        "dynasty": "唐",
        "collection_info": null
    },
    {
        "title": "汴州乱二首 一",
        "author": "韩愈",
        "content": "汴州城门朝不开，天狗堕地声如雷。\n健儿争夸杀留后，连屋累栋烧成灰。\n诸侯咫尺不能救，孤士何者自兴哀。",
        "dynasty": "唐",
        "collection_info": null
    },
    {
        "title": "汴州乱二首 二",
        "author": "韩愈",
        "content": "母从子走者为谁，大夫夫人留后儿。\n昨日乘车骑大马，坐者起趋乘者下。\n庙堂不肯用干戈，呜呼奈汝母子何。",
        "dynasty": "唐",
        "collection_info": null
    },
    {
        "title": "利劒",
        "author": "韩愈",
        "content": "利劒光耿耿，佩之使我无邪心。\n故人念我寡徒侣，持用赠我比知音。\n我心如冰劒如雪，不能刺谗夫。\n使我心腐劒锋折，决云中断开青天。\n噫，劒与我俱变化归黄泉。",
        "dynasty": "唐",
        "collection_info": null
    },
    {
        "title": "龊龊",
        "author": "韩愈",
        "content": "龊龊当世士，所忧在饥寒。\n但见贱者悲，不闻贵者叹。\n大贤事业异，远抱非俗观。\n报国心皎洁，念时涕汍澜。\n妖姬坐左右，柔指发哀弹。\n酒肴虽日陈，感激宁为欢。\n秋阴欺白日，泥潦不少干。\n河堤决东郡，老弱随惊湍。\n天意固有属，谁能诘其端。\n愿辱太守荐，得充谏诤官。\n排云呌阊阖，披腹呈琅玕。\n致君岂无术，自进诚独难。",
        "dynasty": "唐",
        "collection_info": null
    },
    {
        "title": "河之水二首寄子侄老成 一",
        "author": "韩愈",
        "content": "河之水，去悠悠，我不如，水东流。\n我有孤侄在海陬，三年不见兮使我生忧。\n日復日，夜復夜，三年不见汝，使我鬓髮未老而先化。",
        "dynasty": "唐",
        "collection_info": null
    },
    {
        "title": "河之水二首寄子侄老成 二",
        "author": "韩愈",
        "content": "河之水，悠悠去，我不如，水东注。\n我有孤侄在海浦，三年不见兮使我心苦。\n采蕨于山，缗鱼于渊。\n我徂京师，不远其还。",
        "dynasty": "唐",
        "collection_info": null
    },
    {
        "title": "山石",
        "author": "韩愈",
        "content": "山石荦确行径微，黄昏到寺蝙蝠飞。\n升堂坐阶新雨足，芭蕉叶大支子肥。\n僧言古壁佛画好，以火来照所见稀。\n铺床拂席置羹饭，疎粝亦足饱我饥。\n夜深静卧百虫绝，清月出岭光入扉。\n天明独去无道路，出入高下穷烟霏。\n山红涧碧纷烂漫，时见松枥皆十围。\n当流赤足蹋涧石，水声激激风吹衣。\n人生如此自可乐，岂必局束为人鞿。\n嗟哉吾党二三子，安得至老不更归。",
        "dynasty": "唐",
        "collection_info": null
    },
    {
        "title": "天星送杨凝郎中贺正",
        "author": "韩愈",
        "content": "天星牢落鸡喔咿，仆夫起餐车载脂。\n正当穷冬寒未已，借问君子行安之。\n会朝元正无不至，受命上宰须及期。\n侍从近臣有虚位，公今此去归何时。",
        "dynasty": "唐",
        "collection_info": null
    },
    {
        "title": "汴泗交流赠张仆射",
        "author": "韩愈",
        "content": "汴泗交流郡城角，筑场十步平如削。\n短垣三面缭逶迤，击鼓腾腾树赤旗。\n新秋朝凉未见日，公早结束来何为。\n分曹决胜约前定，百马攒蹄近相暎。\n毬惊杖奋合且离，红牛缨绂黄金羁。\n侧身转臂着马腹，霹雳应手神珠驰。\n超遥散漫两闲暇，挥霍纷纭争变化。\n发难得巧意气麤，讙声四合壮士呼。\n此诚习战非为剧，岂若安坐行良图。\n当今忠臣不可得，公马莫走须杀贼。",
        "dynasty": "唐",
        "collection_info": null
    },
    {
        "title": "忽忽",
        "author": "韩愈",
        "content": "忽忽乎余未知生之为乐也，愿脱去而无因。\n安得长翮大翼如云生我身，乘风振奋出六合，绝浮尘。\n死生哀乐两相弃，是非得失付闲人。",
        "dynasty": "唐",
        "collection_info": null
    },
    {
        "title": "鸣雁",
        "author": "韩愈",
        "content": "嗷嗷鸣雁鸣且飞，穷秋南去春北归。\n去寒就暖识所依，天长地阔栖息稀。\n风霜酸苦稻粱微，毛羽摧落身不肥。\n裴回反顾羣侣违，哀鸣欲下洲渚非。\n江南水阔朝云多，草长沙软无网罗。",
        "dynasty": "唐",
        "collection_info": null
    },
    {
        "title": "龙移",
        "author": "韩愈",
        "content": "天昏地黑蛟龙移，雷惊电激雄雌随。\n清泉百丈化为土，鱼鼈枯死吁可悲。",
        "dynasty": "唐",
        "collection_info": null
    },
    {
        "title": "雉带箭",
        "author": "韩愈",
        "content": "原头火烧静兀兀，野雉畏鹰出復没。\n将军欲以巧伏人，盘马弯弓惜不发。\n地形渐窄观者多，雉惊弓满劲箭加。\n衝人决起百余尺，红翎白镞相倾斜。\n将军仰笑军吏贺，五色离披马前堕。",
        "dynasty": "唐",
        "collection_info": null
    },
    {
        "title": "条山苍",
        "author": "韩愈",
        "content": "条山苍，河水黄。\n浪波沄沄去，松柏在山冈。",
        "dynasty": "唐",
        "collection_info": null
    },
    {
        "title": "赠郑兵曹",
        "author": "韩愈",
        "content": "尊酒相逢十载前，君为壮夫我少年。\n尊酒相逢十载后，我为壮夫君白首。\n我材与世不相当，戢鳞委翅无復望。\n当今贤俊皆周行，君何为乎亦遑遑。\n桮行到君莫停手，破除万事无过酒。",
        "dynasty": "唐",
        "collection_info": null
    },
    {
        "title": "桃源图",
        "author": "韩愈",
        "content": "神僊有无何渺茫，桃源之说诚荒唐。\n流水盘迴山百转，生绡数幅垂中堂。\n武陵太守好事者，题封远寄南宫下。\n南宫先生忻得之，波涛入笔驱文辞。\n文工画妙各臻极，异境恍惚移于斯。\n架岩凿谷开宫室，接屋连墙千万日。\n嬴颠刘蹶了不闻，地坼天分非所恤。\n种桃处处惟开花，川原近远蒸红霞。\n初来犹自念乡邑，岁久此地还成家。\n渔舟之子来何所，物色相猜更问语。\n大蛇中断丧前王，羣马南渡开新主。\n听终辞绝共悽然，自说经今六百年。\n当时万事皆眼见，不知几许犹流传。\n争持酒食来相馈，礼数不同樽俎异。\n月明伴宿玉堂空，骨冷魂清无梦寐。\n夜半金鸡啁哳鸣，火轮飞出客心惊。\n人间有累不可住，依然离别难为情。\n船开棹进一迴顾，万里苍苍烟水暮。\n世俗宁知僞与真，至今传者武陵人。",
        "dynasty": "唐",
        "collection_info": null
    },
    {
        "title": "东方半明",
        "author": "韩愈",
        "content": "东方半明大星没，独有太白配残月。\n嗟尔残月勿相疑，同光共影须臾期。\n残月晖晖，太白睒睒。\n鸡三号，更五点。",
        "dynasty": "唐",
        "collection_info": null
    },
    {
        "title": "赠唐衢",
        "author": "韩愈",
        "content": "虎有爪兮牛有角，虎可搏兮牛可触。\n奈何君独抱奇材，手把锄犁饿空谷。\n当今天子急贤良，匦函朝出开明光。\n胡不上书自荐达，坐令四海如虞唐。",
        "dynasty": "唐",
        "collection_info": null
    },
    {
        "title": "贞女峡",
        "author": "韩愈",
        "content": "江盘峡束春湍豪，风雷战鬬鱼龙逃。\n悬流轰轰射水府，一泻百里翻云涛。\n漂船摆石万瓦裂，咫尺性命轻鸿毛。",
        "dynasty": "唐",
        "collection_info": null
    },
    {
        "title": "赠侯喜",
        "author": "韩愈",
        "content": "吾党侯生字叔起，呼我持竿钓温水。\n平明鞭马出都门，尽日行行荆棘裏。\n温水微茫绝又流，深如车辙阔容辀。\n虾蟆跳过雀儿浴，此纵有鱼何足求。\n我为侯生不能已，盘针擘粒投泥滓。\n晡时坚坐到黄昏，手倦目劳方一起。\n暂动还休未可期，虾行蛭渡似皆疑。\n举竿引线忽有得，一寸纔分鳞与鬐。\n是日侯生与韩子，良久叹息相看悲。\n我今行事尽如此，此事正好为吾规。\n半世遑遑就举选，一名始得红颜衰。\n人间事势岂不见，徒自辛苦终何为。\n便当提携妻与子，南入箕颍无还时。\n叔起君今气方锐，我言至切君勿嗤。\n君欲钓鱼须远去，大鱼岂肯居沮洳。",
        "dynasty": "唐",
        "collection_info": null
    },
    {
        "title": "古意",
        "author": "韩愈",
        "content": "太华峰头玉井莲，开花十丈藕如船。\n冷比雪霜甘比蜜，一片入口沈痾痊。\n我欲求之不惮远，青壁无路难夤缘。\n安得长梯上摘实，下种七泽根株连。",
        "dynasty": "唐",
        "collection_info": null
    },
    {
        "title": "八月十五夜赠张功曹",
        "author": "韩愈",
        "content": "纤云四卷天无河，清风吹空月舒波。\n沙平水息声影绝，一桮相属君当歌。\n君歌声酸辞且苦，不能听终泪如雨。\n洞庭连天九疑高，蛟龙出没猩鼯号。\n十生九死到官所，幽居默默如藏逃。\n下床畏蛇食畏药，海气湿蛰熏腥臊。\n昨者州前搥大鼓，嗣皇继圣登夔皋。\n赦书一日行万里，罪从大辟皆除死。\n迁者追回流者还，涤瑕荡垢清朝班。\n州家申名使家抑，坎轲祗得移荆蛮。\n判司卑官不堪说，未免捶楚尘埃间。\n同时辈流多上道，天路幽险难追攀。\n君歌且休听我歌，我歌今与君殊科。",
        "dynasty": "唐",
        "collection_info": null
    },
    {
        "title": "谒衡岳庙遂宿岳寺题门楼",
        "author": "韩愈",
        "content": "五岳祭秩皆三公，四方环镇嵩当中。\n火维地荒足妖怪，天假神柄专其雄。\n喷云泄雾藏半腹，虽有绝顶谁能穷。\n我来正逢秋雨节，阴气晦昧无清风。\n潜心默祷若有应，岂非正直能感通。\n须臾静扫众峰出，仰见突兀撑青空。\n紫盖连延接天柱，石廪腾掷堆祝融。\n森然魄动下马拜，松柏一径趋灵宫。\n粉墙丹柱动光彩，鬼物图画填青红。\n升阶伛偻荐脯酒，欲以菲薄明其衷。\n庙令老人识神意，睢盱侦伺能鞠躬。\n手持桮珓导我掷，云此最吉余难同。\n窜逐蛮荒幸不死，衣食纔足甘长终。\n侯王将相望久绝，神纵欲福难为功。\n夜投佛寺上高阁，星月掩暎云朣胧。\n猿鸣钟动不知曙，杲杲寒日生于东。",
        "dynasty": "唐",
        "collection_info": null
    },
    {
        "title": "岣嵝山",
        "author": "韩愈",
        "content": "岣嵝山尖神禹碑，字青石赤形模奇。\n科斗拳身薤倒披，鸾飘凤泊拏虎螭。\n事严迹秘鬼莫窥，道人独上偶见之。\n我来咨嗟涕涟洏，千搜万索何处有，森森绿树猿猱悲。",
        "dynasty": "唐",
        "collection_info": null
    },
    {
        "title": "永贞行",
        "author": "韩愈",
        "content": "君不见太皇谅阴未出令，小人乘时偷国柄。\n北军百万虎与貔，天子自将非他师。\n一朝夺印付私党，懔懔朝士何能为。\n狐鸣枭噪争署置，睗睒跳踉相妩媚。\n夜作诏书朝拜官，超资越序曾无难。\n公然白日受贿赂，火齐磊落堆金盘。\n元臣故老不敢语，昼卧涕泣何汍澜。\n董贤三公谁復惜，侯景九锡行可叹。\n国家功高德且厚，天位未许庸夫干。\n嗣皇卓荦信英主，文如太宗武高祖。\n膺图受禅登明堂，共流幽州鲧死羽。\n四门肃穆贤俊登，数君匪亲岂其朋。\n郎官清要为世称，荒郡迫野嗟可矜。\n湖波连天日相腾，蛮俗生梗瘴疠烝。\n江氛岭祲昏若凝，一蛇两头见未曾。\n怪鸟鸣唤令人憎，虫虫羣飞夜扑灯。\n雄虺毒螫堕股肱，食中置药肝心崩。\n左右使令诈难凭，慎勿浪信常兢兢。\n吾尝同僚情可胜，具书目见非妄征，嗟尔既往宜为惩。",
        "dynasty": "唐",
        "collection_info": null
    },
    {
        "title": "洞庭湖阻风赠张十一署",
        "author": "韩愈",
        "content": "十月阴气盛，北风无时休。\n苍茫洞庭岸，与子维双舟。\n雾雨晦争泄，波涛怒相投。\n犬鸡断四听，粮绝谁与谋。\n相去不容步，险如碍山丘。\n清谈可以饱，梦想接无由。\n男女喧左右，饥啼但啾啾。\n非怀北归兴，何用胜羇愁。\n云外有白日，寒光自悠悠。\n能令暂开霁，过是吾无求。",
        "dynasty": "唐",
        "collection_info": null
    },
    {
        "title": "李花赠张十一署",
        "author": "韩愈",
        "content": "江陵城西二月尾，花不见桃惟见李。\n风揉雨练雪羞比，波涛翻空杳无涘。\n君知此处花何似，白花倒烛天夜明。\n羣鸡惊鸣官吏起，金乌海底初飞来。\n朱辉散射青霞开，迷魂乱眼看不得。\n照耀万树繁如堆，念昔少年着游燕。\n对花岂省曾辞桮，自从流落忧感集。\n欲去未到先思回，祗今四十已如此。\n后日更老谁论哉，力携一尊独就醉，不忍虚掷委黄埃。",
        "dynasty": "唐",
        "collection_info": null
    },
    {
        "title": "杏花",
        "author": "韩愈",
        "content": "居邻北郭古寺空，杏花两株能白红。\n曲江满园不可到，看此宁避雨与风。\n二年流窜出岭外，所见草木多异同。\n冬寒不严地恒泄，阳气发乱无全功。\n浮花浪蘂镇长有，纔开还落瘴雾中。\n山榴踯躅少意思，照耀黄紫徒为丛。\n鹧鸪钩辀猿呌歇，杳杳深谷攒青枫。\n岂如此树一来翫，若在京国情何穷。\n今旦胡为忽惆怅，万片飘泊随西东。\n明年更发应更好，道人莫忘邻家翁。",
        "dynasty": "唐",
        "collection_info": null
    },
    {
        "title": "感春四首 一",
        "author": "韩愈",
        "content": "我所思兮在何所，情多地遐兮徧处处。\n东西南北皆欲往，千江隔兮万山阻。\n春风吹园杂花开，朝日照屋百鸟语。\n三桮取醉不復论，一生长恨奈何许。",
        "dynasty": "唐",
        "collection_info": null
    },
    {
        "title": "感春四首 二",
        "author": "韩愈",
        "content": "皇天平分成四时，春气漫诞最可悲。\n杂花妆林草盖地，白日坐上倾天维。\n蜂喧鸟咽留不得，红萼万片从风吹。\n岂如秋霜虽惨冽，摧落老物谁惜之。\n为此径须沽酒饮，自外天地弃不疑。\n近怜李杜无检束，烂漫长醉多文辞。\n屈原离骚二十五，不肯餔啜糟与醨。\n惜哉此子巧言语，不到圣处宁非痴。\n幸逢尧舜明四目，条理品彙皆得宜。\n平明出门暮归舍，酩酊马上知为谁。",
        "dynasty": "唐",
        "collection_info": null
    },
    {
        "title": "感春四首 三",
        "author": "韩愈",
        "content": "朝骑一马出，暝就一床卧。\n诗书渐欲抛，节行久已惰。\n冠敧感髮秃，语误惊齿堕。\n孤负平生心，已矣知何奈。",
        "dynasty": "唐",
        "collection_info": null
    },
    {
        "title": "感春四首 四",
        "author": "韩愈",
        "content": "我恨不如江头人，长网横江遮紫鳞。\n独宿荒陂射凫雁，卖纳租赋官不嗔。\n归来欢笑对妻子，衣食自给宁羞贫。\n今者无端读书史，智慧祗足劳精神。\n画蛇着足无处用，两鬓霜白趋埃尘。\n干愁漫解坐自累，与众异趣谁相亲。\n数桮浇肠虽暂醉，皎皎万虑醒还新。\n百年未满不得死，且可勤买抛青春。",
        "dynasty": "唐",
        "collection_info": null
    },
    {
        "title": "寒食日出游",
        "author": "韩愈",
        "content": "李花初发君始病，我往看君花转盛。\n走马城西惆怅归，不忍千株雪相暎。\n迩来又见桃与梨，交开红白如争竞。\n可怜物色阻携手，空展霜缣吟九咏。\n纷纷落尽泥与尘，不共新妆比端正。\n桐华最晚今已繁，君不强起时难更。\n关山远别固其理，寸步难见始知命。\n忆昔与君同贬官，夜渡洞庭看斗柄。\n岂料生还得一处，引袖拭泪悲且庆。\n各言生死两追随，直置心亲无貌敬。\n念君又署南荒吏，路指鬼门幽且敻。\n三公尽是知音人，曷不荐贤陛下圣。\n囊空甑倒谁救之，我今一食日还併。\n自然忧气损天和，安得康强保天性。\n断鹤两翅鸣何哀，絷骥四足气空横。\n今朝寒食行野外，绿杨帀岸蒲生迸。\n宋玉庭边不见人，轻浪参差鱼动镜。\n自嗟孤贱足瑕疵，特见放纵荷宽政。\n饮酒宁嫌𧣴底深，题诗尚倚笔锋劲。\n明宵故欲相就醉，有月莫愁当火令。",
        "dynasty": "唐",
        "collection_info": null
    },
    {
        "title": "忆昨行和张十一",
        "author": "韩愈",
        "content": "忆昨夹钟之吕初吹灰，上公礼罢元侯回。\n车载牲牢瓮舁酒，并召宾客延邹枚。\n腰金首翠光照耀，丝竹迥发清以哀。\n青天白日花草丽，玉斝屡举倾金罍。\n张君名声座所属，起舞先醉长松摧。\n宿酲未解旧痁作，深室静卧闻风雷。\n自期殒命在春序，屈指数日怜婴孩。\n危辞苦语感我耳，泪落不揜何漼漼。\n念昔从君渡湘水，大帆夜划穷高桅。\n阳山鸟路出临武，驿马拒地驱频隤。\n践蛇茹蛊不择死，忽有飞诏从天来。\n伾文未揃崖州炽，虽得赦宥恒愁猜。\n近者三姦悉破碎，羽窟无底幽黄能。\n眼中了了见乡国，知有归日眉方开。\n今君纵署天涯吏，投檄北去何难哉。\n无妄之忧勿药喜，一善自足禳千灾。\n头轻目朗肌骨健，古劒新劚磨尘埃。\n殃消祸散百福併，从此直至耉与鲐。\n嵩山东头伊洛岸，胜事不假须穿栽。\n君当先行我待满，沮溺可继穷年推。",
        "dynasty": "唐",
        "collection_info": null
    },
    {
        "title": "刘生诗",
        "author": "韩愈",
        "content": "生名师命其姓刘，自少轩轾非常俦。\n弃家如遗来远游，东走梁宋暨扬州。\n遂凌大江极东陬，洪涛舂天禹穴幽。\n越女一笑三年留，南逾横岭入炎州。\n青鲸高磨波山浮，怪魅炫曜堆蛟虬。\n山㺑讙譟猩猩游，毒气烁体黄膏流。\n问胡不归良有由，美酒倾水{炙火=肉}肥牛。\n妖歌慢舞烂不收，倒心回肠为青眸。\n千金邀顾不可酬，乃独遇之尽绸缪。\n瞥然一饷成十秋，昔鬚未生今白头。\n五管历徧无贤侯，迴望万里还家羞。\n阳山穷邑惟猿猴，手持钓竿远相投。\n我为罗列陈前修，芟蒿斩蓬利锄耰。\n天星回环数纔周，文学穰穰囷仓稠。\n车轻御良马力优，咄哉识路行勿休，往取将相酬恩讐。",
        "dynasty": "唐",
        "collection_info": null
    },
    {
        "title": "郑羣赠簟",
        "author": "韩愈",
        "content": "蕲州笛竹天下知，郑君所宝尤瓌奇。\n携来当昼不得卧，一府传看黄琉璃。\n体坚色净又藏节，尽眼凝滑无瑕疵。\n法曹贫贱众所易，腰腹空大何能为。\n自从五月困暑湿，如坐深甑遭蒸炊。\n手磨袖拂心语口，慢肤多汗真相宜。\n日暮归来独惆怅，有卖直欲倾家资。\n谁谓故人知我意，卷送八尺含风漪。\n呼奴扫地铺未了，光彩照耀惊童儿。\n青蝇侧翅蚤蝨避，肃肃疑有清飙吹。\n倒身甘寝百疾愈，却愿天日恒炎曦。\n明珠青玉不足报，赠子相好无时衰。",
        "dynasty": "唐",
        "collection_info": null
    },
    {
        "title": "丰陵行",
        "author": "韩愈",
        "content": "羽卫煌煌一百里，晓出都门葬天子。\n羣臣杂沓驰后先，宫官穰穰来不已。\n是时新秋七月初，金神按节炎气除。\n清风飘飘轻雨洒，偃蹇旗斾卷以舒。\n逾梁下坂笳鼓咽，嵽嵲遂走玄宫闾。\n哭声訇天百鸟噪，幽坎昼闭空灵舆。\n皇帝孝心深且远，资送礼备无赢余。\n设官置卫锁嫔妓，供养朝夕象平居。\n臣闻神道尚清净，三代旧制存诸书。\n墓藏庙祭不可乱，欲言非职知何如。",
        "dynasty": "唐",
        "collection_info": null
    },
    {
        "title": "游青龙寺赠崔大补阙",
        "author": "韩愈",
        "content": "秋灰初吹季月管，日出卯南晖景短。\n友生招我佛寺行，正值万株红叶满。\n光华闪壁见神鬼，赫赫炎官张火伞。\n然云烧树火实骈，金乌下啄赪虬卵。\n魂翻眼倒忘处所，赤气冲融无间断。\n有如流传上古时，九轮照烛干坤旱。\n二三道士席其间，灵液屡进玻黎盌。\n忽惊颜色变韶稚，却信灵僊非怪诞。\n桃源迷路竟茫茫，枣下悲歌徒纂纂。\n前年岭隅乡思发，踯躅成山开不算。\n去岁羇帆湘水明，霜枫千里随归伴。\n猿呼鼯啸鹧鸪啼，恻耳酸肠难濯澣。\n思君携手安能得，今者相从敢辞懒。\n由来钝騃寡参寻，况是儒官饱闲散。\n惟君与我同怀抱，锄去陵谷置平坦。\n年少得途未要忙，时清谏疏尤宜罕。\n何人有酒身无事，谁家多竹门可款。\n须知节候即风寒，幸及亭午犹妍暖。\n南山逼冬转清瘦，刻画圭角出崖窾。\n当忧復被冰雪埋，汲汲来窥戒迟缓。",
        "dynasty": "唐",
        "collection_info": null
    },
    {
        "title": "赠崔立之评事",
        "author": "韩愈",
        "content": "崔侯文章苦捷敏，高浪驾天输不尽。\n曾从关外来上都，随身卷轴车连轸。\n朝为百赋犹郁怒，暮作千诗转遒紧。\n摇毫掷简自不供，顷刻青红浮海蜃。\n才豪气猛易语言，往往蛟螭杂蝼蚓。\n知音自古称难遇，世俗乍见那妨哂。\n勿嫌法官未登朝，犹胜赤尉长趋尹。\n时命虽乖心转壮，技能虚富家逾窘。\n念昔尘埃两相逢，争名龃龉持矛楯。\n子时专场夸觜距，余始张军严韅靷。\n尔来但欲保封疆，莫学庞涓怯孙膑。\n窜逐新归厌闻闹，齿髮早衰嗟可闵。\n频蒙怨句刺弃遗，岂有闲官敢推引。\n深藏箧笥时一发，戢戢已多如束笋。\n可怜无益费精神，有似黄金掷虚牝。\n当今圣人求侍从，拔擢杞梓收楛箘。\n东马严徐已奋飞，枚皋即召穷且忍。\n復闻王师西讨蜀，霜风冽冽摧朝菌。\n走章驰檄在得贤，燕雀纷拏要鹰隼。\n窃料二途必处一，岂比恒人长蠢蠢。\n劝君韬养待徴招，不用雕琢愁肝肾。\n墙根菊花好沽酒，钱帛纵空衣可准。\n晖晖檐日暖且鲜，摵摵井梧疎更殒。\n高士例须怜麯糵，丈夫终莫生畦畛。\n能来取醉任喧呼，死后贤愚俱泯泯。",
        "dynasty": "唐",
        "collection_info": null
    },
    {
        "title": "送区弘南归",
        "author": "韩愈",
        "content": "穆昔南征军不归，虫沙猿鹤伏以飞。\n汹汹洞庭莽翠微，九疑镵天荒是非。\n野有象犀水贝玑，分散百宝人士稀。\n我迁于南日周围，来见者众莫伊俙。\n爰有区子荧荧晖，观以彝训或从违。\n我念前人譬葑菲，落以斧引以纆徽。\n虽有不逮驱騑騑，或采于薄渔于矶。\n服役不辱言不讥，从我荆州来京畿。\n离其母妻绝因依，嗟我道不能自肥。\n子虽勤苦终何希，王都观阙双巍巍。\n腾蹋众骏事鞍鞿，佩服上色紫与绯。\n独子之节可嗟唏，母附书至妻寄衣。\n开书拆衣泪痕晞，虽不敕还情庶几。\n朝暮盘羞恻庭闱，幽房无人感伊威。\n人生此难余可祈，子去矣时若发机。\n蜃沈海底气昇霏，彩雉野伏朝扇翚。\n处子窈窕王所妃，苟有令德隐不腓。\n况今天子铺德威，蔽能者诛荐受禨。\n出送抚背我涕挥，行行正直慎脂韦。\n业成志树来颀颀，我当为子言天扉。",
        "dynasty": "唐",
        "collection_info": null
    },
    {
        "title": "三星行",
        "author": "韩愈",
        "content": "我生之辰，月宿南斗。\n牛奋其角，箕张其口。\n牛不见服箱，斗不挹酒浆。\n箕独有神灵，无时停簸扬。\n无善名已闻，无恶声已讙。\n名声相乘除，得少失有余。\n三星各在天，什伍东西陈。\n嗟汝牛与斗，汝独不能神。",
        "dynasty": "唐",
        "collection_info": null
    },
    {
        "title": "剥啄行",
        "author": "韩愈",
        "content": "剥剥啄啄，有客至门。\n我不出应，客去而嗔。\n从者语我，子胡为然。\n我不厌客，困于语言。\n欲不出纳，以堙其源。\n空堂幽幽，有秸有莞。\n门以两板，丛书于间。\n窅窅深堑，其墉甚完。\n彼宁可隳，此不可干。\n从者语我，嗟子诚难。\n子虽云尔，其口益蕃。\n我为子谋，有万其全。\n凡今之人，急名与官。\n子不引去，与为波澜。\n虽不开口，虽不开关。\n变化咀嚼，有鬼有神。\n今去不勇，其如后艰。\n我谢再拜，汝无復云。\n往追不及，来不有年。",
        "dynasty": "唐",
        "collection_info": null
    },
    {
        "title": "青青水中蒲三首 一",
        "author": "韩愈",
        "content": "青青水中蒲，下有一双鱼。\n君今上陇去，我在与谁居。",
        "dynasty": "唐",
        "collection_info": null
    },
    {
        "title": "青青水中蒲三首 二",
        "author": "韩愈",
        "content": "青青水中蒲，长在水中居。\n寄语浮萍草，相随我不如。",
        "dynasty": "唐",
        "collection_info": null
    },
    {
        "title": "青青水中蒲三首 三",
        "author": "韩愈",
        "content": "青青水中蒲，叶短不出水。\n妇人不下堂，行子在万里。",
        "dynasty": "唐",
        "collection_info": null
    },
    {
        "title": "孟东野失子",
        "author": "韩愈",
        "content": "失子将何尤，吾将上尤天。\n女实主下人，与夺一何偏。\n彼于女何有，乃令蕃且延。\n此独何罪辜，生死旬日间。\n上呼无时闻，滴地泪到泉。\n地祇为之悲，瑟缩久不安。\n乃呼大灵龟，骑云款天门。\n问天主下人，薄厚胡不均。\n天曰天地人，由来不相关。\n吾悬日与月，吾繫星与辰。\n日月相噬啮，星辰踣而颠。\n吾不女之罪，知非女由因。\n且物各有分，孰能使之然。\n有子与无子，祸福未可原。\n鱼子满母腹，一一欲谁怜。\n细腰不自乳，举族常孤鳏。\n鸱枭啄母脑，母死子始翻。\n蝮蛇生子时，坼裂肠与肝。\n好子虽云好，未还恩与勤。\n恶子不可说，鸱枭蝮蛇然。\n有子且勿喜，无子固勿叹。\n上圣不待敎，贤闻语而迁。\n下愚闻语惑，虽敎无由悛。\n大灵顿头受，即日以命还。\n地祇谓大灵，女往告其人。\n东野夜得梦，有夫玄衣巾。\n闯然入其户，三称天之言。\n再拜谢玄夫，收悲以欢忻。",
        "dynasty": "唐",
        "collection_info": null
    },
    {
        "title": "陆浑山火和皇甫湜用其韵",
        "author": "韩愈",
        "content": "皇甫补官古贲浑，时当玄冬泽干源。\n山狂谷很相吐吞，风怒不休何轩轩。\n摆磨出火以自燔，有声夜中惊莫原。\n天跳地踔颠干坤，赫赫上照穷崖垠。\n截然高周烧四垣，神焦鬼烂无逃门。\n三光弛隳不復暾，虎熊麋猪逮猴猿。\n水龙鼍龟鱼与鼋，鸦鸱雕鹰雉鹄鵾。\n燖炰煨爊孰飞奔，祝融告休酌卑尊。\n错陈齐玫闢华园，芙蓉披猖塞鲜繁。\n千钟万鼓咽耳喧，攒杂啾嚄沸篪埙。\n彤幢绛旃紫纛旛，炎官热属朱冠裈。\n髹其肉皮通䏶臀，颓胸垤腹车掀辕。\n缇颜靺股豹两鞬，霞车虹靷日毂轓。\n丹蕤縓盖绯翻㠾，红帷赤幕罗脤膰。\n𥁃池波风肉陵屯，谽呀鉅壑颇黎盆。\n豆登五山瀛四尊，熙熙釂醻笑语言。\n雷公擘山海水翻，齿牙嚼啮舌腭反。\n电光䃸磹赪目䁔，顼冥收威避玄根。\n斥弃舆马背厥孙，缩身潜喘拳肩跟。\n君臣相怜加爱恩，命黑螭侦焚其元。\n天阙悠悠不可援，梦通上帝血面论。\n侧身欲进叱于阍，帝赐九河湔涕痕。\n又诏巫阳反其魂，徐命之前问何冤。\n火行于冬古所存，我如禁之绝其飧。\n女丁妇壬传世婚，一朝结讐奈后昆。\n时行当反慎藏蹲，视桃着花可小骞。\n月及申酉利復怨，助汝五龙从九鲲。\n溺厥邑囚之昆崙，皇甫作诗止睡昏。\n辞夸出真遂上焚，要余和增怪又烦，虽欲悔舌不可扪。",
        "dynasty": "唐",
        "collection_info": null
    },
    {
        "title": "县斋读书",
        "author": "韩愈",
        "content": "出宰山水县，读书松桂林。\n萧条捐末事，邂逅得初心。\n哀狖醒俗耳，清泉洁尘襟。\n诗成有共赋，酒熟无孤斟。\n青竹时默钓，白云日幽寻。\n南方本多毒，北客恒惧侵。\n谪谴甘自守，滞留愧难任。\n投章类缟带，伫答逾兼金。",
        "dynasty": "唐",
        "collection_info": null
    },
    {
        "title": "新竹",
        "author": "韩愈",
        "content": "笋添南阶竹，日日成清閟。\n缥节已储霜，黄苞犹揜翠。\n出栏抽五六，当户罗三四。\n高标陵秋严，贞色夺春媚。\n稀生巧补林，併出疑争地。\n纵横乍依行，烂熳忽无次。\n风枝未飘吹，露粉先涵泪。\n何人可携翫，清景空瞪视。",
        "dynasty": "唐",
        "collection_info": null
    },
    {
        "title": "晚菊",
        "author": "韩愈",
        "content": "少年饮酒时，踊跃见菊花。\n今来不復饮，每见恒咨嗟。\n伫立摘满手，行行把归家。\n此时无与语，弃置奈悲何。",
        "dynasty": "唐",
        "collection_info": null
    },
    {
        "title": "落齿",
        "author": "韩愈",
        "content": "去年落一牙，今年落一齿。\n俄然落六七，落势殊未已。\n余存皆动摇，尽落应始止。\n忆初落一时，但念豁可耻。\n及至落二三，始忧衰即死。\n每一将落时，懔懔恒在已。\n叉牙妨食物，颠倒怯漱水。\n终焉舍我落，意与崩山比。\n今来落既熟，见落空相似。\n余存二十余，次第知落矣。\n傥常岁落一，自足支两纪。\n如其落併空，与渐亦同指。\n人言齿之落，寿命理难恃。\n我言生有涯，长短俱死尔。\n人言齿之豁，左右惊谛视。\n我言庄周云，水雁各有喜。\n语讹默固好，嚼废软还美。\n因歌遂成诗，持用诧妻子。",
        "dynasty": "唐",
        "collection_info": null
    },
    {
        "title": "哭杨兵部凝陆歙州参",
        "author": "韩愈",
        "content": "人皆期七十，纔半岂蹉跎。\n併出知己泪，自然白髮多。\n晨兴为谁恸，还坐久滂沱。\n论文与晤语，已矣可如何。",
        "dynasty": "唐",
        "collection_info": null
    },
    {
        "title": "苦寒",
        "author": "韩愈",
        "content": "四时各平分，一气不可兼。\n隆寒夺春序，颛顼固不廉。\n太昊弛维纲，畏避但守谦。\n遂令黄泉下，萌牙夭句尖。\n草木不復抽，百味失苦甜。\n凶飙搅宇宙，铓刃甚割砭。\n日月虽云尊，不能活乌蟾。\n羲和送日出，恇怯频窥觇。\n炎帝持祝融，呵嘘不相炎。\n而我当此时，恩光何由沾。\n肌肤生鳞甲，衣被如刀镰。\n气寒鼻莫齅，血冻指不拈。\n浊醪沸入喉，口角如衔箝。\n将持匕箸食，触指如排籤。\n侵炉不觉暖，炽炭屡已添。\n探汤无所益，何况纩与缣。\n虎豹僵穴中，蛟螭死幽潜。\n荧惑丧缠次，六龙冰脱髯。\n芒砀大包内，生类恐尽歼。\n啾啾窗间雀，不知已微纤。\n举头仰天鸣，所愿晷刻淹。\n不如弹射死，却得亲炰燖。\n鸾皇苟不存，尔固不在占。\n其余蠢动俦，俱死谁恩嫌。\n伊我称最灵，不能女覆苫。\n悲哀激愤叹，五藏难安恬。\n中宵倚墙立，淫泪何渐渐。\n天王哀无辜，惠我下顾瞻。\n褰旒去耳纩，调和进梅盐。\n贤能日登御，黜彼傲与憸。\n生风吹死气，豁达如褰帘。\n悬乳零落堕，晨光入前檐。\n雪霜顿销释，土脉膏且黏。\n岂徒兰蕙荣，施及艾与蒹。\n日萼行铄铄，风条坐襜襜。\n天乎苟其能，吾死意亦厌。",
        "dynasty": "唐",
        "collection_info": null
    },
    {
        "title": "和虞部卢四酬翰林钱七赤藤杖歌",
        "author": "韩愈",
        "content": "赤藤为杖世未窥，台郎始携自滇池。\n滇王扫宫避使者，跪进再拜语嗢咿。\n绳桥拄过免倾堕，性命造次蒙扶持。\n途经百国皆莫识，君臣聚观逐旌麾。\n共传滇神出水献，赤龙拔鬚血淋漓。\n又云羲和操火鞭，暝到西极睡所遗。\n几重包裹自题署，不以珍怪夸荒夷。\n归来捧赠同舍子，浮光照手欲把疑。\n空堂昼眠倚牖户，飞电着壁搜蛟螭。\n南宫清深禁闱密，唱和有类吹埙篪。\n妍辞丽句不可继，见寄聊且慰分司。",
        "dynasty": "唐",
        "collection_info": null
    },
    {
        "title": "崔十六少府摄伊阳以诗及书见投因酬三十韵",
        "author": "韩愈",
        "content": "崔君初来时，相识颇未惯。\n但闻赤县尉，不比博士慢。\n赁屋得连墙，往来忻莫间。\n我时亦新居，触事苦难办。\n蔬飱要同吃，破袄请来绽。\n谓言安堵后，贷借更何患。\n不知孤遗多，举族仰薄宦。\n有时未朝餐，得米日已晏。\n隔墙闻讙呼，众口极鹅雁。\n前计顿乖张，居然见真贋。\n娇儿好眉眼，裤脚冻两骭。\n捧书随诸兄，累累两角丱。\n冬惟茹寒齑，秋始识瓜瓣。\n问之不言饥，饫若厌刍豢。\n才名三十年，久合居给谏。\n白头趋走裏，闭口绝谤讪。\n府公旧同袍，拔擢宰山涧。\n寄诗杂诙俳，有类说鹏鷃。\n上言酒味酸，冬衣竟未擐。\n下言人吏稀，惟足彪与虥。\n又言致猪鹿，此语乃善幻。\n三年国子师，肠肚习藜苋。\n况住洛之涯，鲂鳟可罩汕。\n肯效屠门嚼，久嫌弋者篡。\n谋拙日焦拳，活计似锄刬。\n男寒涩诗书，妻瘦剩腰襻。\n为官不事职，厥罪在欺谩。\n行当自劾去，渔钓老葭薍。\n岁穷寒气骄，冰雪滑磴栈。\n音问难屡通，何由觌清盼。",
        "dynasty": "唐",
        "collection_info": null
    },
    {
        "title": "送侯参谋赴河中幕",
        "author": "韩愈",
        "content": "忆昔初及第，各以少年称。\n君颐始生鬚，我齿清如冰。\n尔时心气壮，百事谓己能。\n一别讵几何，忽如隔晨兴。\n我齿豁可鄙，君颜老可憎。\n相逢风尘中，相视迭嗟矜。\n幸同学省官，末路再得朋。\n东司绝敎授，游[宴]以为恒。\n秋渔荫密树，夜博然明灯。\n雪径抵樵叟，风廊折谈僧。\n陆浑桃花间，有汤沸如烝。\n三月崧少步，踯躅红千层。\n洲沙厌晚坐，岭壁穷晨升。\n沈冥不计日，为乐不可胜。\n迁满一已异，乖离坐难凭。\n行行事结束，人马何蹻腾。\n感激生胆勇，从军岂尝曾。\n洸洸司徒公，天子爪与肱。\n提师十万余，四海钦风棱。\n河北兵未进，蔡州师新薨。\n曷不请扫除，活彼黎与烝。\n鄙夫诚怯弱，受恩媿徒弘。\n犹思脱儒冠，弃死取先登。\n又欲面言事，上书求诏徴。\n侵官固非是，妄作谴可惩。\n惟当待责免，耕斸归沟塍。\n今君得所附，势若脱鞲鹰。\n檄笔无与让，幕谋职其膺。\n收绩开史牒，翰飞逐溟鹏。\n男儿贵立事，流景不可乘。\n岁老阴沴作，云颓雪翻崩。\n别袖拂洛水，征车转崤陵。\n勤勤酒不进，勉勉恨已仍。\n送君出门归，愁肠若牵绳。\n默坐念语笑，痴如遇寒蝇。\n策马谁可适，晤言谁为应。\n席尘惜不扫，残尊对空凝。\n信知后会时，日月屡环絙。\n生期理行役，欢绪绝难承。\n寄书惟在频，无恡简与缯。",
        "dynasty": "唐",
        "collection_info": null
    },
    {
        "title": "东都遇春",
        "author": "韩愈",
        "content": "少年气真狂，有意与春竞。\n行逢二三月，九州花相暎。\n川原晓服鲜，桃李晨妆靓。\n荒乘不知疲，醉死岂辞病。\n饮噉惟所便，文章倚豪横。\n尔来曾几时，白髮忽满镜。\n旧游喜乖张，新辈足嘲评。\n心肠一变化，羞见时节盛。\n得闲无所作，贵欲辞视听。\n深居疑避仇，默卧如当暝。\n朝曦入牖来，鸟唤昏不醒。\n为生鄙计算，盐米告屡罄。\n坐疲都忘起，冠侧懒復正。\n幸蒙东都官，获离机与穽。\n乖慵遭傲僻，渐染生弊性。\n既去焉能追，有来犹莫骋。\n有船魏王池，往往纵孤泳。\n水容与天色，此处皆绿净。\n岸树共纷披，渚牙相纬经。\n怀归苦不果，即事取幽迸。\n贪求匪名利，所得亦已併。\n悠悠度朝昏，落落捐季孟。\n羣公一何贤，上戴天子圣。\n谋谟收禹绩，四面出雄劲。\n转输非不勤，稽逋有军令。\n在庭百执事，奉职各祗敬。\n我独胡为哉，坐与亿兆庆。\n譬如笼中鸟，仰给活性命。\n为诗告友生，负愧终究竟。",
        "dynasty": "唐",
        "collection_info": null
    },
    {
        "title": "感春五首 一",
        "author": "韩愈",
        "content": "辛夷高花最先开，青天露坐始此回。\n已呼孺人戛鸣瑟，更遣稚子传清杯。\n选壮军兴不为用，坐狂朝论无由陪。\n如今到死得闲处，还有诗赋歌康哉。",
        "dynasty": "唐",
        "collection_info": null
    },
    {
        "title": "感春五首 二",
        "author": "韩愈",
        "content": "洛阳东风几时来，川波岸柳春全回。\n宫门一锁不復启，虽有九陌无尘埃。\n策马上桥朝日出，楼阙赤白正崔嵬。\n孤吟屡阕莫与和，寸恨至短谁能裁。",
        "dynasty": "唐",
        "collection_info": null
    },
    {
        "title": "感春五首 三",
        "author": "韩愈",
        "content": "春田可耕时已催，王师北讨何当回。\n放车载草农事济，战马苦饥谁念哉。\n蔡州纳节旧将死，起居谏议联翩来。\n朝廷未省有遗策，肯不垂意缾与罍。",
        "dynasty": "唐",
        "collection_info": null
    },
    {
        "title": "感春五首 四",
        "author": "韩愈",
        "content": "前随杜尹拜表回，笑言溢口何欢咍。\n孔丞别我适临汝，风骨峭峻遗尘埃。\n音容不接祗隔夜，凶讣讵可相寻来。\n天公高居鬼神恶，欲保性命诚难哉。",
        "dynasty": "唐",
        "collection_info": null
    },
    {
        "title": "感春五首 五",
        "author": "韩愈",
        "content": "辛夷花房忽全开，将衰正盛须频来。\n清晨辉辉烛霞日，薄暮耿耿和烟埃。\n朝明夕暗已足叹，况乃满地成摧颓。\n迎繁送谢别有意，谁肯留恋少环回。",
        "dynasty": "唐",
        "collection_info": null
    },
    {
        "title": "酬裴十六功曹巡府西驿涂中见寄",
        "author": "韩愈",
        "content": "相公罢论道，聿至活东人。\n御史坐言事，作吏府中尘。\n遂令河南治，今古无俦伦。\n四海日富庶，道途隘蹄轮。\n府西三百里，候馆同鱼鳞。\n相公谓御史，劳子去自巡。\n是时山水秋，光景何鲜新。\n哀鸿鸣清耳，宿雾褰高旻。\n遗我行旅诗，轩轩有风神。\n譬如黄金盘，照耀荆璞真。\n我来亦已幸，事贤友其仁。\n持竿洛水侧，孤坐屡穷辰。\n多才自劳苦，无用祗因循。\n辞免期匪远，行行及山春。",
        "dynasty": "唐",
        "collection_info": null
    },
    {
        "title": "燕河南府秀才得生字",
        "author": "韩愈",
        "content": "吾皇绍祖烈，天下再太平。\n诏下诸郡国，岁贡乡曲英。\n元和五年冬，房公尹东京。\n功曹上言公，是月当登名。\n乃选二十县，试官得鸿生。\n羣儒负己材，相贺简择精。\n怒起簸羽翮，引吭吐铿轰。\n此都自周公，文章继名声。\n自非绝殊尤，难使耳目惊。\n今者遭震薄，不能出声鸣。\n鄙夫忝县尹，愧栗难为情。\n惟求文章写，不敢妬与争。\n还家敕妻儿，具此煎炰烹。\n柿红蒲萄紫，肴果相扶檠。\n芳荼出蜀门，好酒浓且清。\n何能充欢燕，庶以露厥诚。\n昨闻诏书下，权公作邦桢。\n文人得其职，文道当大行。\n阴风搅短日，冷雨涩不晴。\n勉哉戒徒驭，家国迟子荣。",
        "dynasty": "唐",
        "collection_info": null
    },
    {
        "title": "送李翱",
        "author": "韩愈",
        "content": "广州万里途，山重江逶迤。\n行行何时到，谁能定归期。\n揖我出门去，颜色异恒时。\n虽云有追送，足迹绝自兹。\n人生一世间，不自张与弛。\n譬如浮江木，纵横岂自知。\n宁怀别时苦，勿作别后思。",
        "dynasty": "唐",
        "collection_info": null
    },
    {
        "title": "送石洪处士赴河阳幕得起字",
        "author": "韩愈",
        "content": "长把种树书，人云避世士。\n忽骑将军马，自号报恩子。\n风云入壮怀，泉石别幽耳。\n鉅鹿师欲老，常山险犹恃。\n岂惟彼相忧，固是吾徒耻。\n去去事方急，酒行可以起。",
        "dynasty": "唐",
        "collection_info": null
    },
    {
        "title": "送湖南李正字归",
        "author": "韩愈",
        "content": "长沙入楚深，洞庭值秋晚。\n人随鸿雁少，江共蒹葭远。\n历历余所经，悠悠子当返。\n孤游怀耿介，旅宿梦婉娩。\n风土稍殊音，鱼虾日异饭。\n亲交俱在此，谁与同息偃。",
        "dynasty": "唐",
        "collection_info": null
    },
    {
        "title": "辛卯年雪",
        "author": "韩愈",
        "content": "元和六年春，寒气不肯归。\n河南二月末，雪花一尺围。\n崩腾相排拶，龙凤交横飞。\n波涛何飘扬，天风吹旛旗。\n白帝盛羽卫，鬖髿振裳衣。\n白霓先启途，从以万玉妃。\n翕翕陵厚载，譁譁弄阴机。\n生平未曾见，何暇议是非。\n或云丰年祥，饱食可庶几。\n善祷吾所慕，谁言寸诚微。",
        "dynasty": "唐",
        "collection_info": null
    },
    {
        "title": "醉留东野",
        "author": "韩愈",
        "content": "昔年因读李白杜甫诗，长恨二人不相从。\n吾与东野生并世，如何復蹑二子踪。\n东野不得官，白首夸龙钟。\n韩子稍姦黠，自惭青蒿倚长松。\n低头拜东野，愿得终始如駏蛩。\n东野不回头，有如寸筳撞鉅钟。\n我愿身为云，东野变为龙。\n四方上下逐东野，虽有离别无由逢。",
        "dynasty": "唐",
        "collection_info": null
    },
    {
        "title": "李花二首 一",
        "author": "韩愈",
        "content": "平旦入西园，梨花数株若矜夸。\n旁有一株李，颜色惨惨似含嗟。\n问之不肯道所以，独绕百帀至日斜。\n忽忆前时经此树，正见芳意初萌牙。\n奈何趁酒不省录，不见玉枝攒霜葩。\n泫然为汝下雨泪，无由反斾羲和车。\n东风来吹不解颜，苍茫夜气生相遮。\n冰盘夏荐碧实脆，斥去不御惭其花。",
        "dynasty": "唐",
        "collection_info": null
    },
    {
        "title": "李花二首 二",
        "author": "韩愈",
        "content": "当春天地争奢华，洛阳园苑尤纷拏。\n谁将平地万堆雪，翦刻作此连天花。\n日光赤色照未好，明月暂入都交加。\n夜领张彻投卢仝，乘云共至玉皇家。\n长姬香御四罗列，缟裙练帨无等差。\n静濯明妆有所奉，顾我未肯置齿牙。\n清寒莹骨肝胆醒，一生思虑无由邪。",
        "dynasty": "唐",
        "collection_info": null
    },
    {
        "title": "招杨之罘",
        "author": "韩愈",
        "content": "柏生两石间，万岁终不大。\n野马不识人，难以驾车盖。\n柏移就平地，马羁入厩中。\n马思自由悲，柏有伤根容。\n伤根柏不死，千丈日以至。\n马悲罢还乐，振迅矜鞍辔。\n之罘南山来，文字得我惊。\n馆置使读书，日有求归声。\n我令之罘归，失得柏与马。\n之罘别我去，计出柏马下。\n我自之罘归，入门思而悲。\n之罘别我去，能不思我为。\n洒埽县中居，引水经竹间。\n嚣譁所不及，何异山中闲。\n前陈百家书，食有肉与鱼。\n先王遗文章，缀缉实在余。\n礼称独学陋，易贵不远復。\n作诗招之罘，晨夕抱饥渴。",
        "dynasty": "唐",
        "collection_info": null
    },
    {
        "title": "寄卢仝",
        "author": "韩愈",
        "content": "玉川先生洛城裏，破屋数间而已矣。\n一奴长鬚不裹头，一婢赤脚老无齿。\n辛勤奉养十余人，上有慈亲下妻子。\n先生结髮憎俗徒，闭门不出动一纪。\n至今邻僧乞米送，仆忝县尹能不耻。\n俸钱供给公私余，时致薄少助祭祀。\n劝参留守谒大尹，言语纔及輙掩耳。\n水北山人得名声，去年去作幕下士。\n水南山人又继往，鞍马仆从塞闾里。\n少室山人索价高，两以谏官徴不起。\n彼皆刺口论世事，有力未免遭驱使。\n先生事业不可量，惟用法律自绳己。\n春秋三传束高阁，独抱遗经究终始。\n往年弄笔嘲同异，怪辞惊众谤不已。\n近来自说寻坦途，犹上虚空跨绿駬。\n去年生儿名添丁，意令与国充耘耔。\n国家丁口连四海，岂无农夫亲耒耜。\n先生抱才终大用，宰相未许终不仕。\n假如不在陈力列，立言垂范亦足恃。\n苗裔当蒙十世宥，岂谓贻厥无基阯。\n故知忠孝生天性，洁身乱伦安足拟。\n昨晚长鬚来下状，隔墙恶少恶难似。\n每骑屋山下窥阚，浑舍惊怕走折趾。\n凭依婚媾欺官吏，不信令行能禁止。\n先生受屈未曾语，忽此来告良有以。\n嗟我身为赤县令，操权不用欲何俟。\n立召贼曹呼伍伯，尽取鼠辈尸诸市。\n先生又遣长鬚来，如此处置非所喜。\n况又时当长养节，都邑未可猛政理。\n先生固是余所畏，度量不敢窥涯涘。\n放纵是谁之过欤，效尤戮仆愧前史。\n买羊沽酒谢不敏，偶逢明月曜桃李。\n先生有意许降临，更遣长鬚致双鲤。",
        "dynasty": "唐",
        "collection_info": null
    },
    {
        "title": "酬司门卢四兄云夫院长望秋作",
        "author": "韩愈",
        "content": "长安雨洗新秋出，极目寒镜开尘函。\n终南晓望蹋龙尾，倚天更觉青巉巉。\n自知短浅无所补，从事久此穿朝衫。\n归来得便即游览，暂似壮马脱重衔。\n曲江荷花盖十里，江湖生目思莫缄。\n乐游下瞩无远近，绿槐萍合不可芟。\n白首寓居谁借问，平地寸步扃云岩。\n云夫吾兄有狂气，嗜好与俗殊酸咸。\n日来省我不肯去，论诗说赋相諵諵。\n望秋一章已惊绝，犹言低抑避谤谗。\n若使乘酣骋雄怪，造化何以当镌劖。\n嗟我小生值强伴，怯胆变勇神明鉴。\n驰坑跨谷终未悔，为利而止真贪馋。\n高揖羣公谢名誉，远追甫白感至諴。\n楼头完月不共宿，其奈就缺行攕攕。",
        "dynasty": "唐",
        "collection_info": null
    },
    {
        "title": "谁氏子",
        "author": "韩愈",
        "content": "非痴非狂谁氏子，去入王屋称道士。\n白头老母遮门啼，挽断衫袖留不止。\n翠眉新妇年二十，载送还家哭穿市。\n或云欲学吹凤笙，所慕灵妃嫓萧史。\n又云时俗轻寻常，力行险怪取贵仕。\n神僊虽然有传说，知者尽知其妄矣。\n圣君贤相安可欺，干死穷山竟何俟。\n呜呼余心诚岂弟，愿往敎诲究终始。\n罚一劝百政之经，不从而诛未晚耳。\n谁其友亲能哀怜，写吾此诗持送似。",
        "dynasty": "唐",
        "collection_info": null
    },
    {
        "title": "河南令舍池台",
        "author": "韩愈",
        "content": "灌池纔盈五六丈，筑台不过七八尺。\n欲将层级压篱落，未许波澜量斗石。\n规摹虽巧何足夸，景趣不远真可惜。\n长令人吏远趋走，已有蛙黾助狼籍。",
        "dynasty": "唐",
        "collection_info": null
    },
    {
        "title": "送无本师归范阳",
        "author": "韩愈",
        "content": "无本于为文，身大不及胆。\n吾尝示之难，勇往无不敢。\n蛟龙弄角牙，造次欲手揽。\n众鬼囚大幽，下觑袭玄窞。\n天阳熙四海，注视首不颔。\n鲸鹏相摩窣，两举快一噉。\n夫岂能必然，固已谢黯黮。\n狂词肆滂葩，低昂见舒惨。\n姦穷怪变得，往往造平澹。\n蠭蝉碎锦缬，绿池披菡萏。\n芝英擢荒榛，孤翮起连菼。\n家住幽都远，未识气先感。\n来寻吾何能，无殊嗜昌歜。\n始见洛阳春，桃枝缀红糁。\n遂来长安里，时卦转习坎。\n老懒无鬬心，久不事铅椠。\n欲以金帛酬，举室常顑颔。\n念当委我去，雪霜刻以憯。\n狞飙搅空衢，天地与顿撼。\n勉率吐歌诗，慰女别后览。",
        "dynasty": "唐",
        "collection_info": null
    },
    {
        "title": "石鼓歌",
        "author": "韩愈",
        "content": "张生手持石鼓文，劝我试作石鼓歌。\n少陵无人谪仙死，才薄将奈石鼓何。\n周纲陵迟四海沸，宣王愤起挥天戈。\n大开明堂受朝贺，诸侯劒佩鸣相磨。\n蒐于岐阳骋雄俊，万里禽兽皆遮罗。\n镌功勒成告万世，凿石作鼓隳嵯峨。\n从臣才艺咸第一，拣选撰刻留山阿。\n雨淋日炙野火燎，鬼物守护烦撝呵。\n公从何处得纸本，毫髮尽备无差讹。\n辞严义密读难晓，字体不类隶与科。\n年深岂免有缺画，快劒斫断生蛟鼍。\n鸾翔凤翥众僊下，珊瑚碧树交枝柯。\n金绳铁索锁纽壮，古鼎跃水龙腾梭。\n陋儒编诗不收入，二雅褊迫无委蛇。\n孔子西行不到秦，掎摭星宿遗羲娥。\n嗟予好古生苦晚，对此涕泪双滂沱。\n忆昔初蒙博士徴，其年始改称元和。\n故人从军在右辅，为我度量掘臼科。\n濯冠沐浴告祭酒，如此至宝存岂多。\n氊包席裹可立致，十鼓祗载数骆驼。\n荐诸太庙比郜鼎，光价岂止百倍过。\n圣恩若许留太学，诸生讲解得切磋。\n观经鸿都尚填咽，坐见举国来奔波。\n剜苔剔藓露节角，安置妥帖平不颇。\n大厦深檐与盖覆，经历久远期无佗。\n中朝大官老于事，讵肯感激徒媕婀。\n牧童敲火牛砺角，谁復着手为摩挲。\n日销月铄就埋没，六年西顾空吟哦。\n羲之俗书趁姿媚，数纸尚可博白鹅。\n继周八代争战罢，无人收拾理则那。\n方今太平日无事，柄任儒术崇丘轲。\n安能以此上论列，愿借辨口如悬河。\n石鼓之歌止于此，呜呼吾意其蹉跎。",
        "dynasty": "唐",
        "collection_info": null
    },
    {
        "title": "双鸟诗",
        "author": "韩愈",
        "content": "双鸟海外来，飞飞到中州。\n一鸟落城市，一鸟集岩幽。\n不得相伴鸣，尔来三千秋。\n两鸟各闭口，万象衔口头。\n春风卷地起，百鸟皆飘浮。\n两鸟忽相逢，百日鸣不休。\n有耳聒皆聋，有口反自羞。\n百舌旧饶声，从此恒低头。\n得病不呻唤，泯默至死休。\n雷公告天公，百物须膏油。\n自从两鸟鸣，聒乱雷声收。\n鬼神怕嘲咏，造化皆停留。\n草木有微情，挑抉示九州。\n虫鼠诚微物，不堪苦诛求。\n不停两鸟鸣，百物皆生愁。\n不停两鸟鸣，自此无春秋。\n不停两鸟鸣，日月难旋辀。\n不停两鸟鸣，大法失九畴。\n周公不为公，孔丘不为丘。\n天公怪两鸟，各捉一处囚。\n百虫与百鸟，然后鸣啾啾。\n两鸟既别处，闭声省愆尤。\n朝食千头龙，暮食千头牛。\n朝饮河生尘，暮饮海绝流。\n还当三千秋，更起鸣相酬。",
        "dynasty": "唐",
        "collection_info": null
    },
    {
        "title": "赠刘师服",
        "author": "韩愈",
        "content": "羡君齿牙牢且洁，大肉硬饼如刀截。\n我今呀豁落者多，所存十余皆兀臲。\n匙抄烂饭稳送之，合口软嚼如牛呞。\n妻儿恐我生怅望，盘中不饤栗与棃。\n祗今年纔四十五，后日悬知渐莽卤。\n朱颜皓颈讶莫亲，此外诸余谁更数。\n忆昔太公仕进初，口含两齿无赢余。\n虞翻十三比岂少，遂自惋恨形于书。\n丈夫命存百无害，谁能点检形骸外。\n巨缗东钓傥可期，与子共饱鲸鱼脍。",
        "dynasty": "唐",
        "collection_info": null
    },
    {
        "title": "题炭谷湫祠堂",
        "author": "韩愈",
        "content": "万生都阳明，幽暗鬼所寰。\n嗟龙独何智，出入人鬼间。\n不知谁为助，若执造化关。\n厌处平地水，巢居插天山。\n列峰若攒指，石盂仰环环。\n巨灵高其捧，保此一掬悭。\n森沈固含蓄，本以储阴奸。\n鱼鼈蒙拥护，羣嬉傲天顽。\n翾翾栖託禽，飞飞一何闲。\n祠堂像侔真，擢玉纡烟鬟。\n羣怪俨伺候，恩威在其颜。\n我来日正中，悚惕思先还。\n寄立尺寸地，敢言来途艰。\n吁无吹毛刃，血此牛蹄殷。\n至令乘水旱，鼓舞寡与鳏。\n林丛镇冥冥，穷年无由删。\n妍英杂艳实，星琐黄朱斑。\n石级皆险滑，颠跻莫牵攀。\n龙区雏众碎，付与宿已颁。\n弃去可奈何，吾其死茅菅。",
        "dynasty": "唐",
        "collection_info": null
    },
    {
        "title": "听颖师弹琴",
        "author": "韩愈",
        "content": "昵昵儿女语，恩怨相尔汝。\n划然变轩昂，勇士赴敌场。\n浮云柳絮无根蔕，天地阔远随飞扬。\n喧啾百鸟羣，忽见孤凤皇。\n跻攀分寸不可上，失势一落千丈强。\n嗟余有两耳，未省听丝篁。\n自闻颖师弹，起坐在一旁。\n推手遽止之，湿衣泪滂滂。\n颖乎尔诚能，无以冰炭置我肠。",
        "dynasty": "唐",
        "collection_info": null
    },
    {
        "title": "送陆畅归江南",
        "author": "韩愈",
        "content": "举举江南子，名以能诗闻。\n一来取高第，官佐东宫军。\n迎妇丞相府，夸映秀士羣。\n鸾鸣桂树间，观者何缤纷。\n人事喜颠倒，旦夕异所云。\n萧萧青云干，遂逐荆棘焚。\n岁晚鸿雁过，乡思见新文。\n践此秦关雪，家彼吴洲云。\n悲啼上车女，骨肉不可分。\n感慨都门别，丈夫酒方醺。\n我实门下士，力薄蚋与蚊。\n受恩不即报，永负湘中坟。",
        "dynasty": "唐",
        "collection_info": null
    },
    {
        "title": "送进士刘师服东归",
        "author": "韩愈",
        "content": "猛虎落槛穽，坐食如孤㹠。\n丈夫在富贵，岂必守一门。\n公心有勇气，公口有直言。\n奈何任埋没，不自求腾轩。\n仆本亦进士，颇尝究根源。\n由来骨鲠材，喜被软弱吞。\n低头受侮笑，隐忍硉兀冤。\n泥雨城东路，夏槐作云屯。\n还家虽阙短，指日亲晨飧。\n携持令名归，自足贻家尊。\n时节不可翫，亲交可攀援。\n勉来取金紫，勿久休中园。",
        "dynasty": "唐",
        "collection_info": null
    },
    {
        "title": "嘲鲁连子",
        "author": "韩愈",
        "content": "鲁连细而黠，有似黄鹞子。\n田巴兀老苍，怜汝矜爪觜。\n开端要惊人，雄跨吾厌矣。\n高拱禅鸿声，若辍一杯水。\n独称唐虞贤，顾未知之耳。",
        "dynasty": "唐",
        "collection_info": null
    },
    {
        "title": "赠张籍",
        "author": "韩愈",
        "content": "吾老着读书，余事不挂眼。\n有儿虽甚怜，敎示不免简。\n君来好呼出，踉蹡越门限。\n惧其无所知，见则先媿赧。\n昨因有缘事，上马插手版。\n留君住厅食，使立侍盘𧣴。\n薄暮归见君，迎我笑而莞。\n指渠相贺言，此是黄金产。\n吾爱其风骨，粹美无可拣。\n试将诗义授，如以肉贯丳。\n开祛露毫末，自得高蹇嵼。\n我身蹈丘轲，爵位不早绾。\n固宜长有人，文章绍编刬。\n感荷君子德，怳若乘朽栈。\n召令吐所记，解摘了瑟僴。\n顾视窗壁间，亲戚竞觇矕。\n喜气排寒冬，逼耳鸣睍睆。\n如今更谁恨，便可耕灞浐。",
        "dynasty": "唐",
        "collection_info": null
    },
    {
        "title": "调张籍",
        "author": "韩愈",
        "content": "李杜文章在，光燄万丈长。\n不知羣儿愚，那用故谤伤。\n蚍蜉撼大树，可笑不自量。\n伊我生其后，举颈遥相望。\n夜梦多见之，昼思反微茫。\n徒观斧凿痕，不瞩治水航。\n想当施手时，巨刃磨天扬。\n垠崖划崩豁，干坤摆雷硠。\n惟此两夫子，家居率荒凉。\n帝欲长吟哦，故遣起且僵。\n翦翎送笼中，使看百鸟翔。\n平生千万篇，金薤垂琳琅。\n仙官敕六丁，雷电下取将。\n流落人间者，太山一毫芒。\n我愿生两翅，捕逐出八荒。\n精诚忽交通，百怪入我肠。\n刺手拔鲸牙，举瓢酌天浆。\n腾身跨汗漫，不着织女襄。\n顾语地上友，经营无太忙。\n乞君飞霞佩，与我高颉颃。",
        "dynasty": "唐",
        "collection_info": null
    },
    {
        "title": "卢郎中云夫寄示送盘谷子诗两章歌以和之",
        "author": "韩愈",
        "content": "昔寻李愿向盘谷，正见高崖巨壁争开张。\n是时新晴天井溢，谁把长劒倚太行。\n衝风吹破落天外，飞雨白日洒洛阳。\n东蹈燕川食旷野，有馈木蕨芽满筐。\n马头溪深不可厉，借车载过水入箱。\n平沙绿浪榜方口，雁鸭飞起穿垂杨。\n穷探极览颇恣横，物外日月本不忙。\n归来辛苦欲谁为，坐令再往之计堕眇芒。\n闭门长安三日雪，推书扑笔歌慨慷。\n旁无壮士遣属和，远忆卢老诗颠狂。\n开缄忽覩送归作，字向纸上皆轩昂。\n又知李侯竟不顾，方冬独入崔嵬藏。\n我今进退几时决，十年蠢蠢随朝行。\n家请官供不报答，何异雀鼠偷太仓。\n行抽手版付丞相，不待弹劾还耕桑。",
        "dynasty": "唐",
        "collection_info": null
    },
    {
        "title": "寄皇甫湜",
        "author": "韩愈",
        "content": "敲门惊昼睡，问报睦州吏。\n手把一封书，上有皇甫字。\n拆书放床头，涕与泪垂四。\n昏昏还就枕，惘惘梦相值。\n悲哉无奇术，安得生两翅。",
        "dynasty": "唐",
        "collection_info": null
    },
    {
        "title": "病中赠张十八",
        "author": "韩愈",
        "content": "中虚得暴下，避冷卧北窗。\n不蹋晓鼓朝，安眠听逢逢。\n籍也处闾里，抱能未施邦。\n文章自娱戏，金石日击撞。\n龙文百斛鼎，笔力可独扛。\n谈舌久不掉，非君亮谁双。\n扶几导之言，曲节初摐摐。\n半途喜开凿，派别失大江。\n吾欲盈其气，不令见麾幢。\n牛羊满田野，解斾束空杠。\n倾尊与斟酌，四壁堆罂缸。\n玄帷隔雪风，照炉钉明釭。\n夜阑纵捭阖，哆口疏眉厖。\n势侔高阳翁，坐约齐横降。\n连日挟所有，形躯顿胮肛。\n将归乃徐谓，子言得无哤。\n回军与角逐，斫树收穷庞。\n雌声吐款要，酒壶缀羊腔。\n君乃昆崙渠，籍乃岭头泷。\n譬如蚁蛭微，讵可陵崆㟅。\n幸愿终赐之，斩拔枿与桩。\n从此识归处，东流水淙淙。",
        "dynasty": "唐",
        "collection_info": null
    },
    {
        "title": "杂诗",
        "author": "韩愈",
        "content": "古史散左右，诗书置后前。\n岂殊蠹书虫，生死文字间。\n古道自愚憃，古言自包缠。\n当今固殊古，谁与为欣欢。\n独携无言子，共升昆崙颠。\n长风飘襟裾，遂起飞高圆。\n下视禹九州，一尘集豪端。\n遨嬉未云几，下已亿万年。\n向者夸夺子，万坟厌其巅。\n惜哉抱所见，白黑未及分。\n慷慨为悲咤，泪如九河飜。\n指摘相告语，虽还今谁亲。\n翩然下大荒，被髮骑骐驎。",
        "dynasty": "唐",
        "collection_info": null
    },
    {
        "title": "寄崔二十六立之",
        "author": "韩愈",
        "content": "西城员外丞，心迹两屈奇。\n往岁战词赋，不将势力随。\n下驴入省门，左右惊纷披。\n傲兀坐试席，深丛见孤罴。\n文如飜水成，初不用意为。\n四座各低面，不敢捩眼窥。\n升阶揖侍郎，归舍日未敧。\n佳句喧众口，考官敢瑕疵。\n连年收科第，若摘颔底髭。\n回首卿相位，通途无他岐。\n岂论校书郎，袍笏光参差。\n童穉见称说，祝身得如斯。\n侪辈妒且热，喘如竹筒吹。\n老妇愿嫁女，约不论财赀。\n老翁不量分，累月笞其儿。\n搅搅争附託，无人角雄雌。\n由来人间事，翻覆不可知。\n安有巢中鷇，插翅飞天陲。\n驹麛着爪牙，猛虎借与皮。\n汝头有缰繫，汝脚有索縻。\n陷身泥沟间，谁復禀指撝。\n不脱吏部选，可见偶与奇。\n又作朝士贬，得非命所施。\n客居京城中，十日营一炊。\n逼迫走巴蛮，恩爱座上离。\n昨来汉水头，始得完孤羇。\n桁挂新衣裳，盎弃食残糜。\n苟无饥寒苦，那用分高卑。\n怜我还好古，宦途同险巘。\n每旬遗我书，竟岁无差池。\n新篇奚其思，风幡肆逶迤。\n又论诸毛功，劈水看蛟螭。\n雷电生睒睗，角鬣相撑披。\n属我感穷景，抱华不能摛。\n唱来和相报，媿叹俾我疵。\n又寄百尺綵，绯红相盛衰。\n巧能喻其诚，深浅抽肝脾。\n开展放我侧，方餐涕垂匙。\n朋交日凋谢，存者逐利移。\n子宁独迷误，缀缀意益弥。\n举头庭树豁，狂飙卷寒曦。\n迢递山水隔，何由应埙篪。\n别来就十年，君马记騧骊。\n长女当及事，谁助出帨缡。\n诸男皆秀朗，几能守家规。\n文字锐气在，辉辉见旌麾。\n摧肠与戚容，能復持酒巵。\n我虽未耋老，髮秃骨力羸。\n所余十九齿，飘飖尽浮危。\n玄花着两眼，视物隔褷䙰。\n燕席谢不诣，游鞍悬莫骑。\n敦敦凭书案，譬彼鸟黏黐。\n且吾闻之师，不以物自隳。\n孤豚眠粪壤，不慕太庙牺。\n君看一时人，几辈先腾驰。\n过半黑头死，阴虫食枯骴。\n欢华不满眼，咎责塞两仪。\n观名计之利，讵足相陪裨。\n仁者耻贪冒，受禄量所宜。\n无能食国惠，岂异哀癃罢。\n久欲辞谢去，休令众睢睢。\n况又婴疹疾，宁保躯不赀。\n不能前死罢，内实惭神祇。\n旧籍在东郡，茅屋枳棘篱。\n还归非无指，灞渭扬春澌。\n生兮耕吾疆，死也埋吾陂。\n文书自传道，不仗史笔垂。\n夫子固吾党，新恩释衔羁。\n去来伊洛上，相待安罛箄。\n我有双饮𧣴，其银得朱提。\n黄金涂物象，雕镌妙工倕。\n乃令千里鲸，幺么微螽斯。\n犹能争明月，摆掉出渺瀰。\n野草花叶细，不辨薋菉葹。\n绵绵相纠结，状似环城陴。\n四隅芙蓉树，擢艳皆猗猗。\n鲸以兴君身，失所逢百罹。\n月以喻夫道，僶勉励莫亏。\n草木明覆载，妍丑齐荣萎。\n愿君恒御之，行止杂燧觿。\n异日期对举，当如合分支。",
        "dynasty": "唐",
        "collection_info": null
    },
    {
        "title": "月蚀诗效玉川子作",
        "author": "韩愈",
        "content": "元和庚寅斗插子，月十四日三更中。\n森森万木夜僵立，寒气屃奰顽无风。\n月形如白盘，完完上天东。\n忽然有物来噉之，不知是何虫。\n如何至神物，遭此狼狈凶。\n星如撒沙出，攒集争强雄。\n油灯不照席，是夕吐燄如长虹。\n玉川子，涕泗下，中庭独行。\n念此日月者，为天之眼睛。\n此犹不自保，吾道何由行。\n尝闻古老言，疑是虾蟆精。\n径圆千里纳女腹，何处养女百丑形。\n杷沙脚手钝，谁使女解缘青冥。\n黄帝有四目，帝舜重其明。\n今天祗两目，何故许食使偏盲。\n尧呼大水浸十日，不惜万国赤子鱼头生。\n女于此时若食日，虽食八九无嚵名。\n赤龙黑鸟烧口热，翎鬣倒侧相搪撑。\n婪酣大肚遭一饱，饥肠彻死无由鸣。\n后时食月罪当死，天罗磕帀何处逃汝刑。\n玉川子立于庭而言曰，地行贱臣仝。\n再拜敢告上天公，臣有一寸刃。\n可刳凶蟆肠，无梯可上天。\n天阶无由有臣踪，寄笺东南风。\n天门西北祈风通，丁宁附耳莫漏泄。\n薄命正值飞廉慵，东方青色龙。\n牙角何呀呀，从官百余座。\n嚼啜烦官家，月蚀汝不知。\n安用为龙窟天河，赤鸟司南方。\n尾秃翅觰沙，月蚀于汝头。\n汝口开呀呀，虾蟆掠汝两吻过。\n忍学省事不以汝觜啄虾蟆，于菟蹲于西。\n旗旄卫毵㲚，既从白帝祠。\n又食于蜡礼有加，忍令月被恶物食。\n枉于汝口插齿牙，乌龟怯姦。\n怕寒缩颈，以壳自遮。\n终令夸蛾抉汝出，卜师烧锥钻灼满板如星罗。\n此外内外官，琐细不足科。\n臣请悉埽除，慎勿许语令啾譁。\n幷光全耀归我月，盲眼镜净无纤瑕。\n弊蛙拘送主府官，帝箸下腹尝其皤。\n依前使兔操杵臼，玉阶桂树闲婆娑。\n姮娥还宫室，太阳有室家。\n天虽高，耳属地。\n感臣赤心，使臣知意。\n虽无明言，潜喻厥旨。\n有气有形，皆吾赤子。\n虽忿大伤，忍杀孩穉。\n还汝月明，安行于次。\n尽释众罪，以蛙磔死。",
        "dynasty": "唐",
        "collection_info": null
    },
    {
        "title": "孟生诗",
        "author": "韩愈",
        "content": "孟生江海士，古貌又古心。\n尝读古人书，谓言古犹今。\n作诗三百首，窅默咸池音。\n骑驴到京国，欲和熏风琴。\n岂识天子居，九重郁沈沈。\n一门百夫守，无籍不可寻。\n晶光荡相射，旗戟翩以森。\n迁延乍却走，惊怪靡自任。\n举头看白日，泣涕下霑襟。\n朅来游公卿，莫肯低华簪。\n谅非轩冕族，应对多差参。\n萍蓬风波急，桑榆日月侵。\n奈何从进士，此路转岖嵚。\n异质忌处羣，孤芳难寄林。\n谁怜松桂性，竞爱桃李阴。\n朝悲辞树叶，夕感归巢禽。\n顾我多慷慨，穷檐时见临。\n清宵静相对，髮白聆苦吟。\n采兰起幽念，眇然望东南。\n秦吴修且阻，两地无数金。\n我论徐方牧，好古天下钦。\n竹实凤所食，德馨神所歆。\n求观众丘小，必上泰山岑。\n求观众流细，必泛沧溟深。\n子其听我言，可以当所箴。\n既获则思返，无为久滞淫。\n卞和试三献，期子在秋砧。",
        "dynasty": "唐",
        "collection_info": null
    },
    {
        "title": "射训狐",
        "author": "韩愈",
        "content": "有鸟夜飞名训狐，矜凶挟狡夸自呼。\n乘时阴黑止我屋，声势慷慨非常麤。\n安然大唤谁畏忌，造作百怪非无须。\n聚鬼征妖自朋扇，摆掉栱桷颓塈涂。\n慈母抱儿怕入席，那暇更护鸡窠雏。\n我念干坤德泰大，卵此恶物常勤劬。\n纵之岂即遽有害，斗柄行拄西南隅。\n谁谓停奸计尤剧，意欲唐突羲和乌。\n侵更历漏气弥厉，何由侥倖休须臾。\n咨余往射岂得已，候女两眼张睢盱。\n枭惊堕梁蛇走窦，一夫斩颈羣雏枯。",
        "dynasty": "唐",
        "collection_info": null
    },
    {
        "title": "将归赠孟东野房蜀客",
        "author": "韩愈",
        "content": "君门不可入，势利互相推。\n借问读书客，胡为在京师。\n举头未能对，闭眼聊自思。\n倏忽十六年，终朝苦寒饥。\n宦途竟寥落，鬓髮坐差池。\n颍水清且寂，箕山坦而夷。\n如今便当去，咄咄无自疑。",
        "dynasty": "唐",
        "collection_info": null
    },
    {
        "title": "答孟郊",
        "author": "韩愈",
        "content": "规模背时利，文字觑天巧。\n人皆余酒肉，子独不得饱。\n纔春思已乱，始秋悲又搅。\n朝餐动及午，夜讽恒至卯。\n名声暂羶腥，肠肚镇煎煼。\n古心虽自鞭，世路终难拗。\n弱拒喜张臂，猛拏闲缩爪。\n见倒谁肯扶，从嗔我须齩。",
        "dynasty": "唐",
        "collection_info": null
    },
    {
        "title": "从仕",
        "author": "韩愈",
        "content": "居闲食不足，从仕力难任。\n两事皆害性，一生恒苦心。\n黄昏归私室，惆怅起叹音。\n弃置人间世，古来非独今。",
        "dynasty": "唐",
        "collection_info": null
    },
    {
        "title": "短灯檠歌",
        "author": "韩愈",
        "content": "长檠八尺空自长，短檠二尺便且光。\n黄帘绿幕朱户闭，风露气入秋堂凉。\n裁衣寄远泪眼暗，搔头频挑移近床。\n太学儒生东鲁客，二十辞家来射策。\n夜书细字缀语言，两目眵昏头雪白。\n此时提携当案前，看书到晓那能眠。\n一朝富贵还自恣，长檠高张照珠翠。\n吁嗟世事无不然，墙角君看短檠弃。",
        "dynasty": "唐",
        "collection_info": null
    },
    {
        "title": "送刘师服",
        "author": "韩愈",
        "content": "夏半阴气始，淅然云景秋。\n蝉声入客耳，惊起不可留。\n草草具盘馔，不待酒献酬。\n士生为名累，有似鱼中鈎。\n赍材入市卖，贵者恒难售。\n岂不畏顦顇，为功忌中休。\n勉哉耘其业，以待岁晚收。",
        "dynasty": "唐",
        "collection_info": null
    },
    {
        "title": "符读书城南",
        "author": "韩愈",
        "content": "木之就规矩，在梓匠轮舆。\n人之能为人，由腹有诗书。\n诗书勤乃有，不勤腹空虚。\n欲知学之力，贤愚同一初。\n由其不能学，所入遂异闾。\n两家各生子，提孩巧相如。\n少长聚嬉戏，不殊同队鱼。\n年至十二三，头角稍相疎。\n二十渐乖张，清沟映污渠。\n三十骨骼成，乃一龙一猪。\n飞黄腾踏去，不能顾蟾蜍。\n一为马前卒，鞭背生虫蛆。\n一为公与相，潭潭府中居。\n问之何因尔，学与不学欤。\n金璧虽重宝，费用难贮储。\n学问藏之身，身在则有余。\n君子与小人，不繫父母且。\n不见公与相，起身自犂鉏。\n不见三公后，寒饥出无驴。\n文章岂不贵，经训乃菑畬。\n潢潦无根源，朝满夕已除。\n人不通古今，马牛而襟裾。\n行身陷不义，况望多名誉。\n时秋积雨霁，新凉入郊墟。\n灯火稍可亲，简编可卷舒。\n岂不旦夕念，为尔惜居诸。\n恩义有相夺，作诗劝踌躇。",
        "dynasty": "唐",
        "collection_info": null
    },
    {
        "title": "示爽",
        "author": "韩愈",
        "content": "宣城去京国，里数逾三千。\n念汝欲别我，解装具盘筵。\n日昏不能散，起坐相引牵。\n冬夜岂不长，达旦灯烛然。\n座中悉亲故，谁肯舍汝眠。\n念汝将一身，西来曾几年。\n名科揜众俊，州考居吏前。\n今从府公召，府公又时贤。\n时辈千百人，孰不谓汝妍。\n汝来江南近，里闾故依然。\n昔日同戏儿，看汝立路边。\n人生但如此，其实亦可怜。\n吾老世味薄，因循致留连。\n强颜班行内，何实非罪愆。\n才短难自力，惧终莫洗湔。\n临分不汝诳，有路即归田。",
        "dynasty": "唐",
        "collection_info": null
    },
    {
        "title": "人日城南登高",
        "author": "韩愈",
        "content": "初正候纔兆，涉七气已弄。\n霭霭野浮阳，晖晖水披冻。\n圣朝身不废，佳节古所用。\n亲交既许来，子妷亦可从。\n盘蔬冬春杂，尊酒清浊共。\n令征前事为，觞咏新诗送。\n扶杖凌圮阯，刺船犯枯葑。\n恋池羣鸭回，释峤孤云纵。\n人生本坦荡，谁使妄倥偬。\n直指桃李阑，幽寻宁止重。",
        "dynasty": "唐",
        "collection_info": null
    },
    {
        "title": "病鸱",
        "author": "韩愈",
        "content": "屋东恶水沟，有鸱堕鸣悲。\n青泥揜两翅，拍拍不得离。\n羣童呌相召，瓦砾争先之。\n计校生平事，杀却理亦宜。\n夺攘不媿耻，饱满盘天嬉。\n晴日占光景，高风恣追随。\n遂凌鸾凤羣，肯顾鸿鹄卑。\n今者命运穷，遭逢巧丸儿。\n中汝要害处，汝能不得施。\n于吾乃何有，不忍乘其危。\n丐汝将死命，浴以清水池。\n朝餐辍鱼肉，暝宿防狐貍。\n自知无以致，蒙德久犹疑。\n饱入深竹丛，饥来傍阶基。\n亮无责报心，固以听所为。\n昨日有气力，飞跳弄藩篱。\n今晨忽径去，曾不报我知。\n侥倖非汝福，天衢汝休窥。\n京城事弹射，竖子不易欺。\n勿讳泥坑辱，泥坑乃良规。",
        "dynasty": "唐",
        "collection_info": null
    },
    {
        "title": "华山女",
        "author": "韩愈",
        "content": "街东街西讲佛经，撞钟吹螺闹宫庭。\n广张罪福资诱胁，听众狎恰排浮萍。\n黄衣道士亦讲说，座下寥落如明星。\n华山女儿家奉道，欲驱异敎归僊灵。\n洗粧拭面着冠帔，白咽红颊长眉青。\n遂来升座演真诀，观门不许人开扃。\n不知谁人暗相报，訇然振动如雷霆。\n扫除众寺人迹绝，骅骝塞路连椔軿。\n观中人满坐观外，后至无地无由听。\n抽簪脱钏解环佩，堆金迭玉光青荧。\n天门贵人传诏召，六宫愿识师颜形。\n玉皇颔首许归去，乘龙驾鹤去青冥。\n豪家少年岂知道，来遶百帀脚不停。\n云牕雾阁事恍惚，重重翠幕深金屏。\n僊梯难攀俗缘重，浪凭青鸟通丁宁。",
        "dynasty": "唐",
        "collection_info": null
    },
    {
        "title": "读皇甫湜公安园池诗书其后二首 一",
        "author": "韩愈",
        "content": "晋人目二子，其犹吹一吷。\n区区自其下，顾肯挂牙舌。\n春秋书王法，不诛其人身。\n尔雅注虫鱼，定非磊落人。\n湜也困公安，不自闲穷年。\n枉智思掎摭，粪壤污秽岂有臧。\n诚不如两忘，但以一概量。",
        "dynasty": "唐",
        "collection_info": null
    },
    {
        "title": "读皇甫湜公安园池诗书其后二首 二",
        "author": "韩愈",
        "content": "我有一池水，蒲苇生其间。\n虫鱼沸相嚼，日夜不得闲。\n我初往观之，其后益不观。\n观之乱我意，不如不观完。\n用将济诸人，舍得业孔颜。\n百年讵几时，君子不可闲。",
        "dynasty": "唐",
        "collection_info": null
    },
    {
        "title": "路傍堠",
        "author": "韩愈",
        "content": "堆堆路傍堠，一双復一隻。\n迎我出秦关，送我入楚泽。\n千以高山遮，万以远水隔。\n吾君勤听治，照与日月敌。\n臣愚幸可哀，臣罪庶可释。\n何当迎送归，缘路高历历。",
        "dynasty": "唐",
        "collection_info": null
    },
    {
        "title": "食曲河驿",
        "author": "韩愈",
        "content": "晨及曲河驿，悽然自伤情。\n羣乌巢庭树，乳燕飞檐楹。\n而我抱重罪，孑孑万里程。\n亲戚顿乖角，图史弃纵横。\n下负明义重，上孤朝命荣。\n杀身谅无补，何用答生成。",
        "dynasty": "唐",
        "collection_info": null
    },
    {
        "title": "过南阳",
        "author": "韩愈",
        "content": "南阳郭门外，桑下麦青青。\n行子去未已，春鸠鸣不停。\n秦商邈既远，湖海浩将经。\n孰忍生以戚，吾其寄余龄。",
        "dynasty": "唐",
        "collection_info": null
    },
    {
        "title": "泷吏",
        "author": "韩愈",
        "content": "南行逾六旬，始下昌乐泷。\n险恶不可状，船石相舂撞。\n往问泷头吏，潮州尚几里。\n行当何时到，土风復何似。\n泷吏垂手笑，官何问之愚。\n譬官居京邑，何由知东吴。\n东吴游宦乡，官知自有由。\n潮州底处所，有罪乃窜流。\n侬幸无负犯，何由到而知。\n官今行自到，那遽妄问为。\n不虞卒见困，汗出媿且骇。\n吏曰聊戏官，侬尝使往罢。\n岭南大抵同，官去道苦辽。\n下此三千里，有州始名潮。\n恶溪瘴毒聚，雷电常汹汹。\n鳄鱼大于船，牙眼怖杀侬。\n州南数十里，有海无天地。\n飓风有时作，掀簸真差事。\n圣人于天下，于物无不容。\n比闻此州囚，亦在生还侬。\n官无嫌此州，固罪人所徙。\n官当明时来，事不待说委。\n官不自谨慎，宜即引分往。\n胡为此水边，神色久戃慌。\n㼚大缾罂小，所任自有宜。\n官何不自量，满溢以取斯。\n工农虽小人，事业各有守。\n不知官在朝，有益国家不。\n得无虱其间，不武亦不文。\n仁义饬其躬，巧姦败羣伦。\n叩头谢吏言，始惭今更羞。\n历官二十余，国恩并未酬。\n凡吏之所诃，嗟实颇有之。\n不即金木诛，敢不识恩私。\n潮州虽云远，虽恶不可过。\n于身实已多，敢不持自贺。",
        "dynasty": "唐",
        "collection_info": null
    },
    {
        "title": "赠别元十八协律六首 一",
        "author": "韩愈",
        "content": "知识久去眼，吾行其既远。\n瞢瞢莫訾省，默默但寝饭。\n子兮何为者，冠佩立宪宪。\n何氏之从学，兰蕙已满畹。\n于何翫其光，以至岁向晚。\n治惟尚和同，无俟于謇謇。\n或师绝学贤，不以艺自輓。\n子兮独如何，能自媚婉娩。\n金石出声音，宫室发关楗。\n何人识章甫，而知骏蹄踠。\n惜乎吾无居，不得留息偃。\n临当背面时，裁诗示缱绻。",
        "dynasty": "唐",
        "collection_info": null
    },
    {
        "title": "赠别元十八协律六首 二",
        "author": "韩愈",
        "content": "英英桂林伯，实惟文武特。\n远劳从事贤，来弔逐臣色。\n南裔多山海，道里屡纡直。\n风波无程期，所忧动不测。\n子行诚艰难，我去未穷极。\n临别且何言，有泪不可拭。",
        "dynasty": "唐",
        "collection_info": null
    },
    {
        "title": "赠别元十八协律六首 三",
        "author": "韩愈",
        "content": "吾友柳子厚，其人艺且贤。\n吾未识子时，已览赠子篇。\n寤寐想风采，于今已三年。\n不意流窜路，旬日同食眠。\n所闻昔已多，所得今过前。\n如何又须别，使我抱悁悁。",
        "dynasty": "唐",
        "collection_info": null
    },
    {
        "title": "赠别元十八协律六首 四",
        "author": "韩愈",
        "content": "势要情所重，排斥则埃尘。\n骨肉未免然，又况四海人。\n嶷嶷桂林伯，矫矫义勇身。\n生平所未识，待我逾交亲。\n遗我数幅书，继以药物珍。\n药物防瘴疠，书劝养形神。\n不知四罪地，岂有再起辰。\n穷途致感激，肝胆还轮囷。",
        "dynasty": "唐",
        "collection_info": null
    },
    {
        "title": "赠别元十八协律六首 五",
        "author": "韩愈",
        "content": "读书患不多，思义患不明。\n患足已不学，既学患不行。\n子今四美具，实大华亦荣。\n王官不可阙，未宜后诸生。\n嗟我摈南海，无由助飞鸣。",
        "dynasty": "唐",
        "collection_info": null
    },
    {
        "title": "赠别元十八协律六首 六",
        "author": "韩愈",
        "content": "寄书龙城守，君骥何时秣。\n峡山逢飓风，雷电助撞捽。\n乘潮簸扶胥，近岸指一髮。\n两岩虽云牢，水石互飞发。\n屯门虽云高，亦映波浪没。\n余罪不足惜，子生未宜忽。\n胡为不忍别，感谢情至骨。",
        "dynasty": "唐",
        "collection_info": null
    },
    {
        "title": "初南食贻元十八协律",
        "author": "韩愈",
        "content": "鲎实如惠文，骨眼相负行。\n蚝相黏为山，百十各自生。\n蒲鱼尾如蛇，口眼不相营。\n蛤即是虾蟆，同实浪异名。\n章举马甲柱，鬬以怪自呈。\n其余数十种，莫不可叹惊。\n我来御魑魅，自宜味南烹。\n调以咸与酸，芼以椒与橙。\n腥臊始发越，咀吞面汗骍。\n惟蛇旧所识，实惮口眼狞。\n开笼听其去，郁屈尚不平。\n卖尔非我罪，不屠岂非情。\n不祈灵珠报，幸无嫌怨幷。\n聊歌以记之，又以告同行。",
        "dynasty": "唐",
        "collection_info": null
    },
    {
        "title": "宿曾江口示侄孙湘二首 一",
        "author": "韩愈",
        "content": "云昏水奔流，天水漭相围。\n三江灭无口，其谁识涯圻。\n暮宿投民村，高处水半扉。\n犬鸡俱上屋，不復走与飞。\n篙舟入其家，暝闻屋中唏。\n问知岁常然，哀此为生微。\n海风吹寒晴，波扬众星辉。\n仰视北斗高，不知路所归。",
        "dynasty": "唐",
        "collection_info": null
    },
    {
        "title": "宿曾江口示侄孙湘二首 二",
        "author": "韩愈",
        "content": "舟行忘故道，屈曲高林间。\n林间无所有，奔流但潺潺。\n嗟我亦拙谋，致身落南蛮。\n茫然失所诣，无路何能还。",
        "dynasty": "唐",
        "collection_info": null
    },
    {
        "title": "答柳柳州食虾蟆",
        "author": "韩愈",
        "content": "虾蟆虽水居，水特变形貌。\n强号为蛙蛤，于实无所校。\n虽然两股长，其奈脊皴疱。\n跳踯虽云高，意不离泞淖。\n鸣声相呼和，无理只取闹。\n周公所不堪，洒灰垂典敎。\n我弃愁海滨，恒愿眠不觉。\n叵堪朋类多，沸耳作惊爆。\n端能败笙磬，仍工乱学校。\n虽蒙句践礼，竟不闻报效。\n大战元鼎年，孰强孰败桡。\n居然当鼎味，岂不辱钓罩。\n余初不下喉，近亦能稍稍。\n常惧染蛮夷，失平生好乐。\n而君復何为，甘食比豢豹。\n猎较务同俗，全身斯为孝。\n哀哉思虑深，未见许回棹。",
        "dynasty": "唐",
        "collection_info": null
    },
    {
        "title": "别赵子",
        "author": "韩愈",
        "content": "我迁于揭阳，君先揭阳居。\n揭阳去京华，其里万有余。\n不谓小郭中，有子可与娱。\n心平而行高，两通诗与书。\n婆娑海水南，簸弄明月珠。\n及我迁宜春，意欲携以俱。\n摆头笑且言，我岂不足欤。\n又奚为于北，往来以纷如。\n海中诸山中，幽子颇不无。\n相期风涛观，已久不可渝。\n又尝疑龙虾，果谁雄牙鬚。\n蚌蠃鱼鼈虫，瞿瞿以狙狙。\n识一已忘十，大同细自殊。\n欲一穷究之，时岁屡谢除。\n今子南且北，岂非亦有图。\n人心未尝同，不可一理区。\n宜各从所务，未用相贤愚。",
        "dynasty": "唐",
        "collection_info": null
    },
    {
        "title": "除官赴阙至江州寄鄂岳李大夫",
        "author": "韩愈",
        "content": "盆城去鄂渚，风便一日耳。\n不枉故人书，无因帆江水。\n故人辞礼闱，旌节镇江圻。\n而我窜逐者，龙钟初得归。\n别来已三岁，望望长迢递。\n咫尺不相闻，平生那可计。\n我齿落且尽，君鬓白几何。\n年皆过半百，来日苦无多。\n少年乐新知，衰暮思故友。\n譬如亲骨肉，宁免相可不。\n我昔实愚惷，不能降色辞。\n子犯亦有言，臣犹自知之。\n公其务贳过，我亦请改事。\n桑榆傥可收，愿寄相思字。",
        "dynasty": "唐",
        "collection_info": null
    },
    {
        "title": "南山有高树行赠李宗闵",
        "author": "韩愈",
        "content": "南山有高树，花叶何衰衰。\n上有凤皇巢，凤皇乳且栖。\n四旁多长枝，羣鸟所托依。\n黄鹄据其高，众鸟接其卑。\n不知何山鸟，羽毛有光辉。\n飞飞择所处，正得众所希。\n上承凤皇恩，自期永不衰。\n中与黄鹄羣，不自隐其私。\n下视众鸟羣，汝徒竟何为。\n不知挟丸子，心默有所规。\n弹汝枝叶间，汝翅不觉摧。\n或言由黄鹄，黄鹄岂有之。\n慎勿猜众鸟，众鸟不足猜。\n无人语凤皇，汝屈安得知。\n黄鹄得汝去，婆娑弄毛衣。\n前汝下视鸟，各议汝瑕疵。\n汝岂无朋匹，有口莫肯开。\n汝落蒿艾间，几时復能飞。\n哀哀故山友，中夜思汝悲。\n路远翅翎短，不得持汝归。",
        "dynasty": "唐",
        "collection_info": null
    },
    {
        "title": "猛虎行",
        "author": "韩愈",
        "content": "猛虎虽云恶，亦各有匹侪。\n羣行深谷间，百兽望风低。\n身食黄熊父，子食赤豹麛。\n择肉于熊豹，肯视兔与貍。\n正昼当谷眠，眼有百步威。\n自矜无当对，气性纵以乖。\n朝怒杀其子，暮还食其妃。\n匹侪四散走，猛虎还孤栖。\n狐鸣门两旁，乌鹊从噪之。\n出逐猴入居，虎不知所归。\n谁云猛虎恶，中路正悲啼。\n豹来衔其尾，熊来攫其颐。\n猛虎死不辞，但惭前所为。\n虎坐无助死，况如汝细微。\n故当结以信，亲当结以私。\n亲故且不保，人谁信汝为。",
        "dynasty": "唐",
        "collection_info": null
    },
    {
        "title": "雪后寄崔二十六丞公",
        "author": "韩愈",
        "content": "蓝田十月雪塞关，我兴南望愁羣山。\n攒天嵬嵬冻相映，君乃寄命于其间。\n秩卑俸薄食口众，岂有酒食开容颜。\n殿前羣公赐食罢，骅骝蹋路骄且闲。\n称多量少鉴裁密，岂念幽桂遗榛菅。\n几欲犯严出荐口，气象硉兀未可攀。\n归来殒涕揜关卧，心之纷乱谁能删。\n诗翁憔悴斸荒棘，清玉刻佩联玦环。\n脑脂遮眼卧壮士，大弨挂壁无由弯。\n干坤惠施万物遂，独于数子怀偏悭。\n朝欷暮唶不可解，我心安得如石顽。",
        "dynasty": "唐",
        "collection_info": null
    },
    {
        "title": "送僧澄观",
        "author": "韩愈",
        "content": "浮屠西来何施为，扰扰四海争奔驰。\n构楼架阁切星汉，夸雄鬬丽止者谁。\n僧伽后出淮泗上，势到众佛尤恢奇。\n越商胡贾脱身罪，珪璧满船宁计资。\n清淮无波平如席，栏柱倾扶半天赤。\n火烧水转扫地空，突兀便高三百尺。\n影沈潭底龙惊遁，当昼无云跨虚碧。\n借问经营本何人，道人澄观名籍籍。\n愈昔从军大梁下，往来满屋贤豪者。\n皆言澄观虽僧徒，公才吏用当今无。\n后从徐州辟书至，纷纷过客何由记。\n人言澄观乃诗人，一座竞吟诗句新。\n向风长叹不可见，我欲收敛加冠巾。\n洛阳穷秋厌穷独，丁丁啄门疑啄木。\n有僧来访呼使前，伏犀插脑高颊权。\n惜哉已老无所及，坐睨神骨空潸然。\n临淮太守初到郡，远遣州民送音问。\n好奇赏俊直难逢，去去为致思从容。",
        "dynasty": "唐",
        "collection_info": null
    },
    {
        "title": "山南郑相公樊员外酬答为诗其末咸有见及语樊封以示愈依赋十四韵以献",
        "author": "韩愈",
        "content": "梁维西南屏，山厉水刻屈。\n禀生肖剿刚，难谐在民物。\n荥公鼎轴老，烹斡力健倔。\n帝咨女予往，牙纛前岔坲。\n威风挟惠气，盖壤两劘拂。\n茫漫华黑间，指画变怳歘。\n诚既富而美，章彙霍炳蔚。\n日延讲大训，龟判错衮黻。\n樊子坐宾署，演孔刮老佛。\n金舂撼玉应，厥臭剧蕙郁。\n遗我一言重，跽受惕斋栗。\n辞悭义卓阔，呀豁疚掊掘。\n如新去耵聍，雷霆逼飓䫻。\n缀此岂为训，俚言绍庄屈。",
        "dynasty": "唐",
        "collection_info": null
    },
    {
        "title": "奉和武相公镇蜀时咏使宅韦太尉所养孔雀",
        "author": "韩愈",
        "content": "穆穆鸾凤友，何年来止兹。\n飘零失故态，隔绝抱长思。\n翠角高独耸，金华焕相差。\n坐蒙恩顾重，毕命守阶墀。",
        "dynasty": "唐",
        "collection_info": null
    },
    {
        "title": "感春三首 一",
        "author": "韩愈",
        "content": "偶坐藤树下，暮春下旬间。\n藤阴已可庇，落蘂还漫漫。\n亹亹新叶大，珑珑晚花干。\n青天高寥寥，两蝶飞翻翻。\n时节适当尔，怀悲自无端。",
        "dynasty": "唐",
        "collection_info": null
    },
    {
        "title": "感春三首 二",
        "author": "韩愈",
        "content": "黄黄芜菁花，桃李事已退。\n狂风簸枯榆，狼籍九衢内。\n春序一如此，汝颜安足赖。\n谁能驾飞车，相从观海外。",
        "dynasty": "唐",
        "collection_info": null
    },
    {
        "title": "感春三首 三",
        "author": "韩愈",
        "content": "晨游百花林，朱朱兼白白。\n柳枝弱而细，悬树垂百尺。\n左右同来人，金紫贵显剧。\n娇童为我歌，哀响跨筝笛。\n艳姬蹋筵舞，清眸刺劒戟。\n心怀平生友，莫一在燕席。\n死者长眇芒，生者困乖隔。\n少年真可喜，老大百无益。",
        "dynasty": "唐",
        "collection_info": null
    },
    {
        "title": "早赴街西行香赠卢李二中舍人",
        "author": "韩愈",
        "content": "天街东西异，祗命遂成游。\n月明御沟晓，蝉吟堤树秋。\n老僧情不薄，僻寺境还幽。\n寂寥二三子，归骑得相收。",
        "dynasty": "唐",
        "collection_info": null
    },
    {
        "title": "晚寄张十八助敎周郎博士",
        "author": "韩愈",
        "content": "日薄风景旷，出归偃前檐。\n晴云如擘絮，新月似磨镰。\n田野兴偶动，衣冠情久厌。\n吾生可携手，叹息岁将淹。",
        "dynasty": "唐",
        "collection_info": null
    },
    {
        "title": "题张十八所居",
        "author": "韩愈",
        "content": "君居泥沟上，沟浊萍青青。\n蛙讙桥未扫，蝉嘒门长扃。\n名秩后千品，诗文齐六经。\n端来问奇字，为我讲声形。",
        "dynasty": "唐",
        "collection_info": null
    },
    {
        "title": "奉酬卢给事云夫四兄曲江荷花行见寄幷呈上钱七兄阁老张十八助敎",
        "author": "韩愈",
        "content": "曲江千顷秋波净，平铺红云盖明镜。\n大明宫中给事归，走马来看立不正。\n遗我明珠九十六，寒光映骨睡骊目。\n我今官闲得婆娑，问言何处芙蓉多。\n撑舟昆明度云锦，脚敲两舷呌吴歌。\n太白山高三百里，负雪崔嵬插花裏。\n玉山前却不復来，曲江汀滢水平杯。\n我时相思不觉一回首，天门九扇相当开。\n上界真人足官府，岂如散仙鞭笞鸾凤终日相追陪。",
        "dynasty": "唐",
        "collection_info": null
    },
    {
        "title": "奉和钱七兄曹长盆池所植",
        "author": "韩愈",
        "content": "翻翻江浦荷，而今生在此。\n擢擢菰叶长，芳根復谁徙。\n露涵两鲜翠，风荡相磨倚。\n但取主人知，谁言盆盎是。",
        "dynasty": "唐",
        "collection_info": null
    },
    {
        "title": "记梦",
        "author": "韩愈",
        "content": "夜梦神官与我言，罗缕道妙角与根。\n挈携陬维口澜翻，百二十刻须臾间。\n我听其言未云足，舍我先度横山腹。\n我徒三人共追之，一人前度安不危。\n我亦平行蹋𠿕𧇠，神完骨蹻脚不掉。\n侧身上视溪谷盲，杖撞玉版声彭𦨻。\n神官见我开颜笑，前对一人壮非少。\n石坛坡陀可坐卧，我手承颏肘拄座。\n隆楼杰阁磊嵬高，天风飘飘吹我过。\n壮非少者哦七言，六字常语一字难。\n我以指撮白玉丹，行且咀噍行诘盘。\n口前截断第二句，绰虐顾我颜不欢。\n乃知仙人未贤圣，护短凭愚邀我敬。\n我能屈曲自世间，安能从汝巢神山。",
        "dynasty": "唐",
        "collection_info": null
    },
    {
        "title": "南内朝贺归呈同官",
        "author": "韩愈",
        "content": "薄云蔽秋曦，清雨不成泥。\n罢贺南内衙，归凉晓凄凄。\n绿槐十二街，涣散驰轮蹄。\n余惟戆书生，孤身无所赍。\n三黜竟不去，致官九列齐。\n岂惟一身荣，佩玉冠簪犀。\n滉荡天门高，着籍朝厥妻。\n文才不如人，行又无町畦。\n问之朝廷事，略不知东西。\n况于经籍深，岂究端与倪。\n君恩太山重，不见酬稗稊。\n所职事无多，又不自提撕。\n明庭集孔鸾，曷取于凫鹥。\n树以松与柏，不宜间蒿藜。\n婉娈自媚好，几时不见挤。\n贪食以忘躯，尠不调盐酰。\n法吏多少年，磨淬出角圭。\n将举汝愆尤，以为己阶梯。\n收身归关东，期不到死迷。",
        "dynasty": "唐",
        "collection_info": null
    },
    {
        "title": "朝归",
        "author": "韩愈",
        "content": "峩峩进贤冠，耿耿水苍佩。\n服章岂不好，不与德相对。\n顾影听其声，赪颜汗渐背。\n进乏犬鸡效，又不勇自退。\n坐食取其肥，无堪等聋瞶。\n长风吹天墟，秋日万里晒。\n抵暮但昏眠，不成歌慷慨。",
        "dynasty": "唐",
        "collection_info": null
    },
    {
        "title": "杂诗四首 一",
        "author": "韩愈",
        "content": "朝蝇不须驱，暮蚊不可拍。\n蝇蚊满八区，可尽与相格。\n得时能几时，与汝恣啖咋。\n凉风九月到，扫不见踪迹。",
        "dynasty": "唐",
        "collection_info": null
    },
    {
        "title": "杂诗四首 二",
        "author": "韩愈",
        "content": "鹊鸣声楂楂，乌噪声擭擭。\n争鬬庭宇间，持身博弹射。\n黄鹄能忍饥，两翅久不擘。\n苍苍云海路，岁晚将无获。",
        "dynasty": "唐",
        "collection_info": null
    },
    {
        "title": "杂诗四首 三",
        "author": "韩愈",
        "content": "截橑为欂栌，斵楹以为椽。\n束蒿以代之，小大不相权。\n虽无风雨灾，得不覆且颠。\n解辔弃骐麟，蹇驴鞭使前。\n昆崙高万里，岁尽道苦邅。\n停车卧轮下，绝意于神僊。",
        "dynasty": "唐",
        "collection_info": null
    },
    {
        "title": "杂诗四首 四",
        "author": "韩愈",
        "content": "雀鸣朝营食，鸠鸣暮觅羣。\n独有知时鹤，虽鸣不缘身。\n喑蝉终不鸣，有抱不列陈。\n蛙黾鸣无谓，閤閤祗乱人。",
        "dynasty": "唐",
        "collection_info": null
    },
    {
        "title": "读东方朔杂事",
        "author": "韩愈",
        "content": "严严王母宫，下维万仙家。\n噫欠为飘风，濯手大雨沱。\n方朔乃竖子，骄不加禁诃。\n偷入雷电室，輷輘掉狂车。\n王母闻以笑，卫官助呀呀。\n不知万万人，生身埋泥沙。\n簸顿五山踣，流漂八维蹉。\n曰吾儿可憎，奈此狡狯何。\n方朔闻不喜，褫身络蛟蛇。\n瞻相北斗柄，两手自相挼。\n羣仙急乃言，百犯庸不科。\n向观睥睨处，事在不可赦。\n欲不布露言，外口实諠譁。\n王母不得已，颜嚬口赍嗟。\n颔头可其奏，送以紫玉珂。\n方朔不惩创，挟恩更矜夸。\n诋欺刘天子，正昼溺殿衙。\n一旦不辞诀，摄身凌苍霞。",
        "dynasty": "唐",
        "collection_info": null
    },
    {
        "title": "谴疟鬼",
        "author": "韩愈",
        "content": "屑屑水帝魂，谢谢无余辉。\n如何不肖子，尚奋疟鬼威。\n乘秋作寒热，翁妪所駡讥。\n求食欧泄间，不知臭秽非。\n医师加百毒，熏灌无停机。\n灸师施艾炷，酷若猎火围。\n诅师毒口牙，舌作霹雳飞。\n符师弄刀笔，丹墨交横挥。\n咨汝之胄出，门户何巍巍。\n祖轩而父顼，未沫于前徽。\n不修其操行，贱薄似汝稀。\n岂不忝厥祖，腼然不知归。\n湛湛江水情，归居安汝妃。\n清波为裳衣，白石为门畿。\n呼吸明月光，手掉芙蓉旗。\n降集随九歌，饮芳而食菲。\n赠汝以好辞，咄汝去莫违。",
        "dynasty": "唐",
        "collection_info": null
    },
    {
        "title": "示儿",
        "author": "韩愈",
        "content": "始我来京师，止携一束书。\n辛勤三十年，以有此屋庐。\n此屋岂为华，于我自有余。\n中堂高且新，四时登牢蔬。\n前荣馔宾亲，冠婚之所于。\n庭内无所有，高树八九株。\n有藤娄络之，春华夏阴敷。\n东堂坐见山，云风相吹嘘。\n松果连南亭，外有瓜芋区。\n西偏屋不多，槐榆翳空虚。\n山鸟旦夕鸣，有类涧谷居。\n主妇治北堂，膳服适戚疎。\n恩封高平君，子孙从朝裾。\n开门问谁来，无非卿大夫。\n不知官高卑，玉带悬金鱼。\n问客之所为，峨冠讲唐虞。\n酒食罢无为，棋槊以相娱。\n凡此座中人，十九持钧枢。\n又问谁与频，莫与张樊如。\n来过亦无事，考评道精麤。\n跹跹媚学子，墙屏日有徒。\n以能问不能，其蔽岂可祛。\n嗟我不修饰，事与庸人俱。\n安能坐如此，比肩于朝儒。\n诗以示儿曹，其无迷厥初。",
        "dynasty": "唐",
        "collection_info": null
    },
    {
        "title": "庭楸",
        "author": "韩愈",
        "content": "庭楸止五株，共生十步间。\n各有藤绕之，上各相鈎联。\n下叶各垂地，树颠各云连。\n朝日出其东，我常坐西偏。\n夕日在其西，我常坐东边。\n当昼日在上，我在中央间。\n仰视何青青，上不见纤穿。\n朝暮无日时，我且八九旋。\n濯濯晨露香，明珠何联联。\n夜月来照之，蒨蒨自生烟。\n我已自顽钝，重遭五楸牵。\n客来尚不见，肯到权门前。\n权门众所趋，有客动百千。\n九牛亡一毛，未在多少间。\n往既无可顾，不往自可怜。",
        "dynasty": "唐",
        "collection_info": null
    },
    {
        "title": "翫月喜张十八员外以王六秘书至",
        "author": "韩愈",
        "content": "前夕虽十五，月长未满规。\n君来晤我时，风露渺无涯。\n浮云散白石，天宇开青池。\n孤质不自惮，中天为君施。\n翫翫夜遂久，亭亭曙将披。\n况当今夕圆，又以嘉客随。\n惜无酒食乐，但用歌嘲为。",
        "dynasty": "唐",
        "collection_info": null
    },
    {
        "title": "和李相公摄事南郊览物兴怀呈一二知旧",
        "author": "韩愈",
        "content": "灿灿辰角曙，亭亭寒露朝。\n川原共澄暎，云日还浮飘。\n上宰严祀事，清途振华镳。\n圆丘峻且坦，前对南山标。\n村树黄復绿，中田稼何饶。\n顾瞻想岩谷，兴叹倦尘嚣。\n惟彼颠瞑者，去公岂不辽。\n为仁朝自治，用静兵以销。\n勿惮吐捉勤，可歌风雨调。\n圣贤相遇少，功德今宣昭。",
        "dynasty": "唐",
        "collection_info": null
    },
    {
        "title": "和裴仆射相公假山十一韵",
        "author": "韩愈",
        "content": "公乎真爱山，看山旦连夕。\n犹嫌山在眼，不得着脚历。\n枉语山中人，匄我涧侧石。\n有来应公须，归必载金帛。\n当轩乍骈罗，随势忽开坼。\n有洞若神剜，有岩类天划。\n终朝岩洞间，歌鼓燕宾戚。\n孰谓衡霍期，近在王侯宅。\n傅氏筑已卑，磻溪钓何激。\n逍遥功德下，不与事相摭。\n乐我盛明朝，于焉傲今昔。",
        "dynasty": "唐",
        "collection_info": null
    },
    {
        "title": "与张十八同效阮步兵一日復一夕",
        "author": "韩愈",
        "content": "一日復一日，一朝復一朝。\n秖见有不如，不见有所超。\n食作前日味，事作前日调。\n不知久不死，悯悯尚谁要。\n富贵自絷拘，贫贱亦煎焦。\n俯仰未得所，一世已解镳。\n譬如笼中鹤，六翮无所摇。\n譬如兔得蹄，安用东西跳。\n还看古人书，復举前人瓢。\n未知所究竟，且作新诗谣。",
        "dynasty": "唐",
        "collection_info": null
    },
    {
        "title": "送诸葛觉往随州读书",
        "author": "韩愈",
        "content": "邺侯家多书，插架三万轴。\n一一悬牙籤，新若手未触。\n为人强记览，过眼不再读。\n伟哉羣圣文，磊落载其腹。\n行年五十余，出守数已六。\n京邑有旧庐，不容久食宿。\n台阁多官员，无地寄一足。\n我虽官在朝，气势日局缩。\n屡为丞相言，虽恳不见录。\n送行过浐水，东望不转目。\n今子从之游，学问得所欲。\n入海观龙鱼，矫翮逐黄鹄。\n勉为新诗章，月寄三四幅。",
        "dynasty": "唐",
        "collection_info": null
    },
    {
        "title": "南溪始泛三首 一",
        "author": "韩愈",
        "content": "榜舟南山下，上上不得返。\n幽事随去多，孰能量近远。\n阴沈过连树，藏昂抵横坂。\n石麤肆磨砺，波恶厌牵挽。\n或倚偏岸渔，竟就平洲饭。\n点点暮雨飘，梢梢新月偃。\n余年懔无几，休日怆已晚。\n自是病使然，非由取高蹇。",
        "dynasty": "唐",
        "collection_info": null
    },
    {
        "title": "南溪始泛三首 二",
        "author": "韩愈",
        "content": "南溪亦清驶，而无檝与舟。\n山农惊见之，随我观不休。\n不惟儿童辈，或有杖白头。\n馈我笼中瓜，劝我此淹留。\n我云以病归，此已颇自由。\n幸有用余俸，置居在西畴。\n囷仓米谷满，未有旦夕忧。\n上去无得得，下来亦悠悠。\n但恐烦里闾，时有缓急投。\n愿为同社人，鸡豚燕春秋。",
        "dynasty": "唐",
        "collection_info": null
    },
    {
        "title": "南溪始泛三首 三",
        "author": "韩愈",
        "content": "足弱不能步，自宜收朝蹟。\n羸形可舆致，佳观安事掷。\n即此南坂下，久闻有水石。\n拕舟入其间，溪流正清激。\n随波吾未能，峻濑乍可刺。\n鹭起若导吾，前飞数十尺。\n亭亭柳带沙，团团松冠壁。\n归时还尽夜，谁谓非事役。",
        "dynasty": "唐",
        "collection_info": null
    },
    {
        "title": "题楚昭王庙",
        "author": "韩愈",
        "content": "丘坟满目衣冠尽，城阙连云草树荒。\n犹有国人怀旧德，一间茅屋祭昭王。",
        "dynasty": "唐",
        "collection_info": null
    },
    {
        "title": "宿龙宫滩",
        "author": "韩愈",
        "content": "浩浩復汤汤，滩声抑更扬。\n奔流疑激电，惊浪似浮霜。\n梦觉灯生晕，宵残雨送凉。\n如何连晓语，一半是思乡。",
        "dynasty": "唐",
        "collection_info": null
    },
    {
        "title": "叉鱼招张功曹",
        "author": "韩愈",
        "content": "叉鱼春岸阔，此兴在中宵。\n大炬然如昼，长船缚似桥。\n深窥沙可数，静搒水无摇。\n刃下那能脱，波间或自跳。\n中鳞怜锦碎，当目讶珠销。\n迷火逃翻近，惊人去暂遥。\n竞多心转细，得隽语时嚣。\n潭罄知存寡，舷平觉获饶。\n交头疑凑饵，骈首类同条。\n濡沫情虽密，登门事已辽。\n盈车欺故事，饲犬验今朝。\n血浪凝犹沸，腥风远更飘。\n盖江烟羃羃，拂棹影寥寥。\n獭去愁无食，龙疑惧见烧。\n如棠名既误，钓渭日徒消。\n文客惊先赋，篙工喜尽谣。\n脍成思我友，观乐忆吾僚。\n自可捐忧累，何须强问鸮。",
        "dynasty": "唐",
        "collection_info": null
    },
    {
        "title": "李员外寄纸笔",
        "author": "韩愈",
        "content": "题是临池后，分从起草余。\n兔尖针莫并，茧净雪难如。\n莫怪殷勤谢，虞卿正着书。",
        "dynasty": "唐",
        "collection_info": null
    },
    {
        "title": "次同冠峡",
        "author": "韩愈",
        "content": "今日是何朝，天晴物色饶。\n落英千尺堕，游丝百丈飘。\n泄乳交岩脉，悬流揭浪标。\n无心思岭北，猿鸟莫相撩。",
        "dynasty": "唐",
        "collection_info": null
    },
    {
        "title": "答张十一功曹",
        "author": "韩愈",
        "content": "山净江空水见沙，哀猿啼处两三家。\n篔筜竞长纤纤笋，踯躅闲开艳艳花。\n未报恩波知死所，莫令炎瘴送生涯。\n吟君诗罢看双鬓，斗觉霜毛一半加。",
        "dynasty": "唐",
        "collection_info": null
    },
    {
        "title": "郴州祈雨",
        "author": "韩愈",
        "content": "乞雨女郎魂，炰羞洁且繁。\n庙开鼯鼠呌，神降越巫言。\n旱气期销荡，阴官想骏奔。\n行看五马入，萧飒已随轩。",
        "dynasty": "唐",
        "collection_info": null
    },
    {
        "title": "湘中酬张十一功曹",
        "author": "韩愈",
        "content": "休垂绝徼千行泪，共泛清湘一叶舟。\n今日岭猿兼越鸟，可怜同听不知愁。",
        "dynasty": "唐",
        "collection_info": null
    },
    {
        "title": "郴口又赠二首 一",
        "author": "韩愈",
        "content": "山作剑攒江写镜，扁舟斗转疾于飞。\n回头笑向张公子，终日思归此日归。",
        "dynasty": "唐",
        "collection_info": null
    },
    {
        "title": "郴口又赠二首 二",
        "author": "韩愈",
        "content": "雪飐霜翻看不分，雷惊电激语难闻。\n沿涯宛转到深处，何限青天无片云。",
        "dynasty": "唐",
        "collection_info": null
    },
    {
        "title": "题木居士二首 一",
        "author": "韩愈",
        "content": "火透波穿不计春，根如头面榦如身。\n偶然题作木居士，便有无穷求福人。",
        "dynasty": "唐",
        "collection_info": null
    },
    {
        "title": "题木居士二首 二",
        "author": "韩愈",
        "content": "为神讵比沟中断，遇赏还同爨下余。\n朽蠹不胜刀锯力，匠人虽巧欲何如。",
        "dynasty": "唐",
        "collection_info": null
    },
    {
        "title": "晚泊江口",
        "author": "韩愈",
        "content": "郡城朝解缆，江岸暮依村。\n二女竹上泪，孤臣水底魂。\n双双归蜇燕，一一呌羣猿。\n回首那闻语，空看别袖翻。",
        "dynasty": "唐",
        "collection_info": null
    },
    {
        "title": "湘中",
        "author": "韩愈",
        "content": "猿愁鱼踊水翻波，自古流传是汨罗。\n苹藻满盘无处奠，空闻渔父扣舷歌。",
        "dynasty": "唐",
        "collection_info": null
    },
    {
        "title": "别盈上人",
        "author": "韩愈",
        "content": "山僧爱山出无期，俗士牵俗来何时。\n祝融峰下一回首，即是此生长别离。",
        "dynasty": "唐",
        "collection_info": null
    },
    {
        "title": "喜雪献裴尚书",
        "author": "韩愈",
        "content": "宿云寒不卷，春雪堕如簁。\n骋巧先投隙，潜光半入池。\n喜深将策试，惊密仰檐窥。\n自下何曾污，增高未觉危。\n比心明可烛，拂面爱还吹。\n妬舞时飘袖，欺梅併压枝。\n地空迷界限，砌满接高卑。\n浩荡干坤合，霏微物象移。\n为祥矜大熟，布泽荷平施。\n已分年华晚，犹怜曙色随。\n气严当酒换，洒急听窗知。\n照曜临初日，玲珑滴晚澌。\n聚庭看岳耸，扫路见云披。\n阵势鱼丽远，书文鸟篆奇。\n纵欢罗艳黠，列贺拥熊螭。\n履敝行偏冷，门扃卧更羸。\n悲嘶闻病马，浪走信娇儿。\n竈静愁烟绝，丝繁念鬓衰。\n拟盐吟旧句，授简慕前规。\n捧赠同燕石，多惭失所宜。",
        "dynasty": "唐",
        "collection_info": null
    },
    {
        "title": "春雪",
        "author": "韩愈",
        "content": "看雪乘清旦，无人坐独谣。\n拂花轻尚起，落地暖初销。\n已讶陵歌扇，还来伴舞腰。\n洒篁留密节，着柳送长条。\n入镜鸾窥沼，行天马度桥。\n徧阶怜可掬，满树戏成摇。\n江浪迎涛日，风毛纵猎朝。\n弄闲时细转，争急[忽]惊飘。\n城险疑悬布，砧寒未捣绡。\n莫愁阴景促，夜色自相饶。",
        "dynasty": "唐",
        "collection_info": null
    },
    {
        "title": "闻梨花发赠刘师命",
        "author": "韩愈",
        "content": "桃溪惆怅不能过，红艳纷纷落地多。\n闻道郭西千树雪，欲将君去醉如何。",
        "dynasty": "唐",
        "collection_info": null
    },
    {
        "title": "春雪间早梅",
        "author": "韩愈",
        "content": "梅将雪共春，彩艳不相因。\n逐吹能争密，排枝巧妬新。\n谁令香满座，独使净无尘。\n芳意饶呈瑞，寒光助照人。\n𤫩珑开已徧，点缀坐来频。\n那是俱疑似，须知两逼真。\n荧煌初乱眼，浩荡忽迷神。\n未许琼华比，从将玉树亲。\n先期迎献岁，更伴占兹晨。\n愿得长辉暎，轻微敢自珍。",
        "dynasty": "唐",
        "collection_info": null
    },
    {
        "title": "早春雪中闻莺",
        "author": "韩愈",
        "content": "朝莺雪裏新，雪树眼前春。\n带涩先迎气，侵寒已报人。\n共矜初听早，谁贵后闻频。\n暂啭那成曲，孤鸣岂及辰。\n风霜徒自保，桃李讵相亲。\n寄谢幽栖友，辛勤不为身。",
        "dynasty": "唐",
        "collection_info": null
    },
    {
        "title": "梨花下赠刘师命",
        "author": "韩愈",
        "content": "洛阳城外清明节，百花寥落梨花发。\n今日相逢瘴海头，共惊烂漫开正月。",
        "dynasty": "唐",
        "collection_info": null
    },
    {
        "title": "和归工部送僧约",
        "author": "韩愈",
        "content": "早知皆是自拘囚，不学因循到白头。\n汝既出家还扰扰，何人更得死前休。",
        "dynasty": "唐",
        "collection_info": null
    },
    {
        "title": "入关咏马",
        "author": "韩愈",
        "content": "岁老岂能充上驷，力微当自慎前程。\n不知何故翻骧首，牵过关门妄一鸣。",
        "dynasty": "唐",
        "collection_info": null
    },
    {
        "title": "木芙蓉",
        "author": "韩愈",
        "content": "新开寒露丛，远比水间红。\n艳色宁相妬，嘉名偶自同。\n采江官渡晚，搴木古祠空。\n愿得勤来看，无令便逐风。",
        "dynasty": "唐",
        "collection_info": null
    },
    {
        "title": "题张十一旅舍三咏 榴花",
        "author": "韩愈",
        "content": "五月榴花照眼明，枝间时见子初成。\n可怜此地无车马，颠倒青苔落绛英。",
        "dynasty": "唐",
        "collection_info": null
    },
    {
        "title": "题张十一旅舍三咏 井",
        "author": "韩愈",
        "content": "贾谊宅中今始见，葛洪山下昔曾窥。\n寒泉百尺空看影，正是行人渴死时。",
        "dynasty": "唐",
        "collection_info": null
    },
    {
        "title": "题张十一旅舍三咏 蒲萄",
        "author": "韩愈",
        "content": "新茎未徧半犹枯，高架支离倒復扶。\n若欲满盘堆马乳，莫辞添竹引龙鬚。",
        "dynasty": "唐",
        "collection_info": null
    },
    {
        "title": "峡石西泉",
        "author": "韩愈",
        "content": "居然鳞介不能容，石眼环环水一钟。\n闻说旱时求得雨，秖疑科斗是蛟龙。",
        "dynasty": "唐",
        "collection_info": null
    },
    {
        "title": "梁国惠康公主挽歌二首 一",
        "author": "韩愈",
        "content": "定谥芳声远，移封大国新。\n巽宫尊长女，台室属良人。\n河汉重泉夜，梧桐半树春。\n龙[轜]非厌翟，还辗禁城尘。",
        "dynasty": "唐",
        "collection_info": null
    },
    {
        "title": "梁国惠康公主挽歌二首 二",
        "author": "韩愈",
        "content": "秦地吹箫女，湘波鼓瑟妃。\n佩兰初应梦，奔月竟沦辉。\n夫族迎魂去，宫官会葬归。\n从今沁园草，无復更芳菲。",
        "dynasty": "唐",
        "collection_info": null
    },
    {
        "title": "和崔舍人咏月二十韵",
        "author": "韩愈",
        "content": "三秋端正月，今夜出东溟。\n对日犹分势，腾天渐吐灵。\n未高烝远气，半上霁孤形。\n赫奕当躔次，虚徐度杳冥。\n长河晴散雾，列宿曙分萤。\n浩荡英华溢，萧疎物象泠。\n池边临倒照，檐际送横经。\n花树参差见，皋禽断续聆。\n牖光窥寂寞，砧影伴娉婷。\n幽坐看侵户，闲吟爱满庭。\n辉斜通壁练，彩碎射沙星。\n清洁云间路，空凉水上亭。\n净堪分顾兔，细得数飘萍。\n山翠相凝绿，林烟共幂青。\n过隅惊桂侧，当午觉轮停。\n属思摛霞锦，追欢罄缥缾。\n郡楼何处望，陇笛此时听。\n右掖连台座，重门限禁扃。\n风台观滉瀁，冰砌步青荧。\n独有虞庠客，无由拾落蓂。",
        "dynasty": "唐",
        "collection_info": null
    },
    {
        "title": "咏雪赠张籍",
        "author": "韩愈",
        "content": "只见纵横落，宁知远近来。\n飘飖还自弄，历乱竟谁催。\n座暖销那怪，池清失可猜。\n坳中初盖成，垤处遂成堆。\n慢有先居后，轻多去却回。\n度前铺瓦陇，发本积墙隈。\n穿细时双透，乘危忽半摧。\n舞深逢坎井，集早值层台。\n砧练终宜捣，阶纨未暇裁。\n城寒装睥睨，树冻裹莓苔。\n片片匀如翦，纷纷碎若挼。\n定非燖鹄鹭，真是屑琼瑰。\n纬繣观朝萼，冥茫瞩晚埃。\n当窗恒凛凛，出户即皑皑。\n压野荣芝菌，倾都委货财。\n娥嬉华荡瀁，胥怒浪崔嵬。\n碛迥疑浮地，云平想辗雷。\n随车翻缟带，逐马散银桮。\n万屋漫汗合，千株照曜开。\n松篁遭搓抑，粪壤获饶培。\n隔绝门庭遽，挤排陛级纔。\n岂堪裨岳镇，强欲效盐梅。\n隐匿瑕疵尽，包罗委琐该。\n误鸡宵呃喔，惊雀暗裴回。\n浩浩过三暮，悠悠帀九垓。\n鲸鲵陆死骨，玉石火炎灰。\n厚虑填溟壑，高愁㨖斗魁。\n日轮埋欲侧，坤轴压将颓。\n岸类长蛇搅，陵犹巨象豗。\n水官夸杰黠，木气怯胚胎。\n着地无由卷，连天不易推。\n龙鱼冷蛰苦，虎豹饿号哀。\n巧借奢华便，专绳困约灾。\n威贪陵布被，光肯离金罍。\n赏翫捐他事，歌谣放我才。\n狂敎诗硉矹，兴与酒陪鳃。\n惟子能谙耳，诸人得语哉。\n助留风作党，劝坐火为媒。\n雕刻文刀利，搜求智网恢。\n莫烦相属和，传示及提孩。",
        "dynasty": "唐",
        "collection_info": null
    },
    {
        "title": "酬王二十舍人雪中见寄",
        "author": "韩愈",
        "content": "三日柴门拥不开，阶平庭满白皑皑。\n今朝蹋作琼瑶迹，为有诗从凤沼来。",
        "dynasty": "唐",
        "collection_info": null
    },
    {
        "title": "送侯喜",
        "author": "韩愈",
        "content": "已作龙钟后时者，懒于街裏蹋尘埃。\n如今便别长官去，直到新年衙日来。",
        "dynasty": "唐",
        "collection_info": null
    },
    {
        "title": "学诸进士作精卫衔石填海",
        "author": "韩愈",
        "content": "鸟有偿冤者，终年抱寸诚。\n口衔山石细，心望海波平。\n渺渺功难见，区区命已轻。\n人皆讥造次，我独赏专精。\n岂计休无日，惟应尽此生。\n何惭刺客传，不着报雠名。",
        "dynasty": "唐",
        "collection_info": null
    },
    {
        "title": "奉酬振武胡十二丈大夫",
        "author": "韩愈",
        "content": "倾朝共羡宠光频，半岁迁腾作虎臣。\n戎斾暂停辞社树，里门先下敬乡人。\n横飞玉盏家山晓，远蹀金珂塞草春。\n自笑平生夸胆气，不离文字鬓毛新。",
        "dynasty": "唐",
        "collection_info": null
    },
    {
        "title": "奉和库部卢四兄曹长元日朝回",
        "author": "韩愈",
        "content": "天仗宵严建羽旄，春云送色晓鸡号。\n金炉香动螭头暗，玉佩声来雉尾高。\n戎服上趋承北极，儒冠列侍暎东曹。\n太平时节难身遇，郎署何须叹二毛。",
        "dynasty": "唐",
        "collection_info": null
    },
    {
        "title": "寒食直归遇雨",
        "author": "韩愈",
        "content": "寒食时看度，春游事已违。\n风光连日直，阴雨半朝归。\n不见红毬上，那论綵索飞。\n惟将新赐火，向曙着朝衣。",
        "dynasty": "唐",
        "collection_info": null
    },
    {
        "title": "送李六协律归荆南",
        "author": "韩愈",
        "content": "早日羁游所，春风送客归。\n柳花还漠漠，江燕正飞飞。\n歌舞知谁在，宾僚逐使非。\n宋亭池水绿，莫忘蹋芳菲。",
        "dynasty": "唐",
        "collection_info": null
    },
    {
        "title": "题百叶桃花",
        "author": "韩愈",
        "content": "百叶双桃晚更红，窥窗暎竹见玲珑。\n应知侍史归天上，故伴仙郎宿禁中。",
        "dynasty": "唐",
        "collection_info": null
    },
    {
        "title": "春雪",
        "author": "韩愈",
        "content": "新年都未有芳华，二月初惊见草芽。\n白雪却嫌春色晚，故穿庭树作飞花。",
        "dynasty": "唐",
        "collection_info": null
    },
    {
        "title": "戏题牡丹",
        "author": "韩愈",
        "content": "幸自同开俱隐约，何须相倚鬬轻盈。\n陵晨併作新妆面，对客偏含不语情。\n双燕无机还拂掠，游蜂多思正经营。\n长年是事皆抛尽，今日栏边暂眼明。",
        "dynasty": "唐",
        "collection_info": null
    },
    {
        "title": "盆池五首 一",
        "author": "韩愈",
        "content": "老翁真个似童儿，汲水埋盆作小池。\n一夜青蛙鸣到晓，恰如方口钓鱼时。",
        "dynasty": "唐",
        "collection_info": null
    },
    {
        "title": "盆池五首 二",
        "author": "韩愈",
        "content": "莫道盆池作不成，藕稍初种已齐生。\n从今有雨君须记，来听萧萧打叶声。",
        "dynasty": "唐",
        "collection_info": null
    },
    {
        "title": "盆池五首 三",
        "author": "韩愈",
        "content": "瓦沼晨朝水自清，小虫无数不知名。\n忽然分散无踪影，惟有鱼儿作队行。",
        "dynasty": "唐",
        "collection_info": null
    },
    {
        "title": "盆池五首 四",
        "author": "韩愈",
        "content": "泥盆浅小讵成池，夜半青蛙圣得知。\n一听暗来将伴侣，不烦鸣唤鬬[雄雌]。",
        "dynasty": "唐",
        "collection_info": null
    },
    {
        "title": "盆池五首 五",
        "author": "韩愈",
        "content": "池光天影共青青，拍岸纔添水数缾。\n且待夜深明月去，试看涵泳几多星。",
        "dynasty": "唐",
        "collection_info": null
    },
    {
        "title": "芍药",
        "author": "韩愈",
        "content": "浩态狂香昔未逢，红灯烁烁绿盘笼。\n觉来独对情惊恐，身在僊宫第几重。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 新亭",
        "author": "韩愈",
        "content": "湖上新亭好，公来日出初。\n水文浮枕簟，瓦影荫龟鱼。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 流水",
        "author": "韩愈",
        "content": "汩汩几时休，从春復到秋。\n只言池未满，池满强交流。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 竹洞",
        "author": "韩愈",
        "content": "竹洞何年有，公初斫竹开。\n洞门无锁钥，俗客不曾来。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 月台",
        "author": "韩愈",
        "content": "南馆城阴阔，东湖水气多。\n直须台上看，始奈月明何。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 渚亭",
        "author": "韩愈",
        "content": "自有人知处，那无步往踪。\n莫敎安四壁，面面看芙蓉。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 竹溪",
        "author": "韩愈",
        "content": "蔼蔼溪流慢，梢梢岸篠长。\n穿沙碧簳净，落水紫苞香。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 北湖",
        "author": "韩愈",
        "content": "闻说游湖棹，寻常到此回。\n应留醒心处，准拟醉时来。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 花岛",
        "author": "韩愈",
        "content": "蜂蝶去纷纷，香风隔岸闻。\n欲知花岛处，水上觅红云。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 柳溪",
        "author": "韩愈",
        "content": "柳树谁人种，行行夹岸高。\n莫将条繫缆，着处有蝉号。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 西山",
        "author": "韩愈",
        "content": "新月迎宵挂，晴云到晚留。\n为遮西望眼，终是懒回头。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 竹径",
        "author": "韩愈",
        "content": "无尘从不扫，有鸟莫令弹。\n若要添风月，应除数百竿。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 荷池",
        "author": "韩愈",
        "content": "风雨秋池上，高荷盖水繁。\n未谙鸣摵摵，那似卷翻翻。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 稻畦",
        "author": "韩愈",
        "content": "罫布畦堪数，枝分水莫寻。\n鱼肥知已秀，鹤没觉初深。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 柳巷",
        "author": "韩愈",
        "content": "柳巷还飞絮，春余几许时。\n吏人休报事，公作送春诗。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 花源",
        "author": "韩愈",
        "content": "源上花初发，公应日日来。\n丁宁红与紫，慎莫一时开。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 北楼",
        "author": "韩愈",
        "content": "郡楼乘晓上，尽日不能回。\n晚色将秋至，长风送月来。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 镜潭",
        "author": "韩愈",
        "content": "非铸復非镕，泓澄忽此逢。\n鱼鰕不用避，只是照蛟龙。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 孤屿",
        "author": "韩愈",
        "content": "朝游孤屿南，暮戏孤屿北。\n所以孤屿鸟，与公尽相识。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 方桥",
        "author": "韩愈",
        "content": "非阁復非船，可居兼可过。\n君欲问方桥，方桥如此作。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 梯桥",
        "author": "韩愈",
        "content": "乍似上青冥，初疑蹑菡萏。\n自无飞仙骨，欲度何由敢。",
        "dynasty": "唐",
        "collection_info": null
    },
    {
        "title": "奉和虢州刘给事使君三堂新题二十一咏 月池",
        "author": "韩愈",
        "content": "寒池月下明，新月池边曲。\n若不妒清妍，却成相映烛。",
        "dynasty": "唐",
        "collection_info": null
    },
    {
        "title": "游城南十六首 赛神",
        "author": "韩愈",
        "content": "白布长衫紫领巾，差科未动是闲人。\n麦苗含穟桑生葚，共向田头乐社神。",
        "dynasty": "唐",
        "collection_info": null
    },
    {
        "title": "游城南十六首 题于宾客庄",
        "author": "韩愈",
        "content": "榆荚车前盖地皮，蔷薇蘸水笋穿篱。\n马蹄无入朱门迹，纵使春归可得知。",
        "dynasty": "唐",
        "collection_info": null
    },
    {
        "title": "游城南十六首 晚春",
        "author": "韩愈",
        "content": "草树知春不久归，百般红紫鬬芳菲。\n杨花榆荚无才思，惟解漫天作雪飞。",
        "dynasty": "唐",
        "collection_info": null
    },
    {
        "title": "游城南十六首 落花",
        "author": "韩愈",
        "content": "已分将身着地飞，那羞践踏损光晖。\n无端又被春风误，吹落西家不得归。",
        "dynasty": "唐",
        "collection_info": null
    },
    {
        "title": "游城南十六首 楸树二首 一",
        "author": "韩愈",
        "content": "几岁生成为大树，一朝缠绕困长藤。\n谁人与脱青罗帔，看吐高花万万层。",
        "dynasty": "唐",
        "collection_info": null
    },
    {
        "title": "游城南十六首 楸树二首 二",
        "author": "韩愈",
        "content": "幸自枝条能树立，可烦萝蔓作交加。\n傍人不解寻根本，却道新花胜旧花。",
        "dynasty": "唐",
        "collection_info": null
    },
    {
        "title": "游城南十六首 风折花枝",
        "author": "韩愈",
        "content": "浮艳侵天难就看，清香扑地只遥闻。\n春风也是多情思，故拣繁枝折赠君。",
        "dynasty": "唐",
        "collection_info": null
    },
    {
        "title": "游城南十六首 赠同游",
        "author": "韩愈",
        "content": "唤起窗全曙，催归日未西。\n无心花裏鸟，更与尽情啼。",
        "dynasty": "唐",
        "collection_info": null
    },
    {
        "title": "游城南十六首 赠张十八助敎",
        "author": "韩愈",
        "content": "喜君眸子重清朗，携手城南历旧游。\n忽见孟生题竹处，相看泪落不能收。",
        "dynasty": "唐",
        "collection_info": null
    },
    {
        "title": "游城南十六首 题韦氏庄",
        "author": "韩愈",
        "content": "昔者谁能比，今来事不同。\n寂寥青草曲，散漫白榆风。\n架倒藤全落，篱崩竹半空。\n宁须惆怅立，翻覆本无穷。",
        "dynasty": "唐",
        "collection_info": null
    },
    {
        "title": "游城南十六首 晚雨",
        "author": "韩愈",
        "content": "廉纤晚雨不能晴，池岸草间蚯蚓鸣。\n投竿跨马蹋归路，纔到城门打鼓声。",
        "dynasty": "唐",
        "collection_info": null
    },
    {
        "title": "游城南十六首 出城",
        "author": "韩愈",
        "content": "暂出城门蹋青草，远于林下见春山。\n应须韦杜家家到，祗有今朝一日闲。",
        "dynasty": "唐",
        "collection_info": null
    },
    {
        "title": "游城南十六首 把酒",
        "author": "韩愈",
        "content": "扰扰驰名者，谁能一日闲。\n我来无伴侣，把酒对南山。",
        "dynasty": "唐",
        "collection_info": null
    },
    {
        "title": "游城南十六首 嘲少年",
        "author": "韩愈",
        "content": "直把春偿酒，都将命乞花。\n祗知闲信马，不觉误随车。",
        "dynasty": "唐",
        "collection_info": null
    },
    {
        "title": "游城南十六首 楸树",
        "author": "韩愈",
        "content": "青幢紫盖立童童，细雨浮烟作綵笼。\n不得画师来貌取，定知难见一生中。",
        "dynasty": "唐",
        "collection_info": null
    },
    {
        "title": "游城南十六首 遣兴",
        "author": "韩愈",
        "content": "断送一生惟有酒，寻思百计不如闲。\n莫忧世事兼身事，须着人间比梦间。",
        "dynasty": "唐",
        "collection_info": null
    },
    {
        "title": "送李尚书赴襄阳八韵得长字",
        "author": "韩愈",
        "content": "帝忧南国切，改命付忠良。\n壤画星摇动，旗分兽簸扬。\n五营兵转肃，千里地还方。\n控带荆门远，飘浮汉水长。\n赐书宽属郡，战马隔邻疆。\n纵猎雷霆迅，观棊玉石忙。\n风流岘首客，花艳大堤倡。\n富贵由身致，谁敎不自强。",
        "dynasty": "唐",
        "collection_info": null
    },
    {
        "title": "和席八十二韵",
        "author": "韩愈",
        "content": "绛阙银河曙，东风右掖春。\n官随名共美，花与思俱新。\n绮陌朝游间，绫衾夜直频。\n横门开日月，高阁切星辰。\n庭变寒前草，天销霁后尘。\n沟声通苑急，柳色压城匀。\n纶綍谋猷盛，丹青步武亲。\n芳菲含斧藻，光景畅形神。\n傍砌看红药，巡池咏白苹。\n多情怀酒伴，余事作诗人。\n倚玉难藏拙，吹竽久混真。\n坐惭空自老，江海未还身。",
        "dynasty": "唐",
        "collection_info": null
    },
    {
        "title": "和武相公早春闻莺",
        "author": "韩愈",
        "content": "早晚飞来入锦城，谁人敎解百般鸣。\n春风红树惊眠处，似妬歌童作艳声。",
        "dynasty": "唐",
        "collection_info": null
    },
    {
        "title": "游太平公主山庄",
        "author": "韩愈",
        "content": "公主当年欲占春，故将台榭押城闉。\n欲知前面花多少，直到南山不属人。",
        "dynasty": "唐",
        "collection_info": null
    },
    {
        "title": "晚春",
        "author": "韩愈",
        "content": "谁收春色将归去，慢绿妖红半不存。\n榆荚祗能随柳絮，等闲撩乱走空园。",
        "dynasty": "唐",
        "collection_info": null
    },
    {
        "title": "大行皇太后挽歌词三首 一",
        "author": "韩愈",
        "content": "一纪尊名正，三时孝养荣。\n高居朝圣主，厚德载羣生。\n武帐虚中禁，玄堂掩太平。\n秋天笳鼓歇，松柏徧山鸣。",
        "dynasty": "唐",
        "collection_info": null
    },
    {
        "title": "大行皇太后挽歌词三首 二",
        "author": "韩愈",
        "content": "威仪备吉凶，文物杂军容。\n配地行新祭，因山託故封。\n凤飞终不返，劒化会相从。\n无復临长乐，空闻报晓钟。",
        "dynasty": "唐",
        "collection_info": null
    },
    {
        "title": "大行皇太后挽歌词三首 三",
        "author": "韩愈",
        "content": "追攀万国来，警卫百神陪。\n画翣登秋殿，容衣入夜台。\n云随僊驭远，风助圣情哀。\n只有朝陵日，妆奁一暂开。",
        "dynasty": "唐",
        "collection_info": null
    },
    {
        "title": "广宣上人频见过",
        "author": "韩愈",
        "content": "三百六旬长扰扰，不衝风雨即尘埃。\n久惭朝士无裨补，空愧高僧数往来。\n学道穷年何所得，吟诗竟日未能回。\n天寒古寺游人少，红叶窗前有几堆。",
        "dynasty": "唐",
        "collection_info": null
    },
    {
        "title": "闲游二首 一",
        "author": "韩愈",
        "content": "雨后来更好，绕池徧青青。\n柳花闲度竹，菱叶故穿萍。\n独坐殊未厌，孤斟讵能醒。\n持竿至日暮，幽咏欲谁听。",
        "dynasty": "唐",
        "collection_info": null
    },
    {
        "title": "闲游二首 二",
        "author": "韩愈",
        "content": "兹游苦不数，再到遂经旬。\n萍盖污池净，藤笼老树新。\n林乌鸣讶客，岸竹长遮邻。\n子云祗自守，奚事九衢尘。",
        "dynasty": "唐",
        "collection_info": null
    },
    {
        "title": "酬马侍郎寄酒",
        "author": "韩愈",
        "content": "一壶情所寄，四句意能多。\n秋到无诗酒，其如月色何。",
        "dynasty": "唐",
        "collection_info": null
    },
    {
        "title": "和侯协律咏笋",
        "author": "韩愈",
        "content": "竹亭人不到，新笋满前轩。\n乍出真堪赏，初多未觉烦。\n成行齐婢仆，环立比儿孙。\n验长常携尺，愁干屡侧盆。\n对吟忘膳饮，偶坐变朝昏。\n滞雨膏腴湿，骄阳气候温。\n得时方张王，挟势欲腾骞。\n见角牛羊没，看皮虎豹存。\n攒生犹有隙，散布忽无垠。\n讵可持筹算，谁能以理言。\n纵横公占地，罗列暗连根。\n狂剧时穿壁，横强几触藩。\n深潜如避逐，远去若追奔。\n始讶妨人路，还惊入药园。\n萌芽防寖大，覆载莫偏恩。\n已復侵危砌，非徒出短垣。\n身宁虞瓦砾，计拟揜兰荪。\n且叹高无数，庸知上几番。\n短长终不校，先后竟谁论。\n外恨苞藏密，中仍节目繁。\n暂须回步履，要取助盘飧。\n穰穰疑翻地，森森竞塞门。\n戈矛头戢戢，蛇虺首掀掀。\n妇懦咨料拣，儿痴谒尽髠。\n侯生来慰我，诗句读惊魂。\n属和才将竭，呻吟至日暾。",
        "dynasty": "唐",
        "collection_info": null
    },
    {
        "title": "过鸿沟",
        "author": "韩愈",
        "content": "龙疲虎困割川原，亿万苍生性命存。\n谁劝君王回马首，真成一掷赌干坤。",
        "dynasty": "唐",
        "collection_info": null
    },
    {
        "title": "送张侍郎",
        "author": "韩愈",
        "content": "司徒东镇驰书谒，丞相西来走马迎。\n两府元臣今转密，一方逋寇不难平。",
        "dynasty": "唐",
        "collection_info": null
    },
    {
        "title": "赠刑部马侍郎",
        "author": "韩愈",
        "content": "红旗照海压南荒，征入中台作侍郎。\n暂从相公平小寇，便归天阙致时康。",
        "dynasty": "唐",
        "collection_info": null
    },
    {
        "title": "奉和裴相公东征途经女几山下作",
        "author": "韩愈",
        "content": "旗穿晓日云霞杂，山倚秋空剑戟明。\n敢请相公平贼后，暂携诸吏上峥嵘。",
        "dynasty": "唐",
        "collection_info": null
    },
    {
        "title": "郾城晚饮奉赠副使马侍郎及冯李二员外",
        "author": "韩愈",
        "content": "城上赤云呈胜气，眉间黄色见归期。\n幕中无事惟须饮，即是连镳向阙时。",
        "dynasty": "唐",
        "collection_info": null
    },
    {
        "title": "酬别留后侍郎",
        "author": "韩愈",
        "content": "为文无出相如右，谋师难居却縠先。\n归去雪销溱洧动，西来旌斾拂晴天。",
        "dynasty": "唐",
        "collection_info": null
    },
    {
        "title": "同李二十八夜次襄城",
        "author": "韩愈",
        "content": "周楚仍连接，川原乍屈盘。\n云垂天不暖，尘涨雪犹干。\n印绶归台室，旌旗别将坛。\n欲知迎候盛，骑火万星攒。",
        "dynasty": "唐",
        "collection_info": null
    },
    {
        "title": "同李二十八员外从裴相公野宿西界",
        "author": "韩愈",
        "content": "四面星辰着地明，散烧烟火宿天兵。\n不关破贼须归奏，自趂新年贺太平。",
        "dynasty": "唐",
        "collection_info": null
    },
    {
        "title": "过襄城",
        "author": "韩愈",
        "content": "郾城辞罢过襄城，颍水嵩山刮眼明。\n已去蔡州三百里，家人不用远来迎。",
        "dynasty": "唐",
        "collection_info": null
    },
    {
        "title": "宿神龟招李二十八冯十七",
        "author": "韩愈",
        "content": "荒山野水照斜晖，啄雪寒鸦趂始飞。\n夜宿驿亭愁不睡，幸来相就盖征衣。",
        "dynasty": "唐",
        "collection_info": null
    },
    {
        "title": "次硖石",
        "author": "韩愈",
        "content": "数日方离雪，今朝又出山。\n试凭高处望，隐约见潼关。",
        "dynasty": "唐",
        "collection_info": null
    },
    {
        "title": "和李司勋过连昌宫",
        "author": "韩愈",
        "content": "夹道疎槐出老根，高甍巨桷压山原。\n宫前遗老来相问，今是开元几叶孙。",
        "dynasty": "唐",
        "collection_info": null
    },
    {
        "title": "次潼关先寄张十二阁老使君",
        "author": "韩愈",
        "content": "荆山已去华山来，日出潼关四扇开。\n刺史莫辞迎候远，相公亲破蔡州回。",
        "dynasty": "唐",
        "collection_info": null
    },
    {
        "title": "次潼关上都统相公",
        "author": "韩愈",
        "content": "暂辞堂印执兵权，尽管诸军破贼年。\n冠盖相望催入相，待将功德格皇天。",
        "dynasty": "唐",
        "collection_info": null
    },
    {
        "title": "桃林夜贺晋公",
        "author": "韩愈",
        "content": "西来骑火照山红，夜宿桃林腊月中。\n手把命珪兼相印，一时重迭赏元功。",
        "dynasty": "唐",
        "collection_info": null
    },
    {
        "title": "送李员外院长分司东都",
        "author": "韩愈",
        "content": "去年秋露下，羇旅逐东征。\n今岁春光动，驱驰别上京。\n饮中相顾色，送后独归情。\n两地无千里，因风数寄声。",
        "dynasty": "唐",
        "collection_info": null
    },
    {
        "title": "晋公破贼回重拜台司以诗示幕中宾客愈奉和",
        "author": "韩愈",
        "content": "南伐旋师太华东，天书夜到册元功。\n将军旧压三司贵，相国新兼五等崇。\n鹓鹭欲归仙仗裏，熊罴还入禁营中。\n长惭典午非材职，得就闲官即至公。",
        "dynasty": "唐",
        "collection_info": null
    },
    {
        "title": "独钓四首 一",
        "author": "韩愈",
        "content": "侯家林馆胜，偶入得垂竿。\n曲树行藤角，平池散芡盘。\n羽沈知食驶，缗细觉牵难。\n聊取夸儿女，榆条繫从鞍。",
        "dynasty": "唐",
        "collection_info": null
    },
    {
        "title": "独钓四首 二",
        "author": "韩愈",
        "content": "一径向池斜，池搪野草花。\n雨多添柳耳，水长减蒲芽。\n坐厌亲刑柄，偷来傍钓车。\n太平公事少，吏隐讵相赊。",
        "dynasty": "唐",
        "collection_info": null
    },
    {
        "title": "独钓四首 三",
        "author": "韩愈",
        "content": "独往南塘上，秋晨景气醒。\n露排四岸草，风约半池萍。\n鸟下见人寂，鱼来闻饵馨。\n所嗟无可召，不得倒吾缾。",
        "dynasty": "唐",
        "collection_info": null
    },
    {
        "title": "独钓四首 四",
        "author": "韩愈",
        "content": "秋半百物变，溪鱼去不来。\n风能坼芡觜，露亦染梨腮。\n远岫重迭出，寒花散乱开。\n所期终莫至，日暮与谁回。",
        "dynasty": "唐",
        "collection_info": null
    },
    {
        "title": "枯树",
        "author": "韩愈",
        "content": "老树无枝叶，风霜不復侵。\n腹穿人可过，皮剥蚁还寻。\n寄託惟朝菌，依投绝暮禽。\n犹堪持改火，未肯但空心。",
        "dynasty": "唐",
        "collection_info": null
    },
    {
        "title": "元日酬蔡州马十二尚书去年蔡州元日见寄之什",
        "author": "韩愈",
        "content": "元日新诗已去年，蔡州遥寄荷相怜。\n今朝纵有谁人领，自是三峰不敢眠。",
        "dynasty": "唐",
        "collection_info": null
    },
    {
        "title": "咏灯花同侯十一",
        "author": "韩愈",
        "content": "今夕知何夕，花然锦帐中。\n自能当雪暖，那肯待春红。\n黄裏排金粟，钗头缀玉虫。\n更烦将喜事，来报主人公。",
        "dynasty": "唐",
        "collection_info": null
    },
    {
        "title": "祖席前字",
        "author": "韩愈",
        "content": "祖席洛桥边，亲交共黯然。\n野晴山簇簇，霜晓菊鲜鲜。\n书寄相思处，桮衔欲别前。\n淮阳知不薄，终愿早回船。",
        "dynasty": "唐",
        "collection_info": null
    },
    {
        "title": "秋字",
        "author": "韩愈",
        "content": "淮南悲木落，而我亦伤秋。\n况与故人别，那堪羇宦愁。\n荣华今异路，风雨昔同忧。\n莫以宜春远，江山多胜游。",
        "dynasty": "唐",
        "collection_info": null
    },
    {
        "title": "送郑尚书赴南海",
        "author": "韩愈",
        "content": "番禺军府盛，欲说暂停桮。\n盖海旗幢出，连天观阁开。\n衙时龙户集，上日马人来。\n风静鶢鶋去，官廉蚌蛤回。\n货通师子国，乐奏武王台。\n事事皆殊异，无嫌屈大才。",
        "dynasty": "唐",
        "collection_info": null
    },
    {
        "title": "答道士寄树鸡",
        "author": "韩愈",
        "content": "软湿青黄状可猜，欲烹还唤木盘回。\n烦君自入华阳洞，直割乖龙左耳来。",
        "dynasty": "唐",
        "collection_info": null
    },
    {
        "title": "左迁至蓝关示侄孙湘",
        "author": "韩愈",
        "content": "一封朝奏九重天，夕贬潮州路八千。\n欲为圣朝除弊事，肯将衰朽惜残年。\n云横秦岭家何在，雪拥蓝关马不前。\n知汝远来应有意，好收吾骨瘴江边。",
        "dynasty": "唐",
        "collection_info": null
    },
    {
        "title": "武关西逢配流吐蕃",
        "author": "韩愈",
        "content": "嗟尔戎人莫惨然，湖南地近保生全。\n我今罪重无归望，直去长安路八千。",
        "dynasty": "唐",
        "collection_info": null
    },
    {
        "title": "次邓州界",
        "author": "韩愈",
        "content": "潮阳南去倍长沙，恋阙那堪又忆家。\n心讶愁来惟贮火，眼知别后自添花。\n商颜暮雪逢人少，邓鄙春泥见驿赊。\n早晚王师收海岳，普将雷雨发萌芽。",
        "dynasty": "唐",
        "collection_info": null
    },
    {
        "title": "题临泷寺",
        "author": "韩愈",
        "content": "不觉离家已五千，仍将衰病入泷船。\n潮阳未到吾能说，海气昏昏水拍天。",
        "dynasty": "唐",
        "collection_info": null
    },
    {
        "title": "晚次宣溪辱韵州张端公使君惠书叙别酬以绝句二章 一",
        "author": "韩愈",
        "content": "韶州南去接宣溪，云水苍茫日向西。\n客泪数行先自落，鹧鸪休傍耳边啼。",
        "dynasty": "唐",
        "collection_info": null
    },
    {
        "title": "晚次宣溪辱韵州张端公使君惠书叙别酬以绝句二章 二",
        "author": "韩愈",
        "content": "兼金那足比清文，百首相随媿使君。\n俱是岭南巡管内，莫欺荒僻断知闻。",
        "dynasty": "唐",
        "collection_info": null
    },
    {
        "title": "题秀禅师房",
        "author": "韩愈",
        "content": "桥夹水松行百步，竹床莞席到僧家。\n暂拳一手支头卧，还把鱼竿下钓沙。",
        "dynasty": "唐",
        "collection_info": null
    },
    {
        "title": "将至韶州先寄张端公使君借图经",
        "author": "韩愈",
        "content": "曲江山水闻来久，恐不知名访倍难。\n愿借图经将入界，每逢佳处便开看。",
        "dynasty": "唐",
        "collection_info": null
    },
    {
        "title": "过始兴江口感怀",
        "author": "韩愈",
        "content": "忆作儿童随伯氏，南来今只一身存。\n目前百口还相逐，旧事无人可共论。",
        "dynasty": "唐",
        "collection_info": null
    },
    {
        "title": "韶州留别张端公使君",
        "author": "韩愈",
        "content": "来往再逢梅柳新，别离一醉绮罗春。\n久钦江总文才妙，自叹虞翻骨相屯。\n鸣笛急吹争落日，清歌缓送款行人。\n已知奏课当征拜，那復淹留咏白苹。",
        "dynasty": "唐",
        "collection_info": null
    },
    {
        "title": "从潮州量移袁州张韶州端公以诗相贺因酬之",
        "author": "韩愈",
        "content": "明时远逐事何如，遇赦移官罪未除。\n北望讵令随塞鴈，南迁纔免葬江鱼。\n将经贵郡烦留客，先惠高文谢起予。\n暂欲繫船韶石下，上宾虞舜整冠裾。",
        "dynasty": "唐",
        "collection_info": null
    },
    {
        "title": "次石头驿寄江西王十中丞阁老",
        "author": "韩愈",
        "content": "凭高试回首，一望豫章城。\n人由恋德泣，马亦别羣鸣。\n寒日夕始照，风江远渐平。\n默然都不语，应识此时情。",
        "dynasty": "唐",
        "collection_info": null
    },
    {
        "title": "游西林寺题萧二兄郎中旧堂",
        "author": "韩愈",
        "content": "中郎有女能传业，伯道无儿可保家。\n偶到匡山曾住处，几行衰泪落烟霞。",
        "dynasty": "唐",
        "collection_info": null
    },
    {
        "title": "自袁州还京行次安陆先寄随州周员外",
        "author": "韩愈",
        "content": "行行指汉东，暂喜笑言同。\n雨雪离江上，蒹葭出梦中。\n面犹含瘴色，眼已见华风。\n岁暮难相值，酣歌未可终。",
        "dynasty": "唐",
        "collection_info": null
    },
    {
        "title": "题广昌馆",
        "author": "韩愈",
        "content": "白水龙飞已几春，偶逢遗迹问耕人。\n丘坟发掘当官路，何处南阳有近亲。",
        "dynasty": "唐",
        "collection_info": null
    },
    {
        "title": "寄随州周员外",
        "author": "韩愈",
        "content": "陆孟丘杨久作尘，同时存者更谁人。\n金丹别后知传得，乞取刀圭救病身。",
        "dynasty": "唐",
        "collection_info": null
    },
    {
        "title": "酒中留上襄阳李相公",
        "author": "韩愈",
        "content": "浊水污泥清路尘，还曾同制掌丝纶。\n眼穿长讶双鱼断，耳热何辞数爵频。\n银烛未销窗送曙，金钗半醉座添春。\n知公不久归钧轴，应许闲官寄病身。",
        "dynasty": "唐",
        "collection_info": null
    },
    {
        "title": "去岁自刑部侍郎以罪贬潮州刺史乘驿赴任其后家亦谴逐小女道死殡之层峰驿旁山下蒙恩还朝过其墓留题驿梁",
        "author": "韩愈",
        "content": "数条藤束木皮棺，草殡荒山白骨寒。\n惊恐入心身已病，扶舁沿路众知难。\n绕坟不暇号三帀，设祭惟闻饭一盘。\n致汝无辜由我罪，百年惭痛泪阑干。",
        "dynasty": "唐",
        "collection_info": null
    },
    {
        "title": "贺张十八秘书得裴司空马",
        "author": "韩愈",
        "content": "司空远寄养初成，毛色桃花眼镜明。\n落日已曾交辔语，春风还拟并鞍行。\n长令奴仆知饥渴，须着贤良待性情。\n旦夕公归伸拜谢，免劳骑去逐双旌。",
        "dynasty": "唐",
        "collection_info": null
    },
    {
        "title": "杏园送张彻侍御归使",
        "author": "韩愈",
        "content": "东风花树下，送尔出京城。\n久抱伤春意，新添惜别情。\n归来身已病，相见眼还明。\n更遣将诗酒，谁家逐后生。",
        "dynasty": "唐",
        "collection_info": null
    },
    {
        "title": "雨中寄张博士籍侯主簿喜",
        "author": "韩愈",
        "content": "放朝还不报，半路蹋泥归。\n雨惯曾无节，雷频自失威。\n见墙生菌徧，忧麦作蛾飞。\n岁晚偏萧索，谁当救晋饥。",
        "dynasty": "唐",
        "collection_info": null
    },
    {
        "title": "奉和兵部张侍郎酬郓州马尚书祗召途中见寄开缄之日马帅已再领郓州之作",
        "author": "韩愈",
        "content": "来朝当路日，承诏改辕时。\n再领须句国，仍迁少昊司。\n暖风抽宿麦，清雨卷归旗。\n赖寄新珠玉，长吟慰我思。",
        "dynasty": "唐",
        "collection_info": null
    },
    {
        "title": "早春与张十八博士籍游杨尚书林亭寄第三阁老兼呈白冯二阁老",
        "author": "韩愈",
        "content": "墙下春渠入禁沟，渠冰初破满渠浮。\n凤池近日长先暖，流到池时更不流。",
        "dynasty": "唐",
        "collection_info": null
    },
    {
        "title": "奉使常山早次太原呈副使吴郎中",
        "author": "韩愈",
        "content": "朗朗闻街鼓，晨起似朝时。\n翻翻走驿马，春尽是归期。\n地失嘉禾处，风存蟋蟀辞。\n暮齿良多感，无事涕垂颐。",
        "dynasty": "唐",
        "collection_info": null
    },
    {
        "title": "夕次寿阳驿题吴郎中诗后",
        "author": "韩愈",
        "content": "风光欲动别长安，春半城边特地寒。\n不见园花兼巷柳，马头惟有月团团。",
        "dynasty": "唐",
        "collection_info": null
    },
    {
        "title": "镇州初归",
        "author": "韩愈",
        "content": "别来杨柳街头树，摆弄春风只欲飞。\n还有小园桃李在，留花不发待郎归。",
        "dynasty": "唐",
        "collection_info": null
    },
    {
        "title": "同水部张员外籍曲江春游寄白二十二舍人",
        "author": "韩愈",
        "content": "漠漠轻阴晚自开，青天白日映楼台。\n曲江水满花千树，有底忙时不肯来。",
        "dynasty": "唐",
        "collection_info": null
    },
    {
        "title": "和水部张员外宣政衙赐百官樱桃诗",
        "author": "韩愈",
        "content": "汉家旧种明光殿，炎帝还书本草经。\n岂似满朝承雨露，共看传赐出青冥。\n香随翠笼擎初到，色暎银盘写未停。\n食罢自知无所报，空然惭汗仰皇扃。",
        "dynasty": "唐",
        "collection_info": null
    },
    {
        "title": "早春呈水部张十八员外二首 一",
        "author": "韩愈",
        "content": "天街小雨润如酥，草色遥看近却无。\n最是一年春好处，绝胜烟柳满皇都。",
        "dynasty": "唐",
        "collection_info": null
    },
    {
        "title": "早春呈水部张十八员外二首 二",
        "author": "韩愈",
        "content": "莫道官忙身老大，即无年少逐春心。\n凭君先到江头看，柳色如今深未深。",
        "dynasty": "唐",
        "collection_info": null
    },
    {
        "title": "送桂州严大夫同用南字",
        "author": "韩愈",
        "content": "苍苍森八桂，兹地在湘南。\n江作青罗带，山如碧玉篸。\n户多输翠羽，家自种黄甘。\n远胜登僊去，飞鸾不假骖。",
        "dynasty": "唐",
        "collection_info": null
    },
    {
        "title": "奉酬天平马十二仆射暇日言怀见寄之作",
        "author": "韩愈",
        "content": "天平篇什外，政事亦无双。\n威令加徐土，儒风被鲁邦。\n清为公论重，宽得士心降。\n岁晏偏相忆，长谣坐北窗。",
        "dynasty": "唐",
        "collection_info": null
    },
    {
        "title": "奉使镇州行次承天行营奉酬裴司空",
        "author": "韩愈",
        "content": "窜逐三年海上归，逢公復此着征衣。\n旋吟佳句还鞭马，恨不身先去鸟飞。",
        "dynasty": "唐",
        "collection_info": null
    },
    {
        "title": "镇州路上谨酬裴司空相公重见寄",
        "author": "韩愈",
        "content": "衔命山东抚乱师，日驰三百自嫌迟。\n风霜满面无人识，何处如今更有诗。",
        "dynasty": "唐",
        "collection_info": null
    },
    {
        "title": "奉和仆射裴相公感跨恩言志",
        "author": "韩愈",
        "content": "文武功成后，居为百辟师。\n林园穷胜事，钟鼓乐清时。\n摆落遗高论，雕镌出小诗。\n自然无不可，范蠡尔其谁。",
        "dynasty": "唐",
        "collection_info": null
    },
    {
        "title": "和仆射相公朝回见寄",
        "author": "韩愈",
        "content": "尽瘁年将久，公今始暂闲。\n事随忧共减，诗与酒俱还。\n放意机衡外，收身矢石间。\n秋台风日迥，正好看前山。",
        "dynasty": "唐",
        "collection_info": null
    },
    {
        "title": "奉和李相公题萧家林亭",
        "author": "韩愈",
        "content": "山公自是林园主，叹惜前贤造作时。\n岩洞幽深门尽锁，不因丞相几人知。",
        "dynasty": "唐",
        "collection_info": null
    },
    {
        "title": "奉和杜相公太清宫纪事陈诚上李相公十六韵",
        "author": "韩愈",
        "content": "耒耜兴姬国，輴欙建夏家。\n在功诚可尚，于道讵为华。\n象帝威容大，僊宗宝历赊。\n卫门罗戟槊，图壁杂龙蛇。\n礼乐追尊盛，干坤降福遐。\n四真皆齿列，二圣亦肩差。\n阳月时之首，阴泉气未牙。\n殿阶铺水碧，庭炬坼金葩。\n紫极观忘倦，青词奏不譁。\n噌吰宫夜闢，嘈囐鼓晨挝。\n亵味陈奚取，名香荐孔嘉。\n垂祥纷可录，俾寿浩无涯。\n贵相山瞻峻，清文玉绝瑕。\n代工声问远，摄事敬恭加。\n皎洁当天月，葳蕤捧日霞。\n唱妍酬亦丽，俛仰但称嗟。",
        "dynasty": "唐",
        "collection_info": null
    },
    {
        "title": "郓州溪堂诗",
        "author": "韩愈",
        "content": "帝奠九廛，有叶有年。\n有荒不条，河岱之间。\n及我宪考，一收正之。\n视邦选侯，以公来尸。\n公来尸之，人始未信。\n公不饮食，以训以徇。\n孰饥无食，孰呻孰叹。\n孰冤不问，不得分愿。\n孰为邦蟊，节根之螟。\n羊很狼贪，以口覆城。\n吹之喣之，摩手拊之。\n箴之石之，膊而磔之。\n凡公四封，既富以彊。\n谓公吾父，孰违公令。\n可以师征，不宁守邦。\n公作溪堂，播播流水。\n浅有蒲莲，深有葭苇。\n公以宾燕，其鼓骇骇。\n公燕溪堂，宾校醉饱。\n流有跳鱼，岸有集鸟。\n既歌以舞，其鼓考考。\n公在溪堂，公御琴瑟。\n公暨宾赞，稽经诹律。\n施用不差，人用不屈。\n溪有薲苽，有龟有鱼。\n公在中流，右诗左书。\n无我斁遗，此邦是庥。",
        "dynasty": "唐",
        "collection_info": null
    },
    {
        "title": "送张道士",
        "author": "韩愈",
        "content": "大匠无弃材，寻尺各有施。\n况当营都邑，杞梓用不疑。\n张侯嵩高来，面有熊豹姿。\n开口论利害，劒锋白差差。\n恨无一尺捶，为国笞羌夷。\n诣阙三上书，臣非黄冠师。\n臣有胆与气，不忍死茅茨。\n又不媚笑语，不能伴儿嬉。\n乃着道士服，众人莫臣知。\n臣有平贼策，狂童不难治。\n其言简且要，陛下幸听之。\n天空日月高，下照理不遗。\n或是章奏繁，裁择未及斯。\n宁当不竢报，归袖风披披。\n答我事不尔，吾亲属吾思。\n昨宵梦倚门，手取连环持。\n今日有书至，又言归何时。\n霜天熟柿栗，收拾不可迟。\n岭北梁可构，寒鱼下清伊。\n既非公家用，且復还其私。\n从容进退间，无一不合宜。\n时有利不利，虽贤欲奚为。\n但当励前操，富贵非公谁。",
        "dynasty": "唐",
        "collection_info": null
    },
    {
        "title": "送郑十校理得洛字",
        "author": "韩愈",
        "content": "相公倦台鼎，分正新邑洛。\n才子富文华，校讐天禄阁。\n寿觞佳节过，归骑春衫薄。\n鸟咔正交加，杨花共纷泊。\n亲交谁不羡，去去翔寥廓。",
        "dynasty": "唐",
        "collection_info": null
    },
    {
        "title": "送陆歙州傪",
        "author": "韩愈",
        "content": "我衣之华兮，我佩之光。\n陆君之去兮，谁与翱翔。\n敛此大惠兮，施于一州。\n今其去矣，胡不为留。\n我作此诗，歌于远道。\n无疾其驱，天子有诏。",
        "dynasty": "唐",
        "collection_info": null
    },
    {
        "title": "送汴州监军俱文珍",
        "author": "韩愈",
        "content": "奉使羌池静，临戎汴水安。\n冲天鹏翅阔，报国劒铓寒。\n晓日驱征骑，春风咏采兰。\n谁言臣子道，忠孝两全难。",
        "dynasty": "唐",
        "collection_info": null
    },
    {
        "title": "赠崔立之",
        "author": "韩愈",
        "content": "昔年十日雨，子桑苦寒饥。\n哀歌坐空室，不怨但自悲。\n其友名子舆，忽然忧且思。\n搴裳触泥水，裹饭往食之。\n入门相对语，天命良不疑。\n好事漆园吏，书之存雄词。\n千年事已远，二子情可推。\n我读此篇日，正当寒雪时。\n吾身固已困，吾友復何为。\n薄粥不足裹，深泥谅难驰。\n曾无子舆事，空赋子桑诗。",
        "dynasty": "唐",
        "collection_info": null
    },
    {
        "title": "海水",
        "author": "韩愈",
        "content": "海水非不广，邓林岂无枝。\n风波一荡薄，鱼鸟不可依。\n海水饶大波，邓林多惊风。\n岂无鱼与鸟，巨细各不同。\n海有吞舟鲸，邓有垂天鹏。\n苟非鳞羽大，荡薄不可能。\n我鳞不盈寸，我羽不盈尺。\n一木有余阴，一泉有余泽。\n我将辞海水，濯鳞清冷池。\n我将辞邓林，刷羽蒙笼枝。\n海水非爱广，邓林非爱枝。\n风波亦常事，鳞鱼自不宜。\n我鳞日已大，我羽日已修。\n风波无所苦，还作鲸鹏游。",
        "dynasty": "唐",
        "collection_info": null
    },
    {
        "title": "赠河阳李大夫",
        "author": "韩愈",
        "content": "四海失巢穴，两都困尘埃。\n感恩由未报，惆怅空一来。\n裘破气不暖，马羸鸣且哀。\n主人情更重，空使劒锋摧。",
        "dynasty": "唐",
        "collection_info": null
    },
    {
        "title": "苦寒歌",
        "author": "韩愈",
        "content": "黄昏苦寒歌，夜半不能休。\n岂不有阳春，节岁聿其周。\n君何爱重裘，兼味养大贤。\n冰食葛制神所怜，填窗塞户慎勿出，暄风暖景明年日。",
        "dynasty": "唐",
        "collection_info": null
    },
    {
        "title": "芍药歌",
        "author": "韩愈",
        "content": "丈人庭中开好花，更无凡木争春华。\n翠茎红蘂天力与，此恩不属黄钟家。\n温馨熟美鲜香起，似笑无言习君子。\n霜刀翦汝天女劳，何事低头学桃李。\n娇痴婢子无灵性，竞挽春衫来比并。\n欲将双颊一晞红，绿窗磨徧青铜镜。\n一尊春酒甘若饴，丈人此乐无人知。\n花前醉倒歌者谁，楚狂小子韩退之。",
        "dynasty": "唐",
        "collection_info": null
    },
    {
        "title": "赠徐州族侄",
        "author": "韩愈",
        "content": "我年十八九，壮气起胸中。\n作书献云阙，辞家逐秋蓬。\n岁时易迁次，身命多厄穷。\n一名虽云就，片禄不足充。\n今者復何事，卑栖寄徐戎。\n萧条资用尽，濩落门巷空。\n朝眠未能起，远怀方郁悰。\n击门者谁子，问言乃吾宗。\n自云有奇术，探妙知天工。\n既往怅何及，将来喜还通。\n期我语非佞，当为佐时雍。",
        "dynasty": "唐",
        "collection_info": null
    },
    {
        "title": "嘲鼾睡",
        "author": "韩愈",
        "content": "澹师昼睡时，声气一何猥。\n顽飙吹肥脂，坑谷相嵬磊。\n雄哮乍咽绝，每发壮益倍。\n有如阿鼻尸，长唤忍众罪。\n马牛惊不食，百鬼聚相待。\n木枕十字裂，镜面生痱癗。\n铁佛闻皱眉，石人战摇腿。\n孰云天地仁，吾欲责真宰。\n幽寻虱搜耳，猛作涛翻海。\n太阳不忍明，飞御皆惰怠。\n乍如彭与黥，呼冤受葅醢。\n又如圈中虎，号疮兼吼馁。\n虽令伶伦吹，苦韵难可改。\n虽令巫咸招，魂爽难復在。\n何山有灵药，疗此愿与采。",
        "dynasty": "唐",
        "collection_info": null
    },
    {
        "title": "嘲鼾睡 二",
        "author": "韩愈",
        "content": "澹公坐卧时，长睡无不稳。\n吾尝闻其声，深虑五藏损。\n黄河弄濆薄，梗涩连拙鮌。\n南帝初旧槌，凿窍洩混沌。\n迥然忽长引，万丈不可忖。\n谓言绝于斯，继出方衮衮。\n幽幽寸喉中，草木森苯䔿。\n盗贼虽狡狯，亡魂敢窥阃。\n鸿蒙总合杂，诡谲骋戾很。\n乍如鬬呶呶，忽若怨恳恳。\n赋形苦不同，无路寻根本。\n何能堙其源，惟有土一畚。",
        "dynasty": "唐",
        "collection_info": null
    },
    {
        "title": "昼月",
        "author": "韩愈",
        "content": "玉盌不磨着泥土，青天孔出白石补。\n兔入臼藏蛙缩肚，桂树枯株女闭户。\n阴为阳羞固自古，嗟汝下民或敢侮，戏嘲盗视汝目瞽。",
        "dynasty": "唐",
        "collection_info": null
    },
    {
        "title": "赠张徐州莫辞酒",
        "author": "韩愈",
        "content": "莫辞酒，此会固难同。\n请看女工机上帛，半作军人旗上红。\n莫辞酒，谁为君王之爪牙。\n春雷三月不作响，战士岂得来还家。",
        "dynasty": "唐",
        "collection_info": null
    },
    {
        "title": "辞唱歌",
        "author": "韩愈",
        "content": "抑逼敎唱歌，不解看艳词。\n坐中把酒人，岂有欢乐姿。\n幸有伶者妇，腰身如柳枝。\n但令送君酒，如醉如憨痴。\n声自肉中出，使人能逶随。\n復遣悭恡者，赠金不皱眉。\n岂有长直夫，喉中声雌雌。\n君心岂无耻，君岂是女儿。\n君敎发直言，大声无休时。\n君敎哭古恨，不肯復吞悲。\n乍可阻君意，艳歌难可为。",
        "dynasty": "唐",
        "collection_info": null
    },
    {
        "title": "知音者诚希",
        "author": "韩愈",
        "content": "知音者诚希，念子不能别。\n行行天未晓，携酒踏明月。",
        "dynasty": "唐",
        "collection_info": null
    },
    {
        "title": "同窦韦寻刘尊师不遇",
        "author": "韩愈",
        "content": "秦客何年驻，仙源此地深。\n还随蹑凫骑，来访驭风襟。\n院闭青霞入，松高老鹤寻。\n犹疑隐形坐，敢起窃桃心。",
        "dynasty": "唐",
        "collection_info": null
    },
    {
        "title": "春雪",
        "author": "韩愈",
        "content": "片片驱鸿急，纷纷逐吹斜。\n到江还作水，着树渐成花。\n越喜飞排瘴，胡愁厚盖砂。\n兼云封洞口，助月照天涯。\n暝见迷巢鸟，朝逢失辙车。\n呈丰尽相贺，宁止力耕家。",
        "dynasty": "唐",
        "collection_info": null
    },
    {
        "title": "酬蓝田崔丞立之咏雪见寄",
        "author": "韩愈",
        "content": "京城数尺雪，寒气倍常年。\n泯泯都无地，茫茫岂是天。\n崩奔惊乱射，挥霍讶相缠。\n不觉侵堂陛，方应折屋椽。\n出门愁落道，上马恐平鞯。\n朝鼓矜凌起，山斋酩酊眠。\n吾方嗟此役，君乃咏其妍。\n冰玉清颜隔，波涛盛句传。\n朝飧思共饭，夜宿忆同毡。\n举目无非白，雄文乃独玄。",
        "dynasty": "唐",
        "collection_info": null
    },
    {
        "title": "潭州泊船呈诸公",
        "author": "韩愈",
        "content": "夜寒眠半觉，鼓笛闹嘈嘈。\n暗浪舂楼堞，惊风破竹篙。\n主人看使范，客子读离骚。\n闻道松醪贱，何须恡错刀。",
        "dynasty": "唐",
        "collection_info": null
    },
    {
        "title": "饮城南道边古墓上逢中丞过赠礼部卫员外少室张道士",
        "author": "韩愈",
        "content": "偶上城南土骨堆，共倾春酒三五桮。\n为逢桃树相料理，不觉中丞喝道来。",
        "dynasty": "唐",
        "collection_info": null
    },
    {
        "title": "池上絮",
        "author": "韩愈",
        "content": "池上无风有落晖，杨花晴后自飞飞。\n为将纤质凌清镜，湿却无穷不得归。",
        "dynasty": "唐",
        "collection_info": null
    },
    {
        "title": "赠贾岛",
        "author": "韩愈",
        "content": "孟郊死葬北邙山，从此风云得暂闲。\n天恐文章浑断绝，更生贾岛着人间。",
        "dynasty": "唐",
        "collection_info": null
    },
    {
        "title": "赠贾岛",
        "author": "韩愈",
        "content": "孟郊死葬北邙山，从此风云得暂闲。\n世上不教才子絶，更生贾岛着人间。",
        "dynasty": "唐",
        "collection_info": null
    },
    {
        "title": "赠译经僧",
        "author": "韩愈",
        "content": "万里休言道路赊，有谁敎汝度流沙。\n只今中国方多事，不用无端更乱华。",
        "dynasty": "唐",
        "collection_info": null
    },
    {
        "title": "享惠昭太子庙乐章",
        "author": "王涯",
        "content": "威仪毕陈，备乐将阕。\n苞茅酒缩，膋萧香彻。\n宫臣展事，肃雍在列。\n迎精送往，厥鉴昭晰。",
        "dynasty": "唐",
        "collection_info": null
    },
    {
        "title": "望禁门松雪",
        "author": "王涯",
        "content": "宿云开霁景，佳气此时浓。\n瑞雪凝清禁，祥烟幂小松。\n依稀鸳瓦出，隐映凤楼重。\n金阙晴光照，琼枝瑞色封。\n叶铺全类玉，柯偃乍疑龙。\n讵比寒山上，风霜老昔容。",
        "dynasty": "唐",
        "collection_info": null
    },
    {
        "title": "广宣上人以诗贺放榜和谢",
        "author": "王涯",
        "content": "延英面奉入春闱，亦选功夫亦选奇。\n在冶只求金不耗，用心空学秤无私。\n龙门变化人皆望，莺谷飞鸣自有时。\n独喜至公谁是证，弥天上人与新诗。",
        "dynasty": "唐",
        "collection_info": null
    },
    {
        "title": "九月九日勤政楼下观百僚献寿",
        "author": "王涯",
        "content": "御气黄花节，临轩紫陌头。\n早阳生綵仗，霁色入仙楼。\n献寿皆鹓鹭，瞻天尽冕旒。\n菊樽过九日，凤历肇千秋。\n乐奏熏风起，杯酣瑞影收。\n年年歌舞度，此地庆皇休。",
        "dynasty": "唐",
        "collection_info": null
    },
    {
        "title": "春游曲二首 一",
        "author": "王涯",
        "content": "万树江边杏，新开一夜风。\n满园深浅色，照在绿波中。",
        "dynasty": "唐",
        "collection_info": null
    },
    {
        "title": "春游曲二首 二",
        "author": "王涯",
        "content": "上苑何穷树，花间次第新。\n香车与丝骑，风静亦生尘。",
        "dynasty": "唐",
        "collection_info": null
    },
    {
        "title": "太平词",
        "author": "王涯",
        "content": "风俗今和厚，君王在穆清。\n行看采华曲，尽是泰阶平。",
        "dynasty": "唐",
        "collection_info": null
    },
    {
        "title": "送春词",
        "author": "王涯",
        "content": "日日人空老，年年春更归。\n相欢在尊酒，不用惜花飞。",
        "dynasty": "唐",
        "collection_info": null
    },
    {
        "title": "塞上曲二首 一",
        "author": "王涯",
        "content": "天骄远塞行，出鞘宝刀鸣。\n定是酬恩日，今朝觉命轻。",
        "dynasty": "唐",
        "collection_info": null
    },
    {
        "title": "塞上曲二首 二",
        "author": "王涯",
        "content": "塞虏常为敌，边风已报秋。\n平生多志气，箭底觅封侯。",
        "dynasty": "唐",
        "collection_info": null
    },
    {
        "title": "陇上行",
        "author": "王涯",
        "content": "负羽到边州，鸣笳度陇头。\n云黄知塞近，草白见边秋。",
        "dynasty": "唐",
        "collection_info": null
    },
    {
        "title": "思君恩",
        "author": "王涯",
        "content": "鸡鸣天汉晓，莺语禁林春。\n谁入巫山梦，唯应洛水神。",
        "dynasty": "唐",
        "collection_info": null
    },
    {
        "title": "春闺思",
        "author": "王涯",
        "content": "雪尽萱抽叶，风轻水变苔。\n玉关音信断，又见发庭梅。",
        "dynasty": "唐",
        "collection_info": null
    },
    {
        "title": "春江曲",
        "author": "王涯",
        "content": "摇漾越江春，相将采白苹。\n归时不觉夜，出浦月随人。",
        "dynasty": "唐",
        "collection_info": null
    },
    {
        "title": "闺人赠远五首 一",
        "author": "王涯",
        "content": "花明绮陌春，柳拂御沟新。\n为报辽阳客，流芳不待人。",
        "dynasty": "唐",
        "collection_info": null
    },
    {
        "title": "闺人赠远五首 二",
        "author": "王涯",
        "content": "远戍功名薄，幽闺年貌伤。\n妆成对春树，不语泪千行。",
        "dynasty": "唐",
        "collection_info": null
    },
    {
        "title": "闺人赠远五首 三",
        "author": "王涯",
        "content": "形影一朝别，烟波千里分。\n君看望君处，祗是起行云。",
        "dynasty": "唐",
        "collection_info": null
    },
    {
        "title": "闺人赠远五首 四",
        "author": "王涯",
        "content": "啼莺绿树深，语燕雕梁晚。\n不省出门行，沙场知近远。",
        "dynasty": "唐",
        "collection_info": null
    },
    {
        "title": "闺人赠远五首 五",
        "author": "王涯",
        "content": "洞房今夜月，如练復如霜。\n为照离人恨，亭亭到晓光。",
        "dynasty": "唐",
        "collection_info": null
    },
    {
        "title": "从军词三首 一",
        "author": "王涯",
        "content": "戈甲从军久，风云识阵难。\n今朝拜韩信，计日斩成安。",
        "dynasty": "唐",
        "collection_info": null
    },
    {
        "title": "从军词三首 二",
        "author": "王涯",
        "content": "燕颔多奇相，狼头敢犯边。\n寄言班定远，正是立功年。",
        "dynasty": "唐",
        "collection_info": null
    },
    {
        "title": "从军词三首 三",
        "author": "王涯",
        "content": "旄头夜落捷书飞，来奏金门着赐衣。\n白马将军频破敌，黄龙戍卒几时归。",
        "dynasty": "唐",
        "collection_info": null
    },
    {
        "title": "塞下曲二首 一",
        "author": "王涯",
        "content": "辛勤几出黄花戍，迢遰初随细柳营。\n塞晚每愁残月苦，边愁更逐断篷惊。",
        "dynasty": "唐",
        "collection_info": null
    },
    {
        "title": "塞下曲二首 二",
        "author": "王涯",
        "content": "年少辞家从冠军，金妆宝劒去邀勋。\n不知马骨伤寒水，唯见龙城起暮云。",
        "dynasty": "唐",
        "collection_info": null
    },
    {
        "title": "平戎辞",
        "author": "王涯",
        "content": "太白秋高助发兵，长风夜卷虏尘清。\n男儿解却腰间劒，喜见从王道化平。",
        "dynasty": "唐",
        "collection_info": null
    },
    {
        "title": "游春词二首 一",
        "author": "王涯",
        "content": "曲江绿柳变烟条，寒谷冰随暖气销。\n纔见春光生绮陌，已闻清乐动云韶。",
        "dynasty": "唐",
        "collection_info": null
    },
    {
        "title": "游春词二首 二",
        "author": "王涯",
        "content": "经过柳陌与桃蹊，寻逐春光着处迷。\n鸟度时时衝絮起，花繁衮衮压枝低。",
        "dynasty": "唐",
        "collection_info": null
    },
    {
        "title": "秋思二首 一",
        "author": "王涯",
        "content": "网轩凉吹动轻衣，夜听更长玉漏稀。\n月度天河光转湿，鹊惊秋树叶频飞。",
        "dynasty": "唐",
        "collection_info": null
    },
    {
        "title": "秋思二首 二",
        "author": "王涯",
        "content": "宫连太液见沧波，暑气微消秋意多。\n一夜清风苹末起，露珠翻尽满池荷。",
        "dynasty": "唐",
        "collection_info": null
    },
    {
        "title": "汉苑行",
        "author": "王涯",
        "content": "二月春风遍柳条，九天仙乐奏云韶。\n蓬莱殿后花如锦，紫阁阶前雪未销。",
        "dynasty": "唐",
        "collection_info": null
    },
    {
        "title": "秋夜曲",
        "author": "王涯",
        "content": "桂魄初生秋露微，轻罗已薄未更衣。\n银筝夜久殷勤弄，心怯空房不忍归。",
        "dynasty": "唐",
        "collection_info": null
    },
    {
        "title": "献寿辞",
        "author": "王涯",
        "content": "宫殿参差列九重，祥云瑞气捧阶浓。\n微臣欲献唐尧寿，遥指南山对衮龙。",
        "dynasty": "唐",
        "collection_info": null
    },
    {
        "title": "秋思赠远二首 一",
        "author": "王涯",
        "content": "当年只自守空帷，梦裏关山觉别离。\n不见乡书传鴈足，唯看新月吐蛾眉。",
        "dynasty": "唐",
        "collection_info": null
    },
    {
        "title": "秋思赠远二首 二",
        "author": "王涯",
        "content": "厌攀杨柳临清阁，闲采芙蕖傍碧潭。\n走马台边人不见，拂云堆畔战初酣。",
        "dynasty": "唐",
        "collection_info": null
    },
    {
        "title": "春闺思",
        "author": "王涯",
        "content": "愁见游空百尺丝，春风挽断更伤离。\n闲花落尽青苔地，尽日无人谁得知。",
        "dynasty": "唐",
        "collection_info": null
    },
    {
        "title": "宫词三十首 一",
        "author": "王涯",
        "content": "白人宜着紫衣裳，冠子梳头双眼长。\n新睡起来思旧梦，见人忘却道胜常。",
        "dynasty": "唐",
        "collection_info": null
    },
    {
        "title": "宫词三十首 二",
        "author": "王涯",
        "content": "春来新插翠云钗，尚着云头踏殿鞋。\n欲得君王回一顾，争扶玉辇下金阶。",
        "dynasty": "唐",
        "collection_info": null
    },
    {
        "title": "宫词三十首 三",
        "author": "王涯",
        "content": "五更初起觉风寒，香炷烧来夜已残。\n欲卷珠帘惊雪满，自将红烛上楼看。",
        "dynasty": "唐",
        "collection_info": null
    },
    {
        "title": "宫词三十首 四",
        "author": "王涯",
        "content": "各将金锁锁宫门，院院青娥侍至尊。\n头白监门掌来去，问频多是最承恩。",
        "dynasty": "唐",
        "collection_info": null
    },
    {
        "title": "宫词三十首 五",
        "author": "王涯",
        "content": "夜久盘中蜡滴稀，金刀剪起尽霏霏。\n传声总是君王唤，红烛台前着舞衣。",
        "dynasty": "唐",
        "collection_info": null
    },
    {
        "title": "宫词三十首 六",
        "author": "王涯",
        "content": "筝翻禁曲觉声难，玉柱皆非旧处安。\n记得君王曾道好，长因下辇得先弹。",
        "dynasty": "唐",
        "collection_info": null
    },
    {
        "title": "宫词三十首 七",
        "author": "王涯",
        "content": "一丛高鬓绿云光，官样轻轻淡淡黄。\n为看九天公主贵，外边争学内家装。",
        "dynasty": "唐",
        "collection_info": null
    },
    {
        "title": "宫词三十首 八",
        "author": "王涯",
        "content": "宜春院裏驻仙舆，夜宴笙歌总不如。\n传索金笺提宠号，镫前御笔与亲书。",
        "dynasty": "唐",
        "collection_info": null
    },
    {
        "title": "宫词三十首 九",
        "author": "王涯",
        "content": "永巷重门渐半开，宫官着锁隔门回。\n谁知曾笑他人处，今日将身自入来。",
        "dynasty": "唐",
        "collection_info": null
    },
    {
        "title": "宫词三十首 十",
        "author": "王涯",
        "content": "春风帘裏旧青娥，无奈新人夺宠何。\n寒食禁花开满树，玉堂终日闭时多。",
        "dynasty": "唐",
        "collection_info": null
    },
    {
        "title": "宫词三十首 十一",
        "author": "王涯",
        "content": "碧绣檐前柳散垂，守门宫女欲攀时。\n曾经玉辇从容处，不敢临风折一枝。",
        "dynasty": "唐",
        "collection_info": null
    },
    {
        "title": "宫词三十首 十二",
        "author": "王涯",
        "content": "鸦飞深在禁城墙，多绕重楼复殿傍。\n时向春檐瓦沟上，散开朝翅占朝光。",
        "dynasty": "唐",
        "collection_info": null
    },
    {
        "title": "宫词三十首 十三",
        "author": "王涯",
        "content": "白雪猧儿拂地行，惯眠红毯不曾惊。\n深宫更有何人到，只晓金阶吠晚萤。",
        "dynasty": "唐",
        "collection_info": null
    },
    {
        "title": "宫词三十首 十四",
        "author": "王涯",
        "content": "百尺仙梯倚阁边，内人争下掷金钱。\n风来竞看铜乌转，遥指朱干在半天。",
        "dynasty": "唐",
        "collection_info": null
    },
    {
        "title": "宫词三十首 十五",
        "author": "王涯",
        "content": "春风摆荡禁花枝，寒食秋韆满地时。\n又落深宫石渠裏，尽随流水入龙池。",
        "dynasty": "唐",
        "collection_info": null
    },
    {
        "title": "宫词三十首 十六",
        "author": "王涯",
        "content": "墙墙不断接宫城，金榜皆书殿院名。\n万转千回相隔处，各调弦管对闻声。",
        "dynasty": "唐",
        "collection_info": null
    },
    {
        "title": "宫词三十首 十七",
        "author": "王涯",
        "content": "霏霏春雨九重天，渐暖龙池御柳烟。\n玉辇游时应不避，千廊万屋自相连。",
        "dynasty": "唐",
        "collection_info": null
    },
    {
        "title": "宫词三十首 十八",
        "author": "王涯",
        "content": "禁门烟起紫沉沉，楼阁当中复道深。\n长入暮天凝不散，掖庭宫裏动秋砧。",
        "dynasty": "唐",
        "collection_info": null
    },
    {
        "title": "宫词三十首 十九",
        "author": "王涯",
        "content": "炎炎夏日满天时，桐叶交加覆玉墀。\n向晚移镫上银簟，丛丛绿鬓坐弹棋。",
        "dynasty": "唐",
        "collection_info": null
    },
    {
        "title": "宫词三十首 二十",
        "author": "王涯",
        "content": "瞳瞳日出大明宫，天乐遥闻在碧空。\n禁树无风正和暖，玉楼金殿晓光中。",
        "dynasty": "唐",
        "collection_info": null
    },
    {
        "title": "宫词三十首 二十一",
        "author": "王涯",
        "content": "迥出芙蓉阁上头，九天悬处正当秋。\n年年七夕晴光裏，宫女穿针尽上楼。",
        "dynasty": "唐",
        "collection_info": null
    },
    {
        "title": "宫词三十首 二十二",
        "author": "王涯",
        "content": "教来鹦鹉语初成，久闭金笼惯认名。\n总向春园看花去，独于深院笑人声。",
        "dynasty": "唐",
        "collection_info": null
    },
    {
        "title": "宫词三十首 二十三",
        "author": "王涯",
        "content": "银瓶泻水欲朝妆，烛焰红高粉壁光。\n共怪满衣珠翠冷，黄花瓦上有新霜。",
        "dynasty": "唐",
        "collection_info": null
    },
    {
        "title": "宫词三十首 二十四",
        "author": "王涯",
        "content": "迎风殿裏罢云和，起听新蝉布浅莎。\n为爱九天和露滴，万年枝上最声多。",
        "dynasty": "唐",
        "collection_info": null
    },
    {
        "title": "宫词三十首 二十五",
        "author": "王涯",
        "content": "御果收时属内官，傍檐低压玉阑干。\n明朝摘向金华殿，尽日枝边次第看。",
        "dynasty": "唐",
        "collection_info": null
    },
    {
        "title": "宫词三十首 二十六",
        "author": "王涯",
        "content": "内裏松香满殿闻，四行阶下暖氤氲。\n春深欲取黄金粉，绕树宫娥着绛裙。",
        "dynasty": "唐",
        "collection_info": null
    },
    {
        "title": "宫词三十首 二十七",
        "author": "王涯",
        "content": "禁树传声在九霄，内中残火独遥遥。\n千官待取门犹闭，未到宫前下马桥。",
        "dynasty": "唐",
        "collection_info": null
    },
    {
        "title": "御沟新柳",
        "author": "贾棱",
        "content": "御苑阳和早，章沟柳色新。\n託根偏近日，布叶乍迎春。\n秀质方含翠，清阴欲庇人。\n轻云度斜景，多露滴行尘。\n褭褭堪离赠，依依独望频。\n王孙如可赏，攀折在芳辰。",
        "dynasty": "唐",
        "collection_info": null
    },
    {
        "title": "御沟新柳",
        "author": "刘遵古",
        "content": "韶光先禁柳，几处覆沟新。\n映水疑分翠，含烟欲占春。\n悠悠迟日晚，褭褭好风频。\n吐节茸犹嫩，通条泽稍均。\n远和瑶草色，暗拂玉楼尘。\n愿假骞飞便，归栖及此辰。",
        "dynasty": "唐",
        "collection_info": null
    },
    {
        "title": "洛阳清明日雨霁",
        "author": "李正封",
        "content": "晓日清明天，夜来嵩少雨。\n千门尚烟火，九陌无尘土。\n酒绿河桥春，漏闲宫殿午。\n游人恋芳草，半犯严城鼓。",
        "dynasty": "唐",
        "collection_info": null
    },
    {
        "title": "咏露",
        "author": "李正封",
        "content": "霏霏灵液重，云表无声落。\n霑树急玄蝉，洒池栖皓鹤。\n流尘清远陌，飞月澄高阁。\n宵润玉堂帘，曙寒金井索。\n佳人比珠泪，坐感红绡薄。",
        "dynasty": "唐",
        "collection_info": null
    },
    {
        "title": "夏游招隐寺暴雨晚晴",
        "author": "李正封",
        "content": "竹柏风雨过，萧疎台殿凉。\n石渠写奔溜，金剎照颓阳。\n鹤飞岩烟碧，鹿鸣涧草香。\n山僧引清梵，幡盖绕迴廊。",
        "dynasty": "唐",
        "collection_info": null
    },
    {
        "title": "禅门寺暮钟",
        "author": "李正封",
        "content": "簨𥲤高悬于阗钟，黄昏发地殷龙宫。\n游人忆到嵩山夜，迭阁连楼倚太空。",
        "dynasty": "唐",
        "collection_info": null
    },
    {
        "title": "贡院楼北新栽小松",
        "author": "李正封",
        "content": "青苍初得地，华省植来新。\n尚带山中色，犹含洞裏春。\n近楼依北户，隐砌净游尘。\n鹤寿应成盖，龙形未有鳞。\n为梁资大厦，封爵耻嬴秦。\n幸此观光日，清风屡得亲。",
        "dynasty": "唐",
        "collection_info": null
    },
    {
        "title": "南至隔仗望含元殿香炉",
        "author": "崔立之",
        "content": "千官望长至，万国拜含元。\n隔仗炉光出，浮霜烟气翻。\n飘飘萦内殿，漠漠澹前轩。\n圣日开如捧，卿云近欲浑。\n轮囷洒宫阙，萧索散干坤。\n愿倚天风便，披香奉至尊。",
        "dynasty": "唐",
        "collection_info": null
    },
    {
        "title": "曲池洁寒流",
        "author": "崔立之",
        "content": "闲寻欹岸步，因向曲池看。\n透底何澄彻，迴流乍屈盘。\n稍随高树古，迥与远天寒。\n月入镜华转，星临珠影攒。\n纤鳞时蔽石，转吹或生澜。\n愿假涓微效，来濡拙笔端。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "崔立之",
        "content": "时令忽已变，年光俄又春。\n高低惠风入，远近芳气新。\n靡靡纔偃草，泠泠不动尘。\n温和乍扇物，煦妪偏感人。\n去出桂林漫，来过蕙圃频。\n晨辉正澹荡，披拂长相亲。",
        "dynasty": "唐",
        "collection_info": null
    },
    {
        "title": "南至日隔仗望含元殿香炉",
        "author": "郭遵",
        "content": "冕旒亲负扆，卉服尽朝天。\n旸谷移初日，金炉出御烟。\n芬馨流远近，散漫入貂蝉。\n霜仗凝逾白，朱栏映转鲜。\n如看浮阙在，稍觉逐风迁。\n为沐皇家庆，来瞻羽卫前。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "郭遵",
        "content": "微风飘淑气，散漫及兹晨。\n习习何处至，熙熙与春亲。\n暧空看早辨，映日度逾频。\n高拂非烟杂，低垂众卉新。\n霁天轻有霭，绮陌尽无尘。\n还似登台意，元和欲煦人。",
        "dynasty": "唐",
        "collection_info": null
    },
    {
        "title": "赋得风动万年枝",
        "author": "韦纾",
        "content": "嘉名标万祀，擢秀出深宫。\n嫩叶含烟霭，芳柯振惠风。\n参差摇翠色，绮靡舞晴空。\n气禀祯祥异，荣霑雨露同。\n天年方未极，圣寿比应崇。\n幸列华林裏，知殊众木中。",
        "dynasty": "唐",
        "collection_info": null
    },
    {
        "title": "赋得风动万年枝",
        "author": "樊阳源",
        "content": "珍木罗前殿，乘春任好风。\n振柯方褭褭，舒叶乍蒙蒙。\n影动丹墀上，声传紫禁中。\n离披偏向日，凌乱半分空。\n轻拂祥烟散，低摇翠色同。\n长令占天眷，四气借全功。",
        "dynasty": "唐",
        "collection_info": null
    },
    {
        "title": "赋得风动万年枝",
        "author": "许稷",
        "content": "琼树偏春早，光飞处处宜。\n晓浮三殿日，暗度万年枝。\n婀娜摇仙禁，缤翻映玉池。\n含芳烟乍和，拂砌影初移。\n为近韶阳煦，皆先众卉垂。\n成阴知可待，不与众芳随。",
        "dynasty": "唐",
        "collection_info": null
    },
    {
        "title": "闰月定四时",
        "author": "许稷",
        "content": "玉律穷三纪，推为积闰期。\n月余因妙算，岁遍自成时。\n乍觉年华改，翻怜物候迟。\n六旬知不惑，四气本无欺。\n月桂亏还正，阶蓂落復滋。\n从斯分历象，共仰定毫釐。",
        "dynasty": "唐",
        "collection_info": null
    },
    {
        "title": "谢真人还旧山",
        "author": "范传正",
        "content": "麾盖从仙府，笙歌入旧山。\n水流丹竈缺，云起草堂关。\n白鹿行为卫，青鸾舞自闲。\n种松鳞未立，移石藓仍斑。\n望路烟霞外，迴舆岩岫间。\n岂唯辽海鹤，空叹令威还。",
        "dynasty": "唐",
        "collection_info": null
    },
    {
        "title": "范成君撃洞阴磬",
        "author": "范传正",
        "content": "历历闻金奏，微微下玉京。\n为祥家谍久，偏识洞阴名。\n澹伫人闻听，铿锵古曲成。\n何须百兽舞，自畅九天情。\n注目看无见，留心记未精。\n云霄如可托，借鹤向层城。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "范传正",
        "content": "暧暧当迟日，微微扇好风。\n吹摇新叶上，光动浅花中。\n澹荡凝清昼，氤氲暧碧空。\n稍看生绿水，已觉散芳丛。\n徙倚情偏适，裴回赏未穷。\n妍华不可状，竟夕气融融。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "豆卢荣",
        "content": "春晴生缥缈，软吹和初徧。\n池影动渊沦，山容发葱蒨。\n迟迟入绮阁，习习流芳甸。\n树杪扬莺啼，阶前落花片。\n韶光恐闲放，旭日宜游宴。\n文客拂尘衣，仁风愿迴扇。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "邵偃",
        "content": "微风扇和气，韶景共芳晨。\n始见郊原绿，旋过御苑春。\n三条开广陌，八水泛通津。\n烟动花间叶，香流马上人。\n逶迤云彩曙，嘹唳鸟声频。\n为报东堂客，明朝桂树新。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "柳道伦",
        "content": "青阳初入律，淑气应春风。\n始辨梅花裏，俄分柳色中。\n依微开夕照，澹荡媚晴空。\n拂水生苹末，经岩触桂丛。\n稍抽兰叶紫，微吐杏花红。\n愿逐仁风布，将俾生植功。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "陈九流",
        "content": "喜见阳和至，遥知橐籥功。\n迟迟散南陌，褭褭逐东风。\n暗入芳园裏，潜吹草木中。\n兰荪纔有绿，桃杏未成红。\n已觉寒光尽，还看淑气通。\n由来荣与悴，今日发应同。",
        "dynasty": "唐",
        "collection_info": null
    },
    {
        "title": "谢真人仙驾还旧山",
        "author": "夏方庆",
        "content": "何年成道去，绰约化童颜。\n天上辞仙侣，人间忆旧山。\n沧桑今已变，萝蔓尚堪攀。\n云覆瑶坛净，苔生丹竈闲。\n逍遥堪白石，寂寞闭玄关。\n应是悲尘世，思将羽驾还。",
        "dynasty": "唐",
        "collection_info": null
    },
    {
        "title": "公子行",
        "author": "陈羽",
        "content": "金羁白面郎，何处蹋青来。\n马娇郎半醉，躞蹀望楼台。\n似见楼上人，玲珑窗户开。\n隔花闻一笑，落日不知回。",
        "dynasty": "唐",
        "collection_info": null
    },
    {
        "title": "古意",
        "author": "陈羽",
        "content": "十三学绣罗衣裳，自怜红袖闻馨香。\n人言此是嫁时服，含笑不刺双鸳鸯。\n郎年十九髭未生，拜官天下闻郎名。\n车马骈阗贺门馆，自然不失为公卿。\n是时妾家犹未贫，兄弟出入双车轮。\n繁华全盛两相敌，与郎年少为婚姻。\n郎家居近御沟水，豪门客尽蹑珠履。\n雕盘酒器常不干，晓入中厨妾先起。\n姑嫜严肃有规矩，小姑娇憨意难取。\n朝参暮拜白玉堂，绣衣着尽黄金缕。\n妾貌渐衰郎渐薄，时时强笑意索寞。\n知郎本来无岁寒，几回掩泪看花落。\n妾年四十丝满头，郎年五十封公侯。\n男儿全盛日忘旧，银床羽帐空飕飗。\n庭花红遍蝴蝶飞，看郎佩玉下朝时。\n归来略略不相顾，却令侍婢生光辉。\n郎恨妇人易衰老，妾亦恨深不忍道。\n看郎强健能几时，年过六十还枯[槁]。",
        "dynasty": "唐",
        "collection_info": null
    },
    {
        "title": "长相思",
        "author": "陈羽",
        "content": "相思长相思，相思无限极。\n相思苦相思，相思损容色。\n容色真可惜，相思不可彻。\n日日长相思，相思肠断绝。\n肠断绝，泪还续，闲人莫作相思曲。",
        "dynasty": "唐",
        "collection_info": null
    },
    {
        "title": "送戴端公赴容州",
        "author": "陈羽",
        "content": "分命诸侯重，葳蕤绣服香。\n八蛮治险阻，千骑蹋繁霜。\n山断旌旗出，天晴劒佩光。\n还将小戴礼，远出化南方。",
        "dynasty": "唐",
        "collection_info": null
    },
    {
        "title": "送殷华之洪州",
        "author": "陈羽",
        "content": "离堂悲楚调，君奏豫章行。\n愁处雪花白，梦中江水清。\n扣船歌月色，避浪宿猨声。\n还作经年别，相思湖草生。",
        "dynasty": "唐",
        "collection_info": null
    },
    {
        "title": "春日晴原野望",
        "author": "陈羽",
        "content": "东风吹暖气，消散入晴天。\n渐变池塘色，欲生杨柳烟。\n蒙茸花向月，潦倒客经年。\n乡思应愁望，江湖春水连。",
        "dynasty": "唐",
        "collection_info": null
    },
    {
        "title": "湘妃怨",
        "author": "陈羽",
        "content": "舜欲省蛮陬，南巡非逸游。\n九山沈白日，二女泣沧洲。\n目极楚云断，恨连湘水流。\n至今闻鼓瑟，咽绝不胜愁。",
        "dynasty": "唐",
        "collection_info": null
    },
    {
        "title": "冬晚送友人使西蕃",
        "author": "陈羽",
        "content": "驿使向天西，巡羌復入氐。\n玉关晴有雪，砂碛雨无泥。\n落泪军中笛，惊眠塞上鸡。\n逢春乡思苦，万里草萋萋。",
        "dynasty": "唐",
        "collection_info": null
    },
    {
        "title": "春园即事",
        "author": "陈羽",
        "content": "水隔羣物远，夜深风起频。\n霜中千树橘，月下五湖人。\n听鹤忽忘寝，见山如得邻。\n明年还到此，共看洞庭春。",
        "dynasty": "唐",
        "collection_info": null
    },
    {
        "title": "送友人及第归江东",
        "author": "陈羽",
        "content": "五陵春色泛花枝，心醉花前远别离。\n落羽耻为关右客，成名空羡里中儿。\n都门雨歇愁分处，山店灯残梦到时。\n家住洞庭多钓伴，因来相贺话相思。",
        "dynasty": "唐",
        "collection_info": null
    },
    {
        "title": "梓州与温商夜别",
        "author": "陈羽",
        "content": "凤皇城裏花时别，客舍莫辞先买酒，相门曾忝共登龙。\n迎风骚屑千家竹，隔水悠扬午夜钟。\n明日又行西蜀路，不堪天际远山重。",
        "dynasty": "唐",
        "collection_info": null
    },
    {
        "title": "长安卧病秋夜言怀",
        "author": "陈羽",
        "content": "九重门锁禁城秋，月过南宫渐映楼。\n紫陌夜深槐露滴，碧空云尽火星流。\n风清刻漏传三殿，甲第歌钟乐五侯。\n楚客病来乡思苦，寂寥灯下不胜愁。",
        "dynasty": "唐",
        "collection_info": null
    },
    {
        "title": "喜雪上窦相公",
        "author": "陈羽",
        "content": "千门万户雪花浮，点点无声落瓦沟。\n全似玉尘销更积，半成冰水结还流。\n光添曙色连天远，平地已沾盈尺润，年丰须荷富人侯。",
        "dynasty": "唐",
        "collection_info": null
    },
    {
        "title": "宴杨驸马山亭",
        "author": "陈羽",
        "content": "垂杨拂岸草茸茸，绣户窗前花影重。\n鲙下玉盘红缕细，酒开金瓮绿醅醲。\n中朝附马何平叔，南国词人陆士龙。\n落日泛舟同醉处，迴潭百丈映千峯。",
        "dynasty": "唐",
        "collection_info": null
    },
    {
        "title": "西蜀送许中庸归秦赴举",
        "author": "陈羽",
        "content": "春色华阳国，秦人此别离。\n驿楼横水影，乡路入花枝。\n日暖莺飞好，山晴马去迟。\n劒门当石隘，栈阁入云危。\n独鹤心千里，贫交酒一巵。\n桂条攀偃蹇，兰叶藉参差。\n旅梦惊蝴蝶，残芳怨子规。\n碧霄今夜月，惆怅上峨嵋。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "陈羽",
        "content": "宛宛如丝柳，含黄一望新。\n未成沟上暗，且向日边春。\n袅娜方遮水，低迷欲醉人。\n託空芳郁郁，逐溜影鳞鳞。\n弄水滋宵露，垂枝染夕尘。\n夹堤连太液，还似映天津。",
        "dynasty": "唐",
        "collection_info": null
    },
    {
        "title": "中秋夜临镜湖望月",
        "author": "陈羽",
        "content": "镜裏秋宵望，湖平月彩深。\n圆光珠入浦，浮照鹊惊林。\n澹动光还碎，婵娟影不沈。\n远时生岸曲，空处落波心。\n逈彻轮初满，孤明魄未侵。\n桂枝如可折，何惜夜登临。",
        "dynasty": "唐",
        "collection_info": null
    },
    {
        "title": "江上愁思二首 一",
        "author": "陈羽",
        "content": "江上翁开门，开门向衰草。\n只知愁子孙，不觉生涯老。",
        "dynasty": "唐",
        "collection_info": null
    },
    {
        "title": "江上愁思二首 二",
        "author": "陈羽",
        "content": "江上草茎枯，茎枯叶復焦。\n那堪芳意尽，夜夜没寒潮。",
        "dynasty": "唐",
        "collection_info": null
    },
    {
        "title": "梁城老人怨",
        "author": "陈羽",
        "content": "朝为耕种人，暮作刀枪鬼。\n相看父子血，共染城濠水。",
        "dynasty": "唐",
        "collection_info": null
    },
    {
        "title": "送灵一上人",
        "author": "陈羽",
        "content": "十年劳远别，一笑喜相逢。\n又上青山去，青山千万重。",
        "dynasty": "唐",
        "collection_info": null
    },
    {
        "title": "经夫差庙",
        "author": "陈羽",
        "content": "姑苏城畔千年木，刻作夫差庙裏神。\n冠盖寂寥尘满室，不知箫鼓乐何人。",
        "dynasty": "唐",
        "collection_info": null
    },
    {
        "title": "九月十日即事",
        "author": "陈羽",
        "content": "汉江天外东流去，巴塞连山万里秋。\n节过重阳人病起，一枝残菊不胜愁。",
        "dynasty": "唐",
        "collection_info": null
    },
    {
        "title": "夏日讌九华池赠主人",
        "author": "陈羽",
        "content": "池上凉台五月凉，百花开尽水芝香。\n黄金买酒邀诗客，醉倒檐前青玉床。",
        "dynasty": "唐",
        "collection_info": null
    },
    {
        "title": "长安早春言志",
        "author": "陈羽",
        "content": "九衢日暖树苍苍，万里吴人忆水乡。\n汉主未曾亲羽猎，不知将底谏君王。",
        "dynasty": "唐",
        "collection_info": null
    },
    {
        "title": "读苏属国传",
        "author": "陈羽",
        "content": "天山西北居延海，沙塞重重不见春。\n肠断帝乡遥望日，节旄零落汉家臣。",
        "dynasty": "唐",
        "collection_info": null
    },
    {
        "title": "吴城览古",
        "author": "陈羽",
        "content": "吴王旧国水烟空，香径无人兰叶红。\n春色似怜歌舞地，年年先发馆娃宫。",
        "dynasty": "唐",
        "collection_info": null
    },
    {
        "title": "犍为城下夜泊闻夷歌",
        "author": "陈羽",
        "content": "犍为城下牂牁路，空冢滩西贾客舟。\n此夜可怜江上月，夷歌铜鼓不胜愁。",
        "dynasty": "唐",
        "collection_info": null
    },
    {
        "title": "和王中丞使君春日过高评事幽居",
        "author": "陈羽",
        "content": "风光满路旗旛出，林下高人待使君。\n笑藉紫兰相向醉，野花千树落纷纷。",
        "dynasty": "唐",
        "collection_info": null
    },
    {
        "title": "和王中丞中和日",
        "author": "陈羽",
        "content": "节应中和天地晴，繁弦迭鼓动高城。\n汉家分刺诸侯贵，一曲阳春江水清。",
        "dynasty": "唐",
        "collection_info": null
    },
    {
        "title": "同韦中丞花下夜饮赠歌人",
        "author": "陈羽",
        "content": "银烛煌煌半醉人，娇歌宛转动朱唇。\n繁花落尽春风裏，绣被郎官不负春。",
        "dynasty": "唐",
        "collection_info": null
    },
    {
        "title": "若耶溪逢陆澧",
        "author": "陈羽",
        "content": "溪上春晴聊看竹，谁言驿使此相逢。\n担簦蹑屐仍多病，笑杀云间陆士龙。",
        "dynasty": "唐",
        "collection_info": null
    },
    {
        "title": "夜泊荆溪",
        "author": "陈羽",
        "content": "小雪已晴芦叶暗，长波乍急鹤声嘶。\n孤舟一夜宿流水，眼看山头月落溪。",
        "dynasty": "唐",
        "collection_info": null
    },
    {
        "title": "南山别僧",
        "author": "陈羽",
        "content": "惆怅人间多别离，梅花满眼独行时。\n无家度日多为客，欲共山僧何处期。",
        "dynasty": "唐",
        "collection_info": null
    },
    {
        "title": "戏题山居二首 一",
        "author": "陈羽",
        "content": "云盖秋松幽洞近，水穿危石乱山深。\n门前自有千竿竹，免向人家看竹林。",
        "dynasty": "唐",
        "collection_info": null
    },
    {
        "title": "戏题山居二首 二",
        "author": "陈羽",
        "content": "虽有柴门长不关，片云高木共身闲。\n犹嫌住久人知处，见欲移居更上山。",
        "dynasty": "唐",
        "collection_info": null
    },
    {
        "title": "山中秋夜喜周士闲见过",
        "author": "陈羽",
        "content": "青山高处上不易，白云深处行亦难。\n留君不宿对秋月，莫厌山空泉石寒。",
        "dynasty": "唐",
        "collection_info": null
    },
    {
        "title": "过栎阳山溪",
        "author": "陈羽",
        "content": "众草穿沙芳色齐，蹋莎行草过春溪。\n闲云相引上山去，人到山头云却低。",
        "dynasty": "唐",
        "collection_info": null
    },
    {
        "title": "姑苏台怀古",
        "author": "陈羽",
        "content": "忆昔吴王争霸日，歌钟满地上高台。\n三千宫女看花处，人尽台崩花自开。",
        "dynasty": "唐",
        "collection_info": null
    },
    {
        "title": "将归旧山留别",
        "author": "陈羽",
        "content": "相共游梁今独还，异乡摇落忆空山。\n信陵死后无公子，徒向夷门学抱关。",
        "dynasty": "唐",
        "collection_info": null
    },
    {
        "title": "游洞灵观",
        "author": "陈羽",
        "content": "初访西城礼少君，独行深入洞天云。\n风吹青桂寒花落，香绕仙坛处处闻。",
        "dynasty": "唐",
        "collection_info": null
    },
    {
        "title": "旅次沔阳闻克復而用师者穷兵黩武因书简之",
        "author": "陈羽",
        "content": "江上烟消汉水清，王师大破绿林兵。\n干戈用尽人成血，韩信空传壮士名。",
        "dynasty": "唐",
        "collection_info": null
    },
    {
        "title": "湘君祠",
        "author": "陈羽",
        "content": "二妃怨处云沈沈，二妃哭处湘水深。\n商人酒滴庙前草，萧索风生斑竹林。",
        "dynasty": "唐",
        "collection_info": null
    },
    {
        "title": "送辛吉甫常州觐省",
        "author": "陈羽",
        "content": "西去兰陵家不远，到家还及采兰时。\n新年送客我为客，惆怅门前黄柳丝。",
        "dynasty": "唐",
        "collection_info": null
    },
    {
        "title": "题舞花山大师遗居",
        "author": "陈羽",
        "content": "西过流沙归路长，一生遗迹在东方。\n空堂寂寞闭灯影，风动四山松柏香。",
        "dynasty": "唐",
        "collection_info": null
    },
    {
        "title": "广陵秋夜对月即事",
        "author": "陈羽",
        "content": "霜落寒空月上楼，月中歌吹满扬州。\n相看醉舞倡楼月，不觉隋家陵树秋。",
        "dynasty": "唐",
        "collection_info": null
    },
    {
        "title": "早秋浐水送人归越",
        "author": "陈羽",
        "content": "凉叶萧萧生远风，晓鵶飞度望春宫。\n越人归去一摇首，肠断马嘶秋水东。",
        "dynasty": "唐",
        "collection_info": null
    },
    {
        "title": "小江驿送陆侍御归湖上山",
        "author": "陈羽",
        "content": "鹤唳天边秋水空，荻花芦叶起西风。\n今夜渡江何处宿，会稽山在月明中。",
        "dynasty": "唐",
        "collection_info": null
    },
    {
        "title": "送李德舆归穿石洞山居",
        "author": "陈羽",
        "content": "乌巾年少归何处，一片綵霞仙洞中。\n惆怅别时花似雪，行人不肯醉春风。",
        "dynasty": "唐",
        "collection_info": null
    },
    {
        "title": "酬幽居闲上人喜及第后见赠",
        "author": "陈羽",
        "content": "九霄心在劳相问，四十年间岂足惊。\n风动自然云出岫，高僧不用笑浮生。",
        "dynasty": "唐",
        "collection_info": null
    },
    {
        "title": "洛下赠彻公",
        "author": "陈羽",
        "content": "天竺沙门洛下逢，请为同社笑相容。\n支颐忽望碧云裏，心爱嵩山第几重。",
        "dynasty": "唐",
        "collection_info": null
    },
    {
        "title": "观朱舍人归葬吴中",
        "author": "陈羽",
        "content": "翩翩绛旐寒流上，行引东归万里魂。\n几处州人临水哭，共看遗草有王言。",
        "dynasty": "唐",
        "collection_info": null
    },
    {
        "title": "题清镜寺留别",
        "author": "陈羽",
        "content": "路入千山愁自知，雪花撩乱压松枝。\n世人并道离别苦，谁信山僧轻别离。",
        "dynasty": "唐",
        "collection_info": null
    },
    {
        "title": "从军行",
        "author": "陈羽",
        "content": "海畔风吹冻泥裂，枯桐叶落枝梢折。\n横笛闻声不见人，红旗直上天山雪。",
        "dynasty": "唐",
        "collection_info": null
    },
    {
        "title": "宿淮阴作",
        "author": "陈羽",
        "content": "秋灯点点淮阴市，楚客联樯宿淮水。\n夜深风起鱼鼈腥，韩信祠堂明月裏。",
        "dynasty": "唐",
        "collection_info": null
    },
    {
        "title": "春日南山行",
        "author": "陈羽",
        "content": "处处看山不可行，野花相向笑无成。\n长嫌为客过州县，渐被时人识姓名。",
        "dynasty": "唐",
        "collection_info": null
    },
    {
        "title": "步虚词二首 一",
        "author": "陈羽",
        "content": "汉武青斋读鼎书，太官扶上画云车。\n坛上月明宫殿闭，仰看星斗礼空虚。",
        "dynasty": "唐",
        "collection_info": null
    },
    {
        "title": "步虚词二首 二",
        "author": "陈羽",
        "content": "楼殿层层阿母家，昆崙山顶驻红霞。\n笙歌出见穆天子，相引笑看琪树花。",
        "dynasty": "唐",
        "collection_info": null
    },
    {
        "title": "襄阳过孟浩然旧居",
        "author": "陈羽",
        "content": "襄阳城郭春风起，汉水东流去不还。\n孟子死来江树老，烟霞犹在鹿门山。",
        "dynasty": "唐",
        "collection_info": null
    },
    {
        "title": "送友人游嵩山",
        "author": "陈羽",
        "content": "嵩山归路绕天坛，雪影松声满谷寒。\n君见九龙潭上月，莫辞清夜访袁安。",
        "dynasty": "唐",
        "collection_info": null
    },
    {
        "title": "伏翼西洞送夏方庆",
        "author": "陈羽",
        "content": "洞裏春晴花正开，看花出洞几时迴。\n殷勤好去武陵客，莫引世人相逐来。",
        "dynasty": "唐",
        "collection_info": null
    },
    {
        "title": "赠人",
        "author": "陈羽",
        "content": "或棹孤舟或杖藜，寻常适意钓长溪。\n草堂竹径在何处，落日孤烟寒渚西。",
        "dynasty": "唐",
        "collection_info": null
    },
    {
        "title": "句",
        "author": "陈羽",
        "content": "稚子新能编笋笠，山妻旧解补荷衣。\n秋山隔岸清猨叫，湖水当门白鸟飞。",
        "dynasty": "唐",
        "collection_info": null
    },
    {
        "title": "东风二章 一",
        "author": "欧阳詹",
        "content": "东风叶时，匪沃匪飘。\n莫雪凝川，莫阴冱郊。\n朝不徯夕乃销，东风之行地上兮。\n上德临慝，匪戮匪枭。\n莫暴在野，莫丑在阶。\n以踣以歼，夕不徯朝，陇西公来浚都兮。",
        "dynasty": "唐",
        "collection_info": null
    },
    {
        "title": "东风二章 二",
        "author": "欧阳詹",
        "content": "东风叶时，匪凿匪[穮]。\n莫蛰在泉，莫枯在条。\n宵不徯晨乃繇，东风之行地上兮。\n上德为政，匪食匪招。\n莫顾于家，莫流于辽。\n以饱以迴，晨不徯霄，陇西公来浚都兮。",
        "dynasty": "唐",
        "collection_info": null
    },
    {
        "title": "有所恨二章 一",
        "author": "欧阳詹",
        "content": "相思君子，吁嗟万里。\n亦既至止，曷不觏止。\n本不信巫，谓巫言是履。\n在门五日，如待之死，有所恨兮。",
        "dynasty": "唐",
        "collection_info": null
    },
    {
        "title": "有所恨二章 二",
        "author": "欧阳詹",
        "content": "相思遗衣，为忆以贻。\n亦既受止，曷不保持。\n本不欺友，谓友情是违。\n隔生之赠，造次亡之，有所恨兮。",
        "dynasty": "唐",
        "collection_info": null
    },
    {
        "title": "玩月",
        "author": "欧阳詹",
        "content": "八月十五夕，旧嘉蟾兔光。\n斯从古人好，共下今宵堂。\n素魄皎孤凝，芳辉纷四扬。\n裴回林上头，泛滟天中央。\n皓露助流华，轻风佐浮凉。\n清冷到肌骨，洁白盈衣裳。\n惜此苦宜玩，揽之非可将。\n含情顾广庭，愿勿沈西方。",
        "dynasty": "唐",
        "collection_info": null
    },
    {
        "title": "咏德上韦检察",
        "author": "欧阳詹",
        "content": "少华类太华，太室似少室。\n亚相与丞相，亦復无异质。\n渟如月临水，肃若松照日。\n辉影互光澄，阴森两葱郁。\n连城鸾凤分，同气龟龙出。\n併力革夷心，通筹整师律。\n英豪愿迴席，蛮貊皆屈膝。\n中外行分途，寰瀛待清谧。",
        "dynasty": "唐",
        "collection_info": null
    },
    {
        "title": "寓兴",
        "author": "欧阳詹",
        "content": "桃李有奇质，樗栎无妙姿。\n皆承庆云沃，一种春风吹。\n美恶苟同归，喧嚣徒尔为。\n相将任玄造，聊醉手中巵。",
        "dynasty": "唐",
        "collection_info": null
    },
    {
        "title": "荅韩十八驽骥吟",
        "author": "欧阳詹",
        "content": "故人舒其愤，昨示驽骥篇。\n驽以易售陈，骥以难知言。\n委曲感既深，咨嗟词亦殷。\n伊情有远澜，余志逊其源。\n室在周孔堂，道通尧舜门。\n调雅声寡同，途遐势难翻。\n顾兹万恨来，假彼二物云。\n贱贵而贵贱，世人良共然。\n巴蕉一叶妖，茙葵一花妍。\n毕无才实资，手植阶墀前。\n楩柟十围瑰，松柏百尺坚。\n罔念梁栋功，野长丘墟边。\n伤哉昌黎韩，焉得不迍邅。\n上帝本厚生，大君方建元。\n宝将庇羣甿，庶此规崇轩。\n班尔图永安，抡择期精专。\n君看广厦中，岂有树庭萱。",
        "dynasty": "唐",
        "collection_info": null
    },
    {
        "title": "益昌行",
        "author": "欧阳詹",
        "content": "驱马至益昌，倍惊风俗和。\n耕夫陇上谣，负者途中歌。\n处处川復原，重重山与河。\n人烟遍余田，时稼无闲坡。\n问业一何修，太守德化加。\n问身一何安，太守恩怀多。\n贤哉我太守，在古无以过。\n爱人甚爱身，治郡如治家。\n云雷既奋腾，草木遂萌芽。\n乃知良二千，德足为国华。\n今时固精求，汉帝非徒嗟。\n四海有青春，众植伫扬葩。\n期当作说霖，天下同雱𩃱。",
        "dynasty": "唐",
        "collection_info": null
    },
    {
        "title": "自淮中却赴洛途中作",
        "author": "欧阳詹",
        "content": "惆怅策疲马，孤蓬被风吹。\n昨东今又西，冉冉长路岐。\n岁晚树无叶，夜寒霜满枝。\n旅人恒苦辛，冥寞天何知。",
        "dynasty": "唐",
        "collection_info": null
    },
    {
        "title": "晨装行",
        "author": "欧阳詹",
        "content": "村店月西出，山林鹎鵊声。\n旅灯彻夜席，束囊事晨征。\n寂寂人尚眠，悠悠天未明。\n岂无偃息心，所务前有程。",
        "dynasty": "唐",
        "collection_info": null
    },
    {
        "title": "新都行",
        "author": "欧阳詹",
        "content": "缥缈空中丝，蒙笼道傍树。\n翻兹叶间吹，惹破花上露。\n悠扬丝意去，苒蒻花枝住。\n何计脱缠绵，天长春日暮。",
        "dynasty": "唐",
        "collection_info": null
    },
    {
        "title": "铜雀妓",
        "author": "欧阳詹",
        "content": "萧条登古台，迴首黄金屋。\n落叶不归林，高陵永为谷。\n妆容徒自丽，舞态阅谁目。\n惆怅繐帷空，歌声苦于哭。",
        "dynasty": "唐",
        "collection_info": null
    },
    {
        "title": "太原旅怀呈薛十八侍御齐十二奉礼",
        "author": "欧阳詹",
        "content": "前来称英隽，有食主人鱼。\n后来曰贤才，又受主人车。\n伊予亦投刺，恩煦胡凋疎。\n既覩主人面，復见主人书。\n餬口百家周，赁庑三月余。\n眼见寒序臻，坐送秋光除。\n西日惄饥肠，北风疾絺裾。\n升堂有知音，此意当何如。",
        "dynasty": "唐",
        "collection_info": null
    },
    {
        "title": "李评事公进示文集因赠之",
        "author": "欧阳詹",
        "content": "风雅不坠地，五言始君先。\n希微嘉会章，杳冥河梁篇。\n理蔓语无枝，言一意则千。\n往来更后人，浇荡醨前源。\n倾筐实不收，朴樕华争繁。\n大教护微旨，哲人生令孙。\n高飙激颓波，坐使横流翻。\n昔日越重阻，侧聆沧海传。\n逮兹觌清扬，幸覩青琅编。\n泠泠中山醇，片片昆丘璠。\n一杯有余味，再览增光鲜。\n对宝人皆鉴，握鞶良自妍。\n吾其告先师，六义今还全。",
        "dynasty": "唐",
        "collection_info": null
    },
    {
        "title": "徐十八晦落第",
        "author": "欧阳詹",
        "content": "嘉谷不夏熟，大器当晚成。\n徐生异凡鸟，安得非时鸣。\n汲汲有所为，驱驱无本情。\n懿哉苍梧凤，终见排云征。",
        "dynasty": "唐",
        "collection_info": null
    },
    {
        "title": "春日途中寄故园所亲",
        "author": "欧阳詹",
        "content": "客路度年华，故园云未返。\n悠悠去源水，日日只有远。\n始叹秋叶零，又看春草晚。\n寄书南飞鸿，相忆剧乡县。",
        "dynasty": "唐",
        "collection_info": null
    },
    {
        "title": "蜀中将归留辞韩相公贯之",
        "author": "欧阳詹",
        "content": "宁体即云构，方前恒玉食。\n贫居岂及此，要自怀归忆。\n在梦关山远，如流岁华逼。\n明晨首乡路，迢遰孤飞翼。",
        "dynasty": "唐",
        "collection_info": null
    },
    {
        "title": "江夏留别华二",
        "author": "欧阳詹",
        "content": "弭棹已伤别，不堪离绪催。\n十年一心人，千里同舟来。\n乡路我尚遥，客游君未回。\n将何慰两端，互勉临岐杯。",
        "dynasty": "唐",
        "collection_info": null
    },
    {
        "title": "送潭州陆户曹之任",
        "author": "欧阳詹",
        "content": "三语又为掾，大家闻屈声。\n多年名下人，四姓江南英。\n衡岳半天秀，湘潭无底清。\n何言驱车远，去有蒙庄情。",
        "dynasty": "唐",
        "collection_info": null
    },
    {
        "title": "福州送郑楚材赴京时监察刘公亮有感激郑意",
        "author": "欧阳詹",
        "content": "美人河岳灵，家本荥水濆。\n门承若兰族，身蕴如琼文。\n早折青桂枝，俯窥鸿鹄羣。\n迩来丹霄姿，远逐苍梧云。\n有伊光鉴人，惜兹瑶蕙熏。\n中酣前激昂，四座同氛氲。\n海郡梅霪晴，山邮炎景曛。\n迴翔罢南游，鸣唳期西闻。\n秦塞鸾凤征，越江云雨分。\n从兹一别离，伫致如尧君。",
        "dynasty": "唐",
        "collection_info": null
    },
    {
        "title": "初发太原途中寄太原所思",
        "author": "欧阳詹",
        "content": "驱马觉渐远，迴头长路尘。\n高城已不见，况復城中人。\n去意自未甘，居情谅犹辛。\n五原东北晋，千里西南秦。\n一屦不出门，一车无停轮。\n流萍与繫匏，早晚期相亲。",
        "dynasty": "唐",
        "collection_info": null
    },
    {
        "title": "汝川行",
        "author": "欧阳詹",
        "content": "汝坟春女蚕忙月，朝起采桑日西没。\n轻绡裙露红罗袜，半蹋金梯倚枝歇。\n垂空玉腕若无骨，映叶朱唇似花发。\n相欢谁是游冶郎，蚕休不得岐路旁。",
        "dynasty": "唐",
        "collection_info": null
    },
    {
        "title": "智达上人水精念珠歌",
        "author": "欧阳詹",
        "content": "水已清，清中不易当其精。\n精华极，何宜更復加磨拭。\n良工磨拭成贯珠，泓澄洞澈看如无。\n星辉月耀莫之逾，骇鸡照乘徒称殊。\n上人念佛泛贞谛，一佛一珠以为计。\n既指其珠当佛身，亦欲珠明佛像智。\n咨董母，访朱公。\n得之玓瓅羣奇中，龙龛鹫岭长随躬。\n朝自守持纤掌透，夜来月照红条空。\n穷川极陆难为宝，孰说軖璖将玛瑙。\n连连寒溜下阴轩，荧荧泫露垂秋草。\n皎晶晶，彰煌煌。\n陆离电烻纷不常，凌眸晕目生光芒。\n我来借问修行术，数日殷勤美兹物。\n上人视日授微言，心静如斯即诸佛。",
        "dynasty": "唐",
        "collection_info": null
    },
    {
        "title": "许州途中",
        "author": "欧阳詹",
        "content": "秦川行尽颍川长，吴江越岭已同方。\n征途渺渺烟茫茫，未得还乡伤近乡。\n随萍逐梗见春光，行乐登台鬬在旁。\n林间啼鸟野中芳，有似故园皆断肠。",
        "dynasty": "唐",
        "collection_info": null
    },
    {
        "title": "赋得秋河曙耿耿送郭秀才应举",
        "author": "欧阳詹",
        "content": "月没天欲明，秋河尚凝白。\n皑皑积光素，耿耿横虚碧。\n南斗接，北辰连，空蒙鸿洞浮高天。\n荡荡漫漫皆晶然，实类平芜流大川。\n星为潭底珠，云是波中烟。\n鸡唱漏尽东方作，曲渚苍苍晓霜落。\n鴈叫疑从清浅惊，凫声似在沿洄泊。\n幷州细侯直下孙，才应秋赋怀金门。\n念排云汉将飞翻，仰之踊跃当华轩。\n夜来陪饯欧阳子，偶坐通宵见深旨。\n心知慷慨日昭然，前程心在青云裏。",
        "dynasty": "唐",
        "collection_info": null
    },
    {
        "title": "送袁秀才下第归毘陵",
        "author": "欧阳詹",
        "content": "羸马出都门，修途指江东。\n关河昨夜雨，草木非春风。\n矢舍虽未中，璞全终待攻。\n层霄秋可翔，岂不随高鸿。",
        "dynasty": "唐",
        "collection_info": null
    },
    {
        "title": "闻邻舍唱凉州有所思",
        "author": "欧阳詹",
        "content": "有善伊凉曲，离别在天涯。\n虚堂正相思，所妙发邻家。\n声音虽类闻，形影终以遐。\n因之增远怀，惆怅菖蒲花。",
        "dynasty": "唐",
        "collection_info": null
    },
    {
        "title": "陪太原郑行军中丞登汾上阁中丞诗曰汾楼秋水阔宛似到阊门惆怅江湖思惟将南客论南客即詹也辄书即事上荅",
        "author": "欧阳詹",
        "content": "幷州汾上阁，登望似吴阊。\n贯郭河通路，萦村水逼乡。\n城槐临枉渚，巷市接飞梁。\n莫论江湖思，南人正断肠。",
        "dynasty": "唐",
        "collection_info": null
    },
    {
        "title": "送少微上人归德峯",
        "author": "欧阳詹",
        "content": "不负人间累，栖身任所从。\n灰心闻密行，菜色见羸容。\n幻世方同悟，深居愿继踪。\n孤云与禅诵，到后在何峯。",
        "dynasty": "唐",
        "collection_info": null
    },
    {
        "title": "荆南夏夜水楼怀昭丘直上人云梦李莘",
        "author": "欧阳詹",
        "content": "无机成旅逸，中夜上江楼。\n云尽月如练，水凉风似秋。\n凫声闻梦泽，黛色上昭丘。\n不远人情在，良宵恨独游。",
        "dynasty": "唐",
        "collection_info": null
    },
    {
        "title": "酬裴十二秀才孩子咏",
        "author": "欧阳詹",
        "content": "算日未成年，英姿已[襃]然。\n王家千里后，荀氏八龙先。\n葱蒨松犹嫩，清明月渐圆。\n将何一枝桂，容易赏名贤。",
        "dynasty": "唐",
        "collection_info": null
    },
    {
        "title": "旅次舟中对月寄姜公",
        "author": "欧阳詹",
        "content": "中宵天色净，片月出沧洲。\n皎洁临孤岛，婵娟入乱流。\n应同故园夜，独起异乡愁。\n那得修蓬转，从君上庾楼。",
        "dynasty": "唐",
        "collection_info": null
    },
    {
        "title": "除夜长安客舍",
        "author": "欧阳詹",
        "content": "十上书仍寝，如流岁又迁。\n望家思献寿，算甲恨长年。\n虚牖传寒柝，孤灯照绝编。\n谁应问穷辙，泣尽更潸然。",
        "dynasty": "唐",
        "collection_info": null
    },
    {
        "title": "早秋登慈恩寺塔",
        "author": "欧阳詹",
        "content": "宝塔过千仞，登临尽四维。\n毫端分马颊，墨点辨蛾眉。\n地逈风弥紧，天长日久迟。\n因高欲有赋，远意惨生悲。",
        "dynasty": "唐",
        "collection_info": null
    },
    {
        "title": "太原和严长官八月十五日夜西山童子上方玩月寄中丞少尹",
        "author": "欧阳詹",
        "content": "西寺碧云端，东溟白雪团。\n年来一夜玩，君在半天看。\n素魄当怀上，清光在下寒。\n宜裁济江什，有阻惠连欢。",
        "dynasty": "唐",
        "collection_info": null
    },
    {
        "title": "九日广陵同陈十五先辈登高怀林十二先辈",
        "author": "欧阳詹",
        "content": "客路重阳日，登高寄上楼。\n风烟今令节，台阁古雄州。\n泛菊聊斟酒，持萸懒插头。\n情人共惆怅，良久不同游。",
        "dynasty": "唐",
        "collection_info": null
    },
    {
        "title": "题严光钓台",
        "author": "欧阳詹",
        "content": "弭棹历尘迹，悄然关我情。\n伊无昔时节，岂有今日名。\n辞贵不辞贱，是心谁復行。\n钦哉此溪曲，永独古风清。",
        "dynasty": "唐",
        "collection_info": null
    },
    {
        "title": "送高士安下第归岷南宁觐",
        "author": "欧阳詹",
        "content": "偕隐有贤亲，岷南四十春。\n栖云自匪石，观国暂同尘。\n就养思儿戏，延年爱鸟伸。\n还看谢时去，有类颍阳人。",
        "dynasty": "唐",
        "collection_info": null
    },
    {
        "title": "述德上兴元严仆射",
        "author": "欧阳詹",
        "content": "山横碧立并雄岷，大阜洪川共降神。\n心合云雷清祸乱，力迴天地作阳春。\n非熊德媿当周辅，称杰叨惭首汉臣。\n何幸腐儒无一艺，得为门下食鱼人。",
        "dynasty": "唐",
        "collection_info": null
    },
    {
        "title": "及第后酬故园亲故",
        "author": "欧阳詹",
        "content": "才非天授学非师，以此成名曩岂期。\n杨叶射频因偶中，桂枝材美敢当之。\n称文作艺方惭德，相贺投篇料媿词。\n犹着褐衣何足羡，如君即是载鸣时。",
        "dynasty": "唐",
        "collection_info": null
    },
    {
        "title": "题华十二判官汝州宅内亭",
        "author": "欧阳詹",
        "content": "高居胜景谁能有，佳意幽情共可欢。\n新柳遶门青翡翠，修篁浮径碧琅玕。\n步兵阮籍空除屏，彭泽陶潜谩挂冠。\n只在城隍也趋府，岂如吾子道斯安。",
        "dynasty": "唐",
        "collection_info": null
    },
    {
        "title": "薛舍人使君观察韩判官侍御许雨晴到所居既霁先呈即事",
        "author": "欧阳詹",
        "content": "江皋昨夜雨收梅，寂寂衡门与钓台。\n西岛落花随水至，前山飞鸟出云来。\n观风驷马能言驻，行县双旌许蹔迴。\n岂不偶然聊为竹，空令石径扫莓苔。",
        "dynasty": "唐",
        "collection_info": null
    },
    {
        "title": "元日陪早朝",
        "author": "欧阳詹",
        "content": "斗柄东迴岁又新，邃旒南面挹来宾。\n和光髣髴楼台晓，休气氛氲天地春。\n仪籥不唯丹穴鸟，称觞半是越裳人。\n江皋腐草今何幸，亦与恒星拱北辰。",
        "dynasty": "唐",
        "collection_info": null
    },
    {
        "title": "和太原郑中丞登龙兴寺阁",
        "author": "欧阳詹",
        "content": "青窗朱户半天开，极目凝神望几迴。\n晋国颓墉生草树，皇家瑞气在楼台。\n千条水入黄河去，万点山从紫塞来。\n独恨侍游违长者，不知高意是谁陪。",
        "dynasty": "唐",
        "collection_info": null
    },
    {
        "title": "咏德上太原李尚书",
        "author": "欧阳詹",
        "content": "那以公方郭细侯，幷州非復旧幷州。\n九重帝宅司丹地，十万兵枢拥碧油。\n锵玉半为趋閤吏，腰金皆是走庭流。\n王襃见德空知颂，身在三千最上头。",
        "dynasty": "唐",
        "collection_info": null
    },
    {
        "title": "和严长官秋日登太原龙兴寺阁野望",
        "author": "欧阳詹",
        "content": "百丈化城楼，君登最上头。\n九霄回栈路，八到视幷州。\n烟火遗尧庶，山河启圣猷。\n短垣齐介岭，片白指分流。\n清铎中天籁，哀鸣下界秋。\n境闲知道胜，心远见名浮。\n岂念乘肥马，方应驾大牛。\n自怜蓬逐吹，不得与良游。",
        "dynasty": "唐",
        "collection_info": null
    },
    {
        "title": "小苑春望宫池柳色",
        "author": "欧阳詹",
        "content": "东风韶景至，垂柳御沟新。\n媚作千门秀，连为一道春。\n柔荑生女指，嫩叶长龙鳞。\n舞絮迴青岸，翻烟拂绿苹。\n王孙初命赏，佳客欲伤神。\n芳意堪相赠，一枝先远人。",
        "dynasty": "唐",
        "collection_info": null
    },
    {
        "title": "蜀门与林藴分路后屡有山川似闽中因寄林藴藴亦闽人也",
        "author": "欧阳詹",
        "content": "村步如延寿，川原似福平。\n无人相共识，独自故乡情。",
        "dynasty": "唐",
        "collection_info": null
    },
    {
        "title": "读周太公传",
        "author": "欧阳詹",
        "content": "论兵去商虐，讲德兴周道。\n屠沽未遇时，岂异兹川老。",
        "dynasty": "唐",
        "collection_info": null
    },
    {
        "title": "乐津店北陂",
        "author": "欧阳詹",
        "content": "婵娟有丽玉如也，美笑当予繫予马。\n罗帏碧簟岂相容，行到山头忆山下。",
        "dynasty": "唐",
        "collection_info": null
    },
    {
        "title": "出蜀门",
        "author": "欧阳詹",
        "content": "北客今朝出蜀门，翛然领得入时魂。\n游人莫道归来易，三不曾闻古老言。",
        "dynasty": "唐",
        "collection_info": null
    },
    {
        "title": "题第五司户侍御",
        "author": "欧阳詹",
        "content": "曾称野鹤比羣公，忽作长松向府中。\n骢马不骑人不识，冷然三尺别生风。",
        "dynasty": "唐",
        "collection_info": null
    },
    {
        "title": "建溪行待陈诩",
        "author": "欧阳詹",
        "content": "偕行那得会心期，先者贪前后者迟。\n空忆丽词能状物，每看奇异但相思。",
        "dynasty": "唐",
        "collection_info": null
    },
    {
        "title": "述德上兴元严仆射",
        "author": "欧阳詹",
        "content": "推车阃外主恩新，今日梁川草遍春。\n玉色据鞍双节下，扬兵百万路无尘。",
        "dynasty": "唐",
        "collection_info": null
    },
    {
        "title": "许州送张中丞出临颍镇",
        "author": "欧阳詹",
        "content": "心诵阴符口不言，风驱千骑出辕门。\n孙吴去后无长策，谁敌留侯直下孙。",
        "dynasty": "唐",
        "collection_info": null
    },
    {
        "title": "覩亡友题诗处",
        "author": "欧阳詹",
        "content": "旧友亲题壁上诗，伤看缘迹不缘词。\n门前犹是长安道，无復迴车下笔时。",
        "dynasty": "唐",
        "collection_info": null
    },
    {
        "title": "题秦岭",
        "author": "欧阳詹",
        "content": "南下斯须隔帝乡，北行一步掩南方。\n悠悠烟景两边意，蜀客秦人各断肠。",
        "dynasty": "唐",
        "collection_info": null
    },
    {
        "title": "自南山却赴京师石臼岭头即事寄严仆射",
        "author": "欧阳詹",
        "content": "鸟企蛇盘地半天，下窥千仞到浮烟。\n因高回望沾恩处，认得梁州落日边。",
        "dynasty": "唐",
        "collection_info": null
    },
    {
        "title": "与洪孺卿自梁州迴途中经骆谷见野果有闽中悬壶子即同采摘因呈之洪亦闽人",
        "author": "欧阳詹",
        "content": "青苞朱实忽离离，摘得盈筐泪更垂。\n上德同之岂无意，故园山路一枝枝。",
        "dynasty": "唐",
        "collection_info": null
    },
    {
        "title": "韦晤宅听歌",
        "author": "欧阳詹",
        "content": "服制虹霓鬓似云，萧郎屋裏上清人。\n等闲逐酒倾杯乐，飞尽虹梁一夜尘。",
        "dynasty": "唐",
        "collection_info": null
    },
    {
        "title": "与林藴同之蜀途次嘉陵江认得越鸟声呈林林亦闽中人也",
        "author": "欧阳詹",
        "content": "正是闽中越鸟声，几回留听暗沾缨。\n伤心激念君深浅，共有离乡万里情。",
        "dynasty": "唐",
        "collection_info": null
    },
    {
        "title": "送闻上人游嵩山",
        "author": "欧阳詹",
        "content": "二室峯峯昔愿游，从云从鹤思悠悠。\n丹梯石路君先去，为上青冥最上头。",
        "dynasty": "唐",
        "collection_info": null
    },
    {
        "title": "永安寺照上人房",
        "author": "欧阳詹",
        "content": "草席蒲团不扫尘，松闲石上似无人。\n羣阴欲午钟声动，自煮溪蔬养幻身。",
        "dynasty": "唐",
        "collection_info": null
    },
    {
        "title": "山中老僧",
        "author": "欧阳詹",
        "content": "笑向来人话古时，绳床竹杖自扶持。\n秋深头冷不能剃，白黑苍然髪到眉。",
        "dynasty": "唐",
        "collection_info": null
    },
    {
        "title": "赠鲁山李明府",
        "author": "欧阳詹",
        "content": "外户通宵不闭关，抱孙弄子万家闲。\n若将邑号称贤宰，又是皇唐李鲁山。",
        "dynasty": "唐",
        "collection_info": null
    },
    {
        "title": "泉州赴上都留别舍弟及故人",
        "author": "欧阳詹",
        "content": "天长地阔多岐路，身即飞蓬共水萍。\n匹马将驱岂容易，弟兄亲故满离亭。",
        "dynasty": "唐",
        "collection_info": null
    },
    {
        "title": "送张骠骑邠宁行营",
        "author": "欧阳詹",
        "content": "宝马琱弓金仆姑，龙骧虎视出皇都。\n扬鞭莫怪轻胡虏，曾在渔阳敌万夫。",
        "dynasty": "唐",
        "collection_info": null
    },
    {
        "title": "题棃岭",
        "author": "欧阳詹",
        "content": "南北风烟即异方，连峯危栈倚苍苍。\n哀猨咽水偏高处，谁不沾衣望故乡。",
        "dynasty": "唐",
        "collection_info": null
    },
    {
        "title": "秋夜寄僧",
        "author": "欧阳詹",
        "content": "尚被浮名诱此身，今时谁与德为邻。\n遥知是夜檀溪上，月照千峯为一人。",
        "dynasty": "唐",
        "collection_info": null
    },
    {
        "title": "观送葬",
        "author": "欧阳詹",
        "content": "何事悲酸泪满巾，浮生共是北邙尘。\n他时不见北山路，死者还曾哭送人。",
        "dynasty": "唐",
        "collection_info": null
    },
    {
        "title": "宿建溪中宵即事",
        "author": "欧阳詹",
        "content": "𥳌{𥫗/穷}一席眠还坐，蛙噪萤飞夜未央。\n僮仆舟人空寂寂，隔帘微月入中仓。",
        "dynasty": "唐",
        "collection_info": null
    },
    {
        "title": "题王明府郊亭",
        "author": "欧阳詹",
        "content": "日日郊亭启竹扉，论桑劝穑是常机。\n山城要得牛羊下，方与农人分背归。",
        "dynasty": "唐",
        "collection_info": null
    },
    {
        "title": "塞上行",
        "author": "欧阳詹",
        "content": "闻说胡兵欲利秋，昨来投笔到营州。\n骁雄已许将军用，边塞无劳天子忧。",
        "dynasty": "唐",
        "collection_info": null
    },
    {
        "title": "题别业",
        "author": "欧阳詹",
        "content": "千山江上背斜晖，一径中峯见所归。\n不信扁舟迴在晚，宿云先已到柴扉。",
        "dynasty": "唐",
        "collection_info": null
    },
    {
        "title": "九日广陵登高怀邵二先辈",
        "author": "欧阳詹",
        "content": "簪萸泛菊俯平阡，饮过三杯却惘然。\n十岁此辰同醉友，登高各处已三年。",
        "dynasty": "唐",
        "collection_info": null
    },
    {
        "title": "题延平劒潭",
        "author": "欧阳詹",
        "content": "想象精灵欲见难，通津一去水漫漫。\n空余昔日凌霜色，长与澄潭生昼寒。",
        "dynasty": "唐",
        "collection_info": null
    },
    {
        "title": "晚泊漳州营头亭",
        "author": "欧阳詹",
        "content": "迴峯迭嶂遶庭隅，散点烟霞胜画图。\n日暮华轩卷长箔，太清云上对蓬壶。",
        "dynasty": "唐",
        "collection_info": null
    },
    {
        "title": "赠山南严兵马使",
        "author": "欧阳詹",
        "content": "为鴈为鸿弟与兄，如雕如鹗杰连英。\n天旋地转烟云黑，共鼓长风六合清。",
        "dynasty": "唐",
        "collection_info": null
    },
    {
        "title": "除夜侍酒呈诸兄示舍弟",
        "author": "欧阳詹",
        "content": "莫叹明朝又一春，相看堪共贵兹身。\n悠悠寰宇同今夜，膝下传杯有几人。",
        "dynasty": "唐",
        "collection_info": null
    },
    {
        "title": "皇武 一",
        "author": "柳宗元",
        "content": "皇耆其武，于溵于淮。\n既巾乃车，环蔡具来。\n狡众昏嚚，甚毒于酲。\n狂奔呌呶，以干大刑。",
        "dynasty": "唐",
        "collection_info": null
    },
    {
        "title": "皇武 二",
        "author": "柳宗元",
        "content": "皇咨于度，惟汝一德。\n旷诛四纪，其徯汝克。\n锡汝斧钺，其往视师。\n师是蔡人，以宥以釐。",
        "dynasty": "唐",
        "collection_info": null
    },
    {
        "title": "皇武 三",
        "author": "柳宗元",
        "content": "度拜稽首，庙于元龟。\n既禡既类，于社是宜。\n金节煌煌，锡盾雕戈。\n犀甲熊旗，威命是荷。",
        "dynasty": "唐",
        "collection_info": null
    },
    {
        "title": "皇武 四",
        "author": "柳宗元",
        "content": "度拜稽首，出次于东。\n天子饯之，罍斝是崇。\n鼎臑俎胾，五献百笾。\n凡百卿士，班以周旋。",
        "dynasty": "唐",
        "collection_info": null
    },
    {
        "title": "皇武 五",
        "author": "柳宗元",
        "content": "既涉于浐，乃翼乃前。\n孰图厥犹，其佐多贤。\n宛宛周道，于山于川。\n远扬迩昭，陟降连连。",
        "dynasty": "唐",
        "collection_info": null
    },
    {
        "title": "皇武 六",
        "author": "柳宗元",
        "content": "我斾我旗，于道于陌。\n训于羣帅，拳勇来格。\n公曰徐之，无恃頟頟。\n式和尔容，惟义之宅。",
        "dynasty": "唐",
        "collection_info": null
    },
    {
        "title": "皇武 七",
        "author": "柳宗元",
        "content": "进次于郾，彼昏卒狂。\n裒凶鞠顽，锋猬斧螗。\n赤子匍匐，厥父是亢。\n怒其萌芽，以悖太阳。",
        "dynasty": "唐",
        "collection_info": null
    },
    {
        "title": "皇武 八",
        "author": "柳宗元",
        "content": "王旅浑浑，是佚是怙。\n既获敌师，若饥得餔。\n蔡凶伊窘，悉起来聚。\n左捣其虚，靡愆厥虑。",
        "dynasty": "唐",
        "collection_info": null
    },
    {
        "title": "皇武 九",
        "author": "柳宗元",
        "content": "载闢载袚，丞相是临。\n弛其武刑，谕我德心。\n其危既安，有长如林。\n曾是讙譊，化为讴吟。",
        "dynasty": "唐",
        "collection_info": null
    },
    {
        "title": "皇武 十",
        "author": "柳宗元",
        "content": "皇曰来归，汝復相予。\n爵之成国，胙以夏区。\n度拜稽首，天子圣神。\n度拜稽首，皇佑下人。",
        "dynasty": "唐",
        "collection_info": null
    },
    {
        "title": "皇武 十一",
        "author": "柳宗元",
        "content": "淮夷既平，震是朔南。\n宜庙宜郊，以告德音。\n归牛休马，丰稼于埜。\n我武惟皇，永保无疆。",
        "dynasty": "唐",
        "collection_info": null
    },
    {
        "title": "方城 一",
        "author": "柳宗元",
        "content": "方城临临，王卒峙之。\n匪徼匪竞，皇有正命。\n皇命于愬，往舒余仁。\n踣彼艰顽，柔惠是驯。",
        "dynasty": "唐",
        "collection_info": null
    },
    {
        "title": "方城 二",
        "author": "柳宗元",
        "content": "愬拜即命，于皇之训。\n既砺既攻，以后厥刃。\n王师嶷嶷，熊罴是式。\n衔勇韬力，日思予殛。",
        "dynasty": "唐",
        "collection_info": null
    },
    {
        "title": "方城 三",
        "author": "柳宗元",
        "content": "寇昏以狂，敢蹈愬疆。\n士获厥心，大袒高骧。\n长戟酋矛，粲其绥章。\n右翦左屠，聿禽其良。",
        "dynasty": "唐",
        "collection_info": null
    },
    {
        "title": "方城 四",
        "author": "柳宗元",
        "content": "其良既宥，告以父母。\n恩柔于肌，卒贡尔有。\n维彼攸恃，乃侦乃诱维彼攸宅，乃发乃守。",
        "dynasty": "唐",
        "collection_info": null
    },
    {
        "title": "方城 五",
        "author": "柳宗元",
        "content": "其恃爰获，我功我多。\n阴谍厥图，以究尔讹。\n雨雪洋洋，大风来加。\n于燠其寒，于迩其遐。",
        "dynasty": "唐",
        "collection_info": null
    },
    {
        "title": "方城 六",
        "author": "柳宗元",
        "content": "汝阴之茫，悬瓠之峨。\n是震是拔，大歼厥家。\n狡虏既縻，输于国都。\n示之市人，即社行诛。",
        "dynasty": "唐",
        "collection_info": null
    },
    {
        "title": "方城 七",
        "author": "柳宗元",
        "content": "乃谕乃止，蔡有厚喜。\n完其室家，仰父俯子。\n汝水沄沄，既清而瀰。\n蔡人行歌，我步逶迟。",
        "dynasty": "唐",
        "collection_info": null
    },
    {
        "title": "方城 八",
        "author": "柳宗元",
        "content": "蔡人歌矣，蔡风和矣。\n孰颣蔡初，胡甈尔居。\n式慕以康，为愿有余。\n是究是咨，皇德既舒。",
        "dynasty": "唐",
        "collection_info": null
    },
    {
        "title": "方城 九",
        "author": "柳宗元",
        "content": "皇曰咨愬，裕乃父功。\n昔我文祖，惟西平是庸。\n内诲于家，外刑于邦。\n孰是蔡人，而不率从。",
        "dynasty": "唐",
        "collection_info": null
    },
    {
        "title": "方城 十",
        "author": "柳宗元",
        "content": "蔡人率止，惟西平有子。\n西平有子，惟我有臣。\n畴允大邦，俾惠我人。\n于庙告功，以顾万方。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "晋阳武，奋义威。\n炀之渝，德焉归。\n氓毕屠，绥者谁。\n皇烈烈，专天机。\n号以仁，扬其旗。\n日之昇，九土晞。\n斥田坼，流洪辉。\n有其二，翼余隋。\n斮枭鷔，连熊螭。\n枯以肉，勍者羸。\n后土荡，玄穹弥。\n合之育，莾然施。\n惟德辅，庆无期。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "兽之穷，奔大麓。\n天厚黄德，狙犷服。\n甲之櫜，弓弭矢箙。\n皇旅靖，敌逾蹙。\n自亡其徒，匪予戮。\n屈𧸾猛，虔栗栗。\n縻以尺组，噉以秩。\n黎之阳，土茫茫。\n富兵戎，盈仓箱。\n乏者德，莫能享。\n驱豺兕，授我疆。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "战武牢，动河朔。\n逆之助，图掎角。\n怒鷇麛，抗乔岳。\n翘萌牙，傲霜雹。\n王谋内定，申掌握。\n铺施芟夷，二主缚。\n惮华戎，廓封略。\n命之瞢，卑以斮。\n归有德，唯先觉。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "泾水黄，陇野茫。\n负太白，腾天狼。\n有鸟鸷立，羽翼张。\n鈎喙决前，鉅趯傍。\n怒飞饥啸，翾不可当。\n老雄死，子復良。\n巢岐饮渭，肆翱翔。\n顿地纮，提天纲。\n列缺掉帜，招摇耀铓。\n鬼神来助，梦嘉祥。\n脑涂原野，魄飞扬。\n星辰復，恢一方。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "奔鲸沛，荡海垠。\n吐霓翳日，腥浮云。\n帝怒下顾，哀垫昏。\n授以神柄，推元臣。\n手援天矛，截修鳞。\n披攘蒙霿，开海门。\n地平水静，浮天根。\n羲和显耀，乘清氛。\n赫炎溥畅，融大钧。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "苞枿𪒶矣，惟根之蟠。\n弥巴蔽荆，负南极以安。\n[冃]我旧梁氏，缉绥艰难。\n江汉之阻，都邑固以完。\n圣人作，神武用。\n有臣勇智，奋不以众。\n投迹死地，谋猷纵。\n化敌为家，虑则中。\n浩浩海裔，不威而同。\n系缧降王，定厥功。\n澶漫万里，宣唐风。\n蛮夷九译，咸来从。\n凯旋金奏，象形容。\n震赫万国，罔不龚。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "河右澶漫，顽为之魁。\n王师如雷震，昆崙以颓。\n上聋下聪，骜不可回。\n助雠抗有德，惟人之灾。\n乃溃乃奋，执缚归厥命。\n万室蒙其仁，一夫则病。\n濡以鸿泽，皇之圣。\n威畏德怀，功以定。\n顺之于理，物咸遂厥性。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "铁山碎，大漠舒。\n二虏劲，连穹庐。\n背北海，专坤隅。\n岁来侵边，或傅于都。\n天子命元帅，奋其雄图。\n破定襄，降魁渠。\n穷竟窟宅，斥余吾。\n百蛮破胆，边氓苏。\n威武辉耀，明鬼区。\n利泽弥万祀，功不可踰。\n官臣拜手，惟帝之暮。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "本邦伊晋，惟时不靖。\n根柢之摇，枯叶攸病。\n守臣不任，勚于神圣。\n惟越之兴，翦焉则定。\n洪惟我理，式和以敬。\n羣顽既夷，庶绩咸正。\n皇謩载大，惟人之庆。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "吐谷浑盛彊，背西海以夸。\n岁侵扰我疆，退匿险且遐。\n帝谓神武师。\n往征靖皇家。\n烈烈斾其旗，熊虎杂龙蛇。\n王旅千万人，衔枚默无譁。\n束刃踰山徼，张翼纵漠沙。\n一举刈羶腥，尸骸积如麻。\n除恶务本根，况敢遗萌芽。\n洋洋西海水，威命穷天涯。\n系虏来王都，犒乐穷休嘉。\n登高望还师，竟野如春华。\n行者靡不归，亲戚劝要遮。\n凯旋献清庙，万国思无邪。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "曲氏雄西北，别绝臣外区。\n既恃远且险，纵傲不我虞。\n烈烈王者师，熊螭以为徒。\n龙旗翻海浪，驲骑驰坤隅。\n贲育搏婴儿，一扫不復余。\n平沙际天极，但见黄云驱。\n臣靖执长缨，智勇伏囚拘。\n文皇南面坐，夷狄千羣趋。\n咸称天子神，往古不得俱。\n献号天可汗，以覆我国都。\n兵戎不交害，各保性与躯。",
        "dynasty": "唐",
        "collection_info": null
    },
    {
        "title": "唐铙歌妓吹曲十二篇",
        "author": "柳宗元",
        "content": "东蛮有谢氏，冠带理海中。\n自言我异世，虽圣莫能通。\n王卒如飞翰，鹏鶱骇羣龙。\n轰然自天坠，乃信神武功。\n繫虏君臣人，累累来自东。\n无思不服从，唐业如山崇。\n百辟拜稽首，咸愿图形容。\n如周王会书，永永传无穷。\n睢盱万状乖，咿嗢九译重。\n广轮抚四海，浩浩知皇风。\n歌诗铙鼓閒，以壮我元戎。",
        "dynasty": "唐",
        "collection_info": null
    },
    {
        "title": "贞符",
        "author": "柳宗元",
        "content": "于穆敬德，黎人皇之。\n惟贞厥符，浩浩将之。\n仁函于肤，刃莫毕屠。\n泽熯于爨，𩰾炎以澣。\n殄厥凶德，乃驱乃夷。\n懿其休风，是喣是吹。\n父子熙熙，相宁以嬉。\n赋彻而藏，厚我糗粻。\n刑轻以清，我肌靡伤。\n贻我子孙，百代是康。\n十圣嗣于理，仁后之子。\n子思孝父，易患于已。\n拱之戴之，神具尔宜。\n载扬于雅，承天之嘏。\n天之诚神，宜鉴于仁。\n神之曷依，宜仁之归。\n濮沿于北，祝栗于南。\n幅员西东，祗一乃心。\n祝唐之纪，后天罔坠。\n祝皇之寿，与地咸久。\n曷徒祝之，心诚笃之。\n神协人同，道以告之。\n俾弥亿万年，不震不危。\n我代之延，永永毗之。\n仁增以崇，曷不尔思。\n有号于天，佥曰呜呼。\n咨尔皇灵，无替厥符。",
        "dynasty": "唐",
        "collection_info": null
    },
    {
        "title": "视民诗",
        "author": "柳宗元",
        "content": "帝视民情，匪幽匪明。\n惨或在腹，已如色声。\n亦无动威，亦无止力。\n弗动弗止，惟民之极。\n帝怀民视，乃降明德。\n乃生明翼，明翼者何。\n乃房乃杜，惟房与杜。\n实为民路，乃定天子。\n乃开万国，万国既分。\n乃释蠹民，乃学与仕。\n乃播与食，乃器与用。\n乃货与通，有作有迁。\n无迁无作，士实荡荡。\n农实董董，工实蒙蒙。\n贾实融融，左右惟一。\n出入惟同，摄仪以引。\n以遵以肆，其风既流。\n品物载休，惟天子守。\n乃二公之久，惟天子明。\n乃二公之成，惟百辟正。\n乃二公之令，惟百辟谷。\n乃二公之禄，二公行矣。\n弗敢忧纵，是获忧共。\n二公居矣，弗敢泰止。\n是获泰已，既柔一德。\n四夷是则，四夷是则，永怀不忒。",
        "dynasty": "唐",
        "collection_info": null
    },
    {
        "title": "同刘二十八院长述旧言怀感时书事奉寄澧州张员外使君五十二韵之作因其韵增至八十通赠二君子",
        "author": "柳宗元",
        "content": "弱岁游玄圃，先容幸弃瑕。\n名劳长者记，文许后生夸。\n鷃翼尝披隼，蓬心类倚麻。\n继酬天禄署，俱尉甸侯家。\n宪府初收迹，丹墀共拜嘉。\n分行参瑞兽，传点乱宫鸦。\n执简宁循枉，持书每去邪。\n鸾凤标魏阙，熊武负崇牙。\n辨色宜相顾，倾心自不譁。\n金炉仄流月，紫殿启晨赮。\n未竟迁乔乐，俄成失路嗟。\n还如渡辽水，更似谪长沙。\n别怨秦城暮，途穷越岭斜。\n讼庭閒枳棘，候吏逐麋䴥。\n三载皇恩畅，千年圣历遐。\n朝宗延驾海，师役罢梁溠。\n京邑搜贞干，南宫步渥洼。\n世惟材是梓，人仰骥中骅。\n歘刺苗人地，仍逾赣石崖。\n礼容垂珌琫，戍备响铔鍜。\n宠即郎官旧，威从太守加。\n建旟翻鸷鸟，负弩绕文蛇。\n册府荣八命，中闱盛六珈。\n肯随胡质矫，方恶马融奢。\n褒德符新换，怀仁道併遮。\n俗嫌龙节晚，朝讶介圭赊。\n禹贡输苞匦，周官赋秉秅。\n雄风吞七泽，异产控三巴。\n即事观农稼，因时展物华。\n秋原被兰叶，春渚涨桃花。\n令肃军无扰，程悬市禁贳。\n不应虞竭泽，宁復叹栖苴。\n蹀躞驺先驾，笼铜鼓报衙。\n染毫东国素，濡印锦溪砂。\n货积舟难泊，人归山倍畬。\n吴歈工折柳，楚舞旧传芭。\n隐几松为曲，倾罇石作污。\n寒初荣橘柚，夏首荐枇杷。\n祀变荆巫祷，风移鲁妇髽。\n已闻施恺悌，还覩正奇衺。\n慕友惭连璧，言姻喜附葭。\n沈埋全死地，流落半生涯。\n入郡腰恒折，逢人手尽叉。\n敢辞亲耻污，唯恐长疵瘕。\n善幻迷冰火，齐谐笑柏涂。\n东门牛屡饭，中散蝨空爬。\n逸戏看猿鬬，殊音辨马挝。\n渚行狐作孽，林宿鸟为𣩈。\n同病忧能老，新声厉似姱。\n岂知千仞坠，秖为一毫差。\n守道甘长绝，明心欲自𠜲。\n贮愁听夜雨，隔泪数残葩。\n枭族音常聒，豺羣喙竞呀。\n岸芦翻毒蜃，磎竹鬬狂{广/秝/牛}。\n野鹜行看弋，江鱼或共扠。\n瘴氛恒积润，讹火亟生煅。\n耳静烦喧蚁，魂惊怯怒蛙。\n风枝散陈叶，霜蔓綖寒瓜。\n雾密前山桂，冰枯曲沼蕸。\n思乡比庄舄，遯世遇眭夸。\n渔舍茨荒草，村桥卧古槎。\n御寒衾用罽，挹水勺仍椰。\n窗蠹惟潜蝎，甍涎竞缀蜗。\n引泉开故窦，护药插新笆。\n树怪花因槲，虫怜目待虾。\n骤歌喉易嗄，饶醉鼻成皻。\n曳捶牵羸马，垂簑牧艾豭。\n已看能类鼈，犹讶雉为鷨。\n谁采中原菽，徒巾下泽车。\n俚儿供苦笋，伧父馈酸樝。\n劝策扶危杖，邀持当酒茶。\n道流征短褐，禅客会袈裟。\n香饭舂菰米，珍蔬折五茄。\n方期饮甘露，更欲吸流霞。\n屋鼠从穿兀，林狙任攫拏。\n春衫裁白纻，朝帽挂乌纱。\n屡叹恢恢网，频摇肃肃罝。\n衰荣因蓂荚，盈缺几虾蟇。\n路识沟边柳，城闻陇上笳。\n共思捐佩处，千骑拥青緺。",
        "dynasty": "唐",
        "collection_info": null
    },
    {
        "title": "弘农公以硕德伟材屈于诬枉左官三岁復为大僚天监昭明人心感悦宗元窜伏湘浦拜贺末由谨献诗五十韵以毕微志",
        "author": "柳宗元",
        "content": "知命儒为贵，时中圣所臧。\n处心齐宠辱，遇物任行藏。\n关识新安地，封传临晋乡。\n挺生推豹蔚，遐步仰龙骧。\n干有千寻竦，精闻百炼钢。\n茂功期舜禹，高韵状羲黄。\n足逸诗书囿，锋摇翰墨场。\n雅歌张仲德，颂祝鲁侯昌。\n宪府初腾价，神州转耀铓。\n右言盈简策，左辖备条纲。\n响切晨趋佩，烟浓近侍香。\n司仪六礼洽，论将七兵扬。\n合乐来仪凤，尊祠重饩羊。\n卿材优柱石，公器擅岩廊。\n峻节临衡峤，和风满豫章。\n人归父母育，郡得股肱良。\n细故谁留念，烦言肯过防。\n璧非真盗客，金有误持郎。\n龟虎休前寄，貂蝉冠旧行。\n训刑方命吕，理剧復推张。\n直用明销恶，还将道胜刚。\n敬逾齐国社，恩比召南棠。\n希怨犹逢怒，多容竞忤彊。\n火炎侵琬琰，鹰击谬鸾凰。\n刻木终难对，焚芝未改芳。\n远迁逾桂岭，中徙滞余杭。\n顾土虽怀赵，知天讵畏匡。\n论嫌齐物诞，骚爱远游伤。\n丽泽周羣品，重明照万方。\n斗间收紫气，台上挂清光。\n福为深仁集，妖从盛德禳。\n秦民啼畎亩，周士舞康庄。\n采绶还垂艾，华簪更截肪。\n高居迁鼎邑，遥傅好书王。\n碧树环金谷，丹霞映上阳。\n留欢唱容与，要醉对清凉。\n故友仍同里，常僚每合堂。\n渊龙过许劭，冰鲤弔王祥。\n玉漏天门静，铜驼御路荒。\n涧瀍秋潋滟，嵩少暮微茫。\n遵渚徒云乐，冲天自不遑。\n降神终入辅，种德会明扬。\n独弃伧人国，难窥夫子墙。\n通家殊孔李，旧好即潘杨。\n世议排张挚，时情弃仲翔。\n不言缧绁枉，徒恨纆徽长。\n贾赋愁单阏，邹书怯大梁。\n炯心那自是，鸣玉机全息，怀沙事不忘。\n恋恩何敢死，垂泪对清湘。",
        "dynasty": "唐",
        "collection_info": null
    },
    {
        "title": "酬韶州裴曹长使君寄道州吕八大使以见示二十韵一首",
        "author": "柳宗元",
        "content": "金马尝齐入，铜鱼亦共颁。\n疑山看积翠，浈水想澄湾。\n标牓同惊俗，清明两照姦。\n乘轺参孔仅，按节服侯狦。\n贾傅辞宁切，虞童髪未䰔。\n秉心方的的，腾口任㘖㘖。\n圣理高悬象，爰书降罚锾。\n德风流海外，和气满人寰。\n御魅恩犹贷，思贤泪自潸。\n在亡均寂寞，零落间惸鳏。\n夙志随忧尽，残肌触瘴𤸷。\n月光摇浅濑，风韵碎枯菅。\n海俗衣犹卉，山夷髻不鬟。\n泥沙潜虺蜮，榛莽鬬豺獌。\n循省诚知惧，安排秖自𢢀。\n食贫甘莽卤，被褐谢斓斒。\n远物裁青罽，时珍馔白鷴。\n长捐楚客佩，未赐大夫环。\n异政徒云仰，高踪不可攀。\n空劳慰顦顇，妍唱剧妖㛠。",
        "dynasty": "唐",
        "collection_info": null
    },
    {
        "title": "酬娄秀才将之淮南见赠之什",
        "author": "柳宗元",
        "content": "远弃甘幽独，谁云值故人。\n好音怜铩羽，濡沫慰穷鳞。\n困志情惟旧，相知乐更新。\n浪游轻费日，醉舞讵伤春。\n风月欢宁间，星霜分益亲。\n已将名是患，还用道为邻。\n机事齐飘瓦，嫌猜比拾尘。\n高冠余肯赋，长铗子忘贫。\n晼晚惊移律，睽携忽此辰。\n开颜时不再，绊足去何因。\n海上销魂别，天边弔影身。\n秖应西涧水，寂寞但垂纶。",
        "dynasty": "唐",
        "collection_info": null
    },
    {
        "title": "酬娄秀才寓居开元寺早秋月夜病中见寄",
        "author": "柳宗元",
        "content": "客有故园思，潇湘生夜愁。\n病依居士室，梦绕羽人丘。\n味道怜知止，遗名得自求。\n壁空残月曙，门掩候虫秋。\n谬委双金重，难征杂佩酬。\n碧霄无枉路，徒此助离忧。",
        "dynasty": "唐",
        "collection_info": null
    },
    {
        "title": "初秋夜坐赠吴武陵",
        "author": "柳宗元",
        "content": "稍稍雨侵竹，翻翻鹊惊丛。\n美人隔湘浦，一夕生秋风。\n积雾杳难极，沧波浩无穷。\n相思岂云远，即席莫与同。\n若人抱奇音，朱弦緪枯桐。\n清商激西颢，泛滟凌长空。\n自得本无作，天成谅非功。\n希声閟大朴，聋俗何由聪。",
        "dynasty": "唐",
        "collection_info": null
    },
    {
        "title": "晨诣超师院读禅经",
        "author": "柳宗元",
        "content": "汲井漱寒齿，清心拂尘服。\n閒持贝叶书，步出东斋读。\n真源了无取，妄迹世所逐。\n遗言冀可冥，缮性何由熟。\n道人庭宇静，苔色连深竹。\n日出雾露余，青松如膏沐。\n澹然离言说，悟悦心自足。",
        "dynasty": "唐",
        "collection_info": null
    },
    {
        "title": "赠江华长老",
        "author": "柳宗元",
        "content": "老僧道机熟，默语心皆寂。\n去岁别舂陵，沿流此投迹。\n室空无侍者，巾履唯挂壁。\n一饭不愿余，跏趺便终夕。\n风牕疎竹响，露井寒松滴。\n偶地即安居，满庭芳草积。",
        "dynasty": "唐",
        "collection_info": null
    },
    {
        "title": "巽上人以竹閒自采新茶见赠酬之以诗",
        "author": "柳宗元",
        "content": "芳丛翳湘竹，零露凝清华。\n復此雪山客，晨朝掇灵芽。\n蒸烟俯石濑，咫尺凌丹崖。\n圆方丽奇色，圭璧无纤瑕。\n呼儿爨金鼎，余馥延幽遐。\n涤虑发真照，还源荡昏邪。\n犹同甘露饭，佛事熏毗耶。\n咄此蓬瀛侣，无乃贵流霞。",
        "dynasty": "唐",
        "collection_info": null
    },
    {
        "title": "零陵赠李卿元侍御简吴武陵",
        "author": "柳宗元",
        "content": "理世固轻士，弃捐湘之湄。\n阳光竞四溟，敲石安所施。\n铩羽集枯干，低昂互鸣悲。\n朔云吐风寒，寂历穷秋时。\n君子尚容与，小人守兢危。\n惨悽日相视，离忧坐自滋。\n尊酒聊可酌，放歌谅徒为。\n惜无协律者，窈眇絃吾诗。",
        "dynasty": "唐",
        "collection_info": null
    },
    {
        "title": "界围岩水帘",
        "author": "柳宗元",
        "content": "界围汇湘曲，青壁环澄流。\n悬泉粲成帘，罗注无时休。\n韵磬叩凝碧，锵锵彻岩幽。\n丹霞冠其巅，想像凌虚游。\n灵境不可状，鬼工谅难求。\n忽如朝玉皇，天冕垂前旒。\n楚臣昔南逐，有意仍丹丘。\n今我始北旋，新诏释缧囚。\n采真诚眷恋，许国无淹留。\n再来寄幽梦，遗贮催行舟。",
        "dynasty": "唐",
        "collection_info": null
    },
    {
        "title": "古东门行",
        "author": "柳宗元",
        "content": "汉家三十六将军，东方雷动横阵云。\n鸡鸣函谷客如雾，貌同心异不可数。\n赤丸夜语飞电光，徼巡司隶眠如羊。\n当街一叱百吏走，冯敬胷中函匕首。\n凶徒侧耳潜惬心，悍臣破胆皆杜口。\n魏王卧内藏兵符，子西掩袂真无辜。\n羗胡毂下一朝起，敌国舟中非所拟。\n安陵谁辨削砺功，韩国讵明深井里。\n绝臙断骨那下补，万金宠赠不如土。",
        "dynasty": "唐",
        "collection_info": null
    },
    {
        "title": "寄韦珩",
        "author": "柳宗元",
        "content": "初拜柳州出东郊，道旁相送皆贤豪。\n回眸炫晃别羣玉，独赴异域穿蓬蒿。\n炎烟六月咽口鼻，胷鸣肩举不可逃。\n桂州西南又千里，灕水鬬石麻兰高。\n阴森野葛交蔽日，悬蛇结虺如蒲萄。\n到官数宿贼满野，缚壮杀老啼且号。\n饥行夜坐设方略，笼铜枹鼓手所操。\n奇疮钉骨状如箭，鬼手脱命争纤毫。\n今年噬毒得霍疾，支心搅腹戟与刀。\n迩来气少筋骨露，苍白瀄汩盈颠毛。\n君今矻矻又窜逐，辞赋已復穷诗骚。\n神兵庙略频破虏，四溟不日清风涛。\n圣恩倘忽念行苇，十年践蹈久已劳。\n幸因解网入鸟兽，毕命江海终游遨。\n愿言未果身益老，起望东北心滔滔。",
        "dynasty": "唐",
        "collection_info": null
    },
    {
        "title": "奉和杨尚书郴州追和故李中书夏日登北楼十韵之作依本诗韵次用",
        "author": "柳宗元",
        "content": "郡楼有遗唱，新和敌南金。\n境以道情得，人期幽梦寻。\n层轩隔炎暑，迥野恣窥临。\n凤去徽音续，芝焚芳意深。\n游鳞出陷浦，唳鹤绕仙岑。\n风起三湘浪，云生万里阴。\n宏规齐德宇，丽藻竞词林。\n静契分忧术，闲同迟客心。\n骅骝当远步，鶗鴂莫相侵。\n今日登高处，还闻梁父吟。",
        "dynasty": "唐",
        "collection_info": null
    },
    {
        "title": "杨尚书寄郴笔知是小生本样令更商榷使尽其功輙献长句",
        "author": "柳宗元",
        "content": "截玉铦锥作妙形，贮云含雾到南溟。\n尚书旧用裁天诏，内史新将写道经。\n曲艺岂能裨损益，微辞秖欲播芳馨。\n桂阳卿月光辉徧，毫末应传顾兔灵。",
        "dynasty": "唐",
        "collection_info": null
    },
    {
        "title": "南省转牒欲具江国图令尽通风俗故事",
        "author": "柳宗元",
        "content": "圣代提封尽海壖，狼荒犹得纪山川。\n华夷图上应初录，风土记中殊未传。\n椎髻老人难借问，黄茆深峒敢留连。\n南宫有意求遗俗，试检周书王会篇。",
        "dynasty": "唐",
        "collection_info": null
    },
    {
        "title": "与浩初上人同看山寄京华亲故",
        "author": "柳宗元",
        "content": "海畔尖山似劒铓，秋来处处割愁肠。\n若为化得身千亿，散上峰头望故乡。",
        "dynasty": "唐",
        "collection_info": null
    },
    {
        "title": "再至界围岩水帘遂宿岩下",
        "author": "柳宗元",
        "content": "发春念长违，中夏欣再覩。\n是时植物秀，杳若临悬圃。\n歊阳讶垂冰，白日惊雷雨。\n笙簧潭际起，鹳鹤云间舞。\n古苔凝青枝，阴草湿翠羽。\n蔽空素彩列，激浪寒光聚。\n的皪沈珠渊，锵鸣捐佩浦。\n幽岩画屏倚，新月玉鈎吐。\n夜凉星满川，忽疑眠洞府。",
        "dynasty": "唐",
        "collection_info": null
    },
    {
        "title": "诏追赴都回寄零陵亲故",
        "author": "柳宗元",
        "content": "每忆纤鳞游尺泽，翻愁弱羽上丹霄。\n岸傍古堠应无数，次第行看别路遥。",
        "dynasty": "唐",
        "collection_info": null
    },
    {
        "title": "过衡山见新花开却寄弟",
        "author": "柳宗元",
        "content": "故国名园久别离，今朝楚树发南枝。\n晴天归路好相逐，正是峰前回雁时。",
        "dynasty": "唐",
        "collection_info": null
    },
    {
        "title": "汨罗遇风",
        "author": "柳宗元",
        "content": "南来不作楚臣悲，重入修门自有期。\n为报春风汨罗道，莫将波浪枉明时。",
        "dynasty": "唐",
        "collection_info": null
    },
    {
        "title": "朗州窦常员外寄刘二十八诗见促行骑走笔酬赠",
        "author": "柳宗元",
        "content": "投荒垂一纪，新诏下荆扉。\n疑比庄周梦，情如苏武归。\n赐环留逸响，五马助征騑。\n不羡衡阳雁，春来前后飞。",
        "dynasty": "唐",
        "collection_info": null
    },
    {
        "title": "离觞不醉至驿却寄相送诸公",
        "author": "柳宗元",
        "content": "无限居人送独醒，可怜寂寞到长亭。\n荆州不遇高阳侣，一夜春寒满下厅。",
        "dynasty": "唐",
        "collection_info": null
    },
    {
        "title": "北还登汉阳北原题临川驿",
        "author": "柳宗元",
        "content": "驱车方向阙，回首一临川。\n多垒非余耻，无谋终自怜。\n乱松知野寺，余雪记山田。\n惆怅樵渔事，今还又落然。",
        "dynasty": "唐",
        "collection_info": null
    },
    {
        "title": "善谑驿和刘梦得酹淳于先生",
        "author": "柳宗元",
        "content": "水上鹄已去，亭中鸟又鸣。\n辞因使楚重，名为救齐成。\n荒壠遽千古，羽觞难再倾。\n刘伶今日意，异代是同声。",
        "dynasty": "唐",
        "collection_info": null
    },
    {
        "title": "诏追赴都二月至灞亭上",
        "author": "柳宗元",
        "content": "十一年前南渡客，四千里外北归人。\n诏书许逐阳和至，驿路开花处处新。",
        "dynasty": "唐",
        "collection_info": null
    },
    {
        "title": "李西川荐琴石",
        "author": "柳宗元",
        "content": "远师驺忌鼓鸣琴，去和南风惬舜心。\n从此他山千古重，殷勤曾是奉徽音。",
        "dynasty": "唐",
        "collection_info": null
    },
    {
        "title": "同刘二十八哭吕衡州兼寄江陵李元二侍御",
        "author": "柳宗元",
        "content": "衡岳新摧天柱峰，士林顦顇泣相逢。\n祗令文字传青简，不使功名上景钟。\n三亩空留悬磬室，九原犹寄若堂封。\n遥想荆州人物论，几回中夜惜元龙。",
        "dynasty": "唐",
        "collection_info": null
    },
    {
        "title": "奉酬杨侍郎丈因送八叔拾遗戏赠诏追南来诸宾二首 一",
        "author": "柳宗元",
        "content": "贞一来时送彩笺，一行归雁慰惊弦。\n翰林寂寞谁为主，鸣凤应须早上天。",
        "dynasty": "唐",
        "collection_info": null
    },
    {
        "title": "奉酬杨侍郎丈因送八叔拾遗戏赠诏追南来诸宾二首 二",
        "author": "柳宗元",
        "content": "一生判却归休，谓着南冠到头。\n冶长虽解缧绁，无由得见东周。",
        "dynasty": "唐",
        "collection_info": null
    },
    {
        "title": "商山临路有孤松往来斫以为明好事者怜之编竹成楥遂其生植感而赋诗",
        "author": "柳宗元",
        "content": "孤松停翠盖，託根临广路。\n不以险自防，遂为明所误。\n幸逢仁惠意，重此藩篱护。\n犹有半心存，时将承雨露。",
        "dynasty": "唐",
        "collection_info": null
    },
    {
        "title": "衡阳与梦得分路赠别",
        "author": "柳宗元",
        "content": "十年顦顇到秦京，谁料翻为岭外行。\n伏波故道风烟在，翁仲遗墟草树平。\n直以慵疎招物议，休将文字占时名。\n今朝不用临河别，垂泪千行便濯缨。",
        "dynasty": "唐",
        "collection_info": null
    },
    {
        "title": "重别梦得",
        "author": "柳宗元",
        "content": "二十年来万事同，今朝岐路忽西东。\n皇恩若许归田去，晚岁当为邻舍翁。",
        "dynasty": "唐",
        "collection_info": null
    },
    {
        "title": "三赠刘员外",
        "author": "柳宗元",
        "content": "信书成自误，经事渐知非。\n今日临岐别，何年待汝归。",
        "dynasty": "唐",
        "collection_info": null
    },
    {
        "title": "再上湘江",
        "author": "柳宗元",
        "content": "好在湘江水，今朝又上来。\n不知从此去，更遣几年迴。",
        "dynasty": "唐",
        "collection_info": null
    },
    {
        "title": "清水驿丛竹天水赵云余手种一十二茎",
        "author": "柳宗元",
        "content": "檐下疎篁十二茎，襄阳从事寄幽情。\n祗应更指伶伦见，写尽雌雄双凤鸣。",
        "dynasty": "唐",
        "collection_info": null
    },
    {
        "title": "长沙驿前南楼感旧",
        "author": "柳宗元",
        "content": "海鹤一为别，存亡三十秋。\n今来数行泪，独上驿南楼。",
        "dynasty": "唐",
        "collection_info": null
    },
    {
        "title": "桂州北望秦驿手开竹径至钓矶留待徐容州",
        "author": "柳宗元",
        "content": "幽径为谁开，美人城北来。\n王程倘余暇，一上子陵台。",
        "dynasty": "唐",
        "collection_info": null
    },
    {
        "title": "登柳州城楼寄漳汀封连四州",
        "author": "柳宗元",
        "content": "城上高楼接大荒，海天愁思正茫茫。\n惊风乱飐芙蓉水，密雨斜侵薜荔墙。\n岭树重遮千里目，江流曲似九回肠。\n共来百越文身地，犹自音书滞一乡。",
        "dynasty": "唐",
        "collection_info": null
    },
    {
        "title": "柳州寄丈人周韶州",
        "author": "柳宗元",
        "content": "越绝孤城千万峰，空斋不语坐高舂。\n印文生绿经旬合，砚匣留尘尽日封。\n梅岭寒烟藏翡翠，桂江秋水露鰅鳙。\n丈人本自忘机事，为想年来憔悴容。",
        "dynasty": "唐",
        "collection_info": null
    },
    {
        "title": "登柳州峨山",
        "author": "柳宗元",
        "content": "荒山秋日午，独上意悠悠。\n如何望乡处，西北是融州。",
        "dynasty": "唐",
        "collection_info": null
    },
    {
        "title": "得卢衡州书因以诗寄",
        "author": "柳宗元",
        "content": "临蒸且莫叹炎方，为报秋来雁几行。\n林邑东回山似戟，牂牁南下水如汤。\n蒹葭浙沥含秋雾，橘柚玲珑透夕阳。\n非是白苹洲畔客，还将远意问潇湘。",
        "dynasty": "唐",
        "collection_info": null
    },
    {
        "title": "答刘连州邦字",
        "author": "柳宗元",
        "content": "连璧本难双，分符刺小邦。\n崩云下灕水，劈箭上浔江。\n负弩啼寒狖，鸣枹惊夜狵。\n遥怜郡山好，谢守但临窗。",
        "dynasty": "唐",
        "collection_info": null
    },
    {
        "title": "岭南江行",
        "author": "柳宗元",
        "content": "瘴江南去入云烟，望尽黄茆是海边。\n山腹雨晴添象迹，潭心日暖长蛟涎。\n射工巧伺游人影，飓母偏惊旅客船。\n从此忧来非一事，岂容华髪待流年。",
        "dynasty": "唐",
        "collection_info": null
    },
    {
        "title": "柳州峒氓",
        "author": "柳宗元",
        "content": "郡城南下接通津，异服殊音不可亲。\n青箬裹盐归峒客，绿荷包饭趂虚人。\n鹅毛御腊缝山罽，鸡骨占年拜水神。\n愁向公庭问重译，欲投章甫作文身。",
        "dynasty": "唐",
        "collection_info": null
    },
    {
        "title": "酬徐二中丞普宁郡内池馆即事见寄",
        "author": "柳宗元",
        "content": "鹓鸿念旧行，虚馆对芳塘。\n落日明朱槛，繁花照羽觞。\n泉归沧海近，树入楚山长。\n荣贱俱为累，相期在故乡。",
        "dynasty": "唐",
        "collection_info": null
    },
    {
        "title": "酬贾鹏山人郡内新栽松寓兴见赠二首 一",
        "author": "柳宗元",
        "content": "芳巧自为别，无心乃玄功。\n夭夭日放花，荣耀将安穷。\n青松遗涧底，擢莳兹庭中。\n积雪表明秀，寒花助葱茏。\n贞幽夙有慕，持以延清风。",
        "dynasty": "唐",
        "collection_info": null
    },
    {
        "title": "酬贾鹏山人郡内新栽松寓兴见赠二首 二",
        "author": "柳宗元",
        "content": "无能常闭阁，偶以静见名。\n奇姿来远山，忽似人家生。\n劲色不改旧，芳心与谁荣。\n喧卑岂所安，任物非我情。\n清韵动竽瑟，谐此风中声。",
        "dynasty": "唐",
        "collection_info": null
    },
    {
        "title": "种柳戏题",
        "author": "柳宗元",
        "content": "柳州柳刺史，种柳柳江边。\n谈笑为故事，推移成昔年。\n垂阴当覆地，耸干会参天。\n好作思人树，惭无惠化传。",
        "dynasty": "唐",
        "collection_info": null
    },
    {
        "title": "柳州二月榕叶落尽偶题",
        "author": "柳宗元",
        "content": "宦情羁思共悽悽，春半如秋意转迷。\n山城过雨百花尽，榕叶满庭莺乱啼。",
        "dynasty": "唐",
        "collection_info": null
    },
    {
        "title": "浩初上人见贻绝句欲登仙人山因以酬之",
        "author": "柳宗元",
        "content": "珠树玲珑隔翠微，病来方外事多违。\n仙山不属分符客，一任凌空锡杖飞。",
        "dynasty": "唐",
        "collection_info": null
    },
    {
        "title": "雨中赠仙人山贾山人",
        "author": "柳宗元",
        "content": "寒江夜雨声潺潺，晓云遮尽仙人山。\n遥知玄豹在深处，下笑羁绊泥涂间。",
        "dynasty": "唐",
        "collection_info": null
    },
    {
        "title": "别舍弟宗一",
        "author": "柳宗元",
        "content": "零落残红倍黯然，双垂别泪越江边。\n一身去国六千里，万死投荒十二年。\n桂岭瘴来云似墨，洞庭春尽水如天。\n欲知此后相思梦，长在荆门郢树烟。",
        "dynasty": "唐",
        "collection_info": null
    },
    {
        "title": "奉和周二十丈酬郴州侍郎衡江夜泊得韶州书幷附当州生黄茶一封率然成篇代意之作",
        "author": "柳宗元",
        "content": "丘山仰德耀，天路下征騑。\n梦喜三刀近，书嫌五载违。\n凝情江月落，属思岭云飞。\n会入司徒府，还邀周掾归。",
        "dynasty": "唐",
        "collection_info": null
    },
    {
        "title": "殷贤戏批书后寄刘连州幷示孟崙二童",
        "author": "柳宗元",
        "content": "书成欲寄庾安西，纸背应劳手自题。\n闻到尽来诸子弟，临池寻已厌家鸡。",
        "dynasty": "唐",
        "collection_info": null
    },
    {
        "title": "重赠二首 一",
        "author": "柳宗元",
        "content": "闻道将雏向墨池，刘家还有异同词。\n如今试遣隈墙问，已道世人那得知。",
        "dynasty": "唐",
        "collection_info": null
    },
    {
        "title": "重赠二首 二",
        "author": "柳宗元",
        "content": "世上悠悠不识真，姜芽尽是捧心人。\n若道柳家无子弟，往年何事乞西宾。",
        "dynasty": "唐",
        "collection_info": null
    },
    {
        "title": "迭前",
        "author": "柳宗元",
        "content": "小学新翻墨沼波，羡君琼树散枝柯。\n左家弄玉唯娇女，空觉庭前鸟迹多。",
        "dynasty": "唐",
        "collection_info": null
    },
    {
        "title": "迭后",
        "author": "柳宗元",
        "content": "事业无成耻艺成，南宫起草旧连名。\n劝君火急添功用，趂取当时二妙声。",
        "dynasty": "唐",
        "collection_info": null
    },
    {
        "title": "铜鱼使赴都寄亲友",
        "author": "柳宗元",
        "content": "行尽关山万里余，到时闾井是荒墟。\n附庸唯有铜鱼使，此后无因寄远书。",
        "dynasty": "唐",
        "collection_info": null
    },
    {
        "title": "韩漳州书报彻上人亡因寄二绝 一",
        "author": "柳宗元",
        "content": "早岁京华听越吟，闻君江海分逾深。\n他时若写兰亭会，莫画高僧支道林。",
        "dynasty": "唐",
        "collection_info": null
    },
    {
        "title": "韩漳州书报彻上人亡因寄二绝 二",
        "author": "柳宗元",
        "content": "频把琼书出袖中，独吟遗句立秋风。\n桂江日夜流千里，挥泪何时到甬东。",
        "dynasty": "唐",
        "collection_info": null
    },
    {
        "title": "柳州城西北隅种柑树",
        "author": "柳宗元",
        "content": "手种黄柑二百株，春来新叶徧城隅。\n方同楚客怜皇树，不学荆州利木奴。\n几岁开花闻喷雪，何人摘实见垂珠。\n若教坐待成林日，滋味还堪养老夫。",
        "dynasty": "唐",
        "collection_info": null
    },
    {
        "title": "闻彻上人亡寄侍郎杨丈",
        "author": "柳宗元",
        "content": "东越高僧还姓汤，几时琼佩触鸣珰。\n空花一散不知处，谁采金英与侍郎。",
        "dynasty": "唐",
        "collection_info": null
    },
    {
        "title": "段九秀才处见亡友吕衡州书迹",
        "author": "柳宗元",
        "content": "交侣平生意最亲，衡阳往事似分身。\n袖中忽见三行字，拭泪相看是故人。",
        "dynasty": "唐",
        "collection_info": null
    },
    {
        "title": "柳州寄京中亲故",
        "author": "柳宗元",
        "content": "林邑山连瘴海秋，牂牁水向郡前流。\n劳君远问龙城地，正北三千到锦州。",
        "dynasty": "唐",
        "collection_info": null
    },
    {
        "title": "种木槲花",
        "author": "柳宗元",
        "content": "上苑年年占物华，飘零今日在天涯。\n祗因长作龙城守，剩种庭前木槲花。",
        "dynasty": "唐",
        "collection_info": null
    },
    {
        "title": "摘樱桃赠元居士时在望仙亭南楼与朱道士同处",
        "author": "柳宗元",
        "content": "海上朱樱赠所思，楼居况是望仙时。\n蓬莱羽客如相访，不是偷桃一小儿。",
        "dynasty": "唐",
        "collection_info": null
    },
    {
        "title": "酬曹侍御过象县见寄",
        "author": "柳宗元",
        "content": "破额山前碧玉流，骚人遥驻木兰舟。\n春风无限潇湘意，欲采苹花不自由。",
        "dynasty": "唐",
        "collection_info": null
    },
    {
        "title": "法华寺石门精舍三十韵",
        "author": "柳宗元",
        "content": "拘情病幽郁，旷志寄高爽。\n愿言怀名缁，东峰旦夕仰。\n始欣云雨霁，尤悦草木长。\n道同有爱弟，披拂恣心赏。\n松溪𥦖窱入，石栈夤缘上。\n萝葛绵层甍，莓苔侵标牓。\n密林互对耸，绝壁俨双敞。\n堑峭出蒙笼，墟险临滉瀁。\n稍疑地脉断，悠若天梯往。\n结构罩羣崖，回环驱万象。\n小劫不逾瞬，大千若在掌。\n体空得化元，观有遗细想。\n喧烦困蠛蠓，跼蹐疲魍魉。\n寸进谅何营，寻直非所枉。\n探奇极遥瞩，穷妙閟清响。\n理会方在今，神开庶殊曩。\n兹游苟不嗣，浩气竟谁养。\n道异诚所希，名宾匪余仗。\n超摅藉外奖，俯默有内朗。\n鑑尔揖古风，终焉乃吾党。\n潜躯委缰锁，高步谢尘坱。\n蓄志徒为劳，追纵将焉仿。\n淹留值颓暮，眷恋睇遐壤。\n映日雁联轩，翻云波泱漭。\n殊风纷已萃，乡路悠且广。\n羁木畏漂浮，离旌倦摇荡。\n昔人叹违志，出处今已两。\n何用期所归，浮图有遗像。\n幽蹊不盈尺，虚室有函丈。\n微言信可传，申旦稽吾颡。",
        "dynasty": "唐",
        "collection_info": null
    },
    {
        "title": "游朝阳岩遂登西亭二十韵",
        "author": "柳宗元",
        "content": "谪弃殊隐沦，登陟非远郊。\n所怀缓伊郁，讵欲肩夷巢。\n高岩瞰清江，幽窟潜神蛟。\n开旷延阳景，回薄攒林梢。\n西亭构其巓，反字临呀庨。\n背瞻星辰兴，下见云雨交。\n惜非吾乡土，得以荫菁茆。\n羁贯去江介，世仕尚函崤。\n故墅即沣川，数亩均肥硗。\n台馆葺荒丘，池塘疏沈坳。\n会有圭组恋，遂贻山林嘲。\n薄躯信无庸，琐屑剧斗筲。\n囚居固其宜，厚羞久已包。\n庭除植蓬艾，隟牖悬蟏蛸。\n所赖山川客，扁舟枉长梢。\n挹流敌清觞，掇野代嘉肴。\n适道有高言，取乐非絃匏。\n逍遥屏幽昧，淡薄辞喧呶。\n晨鸡不余欺，风雨闻嘐嘐。\n再期永日閒，提挈移中庖。",
        "dynasty": "唐",
        "collection_info": null
    },
    {
        "title": "湘口馆潇湘二水所会",
        "author": "柳宗元",
        "content": "九疑浚倾奔，临源委萦回。\n会合属空旷，泓澄停风雷。\n高馆轩霞表，危楼临山隈。\n兹辰始澄霁，纤云尽褰开。\n天秋日正中，水碧无尘埃。\n杳杳渔父吟，呌呌羁鸿哀。\n境胜岂不豫，虑分固难裁。\n升高欲自舒，弥使远念来。\n归流驶且广，泛舟绝沿洄。",
        "dynasty": "唐",
        "collection_info": null
    },
    {
        "title": "登蒲州石矶望横江口潭岛深逈斜对香零山",
        "author": "柳宗元",
        "content": "隐忧倦永夜，凌雾临江津。\n猿鸣稍已疎，登石娱清沦。\n日出洲渚静，澄明皛无垠。\n浮晖翻高禽，沈景照文鳞。\n双江汇西奔，诡怪潜坤珍。\n孤山乃北峙，森爽栖灵神。\n洄潭或动容，岛屿疑摇振。\n陶埴兹择土，蒲鱼相与邻。\n信美非所安，羁心屡逡巡。\n糺结良可解，纡郁亦已伸。\n高歌返故室，自誷非所欣。",
        "dynasty": "唐",
        "collection_info": null
    },
    {
        "title": "南磵中题",
        "author": "柳宗元",
        "content": "秋气集南磵，独游亭午时。\n回风一萧瑟，林影久参差。\n始至若有得，稍深遂忘疲。\n羁禽响幽谷，寒藻舞沦漪。\n去国魂已远，怀人泪空垂。\n孤生易为感，失路少所宜。\n索寞竟何事，徘徊秖自知。\n谁为后来者，当与此心期。",
        "dynasty": "唐",
        "collection_info": null
    },
    {
        "title": "游石角过小岭至长乌村",
        "author": "柳宗元",
        "content": "志适不期贵，道存岂偷生。\n久忘上封事，復笑昇天行。\n窜逐宦湘浦，摇心剧悬旌。\n始惊陷世议，终欲逃天刑。\n岁月杀忧栗，慵疎寡将迎。\n追游疑所爱，且復舒吾情。\n石角恣幽步，长乌遂遐征。\n磴回茂树断，景晏寒川明。\n旷望少行人，时闻田鹳鸣。\n风篁冒水远，霜稻侵山平。\n稍与人事閒，益知身世轻。\n为农信可乐，居宠真虚荣。\n乔木余故国，愿言果丹诚。\n四支反田亩，释至东皋耕。",
        "dynasty": "唐",
        "collection_info": null
    },
    {
        "title": "与崔策登西山",
        "author": "柳宗元",
        "content": "鹤鸣楚山静，露白秋江晓。\n连袂度危桥，萦回出林杪。\n西岑极远目，毫末皆可了。\n重迭九疑高，微茫洞庭小。\n逈穷两仪际，高出万象表。\n驰景泛颓波，遥风递寒篠。\n谪居安所习，稍厌从纷扰。\n生同胥靡遗，寿比彭铿夭。\n蹇连困颠踣，愚蒙怯幽眇。\n非令亲爱疎，谁使心神悄。\n偶兹遁山水，得以观鱼鸟。\n吾子幸淹留，缓我愁肠绕。",
        "dynasty": "唐",
        "collection_info": null
    },
    {
        "title": "构法华寺西亭",
        "author": "柳宗元",
        "content": "窜身楚南极，山水穷险艰。\n步登最高寺，萧散任疎顽。\n西垂下斗绝，欲似窥人寰。\n反如在幽谷，榛翳不可攀。\n命童恣披翦，葺宇横断山。\n割如判清浊，飘若升云间。\n远岫攒众顶，澄江抱清湾。\n夕照临轩堕，栖鸟当我还。\n菡萏溢嘉色，篔筜遗清斑。\n神舒屏羁锁，志适忘幽孱。\n弃逐久枯槁，迨今始开颜。\n赏心难久留，离念来相关。\n北望间亲爱，南瞻杂夷蛮。\n置之勿復道，且寄须臾闲。",
        "dynasty": "唐",
        "collection_info": null
    },
    {
        "title": "夏夜苦热登西楼",
        "author": "柳宗元",
        "content": "苦热中夜起，登楼独褰衣。\n山泽凝暑气，星汉湛光辉。\n火晶燥露滋，野静停风威。\n探汤汲阴井，炀竈开重扉。\n凭阑久彷徨，流汗不可挥。\n莫辩亭毒意，仰诉璇与玑。\n谅非姑射子，静胜安能希。",
        "dynasty": "唐",
        "collection_info": null
    },
    {
        "title": "觉衰",
        "author": "柳宗元",
        "content": "久知老会至，不谓便见侵。\n今年宜未衰，稍已来相寻。\n齿疎髪就种，奔走力不任。\n咄此可奈何，未必伤我心。\n彭聃安在哉？周孔亦已沈。\n古称寿圣人，曾不留至今。\n但愿得美酒，朋友常共酙。\n是时春向暮，桃李生繁阴。\n日照天正绿，杳杳归鸿吟。\n出门呼所亲，扶杖登西林。\n高歌足自快，商颂有遗音。",
        "dynasty": "唐",
        "collection_info": null
    },
    {
        "title": "游南亭夜还叙志七十韵",
        "author": "柳宗元",
        "content": "夙抱丘壑尚，率性恣游遨。\n中为吏役牵，十祀空悁劳。\n外曲徇尘辙，私心寄英髦。\n进乏廓庙器，退非乡曲豪。\n天命斯不易，鬼责将安逃。\n屯难果见凌，剥丧宜所遭。\n神明固浩浩，众口徒嗷嗷。\n投迹山水地，放情咏离骚。\n再怀曩岁期，容与驰轻舠。\n虚馆背山郭，前轩面江皋。\n重迭间浦溆，逦迤驱岩㟼。\n积翠浮澹滟，始疑负灵鳌。\n丛林留衝飙，石砾迎飞涛。\n旷朗天景霁，樵苏远相号。\n澄潭涌沈鸥，半壁跳悬猱。\n鹿鸣验食埜，鱼乐知观濠。\n孤赏诚所悼，暂欣良足襃。\n留连俯櫺槛，注我壶中醪。\n朵颐进芰实，擢手持蟹螯。\n炊稻视爨鼎，脍鲜闻操刀。\n埜蔬盈倾筐，颇杂池沼芼。\n缅慕鼓枻翁，啸咏哺其糟。\n退想于陵子，三咽资李螬。\n斯道难为偕，沈忧安所韬。\n曲渚怨鸿鹄，环洲雕兰𦺆。\n暮景迴西岑，北流逝滔滔。\n徘徊遂昏黑，远火明连艘。\n木落寒山静，江空秋月高。\n敛袂戒还徒，善游矜所操。\n趣浅戢长枻，乘深屏轻篙。\n旷望援深竿，哀歌叩鸣艚。\n中川恣超忽，漫若翔且翱。\n淹泊遂所止，埜风自颾颾。\n涧急惊鳞奔，蹊荒饥兽嗥。\n入门守拘絷，悽戚增郁陶。\n慕士情未忘，怀人首徒搔。\n内顾乃无有，德輶甚鸿毛。\n名窃久自欺，食浮固云叨。\n问牛悲衅钟，说彘惊临牢。\n永遁刀笔吏，宁期簿书曹。\n中兴遂羣物，裂壤分鞬櫜。\n岷凶既云捕，吴虏亦已鏖。\n捍御盛方虎，谟明富伊咎。\n披山穷木禾，驾海逾蟠桃。\n重来越裳雉，再返西旅獒。\n左右抗槐棘，纵横罗雁羔。\n三辟咸肆宥，众生均覆焘。\n安得奉皇灵，在宥解天弢。\n归诚慰松梓，陈力开蓬篙。\n卜室有鄠杜，名田占沣涝。\n磻溪近余基，阿城连故濠。\n螟蛑愿亲燎，荼堇甘自薅。\n饥食期农耕，寒衣俟蚕缲。\n及骭足为温，满腹宁復饕。\n安将蒯及菅，谁慕粱与膏。\n弋林驱雀鷃，渔泽从鰌鱽。\n观象嘉素履，陈诗谢干旄。\n方託麋鹿羣，敢同骐骥槽。\n处贱无溷浊，固穷匪淫慆。\n踉跄辞束缚，悦怿换煎熬。\n登年徒负版，兴役趋代鼛。\n目眩绝浑浑，耳喧息嘈嘈。\n兹焉毕余命，富贵非吾曹。\n长沙哀糺纆，汉阴嗤桔槔。\n苟伸击壤情，机事息秋豪。\n海雾多蓊郁，越风饶腥臊。\n宁唯迫魑魅，所惧齐焄藨。\n知罃怀褚中，范叔恋绨袍。\n伊人不可期，慷慨徒忉忉。",
        "dynasty": "唐",
        "collection_info": null
    },
    {
        "title": "韦道安",
        "author": "柳宗元",
        "content": "道安本儒士，颇擅弓劒名。\n二十游太行，暮闻号哭声。\n疾驱前致问，有叟垂华缨。\n言我故刺史，失职还西京。\n偶为羣盗得，毫缕无余赢。\n货财足非恡，二女皆娉婷。\n苍黄见驱逐，谁识死与生。\n便当此殒命，休復事晨征。\n一闻激高义，眦裂肝胆横。\n挂弓问所在，趫捷超峥嵘。\n见盗寒磵阴，罗列方忿争。\n一矢毙酋帅，余党号且惊。\n麾令递束缚，纆索相拄撑。\n彼姝久褫魄，刃下俟诛刑。\n却立不亲授，谕以从父行。\n捃收自担肩，转道趋前程。\n夜发敲石火，山林如昼明。\n父子更抱持，涕血纷交零。\n顿首愿归货，纳女称舅甥。\n道安旧衣去，义重利固轻。\n师婚古所病，合姓非用兵。\n朅来事儒术，十载所能逞。\n慷慨张徐州，朱邸扬前旌。\n投区获所愿，前马出王城。\n辕门立奇士，淮水秋风生。\n君侯既即世，麾下相欹倾。\n立孤抗王命，钟鼓四野鸣。\n横溃非所壅，逆节非所婴。\n举头自引[刃]，顾义谁顾形。\n烈士不忘死，所死在忠贞。\n咄嗟徇权子，翕习尤趋荣。\n我歌非悼死，所悼时世情。",
        "dynasty": "唐",
        "collection_info": null
    },
    {
        "title": "哭连州凌员外司马",
        "author": "柳宗元",
        "content": "废逐人所弃，遂为鬼神欺。\n才难不其然，卒与大患期。\n凌人古受氏，吴世夸雄姿。\n寂寞富春水，英气方在斯。\n六学诚一贯，精义穷发挥。\n着书逾十年，幽頥靡不推。\n天庭掞高文，万字若波驰。\n记室征西府，宏谋耀其奇。\n輶轩下东越，列郡苏疲羸。\n宛宛凌江羽，来栖翰林枝。\n孝文留弓劒，中外方危疑。\n抗声促遗诏，定命由陈辞。\n徒隶肃曹官，征赋参有司。\n出守乌江浒，老迁湟水湄。\n高堂倾故国，葬祭限囚羁。\n仲叔继幽沦，狂呌唯童儿。\n一门既无主，焉用徒生为。\n举声但呼天，孰知神者谁。\n泣尽目无见，肾伤足不持。\n溘死委炎荒，臧获守灵帷。\n平生负国谴，骸骨非敢私。\n盖棺未塞责，孤旐凝寒飔。\n念昔始相遇，腑肠为君知。\n进身齐选择，失路同瑕疵。\n本期济仁义，今为众所嗤。\n灭名竟不试，世义安可支。\n恬死百忧尽，苟生万虑滋。\n顾余九逝魂，与子各何之。\n我歌诚自恸，非独为君悲。",
        "dynasty": "唐",
        "collection_info": null
    },
    {
        "title": "旦携谢山人至愚池",
        "author": "柳宗元",
        "content": "新沐换轻帻，晓池风露清。\n自谐尘外意，况与幽人行。\n霞散众山逈，天高数雁鸣。\n机心付当路，聊适羲皇情。",
        "dynasty": "唐",
        "collection_info": null
    },
    {
        "title": "独觉",
        "author": "柳宗元",
        "content": "觉来窗牖空，寥落雨声晓。\n良游怨迟暮，末事惊纷扰。\n为问经世心，古人难尽了。",
        "dynasty": "唐",
        "collection_info": null
    },
    {
        "title": "首春逢耕者",
        "author": "柳宗元",
        "content": "南楚春候早，余寒已滋荣。\n土膏释原埜，百蛰竞所营。\n缀景未及郊，穑人先耦耕。\n园林幽鸟啭，渚泽新泉清。\n农事诚素务，羁囚阻平生。\n故池想芜没，遗亩当榛荆。\n慕隐既有繫，图功遂无成。\n聊从田父言，款曲陈此情。\n眷然抚耒耜，回首烟云横。",
        "dynasty": "唐",
        "collection_info": null
    },
    {
        "title": "溪居",
        "author": "柳宗元",
        "content": "久为簪组累，幸此南夷谪。\n闲依农圃邻，偶似山林客。\n晓耕翻露草，夜榜响溪石。\n来往不逢人，长歌楚天碧。",
        "dynasty": "唐",
        "collection_info": null
    },
    {
        "title": "夏初雨后寻愚溪",
        "author": "柳宗元",
        "content": "悠悠雨初霁，独绕清溪曲。\n引杖试荒泉，解带围新竹。\n沈吟亦何事，寂寞固所欲。\n幸此息营营，啸歌静炎燠。",
        "dynasty": "唐",
        "collection_info": null
    },
    {
        "title": "入黄溪闻猿",
        "author": "柳宗元",
        "content": "溪路千里曲，哀猿何处鸣。\n孤臣泪已尽，虚作断肠声。",
        "dynasty": "唐",
        "collection_info": null
    },
    {
        "title": "韦使君黄溪祈雨见召从行至祠下口号",
        "author": "柳宗元",
        "content": "骄阳愆岁事，良牧念菑畬。\n列骑低残月，鸣笳度碧虚。\n稍穷樵客路，遥驻野人居。\n谷口寒流净，丛祠古木疎。\n焚香秋雾湿，奠玉晓光初。\n肸蠁巫言报，精诚礼物余。\n惠风仍偃草，灵雨会随车。\n俟罪非真吏，翻惭奉简书。",
        "dynasty": "唐",
        "collection_info": null
    },
    {
        "title": "郊居岁暮",
        "author": "柳宗元",
        "content": "屏居负山郭，岁暮惊离索。\n野逈樵唱来，庭空烧烬落。\n世纷因事远，心赏随年薄。\n默默谅何为，徒成今与昨。",
        "dynasty": "唐",
        "collection_info": null
    },
    {
        "title": "秋晓行南谷经荒村",
        "author": "柳宗元",
        "content": "杪秋霜露重，晨起行幽谷。\n黄叶覆溪桥，荒村唯古木。\n寒花疎寂历，幽泉微断续。\n机心久已忘，何事惊麋鹿。",
        "dynasty": "唐",
        "collection_info": null
    },
    {
        "title": "雨后晓行独至愚溪北池",
        "author": "柳宗元",
        "content": "宿云散洲渚，晓日明村坞。\n高树临清池，风惊夜来雨。\n予心适无事，偶此成宾主。",
        "dynasty": "唐",
        "collection_info": null
    },
    {
        "title": "中夜起望西园值月上",
        "author": "柳宗元",
        "content": "觉闻繁露坠，开户临西园。\n寒月上东岭，泠泠疎竹根。\n石泉远逾响，山鸟时一喧。\n倚楹遂至旦，寂寞将何言。",
        "dynasty": "唐",
        "collection_info": null
    },
    {
        "title": "零陵春望",
        "author": "柳宗元",
        "content": "平埜春草绿，晓莺啼远林。\n日晴潇湘渚，云断岣嵝岑。\n仙驾不可望，世途非所任。\n凝情空景慕，万里苍梧阴。",
        "dynasty": "唐",
        "collection_info": null
    },
    {
        "title": "从崔中丞过卢少尹郊居",
        "author": "柳宗元",
        "content": "寓居湘岸四无邻，世网难婴每自珍。\n莳药闲庭延国老，开罇虚室值贤人。\n泉迴浅石依高柳，径转垂藤閒绿筠。\n闻道偏为五禽戏，出门鸥鸟更相亲。",
        "dynasty": "唐",
        "collection_info": null
    },
    {
        "title": "夏昼偶作",
        "author": "柳宗元",
        "content": "南州溽暑醉如酒，隐几熟眠开北牖。\n日午独觉无余声，山童隔竹敲茶臼。",
        "dynasty": "唐",
        "collection_info": null
    },
    {
        "title": "雨晴至江渡",
        "author": "柳宗元",
        "content": "江雨初晴思远步，日西独向愚溪渡。\n渡头水落村径成，撩乱浮槎在高树。",
        "dynasty": "唐",
        "collection_info": null
    },
    {
        "title": "江雪",
        "author": "柳宗元",
        "content": "千山鸟飞绝，万径人踪灭。\n孤舟蓑笠翁，独钓寒江雪。",
        "dynasty": "唐",
        "collection_info": null
    },
    {
        "title": "冉溪",
        "author": "柳宗元",
        "content": "少时陈力希公侯，许国不復为身谋。\n风波一跌逝万里，壮心瓦解空缧囚。\n缧囚终老无余事，愿卜湘西冉溪地。\n却学寿张樊敬侯，种漆南园待成器。",
        "dynasty": "唐",
        "collection_info": null
    },
    {
        "title": "法华寺西亭夜饮",
        "author": "柳宗元",
        "content": "[祇]树夕阳亭，共倾三昧酒。\n雾暗水连阶，月明花復牖。\n莫厌尊前醉，相看未白首。",
        "dynasty": "唐",
        "collection_info": null
    },
    {
        "title": "戏题石门长老东轩",
        "author": "柳宗元",
        "content": "石门长老身如梦，旃檀成林手所种。\n坐来念念非昔人，万徧莲花为谁用。\n如今七十自忘机，贪爱都忘筋力微。\n莫向东轩春埜望，花开日出雉皆飞。",
        "dynasty": "唐",
        "collection_info": null
    },
    {
        "title": "茅檐下始栽竹",
        "author": "柳宗元",
        "content": "瘴茅葺为宇，溽暑常侵肌。\n适有重膇疾，蒸郁宁所宜。\n东邻幸导我，树竹邀凉飔。\n欣然惬吾志，荷锸西岩垂。\n楚壤多怪石，垦凿力已疲。\n江风忽云暮，舆曳还相追。\n萧瑟过极浦，旖旎附幽墀。\n贞根期永固，贻尔寒泉滋。\n夜牕遂不掩，羽扇宁復持。\n清泠集浓露，枕簟凄已知。\n网虫依密叶，晓禽栖逈枝。\n岂伊纷嚣閒，重以心虑怡。\n嘉尔亭亭质，自远弃幽期。\n不见野蔓草，蓊蔚有华姿。\n谅无凌寒色，岂与青山辞。",
        "dynasty": "唐",
        "collection_info": null
    },
    {
        "title": "种仙灵毗",
        "author": "柳宗元",
        "content": "穷陋阙自养，疠气剧嚣烦。\n隆冬乏霜霰，日夕南风温。\n杖藜下庭际，曳踵不及门。\n门有野田吏，慰我飘零魂。\n及言有灵药，近在湘西原。\n服之不盈旬，蹩𨇨皆腾鶱。\n笑忭前即吏，为我擢其根。\n蔚蔚遂充庭，英翘忽已繁。\n晨起自采曝，杵臼通夜喧。\n灵和理内藏，攻疾贵自源。\n拥覆逃积雾，伸舒委余暄。\n奇功苟可征，宁復资兰荪。\n我闻畸人术，一气中夜存。\n能令深深息，呼吸还归跟。\n疎放固难效，且以药饵论。\n痿者不忘起，穷者宁復言。\n神哉辅吾足，幸及儿女奔。",
        "dynasty": "唐",
        "collection_info": null
    },
    {
        "title": "种朮",
        "author": "柳宗元",
        "content": "守閒事服饵，采朮东山阿。\n东山幽且阻，疲苶烦经过。\n戒徒斸灵根，封植閟天和。\n违尔涧底石，彻我庭中莎。\n土膏滋玄液，松露坠繁柯。\n南东自成亩，缭绕纷相罗。\n晨步佳色媚，夜眠幽气多。\n离忧苟可怡，孰能知其他。\n爨竹茹芳叶，宁虑瘵与瘥。\n留连树蕙辞，婉娩采薇歌。\n悟拙甘自足，激清媿同波。\n单豹且理内，高门復如何。",
        "dynasty": "唐",
        "collection_info": null
    },
    {
        "title": "种白蘘荷",
        "author": "柳宗元",
        "content": "血虫化为疠，夷俗多所神。\n衔猜每腊毒，谋富不为仁。\n蔬果自远至，杯酒盈肆陈。\n言甘中必苦，何用知其真。\n华洁事外饰，尤病中州人。\n钱刀恐贾害，饥至益逡巡。\n窜伏常战栗，怀故逾悲辛。\n庶氏有嘉草，攻禬事久泯。\n炎帝垂灵编，言此殊足珍。\n崎岖乃有得，託以全余身。\n纷敷碧树阴，眄睐心所亲。",
        "dynasty": "唐",
        "collection_info": null
    },
    {
        "title": "新植海石榴",
        "author": "柳宗元",
        "content": "弱植不盈尺，远意驻蓬瀛。\n月寒空阶曙，幽梦綵云生。\n粪壤擢珠树，莓苔插琼英。\n芳根閟颜色，徂岁为谁荣。",
        "dynasty": "唐",
        "collection_info": null
    },
    {
        "title": "戏题阶前芍药",
        "author": "柳宗元",
        "content": "凡卉与时谢，妍华丽兹晨。\n欹红醉浓露，窈窕留余春。\n孤赏白日暮，暄风动摇频。\n夜牕蔼芳气，幽卧知相亲。\n愿致溱洧赠，悠悠南国人。",
        "dynasty": "唐",
        "collection_info": null
    },
    {
        "title": "始见白髪题所植海石榴",
        "author": "柳宗元",
        "content": "几年封植爱芳丛，韶艳朱颜竟不同。\n从此休论上春事，看成古木对衰翁。",
        "dynasty": "唐",
        "collection_info": null
    },
    {
        "title": "植灵寿木",
        "author": "柳宗元",
        "content": "白华照寒水，怡我适野情。\n前趋问长老，重復欣嘉名。\n蹇连易衰朽，方刚谢经营。\n敢期齿杖赐，聊且移孤茎。\n丛萼中竞秀，分房外舒英。\n柔条乍反植，劲节常对生。\n循翫足忘疲，稍觉步武轻。\n安能事翦伐，持用资徒行。",
        "dynasty": "唐",
        "collection_info": null
    },
    {
        "title": "自衡阳移桂十余本植零陵所住精舍",
        "author": "柳宗元",
        "content": "谪官去南裔，清湘绕灵岳。\n晨登蒹葭岸，霜景霁纷浊。\n离披得幽桂，芳本欣盈握。\n火耕困烟烬，薪采久摧剥。\n道旁且不愿，岑岭况悠邈。\n倾筐壅故壤，栖息期鸾鷟。\n路远清凉宫，一雨悟无学。\n南人始珍重，微我谁先觉。\n芳意不可传，丹心徒自渥。",
        "dynasty": "唐",
        "collection_info": null
    },
    {
        "title": "湘岸移木芙蓉植龙兴精舍",
        "author": "柳宗元",
        "content": "有美不自蔽，安能守孤根。\n盈盈湘西岸，秋至风露繁。\n丽影别寒水，秾芳委前轩。\n芰荷谅难杂，反此生高原。",
        "dynasty": "唐",
        "collection_info": null
    },
    {
        "title": "早梅",
        "author": "柳宗元",
        "content": "早梅发高树，逈映楚天碧。\n朔吹飘夜香，繁霜滋晓白。\n欲为万里赠，杳杳山水隔。\n寒英坐销落，何用慰远客。",
        "dynasty": "唐",
        "collection_info": null
    },
    {
        "title": "南中荣橘柚",
        "author": "柳宗元",
        "content": "橘柚怀贞质，受命此炎方。\n密林耀朱绿，晚岁有余芳。\n殊风限清汉，飞雪滞故乡。\n攀条何所叹，北望熊与湘。",
        "dynasty": "唐",
        "collection_info": null
    },
    {
        "title": "红蕉",
        "author": "柳宗元",
        "content": "晚英值穷节，绿润含朱光。\n以兹正阳色，窈窕凌清霜。\n远物世所重，旅人心独伤。\n回晖眺林际，摵摵无遗芳。",
        "dynasty": "唐",
        "collection_info": null
    },
    {
        "title": "巽公院五咏 净土堂",
        "author": "柳宗元",
        "content": "结习自无始，沦溺穷苦源。\n流形及兹世，始悟三空门。\n华堂开净域，图像焕且繁。\n清冷焚众香，微妙歌法言。\n稽首媿导师，超遥谢尘昏。",
        "dynasty": "唐",
        "collection_info": null
    },
    {
        "title": "巽公院五咏 曲讲堂",
        "author": "柳宗元",
        "content": "寂灭本非断，文字安可离。\n曲堂何为设，高士方在斯。\n圣默寄言宣，分别乃无知。\n趣中即空假，名相与谁期。\n愿言绝闻得，忘意聊思惟。",
        "dynasty": "唐",
        "collection_info": null
    },
    {
        "title": "巽公院五咏 禅堂",
        "author": "柳宗元",
        "content": "发地结菁茅，团团抱虚白。\n山花落幽户，中有忘机客。\n涉有本非取，照空不待析。\n万籁俱缘生，窅然喧中寂。\n心境本洞如，鸟飞无遗迹。",
        "dynasty": "唐",
        "collection_info": null
    },
    {
        "title": "巽公院五咏 芙蓉亭",
        "author": "柳宗元",
        "content": "新亭俯朱槛，嘉木开芙蓉。\n清香晨风远，溽彩寒露浓。\n潇洒出人世，低昂多异容。\n尝闻色空喻，造物谁为工。\n留连秋月晏，迢递来山钟。",
        "dynasty": "唐",
        "collection_info": null
    },
    {
        "title": "巽公院五咏 苦竹桥",
        "author": "柳宗元",
        "content": "危桥属幽径，缭绕穿疎林。\n迸箨分苦节，轻筠抱虚心。\n俯瞰涓涓流，仰聆萧萧吟。\n差池下烟日，嘲异常鸣山禽。\n谅无要津用，栖息有余阴。",
        "dynasty": "唐",
        "collection_info": null
    },
    {
        "title": "梅雨",
        "author": "柳宗元",
        "content": "梅实迎时雨，苍茫值晚春。\n愁深楚猿夜，梦断越鸡晨。\n海雾连南极，江云暗北津。\n素衣今尽化，非为帝京尘。",
        "dynasty": "唐",
        "collection_info": null
    },
    {
        "title": "零陵早春",
        "author": "柳宗元",
        "content": "问春从此去，几日到秦原。\n凭寄还乡梦，殷勤入故园。",
        "dynasty": "唐",
        "collection_info": null
    },
    {
        "title": "田家三首 一",
        "author": "柳宗元",
        "content": "蓐食徇所务，驱牛向东阡。\n鸡鸣村巷白，夜色归暮田。\n札札耒耜声，飞飞来乌鸢。\n竭兹筋力事，持用穷岁年。\n尽输助徭役，聊就空自眠。\n子孙日已长，世世还復然。",
        "dynasty": "唐",
        "collection_info": null
    },
    {
        "title": "田家三首 二",
        "author": "柳宗元",
        "content": "篱落隔烟火，农谈四邻夕。\n庭际秋虫鸣，疎麻方寂历。\n蚕丝尽输税，机杼空倚壁。\n里胥夜经过，鸡黍事筵席。\n各言官长峻，文字多督责。\n东乡后租期，车毂陷泥泽。\n公门少推恕，鞭朴恣狼籍。\n努力慎经营，肌肤真可惜。\n迎新在此岁，唯恐踵前迹。",
        "dynasty": "唐",
        "collection_info": null
    },
    {
        "title": "田家三首 三",
        "author": "柳宗元",
        "content": "古道饶蒺藜，萦迴古城曲。\n蓼花被堤岸，陂水寒更绿。\n是时收穫竟，落日多樵牧。\n风高榆柳疎，霜重棃枣熟。\n行人迷去住，野鸟竞栖宿。\n田翁笑相念，昏黑慎原陆。\n今年幸少丰，无厌饘与粥。",
        "dynasty": "唐",
        "collection_info": null
    },
    {
        "title": "行路难三首 一",
        "author": "柳宗元",
        "content": "君不见夸父逐日窥虞渊，跳踉北海超昆崙。\n披霄决汉出沆漭，瞥裂左右遗星辰。\n须臾力尽道渴死，狐鼠蜂蚁争噬吞。\n北方竫人长九寸，开口抵掌更笑喧。\n啾啾饮食滴与粒，生死亦足终天年。\n睢盱大志小成遂，坐使儿女相悲怜。",
        "dynasty": "唐",
        "collection_info": null
    },
    {
        "title": "行路难三首 二",
        "author": "柳宗元",
        "content": "虞衡斤斧罗千山，工命采斫杙与椽。\n深林土剪十取一，百牛连鞅摧双辕。\n万围千寻妨道路，东西蹶倒山火焚。\n遗余毫末不见保，躏跞磵壑何当存。\n羣材未成质已夭，突兀哮豁空岩峦。\n柏梁天灾武库火，匠石狼顾相愁冤。\n君不见南山栋梁益稀少，爱材养育谁復论。",
        "dynasty": "唐",
        "collection_info": null
    },
    {
        "title": "行路难三首 三",
        "author": "柳宗元",
        "content": "飞雪断道冰成梁，侯家炽炭雕玉房。\n蟠龙吐耀虎喙张，熊蹲豹踯争低昂。\n攒峦丛㟧射朱光，丹霞翠雾飘奇香。\n美人四向迴明珰，雪山冰谷晞太阳。\n星躔奔走不得止，奄忽双燕栖虹梁。\n风台露榭生光饰，死灰弃置参与商。\n盛时一去贵反贱，桃笙葵扇安可当。",
        "dynasty": "唐",
        "collection_info": null
    },
    {
        "title": "闻籍田有感",
        "author": "柳宗元",
        "content": "天田不日降皇舆，留滞长沙岁又除。\n宣室无由问釐事，周南何处託成书。",
        "dynasty": "唐",
        "collection_info": null
    },
    {
        "title": "跂乌词",
        "author": "柳宗元",
        "content": "城上日出羣乌飞，鵶鵶争赴朝阳枝。\n刷毛伸翼和且乐，尔独落魄今何为。\n无乃慕高近白日，三足妬尔令尔疾。\n无乃饥啼走道旁，贪鲜攫肉人所伤。\n翘肖独足下丛薄，口衔低枝始能跃。\n还顾泥涂备蝼蚁，仰看栋梁防燕雀。\n左右六翮利如刀，踊身失势不得高。\n支离无趾犹自免，努力低飞逃后患。",
        "dynasty": "唐",
        "collection_info": null
    },
    {
        "title": "笼鹰词",
        "author": "柳宗元",
        "content": "凄风淅沥飞严霜，苍鹰上击翻曙光。\n云披雾裂虹蜺断，霹雳掣电捎平冈。\n砉然劲翮翦荆棘，下攫狐兔腾苍茫。\n爪毛吻血百鸟逝，独立四顾时激昂。\n炎风溽暑忽然至，羽翼脱落自摧藏。\n草中狸鼠足为患，一夕十顾惊且伤。\n但愿清商復为假，拔去万累云间翔。",
        "dynasty": "唐",
        "collection_info": null
    },
    {
        "title": "放鹧鸪词",
        "author": "柳宗元",
        "content": "楚越有鸟甘且腴，嘲嘲自名为鹧鸪。\n徇媒得食不復虑，机械潜发罹罝罦。\n羽毛摧折触笼籞，烟火煽赫惊庖厨。\n鼎前芍药调五味，膳夫攘腕左右视。\n齐王不忍觳觫牛，简子亦放邯郸鸠。\n二子得意犹念此，况我万里为孤囚。\n破笼展翅当远去，同类相呼莫相顾。",
        "dynasty": "唐",
        "collection_info": null
    },
    {
        "title": "龟背戏",
        "author": "柳宗元",
        "content": "长安新技出宫掖，喧喧初徧王侯宅。\n玉盘滴沥黄金钱，皎如文龟丽秋天。\n八方定位开神卦，六甲离离齐上下。\n投变转动玄机卑，星流霞破相参差。\n四分五裂势未已，出无入有谁能知。\n乍惊散漫无处所，须臾罗列已如故。\n徒言万事有盈虚，终朝一掷知胜负。\n修门象棋不復贵，魏宫妆奁世所弃。\n岂如瑞质耀奇文，愿持千岁寿吾君。\n庙堂巾笥非余慕，钱刀儿女徒纷纷。",
        "dynasty": "唐",
        "collection_info": null
    },
    {
        "title": "闻黄鹂",
        "author": "柳宗元",
        "content": "倦闻子规嘲暮声，不意忽有黄鹂鸣。\n一声梦断楚江曲，满眼故园春意生。\n目极千里无山河，麦芒际天摇清波。\n王畿优本少赋役，务闲酒熟饶经过。\n此时晴烟最深处，舍南巷北遥相语。\n翻日迥度昆明飞，凌风邪看细柳翥。\n我今误落千万山，身同伧人不思还。\n乡禽何事亦来此，令我生心忆桑梓。\n闭声迴翅归务速，西林紫椹行当熟。",
        "dynasty": "唐",
        "collection_info": null
    },
    {
        "title": "浑鸿胪宅闻歌效白纻",
        "author": "柳宗元",
        "content": "翠帷双卷出倾城，龙劒破匣霜月明。\n朱唇掩仰悄无声，金簧玉磬宫中生。\n下沈秋火激太清，天高地逈凝日晶，羽觞荡漾何事倾。",
        "dynasty": "唐",
        "collection_info": null
    },
    {
        "title": "杨白花",
        "author": "柳宗元",
        "content": "杨白花，风吹渡江水。\n坐令宫树无颜色，摇荡春光千万里。\n茫茫晓日下长秋，哀歌未断城鸦起。",
        "dynasty": "唐",
        "collection_info": null
    },
    {
        "title": "渔翁",
        "author": "柳宗元",
        "content": "渔翁夜傍西岩宿，晓汲清湘燃楚竹。\n烟销日出不见人，[欸]乃一声山水绿。\n迴看天际下中流，岩上无心云相逐。",
        "dynasty": "唐",
        "collection_info": null
    },
    {
        "title": "饮酒",
        "author": "柳宗元",
        "content": "今夕少愉乐，起坐开清尊。\n举觞酹先酒，为我驱忧烦。\n须臾心自殊，顿觉天地暄。\n连山变幽晦，绿水函晏温。\n蔼蔼南郭门，树木一何繁。\n清阴可自庇，竟夕闻佳言。\n尽醉无復辞，偃卧有芳荪。\n彼哉晋楚富，此道未必存。",
        "dynasty": "唐",
        "collection_info": null
    },
    {
        "title": "读书",
        "author": "柳宗元",
        "content": "幽沈谢世事，俛默窥唐虞。\n上下观古今，起伏千万途。\n遇欣或自笑，感戚亦以吁。\n缥帙各舒散，前后互相逾。\n瘴痾扰灵府，日与往昔殊。\n临文乍了了，彻卷兀若无。\n竟夕谁与言，但与竹素俱。\n倦极便倒卧，熟寐乃一苏。\n欠伸展肢体，吟咏心自愉。\n得意适其适，非愿为世儒。\n道尽即闭口，萧散捐囚拘。\n巧者为我拙，智者为我愚。\n书史足自悦，安用勤与劬。\n贵尔六尺躯，勿为名所驱。",
        "dynasty": "唐",
        "collection_info": null
    },
    {
        "title": "感遇二首 一",
        "author": "柳宗元",
        "content": "西陆动凉气，惊乌号北林。\n栖息岂殊性，集枯安可任。\n鸿鹄去不返，勾吴阻且深。\n徒嗟日沈湎，丸鼓骛奇音。\n东海久摇荡，南风已骎骎。\n坐使青天暮，小星愁太阴。\n众情嗜姦利，居货捐千金。\n危根一以振，齐斧来相寻。\n揽衣中夜起，感物涕盈襟。\n微霜众所践，谁念岁寒心。",
        "dynasty": "唐",
        "collection_info": null
    },
    {
        "title": "感遇二首 二",
        "author": "柳宗元",
        "content": "旭日照寒野，鸒斯起蒿莱。\n啁啾有余乐，飞舞西陵隈。\n迴风旦夕至，零叶委陈荄。\n所栖不足恃，鹰隼纵横来。",
        "dynasty": "唐",
        "collection_info": null
    },
    {
        "title": "咏史",
        "author": "柳宗元",
        "content": "燕有黄金台，远致望诸君。\n嗛嗛事强怨，三岁有奇勋。\n悠哉辟疆理，东海漫浮云。\n宁知世情异，嘉谷坐熇焚。\n致令委金石，谁愿蠢蠕羣。\n风波歘潜构，遗恨意纷纭。\n岂不善图后，交私非所闻。\n为忠不顾内，晏子亦垂文。",
        "dynasty": "唐",
        "collection_info": null
    },
    {
        "title": "咏三良",
        "author": "柳宗元",
        "content": "束带值明后，顾盼流辉光。\n一心在陈力，鼎列夸四方。\n款款效忠信，恩义皎如霜。\n生时亮同体，死没宁分张。\n壮躯闭幽隧，猛志填黄肠。\n殉死礼所非，况乃用其良。\n霸基弊不振，晋楚更张皇。\n疾病命固乱，魏氏言有章。\n从邪陷厥父，吾欲讨彼狂。",
        "dynasty": "唐",
        "collection_info": null
    },
    {
        "title": "咏荆轲",
        "author": "柳宗元",
        "content": "燕秦不两立，太子已为虞。\n千金奉短计，匕首荆卿趋。\n穷年徇所欲，兵势且见屠。\n微言激幽愤，怒目辞燕都。\n朔风动易水，挥爵前长驱。\n函首致宿怨，献田开版图。\n炯然耀电光，掌握罔正夫。\n造端何其锐，临事竟趑趄。\n长虹吐白日，仓卒反受诛。\n按劒赫凭怒，风雷助号呼。\n慈父断子首，狂走无容躯。\n夷城芟七族，台观皆焚污。\n始期忧患弭，卒动灾祸枢。\n秦皇本诈力，事与桓公殊。\n奈何效曹子，实谓勇且愚。\n世传故多谬，太史征无且。",
        "dynasty": "唐",
        "collection_info": null
    },
    {
        "title": "掩役夫张进骸",
        "author": "柳宗元",
        "content": "生死悠悠尔，一气聚散之。\n偶来纷喜怒，奄忽已復辞。\n为役孰贱辱，为贵非神奇。\n一朝纩息定，枯巧无妍媸。\n生平勤皂枥，剉秣不告疲。\n既死给槥椟，葬之东山基。\n奈何值崩湍，荡析临路垂。\n髐然暴百骸，散乱不復支。\n从者幸告余，睠之涓然悲。\n猫虎获迎祭，犬马有盖帷。\n伫立唁尔魂，岂復识此为。\n畚锸载埋瘗，沟渎护其危。\n我心得所安，不谓尔有知。\n掩骼着春令，兹焉适其时。\n及物非吾事，聊且顾尔私。",
        "dynasty": "唐",
        "collection_info": null
    },
    {
        "title": "省试观庆云图诗",
        "author": "柳宗元",
        "content": "设色既成象，卿云示国都。\n九天开秘祉，百辟赞嘉谟。\n抱日依龙衮，非烟近御炉。\n高标连汗漫，逈望接虚无。\n裂素荣光发，舒华瑞色敷。\n恒将配尧德，垂庆代河图。",
        "dynasty": "唐",
        "collection_info": null
    },
    {
        "title": "春怀故园",
        "author": "柳宗元",
        "content": "九扈鸣已晚，楚乡农事春。\n悠悠故池水，空待灌园人。",
        "dynasty": "唐",
        "collection_info": null
    },
    {
        "title": "团扇诗",
        "author": "刘禹锡",
        "content": "团扇復团扇，奉君清暑殿。\n秋风入庭树，从此不相见。\n上有乘鸾女，苍苍虫网遍。\n明年入怀袖，别是机中练。",
        "dynasty": "唐",
        "collection_info": null
    },
    {
        "title": "宜城歌",
        "author": "刘禹锡",
        "content": "野水绕空城，行尘起孤驿。\n荒台侧生树，石碣阳镌额。\n靡靡度行人，温风吹宿麦。",
        "dynasty": "唐",
        "collection_info": null
    },
    {
        "title": "顺阳歌",
        "author": "刘禹锡",
        "content": "朝辞官军驿，前望顺阳路。\n野水啮荒坟，秋虫镂宫树。\n曾闻天宝末，胡马西南骛。\n城守鲁将军，拔城从此去。",
        "dynasty": "唐",
        "collection_info": null
    },
    {
        "title": "莫猺歌",
        "author": "刘禹锡",
        "content": "莫猺自生长，名字无符籍。\n市易杂鲛人，婚姻通木客。\n星居占泉眼，火种开山脊。\n夜渡千仞溪，含沙不能射。",
        "dynasty": "唐",
        "collection_info": null
    },
    {
        "title": "度桂岭歌",
        "author": "刘禹锡",
        "content": "桂阳岭，下下復高高。\n人稀鸟兽骇，地远草木豪。\n寄言千金子，知余歌者劳。",
        "dynasty": "唐",
        "collection_info": null
    },
    {
        "title": "插田歌",
        "author": "刘禹锡",
        "content": "冈头花草齐，燕子东西飞。\n田塍望如线，白水光参差。\n农妇白纻裙，农父绿蓑衣。\n齐唱郢中歌，嘤儜如竹枝。\n但闻怨响音，不辨俚语词。\n时时一大笑，此必相嘲嗤。\n水平苗漠漠，烟火生墟落。\n黄犬往復还，赤鸡鸣且啄。\n路旁谁家郎，乌帽衫袖长。\n自言上计吏，年幼离帝乡。\n田夫语计吏，君家侬定谙。\n一来长安道，眼大不相参。\n计吏笑致辞，长安真大处。\n省门高轲峨，侬入无度数。\n昨来补卫士，唯用筒竹布。\n君看二三年，我作官人去。",
        "dynasty": "唐",
        "collection_info": null
    },
    {
        "title": "葡萄歌",
        "author": "刘禹锡",
        "content": "野田生葡萄，缠绕一枝高。\n移来碧墀下，张王日日高。\n分岐浩繁缛，修蔓蟠诘曲。\n扬翘向庭柯，意思如有属。\n为之立长檠，布濩当轩绿。\n米液溉其根，理疎看渗漉。\n繁葩组绶结，悬实珠玑蹙。\n马乳带轻霜，龙鳞曜初旭。\n有客汾阴至，临堂瞪双目。\n自言我晋人，种此如种玉。\n酿之成美酒，令人饮不足。\n为君持一斗，往取凉州牧。",
        "dynasty": "唐",
        "collection_info": null
    },
    {
        "title": "蛮子歌",
        "author": "刘禹锡",
        "content": "蛮语钩辀音，蛮衣斑斓布。\n熏狸掘沙鼠，时节祠盘瓠。\n忽逢乘马客，恍若惊麏顾。\n腰斧上高山，意行无旧路。",
        "dynasty": "唐",
        "collection_info": null
    },
    {
        "title": "马嵬行",
        "author": "刘禹锡",
        "content": "绿野扶风道，黄尘马嵬驿。\n路边杨贵人，坟高三四尺。\n乃问里中儿，皆言幸蜀时。\n军家诛戚族，天子舍妖姬。\n羣吏伏门屏，贵人牵帝衣。\n低回转美目，风日为无晖。\n贵人饮金屑，倏忽舜英暮。\n平生服杏丹，颜色真如故。\n属车尘已远，里巷来窥觑。\n共爱宿妆妍，君王画眉处。\n履綦无復有，履组光未灭。\n不见岩畔人，空见凌波袜。\n邮童爱踪迹，私手解鞶结。\n传看千万眼，缕绝香不歇。\n指环照骨明，首饰敌连城。\n将入咸阳市，犹得贾胡惊。",
        "dynasty": "唐",
        "collection_info": null
    },
    {
        "title": "百花行",
        "author": "刘禹锡",
        "content": "长安百花时，风景宜轻薄。\n无人不沽酒，何处不闻乐。\n春风连夜动，微雨凌晓濯。\n红焰出墙头，雪光映楼角。\n繁紫韵松竹，远黄绕篱落。\n临路不胜愁，轻烟去何託。\n满庭荡魂魄，照庑成丹渥。\n烂熳簇颠狂，飘零劝行乐。\n时节易晼晚，清阴覆池阁。\n唯有安石榴，当轩慰寂寞。",
        "dynasty": "唐",
        "collection_info": null
    },
    {
        "title": "壮士行",
        "author": "刘禹锡",
        "content": "阴风振寒郊，猛虎正咆哮。\n徐行出烧地，连吼入黄茅。\n壮士走马去，镫前弯玉弰。\n叱之使人立，一发如铍交。\n悍睛忽星堕，飞血溅林梢。\n彪炳为我席，羶腥充我庖。\n里中欣害除，贺酒纷呶号。\n明日长桥上，倾城看斩蛟。",
        "dynasty": "唐",
        "collection_info": null
    },
    {
        "title": "苦雨行",
        "author": "刘禹锡",
        "content": "悠悠飞走情，同乐在阳和。\n岁中三百日，常恐风雨多。\n天人信遐远，时节易蹉跎。\n洞房有明烛，无乃酣且歌。",
        "dynasty": "唐",
        "collection_info": null
    },
    {
        "title": "华山歌",
        "author": "刘禹锡",
        "content": "洪垆作高山，元气鼓其橐。\n俄然神功就，峻拔在寥廓。\n灵迹露指爪，杀气见棱角。\n凡木不敢生，神僊聿来託。\n天资帝王宅，以我为关钥。\n能令下国人，一见换神骨。\n高山固无限，如此方为岳。\n丈夫无特达，虽贵犹碌碌。",
        "dynasty": "唐",
        "collection_info": null
    },
    {
        "title": "抛毬乐词 一",
        "author": "刘禹锡",
        "content": "五綵绣团圆，登君玳瑁筵。\n最宜红烛下，偏称落花前。\n上客如先起，应须赠一船。",
        "dynasty": "唐",
        "collection_info": null
    },
    {
        "title": "抛毬乐词 二",
        "author": "刘禹锡",
        "content": "春早见花枝，朝朝恨发迟。\n及看花落后，却忆未开时。\n幸有抛球乐，一杯君莫辞。",
        "dynasty": "唐",
        "collection_info": null
    },
    {
        "title": "华清词",
        "author": "刘禹锡",
        "content": "日出骊山东，裴回照温泉。\n楼台影玲珑，稍稍开白烟。\n言昔太上皇，常居此祈年。\n风中闻清乐，往往来列仙。\n翠华入五云，紫气归上玄。\n哀哀生人泪，泣尽弓劒前。\n圣道本自我，凡情徒颙然。\n小臣感玄化，一望青冥天。",
        "dynasty": "唐",
        "collection_info": null
    },
    {
        "title": "送春曲三首 一",
        "author": "刘禹锡",
        "content": "春向晚，春晚思悠哉。\n风云日已改，花叶自相摧。\n漠漠空中去，何时天际来。",
        "dynasty": "唐",
        "collection_info": null
    },
    {
        "title": "送春曲三首 二",
        "author": "刘禹锡",
        "content": "春已暮，冉冉如人老。\n映叶见残花，连天是青草。\n可怜桃与李，从此同桑枣。",
        "dynasty": "唐",
        "collection_info": null
    },
    {
        "title": "送春曲三首 三",
        "author": "刘禹锡",
        "content": "春景去，此去何时回。\n游人千万恨，落日上高台。\n寂寞繁花尽，流鸎归莫来。",
        "dynasty": "唐",
        "collection_info": null
    },
    {
        "title": "初夏曲三首 一",
        "author": "刘禹锡",
        "content": "铜壶方促夜，斗柄暂南回。\n稍嫌单衣重，初怜北户开。\n西园花已尽，新月为谁来。",
        "dynasty": "唐",
        "collection_info": null
    },
    {
        "title": "初夏曲三首 二",
        "author": "刘禹锡",
        "content": "时节过繁华，阴阴千万家。\n巢禽命子戏，园果坠枝斜。\n寂寞孤飞蝶，窥丛觅晚花。",
        "dynasty": "唐",
        "collection_info": null
    },
    {
        "title": "初夏曲三首 三",
        "author": "刘禹锡",
        "content": "绿水风初暖，青林露早晞。\n麦陇雉朝雊，桑野人暮归。\n百舌悲花尽，平芜来去飞。",
        "dynasty": "唐",
        "collection_info": null
    },
    {
        "title": "捣衣曲",
        "author": "刘禹锡",
        "content": "爽砧应秋律，繁杵含凄风。\n一一远相续，家家音不同。\n户庭凝露清，伴侣明月中。\n长裾委襞积，轻佩垂𤧚珑。\n汗余衫更馥，钿移麝半空。\n报寒惊边鴈，促思闻候虫。\n天狼正芒角，虎落定相攻。\n盈箧寄何处，征人如转蓬。",
        "dynasty": "唐",
        "collection_info": null
    },
    {
        "title": "畬田行",
        "author": "刘禹锡",
        "content": "何处好畬田，团团缦山腹。\n鑚龟得雨卦，上山烧卧木。\n惊麏走且顾，羣雉声咿喔。\n红焰远成霞，轻煤飞入郭。\n风引上高岑，猎猎度青林。\n青林望靡靡，赤光低復起。\n照潭出老蛟，爆竹惊山鬼。\n夜色不见山，孤明星汉间。\n如星復如月，俱逐晓风灭。\n本从敲石光，遂至烘天热。\n下种暖灰中，乘阳拆牙孽。\n苍苍一雨后，苕颕如云发。\n巴人拱手吟，耕耨不关心。\n由来得地势，径寸有余金。",
        "dynasty": "唐",
        "collection_info": null
    },
    {
        "title": "鶗鴂吟",
        "author": "刘禹锡",
        "content": "朝阳有鸣凤，不闻千万祀。\n鶗鴂摧众芳，晨间先入耳。\n秋风白露晞，从是尔啼时。\n如何上春日，唧唧满庭飞。",
        "dynasty": "唐",
        "collection_info": null
    },
    {
        "title": "观云篇",
        "author": "刘禹锡",
        "content": "兴云感阴气，疾足如见机。\n晴来意态行，有若功成归。\n葱茏含晚景，洁白凝秋晖。\n夜深度银汉，漠漠仙人衣。",
        "dynasty": "唐",
        "collection_info": null
    },
    {
        "title": "养鸷词",
        "author": "刘禹锡",
        "content": "养鸷非玩形，所资击鲜力。\n少年昧其理，日日哺不息。\n探雏网黄口，旦暮有余食。\n宁知下鞴时，翅重飞不得。\n毰毸止林表，狡兔自南北。\n饮啄既已盈，安能劳羽翼。",
        "dynasty": "唐",
        "collection_info": null
    },
    {
        "title": "别友人后得书因以诗赠",
        "author": "刘禹锡",
        "content": "前时送君去，挥手青门桥。\n路转不相见，犹闻马萧萧。\n今得出关书，行程日已遥。\n春还迟君至，共结芳兰苕。",
        "dynasty": "唐",
        "collection_info": null
    },
    {
        "title": "送华阴尉张苕赴邕府使幕",
        "author": "刘禹锡",
        "content": "昔忝南宫郎，往来东观频。\n尝披燕公传，耸若窥三辰。\n翊圣崇国本，像贤正朝伦。\n高视缅今古，清风敻无邻。\n兰锜照通衢，一家十朱轮。\n酇国嗣侯绝，韦卿世业贫。\n夫子承大名，少年振芳尘。\n青袍仙掌下，矫首凌烟旻。\n公冶本非罪，潘郎一为民。\n风霜苦摇落，坚白无缁磷。\n一旦逢良时，天光烛幽沦。\n重为长裾客，佐彼观风臣。\n分野穷禹画，人烟过虞巡。\n不言此行远，所乐相知新。\n雨起巫山阳，鸟鸣湘水滨。\n离筵出苍莽，别曲多悲辛。\n今朝一杯酒，明日千里人。\n从此孤舟去，悠悠天海春。",
        "dynasty": "唐",
        "collection_info": null
    },
    {
        "title": "送湘阳熊判官孺登府罢归钟陵因寄呈江西裴中丞二十三兄",
        "author": "刘禹锡",
        "content": "射策志未就，从事岁云除。\n箧留马卿赋，袖有刘弘书。\n忽见夏木深，怅然忆吾庐。\n復持州民刺，归谒专城居。\n君家诚易知，胜绝倾里闾。\n人言北郭生，门有卿相舆。\n钟陵霭千里，带郭西江水。\n朱槛照河宫，旗亭绿云裏。\n前年初缺守，慎简由宸扆。\n临轩弄郡章，得人方付此。\n是时左冯翊，天下第一理。\n贵臣持牙璋，优诏发青纸。\n迎风姦吏免，先令疲人喜。\n何武劾腐儒，陈蕃礼高士。\n昔升君子堂，腰下绶犹黄。\n汾阴有宝气，赤堇多奇铓。\n束简下曲台，佩鞬来历阳。\n绮筵陪一笑，兰室袭余芳。\n风水忽异势，江湖遂相忘。\n因君倘借问，为话老沧浪。",
        "dynasty": "唐",
        "collection_info": null
    },
    {
        "title": "送韦秀才道冲赴制举",
        "author": "刘禹锡",
        "content": "惊禽一辞巢，栖息无少安。\n秋扇一离手，流尘蔽霜纨。\n故侣不可追，凉风日已寒。\n远逢杜陵士，别尽平生欢。\n逐客无印绶，楚江多芷兰。\n因居暇时游，长铗不復弹。\n阅书南轩霁，絙瑟清夜阑。\n万境身外寂，一杯腹中宽。\n伊昔玄宗朝，冬卿冠鸳鸾。\n肃穆升内殿，从容领儒冠。\n游夏无措词，阳秋垂不刊。\n至今羣玉府，学者空纵观。\n世人希德门，揭若攀峰峦。\n之子尚明训，锵如振琅玕。\n一旦西上书，斑衣拂征鞍。\n荆台宿暮雨，汉水浮春澜。\n君门起天中，多士如星攒。\n烟霞覆双阙，抃舞罗千官。\n清漏滴铜壶，仙厨下雕槃。\n荧煌仰金榜，错落濡飞翰。\n古来才杰士，所嗟遭时难。\n一鸣从此始，相望青云端。",
        "dynasty": "唐",
        "collection_info": null
    },
    {
        "title": "送李策秀才还湖南因寄幕中亲故兼简衡州吕八郎中",
        "author": "刘禹锡",
        "content": "深春风日净，昼长幽鸟鸣。\n仆夫前致词，门有白面生。\n摄衣相问讯，解带坐南荣。\n端志见眉睫，苦言发精诚。\n因出怀中文，调孤词亦清。\n悄如促柱弦，掩抑多不平。\n乃言本蜀士，世降岷山灵。\n前人秉艺文，高视来上京。\n曳绶司徒府，所从信国桢。\n析薪委宝林，善响继家声。\n何处翳附郭，几人思郈成。\n云天望乔木，风水悲流萍。\n前与计吏西，始列贡士名。\n森然就笔札，从试春官卿。\n帝城岐路多，万足伺晨星。\n茫茫风尘中，工拙同有营。\n寒女劳夜织，山苗荣寸茎。\n侯门方击钟，衣褐谁将迎。\n弱羽果摧颓，壮心郁怦怦。\n谅无蟠木容，聊復蓬累行。\n昨日讯灵龟，繇言利艰贞。\n当求舍拔中，必在审已明。\n誓将息薄游，焦思穷笔精。\n莳兰在幽渚，安得扬芬馨。\n曰余摧落者，散质负华缨。\n一聆苦辛词，再动伊郁情。\n身弃言不动，爱才心尚惊。\n恨无羊角风，使尔化北溟。\n论罢情益亲，涉旬忘归程。\n日携邑中客，闲眺江上城。\n昼憩命金罍，宵谈转璇衡。\n熏风香麈尾，月露濡桃笙。\n忽被戒羸骖，薄言事南征。\n火云蔚千里，旅思浩已盈。\n湘江含碧虚，衡岭浮翠晶。\n岂伊山水异，适与人事幷。\n油幕侣昆丘，粲然迭瑶琼。\n庾楼见清月，孔坐多绿醽。\n復有衡山守，本自云龙庭。\n抗志在灵府，发越侔咸英。\n一挥出荥阳，惠彼嗤嗤氓。\n隼旟辞灞水，居者皆涕零。\n惟昔与伊人，交欢经宿龄。\n一从云雨散，滋我鄙吝萌。\n北渚不堪愁，南音谁復听。\n离忧若去水，浩漾无时停。\n尝闻祝融峰，上有神禹铭。\n古石琅玕姿，秘文螭虎形。\n圣功奠远服，神物拥休祯。\n贤人在其下，彷佛疑蓬瀛。\n君行历郡斋，大袂拂双旌。\n饰容遇朗鉴，肝鬲可以呈。\n昔日马相如，临邛坐尽倾。\n勉君刷羽翰，蚤取凌青冥。",
        "dynasty": "唐",
        "collection_info": null
    },
    {
        "title": "送张盥赴举诗",
        "author": "刘禹锡",
        "content": "尔生始悬弧，我作座上宾。\n引箸举汤饼，祝词天麒麟。\n今成一丈夫，坎坷愁风尘。\n长裾来谒我，自号庐山人。\n道旧与抚孤，悄然伤我神。\n依依见眉睫，嘿嘿含悲辛。\n永怀同年友，追想出谷晨。\n三十二君子，齐飞凌烟旻。\n曲江一会时，后会已凋沦。\n况今三十载，阅世难重陈。\n盛时一已过，来者日日新。\n不如摇落树，重有明年春。\n火后见琮璜，霜余识松筠。\n肃风乃独秀，武部亦绝伦。\n尔今持我诗，西见二重臣。\n成贤必念旧，保贵在安贫。\n清时为丞郎，气力侔陶钧。\n乞取斗升水，因之云汉津。",
        "dynasty": "唐",
        "collection_info": null
    },
    {
        "title": "和州送钱侍御自宣州幕拜官便于华州觐省",
        "author": "刘禹锡",
        "content": "五綵绣衣裳，当年正相称。\n春风旧关路，归去真多兴。\n兰陔行可采，莲府犹回瞪。\n杨家绀幰迎，谢守瑶华赠。\n御街草泛滟，台柏烟含凝。\n曾是平生游，无因理归乘。",
        "dynasty": "唐",
        "collection_info": null
    },
    {
        "title": "送僧方及南谒柳员外",
        "author": "刘禹锡",
        "content": "昔事庐山远，精舍虎溪东。\n朝阳照瀑水，楼阁虹霓中。\n骋望羡游云，振衣若秋蓬。\n旧房闭松月，远思吟江风。\n古寺历头陀，奇峰扳祝融。\n南登小桂岭，却望归塞鸿。\n衣裓贮文章，自言学雕虫。\n抢榆念陵厉，覆篑图穹崇。\n远郡多暇日，有诗访禅宫。\n石门耸峭绝，竹院含空蒙。\n幽响滴岩溜，晴芳飘野丛。\n海云悬飓母，山果属狙公。\n忽忆吴兴郡，白苹正葱茏。\n愿言挹风采，邈若窥华嵩。\n桂水夏澜急，火山宵焰红。\n三衣濡菌露，一锡飞烟空。\n勿谓翻译徒，不为文雅雄。\n古来赏音者，燋爨得孤桐。",
        "dynasty": "唐",
        "collection_info": null
    },
    {
        "title": "送惟良上人",
        "author": "刘禹锡",
        "content": "高斋洒寒水，是夕山僧至。\n玄牝无关锁，琼书舍文字。\n灯明香满室，月午霜凝地。\n语到不言时，世间人尽睡。",
        "dynasty": "唐",
        "collection_info": null
    },
    {
        "title": "翠微寺有感",
        "author": "刘禹锡",
        "content": "吾王昔游幸，离宫云际开。\n朱旗迎夏早，凉轩避暑来。\n汤饼赐都尉，寒冰颁上才。\n龙髯不可望，玉座生尘埃。",
        "dynasty": "唐",
        "collection_info": null
    },
    {
        "title": "观柘枝舞二首 一",
        "author": "刘禹锡",
        "content": "胡服何葳蕤，僊僊登绮墀。\n神飙猎红蕖，龙烛暎金枝。\n垂带覆纤腰，安钿当妩眉。\n翘袖中繁鼓，倾眸遡华榱。\n燕秦有旧曲，淮南多冶词。\n欲见倾城处，君看赴节时。",
        "dynasty": "唐",
        "collection_info": null
    },
    {
        "title": "观柘枝舞二首 二",
        "author": "刘禹锡",
        "content": "山鸡临清镜，石燕赴遥津。\n何如上客会，长袖入华裀。\n体轻似无骨，观者皆耸神。\n曲尽回身处，层波犹注人。",
        "dynasty": "唐",
        "collection_info": null
    },
    {
        "title": "连州腊日观莫徭腊西山",
        "author": "刘禹锡",
        "content": "海天杀气薄，蛮军步伍嚣。\n林红叶尽变，原黑草初烧。\n围合繁钲息，禽兴大斾摇。\n张罗依道口，嗾犬上山腰。\n猜鹰虑奋迅，惊鹿时跼跳。\n瘴云四面起，腊雪半空消。\n箭头余鹄血，鞍傍见雉翘。\n日暮还城邑，金笳发丽谯。",
        "dynasty": "唐",
        "collection_info": null
    },
    {
        "title": "寄陕州姚中丞",
        "author": "刘禹锡",
        "content": "八月天气肃，二陵风雨收。\n旌旗阙下来，云日关东秋。\n禹迹想前事，汉台余故丘。\n俳徊襟带地，左右帝王州。\n留滞悲昔老，恩光荣彻侯。\n相思望棠树，一寄商声讴。",
        "dynasty": "唐",
        "collection_info": null
    },
    {
        "title": "奉酬湖州崔郎中见寄五韵",
        "author": "刘禹锡",
        "content": "山阳昔相遇，灼灼晨葩鲜。\n同游翰墨场，和乐埙箎然。\n一落名宦途，浩如乘风船。\n行当衰暮日，卧理淮海边。\n犹期谢病后，共乐桑榆年。",
        "dynasty": "唐",
        "collection_info": null
    },
    {
        "title": "学阮公体三首 一",
        "author": "刘禹锡",
        "content": "少年负志气，信道不从时。\n只言绳自直，安知室可欺。\n百胜难虑敌，三折乃良医。\n人生不失意，焉能慕知己。",
        "dynasty": "唐",
        "collection_info": null
    },
    {
        "title": "学阮公体三首 二",
        "author": "刘禹锡",
        "content": "朔风悲老骥，秋霜动鸷禽。\n出门有远道，平野多层阴。\n灭没驰绝塞，振迅拂华林。\n不因感衰节，安能激壮心。",
        "dynasty": "唐",
        "collection_info": null
    },
    {
        "title": "学阮公体三首 三",
        "author": "刘禹锡",
        "content": "昔贤多使气，忧国不谋身。\n目览千载事，心交上古人。\n侯门有仁义，灵台多苦辛。\n不学腰如磬，徒使甑生尘。",
        "dynasty": "唐",
        "collection_info": null
    },
    {
        "title": "秋晚题湖城驿池上亭",
        "author": "刘禹锡",
        "content": "秋次池上馆，林塘照南荣。\n尘衣纷未解，幽思浩已盈。\n风莲坠故萼，露菊含晚英。\n恨为一夕客，愁听晨鸡鸣。",
        "dynasty": "唐",
        "collection_info": null
    },
    {
        "title": "贾客词",
        "author": "刘禹锡",
        "content": "贾客无定游，所游唯利幷。\n眩俗杂良苦，乘时取重轻。\n心计析秋毫，摇钩侔悬衡。\n锥刀既无弃，转化日已盈。\n邀福祷波神，施财游化城。\n妻约雕金钏，女垂贯珠缨。\n高赀比封君，奇货通倖卿。\n趋时鸷鸟思，藏镪盘龙形。\n大艑浮通川，高楼次旗亭。\n行止皆有乐，关梁自无征。\n农夫何为者，辛苦事寒耕。",
        "dynasty": "唐",
        "collection_info": null
    },
    {
        "title": "调瑟词",
        "author": "刘禹锡",
        "content": "调瑟在张弦，弦平音自足。\n朱弦二十五，缺一不成曲。\n美人爱高张，瑶轸再三促。\n上弦虽独响，下应不相属。\n日暮声未和，寂寥一枯木。\n却顾膝上弦，流泪难相续。",
        "dynasty": "唐",
        "collection_info": null
    },
    {
        "title": "读张曲江集作",
        "author": "刘禹锡",
        "content": "圣言贵忠恕，至道重观身。\n法在何所恨，色相斯为仁。\n良时难久恃，阴谪岂无因。\n寂寞韶阳庙，魂归不见人。",
        "dynasty": "唐",
        "collection_info": null
    },
    {
        "title": "偶作二首 一",
        "author": "刘禹锡",
        "content": "终朝对尊酒，嗜兴非嗜甘。\n终日偶众人，纵言不纵谈。\n世情闲静见，药性病多谙。\n寄谢嵇中散，予无甚不堪。",
        "dynasty": "唐",
        "collection_info": null
    },
    {
        "title": "偶作二首 二",
        "author": "刘禹锡",
        "content": "万卷堆床书，学者识其真。\n万里长江水，征夫渡要津。\n养生非但药，悟佛不因人。\n燕石何须辨，逢时即至珍。",
        "dynasty": "唐",
        "collection_info": null
    },
    {
        "title": "昏镜词",
        "author": "刘禹锡",
        "content": "昏镜非美金，漠然丧其晶。\n陋容多自欺，谓若他镜明。\n瑕疵既不见，妍态随意生。\n一日四五照，自言美倾城。\n饰带以纹绣，装匣以琼瑛。\n秦宫岂不重，非适乃为轻。",
        "dynasty": "唐",
        "collection_info": null
    },
    {
        "title": "咏古二首有所寄 一",
        "author": "刘禹锡",
        "content": "车音想辚辚，不见綦下尘。\n可怜平阳第，歌舞娇青春。\n金屋容色在，文园词赋新。\n一朝復得幸，应知失意人。",
        "dynasty": "唐",
        "collection_info": null
    },
    {
        "title": "咏古二首有所寄 二",
        "author": "刘禹锡",
        "content": "寂寥照镜台，遗基古南阳。\n真人昔来游，翠凤相随翔。\n目成在桑野，志遂贮椒房。\n岂无三千女，初心不可忘。",
        "dynasty": "唐",
        "collection_info": null
    },
    {
        "title": "磨镜篇",
        "author": "刘禹锡",
        "content": "流尘翳明镜，岁久看如漆。\n门前负局人，为我一磨拂。\n萍开绿池满，晕尽金波溢。\n白日照空心，圆光走幽室。\n山神妖气沮，野魅真形出。\n却思未磨时，瓦砾来唐突。",
        "dynasty": "唐",
        "collection_info": null
    },
    {
        "title": "登司马错古城",
        "author": "刘禹锡",
        "content": "将军将秦师，西南奠遐服。\n故垒清江上，苍烟晦乔木。\n登临直萧辰，周览壮前躅。\n堑平陈叶满，墉高秋蔓绿。\n废井抽寒菜，毁台生鲁谷。\n耕人得古器，宿雨多遗镞。\n楚塞郁重迭，蛮溪纷诘曲。\n留此数仞基，几人伤远目。",
        "dynasty": "唐",
        "collection_info": null
    },
    {
        "title": "谒柱山会禅师",
        "author": "刘禹锡",
        "content": "我本山东人，平生多感慨。\n弱冠游咸京，上书金马外。\n结交当世贤，驰声溢四塞。\n勉修贵及早，狃捷不知退。\n锱铢扬芬馨，寻尺招瑕颣。\n淹留郢南都，摧颓羽翰碎。\n安能咎往事，且欲去沈痗。\n吾师得真如，寄在人寰内。\n哀我堕名网，有如翾飞辈。\n瞳瞳揭智烛，照使出昏昧。\n静见玄关启，歆然初心会。\n夙尚一何微，今得信可大。\n觉路明证入，便门通忏悔。\n悟理言自忘，处屯道犹泰。\n色身岂吾宝，慧性非形碍。\n思此灵山期，未卜何年载。",
        "dynasty": "唐",
        "collection_info": null
    },
    {
        "title": "卧病闻常山旋师策勋宥过王泽大洽因寄李六侍郎",
        "author": "刘禹锡",
        "content": "寂寂重寂寂，病夫卧秋斋。\n夜蛩思幽壁，槁叶鸣空阶。\n南国异气候，火旻尚昏霾。\n瘴烟跕飞羽，沴气伤百骸。\n昨闻凯歌旋，饮至酒如淮。\n无战陋丹水，垂仁轻槀街。\n清庙既策勋，圆丘俟燔柴。\n车书一以混，幽远靡不怀。\n逐客顦顇久，故乡云雨乖。\n禽鱼各有化，予欲问齐谐。",
        "dynasty": "唐",
        "collection_info": null
    },
    {
        "title": "善卷坛下作",
        "author": "刘禹锡",
        "content": "先生见尧心，相与去九有。\n斯民既已治，我得安林薮。\n道为自然贵，名是无穷寿。\n瑶坛在此山，识者常回首。",
        "dynasty": "唐",
        "collection_info": null
    },
    {
        "title": "武陵观火诗",
        "author": "刘禹锡",
        "content": "楚乡祝融分，炎火常为虞。\n是时直突烟，发自晨炊徒。\n盲风扇其威，白昼曛阳鸟。\n操绠不暇汲，循墙还避踰。\n怒如列缺光，迅与芬轮俱。\n联延掩四远，赫弈成洪鑪。\n汹疑云涛翻，飒若鬼神趋。\n当前迎惞𨹮，是物同膏腴。\n金乌入梵天，赤龙游玄都。\n腾烟透窻户，飞燄生栾栌。\n火山摧半空，星雨洒中衢。\n瑶坛被髹漆，宝树攒珊瑚。\n光县与琴焦，旗亭无酒濡。\n市人委百货，邑令遗双凫。\n余势下隈隩，长熛烘舳舻。\n吹焚照水府，炙浪愁天吴。\n灾罢云日晚，心惊视听殊。\n高灰辨廪庾，黑土连闉阇。\n众烬合星罗，游氛铄人肤。\n厚地藏宿热，遥林呈骤枯。\n火德资生人，庸可一日无。\n御之失其道，敲石弥天隅。\n晋库走龙劒，吴宫伤燕雏。\n五行有沴气，先哲垂吁谟。\n宋郑同日起，时当贤大夫。\n无苛自可乐，弭患非所图。\n贤守恤人瘼，临烟驻骊驹。\n弔场色惨忸，颜失词劬愉。\n下令蠲里布，指期轻市租。\n闬垣适未立，苫盖自相娱。\n山木行剪伐，江泥宜墐途。\n邑臣不必曾，何用征越巫。",
        "dynasty": "唐",
        "collection_info": null
    },
    {
        "title": "崔元受少府自贬所还遗山姜花以诗答之",
        "author": "刘禹锡",
        "content": "故人博罗尉，遗我山姜花。\n采从碧海上，来自谪仙家。\n云涛润孤根，阴火照晨葩。\n静摇扶桑日，艳对瀛洲霞。\n世人爱芳辛，搴撷忘幽遐。\n传名入帝里，飞驿辞天涯。\n王济本尚味，石崇方鬬奢。\n雕盘多不识，绮席乃增华。\n驿马损筋骨，贵人滋齿牙。\n顾予藜藿士，持此重咨嗟。",
        "dynasty": "唐",
        "collection_info": null
    },
    {
        "title": "途中早发",
        "author": "刘禹锡",
        "content": "马踏尘上霜，月明江头路。\n行人朝气锐，宿鸟相辞去。\n流水隔远村，缦山多红树。\n悠悠关塞内，往来无闲步。",
        "dynasty": "唐",
        "collection_info": null
    },
    {
        "title": "和董庶中古散调词赠尹果毅",
        "author": "刘禹锡",
        "content": "昔听东武吟，壮年心已悲。\n如何今濩落，闻君辛苦辞。\n言有穷巷士，弱龄颇尚奇。\n读得玄女符，生当事边时。\n借名游侠窟，结客幽幷儿。\n往来长楸间，能带双鞬驰。\n崩腾天宝末，尘暗燕南垂。\n爟火入咸阳，诏征神武师。\n是时占军幕，插羽扬金羁。\n万夫列辕门，观射中戟支。\n誓当雪国讐，亲爱从此辞。\n中宵倚长劒，起视蚩尤旗。\n介马晨萧萧，阵云竟天涯。\n阴风猎白草，旗槊光参差。\n勇气贯中肠，视身忽如遗。\n生擒白马将，虏骑不敢追。\n贵臣上战功，名姓随意移。\n终岁肌骨苦，他人印纍纍。\n谒者既清宫，诸侯各罢戏。\n上将赐甲第，门戟不可窥。\n眦血下沾襟，天高问无期。\n却寻故乡路，孤影空相随。\n行逢里中旧，扑遬昔所嗤。\n一言合侯王，腰佩黄金龟。\n问我何自苦，可怜真数奇。\n迟回顾徒御，得色悬双眉。\n翻然悟世途，抚己昧所宜。\n田园已芜没，流浪江海湄。\n鸷禽毛翮摧，不见翔云姿。\n衰容蔽逸气，孑孑无人知。\n寂寞草玄徒，长吟下书帷。\n为君发哀韵，若扣瑶林枝。\n有客识其真，潺湲涕交颐。\n饮尔一杯酒，陶然足自怡。",
        "dynasty": "唐",
        "collection_info": null
    },
    {
        "title": "望衡山",
        "author": "刘禹锡",
        "content": "东南倚盖卑，维岳资柱石。\n前当祝融居，上拂朱鸟翮。\n青冥结精气，磅礴宣地脉。\n还闻肤寸阴，能致弥天泽。",
        "dynasty": "唐",
        "collection_info": null
    },
    {
        "title": "游桃源一百韵",
        "author": "刘禹锡",
        "content": "沅江清悠悠，连山郁岑寂。\n回流抱绝巘，皎镜含虚碧。\n昏旦递明媚，烟岚分委积。\n香蔓垂绿潭，暴龙照孤碛。\n渊明着前志，子骥思远跖。\n寂寂无何乡，密尔天地隔。\n金行太元岁，渔者偶探赜。\n寻花得幽踪，窥洞穿闇隙。\n依微闻鸡犬，豁达值阡陌。\n居人互将迎，笑语如平昔。\n广乐虽交奏，海禽心不怿。\n挥手一来归，故溪无处觅。\n绵绵五百载，市朝几迁革。\n有路在壶中，无人知地脉。\n皇家感至道，圣祚自天锡。\n金阙传本枝，玉函留宝历。\n禁山开秘宇，復户洁灵宅。\n蘂检香氛氲，醮坛烟幂幂。\n我来尘外躅，莹若朝星析。\n崖转对翠屏，水穷留画鹢。\n三休俯乔木，千级扳峭壁。\n旭日闻撞钟，綵云迎蹑屐。\n遂登最高顶，纵目还楚泽。\n平湖见草青，远岸连霞赤。\n幽寻如梦想，绵思属空阒。\n夤缘且忘疲，耽玩近成癖。\n清猨伺晓发，瑶草凌寒坼。\n祥禽舞葱茏，珠树摇玓瓅。\n羽人顾我笑，劝我税归轭。\n霓裳何飘飖，童颜洁白皙。\n重岩是藩屏，驯鹿受羁靮。\n楼居弥清霄，萝茑成翠帟。\n仙翁遗竹杖，王母留桃核。\n姹女飞丹砂，青童护金液。\n宝气浮鼎耳，神光生劒脊。\n虚无天乐来，僁窣鬼兵役。\n丹丘肃朝礼，玉札工紬绎。\n枕中淮南方，床下阜乡舄。\n明灯坐遥夜，幽籁听淅沥。\n因话近世仙，耸然心神惕。\n乃言瞿氏子，骨状非凡格。\n往事黄先生，羣儿多侮剧。\n謷然不屑意，元气贮肝膈。\n往往游不归，洞中观博弈。\n言高未易信，犹復加诃责。\n一旦前致辞，自云仙期迫。\n言师有道骨，前事常被谪。\n如今三山上，名字在真籍。\n悠然谢主人，后岁当来觌。\n言毕依庭树，如烟去无迹。\n观者皆失次，惊追纷络绎。\n日暮山径穷，松风自萧槭。\n适逢修蛇见，瞋目光激射。\n如严三清居，不使恣搜索。\n唯余步纲势，八趾在沙砾。\n至今东北隅，表以坛上石。\n列仙徒有名，世人非目击。\n如何庭庑际，白日振飞翮。\n洞天岂幽远，得道如咫尺。\n一气无死生，三光自迁易。\n因思人间世，前路何狭窄。\n瞥然此生中，善祝期满百。\n大方播羣类，秀气肖翕闢。\n性静本同和，物牵成阻厄。\n是非鬬方寸，荤血昏精魄。\n遂令多夭伤，犹喜见斑白。\n喧喧车马驰，苒苒桑榆夕。\n共安缇绣荣，不悟泥途适。\n纷吾本孤贱，世业在逢掖。\n九流宗指归，百氏旁捃摭。\n公卿偶慰荐，乡曲缪推择。\n居安白社贫，至傲玄纁辟。\n功名希自取，簪组俟扬历。\n书府蚤怀铅，射宫曾发的。\n起草香生帐，坐曹乌集柏。\n赐燕聆箫韶，侍祠阅琮璧。\n尝闻履忠信，可以行蛮貊。\n自述希古心，忘恃干时画。\n巧言忽成锦，苦志徒食蘗。\n平地生峰峦，深心有矛戟。\n层波一震荡，弱植忽沦溺。\n北渚弔灵均，长岑思亭伯。\n祸来昧几兆，事去空叹息。\n尘累与时深，流年随漏滴。\n才能疑木鴈，报施迷夷跖。\n楚奏絷钟仪，商歌劳宁戚。\n禀生非悬解，对镜方感激。\n自从婴网罗，每事问龟策。\n王正降雷雨，环玦赐迁斥。\n倘伏夷平人，誓将依羽客。\n买山构精舍，领徒开讲席。\n冀无身外忧，自有闲中益。\n道芽期日就，尘虑乃冰释。\n且欲遗姓名，安能慕竹帛。\n长生尚学致，一溉岂虚掷。\n芝朮资糇粮，烟霞拂巾帻。\n黄石履看堕，洪崖肩可拍。\n聊復嗟蜉蝣，何烦哀虺蜴。\n青囊既深味，琼葩亦屡摘。\n纵无西山资，犹免长戚戚。",
        "dynasty": "唐",
        "collection_info": null
    },
    {
        "title": "客有为余话登天坛遇雨之状因以赋之",
        "author": "刘禹锡",
        "content": "清晨登天坛，半路逢阴晦。\n疾行穿雨过，却立视云背。\n白日照其上，风雷走于内。\n滉瀁雪海翻，槎牙玉山碎。\n蛟龙露鬐鬣，神鬼含变态。\n万状互生灭，百音以繁会。\n俯观羣动静，始觉天宇大。\n山顶自晶明，人间已霶霈。\n豁然重昏敛，涣若春冰溃。\n反照入松门，瀑流飞缟带。\n遥光泛物色，余韵吟天籁。\n洞府撞仙钟，村墟起夕霭。\n却见山下侣，已如迷世代。\n问我何处来，我来云雨外。",
        "dynasty": "唐",
        "collection_info": null
    },
    {
        "title": "秋江早发",
        "author": "刘禹锡",
        "content": "轻阴迎晓日，霞霁秋江明。\n草树含远思，襟怀有余清。\n凝睇万象起，郎吟孤愤平。\n渚鸿未矫翼，而我已遐征。\n因思市朝人，方听晨鸡鸣。\n昏昏恋衾枕，安见元气英。\n纳爽耳目变，玩奇筋骨轻。\n沧洲有奇趣，浩然吾将行。",
        "dynasty": "唐",
        "collection_info": null
    },
    {
        "title": "有僧言罗浮事因为诗以写之",
        "author": "刘禹锡",
        "content": "君言罗浮上，容易见九垠。\n渐高元气壮，汹涌来翼身。\n夜宿最高峰，瞻望浩无邻。\n海黑天宇旷，星辰来逼人。\n是时当朏魄，阴物恣腾振。\n日光吐鲸背，劒影开龙鳞。\n倏若万马驰，旌旗耸奫沦。\n又如广乐奏，金石含悲辛。\n疑其有巨灵，怪物尽来宾。\n阴阳迭用事，乃俾夜作晨。\n咿喔天鸡鸣，扶桑色昕昕。\n赤波千万里，涌出黄金轮。\n下视生物息，霏如隙中尘。\n酰鸡仰瓮口，亦谓云汉津。\n世人信耳目，方寸度大钧。\n安知视听外，怪愕不可陈。\n悠悠想大方，此乃桮水滨。\n知小天地大，安能识其真。",
        "dynasty": "唐",
        "collection_info": null
    },
    {
        "title": "裴祭酒尚书见示春归城南青松坞别墅寄王左丞高侍郎之什命同作",
        "author": "刘禹锡",
        "content": "蚤宦阅人事，晚怀生道机。\n时从学省出，独望郊园归。\n野彴度春水，山花映岩扉。\n石头解金章，林下步绿薇。\n青松郁成坞，修竹盈尺围。\n吟风起天籁，蔽日无炎威。\n危径盘羊肠，连甍耸翚飞。\n幽谷响樵斧，澄潭环钓矶。\n因高见帝城，冠盖扬光辉。\n白云难持寄，清韵投所希。\n二公如长离，比翼翔太微。\n含情谢林壑，酬赠骈珠玑。\n顾予久郎潜，愁寂对芳菲。\n一闻丘中趣，再抚黄金徽。",
        "dynasty": "唐",
        "collection_info": null
    },
    {
        "title": "和河南裴尹侍郎宿斋天平寺诣九龙祠祈雨二十韵",
        "author": "刘禹锡",
        "content": "有事九龙庙，洁斋梵王祠。\n玉箫何时绝，碧树空凉飔。\n吏散埃𡏖息，月高庭宇宜。\n重城肃穆闭，涧水潺湲时。\n人希夜復闲，虑静境亦随。\n缅怀断鰲足，凝想乘鸾姿。\n朱明盛农节，膏泽方愆期。\n瞻言五灵瑞，能救百谷萎。\n咿喔晨鸡鸣，阑干斗柄垂。\n修容谒神像，注意陈正词。\n惊飙起泓泉，若调雷雨师。\n黑烟耸鳞甲，洒液如棼丝。\n丰隆震天衢，列缺挥火旗。\n炎空忽凄紧，高溜悬绠縻。\n生物已霶霈，湿云稍离披。\n丹霞启南陆，白水含东菑。\n熙熙飞走适，蔼蔼草树滋。\n浮光动宫观，远思盈川坻。\n吴公敏于政，谢守工为诗。\n商山有病客，言贺舒庞眉。",
        "dynasty": "唐",
        "collection_info": null
    },
    {
        "title": "冬夜宴河中李相公中堂命筝歌送酒",
        "author": "刘禹锡",
        "content": "朗朗鵾鸡弦，华堂夜多思。\n帘外雪已深，座中人半醉。\n翠蛾发清响，曲尽有余意。\n酌我莫忧狂，老来无逸气。",
        "dynasty": "唐",
        "collection_info": null
    },
    {
        "title": "重至衡阳伤柳仪曹",
        "author": "刘禹锡",
        "content": "忆昨与故人，湘江岸头别。\n我马映林嘶，君帆转山灭。\n马嘶循古道，帆灭如流电。\n千里江蓠春，故人今不见。",
        "dynasty": "唐",
        "collection_info": null
    },
    {
        "title": "谪居悼往二首 一",
        "author": "刘禹锡",
        "content": "邑邑何邑邑，长沙地卑湿。\n楼上见春多，花前恨风急。\n猿愁肠断呌，鹤病翘趾立。\n牛衣独自眠，谁哀仲卿泣。",
        "dynasty": "唐",
        "collection_info": null
    },
    {
        "title": "谪居悼往二首 二",
        "author": "刘禹锡",
        "content": "郁郁何郁郁，长安远如日。\n终日念乡关，燕来鸿復还。\n潘岳岁寒思，屈平顦顇颜。\n殷勤望归路，无雨即登山。",
        "dynasty": "唐",
        "collection_info": null
    },
    {
        "title": "有獭吟",
        "author": "刘禹锡",
        "content": "有獭得嘉鱼，自谓天见怜。\n先祭不敢食，捧鳞望青玄。\n人立寒沙上，心专眼悁悁。\n渔翁以为妖，举块投其咽。\n呼儿贯鱼归，与獭同烹煎。\n关关黄金鹗，大[翅]摇江烟。\n下见盈寻鱼，投身擘洪连。\n攫拏隐鳞去，哺雏林岳巅。\n鸱乌欲伺隙，遥噪莫敢前。\n长居青云路，弹射无由缘。\n何地无江湖，何水无鲔鳣。\n天意不宰割，菲祭徒虔虔。\n空余知礼重，载在淹中篇。",
        "dynasty": "唐",
        "collection_info": null
    },
    {
        "title": "白太守行",
        "author": "刘禹锡",
        "content": "闻有白太守，抛官归旧溪。\n苏州十万户，尽作婴儿啼。\n太守驻行舟，阊门草萋萋。\n挥袂谢啼者，依然两眉低。\n朱户非不崇，我心如重狴。\n华池非不清，意在寥廓栖。\n夸者窃所怪，贤者默思齐。\n我为太守行，题在隐起珪。",
        "dynasty": "唐",
        "collection_info": null
    },
    {
        "title": "乐天寄洛下新诗兼喜微之欲到因以抒怀也",
        "author": "刘禹锡",
        "content": "松间风未起，万叶不自吟。\n池上月未来，清辉同夕阴。\n宫征不独运，埙篪自相寻。\n一从别乐天，诗思日已沈。\n吟君洛中作，精绝百炼金。\n乃知孤鹤情，月露为知音。\n微之从东来，威凤鸣归林。\n羡君先相见，一豁平生心。",
        "dynasty": "唐",
        "collection_info": null
    },
    {
        "title": "月夜忆乐天兼寄微之",
        "author": "刘禹锡",
        "content": "今宵帝城月，一望雪相似。\n遥想洛阳城，清光正如此。\n知君当此夕，亦望镜湖水。\n展转相忆心，月明千万里。",
        "dynasty": "唐",
        "collection_info": null
    },
    {
        "title": "早夏郡中书事",
        "author": "刘禹锡",
        "content": "水禽渡残月，飞雨洒高城。\n华堂对嘉树，帘庑含晓清。\n拂镜整危冠，振衣步前楹。\n将吏俨成列，簿书纷来萦。\n言下辨曲直，笔端破交争。\n虚怀询病苦，怀律操剽轻。\n阍吏告无事，归来解簪缨。\n高帘覆朱阁，忽尔闻调笙。",
        "dynasty": "唐",
        "collection_info": null
    },
    {
        "title": "詶乐天七月一日夜即事见寄",
        "author": "刘禹锡",
        "content": "夜树风韵清，天河云彩轻。\n故苑多露草，隔城闻鹤鸣。\n摇落从此始，别离含远情。\n闻君当是夕，倚瑟吟商声。\n外物岂不足，中怀向谁倾。\n秋来念归去，同听嵩阳笙。",
        "dynasty": "唐",
        "collection_info": null
    },
    {
        "title": "令狐相公见示赠竹二十韵仍命继和",
        "author": "刘禹锡",
        "content": "高人必爱竹，寄兴良有以。\n峻节可临戎，虚心宜待士。\n众芳信妍媚，威凤难栖止。\n遂于鼙鼓间，移植东南美。\n封以梁国土，浇之浚泉水。\n得地色不移，凌空势方起。\n新青排故叶，余粉笼疎理。\n犹復隔墙藩，何因出尘滓。\n兹辰去前蔽，永日劳瞪视。\n槭槭林已成，荧荧玉相似。\n规摹起心匠，洗涤在颐指。\n曲直既瞭然，孤高何卓尔。\n垂梢覆内屏，迸笋侵前戺。\n妓席拂云鬓，宾阶荫珠履。\n抱琴恣闲翫，执卷堪斜倚。\n露下悬明珰，风来韵清征。\n坚贞贯四候，标格殊百卉。\n岁晚当自知，繁华岂云比。\n古诗无赠竹，高唱从此始。\n一听清瑶音，峥然长在耳。",
        "dynasty": "唐",
        "collection_info": null
    },
    {
        "title": "和令狐相公晚泛汉江书怀寄洋州崔侍郎阆州高舍人二曹长",
        "author": "刘禹锡",
        "content": "雨过远山出，江澄暮霞生。\n因浮济川舟，遂作适野行。\n郊树映缇骑，水禽避红旌。\n田夫捐畚锸，织妇窥柴荆。\n古岸夏花发，遥林晚蝉清。\n沿洄方翫境，鼓角已登城。\n部内有良牧，望中寄深情。\n临觞念佳期，泛瑟动离声。\n寂寞一病士，夙昔接羣英。\n多谢谪仙侣，几时还玉京。",
        "dynasty": "唐",
        "collection_info": null
    },
    {
        "title": "和乐天洛城春齐梁体八韵",
        "author": "刘禹锡",
        "content": "帝城宜春入，游人喜意长。\n草生季伦谷，花出莫愁坊。\n断云发山色，轻风漾水光。\n楼前戏马地，树下鬬鸡场。\n白头自为侣，绿酒亦满觞。\n潘园观种植，谢墅阅池塘。\n至闲似隐逸，过老不悲伤。\n相问焉功德，银黄游故乡。",
        "dynasty": "唐",
        "collection_info": null
    },
    {
        "title": "洛中早春赠乐天",
        "author": "刘禹锡",
        "content": "漠漠復霭霭，半晴将半阴。\n春来自何处，无迹日以深。\n韶嫩冰后木，轻盈烟际林。\n藤生欲有託，柳弱不自任。\n花意已含蓄，鸟言尚沈吟。\n期君当此时，与我恣追寻。\n翻愁烂熳后，春暮却伤心。",
        "dynasty": "唐",
        "collection_info": null
    },
    {
        "title": "和乐天讌李周美中丞宅池上赏樱桃花",
        "author": "刘禹锡",
        "content": "樱桃千万枝，照耀如雪天。\n王孙讌其下，隔水疑神仙。\n宿露发清香，初阳动暄妍。\n妖姬满髻插，酒客折枝传。\n同此赏芳月，几人有华筵。\n杯行勿遽辞，好醉逸三年。",
        "dynasty": "唐",
        "collection_info": null
    },
    {
        "title": "詶乐天闻新蝉见赠",
        "author": "刘禹锡",
        "content": "碧树鸣蝉后，烟云改容光。\n瑟然引秋气，芳草日夜黄。\n夹道喧古槐，临池思垂杨。\n离人下忆泪，志士激刚肠。\n昔闻阻山川，今听同匡床。\n人情便所遇，音韵岂殊常。\n因之比笙竽，送我游醉乡。",
        "dynasty": "唐",
        "collection_info": null
    },
    {
        "title": "和乐天秋凉闲卧",
        "author": "刘禹锡",
        "content": "暑退人体轻，雨余天色改。\n荷珠贯索断，竹粉残粧在。\n高僧扫室请，逸客登楼待。\n槐柳渐萧疎，闲门少光彩。",
        "dynasty": "唐",
        "collection_info": null
    },
    {
        "title": "詶乐天咏老见示",
        "author": "刘禹锡",
        "content": "人谁不愿老，老去有谁怜。\n身瘦带频减，髪稀冠自偏。\n废书缘惜眼，多炙为随年。\n经事还谙事，阅人如阅川。\n细思皆幸矣，下此便翛然。\n莫道桑榆晚，微霞尚满天。",
        "dynasty": "唐",
        "collection_info": null
    },
    {
        "title": "岁夜咏怀",
        "author": "刘禹锡",
        "content": "弥年不得意，新岁又如何。\n念昔同游者，而今有几多。\n以闲为自在，将寿补蹉跎。\n春色无情故，幽居亦见过。",
        "dynasty": "唐",
        "collection_info": null
    },
    {
        "title": "詶牛相公独饮偶醉寓言见示",
        "author": "刘禹锡",
        "content": "宫漏夜丁丁，千门闭霜月。\n华堂列红烛，丝管静中发。\n歌眉低有思，舞体轻无骨。\n主人启酡颜，酣畅浃肌髪。\n犹思城外客，阡陌不可越。\n春意日夕深，此欢无断绝。",
        "dynasty": "唐",
        "collection_info": null
    },
    {
        "title": "萋兮吟",
        "author": "刘禹锡",
        "content": "天涯浮云生，争蔽日月光。\n穷巷秋风起，先摧兰蕙芳。\n万货列旗亭，恣心注明珰。\n名高毁所集，言巧智难防。\n勿谓行大道，斯须成太行。\n莫吟萋兮什，徒使君子伤。",
        "dynasty": "唐",
        "collection_info": null
    },
    {
        "title": "韩十八侍御见示岳阳楼别窦司直诗因令属和重以自述故足成六十二韵",
        "author": "刘禹锡",
        "content": "楚望何苍然，曾澜七百里。\n孤城寄远目，一写无穷已。\n荡漾浮天盖，四环宣地理。\n积涨在三秋，混成非一水。\n冬游见清浅，春望多洲沚。\n云锦远沙明，风烟青草靡。\n火星忽南见，月硖方东迤。\n雪波西山来，隐若长城起。\n独专朝宗路，驶悍不可止。\n支川让其威，蓄缩至南委。\n熊武走蛮落，潇湘来奥鄙。\n炎蒸动泉源，积潦搜山趾。\n归往无旦夕，包含通远迩。\n行当白露时，眇视秋光裏。\n曙色未昭晰，露华遥斐舋。\n浩尔神骨清，如观混元始。\n北风忽震荡，惊浪迷津涘。\n怒激鼓铿訇，蹙成山岿硊。\n鵾鹏疑变化，罔象何恢诡。\n嘘吸写楼台，腾骧露鬐尾。\n景移羣动息，波静繁音弭。\n明月出中央，青天绝纤滓。\n素光淡无际，绿静平如砥。\n空影渡鹓鸿，秋声思芦苇。\n鲛人弄机杼，贝阙骈红紫。\n珠蛤吐玲珑，文鳐翔旖旎。\n水乡吴蜀限，地势东南庳。\n翼轸粲垂精，衡巫屹环峙。\n名雄七泽薮，国辨三苗氏。\n唐羿断修虵，荆王惮青兕。\n秦狩迹犹在，虞巡路从此。\n轩后奏宫商，骚人咏兰芷。\n茅岭潜相应，橘洲傍可指。\n郭璞验幽经，罗含着前纪。\n观津戚里族，按道侯家子。\n联袂登高楼，临轩笑相视。\n假守亦高卧，墨曹正垂耳。\n契阔话凉温，壶觞慰迁徙。\n地偏山水秀，客重杯盘侈。\n红袖花欲然，银灯昼相似。\n兴酣更抵掌，乐极同启齿。\n笔锋不能休，藻思一何绮。\n伊余负微尚，夙昔惭知己。\n出入金马门，交结青云士。\n袭芳践兰室，学古游槐市。\n策慕宋前军，文师汉中垒。\n陋容昧俯仰，孤志无依倚。\n卫足不如葵，漏川空叹蚁。\n幸逢万物泰，独处穷途否。\n锻翮重迭伤，兢魂再三褫。\n蘧瑷亦屡化，左丘犹有耻。\n桃源访仙宫，薜服祠山鬼。\n故人南台旧，一别如弦矢。\n今朝会荆峦，斗酒相宴喜。\n为余出新什，笑抃随伸纸。\n晔若观五色，欢然臻四美。\n委曲风涛事，分明穷达旨。\n洪韵发华钟，凄音激清征。\n羊浚要共和，江淹多杂拟。\n徒欲仰高山，焉能追逸轨。\n湘洲路四达，巴陵城百雉。\n何必颜光禄，留诗张内史。",
        "dynasty": "唐",
        "collection_info": null
    },
    {
        "title": "和郴州杨侍郎翫郡斋紫薇花十四韵",
        "author": "刘禹锡",
        "content": "几年丹霄上，出入金华省。\n暂别万年枝，看花桂阳岭。\n南方足奇树，公府成佳境。\n绿阴交广除，明艳透萧屏。\n雨余人吏散，燕语帘栊静。\n懿此含晓芳，翛然忘簿领。\n紫茸垂组缕，金[缕]攒锋颕。\n露溽暗传香，风轻徐就影。\n苒弱多意思，从容占光景。\n得地在侯家，移根近仙井。\n开尊好凝睇，倚瑟仍回颈。\n游蜂驻綵冠，舞鹤迷烟顶。\n兴生红药后，爱与甘棠并。\n不学夭桃姿，浮荣在俄顷。",
        "dynasty": "唐",
        "collection_info": null
    },
    {
        "title": "春日寄杨八唐州二首 一",
        "author": "刘禹锡",
        "content": "淮西春草长，淮水逶迤光。\n燕入新村落，人耕旧战场。\n可怜行春守，立马看斜桑。",
        "dynasty": "唐",
        "collection_info": null
    },
    {
        "title": "春日寄杨八唐州二首 二",
        "author": "刘禹锡",
        "content": "漠漠淮上春，莠苗生故垒。\n梨花方城路，荻笋萧陂水。\n高斋有谪仙，坐啸清风起。",
        "dynasty": "唐",
        "collection_info": null
    },
    {
        "title": "詶冯十七舍人宿卫赠别五韵",
        "author": "刘禹锡",
        "content": "少年为别日，隋宫杨柳阴。\n白首相逢处，巴江烟浪深。\n使星上三蜀，春雨霑衣襟。\n王程促速意，夜语殷勤心。\n却归天上去，遗我云间音。",
        "dynasty": "唐",
        "collection_info": null
    },
    {
        "title": "詶湖州崔郎中见寄",
        "author": "刘禹锡",
        "content": "风筝吟秋空，不肖指爪声。\n高人灵府间，律吕伴咸英。\n昔年与兄游，文似马长卿。\n今来寄新诗，乃类陶渊明。\n磨砻老益智，吟咏闲弥精。\n岂非山水乡，荡漾神机清。\n渚烟蕙兰动，溪雨虹蜺生。\n冯君虚上舍，待余乘兴行。",
        "dynasty": "唐",
        "collection_info": null
    },
    {
        "title": "秋日书怀寄河南王尹",
        "author": "刘禹锡",
        "content": "公府想无事，西池秋水清。\n去年为狎客，永日奉高情。\n况有台上月，如闻云外笙。\n不知桑落酒，今岁与谁倾。",
        "dynasty": "唐",
        "collection_info": null
    },
    {
        "title": "詶留守牛相公宫城早秋寓言见寄",
        "author": "刘禹锡",
        "content": "晓月映宫树，秋光起天津。\n凉风稍动叶，宿露未生尘。\n星气尚芳丽，旷望感心神。\n挥毫成逸韵，开閤迟来宾。\n摆去将相印，渐为逍遥身。\n如招后房宴，却要白头人。",
        "dynasty": "唐",
        "collection_info": null
    },
    {
        "title": "海阳十咏 吏隐亭",
        "author": "刘禹锡",
        "content": "结构得奇势，朱门交碧浔。\n外来始一望，写尽平生心。\n日轩漾波影，月砌镂松阴。\n几度欲归去，回眸情更深。",
        "dynasty": "唐",
        "collection_info": null
    },
    {
        "title": "海阳十咏 切云亭",
        "author": "刘禹锡",
        "content": "逈破林烟出，俯窥石潭空。\n波摇杏梁日，松韵碧窻风。\n隔水生别岛，带桥如断虹。\n九疑南面事，尽入寸眸中。",
        "dynasty": "唐",
        "collection_info": null
    },
    {
        "title": "海阳十咏 云英潭",
        "author": "刘禹锡",
        "content": "芳幄覆云屏，石奁开碧镜。\n支流日飞洒，深处自疑莹。\n潜去不见迹，清音常满听。\n有时病朝酲，来此心神醒。",
        "dynasty": "唐",
        "collection_info": null
    },
    {
        "title": "海阳十咏 玄览亭",
        "author": "刘禹锡",
        "content": "潇洒青林际，夤缘碧潭隈。\n淙流冒石下，轻波触砌回。\n香风逼人度，幽花覆水开。\n故令无四壁，晴夜月光来。",
        "dynasty": "唐",
        "collection_info": null
    },
    {
        "title": "海阳十咏 裴溪",
        "author": "刘禹锡",
        "content": "楚客忆关中，疏溪想汾水。\n萦纡非一曲，意态如千里。\n倒影罗文动，微波笑颜起。\n君今赐环归，何人承玉趾。",
        "dynasty": "唐",
        "collection_info": null
    },
    {
        "title": "海阳十咏 飞练瀑",
        "author": "刘禹锡",
        "content": "晶晶掷岩端，洁光如可把。\n琼枝曲不折，云片晴犹下。\n石坚激清响，叶动承余洒。\n前时明月中，见是银河泻。",
        "dynasty": "唐",
        "collection_info": null
    },
    {
        "title": "海阳十咏 蒙池",
        "author": "刘禹锡",
        "content": "潆渟幽壁下，深净如无力。\n风起不成文，月来同一色。\n地灵草木瘦，人远烟霞逼。\n往往疑列仙，围碁在岩侧。",
        "dynasty": "唐",
        "collection_info": null
    },
    {
        "title": "海阳十咏 棼丝瀑",
        "author": "刘禹锡",
        "content": "飞流透嵌隙，喷洒如丝棼。\n含晕迎初旭，翻光破夕曛。\n余波遶石去，碎响隔溪闻。\n却望琼沙际，逶迤见脉分。",
        "dynasty": "唐",
        "collection_info": null
    },
    {
        "title": "海阳十咏 双溪",
        "author": "刘禹锡",
        "content": "流水遶双岛，碧溪相并深。\n浮花拥曲处，远影落中心。\n闲鹭久独立，曝龟惊復沈。\n苹风有时起，满谷箫韶音。",
        "dynasty": "唐",
        "collection_info": null
    },
    {
        "title": "海阳十咏 月窟",
        "author": "刘禹锡",
        "content": "溅溅漱幽石，注入团圆处。\n有如常满杯，承彼清夜露。\n岩曲月斜照，林寒春晚煦。\n游人不敢触，恐有蛟龙护。",
        "dynasty": "唐",
        "collection_info": null
    },
    {
        "title": "武夫词",
        "author": "刘禹锡",
        "content": "武夫何洸洸，衣紫袭绛裳。\n借问胡为尔，列校在鹰扬。\n依倚将军势，交结少年场。\n探丸害公吏，抽刃妒名倡。\n家产既不事，顾盼自生光。\n酣歌高楼上，袒裼大道傍。\n昔为编户人，秉耒甘哺糠。\n今来从军乐，跃马饫膏粱。\n犹思风尘起，无种取侯王。",
        "dynasty": "唐",
        "collection_info": null
    },
    {
        "title": "虎丘寺路宴",
        "author": "刘禹锡",
        "content": "青林虎丘寺，林际翠微路。\n立见山僧来，遥从鸟飞处。\n兹峰沦宝玉，千载惟丘墓。\n埋劒人空传，凿山龙已去。\n扪萝披翳荟，路转夕阴遽。\n虎啸崖谷寒，猿鸣松杉暮。\n徘徊北楼上，海江穷一顾。\n日映千里帆，鸦归万家树。\n暂因惬所适，果得捐外虑。\n庭暗栖还云，檐香滴甘露。\n久迷空寂理，多为声华故。\n永欲投此山，余生岂能悞。",
        "dynasty": "唐",
        "collection_info": null
    },
    {
        "title": "缺题",
        "author": "刘禹锡",
        "content": "故人日已远，窻下尘满琴。\n坐对一撙酒，恨多无力斟。\n幕疎萤色逈，露重月华深。\n万境与羣籁，此时情岂任。",
        "dynasty": "唐",
        "collection_info": null
    },
    {
        "title": "晚步扬子游南塘望沙尾",
        "author": "刘禹锡",
        "content": "淮海多夏雨，晓来天始晴。\n萧条长风至，千里孤云生。\n卑湿久喧浊，搴开偶虚清。\n客游广陵郡，晚出临江城。\n郊外绿杨阴，江中沙屿明。\n归帆翳尽日，去棹闻遗声。\n乡国殊渺漫，羁心目悬旌。\n悠然京华意，怅望怀远程。\n薄暮大山上，翩翩双鸟征。",
        "dynasty": "唐",
        "collection_info": null
    },
    {
        "title": "和浙西李大夫晚下北固山喜径松成阴怅然怀古偶题临江亭幷浙东元相公所和依本韵",
        "author": "刘禹锡",
        "content": "一辞温室树，几见武昌柳。\n荀谢年何少，韦平望已久。\n种松夹石道，纡组临沙阜。\n目览帝王州，心存股肱守。\n叶动惊綵翰，波澄见頳首。\n晋宋齐梁都，千山万江口。\n烟散隋宫出，涛来海门吼。\n风俗太伯余，衣冠永嘉后。\n江长天作限，山固壤无朽。\n自古称佳丽，非贤谁奄有。\n八元邦族盛，万石门风厚。\n天柱揭东溟，文星照北斗。\n高亭一骋望，举酒共为寿。\n因赋咏怀诗，远寄同心友。\n禁中晨夜直，江左东西偶。\n将手握兵符，儒腰盘贵绶。\n颁条风有自，立事言无苟。\n农野闻让耕，军人不使酒。\n用材当构厦，知道宁窥牖。\n谁谓青云高，鹏飞终背负。",
        "dynasty": "唐",
        "collection_info": null
    },
    {
        "title": "始至云安寄兵部韩侍郎中书白舍人二公近曾远守故有属焉",
        "author": "刘禹锡",
        "content": "天外巴子国，山头白帝城。\n波清蜀[柹]尽，云散楚台倾。\n迅濑下哮吼，两岸势争衡。\n阴风鬼神过，暴雨蛟龙生。\n硖断见孤邑，江流照飞甍。\n蛮军击严鼓，笮马引双旌。\n望阙遥拜舞，分庭备将迎。\n铜符一以合，文墨纷来萦。\n暮色四山起，愁猿数处声。\n重关羣吏散，静视寒灯明。\n故人青霞意，飞舞集蓬瀛。\n昔曾在池籞，应知鱼鸟情。",
        "dynasty": "唐",
        "collection_info": null
    },
    {
        "title": "更衣曲",
        "author": "刘禹锡",
        "content": "博山炯炯吐香雾，红烛引至更衣处。\n夜如何其夜漫漫，邻鸡未鸣寒雁度。\n庭前雪压松桂丛，廊下点点悬纱笼。\n满堂醉客争笑语，嘈囋琵琶青幕中。",
        "dynasty": "唐",
        "collection_info": null
    },
    {
        "title": "桃源行",
        "author": "刘禹锡",
        "content": "渔舟何招招，浮在武陵水。\n拖纶掷饵信流去，误入桃源行数里。\n清源寻尽花绵绵，踏花觅径至洞前。\n洞门苍黑烟雾生，暗行数步逢虚明。\n俗人毛骨惊仙子，争来致词何至此。\n须臾皆破冰雪颜，笑言委曲问人间。\n因嗟隐身来种玉，不知人世如风烛。\n筵羞石髓劝客餐，灯爇松脂留客宿。\n鸡声犬声遥相闻，晓色葱茏开五云。\n渔人振衣起出户，满庭无路花纷纷。\n翻然恐失乡悬处，一息不肯桃源住。\n桃花满溪水似镜，尘心如垢洗不去。\n仙家一出寻无踪，至今流水山重重。",
        "dynasty": "唐",
        "collection_info": null
    },
    {
        "title": "洞庭秋月行",
        "author": "刘禹锡",
        "content": "洞庭秋月生湖心，层波万顷如镕金。\n孤轮徐转光不定，游气蒙蒙隔寒镜。\n是时白露三秋中，湖平月上天地空。\n岳阳楼头暮角绝，荡漾已过君山东。\n山城苍苍夜寂寂，水月逶迤绕城白。\n荡桨巴童歌竹枝，连樯估客吹羗笛。\n势高夜久阴力全，金气肃肃开星躔。\n浮云野马归四裔，遥望星斗当中天。\n天鸡相呼曙霞出，敛影含光让朝日。\n日出喧喧人不闲，夜来清景非人间。",
        "dynasty": "唐",
        "collection_info": null
    },
    {
        "title": "九华山歌",
        "author": "刘禹锡",
        "content": "奇峰一见惊魂魄，意想洪垆始开闢。\n疑是九龙夭矫欲攀天，忽逢霹雳一声化为石。\n不然何至今，悠悠亿万年，气势不死如腾仚。\n云含幽兮月添冷，月凝晖兮江漾影。\n结根不得要路津，逈秀长在无人境。\n轩皇封禅登云亭，大禹会寄临东溟。\n乘樏不来广乐绝，独与猨鸟愁青荧。\n君不见敬亭之山黄索漠，兀如断岸无棱角。\n宣城谢守一首诗，遂使声名齐五岳。\n九华山，九华山。\n自是造化一尤物，焉能籍甚乎人间。",
        "dynasty": "唐",
        "collection_info": null
    },
    {
        "title": "泰娘歌",
        "author": "刘禹锡",
        "content": "泰娘家本阊门西，门前绿水环金堤。\n有时妆成好天气，走上皋桥折花戏。\n风流太守韦尚书，路傍忽见停隼旟。\n斗量明珠鸟传意，绀幰迎入专城居。\n长鬟如云衣似雾，锦茵罗荐承轻步。\n舞学惊鸿水榭春，歌传上客兰堂暮。\n从郎西入帝城中，贵游簪组香帘栊。\n低鬟缓视抱明月，纤指破拔生胡风。\n繁华一旦有消歇，题剑无光履声绝。\n洛阳旧宅生草莱，杜陵萧萧松柏哀。\n妆奁虫网厚如茧，博山炉侧倾寒灰。\n蕲州刺史张公子，白马新到铜驼里。\n自言买笑掷黄金，月堕云中从此始。\n安知鵩鸟座隅飞，寂寞旅魂招不归。\n秦嘉镜有前时结，韩寿香销故箧衣。\n山城少人江水碧，断鴈哀猨风雨夕。\n朱弦已绝为知音，云鬓未秋私自惜。\n举目风烟非旧时，梦寻归路乡多参差。\n如何将此千行泪，更洒湘江斑竹枝。",
        "dynasty": "唐",
        "collection_info": null
    },
    {
        "title": "龙阳县歌",
        "author": "刘禹锡",
        "content": "县门白日无尘土，百姓县前挽鱼罟。\n主人引客登大堤，小儿纵观黄犬怒。\n鹧鸪惊鸣绕篱落，橘柚垂芳照窗户。\n沙平草绿见吏稀，寂历斜阳照县鼓。",
        "dynasty": "唐",
        "collection_info": null
    },
    {
        "title": "墙阴歌",
        "author": "刘禹锡",
        "content": "白日左右浮天潢，朝晡影入东西墙。\n昔为儿童在阴戏，当时意小觉日长。\n东邻侯家吹笙簧，随阴促促移象床。\n西邻田舍乏糟糠，就影汲汲舂黄粱。\n因思九州四海外，家家只占墙阴内。\n莫言墙阴数尺间，老却主人如等闲。\n君看眼前光阴促，中心莫学太行山。",
        "dynasty": "唐",
        "collection_info": null
    },
    {
        "title": "踏潮歌",
        "author": "刘禹锡",
        "content": "屯门积日无回飙，沧波不归成踏潮。\n轰如鞭矻石且摇，亘空欲驾鼋鼍桥。\n惊湍蹙缩悍而骄，大陵高岸失岧嶤。\n四边无阻音响调，背负元气掀重霄。\n介鲸得性方逍遥，仰鼻嘘吸扬朱翘。\n海人狂顾迭相招，罽衣髽首声哓哓。\n征南将军登丽谯，赤旗指麾不敢嚣。\n翌日风回沴气消，归涛纳纳景昭昭。\n乌泥白沙復满海，海色不动如青瑶。",
        "dynasty": "唐",
        "collection_info": null
    },
    {
        "title": "白鹭儿",
        "author": "刘禹锡",
        "content": "白鹭儿，最高格。\n毛衣新成雪不敌，众禽喧呼独凝寂。\n孤眠芊芊草，久立潺潺石。\n前山正无云，飞去入遥碧。",
        "dynasty": "唐",
        "collection_info": null
    },
    {
        "title": "平齐行二首 一",
        "author": "刘禹锡",
        "content": "胡尘昔起蓟北门，河南地属平卢军。\n貂裘代马绕东岳，峄阳孤桐削为角。\n地形十二虏意骄，恩泽含容历四朝。\n鲁人皆解带弓箭，齐人不復闻箫韶。\n今朝天子圣神武，手握玄符平九土。\n初哀狂童袭故事，文告不来方振怒。\n去秋诏下诛东平，官军四合犹婴城。\n春来羣乌噪且惊，气如坏山堕其庭。\n牙门大将有刘生，夜半射落欃枪星。\n帐中虏血流满地，门外三军舞连臂。\n驿骑函首过黄河，城中无贼天气和。\n朝廷侍郎来慰抚，耕夫满野行人歌。",
        "dynasty": "唐",
        "collection_info": null
    },
    {
        "title": "平齐行二首 二",
        "author": "刘禹锡",
        "content": "泰山沈寇六十年，旅祭不享生愁烟。\n今逢圣君欲封禅，神使阴兵来阻战。\n妖氛扫尽河水清，日观杲杲卿云见。\n开元黄帝东封时，百神受职争奔驰。\n千钧猛簴顺流下，洪波涵淡浮熊罴。\n侍臣燕公秉文笔，玉检告天无媿词。\n当今睿孙承圣祖，岳神望幸河宗舞。\n青门大道属车尘，共待葳蕤翠华举。",
        "dynasty": "唐",
        "collection_info": null
    },
    {
        "title": "送裴处士应制举诗",
        "author": "刘禹锡",
        "content": "裴生久在风尘裏，气劲言高少知己。\n注书曾学郑司农，历国多于孔夫子。\n往年访我到连州，无穷绝境终日游。\n登山雨中试蜡屐，入洞夏裏披貂裘。\n白帝城边又相遇，敛翼三年不飞去。\n忽然结束如秋蓬，自称对策明光宫。\n人言策中说何事，掉头不答看飞鸿。\n彤庭翠松迎晓日，凤衔金榜云间出。\n中贵腰鞭立倾酒，宰臣委佩观摇笔。\n古称射策如弯弧，一发偶中何时无。\n由来草泽无忌讳，努力满挽当亨衢。\n忆得当年识君处，嘉禾驿后联墙住。\n垂钩钓得王余鱼，踏芳共登苏小墓。\n此事今同梦想间，相看一笑且开颜。\n老大希逢旧邻里，为君扶病到方山。",
        "dynasty": "唐",
        "collection_info": null
    },
    {
        "title": "三乡驿楼伏覩玄宗望女几山诗小臣斐然有感",
        "author": "刘禹锡",
        "content": "开元天子万事足，唯惜当时光景促。\n三乡陌上望仙山，归作霓裳羽衣曲。\n仙心从此在瑶池，三清八景相追随。\n天上忽乘白云去，世间空有秋风词。",
        "dynasty": "唐",
        "collection_info": null
    },
    {
        "title": "城西行",
        "author": "刘禹锡",
        "content": "城西簇簇三叛族，叛者为谁蔡吴蜀。\n中使提刀出禁来，九衢车马轰如雷。\n临刑与酒杯未覆，讐家白官先请肉。\n守吏能然董卓脐，饥乌来觇桓玄目。\n城西人散泰阶平，雨洗血痕春草生。",
        "dynasty": "唐",
        "collection_info": null
    },
    {
        "title": "武昌老人说笛歌",
        "author": "刘禹锡",
        "content": "武昌老人七十余，手把庾令相问书。\n自言少小学吹笛，早事曹王曾赏激。\n往年镇戍到蕲州，楚山萧萧笛竹秋。\n当时买材恣搜索，典却身上乌貂裘。\n古苔苍苍封老节，石上孤生饱风雪。\n商声五音随指发，水中龙应行云绝。\n曾将黄鹤楼上吹，一声占尽秋江月。\n如今老去语尤迟，音韵高低耳不知。\n气力已微心尚在，时时一曲梦中吹。",
        "dynasty": "唐",
        "collection_info": null
    },
    {
        "title": "西山兰若试茶歌",
        "author": "刘禹锡",
        "content": "山僧后檐茶数丛，春来映竹抽新茸。\n宛然为客振衣起，自傍芳丛摘鹰觜。\n斯须炒成满室香，便酌砌下金沙水。\n骤雨松声入鼎来，白云满盌花俳徊。\n悠扬喷鼻宿酲散，清峭彻骨烦襟开。\n阳崖阴岭各殊气，未若竹下莓苔地。\n炎帝虽尝未解煎，桐君有箓那知味。\n新芽连拳半未舒，自摘至煎俄顷余。\n木兰霑露香微似，瑶草临波色不如。\n僧言灵味宜幽寂，采采翘英为嘉客。\n不辞缄封寄郡斋，砖井铜炉损标格。\n何况蒙山顾渚春，白泥赤印走风尘。\n欲知花乳清泠味，须是眠云跂石人。",
        "dynasty": "唐",
        "collection_info": null
    },
    {
        "title": "聚蚊谣",
        "author": "刘禹锡",
        "content": "沈沈夏夜兰堂开，飞蚊伺暗声如雷。\n嘈然歘起初骇听，殷殷若自南山来。\n喧腾鼓舞喜昏黑，昧者不分听者惑。\n露花滴沥月上天，利觜迎人着不得。\n我躯七尺尔如芒，我孤尔众能我伤。\n天生有时不可遏，为尔设幄潜匡床。\n清商一来秋日晓，羞尔微形饲丹鸟。",
        "dynasty": "唐",
        "collection_info": null
    },
    {
        "title": "百舌吟",
        "author": "刘禹锡",
        "content": "晓星寥落春云低，初闻百舌间关啼。\n花树满空迷处所，摇动繁英坠红雨。\n笙簧百啭音韵多，黄鹂吞声燕无语。\n东方朝日迟迟升，迎风弄景如自矜。\n数声不尽又飞去，何许相逢绿杨路。\n绵蛮宛转似娱人，一心百舌何纷纷。\n酡颜侠少停歌听，坠珥妖姬和睡闻。\n可怜光景何时尽，谁能低回避鹰隼。\n廷尉张罗自不关，潘郎挟弹无情损。\n天生羽族尔何微，舌端万变乘春晖。\n南方朱鸟一朝见，索漠无言蒿下飞。",
        "dynasty": "唐",
        "collection_info": null
    },
    {
        "title": "飞鸢操",
        "author": "刘禹锡",
        "content": "鸢飞杳杳青云裏，鸢鸣萧萧风四起。\n旗尾飘扬势渐高，箭头砉划声相似。\n长空悠悠霁日悬，六翮不动凝风烟。\n游鵾翔鴈出其下，庆云清景相回旋。\n忽闻饥乌一噪聚，瞥下云中争腐鼠。\n腾音砺吻相喧呼，仰天大吓疑鹓鶵。\n畏人避犬投高处，俛啄无声犹屡顾。\n青鸟自爱玉山禾，仙禽徒贵华亭露。\n朴遬危巢向暮时，毰毸饱腹蹲枯枝。\n游童挟弹一麾肘，臆碎羽分人不悲。\n天生众禽各有类，威凤文章在仁义。\n鹰隼仪形蝼蚁心，虽能戾天何足贵。",
        "dynasty": "唐",
        "collection_info": null
    },
    {
        "title": "秋萤引",
        "author": "刘禹锡",
        "content": "汉陵秦苑遥苍苍，陈根腐叶秋萤光。\n夜空寥寂金气净，千门九陌飞悠扬。\n纷纶晖映互明灭，金炉星喷镫花发。\n露华洗濯清风吹，低昂不定招摇垂。\n高丽罘罳照蛛网，斜历璇题舞罗幌。\n曝衣楼上拂香帬，承露台前转仙掌。\n槐市诸生夜读书，北窗分明辨鲁鱼。\n行子东山起征思，中郎骑省悲秋气。\n铜雀人归自入帘，长门帐开来照泪。\n谁言向晦常自明，儿童走步娇女争。\n天生有光非自衒，远近低昂暗中见。\n撮蚊妖鸟亦夜起，翅如车轮而已矣。",
        "dynasty": "唐",
        "collection_info": null
    },
    {
        "title": "伤秦姝行",
        "author": "刘禹锡",
        "content": "长安二月花满城，插花女儿弹银筝。\n南宫仙郎下朝晚，曲头驻马闻新声。\n马蹄逶迟心荡漾，高楼已远犹频望。\n此时意重千金轻，鸟传消息绀轮迎。\n芳筵银烛一相见，浅笑低鬟初目成。\n蜀弦铮摐指如玉，皇帝弟子韦家曲。\n青牛文梓赤金簧，玫瑰宝柱秋鴈行。\n敛蛾收[袂]凝清光，抽弦缓调怨且长。\n八鸾锵锵渡银汉，九雏威凤鸣朝阳。\n曲终韵尽意不足，余思悄绝愁空堂。\n从郎镇南别城阙，楼船理曲潇湘月。\n冯夷蹁跹舞渌波，鲛人出听停绡梭。\n北池含烟瑶草短，万松亭下清风满。\n秦声一曲此时闻，岭泉呜咽南云断。\n来自长陵小市东，蕣华零落瘴江风。\n侍儿掩泣收银甲，鹦鹉不言愁玉笼。\n博山炉中香自灭，镜奁尘暗同心结。\n从此东山非昔游，长嗟人与弦俱绝。",
        "dynasty": "唐",
        "collection_info": null
    },
    {
        "title": "竞渡曲",
        "author": "刘禹锡",
        "content": "沅江五月平堤流，邑人相将浮綵舟。\n灵均何年歌已矣，哀谣振檝从此起。\n杨桴击节雷阗阗，乱流齐进声轰然。\n蛟龙得雨鬐鬛动，螮蝀饮河形影联。\n刺史临流褰翠帏，揭竿命爵分雄雌。\n先鸣余勇争鼓舞，未至衔枚颜色沮。\n百胜本自有前期，一飞由来无定所。\n风俗如狂重此时，纵观云委江之湄。\n綵旗夹岸照蛟室，罗袜凌波呈水嬉。\n曲终人散空愁暮，招屈亭前水东注。",
        "dynasty": "唐",
        "collection_info": null
    },
    {
        "title": "翰林白二十二学士见寄诗一百篇因以答贶",
        "author": "刘禹锡",
        "content": "吟君遗我百篇诗，使我独坐形神驰。\n玉琴清夜人不语，琪树春朝风正吹。\n郢人斤斵无痕迹，仙人衣裳弃刀尺。\n世人方内欲相寻，行尽四维无处觅。",
        "dynasty": "唐",
        "collection_info": null
    },
    {
        "title": "忆春草",
        "author": "刘禹锡",
        "content": "忆春草，处处多情洛阳道。\n金谷园中见日迟，铜驼陌上迎风早。\n河南大尹频出难，只得池塘十步看。\n府门闭后满街月，几处游人草头歇。\n馆娃宫外姑苏台，郁郁芊芊拨不开。\n无风自偃君知否，西子帬裾曾拂来。",
        "dynasty": "唐",
        "collection_info": null
    },
    {
        "title": "乐天寄忆旧游因作报白君以答",
        "author": "刘禹锡",
        "content": "报白君，别来已渡江南春。\n江南春色何处好，燕子双飞故官道。\n春城三百七十桥，夹岸朱楼隔柳条。\n丫头小儿荡画桨，长袂女郎簪翠翘。\n郡斋北轩卷罗幕，碧池逶迤遶画阁。\n池边绿竹桃李花，花下舞筵铺彩霞。\n吴娃足情言语黠，越客有酒巾冠斜。\n坐中皆言白太守，不负风光向杯酒。\n酒酣襞笺飞逸韵，至今传在人人口。\n报白君，相思空望嵩丘云。\n其奈钱塘苏小小，忆君泪点石榴帬。",
        "dynasty": "唐",
        "collection_info": null
    },
    {
        "title": "两如何诗谢裴令公赠别二首 一",
        "author": "刘禹锡",
        "content": "一言一顾重，重何如。\n今日陪游清洛苑，昔年别入承明庐。",
        "dynasty": "唐",
        "collection_info": null
    },
    {
        "title": "两如何诗谢裴令公赠别二首 二",
        "author": "刘禹锡",
        "content": "一东一西别，别何如。\n终期大冶再熔炼，愿託扶摇翔碧虚。",
        "dynasty": "唐",
        "collection_info": null
    },
    {
        "title": "唐侍御寄游道林岳麓二寺诗幷沈中丞姚员外所和见征继作",
        "author": "刘禹锡",
        "content": "湘西古剎双蹲蹲，羣峰朝拱如骏奔。\n青松步障深五里，龙宫黯黯神为阍。\n高殿呀然压苍巘，俯瞰长江疑欲吞。\n橘洲泛浮金实动，水郭缭绕朱楼骞。\n语余百响入天籁，众奇引步轻翩翻。\n泉清石布博棋子，萝密鸟韵如簧言。\n回廊架险高且曲，新径穿林明復昏。\n浅流忽浊山兽过，古木半空天火痕。\n星使双飞出禁垣，元侯饯之游石门。\n紫髯翼从红袖舞，竹风松雪香温黁。\n远持清琐照巫峡，一戞惊断三声猨。\n灵山会中身不预，吟想峭绝愁精魂。\n恨无黄金千万饼，布地买取为丘园。",
        "dynasty": "唐",
        "collection_info": null
    },
    {
        "title": "将赴汝州途出浚下留辞李相公",
        "author": "刘禹锡",
        "content": "长安旧游四十载，鄂渚一别十四年。\n后来富贵已零落，岁寒松柏犹依然。\n初逢贞元尚文主，云阙天池共翔舞。\n相看却数六朝臣，屈指如今无四五。\n夷门天下之咽喉，昔时往往生疮疣。\n联翩旧相来镇压，四海吐纳皆通流。\n久别凡经几多事，何由说得平生意。\n千思万虑尽如空，一笑一言真可贵。\n世间何事最殷勤，白头将相逢故人。\n功成名遂会归老，请问东山为近邻。",
        "dynasty": "唐",
        "collection_info": null
    },
    {
        "title": "平蔡州三首 一",
        "author": "刘禹锡",
        "content": "蔡州城中众心死，妖星夜落照壕水。\n汉家飞将下天来，马棰一挥门洞开。\n贼徒崩腾望旗拜，有若羣蛰惊春雷。\n狂童面缚登槛车，太白夭矫垂捷书。\n相公从容来镇抚，常侍郊迎负文弩。\n四人归业闾里闲，小儿跳浪健儿舞。",
        "dynasty": "唐",
        "collection_info": null
    },
    {
        "title": "平蔡州三首 二",
        "author": "刘禹锡",
        "content": "汝南晨鸡喔喔鸣，城头鼓角音和平。\n路傍老人忆旧事，相与感激皆涕零。\n老人收泣前致辞，官军入城人不知。\n忽惊元和十二载，重见天宝承平时。",
        "dynasty": "唐",
        "collection_info": null
    },
    {
        "title": "平蔡州三首 三",
        "author": "刘禹锡",
        "content": "九衢车马浑浑流，使臣来献淮西囚。\n四夷闻风失匕筯，天子受贺登高楼。\n妖童擢髪不足数，血污城西一抔土。\n南峯无火楚泽闲，夜行不锁穆陵关。\n策勋礼毕天下泰，猛士按劒看恒山。",
        "dynasty": "唐",
        "collection_info": null
    },
    {
        "title": "送僧仲剬东游兼寄呈灵澈上人",
        "author": "刘禹锡",
        "content": "释子道成神气闲，住持曾上清凉山。\n晴空礼拜见真像，金毛五髻卿云间。\n西游长安隶僧籍，本寺门前曲江碧。\n松间白月照宝书，竹下香泉洒瑶席。\n前时学得经论成，奔驰象马开禅扃。\n高筵谈柄一麾拂，讲下门徒如醉醒。\n旧闻南方多长老，次第来入荆门道。\n荆州本自重弥天，南朝塔庙犹依然。\n宴坐东阳枯树下，经行居止故台边。\n忽忆遗民社中客，为我衡阳驻飞锡。\n讲罢同寻相鹤经，闲来共蜡登山屐。\n一旦扬眉望沃州，自言王谢许同游。\n凭将杂拟三十首，寄与江南汤慧休。",
        "dynasty": "唐",
        "collection_info": null
    },
    {
        "title": "观棋歌送儇师西游",
        "author": "刘禹锡",
        "content": "长沙男子东林师，闲读艺经工弈棋。\n有时凝思如入定，暗覆一局谁能知。\n今年访予来小桂，方袍袖中贮新势。\n山人无事秋日长，白昼懵懵眠匡床。\n因君临局看鬬智，不觉迟景沈西墙。\n自从仙人遇樵子，直到开元王长史。\n前身后身付余习，百变千化无穷已。\n初疑磊落曙天星，次见搏击三秋兵。\n鴈行布陈众未晓，虎穴得子人皆惊。\n行尽三湘不逢敌，终日饶人损机格。\n自言台阁有知音，悠然远起西游心。\n商山夏木阴寂寂，好处俳徊驻飞锡。\n忽思争道画平沙，独笑无言心有适。\n蔼蔼京城在九天，贵游豪士足华筵。\n此时一行出人意，赌取声名不要钱。",
        "dynasty": "唐",
        "collection_info": null
    },
    {
        "title": "吐绶鸟词",
        "author": "刘禹锡",
        "content": "越山有鸟翔寥廓，嗉中天绶光若若。\n越人偶见而奇之，因名吐绶江南知。\n四明天姥神仙地，朱鸟星精钟异气。\n赤玉雕成彪炳毛，红绡翦出玲珑翅。\n湖烟始开山日高，迎风吐绶盘花绦。\n临波似染琅琊草，映叶疑开阿母桃。\n花红草绿人间事，未若灵禽自然贵。\n鹤吐明珠暂报恩，鹊衔金印空为瑞。\n春和秋霁野花开，翫景寻芳处处来。\n翠幕雕笼非所慕，珠丸柘弹莫相猜。\n栖月啼烟凌缥缈，高林先见金霞晓。\n三山仙路寄遥情，刷羽扬翘欲上征。\n不学碧鸡依井络，愿随青鸟向层城。\n太液池中有黄鹄，怜君长向高枝宿。\n如何一借羊角风，来听箫韶九成曲。",
        "dynasty": "唐",
        "collection_info": null
    },
    {
        "title": "八月十五日夜桃源翫月",
        "author": "刘禹锡",
        "content": "尘中见月心亦闲，况是清秋仙府间。\n凝光悠悠寒露坠，此时立在最高山。\n碧虚无云风不起，山上长松山下水。\n羣动翛然一顾中，天高地平千万里。\n少君引我昇玉坛，礼空遥请真仙官。\n云軿欲下星斗动，天乐一声肌骨寒。\n金霞昕昕渐东上，轮欹影促犹频望。\n绝景良时难再幷，他年此日应惆怅。",
        "dynasty": "唐",
        "collection_info": null
    },
    {
        "title": "送鸿举游江[西]",
        "author": "刘禹锡",
        "content": "禅客学禅兼学文，出山初似无心云。\n从风卷舒来何处，缭绕巴山不得去。\n山州古寺好闲居，读尽龙王宫裏书。\n使君滩头拣石砚，白帝城边寻野蔬。\n忽然登高心瞥起，又欲浮杯信流水。\n烟波浩淼鱼鸟情，东去三千三百里。\n荆门峡断无盘涡，湘平汉阔清光多。\n庐山雾开见瀑布，江西月净闻渔歌。\n钟陵八郡多名守，半是西方社中友。\n与师相见便谈空，想得高斋狮子吼。",
        "dynasty": "唐",
        "collection_info": null
    },
    {
        "title": "采菱行",
        "author": "刘禹锡",
        "content": "白马湖平秋日光，紫菱如锦彩鸳翔。\n荡舟游女满中央，采菱不顾马上郎。\n争多逐胜纷相向，时转兰桡破轻浪。\n长鬟弱袂动参差，钗影钏文浮荡漾。\n笑语哇咬顾晚晖，蓼花缘岸扣舷归。\n归来共到市桥步，野蔓繫船萍满衣。\n家家竹楼临广陌，下有连樯多估客。\n携觞荐芰夜经过，醉踏大堤相应歌。\n屈平祠下沅江水，月照寒波白烟起。\n一曲南音此地闻，长安北望三千里。",
        "dynasty": "唐",
        "collection_info": null
    },
    {
        "title": "和牛相公溪醉歌见寄",
        "author": "刘禹锡",
        "content": "脱屣将相守冲谦，唯于山水独不廉。\n枕伊背洛得胜地，鸣皋少室来轩檐。\n相形面势默指画，言下变化随顾瞻。\n清池曲榭人所致，野趣幽芳天与添。\n有时转入潭岛间，珍木如幄藤为帘。\n忽然便有江湖思，沙砾平浅草纤纤。\n怪石钓出太湖底，珠树移自天台尖。\n崇兰迎风绿泛艳，坼莲含露红𧞋襜。\n修廊架空远岫入，弱柳覆槛流波霑。\n渚蒲抽芽劒脊动，岸荻迸笋锥头铦。\n携觞命侣极永日，此会虽数心无厌。\n人皆置庄身不到，富贵难与逍遥兼。\n唯公出处得自在，决就放旷辞炎炎。\n座宾尽欢恣谈谑，媿我掉头还奋髯。\n能令商于多病客，亦觉自适非沈潜。",
        "dynasty": "唐",
        "collection_info": null
    },
    {
        "title": "和浙西李大夫霜夜对月听小童吹觱篥歌依本韵",
        "author": "刘禹锡",
        "content": "海门双青暮烟歇，万顷金波涌明月。\n侯家小儿能觱篥，对此清光天性发。\n长江凝练树无风，浏栗一声霄汉中。\n涵胡画角怨边草，萧瑟清蝉吟野丛。\n冲融顿挫心使指，雄吼如风转如水。\n思妇多情珠泪垂，仙禽欲舞双翅起。\n郡人寂听衣满霜，江城月斜楼影长。\n纔惊指下繁韵息，已见树杪明星光。\n谢公高斋吟激楚，恋阙心同在羁旅。\n一奏荆人白雪歌，如闻雒客扶风邬。\n吴门水驿按山阴，文字殷勤寄意深。\n欲识阳陶能绝处，少年荣贵道伤心。",
        "dynasty": "唐",
        "collection_info": null
    },
    {
        "title": "叹水别白二十二",
        "author": "刘禹锡",
        "content": "水，至清，尽美。\n从一勺，至千里。\n利人利物，时行时止。\n道性净皆然，交情淡如此。\n君游金谷堤上，我在石渠署裏。\n两心相忆似流波，潺湲日夜无穷已。",
        "dynasty": "唐",
        "collection_info": null
    },
    {
        "title": "同留守王仆射各赋春中一物从一韵至七",
        "author": "刘禹锡",
        "content": "莺，能语，多情。\n春将半，天欲明。\n始逢南陌，復集东城。\n林疎时见影，花密但闻声。\n营中缘催短笛，楼上来定哀筝。\n千门万户垂杨裏，百转如簧烟景晴。",
        "dynasty": "唐",
        "collection_info": null
    },
    {
        "title": "伤我马词",
        "author": "刘禹锡",
        "content": "生于碛礰善驰走，万里南来困丘阜。\n青菰寒菽非适口，病闻北风犹举首。\n金台已平骨空朽，投之龙渊从尔友。",
        "dynasty": "唐",
        "collection_info": null
    },
    {
        "title": "清湘词二首 一",
        "author": "刘禹锡",
        "content": "湘水流，湘水流，九疑云物至今愁。\n君问二妃何处所，零陵香草雨中收。",
        "dynasty": "唐",
        "collection_info": null
    },
    {
        "title": "清湘词二首 二",
        "author": "刘禹锡",
        "content": "斑竹枝，斑竹枝，泪痕点点寄相思。\n楚客欲闻瑶瑟怨，潇湘深夜月明时。",
        "dynasty": "唐",
        "collection_info": null
    },
    {
        "title": "和乐天春词依忆江南曲拍为句 一",
        "author": "刘禹锡",
        "content": "春去也，多谢洛城人。\n弱柳从风疑举袂，丛兰裛露似霑巾，独坐亦含嚬。",
        "dynasty": "唐",
        "collection_info": null
    },
    {
        "title": "和乐天春词依忆江南曲拍为句 二",
        "author": "刘禹锡",
        "content": "春过也，笑惜艳阳年。\n犹有桃花流水上，无辞竹叶醉樽前，惟待见青天。",
        "dynasty": "唐",
        "collection_info": null
    },
    {
        "title": "泽宫诗 一",
        "author": "刘禹锡",
        "content": "秩秩泽宫，有的维鹄。\n祁祁庶士，于以干禄。",
        "dynasty": "唐",
        "collection_info": null
    },
    {
        "title": "泽宫诗 二",
        "author": "刘禹锡",
        "content": "彼鹄斯微，若止若翔。\n千里之差，起于毫芒。",
        "dynasty": "唐",
        "collection_info": null
    },
    {
        "title": "泽宫诗 三",
        "author": "刘禹锡",
        "content": "我矢既直，我弓既良。\n依于高墉，因我不臧。",
        "dynasty": "唐",
        "collection_info": null
    },
    {
        "title": "泽宫诗 四",
        "author": "刘禹锡",
        "content": "高墉伊何，维器与时。\n视之以心，谁谓鹄微。",
        "dynasty": "唐",
        "collection_info": null
    },
    {
        "title": "酬令狐相公六言见寄",
        "author": "刘禹锡",
        "content": "已嗟别离太远，更被光阴苦催。\n吴苑燕辞人去，汾川鴈带书来。\n愁吟月落犹望，忆梦天明未回。\n今日便令歌者，唱兄诗送一杯。",
        "dynasty": "唐",
        "collection_info": null
    },
    {
        "title": "荅乐天临都驿见赠",
        "author": "刘禹锡",
        "content": "北固山边波浪，东都城裏风尘。\n世事不同心事，新人何似故人。",
        "dynasty": "唐",
        "collection_info": null
    },
    {
        "title": "再赠乐天",
        "author": "刘禹锡",
        "content": "一政政官轧轧，一年年老骎骎。\n身外名何足算，别来诗且同吟。",
        "dynasty": "唐",
        "collection_info": null
    },
    {
        "title": "酬杨侍郎凭见寄",
        "author": "刘禹锡",
        "content": "十年毛羽催颓，一旦天书召回。\n看看瓜时欲到，故侯也好归来。",
        "dynasty": "唐",
        "collection_info": null
    },
    {
        "title": "春有情篇",
        "author": "刘禹锡",
        "content": "为问游春侣，春情何处寻。\n花含欲语意，草有鬬生心。\n雨频催发色，云轻不作阴。\n纵令无月夜，芳兴暗中深。",
        "dynasty": "唐",
        "collection_info": null
    },
    {
        "title": "七夕二首 一",
        "author": "刘禹锡",
        "content": "河鼓灵旗动，嫦娥破镜斜。\n满空天是幕，徐转斗为车。\n机罢犹安石，桥成不碍槎。\n谁知观津女，竟夕望云涯。",
        "dynasty": "唐",
        "collection_info": null
    },
    {
        "title": "七夕二首 二",
        "author": "刘禹锡",
        "content": "天衢启云帐，神驭上星桥。\n初喜渡河汉，频惊转斗杓。\n余霞张锦幛，轻电闪红绡。\n非是人间世，还悲后会遥。",
        "dynasty": "唐",
        "collection_info": null
    },
    {
        "title": "边风行",
        "author": "刘禹锡",
        "content": "边马萧萧鸣，边风满碛生。\n暗添弓箭力，斗上鼓鼙声。\n袭月寒晕起，吹云阴阵成。\n将军占气候，出号夜翻营。",
        "dynasty": "唐",
        "collection_info": null
    },
    {
        "title": "送工部萧郎中刑部李郎中并以本官兼中丞分命充京西京北覆粮使",
        "author": "刘禹锡",
        "content": "霜简映金章，相辉同舍郎。\n天威巡虎落，星使出鸳行。\n尊俎成全策，京坻阅见粮。\n归来虏尘灭，画地奏明光。",
        "dynasty": "唐",
        "collection_info": null
    },
    {
        "title": "送太常萧博士弃官归养赴东都",
        "author": "刘禹锡",
        "content": "兄弟尽鸳鸾，归心切问安。\n贪荣五綵服，遂挂两梁冠。\n侍膳曾调鼎，循陔更握兰。\n从今别君后，长忆德星看。",
        "dynasty": "唐",
        "collection_info": null
    },
    {
        "title": "送河南皇甫少尹赴绛州",
        "author": "刘禹锡",
        "content": "祖帐临周道，前旌指晋城。\n午桥羣吏散，亥字老人迎。\n诗酒同行乐，别离方见情。\n从此洛阳社，吟咏属书生。",
        "dynasty": "唐",
        "collection_info": null
    },
    {
        "title": "发华州留别张侍御",
        "author": "刘禹锡",
        "content": "束简下延阁，买符驱短辕。\n同人惜分袂，结念醉芳樽。\n切切别弦急，萧萧征骑烦。\n临岐无限意，相视却忘言。",
        "dynasty": "唐",
        "collection_info": null
    },
    {
        "title": "奉送家兄归王屋山隐居二首 一",
        "author": "刘禹锡",
        "content": "洛阳天坛上，依稀似玉京。\n夜分先见日，月静远闻笙。\n云路将鸡犬，丹台有姓名。\n古来成道者，兄弟亦同行。",
        "dynasty": "唐",
        "collection_info": null
    },
    {
        "title": "奉送家兄归王屋山隐居二首 二",
        "author": "刘禹锡",
        "content": "春来山事好，归去亦逍遥。\n水净苔莎色，露香芝朮苗。\n登台吸瑞景，飞步翼神飙。\n愿荐埙篪曲，相将学玉箫。",
        "dynasty": "唐",
        "collection_info": null
    },
    {
        "title": "送王师鲁协律赴湖南使幕",
        "author": "刘禹锡",
        "content": "翩翩马上郎，驱传渡三湘。\n橘树沙洲暗，松醪酒肆香。\n素风传竹帛，高价聘琳琅。\n楚水多兰芷，何人事搴芳。",
        "dynasty": "唐",
        "collection_info": null
    },
    {
        "title": "送赵中丞自司金郎转官参山南令狐仆射幕府",
        "author": "刘禹锡",
        "content": "绿树满褒斜，西南蜀路赊。\n驿门临白草，县道入黄花。\n相府开油幕，门生逐绛纱。\n行看布政后，还从入京华。",
        "dynasty": "唐",
        "collection_info": null
    },
    {
        "title": "送卢处士归嵩山别业",
        "author": "刘禹锡",
        "content": "世业嵩山隐，云深无四邻。\n药炉烧姹女，酒瓮贮贤人。\n晚日华阴雾，秋风函谷尘。\n送君从此去，铃阁少谈宾。",
        "dynasty": "唐",
        "collection_info": null
    },
    {
        "title": "洛中送崔司业使君扶侍赴唐州",
        "author": "刘禹锡",
        "content": "绿野芳城路，残春柳絮飞。\n风鸣骕骦马，日照老莱衣。\n洛苑鱼书至，江村鴈户归。\n相思望淮水，双鲤不应稀。",
        "dynasty": "唐",
        "collection_info": null
    },
    {
        "title": "送李友路秀才赴举",
        "author": "刘禹锡",
        "content": "谁怜相门子，不语望秋山。\n生长绮纨内，辛勤笔砚间。\n荣亲在名字，好学弃官班。\n伫俟明年桂，高堂开笑颜。",
        "dynasty": "唐",
        "collection_info": null
    },
    {
        "title": "送从弟郎中赴浙西",
        "author": "刘禹锡",
        "content": "衔命出尚书，新恩换使车。\n汉庭无右者，梁苑重归欤。\n又食建业水，曾依京口居。\n共经何限事，宾主两如初。",
        "dynasty": "唐",
        "collection_info": null
    },
    {
        "title": "送元上人归稽亭",
        "author": "刘禹锡",
        "content": "重迭稽亭路，山僧归独行。\n远峰斜日影，本寺旧钟声。\n徒侣问新事，烟云怆别情。\n应夸乞食处，踏遍凤凰城。",
        "dynasty": "唐",
        "collection_info": null
    },
    {
        "title": "赠别君素上人诗",
        "author": "刘禹锡",
        "content": "穷巷唯秋草，高僧独扣门。\n相欢如旧识，问法到无言。\n水为风生浪，珠非尘可昏。\n悟来皆是道，此别不销魂。",
        "dynasty": "唐",
        "collection_info": null
    },
    {
        "title": "送深法师游南岳",
        "author": "刘禹锡",
        "content": "师在白云乡，名登善法堂。\n十方传句偈，八部会坛场。\n飞锡无定所，宝书留旧房。\n唯应衔果鴈，相送至衡阳。",
        "dynasty": "唐",
        "collection_info": null
    },
    {
        "title": "赠别约师",
        "author": "刘禹锡",
        "content": "师逢吴兴守，相伴住禅扃。\n春雨同栽树，秋灯对讲经。\n庐山曾结社，桂水远扬舲。\n话旧还惆怅，天南望柳星。",
        "dynasty": "唐",
        "collection_info": null
    },
    {
        "title": "秋日过鸿举法师寺院便送归江陵",
        "author": "刘禹锡",
        "content": "看画长廊遍，寻僧一径幽。\n小池兼鹤净，古木带蝉秋。\n客至茶烟起，禽归讲席收。\n浮杯明日去，相望水悠悠。",
        "dynasty": "唐",
        "collection_info": null
    },
    {
        "title": "春日退朝",
        "author": "刘禹锡",
        "content": "紫陌夜来雨，南山朝下看。\n戟枝迎日动，阁影助松寒。\n瑞气转绡縠，游光泛波澜。\n御沟新柳色，处处拂归鞍。",
        "dynasty": "唐",
        "collection_info": null
    },
    {
        "title": "蜀先主庙",
        "author": "刘禹锡",
        "content": "天地英雄气，千秋尚凛然。\n势分三足鼎，业復五铢钱。\n得相能开国，生儿不象贤。\n凄凉蜀故妓，来舞魏宫前。",
        "dynasty": "唐",
        "collection_info": null
    },
    {
        "title": "经东都安国观九仙公主旧院作",
        "author": "刘禹锡",
        "content": "仙院御沟东，今来事不同。\n门开青草日，楼闭绿杨风。\n将犬昇天路，披云赴月宫。\n武皇曾驻跸，亲问主人翁。",
        "dynasty": "唐",
        "collection_info": null
    },
    {
        "title": "观八阵图",
        "author": "刘禹锡",
        "content": "轩皇传上略，蜀相运神机。\n水落龙蛇出，沙平鹅鹳飞。\n波涛无动势，鳞介避余威。\n会有知兵者，临流指是非。",
        "dynasty": "唐",
        "collection_info": null
    },
    {
        "title": "八月十五日夜翫月",
        "author": "刘禹锡",
        "content": "天将今夜月，一遍洗寰瀛。\n暑退九霄净，秋澄万景清。\n星辰让光彩，风露发晶英。\n能变人间世，翛然是玉京。",
        "dynasty": "唐",
        "collection_info": null
    },
    {
        "title": "太和戊申岁大有年诏赐百僚出城观秋稼谨书盛事以俟采诗者",
        "author": "刘禹锡",
        "content": "长安铜雀鸣，秋稼与云平。\n玉烛调寒暑，金风报顺成。\n川原呈上瑞，恩泽赐闲行。\n欲反重城掩，犹闻歌吹声。",
        "dynasty": "唐",
        "collection_info": null
    },
    {
        "title": "金陵怀古",
        "author": "刘禹锡",
        "content": "潮满冶城渚，日斜征虏亭。\n蔡洲新草绿，幕府旧烟青。\n兴废由人事，山川空地形。\n后庭花一曲，幽怨不堪听。",
        "dynasty": "唐",
        "collection_info": null
    },
    {
        "title": "昼居池上亭独吟",
        "author": "刘禹锡",
        "content": "日午树阴正，独吟池上亭。\n静看蜂教诲，閒想鹤仪形。\n法酒调神气，清琴入性灵。\n浩然机已息，几杖復何铭。",
        "dynasty": "唐",
        "collection_info": null
    },
    {
        "title": "分司东都蒙襄阳李司徒相公书问因以奉寄",
        "author": "刘禹锡",
        "content": "早忝金马客，晚为商洛翁。\n知名四海内，多病一生中。\n举世往还尽，何人心事同。\n几时登岘首，恃旧揖三公。",
        "dynasty": "唐",
        "collection_info": null
    },
    {
        "title": "门下相公荣加册命天下同欢忝沐眷私辄感申贺",
        "author": "刘禹锡",
        "content": "册命出宸衷，官仪自古崇。\n特膺平土拜，光赞格天功。\n再佩扶阳印，常乘鲍氏骢。\n七贤遗老在，犹得咏清风。",
        "dynasty": "唐",
        "collection_info": null
    },
    {
        "title": "病中一二禅客见问因以谢之",
        "author": "刘禹锡",
        "content": "劳动诸贤者，同来问病夫。\n添炉烹雀舌，洒水净龙鬚。\n身是芭蕉喻，行须筇竹扶。\n医王有妙药，能乞一丸无。",
        "dynasty": "唐",
        "collection_info": null
    },
    {
        "title": "秋江晚泊",
        "author": "刘禹锡",
        "content": "长泊起秋色，空江涵霁晖。\n暮霞千万状，宾鸿次第飞。\n古戍见旗逈，荒村闻犬稀。\n轲峨艑上客，劝酒夜相依。",
        "dynasty": "唐",
        "collection_info": null
    },
    {
        "title": "步出武陵东亭临江寓望",
        "author": "刘禹锡",
        "content": "鹰至感风候，霜余变林麓。\n孤颿带日来，寒江转沙曲。\n戍摇旗影动，津晚橹声促。\n月上彩霞收，渔歌远相续。",
        "dynasty": "唐",
        "collection_info": null
    },
    {
        "title": "秋日送客至潜水驿",
        "author": "刘禹锡",
        "content": "候吏立沙际，田家连竹溪。\n枫林社日鼓，茅屋午时鸡。\n鹊噪晚禾地，蝶飞秋草畦。\n驿楼宫树近，疲马再三嘶。",
        "dynasty": "唐",
        "collection_info": null
    },
    {
        "title": "湖州崔郎中曹长寄三癖诗自言癖在诗与琴酒其词逸而高吟咏不足昔柳吴兴亭皋陇首之句王融书之白团扇故为四韵以谢之",
        "author": "刘禹锡",
        "content": "视事画屏中，自称三癖翁。\n管弦泛春渚，旌斾拂晴虹。\n酒对青山月，琴韵白苹风。\n会书团扇上，知君文字工。",
        "dynasty": "唐",
        "collection_info": null
    },
    {
        "title": "为郎分司寄上都同舍",
        "author": "刘禹锡",
        "content": "籍通金马门，家在铜駞陌。\n省闼昼无尘，宫树朝凝碧。\n荒街浅深辙，古渡潺湲石。\n唯有嵩丘云，堪夸早朝客。",
        "dynasty": "唐",
        "collection_info": null
    },
    {
        "title": "登陕州北楼却忆京师亲友",
        "author": "刘禹锡",
        "content": "独上百尺楼，目穷思亦愁。\n初日徧露草，野田荒悠悠。\n尘息长道白，林清宿烟收。\n回首云深处，永怀乡旧游。",
        "dynasty": "唐",
        "collection_info": null
    },
    {
        "title": "途中早发",
        "author": "刘禹锡",
        "content": "中庭望启明，促促事晨征。\n寒树鸟初动，霜桥人未行。\n水流白烟起，日上彩霞生。\n隐士应高枕，无人问姓名。",
        "dynasty": "唐",
        "collection_info": null
    },
    {
        "title": "陕州河亭陪韦五大夫雪后眺望因以留别与韦有布衣之旧一别二纪经迁贬而归",
        "author": "刘禹锡",
        "content": "雪霁太阳津，城池表裏春。\n河流添马颊，原色动龙鳞。\n万里独归客，一杯逢故人。\n登高向西望，关路正飞尘。",
        "dynasty": "唐",
        "collection_info": null
    },
    {
        "title": "城东闲游",
        "author": "刘禹锡",
        "content": "借问池台主，多居要路津。\n千金买绝境，永日属闲人。\n竹径萦纡入，花林委曲巡。\n斜阳众客散，空锁一园春。",
        "dynasty": "唐",
        "collection_info": null
    },
    {
        "title": "罢郡归洛阳闲居",
        "author": "刘禹锡",
        "content": "十年江海守，旦夕有归心。\n及此西还日，空成东武吟。\n花间数杯酒，月下一张琴。\n闻说功名事，依前惜寸阴。",
        "dynasty": "唐",
        "collection_info": null
    },
    {
        "title": "晚泊牛渚",
        "author": "刘禹锡",
        "content": "芦苇晚风起，秋江鳞甲生。\n残霞忽变色，游雁有余声。\n戍鼓音响绝，渔家灯火明。\n无人能咏史，独自月中行。",
        "dynasty": "唐",
        "collection_info": null
    },
    {
        "title": "宿诚禅师山房题赠二首 一",
        "author": "刘禹锡",
        "content": "宴坐白云端，清江直下看。\n来人望金剎，讲席绕香坛。\n虎啸夜林动，鼍鸣秋涧寒。\n众音徒起灭，心在净中观。",
        "dynasty": "唐",
        "collection_info": null
    },
    {
        "title": "宿诚禅师山房题赠二首 二",
        "author": "刘禹锡",
        "content": "不出孤峰上，人间四十秋。\n视身如传舍，阅世似东流。\n法为因缘立，心从次第修。\n中宵问真偈，有住是吾忧。",
        "dynasty": "唐",
        "collection_info": null
    },
    {
        "title": "赠澧州高大夫司马霞[寓]",
        "author": "刘禹锡",
        "content": "前年牧锦城，马蹋血泥行。\n千里追戎首，三军许勇名。\n残兵疑鹤唳，空垒辩乌声。\n一误云中级，南游湘水清。",
        "dynasty": "唐",
        "collection_info": null
    },
    {
        "title": "闻董评事疾因以书赠",
        "author": "刘禹锡",
        "content": "繁露传家学，青莲译梵书。\n火风乖四大，文字废三余。\n欹枕昼眠静，折巾秋鬓疎。\n武皇思视草，谁许茂陵居。",
        "dynasty": "唐",
        "collection_info": null
    },
    {
        "title": "咏庭梅寄人",
        "author": "刘禹锡",
        "content": "蚤花常犯寒，繁实常苦酸。\n何事上春日，坐令芳意阑。\n夭桃定相笑，游妓肯回看。\n君问调金鼎，方知正味难。",
        "dynasty": "唐",
        "collection_info": null
    },
    {
        "title": "德宗神武孝文皇帝挽歌二首 一",
        "author": "刘禹锡",
        "content": "出震清多难，乘时播大钧。\n操弦调六气，挥翰动三辰。\n运偶升天日，哀深率土人。\n瑶池无辙迹，谁见属车尘。",
        "dynasty": "唐",
        "collection_info": null
    },
    {
        "title": "德宗神武孝文皇帝挽歌二首 二",
        "author": "刘禹锡",
        "content": "凤翣拥铭旌，威迟异吉行。\n汉仪陈秘器，楚挽咽繁声。\n驻綍辞清庙，凝笳背直城。\n唯应留内传，知是向蓬瀛。",
        "dynasty": "唐",
        "collection_info": null
    },
    {
        "title": "敬宗睿武昭愍孝皇帝挽歌三首 一",
        "author": "刘禹锡",
        "content": "宝历方无限，仙期忽有涯。\n事亲崇汉礼，传圣法殷家。\n晚出芙蓉阙，春归棠棣华。\n玉轮今日动，不是画云车。",
        "dynasty": "唐",
        "collection_info": null
    },
    {
        "title": "敬宗睿武昭愍孝皇帝挽歌三首 二",
        "author": "刘禹锡",
        "content": "任贤劳梦寐，登位富春秋。\n欲遂东人幸，宁虞杞国忧。\n长杨收羽骑，太液泊龙舟。\n惟有衣冠在，年年怆月游。",
        "dynasty": "唐",
        "collection_info": null
    },
    {
        "title": "敬宗睿武昭愍孝皇帝挽歌三首 三",
        "author": "刘禹锡",
        "content": "讲学金华殿，亲畊钩盾田。\n侍臣容谏猎，方士信求仙。\n虹影俄侵日，龙髯不上天。\n空余水银海，长照夜灯前。",
        "dynasty": "唐",
        "collection_info": null
    },
    {
        "title": "文宗元圣昭献孝皇帝挽歌三首",
        "author": "刘禹锡",
        "content": "继体三才理，承颜九族亲。\n禹功留海内，殷历付天伦。\n调露曲常在，秋风词尚新。\n本支方百代，先让棣华春。",
        "dynasty": "唐",
        "collection_info": null
    },
    {
        "title": "文宗元圣昭献孝皇帝挽歌三首 二",
        "author": "刘禹锡",
        "content": "月落宫车动，风凄仪杖闲。\n路唯瞻凤翣，人尚想龙颜。\n御宇方无事，乘云遂不还。\n圣情悲望处，沈日下西山。",
        "dynasty": "唐",
        "collection_info": null
    },
    {
        "title": "文宗元圣昭献孝皇帝挽歌三首 三",
        "author": "刘禹锡",
        "content": "享国十五载，升天千万年。\n龙镳仙路远，骑吹礼容全。\n日下初陵外，人悲旧劒前。\n周南有遗老，掩泪望秦川。",
        "dynasty": "唐",
        "collection_info": null
    },
    {
        "title": "故相国燕国公于司空挽歌二首 一",
        "author": "刘禹锡",
        "content": "雕弓封旧国，黑弰继前功。\n十年镇南雍，九命作司空。\n池台乐事尽，箫鼓葬仪雄。\n一代英豪气，晓散白杨风。",
        "dynasty": "唐",
        "collection_info": null
    },
    {
        "title": "故相国燕国公于司空挽歌二首 二",
        "author": "刘禹锡",
        "content": "阴山贵公子，来葬五陵西。\n前马悲无主，犹带朔风嘶。\n汉水晋山郭，襄杨白铜鞮。\n至今有遗爱，日暮人悽悽。",
        "dynasty": "唐",
        "collection_info": null
    },
    {
        "title": "伤丘中丞",
        "author": "刘禹锡",
        "content": "邺下杀才子，苍茫冤气凝。\n枯杨映漳水，野火上西陵。\n马鬣今无所，龙门昔共登。\n何人为弔客，唯是有青蝇。",
        "dynasty": "唐",
        "collection_info": null
    },
    {
        "title": "河南观察使故相国袁公挽歌三首 一",
        "author": "刘禹锡",
        "content": "五驱龙虎节，一入凤凰池。\n令尹自无喜，羊公人不疑。\n天归京兆日，叶下洞庭时。\n湘水秋风至，凄凉吹素旗。",
        "dynasty": "唐",
        "collection_info": null
    },
    {
        "title": "河南观察使故相国袁公挽歌三首 二",
        "author": "刘禹锡",
        "content": "丹旐发江皋，人悲雁亦号。\n湘南罢亥市，汉上改词曹。\n表墓双碑立，尊名一字褒。\n尝闻平楚狱，为报里门高。",
        "dynasty": "唐",
        "collection_info": null
    },
    {
        "title": "河南观察使故相国袁公挽歌三首 三",
        "author": "刘禹锡",
        "content": "返葬三千里，荆衡达帝畿。\n逢人即故吏，拜奠尽沾衣。\n地得青乌相，宾惊白鹤飞。\n五公碑尚在，今日亦同归。",
        "dynasty": "唐",
        "collection_info": null
    },
    {
        "title": "哭王仆射相公",
        "author": "刘禹锡",
        "content": "子侯一日病，滕公千载归。\n门庭怆已变，风物澹无辉。\n羣吏谒新府，旧宾沾素衣。\n歌堂忽暮哭，贺雀尽惊飞。",
        "dynasty": "唐",
        "collection_info": null
    },
    {
        "title": "伤韦宾客",
        "author": "刘禹锡",
        "content": "韦公八十余，位至六尚书。\n五福唯无富，一生谁得如。\n桂枝攀最久，兰省出仍初。\n海内时流尽，何人动素车。",
        "dynasty": "唐",
        "collection_info": null
    },
    {
        "title": "再经故元九相公宅池上作",
        "author": "刘禹锡",
        "content": "故池春又至，一到一伤情。\n雁鹜羣犹下，蛙螟衣已生。\n竹丛身后长，台势雨来倾。\n六尺孤安在，人间未有名。",
        "dynasty": "唐",
        "collection_info": null
    },
    {
        "title": "请告东归发灞桥却寄诸僚友",
        "author": "刘禹锡",
        "content": "征徒出灞涘，回首伤如何。\n故人云雨散，满目山川多。\n行车无停轨，流景同迅波。\n前欢渐成昔，感叹益劳歌。",
        "dynasty": "唐",
        "collection_info": null
    },
    {
        "title": "初至长安",
        "author": "刘禹锡",
        "content": "左迁凡二纪，重见帝城春。\n老大归朝客，平安出岭人。\n每行经旧处，却想似前身。\n不改南山色，其余事事新。",
        "dynasty": "唐",
        "collection_info": null
    },
    {
        "title": "岁杪将发楚州呈乐天",
        "author": "刘禹锡",
        "content": "楚泽雪初霁，楚城春欲归。\n清淮变寒色，远树含清晖。\n原野已多思，风霜潜减威。\n与君同旅雁，北向刷毛衣。",
        "dynasty": "唐",
        "collection_info": null
    },
    {
        "title": "鹤叹二首 一",
        "author": "刘禹锡",
        "content": "寂寞一双鹤，主人在西京。\n故巢吴苑树，深院洛阳城。\n徐引竹间步，远含云外情。\n谁怜好风月，邻舍夜吹笙。",
        "dynasty": "唐",
        "collection_info": null
    },
    {
        "title": "鹤叹二首 二",
        "author": "刘禹锡",
        "content": "丹顶宜承日，霜翎不染泥。\n爱池能久立，看月未成栖。\n一院春草长，三山归路迷。\n主人朝谒早，贪养汝南鸡。",
        "dynasty": "唐",
        "collection_info": null
    },
    {
        "title": "答白刑部闻新蝉",
        "author": "刘禹锡",
        "content": "蝉声未发前，已自感流年。\n一入凄凉耳，如闻断续弦。\n晴清依露叶，晚急畏霞天。\n何事秋卿咏，逢时亦悄然。",
        "dynasty": "唐",
        "collection_info": null
    },
    {
        "title": "和裴相公寄白侍郎求双鹤",
        "author": "刘禹锡",
        "content": "皎皎华亭鹤，来随太守船。\n青云意长在，沧海别经年。\n留滞清洛苑，裴回明月天。\n何如凤池上，双舞入祥烟。",
        "dynasty": "唐",
        "collection_info": null
    },
    {
        "title": "终南秋雪",
        "author": "刘禹锡",
        "content": "南岭见秋雪，千门生早寒。\n闲时驻马望，高处卷帘看。\n雾散琼枝出，日斜铅粉残。\n偏宜曲江上，倒影入清澜。",
        "dynasty": "唐",
        "collection_info": null
    },
    {
        "title": "和乐天早寒",
        "author": "刘禹锡",
        "content": "雨引苔侵壁，风驱叶拥阶。\n久留闲客话，宿请老僧斋。\n酒瓮新陈接，书籤次第排。\n翛然自有处，摇落不伤怀。",
        "dynasty": "唐",
        "collection_info": null
    },
    {
        "title": "曲江春望",
        "author": "刘禹锡",
        "content": "凤城烟雨歇，万象含佳气。\n酒后人倒狂，花时天似醉。\n三春车马客，一代繁华地。\n何事独伤怀，少年曾得意。",
        "dynasty": "唐",
        "collection_info": null
    },
    {
        "title": "同乐天和微之深春二十首 一",
        "author": "刘禹锡",
        "content": "何处深春好，春深万乘家。\n宫门皆映柳，辇路尽穿花。\n池色连天汉，城形象帝车。\n旌旗暖风裏，猎猎向西斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 二",
        "author": "刘禹锡",
        "content": "何处深春好，春深阿母家。\n瑶池长不夜，珠树正开花。\n桥峻通星渚，楼暄近日车。\n层城十二阙，相对日西斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 三",
        "author": "刘禹锡",
        "content": "何处深春好，春深执政家。\n恩光贪捧日，贵重不看花。\n玉馔堂交印，沙堤柱碍车。\n多门一已闭，直道更无斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 四",
        "author": "刘禹锡",
        "content": "何处深春好，春深大镇家。\n前旌光照日，后骑蹙成花。\n节院收衙队，毬场簇看车。\n广筵歌舞散，书号夕阳斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 五",
        "author": "刘禹锡",
        "content": "何处深春好，春深贵戚家。\n枥嘶无价马，庭发有名花。\n欲进宫人食，先熏命妇车。\n晚归长带酒，冠盖任倾斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 六",
        "author": "刘禹锡",
        "content": "何处深春好，春深恩泽家。\n炉添龙脑炷，绶结虎头花。\n宾客珠成履，婴孩锦缚车。\n画堂帘幕外，来去燕飞斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 七",
        "author": "刘禹锡",
        "content": "何处深春好，春深京兆家。\n人眉新柳叶，马色醉桃花。\n盗息无鸣鼓，朝回自走车。\n能令帝城外，不敢径由斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 八",
        "author": "刘禹锡",
        "content": "何处深春好，春深刺史家。\n夜阑犹命乐，雨甚亦寻花。\n傲客多凭酒，新姬苦上车。\n公门吏散后，风摆戟衣斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 九",
        "author": "刘禹锡",
        "content": "何处深春好，春深羽客家。\n芝田绕舍色，杏树满山花。\n云是淮王宅，风为列子车。\n古坛操简处，一径入林斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十",
        "author": "刘禹锡",
        "content": "何处深春好，春深小隐家。\n芟庭留野菜，撼树去狂花。\n醉酒一千日，贮书三十车。\n雉衣从露体，不敢有余斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十一",
        "author": "刘禹锡",
        "content": "何处深春好，春深富室家。\n唯多贮金帛，不拟负莺花。\n国乐呼连辔，行厨载满车。\n归来看理曲，灯下宝钗斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十二",
        "author": "刘禹锡",
        "content": "何处深春好，春深豪士家。\n多沽味浓酒，贵买色深花。\n已臂鹰随马，连催妓上车。\n城南踏青处，村落逐原斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十三",
        "author": "刘禹锡",
        "content": "何处深春好，春深贵胄家。\n迎呼偏熟客，拣选最多花。\n饮馔开华幄，笙歌出钿车。\n兴酣罇易罄，连泻酒瓶斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十四",
        "author": "刘禹锡",
        "content": "何处深春好，春深唱第家。\n名传一纸榜，兴管九衢花。\n荐听诸侯乐，来随计吏车。\n杏园抛曲处，挥袖向风斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十五",
        "author": "刘禹锡",
        "content": "何处深春好，春深少妇家。\n能偷新禁曲，自剪入时花。\n追逐同游伴，平章贵价车。\n从来不堕马，故谴髻鬟斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十六",
        "author": "刘禹锡",
        "content": "何处深春好，春深幼女家。\n双鬟梳顶髻，两面绣帬花。\n妆坏频临镜，身轻不占车。\n秋韆争次第，牵拽綵绳斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十七",
        "author": "刘禹锡",
        "content": "何处深春好，春深兰若家。\n当香收柏叶，养蜜近梨花。\n野径宜行乐，游人尽驻车。\n菜园篱落短，遥见桔槔斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十八",
        "author": "刘禹锡",
        "content": "何处深春好，春深老宿家。\n小栏围蕙草，高架引藤花。\n四字香书印，三乘壁画车。\n迟回听句偈，双树晚阴斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 十九",
        "author": "刘禹锡",
        "content": "何处深春好，春深种莳家。\n分畦十字水，接树两般花。\n栉比栽篱槿，咿哑转井车。\n可怜高处望，棊布不曾斜。",
        "dynasty": "唐",
        "collection_info": null
    },
    {
        "title": "同乐天和微之深春二十首 二十",
        "author": "刘禹锡",
        "content": "何处春深好，春深稚子家。\n争骑一竿竹，偷折四邻花。\n笑击羊皮鼓，行牵犊颔车。\n中庭贪夜戏，不觉玉绳斜。",
        "dynasty": "唐",
        "collection_info": null
    },
    {
        "title": "赠眼医婆罗门僧",
        "author": "刘禹锡",
        "content": "三秋伤望眼，终日哭途穷。\n两目今先暗，中年似老翁。\n看朱渐成碧，羞日不禁风。\n师有金篦术，如何为发蒙。",
        "dynasty": "唐",
        "collection_info": null
    },
    {
        "title": "海门潮别浩初师",
        "author": "刘禹锡",
        "content": "前日过萧寺，看师上讲筵。\n都人礼白足，施者散金钱。\n方便无非教，经行不废禅。\n还知习居士，发论侍弥天。",
        "dynasty": "唐",
        "collection_info": null
    },
    {
        "title": "始闻蝉有怀白宾客去岁白有闻蝉见寄诗云秖应催我老兼遣报君知之句",
        "author": "刘禹锡",
        "content": "蝉韵极清切，始闻何处悲。\n人含不平意，景值欲秋时。\n此岁方晼晚，谁家无别离。\n君言催我老，已是去年诗。",
        "dynasty": "唐",
        "collection_info": null
    },
    {
        "title": "赠乐天",
        "author": "刘禹锡",
        "content": "一别旧游尽，相逢俱涕零。\n在人虽晚达，于树似冬青。\n痛饮连宵醉，狂吟满坐听。\n终期抛印绶，共占少微星。",
        "dynasty": "唐",
        "collection_info": null
    },
    {
        "title": "到郡未浃日登西楼见乐天题诗因即事因寄",
        "author": "刘禹锡",
        "content": "湖上收宿雨，城中无昼尘。\n楼依新柳贵，池带乱苔春。\n云水正一望，簿书来绕身。\n烟波洞庭路，愧彼扁舟人。",
        "dynasty": "唐",
        "collection_info": null
    },
    {
        "title": "秋夕不寐寄乐天",
        "author": "刘禹锡",
        "content": "洞户夜帘卷，华堂秋簟清。\n萤飞过池影，蛩思绕阶声。\n老枕知将雨，高窗报欲明。\n何人谙此景，远问白先生。",
        "dynasty": "唐",
        "collection_info": null
    },
    {
        "title": "冬日晨兴寄乐天",
        "author": "刘禹锡",
        "content": "庭树晓禽动，郡楼残点声。\n灯挑红烬落，酒暖白光生。\n髪少嫌梳利，颜衰恨镜明。\n独吟谁应和，须寄洛阳城。",
        "dynasty": "唐",
        "collection_info": null
    },
    {
        "title": "答乐天见忆",
        "author": "刘禹锡",
        "content": "与老无期约，到来如等闲。\n偏伤朋友尽，移兴子孙间。\n笔底心无毒，杯前胆不{犭豖}。\n唯余忆君梦，飞过武牢关。",
        "dynasty": "唐",
        "collection_info": null
    },
    {
        "title": "和乐天诮失婢牓者",
        "author": "刘禹锡",
        "content": "把镜朝犹在，添香夜不归。\n鸳鸯拂瓦去，鹦鹉透笼飞。\n不逐张公子，即随刘武威。\n新知正相乐，从此脱青衣。",
        "dynasty": "唐",
        "collection_info": null
    },
    {
        "title": "八月十五日夜半云开然后翫月因书一时之景寄呈乐天",
        "author": "刘禹锡",
        "content": "半夜碧云收，中天素月流。\n开城邀好客，置酒赏清秋。\n影透衣香润，光凝歌黛愁。\n斜辉犹可翫，移宴上西楼。",
        "dynasty": "唐",
        "collection_info": null
    },
    {
        "title": "秋日书怀寄白宾客",
        "author": "刘禹锡",
        "content": "州远雄无益，年高健亦衰。\n兴情逢酒在，筋力上楼知。\n蝉噪芳意尽，鴈来愁望时。\n商山紫芝客，应不向秋悲。",
        "dynasty": "唐",
        "collection_info": null
    },
    {
        "title": "詶乐天初冬早寒见寄",
        "author": "刘禹锡",
        "content": "乍起衣犹冷，微吟帽半欹。\n霜凝南屋瓦，鸡唱后园枝。\n洛水碧云晓，吴宫黄叶时。\n两传千里意，书札不如诗。",
        "dynasty": "唐",
        "collection_info": null
    },
    {
        "title": "和令狐相公郡斋对紫薇花",
        "author": "刘禹锡",
        "content": "明丽碧天霞，丰茸紫绶花。\n香闻荀令宅，艳入孝王家。\n几岁自荣乐，高情方叹嗟。\n有人移上苑，犹足占年华。",
        "dynasty": "唐",
        "collection_info": null
    },
    {
        "title": "令狐相公俯赠篇章斐然仰谢",
        "author": "刘禹锡",
        "content": "鄂渚临流别，梁园衝雪来。\n旅愁随冻释，欢意待花开。\n城晓乌频起，池春鴈欲回。\n饮和心自醉，何必管弦催。",
        "dynasty": "唐",
        "collection_info": null
    },
    {
        "title": "酬令狐相公早秋见寄",
        "author": "刘禹锡",
        "content": "公来第四秋，乐国号无愁。\n军士游书肆，商人占酒楼。\n熊罴交黑矟，宾客满青油。\n今日文章主，梁王不姓刘。",
        "dynasty": "唐",
        "collection_info": null
    },
    {
        "title": "和令狐相公入潼关",
        "author": "刘禹锡",
        "content": "寒光照旌节，关路晓无尘。\n吏谒前丞相，山迎旧主人。\n东瞻军府静，西望敕书频。\n心共黄河水，同昇天汉津。",
        "dynasty": "唐",
        "collection_info": null
    },
    {
        "title": "和令狐相公寻白阁老见留小饮因赠",
        "author": "刘禹锡",
        "content": "傲士更逢酒，乐天仍对花。\n文章管星历，情兴占年华。\n宦达翻思退，名高却不夸。\n惟存浩然气，相共赏烟霞。",
        "dynasty": "唐",
        "collection_info": null
    },
    {
        "title": "酬令狐相公雪中游玄都见忆",
        "author": "刘禹锡",
        "content": "好雪动高情，心期在玉京。\n人披鹤氅出，马踏象筵行。\n照耀楼台变，淋漓松桂清。\n玄都留五字，使入步虚声。",
        "dynasty": "唐",
        "collection_info": null
    },
    {
        "title": "和令狐相公以司空裴相见招南亭看雪四韵",
        "author": "刘禹锡",
        "content": "重门不下关，枢务有余闲。\n上客同看雪，高亭尽见山。\n瑞呈霄汉外，兴入笑言间。\n知是平阳会，人人带酒还。",
        "dynasty": "唐",
        "collection_info": null
    },
    {
        "title": "和郓州令狐相公春晚对花",
        "author": "刘禹锡",
        "content": "朱门退公后，高兴对花枝。\n望阙无穷思，看书欲尽时。\n含芳朝竞发，凝艳晚相宜。\n人意殷勤惜，狂风岂得知。",
        "dynasty": "唐",
        "collection_info": null
    },
    {
        "title": "酬令狐相公春日言怀见寄",
        "author": "刘禹锡",
        "content": "前陪看花处，邻里近王昌。\n今想临戎地，旌旗出汶阳。\n营飞柳絮雪，门耀戟枝霜。\n东望清河水，心随艑上郎。",
        "dynasty": "唐",
        "collection_info": null
    },
    {
        "title": "途次大梁雪中奉天平令狐相公书问兼示新什因思曩岁从此拜辞形于短篇以申仰谢",
        "author": "刘禹锡",
        "content": "远守宦情薄，故人书信来。\n共曾花下别，今独雪中回。\n纸尾得新什，眉头还暂开。\n此时同鴈鹜，池上一徘徊。",
        "dynasty": "唐",
        "collection_info": null
    },
    {
        "title": "酬令狐相公秋怀见寄",
        "author": "刘禹锡",
        "content": "寂寞蝉声静，差池燕羽回。\n秋风怜越绝，朔气想台骀。\n相去数千里，无因同一杯。\n殷勤望飞鴈，新自塞垣来。",
        "dynasty": "唐",
        "collection_info": null
    },
    {
        "title": "酬[太]原令狐相公见寄",
        "author": "刘禹锡",
        "content": "书信来天外，琼瑶满匣中。\n衣冠南渡远，旌节北门雄。\n鹤唳华亭月，马嘶榆塞风。\n山川几千里，惟有两心同。",
        "dynasty": "唐",
        "collection_info": null
    },
    {
        "title": "酬令狐相公岁暮远怀见寄",
        "author": "刘禹锡",
        "content": "别侣孤鹤怨，冲天威凤归。\n容光一以间，梦想是耶非。\n芳讯远弥重，知音老更稀。\n不如湖上鴈，北向整毛衣。",
        "dynasty": "唐",
        "collection_info": null
    },
    {
        "title": "酬令狐相公亲仁郭家花下即事见寄",
        "author": "刘禹锡",
        "content": "荀令园林好，山公游赏频。\n岂无花下侣，远望眼中人。\n斜日渐移影，落英纷委尘。\n一吟相思曲，惆怅江南春。",
        "dynasty": "唐",
        "collection_info": null
    },
    {
        "title": "酬令狐相公首夏闲居书怀见寄",
        "author": "刘禹锡",
        "content": "蕙草芳未歇，绿槐阴已成。\n金罍唯独酌，瑶瑟有离声。\n翔泳各殊势，篇章空寄情。\n应怜三十载，未变使君名。",
        "dynasty": "唐",
        "collection_info": null
    },
    {
        "title": "酬令狐相公庭前白菊花谢偶书所怀见寄",
        "author": "刘禹锡",
        "content": "数丛如雪色，一旦冒霜开。\n寒蘂差池落，清香断续来。\n思深含别怨，芳谢惜年催。\n千里难同赏，看看又早梅。",
        "dynasty": "唐",
        "collection_info": null
    },
    {
        "title": "酬令狐相公季冬南郊宿斋见寄",
        "author": "刘禹锡",
        "content": "坛下雪初霁，南城冻欲生。\n斋心祠上帝，高步领名卿。\n沐浴含芳泽，周旋听佩声。\n犹怜广平守，寂寞竟何成。",
        "dynasty": "唐",
        "collection_info": null
    },
    {
        "title": "贞元中侍郎舅氏牧华州时余再忝科第前后由华觐谒陪登伏毒寺屡焉亦曾赋诗题于梁栋今典冯诩暇日登楼南望三峰浩然生思追想昔年之事因成篇题旧寺",
        "author": "刘禹锡",
        "content": "曾作关中客，频经伏毒岩。\n晴烟沙苑树，晚日渭川帆。\n昔是青春貌，今悲白雪髯。\n郡楼空一望，含意卷高帘。",
        "dynasty": "唐",
        "collection_info": null
    },
    {
        "title": "酬令狐相公杏园花下饮有怀见寄",
        "author": "刘禹锡",
        "content": "年年曲江望，花发即经过。\n未饮心先醉，临风思倍多。\n三春看又尽，两地欲如何。\n日望长安道，空成劳者歌。",
        "dynasty": "唐",
        "collection_info": null
    },
    {
        "title": "令狐相公见示题洋州崔侍郎宅双木瓜花顷接侍郎同舍陪宴树下吟翫来什辄成和章",
        "author": "刘禹锡",
        "content": "金牛蜀楼远，玉树帝城春。\n荣耀生华馆，逢迎欠主人。\n帘前疑小雪，墙外丽行尘。\n来去皆回首，情深是德邻。",
        "dynasty": "唐",
        "collection_info": null
    },
    {
        "title": "和令狐相公春早朝回盐铁使院中作",
        "author": "刘禹锡",
        "content": "柳动御沟清，威迟堤上行。\n城隅日未过，山色雨初晴。\n莺避传呼起，花临府署明。\n簿书盈几案，要自有高情。",
        "dynasty": "唐",
        "collection_info": null
    },
    {
        "title": "和令狐仆射相公题龙回寺",
        "author": "刘禹锡",
        "content": "兹地回銮日，皇家禅圣时。\n路无胡马迹，人识汉官仪。\n天子旌旗度，法王龙象随。\n知怀去家叹，经此益迟迟。",
        "dynasty": "唐",
        "collection_info": null
    },
    {
        "title": "令狐相公频示新什早春南望遐想汉中因抒短章以寄情愫",
        "author": "刘禹锡",
        "content": "军城临汉水，旌斾起春风。\n远思见江草，归心看塞鸿。\n野花沿古道，新叶映行宫。\n惟有诗兼酒，朝朝两不同。",
        "dynasty": "唐",
        "collection_info": null
    },
    {
        "title": "和令狐相公咏栀子花",
        "author": "刘禹锡",
        "content": "蜀国花已尽，越桃今已开。\n色疑琼树倚，香似玉京来。\n且赏同心处，那忧别叶催。\n佳人如拟咏，何必待寒梅。",
        "dynasty": "唐",
        "collection_info": null
    },
    {
        "title": "詶令狐相公新蝉见寄",
        "author": "刘禹锡",
        "content": "相去三千里，闻蝉同此时。\n清吟晓露叶，愁噪夕阳枝。\n忽尔弦断绝，俄闻管参差。\n洛桥碧云晚，西望佳人期。",
        "dynasty": "唐",
        "collection_info": null
    },
    {
        "title": "詶乐天闲卧见寄",
        "author": "刘禹锡",
        "content": "散诞向阳眠，将闲敌地仙。\n诗情茶助爽，药力酒能宣。\n风碎竹间日，露明池底天。\n同年未同隐，缘欠买山钱。",
        "dynasty": "唐",
        "collection_info": null
    },
    {
        "title": "詶乐天小亭寒夜有怀",
        "author": "刘禹锡",
        "content": "寒夜阴云起，疎林宿鸟惊。\n斜风闪灯影，迸雪打窗声。\n竟夕不能寐，同年知此情。\n汉皇无奈老，何况本书生。",
        "dynasty": "唐",
        "collection_info": null
    },
    {
        "title": "将之官留辞裴令公留守",
        "author": "刘禹锡",
        "content": "祖帐临伊水，前旌指渭河。\n风烟里数少，云雨别情多。\n重迭受恩久，邅回如命何。\n东山与东阁，终异再经过。",
        "dynasty": "唐",
        "collection_info": null
    },
    {
        "title": "詶喜相遇同州与乐天替代",
        "author": "刘禹锡",
        "content": "旧託松心契，新交竹使符。\n行年同甲子，筋力羡丁夫。\n别后诗成帙，携来酒满壶。\n今朝停五马，不独为罗敷。",
        "dynasty": "唐",
        "collection_info": null
    },
    {
        "title": "閒坐忆乐天以诗问酒熟未",
        "author": "刘禹锡",
        "content": "案头开缥帙，肘后检青囊。\n唯有达生理，应无治老方。\n减书存眼力，省事养心王。\n君酒何时熟，相携入醉乡。",
        "dynasty": "唐",
        "collection_info": null
    },
    {
        "title": "秋中暑退赠乐天",
        "author": "刘禹锡",
        "content": "暑服宜秋着，清琴入夜弹。\n人情皆向菊，风意欲摧兰。\n岁稔贫心泰，天凉病体安。\n相逢取次第，却甚少年欢。",
        "dynasty": "唐",
        "collection_info": null
    },
    {
        "title": "乐天池馆夏景方妍白莲初开綵舟空泊唯邀缁侣因以戏之",
        "author": "刘禹锡",
        "content": "池馆今正好，主人何寂然。\n白莲方出水，碧树未鸣蝉。\n静室宵闻磬，斋厨晚绝烟。\n蕃僧如共载，应不是神仙。",
        "dynasty": "唐",
        "collection_info": null
    },
    {
        "title": "詶乐天感秋凉见寄",
        "author": "刘禹锡",
        "content": "庭晚初辨色，林秋微有声。\n槿衰犹强笑，莲逈却多情。\n檐燕归心动，鞴鹰俊气生。\n闲人占闲景，酒熟且同倾。",
        "dynasty": "唐",
        "collection_info": null
    },
    {
        "title": "秋晚新晴夜月如练有怀乐天",
        "author": "刘禹锡",
        "content": "雨歇晚霞明，风调夜景清。\n月高微晕散，云薄细鳞生。\n露草百虫思，秋林千叶声。\n相望一步地，脉脉万重情。",
        "dynasty": "唐",
        "collection_info": null
    },
    {
        "title": "新秋对月寄乐天",
        "author": "刘禹锡",
        "content": "月露发光彩，此时方见秋。\n夜凉金气应，天静火星流。\n蛩响偏依井，萤飞直过楼。\n相知尽白首，清景復追游。",
        "dynasty": "唐",
        "collection_info": null
    },
    {
        "title": "詶乐天小台晚坐见忆",
        "author": "刘禹锡",
        "content": "小台堪远望，独上清秋时。\n有酒无人劝，看山秖自知。\n幽禽啭新竹，孤莲落静池。\n高门勿遽掩，好客无前期。",
        "dynasty": "唐",
        "collection_info": null
    },
    {
        "title": "早秋雨后寄乐天",
        "author": "刘禹锡",
        "content": "夜云起河汉，朝雨洒高林。\n梧叶先风落，草虫迎湿吟。\n簟凉扇恩薄，室静琴思深。\n且喜炎前别，安能怀寸阴。",
        "dynasty": "唐",
        "collection_info": null
    },
    {
        "title": "秋晚病中乐天以诗见问力疾奉酬",
        "author": "刘禹锡",
        "content": "耳虚多听远，展传晨鸡鸣。\n一室背灯卧，中宵扫叶声。\n兰芳经雨败，鹤病得秋轻。\n肯踏衡门草，唯应是友生。",
        "dynasty": "唐",
        "collection_info": null
    },
    {
        "title": "和乐天烧药不成命酒独醉",
        "author": "刘禹锡",
        "content": "九转欲成就，百神应主持。\n婴啼鼎上去，老貌镜前悲。\n却顾空丹竈，回心向酒巵。\n醺然耳热后，暂似少年时。",
        "dynasty": "唐",
        "collection_info": null
    },
    {
        "title": "元日乐天见过因举酒为贺",
        "author": "刘禹锡",
        "content": "渐入有年数，喜逢新岁来。\n震方天籁动，寅位帝车回。\n门巷扫残雪，林园惊早梅。\n与君同甲子，寿酒让先杯。",
        "dynasty": "唐",
        "collection_info": null
    },
    {
        "title": "詶马大夫以愚献通草茇葜酒感通拔二字因而寄别之作",
        "author": "刘禹锡",
        "content": "泥沙难振拔，谁復问穷通。\n莫讶提壶赠，家传枕曲风。\n成谣独酌后，深意片言中。\n不进终无已，应须荀令公。",
        "dynasty": "唐",
        "collection_info": null
    },
    {
        "title": "奉和司空裴相公中书即事通简旧僚之作",
        "author": "刘禹锡",
        "content": "谭笑在岩廊，人人尽所长。\n仪形见山立，文字动星光。\n日运丹青笔，时看赤白囊。\n伫闻戎马息，入贺领鸳行。",
        "dynasty": "唐",
        "collection_info": null
    },
    {
        "title": "微之镇武昌中路见寄蓝桥怀旧之作悽然继和兼寄安平",
        "author": "刘禹锡",
        "content": "今日油幢引，他年黄纸追。\n同为三楚客，独有九霄期。\n宿草恨长在，伤禽飞尚迟。\n武昌应已到，新柳映红旗。",
        "dynasty": "唐",
        "collection_info": null
    },
    {
        "title": "将赴苏州途出洛阳留守李相公累申宴饯宠行话旧形于篇章谨抒下情以申仰谢",
        "author": "刘禹锡",
        "content": "岁杪风物动，雪余宫苑晴。\n兔园宾客至，金谷管弦声。\n洛水故人别，吴宫新燕迎。\n越郎忧不浅，怀袖有琼英。",
        "dynasty": "唐",
        "collection_info": null
    },
    {
        "title": "牛相公留守见示城外新墅有溪竹秋月亲情多往宿游恨不得去因成四韵兼简洛中亲故之什兼命同作",
        "author": "刘禹锡",
        "content": "别墅洛城外，月明村野通。\n光辉满地上，丝管发舟中。\n堤艳菊花露，岛凉松叶风。\n高情限清禁，寒漏滴深宫。",
        "dynasty": "唐",
        "collection_info": null
    },
    {
        "title": "牛相公林亭雨后偶成",
        "author": "刘禹锡",
        "content": "飞雨过池阁，浮光生草树。\n新竹开粉奁，初莲爇香注。\n野花无时节，水鸟自来去。\n若问知境人，人间第一处。",
        "dynasty": "唐",
        "collection_info": null
    },
    {
        "title": "詶滑州李尚书秋日见寄",
        "author": "刘禹锡",
        "content": "一入石渠署，三闻宫树蝉。\n丹霄未得路，白髮又添年。\n双节外台贵，孤箫中禁传。\n征黄在旦夕，早晚发南燕。",
        "dynasty": "唐",
        "collection_info": null
    },
    {
        "title": "和西川李尚书汉州微月游房太尉西湖",
        "author": "刘禹锡",
        "content": "木落汉川夜，西湖悬玉鈎。\n旌旗环水次，舟檝泛中流。\n目极想前事，神交如共游。\n瑶琴久已绝，松韵自悲秋。",
        "dynasty": "唐",
        "collection_info": null
    },
    {
        "title": "和重题",
        "author": "刘禹锡",
        "content": "林端落照尽，湖上远岚清。\n水榭芝兰室，仙舟鱼鸟情。\n人琴久寂寞，烟月若平生。\n一泛钓璜处，再吟锵玉声。",
        "dynasty": "唐",
        "collection_info": null
    },
    {
        "title": "酬李相公喜归乡国自巩县夜泛洛水见寄",
        "author": "刘禹锡",
        "content": "巩树烟月上，清光含碧流。\n且无三已色，犹泛五湖州。\n鹏息风还起，凤归林正秋。\n虽攀小山桂，此地不淹留。",
        "dynasty": "唐",
        "collection_info": null
    },
    {
        "title": "和李相公平泉潭上喜见初月",
        "author": "刘禹锡",
        "content": "家山见初月，林壑悄无尘。\n幽境此何夕，清光如为人。\n潭空破镜入，风动翠蛾嚬。\n会向琐窗望，追思伊洛滨。",
        "dynasty": "唐",
        "collection_info": null
    },
    {
        "title": "和李相公初归平泉过龙门南岭遥望山居即事",
        "author": "刘禹锡",
        "content": "暂别明庭去，初随优诏还。\n曾为鹏鸟赋，喜过凿龙山。\n新墅烟火起，野程泉石间。\n岩廊人望在，只得片时闲。",
        "dynasty": "唐",
        "collection_info": null
    },
    {
        "title": "和李相公以平泉新墅获方外之名因为诗以报洛中士君子兼见寄之什",
        "author": "刘禹锡",
        "content": "业继韦平后，家依昆阆间。\n恩华辞北第，潇洒爱东山。\n满室图书在，入门松菊闲。\n垂天虽暂息，一举出人寰。",
        "dynasty": "唐",
        "collection_info": null
    },
    {
        "title": "发苏州后登武丘寺望海楼",
        "author": "刘禹锡",
        "content": "独宿望海楼，夜深珍木冷。\n僧房已闭户，山月方出岭。\n碧池涵劒彩，宝剎摇星影。\n却忆郡斋中，虚眠此时景。",
        "dynasty": "唐",
        "collection_info": null
    },
    {
        "title": "松江送处州奚使君",
        "author": "刘禹锡",
        "content": "吴越古今路，沧波朝夕流。\n从来别离地，能使管弦愁。\n江草带烟暮，海云含雨秋。\n知君五陵客，不乐石门游。",
        "dynasty": "唐",
        "collection_info": null
    },
    {
        "title": "题报恩寺",
        "author": "刘禹锡",
        "content": "云外支硎寺，名声敌虎丘。\n石文留马迹，峰势耸牛头。\n泉眼潜通海，松门预带秋。\n迟回好风景，王谢昔曾游。",
        "dynasty": "唐",
        "collection_info": null
    },
    {
        "title": "罢郡姑苏北归渡杨子津 一",
        "author": "刘禹锡",
        "content": "几岁悲南国，今朝赋北征。\n归心渡江勇，病体得秋轻。\n海阔石门小，城高粉堞明。\n金山旧游寺，过岸听钟声。",
        "dynasty": "唐",
        "collection_info": null
    },
    {
        "title": "罢郡姑苏北归渡杨子津 二",
        "author": "刘禹锡",
        "content": "故国荒台在，前临震泽波。\n绮罗随世尽，麋鹿古时多。\n筑用金锤力，摧因石鼠窠。\n昔年雕辇路，唯有采樵歌。",
        "dynasty": "唐",
        "collection_info": null
    },
    {
        "title": "寻汪道士不遇",
        "author": "刘禹锡",
        "content": "仙子东南秀，泠然善驭风。\n笙歌五云裏，天地一壶中。\n受箓金华洞，焚香玉帝宫。\n我来君闭户，应是向崆峒。",
        "dynasty": "唐",
        "collection_info": null
    },
    {
        "title": "谢柳子厚寄迭石砚",
        "author": "刘禹锡",
        "content": "常时同砚席，寄砚感离羣。\n清越敲寒玉，参差迭碧云。\n烟岚馀斐亹，水墨两氛氲。\n好与陶贞白，松窻写紫文。",
        "dynasty": "唐",
        "collection_info": null
    },
    {
        "title": "元日感怀",
        "author": "刘禹锡",
        "content": "振蛰春潜至，湘南人未归。\n身加一日长，心觉去年非。\n燎火委虚烬，儿童衒彩衣。\n异乡无旧识，车马到门稀。",
        "dynasty": "唐",
        "collection_info": null
    },
    {
        "title": "谢宣州崔相公赐马",
        "author": "刘禹锡",
        "content": "浮云金络膝，昨日别朱轮。\n衔草如怀恋，嘶风尚意频。\n曾将此君子，不是换佳人。\n从此西归路，应容蹑后尘。",
        "dynasty": "唐",
        "collection_info": null
    },
    {
        "title": "南中书来",
        "author": "刘禹锡",
        "content": "君书问风俗，此地接炎州。\n淫祀多青鬼，居人少白头。\n旅情偏在夜，乡思岂唯秋。\n每羡朝宗水，门前尽日流。",
        "dynasty": "唐",
        "collection_info": null
    },
    {
        "title": "题招隐寺",
        "author": "刘禹锡",
        "content": "隐士遗尘在，高僧精舍开。\n地形临渚断，江势触山回。\n楚野花多思，南禽声例哀。\n殷勤最高顶，闲即望乡来。",
        "dynasty": "唐",
        "collection_info": null
    },
    {
        "title": "思归寄山中友人",
        "author": "刘禹锡",
        "content": "萧条对秋色，相忆在云泉。\n木落病身死，潮平归思悬。\n凉钟山顶寺，暝火渡头船。\n此地非吾土，闲留又一年。",
        "dynasty": "唐",
        "collection_info": null
    },
    {
        "title": "有感",
        "author": "刘禹锡",
        "content": "死且不自觉，其余安可论。\n昨宵凤池客，今日雀罗门。\n骑吏尘未息，铭旌风已翻。\n平生红粉爱，惟解哭黄昏。",
        "dynasty": "唐",
        "collection_info": null
    },
    {
        "title": "途次敷水驿伏覩华州舅氏昔日行县题诗处潸然有感",
        "author": "刘禹锡",
        "content": "昔日股肱守，朱轮兹地游。\n繁华日已谢，章句此空留。\n蔓草佳城闭，故林棠树秋。\n今来重垂泪，不忍过西州。",
        "dynasty": "唐",
        "collection_info": null
    },
    {
        "title": "奉和郑相公以考功十弟山姜花俯赐篇咏",
        "author": "刘禹锡",
        "content": "采撷黄姜蘂，封题青琐闱。\n共闻调膳日，正是退朝归。\n响为纤筵发，情随綵翰飞。\n故将天下宝，万里与光辉。",
        "dynasty": "唐",
        "collection_info": null
    },
    {
        "title": "题淳于髠墓",
        "author": "刘禹锡",
        "content": "生为齐赘壻，死作楚先贤。\n应以客卿葬，故临官道边。\n寓言本多兴，放意能合权。\n我有一石酒，置君坟树前。",
        "dynasty": "唐",
        "collection_info": null
    },
    {
        "title": "送春词",
        "author": "刘禹锡",
        "content": "昨来楼上迎春处，今日登楼又送归。\n兰蘂残妆含露泣，柳条长袖向风挥。\n佳人对镜容颜改，楚客临江心事违。\n万古至今同此恨，无如一醉尽忘机。",
        "dynasty": "唐",
        "collection_info": null
    },
    {
        "title": "送李尚书镇滑州",
        "author": "刘禹锡",
        "content": "南徐报政入文昌，东郡须才别建章。\n视草名高同蜀客，拥旄年少胜荀郎。\n黄河一曲当城下，缇骑千重照路傍。\n自古相门还出相，如今人望在岩廊。",
        "dynasty": "唐",
        "collection_info": null
    },
    {
        "title": "送浑大夫赴丰州",
        "author": "刘禹锡",
        "content": "凤衔新诏降恩华，又见旌旗出浑家。\n故吏来辞辛属国，精兵愿逐李轻车。\n毡裘君长迎风驭，锦带酋豪踏雪衙。\n其奈明年好春日，无人唤看牡丹花。",
        "dynasty": "唐",
        "collection_info": null
    },
    {
        "title": "送源中丞充新罗册立使",
        "author": "刘禹锡",
        "content": "相门才子称华簪，持节东行捧德音。\n身带霜威辞凤阙，口传天语到鸡林。\n烟开鰲背千寻碧，日浴鲸波万顷金。\n想见扶桑受恩处，一时西拜尽倾心。",
        "dynasty": "唐",
        "collection_info": null
    },
    {
        "title": "送王司马之陕州",
        "author": "刘禹锡",
        "content": "暂辍清斋出太常，空携诗卷赴甘棠。\n府公既有朝中旧，司马应容酒后狂。\n案牍来时唯署字，风烟入兴便成章。\n两京大道多游客，每遇词人战一场。",
        "dynasty": "唐",
        "collection_info": null
    },
    {
        "title": "洛中送杨处厚入关便游蜀",
        "author": "刘禹锡",
        "content": "洛阳秋日正凄凄，君去西秦更向西。\n旧学三冬今转富，曾伤六翮养初齐。\n王城晓入窥丹凤，蜀路晴来见碧鸡。\n早识卧龙应有分，不妨从此蹑丹梯。",
        "dynasty": "唐",
        "collection_info": null
    },
    {
        "title": "送周使君罢渝州归郢州别墅",
        "author": "刘禹锡",
        "content": "君思郢上吟归去，故自渝南掷郡章。\n野戍岸边留画舸，绿萝阴下到山庄。\n池荷雨后依香起，庭草春深绶带长。\n只恐鸣驺催上道，不容待得晚菘尝。",
        "dynasty": "唐",
        "collection_info": null
    },
    {
        "title": "奉送浙西李仆射相公赴镇",
        "author": "刘禹锡",
        "content": "建节东行是旧游，欢声喜气满吴州。\n郡人重得黄丞相，童子争迎郭细侯。\n诏下初辞温室树，梦中先到景阳楼。\n自怜不识平津阁，遥望旌旗汝水头。",
        "dynasty": "唐",
        "collection_info": null
    },
    {
        "title": "重送浙西李相公顷廉问江南已经七载后歴滑台剑南两镇遂入相今復领旧地新加旌旄",
        "author": "刘禹锡",
        "content": "江北万人看玉节，江南千骑引金铙。\n凤从池上游沧海，鹤到辽东识旧巢。\n城下清波含百谷，窻中远岫列三茅。\n碧鸡白马回翔久，却忆朱方是乐郊。",
        "dynasty": "唐",
        "collection_info": null
    },
    {
        "title": "送前进士蔡京赴学究科",
        "author": "刘禹锡",
        "content": "耳闻战鼓带经锄，振发声名自里闾。\n已是世间能赋客，更攻窻下绝编书。\n朱门达者谁能识，绛帐书生尽不如。\n幸遇天官旧丞相，知君无翼上空虚。",
        "dynasty": "唐",
        "collection_info": null
    },
    {
        "title": "送唐舍人出镇闽中",
        "author": "刘禹锡",
        "content": "暂辞鸳鹭出蓬瀛，忽拥貔貅镇粤城。\n闽岭夏云迎皂盖，建溪秋树映红旌。\n山川远地由来好，富贵当年别有情。\n了却人间婚嫁事，復归朝右作公卿。",
        "dynasty": "唐",
        "collection_info": null
    },
    {
        "title": "送李中丞赴楚州",
        "author": "刘禹锡",
        "content": "缇骑朱旗入楚城，士林皆贺振家声。\n儿童但喜迎宾守，故吏犹应记姓名。\n万顷水田连郭秀，四时烟月映淮清。\n忆君初得昆山玉，同向扬州携手行。",
        "dynasty": "唐",
        "collection_info": null
    },
    {
        "title": "奉送李户部侍郎自河南尹再除本官归阙",
        "author": "刘禹锡",
        "content": "昔年内署振雄词，今日东都结去思。\n宫女犹传洞箫赋，国人先咏衮衣诗。\n华星却復文昌位，别鹤重归太乙池。\n想到金闺待通籍，一时惊喜见风仪。",
        "dynasty": "唐",
        "collection_info": null
    },
    {
        "title": "送蕲州李郎中赴任",
        "author": "刘禹锡",
        "content": "楚关蕲水路非赊，东望云山日夕佳。\n薤叶照人呈夏簟，松花满盌试新茶。\n楼中饮兴因明月，江上诗情为晚霞。\n北地交亲长引领，早将玄鬓到京华。",
        "dynasty": "唐",
        "collection_info": null
    },
    {
        "title": "送国子令狐博士赴兴元觐省",
        "author": "刘禹锡",
        "content": "相门才子高阳族，学省清资五品官。\n谏院过时荣棣萼，谢庭归去踏芝兰。\n山中花带烟岚晚，栈底江涵雪水寒。\n伯仲到家人尽贺，柳营莲府递相欢。",
        "dynasty": "唐",
        "collection_info": null
    },
    {
        "title": "送李二十九兄员外赴邠宁使幕",
        "author": "刘禹锡",
        "content": "家袭韦平身业文，素风清白至今贫。\n南宫通籍新郎吏，西候从戎旧主人。\n城外草黄秋有雪，烽头烟静虏无尘。\n鼎门为别霜天晓，剩把离殇三五巡。",
        "dynasty": "唐",
        "collection_info": null
    },
    {
        "title": "送分司陈郎中秖召直史馆重修三圣实録",
        "author": "刘禹锡",
        "content": "蝉鸣官树引行车，言自成周赴玉除。\n远取南朝贵公子，重修东观帝王书。\n常时载笔窥金匮，暇日登楼到石渠。\n若问旧人刘子政，如今白首在南徐。",
        "dynasty": "唐",
        "collection_info": null
    },
    {
        "title": "送慧则法师归上都因呈广宣上人",
        "author": "刘禹锡",
        "content": "昨日东林看讲时，都人象马蹋琉璃。\n雪山童子应前世，金粟如来是本师。\n一锡言归九城路，三衣曾拂万年枝。\n休公久别如相问，楚客逢秋心更悲。",
        "dynasty": "唐",
        "collection_info": null
    },
    {
        "title": "送义舟师却还黔南",
        "author": "刘禹锡",
        "content": "黔江秋水浸云霓，独泛慈航路不迷。\n猨狖窥斋林叶动，蛟龙闻咒浪花低。\n如莲半偈心常悟，问菊新诗手自携。\n常说摩围似灵鹫，却将山屐上丹梯。",
        "dynasty": "唐",
        "collection_info": null
    },
    {
        "title": "送景玄师东归",
        "author": "刘禹锡",
        "content": "东林寺裏一沙弥，心爱当时才子诗。\n山下偶随流水出，秋来却赴白云期。\n滩头蹑屐挑沙菜，路上停舟读古碑。\n想到旧房抛锡杖，小松应有过檐枝。",
        "dynasty": "唐",
        "collection_info": null
    },
    {
        "title": "汉寿城春望",
        "author": "刘禹锡",
        "content": "汉寿城边野草春，荒祠古墓对荆榛。\n田中牧竖烧刍狗，陌上行人看石麟。\n华表半空经霹雳，碑文纔见满埃尘。\n不知何日东瀛变，此地还成要路津。",
        "dynasty": "唐",
        "collection_info": null
    },
    {
        "title": "荆门道怀古",
        "author": "刘禹锡",
        "content": "南国山川旧帝畿，宋台梁馆尚依稀。\n马嘶古道行人歇，麦秀空城野雉飞。\n风吹落叶填宫井，火入荒陵化宝衣。\n徒使词臣庾开府，咸阳终日苦思归。",
        "dynasty": "唐",
        "collection_info": null
    },
    {
        "title": "朗州窦员外见示与澧州元郎中郡斋赠答长句二篇因以继和",
        "author": "刘禹锡",
        "content": "鸳鹭差池出建章，綵旗朱户蔚相望。\n新恩共理犬牙地，昨日同含鸡舌香。\n白芷江边分驿路，山桃蹊外接甘棠。\n应怜一罢金闺籍，枉渚逢春十度伤。",
        "dynasty": "唐",
        "collection_info": null
    },
    {
        "title": "早春对雪奉寄澧州元郎中",
        "author": "刘禹锡",
        "content": "新赐鱼书墨未干，贤人暂出远人安。\n朝驱旌斾行时令，夜见星辰忆旧官。\n梅蘂覆阶铃阁暖，雪峰当户戟枝寒。\n宁知楚客思公子，北望长吟澧有兰。",
        "dynasty": "唐",
        "collection_info": null
    },
    {
        "title": "窦朗州见示与澧州元郎中早秋赠荅命同作",
        "author": "刘禹锡",
        "content": "邻境诸侯同舍郎，芷江兰浦恨无梁。\n秋风门外旌旗动，晓露庭中橘柚香。\n玉簟微凉宜白昼，金笳入暮应清商。\n骚人昨夜闻鶗鴂，不叹流年惜众芳。",
        "dynasty": "唐",
        "collection_info": null
    },
    {
        "title": "松滋渡望峡中",
        "author": "刘禹锡",
        "content": "渡头轻雨洒寒梅，云际溶溶雪水来。\n梦渚草长迷楚望，夷陵土黑有秦灰。\n巴人泪应猿声落，蜀客船从鸟道回。\n十二碧峰何处所，永安宫外是荒台。",
        "dynasty": "唐",
        "collection_info": null
    },
    {
        "title": "衢州徐员外使君遗以缟纻兼竹书箱因成一篇用答佳贶",
        "author": "刘禹锡",
        "content": "烂柯山下旧仙郎，列宿来添婺女光。\n远放歌声分白纻，知传家学与青箱。\n水朝沧海何时去，兰在幽林亦自芳。\n闻说天台有遗爱，人将琪树比甘棠。",
        "dynasty": "唐",
        "collection_info": null
    },
    {
        "title": "唐秀才赠端州紫石砚以诗答之",
        "author": "刘禹锡",
        "content": "端州石砚人间重，赠我因知正草玄。\n阙里庙堂空旧物，开方竈下岂天然。\n玉蜍吐水霞光静，綵翰摇风绛锦鲜。\n此日佣工记名姓，因君数到墨池前。",
        "dynasty": "唐",
        "collection_info": null
    },
    {
        "title": "览董评事思归之什因以诗赠",
        "author": "刘禹锡",
        "content": "几年油幕佐征东，却泛沧浪狎钓童。\n欹枕醉眠成戏蝶，抱琴闲望送归鸿。\n文儒自袭胶西相，倚伏能齐塞上翁。\n更说扁舟动乡思，青菰已熟奈秋风。",
        "dynasty": "唐",
        "collection_info": null
    },
    {
        "title": "谢寺双桧",
        "author": "刘禹锡",
        "content": "双桧苍然古貌奇，含烟吐雾郁参差。\n晚依禅客当金殿，初对将军映画旗。\n龙象界中成宝盖，鸳鸯瓦上出高枝。\n长明灯是前朝焰，曾照青青年少时。",
        "dynasty": "唐",
        "collection_info": null
    },
    {
        "title": "寄杨八寿州",
        "author": "刘禹锡",
        "content": "风猎红旗入寿春，满城歌舞向朱轮。\n八公山下清淮水，千骑尘中白面人。\n桂岭雨余多鹤迹，茗园晴望似龙鳞。\n圣朝方用敢言者，次第应须旧谏臣。",
        "dynasty": "唐",
        "collection_info": null
    },
    {
        "title": "洛中寺北楼见贺监草书题诗",
        "author": "刘禹锡",
        "content": "高楼贺监昔曾登，壁上笔踪龙虎腾。\n中国书流尚皇象，北朝文士重徐陵。\n偶因独见空惊目，恨不同时便伏膺。\n唯恐尘埃转磨灭，再三珍重嘱山僧。",
        "dynasty": "唐",
        "collection_info": null
    },
    {
        "title": "闻韩宾擢第归觐以诗美之兼贺韩十五曹长时韩牧永州",
        "author": "刘禹锡",
        "content": "零陵香草满郊垧，丹穴雏飞入翠屏。\n孝若归来成画讚，孟阳别后有山铭。\n兰陔旧地花纔结，桂树新枝色更青。\n为报儒林丈人道，如今从此鬓星星。",
        "dynasty": "唐",
        "collection_info": null
    },
    {
        "title": "宣上人远寄和礼部王侍郎放榜后诗因而继和",
        "author": "刘禹锡",
        "content": "礼闱新榜动长安，九陌人人走马看。\n一日声名遍天下，满城桃李属春官。\n自吟白雪诠词赋，指示青云借羽翰。\n借问至公谁印可，支郎天眼定中观。",
        "dynasty": "唐",
        "collection_info": null
    },
    {
        "title": "赠东岳张炼师",
        "author": "刘禹锡",
        "content": "东岳真人张炼师，高情雅淡世间稀。\n堪为列女书青简，久事元君住翠微。\n金缕机中抛锦字，玉清台上着霓衣。\n云衢不要吹箫伴，只拟乘鸾独自飞。",
        "dynasty": "唐",
        "collection_info": null
    },
    {
        "title": "秘书山崔少监见示坠马长句因而和之",
        "author": "刘禹锡",
        "content": "麟台少[监]旧仙郎，洛水桥边坠马伤。\n尘污腰间青襞绶，风飘掌上紫游缰。\n上车着作应来问，折臂三公定送方。\n犹赖德全如醉者，不妨吟咏入篇章。",
        "dynasty": "唐",
        "collection_info": null
    },
    {
        "title": "寄杨虢州与之旧姻",
        "author": "刘禹锡",
        "content": "避地江湖知几春，今来本郡拥朱轮。\n阮郎无復里中旧，杨仆却为关外人。\n各繫一官难命驾，每怀前好易沾巾。\n玉城山裏多灵药，摆落功名且养神。",
        "dynasty": "唐",
        "collection_info": null
    },
    {
        "title": "秋日题窦员外崇德里新居",
        "author": "刘禹锡",
        "content": "长爱街西风景闲，到君居处暂开颜。\n清光门外一渠水，秋色墙头数点山。\n疎种碧松通月朗，多栽红药待春还。\n莫言堆案无余地，认得诗人在此间。",
        "dynasty": "唐",
        "collection_info": null
    },
    {
        "title": "蒙恩转仪曹郎依前充集贤学士举韩潮州自代因寄七言",
        "author": "刘禹锡",
        "content": "翔鸾阙下谢恩初，通籍由来在石渠。\n暂入南宫判祥瑞，还归内殿阅图书。\n故人犹在三江外，同病凡经二纪余。\n今日荐君嗟久滞，不惟文体似相如。",
        "dynasty": "唐",
        "collection_info": null
    },
    {
        "title": "途次华州陪钱大夫登城北楼春望因覩李崔令狐三相国唱和之什翰林旧侣继踵华城山水清高鸾凤翔集皆忝宿眷遂题此诗",
        "author": "刘禹锡",
        "content": "城楼四望出风尘，见尽关西渭北春。\n百二山河雄上国，一双旌斾委名臣。\n壁中今日题诗处，天上同时草诏人。\n莫怪老郎呈滥吹，宦途虽别旧情亲。",
        "dynasty": "唐",
        "collection_info": null
    },
    {
        "title": "始闻秋风",
        "author": "刘禹锡",
        "content": "昔看黄菊与君别，今听玄蝉我却回。\n五夜飕飗枕前觉，一年颜状镜中来。\n马思边草拳毛动，雕眄青云睡眼开。\n天地肃清堪四望，为君扶病上高台。",
        "dynasty": "唐",
        "collection_info": null
    },
    {
        "title": "洛中初冬拜表有怀上京故人",
        "author": "刘禹锡",
        "content": "凤楼南面控三条，拜表郎官早渡桥。\n清洛晓光铺碧簟，上阳霜叶剪红绡。\n省门簪组初成列，云路鸳鸾想退朝。\n寄谢慇懃九天侣，抢榆水击各逍遥。",
        "dynasty": "唐",
        "collection_info": null
    },
    {
        "title": "尉迟郎中见示自南迁牵復却至洛城东旧居之作因以和之",
        "author": "刘禹锡",
        "content": "曾遭飞语十年谪，新受恩光万里还。\n朝服不妨游洛浦，郊园依旧看嵩山。\n竹含天籁清商乐，水遶庭台碧玉环。\n留作功成退身地，如今只是暂时闲。",
        "dynasty": "唐",
        "collection_info": null
    },
    {
        "title": "洛中詶福建陈判官见赠",
        "author": "刘禹锡",
        "content": "潦倒声名拥肿材，一生多故苦邅迴。\n南宫旧籍遥相管，东洛闲门昼未开。\n静对道流论药石，偶逢词客与琼瑰。\n怪君近日文锋利，新向延平看劒来。",
        "dynasty": "唐",
        "collection_info": null
    },
    {
        "title": "和苏十郎中谢病闲居时严常侍萧给事同过访叹初有二毛之作",
        "author": "刘禹锡",
        "content": "清羸隐几望云空，左掖鸳鸾到室中。\n一卷素书消永日，数茎斑髪对秋风。\n菱花照后容虽改，蓍草占来命已通。\n莫怪人人惊早白，缘君尚是黑头翁。",
        "dynasty": "唐",
        "collection_info": null
    },
    {
        "title": "酬淮南廖参谋秋夕见过之作",
        "author": "刘禹锡",
        "content": "扬州从事夜相寻，无限新诗月下吟。\n初服已惊玄髪长，高情犹向碧云深。\n语余时举一杯酒，坐久方闻四处砧。\n不逐繁华访闲散，知君摆落俗人心。",
        "dynasty": "唐",
        "collection_info": null
    },
    {
        "title": "题王郎中宣义里新居",
        "author": "刘禹锡",
        "content": "爱君新买街西宅，客到如游鄠杜间。\n雨后退朝贪种树，申时出省趂看山。\n门前巷陌三条近，墙内池亭万境闲。\n见拟移居作邻里，不论时节请开关。",
        "dynasty": "唐",
        "collection_info": null
    },
    {
        "title": "酬朗州崔员外与任十四兄侍御同过鄙人旧居见怀之什时守吴郡",
        "author": "刘禹锡",
        "content": "昔日居邻招屈亭，枫林橘树鹧鸪声。\n一辞御苑青门去，十见蛮江白芷生。\n自此曾沾宣室召，如今又守阖闾城。\n何人万里能相忆，同舍仙郎与外兄。",
        "dynasty": "唐",
        "collection_info": null
    },
    {
        "title": "刘驸马水亭避暑",
        "author": "刘禹锡",
        "content": "千竿竹翠数莲红，水阁虚凉玉簟空。\n琥珀琖红疑漏酒，水晶帘莹更通风。\n赐冰满盌沈朱实，法馔盈盘覆碧笼。\n尽日逍遥避烦暑，再三珍重主人翁。",
        "dynasty": "唐",
        "collection_info": null
    },
    {
        "title": "述旧贺迁寄陕虢孙常侍",
        "author": "刘禹锡",
        "content": "南宫幸袭芝兰后，左辅曾交印绶来。\n多病未离清洛苑，新恩已历望仙台。\n关头古塞桃林静，城下长河竹箭回。\n闻说随车有零雨，此时偏动子荆才。",
        "dynasty": "唐",
        "collection_info": null
    },
    {
        "title": "江陵严司空见示与成都武相公唱和因命同作",
        "author": "刘禹锡",
        "content": "南荆西蜀大行台，幕府旌门相对开。\n名重三司平水土，威雄八阵役风雷。\n彩云朝望青城起，锦浪秋经白帝来。\n不是郢中清唱发，谁当丞相掞天才。",
        "dynasty": "唐",
        "collection_info": null
    },
    {
        "title": "庙庭偃松诗",
        "author": "刘禹锡",
        "content": "势轧枝偏根已危，高情一见与扶持。\n忽从顦顇有生意，却为离披无俗姿。\n影入岩廊行乐处，韵含天籁宿斋时。\n谢公莫道东山去，待取阴成满凤池。",
        "dynasty": "唐",
        "collection_info": null
    },
    {
        "title": "赠致仕滕庶子先辈",
        "author": "刘禹锡",
        "content": "朝服归来昼锦荣，登科记上更无兄。\n寿觞每使曾孙献，胜境长携众妓行。\n[矍]铄据鞍时骋健，殷勤把酒尚多情。\n凌寒却向山阴去，衣绣郎君雪裏行。",
        "dynasty": "唐",
        "collection_info": null
    },
    {
        "title": "哭吕衡州时予方谪居",
        "author": "刘禹锡",
        "content": "一夜霜风凋玉芝，苍生望绝士林悲。\n空怀济世安人略，不见男婚女嫁时。\n遗草一函归太史，旅坟三尺近要离。\n朔方徙岁行当满，欲为君刊第二碑。",
        "dynasty": "唐",
        "collection_info": null
    },
    {
        "title": "夔州窦员外使君见示悼妓诗顾余尝识之因命同作",
        "author": "刘禹锡",
        "content": "前年曾见两鬟时，今日惊吟悼妓诗。\n凤管学成知有籍，龙媒欲换叹无期。\n空廊月照常行地，后院花开旧折枝。\n寂寞鱼山青草裏，何人更立智琼祠。",
        "dynasty": "唐",
        "collection_info": null
    },
    {
        "title": "窦夔州见寄寒食日忆故姬小红吹笙因和之",
        "author": "刘禹锡",
        "content": "鸾声窈眇管参差，清韵初调众乐随。\n幽院妆成花下弄，高楼月好夜深吹。\n忽惊暮雨飘零尽，唯有朝云梦想期。\n闻道今年寒食日，东山旧路独行迟。",
        "dynasty": "唐",
        "collection_info": null
    },
    {
        "title": "哭庞京兆",
        "author": "刘禹锡",
        "content": "俊骨英才气褎然，策名飞步冠羣贤。\n逢时已自致高位，得疾还因倚少年。\n天上别归京兆府，人间空数茂陵阡。\n今朝穗帐哭君处，前日见铺歌舞筵。",
        "dynasty": "唐",
        "collection_info": null
    },
    {
        "title": "送李庚先辈赴选",
        "author": "刘禹锡",
        "content": "一家何啻十朱轮，诸父双飞秉大钧。\n曾脱素衣参幕客，却为精舍读书人。\n离筵雒水侵杯色，征路函关向晚尘。\n今日山公旧宾主，知君不负帝城春。",
        "dynasty": "唐",
        "collection_info": null
    },
    {
        "title": "阳山庙观赛神",
        "author": "刘禹锡",
        "content": "汉家都尉旧征蛮，血食如今配此山。\n曲盖幽深苍桧下，洞箫愁绝翠屏间。\n荆巫脉脉传神语，野老娑娑起醉颜。\n日落风生庙门外，几人连蹋竹歌还。",
        "dynasty": "唐",
        "collection_info": null
    },
    {
        "title": "送僧元暠东游",
        "author": "刘禹锡",
        "content": "宝书翻译学初成，振锡如飞白足轻。\n彭泽因家凡几世，灵山预会是前生。\n传灯已悟无为理，濡露犹怀罔极情。\n从此多逢大居士，何人不愿解珠璎。",
        "dynasty": "唐",
        "collection_info": null
    },
    {
        "title": "赠日本僧智藏",
        "author": "刘禹锡",
        "content": "浮杯万里过沧溟，遍礼名山适性灵。\n深夜降龙潭水黑，新秋放鹤野田青。\n身无彼我那怀土，心会真如不读经。\n为问中华学道者，几人雄猛得宁馨。",
        "dynasty": "唐",
        "collection_info": null
    },
    {
        "title": "送元简上人适越",
        "author": "刘禹锡",
        "content": "孤云出岫本无依，胜境名山即是归。\n久向吴门游好寺，还思越水洗尘机。\n浙江涛惊狮子吼，稽岭峰疑灵鹫飞。\n更入天台石桥去，垂珠璀璨拂三衣。",
        "dynasty": "唐",
        "collection_info": null
    },
    {
        "title": "送宗密上人归南山草堂寺因谒河南尹白侍郎",
        "author": "刘禹锡",
        "content": "宿习修来得慧根，多闻第一却忘言。\n自从七祖传心印，不要三乘入便门。\n东泛沧江寻古迹，西归紫阁出尘喧。\n河南白尹大檀越，好把真经相对翻。",
        "dynasty": "唐",
        "collection_info": null
    },
    {
        "title": "西塞山怀古",
        "author": "刘禹锡",
        "content": "西晋楼船下益州，金陵王气黯然收。\n千寻铁锁沈江底，一片降旛出石头。\n人世几回伤往事，山形依旧枕江流。\n今逢四海为家日，故垒萧萧芦荻秋。",
        "dynasty": "唐",
        "collection_info": null
    },
    {
        "title": "广宣上人寄在蜀与韦令公唱和诗卷因以令公手扎荅诗示之",
        "author": "刘禹锡",
        "content": "碧云佳句久传芳，曾向成都住草堂。\n振锡常过长者宅，披衣犹带令公香。\n一时风景添诗思，八部人天入道塲。\n吾家本自有柴桑。",
        "dynasty": "唐",
        "collection_info": null
    },
    {
        "title": "白舍人自杭州寄新诗有柳色春藏苏小家之句因而戏酬兼寄浙东元相公",
        "author": "刘禹锡",
        "content": "钱塘山水有奇声，暂谪仙官领百城。\n女妓还闻名小小，使君谁许唤卿卿。\n鳌惊震海风雷起，蜃鬬嘘天楼阁成。\n莫道骚人在三楚，文星今向斗牛明。",
        "dynasty": "唐",
        "collection_info": null
    },
    {
        "title": "春日书怀寄东洛白二十二杨八二庶子",
        "author": "刘禹锡",
        "content": "曾向空门学坐禅，如今万事尽忘筌。\n眼前名利同春梦，醉裏风情敌少年。\n野草芳菲红锦地，游丝撩乱碧罗天。\n心知洛下闲才子，不作诗魔即酒颠。",
        "dynasty": "唐",
        "collection_info": null
    },
    {
        "title": "白舍人见酬拙诗因以寄谢",
        "author": "刘禹锡",
        "content": "虽陪三品散班中，资历从来事不同。\n名姓也曾镌石柱，诗篇未得上屏风。\n甘陵旧党凋零尽，魏阙新知礼数崇。\n烟水五湖如有伴，犹应堪作钓鱼翁。",
        "dynasty": "唐",
        "collection_info": null
    },
    {
        "title": "白舍人曹长寄新诗有游宴之盛因以戏酬",
        "author": "刘禹锡",
        "content": "苏州刺史例能诗，西掖今来替左司。\n二八城门开道路，五千兵马引旌旗。\n水通山寺笙歌去，骑过虹桥劒戟随。\n若共吴王鬬百草，不如应是欠西施。",
        "dynasty": "唐",
        "collection_info": null
    },
    {
        "title": "苏州白舍人寄新诗有叹早白无儿之句因以赠之",
        "author": "刘禹锡",
        "content": "莫嗟华髪与无儿，却是人间久远期。\n雪裏高山头白早，海中仙果子生迟。\n于公必有高门庆，谢守何烦晓镜悲。\n幸免如新分非浅，祝君长咏梦熊诗。",
        "dynasty": "唐",
        "collection_info": null
    },
    {
        "title": "酬乐天扬州初逢席上见赠",
        "author": "刘禹锡",
        "content": "巴山楚水凄凉地，二十三年弃置身。\n怀旧空吟闻篴赋，到乡翻似烂柯人。\n沈舟侧畔千帆过，病树前头万木春。\n今日听君歌一曲，暂凭杯酒长精神。",
        "dynasty": "唐",
        "collection_info": null
    },
    {
        "title": "罢郡归洛途次山阳留辞郭中丞使君",
        "author": "刘禹锡",
        "content": "自到山阳不许辞，高斋日夜有佳期。\n管弦正合看书院，语笑方酣各咏诗。\n银汉雪晴褰翠幕，清淮月影落金巵。\n洛阳归客明朝去，容趂城东花发时。",
        "dynasty": "唐",
        "collection_info": null
    },
    {
        "title": "楚州开元寺北院枸杞临井繁茂可观羣贤赋诗因以继和",
        "author": "刘禹锡",
        "content": "僧房药树依寒井，井有香泉树有灵。\n翠黛叶生笼石甃，殷红子熟照铜瓶。\n枝繁本是仙人杖，根老新成瑞犬形。\n上品功能甘露味，还知一勺可延龄。",
        "dynasty": "唐",
        "collection_info": null
    },
    {
        "title": "和乐天鹦鹉",
        "author": "刘禹锡",
        "content": "养来鹦鹉觜初红，宜在朱楼绣户中。\n频学唤人缘性慧，偏能识主为情通。\n敛毛睡足难销日，亸翅愁时愿见风。\n谁遣聪明好颜色，事须安置入深笼。",
        "dynasty": "唐",
        "collection_info": null
    },
    {
        "title": "洛中逢白监同话游梁之乐因寄宣武令狐相公",
        "author": "刘禹锡",
        "content": "曾经谢病各游梁，今日相逢忆孝王。\n少有一身兼将相，更能四面占文章。\n开颜坐上催飞盏，回首庭中看舞枪。\n借问风前兼月下，不知何客对胡床。",
        "dynasty": "唐",
        "collection_info": null
    },
    {
        "title": "河南王少尹宅燕张常侍白舍人兼呈卢郎中李员外二副使",
        "author": "刘禹锡",
        "content": "将星夜落使星来，三省清臣到外台。\n事重各衔天子诏，礼成同把故人杯。\n捲帘松竹雪初霁，满院池塘春欲回。\n第一林亭迎好客，殷勤莫惜玉山颓。",
        "dynasty": "唐",
        "collection_info": null
    },
    {
        "title": "和宣武令狐相公郡斋对新竹",
        "author": "刘禹锡",
        "content": "新竹翛翛韵晓风，隔囱依砌尚蒙笼。\n数间素壁初开后，一段清光入坐中。\n欹枕闲看知自适，含毫朗咏与谁同。\n此君若欲长相见，政事堂东有旧丛。",
        "dynasty": "唐",
        "collection_info": null
    },
    {
        "title": "和乐天送鹤上裴相公别鹤之作",
        "author": "刘禹锡",
        "content": "昨日看成送鹤诗，高笼提出白云司。\n朱门乍入应迷路，玉树容栖莫拣枝。\n双舞庭中花落处，数声池上月明时。\n三山碧海不归去，且向人间呈羽仪。",
        "dynasty": "唐",
        "collection_info": null
    },
    {
        "title": "阙下待传点呈诸同舍",
        "author": "刘禹锡",
        "content": "禁漏晨钟声欲绝，旌旗组绶影相交。\n殿含佳气当龙首，阁倚晴天见凤巢。\n山色葱笼丹槛外，霞光泛滟翠松梢。\n多惭再入金门籍，不敢为文学解嘲。",
        "dynasty": "唐",
        "collection_info": null
    },
    {
        "title": "和乐天以镜换酒",
        "author": "刘禹锡",
        "content": "把取菱花百炼镜，换他竹叶十旬杯。\n嚬眉厌老终难去，蘸甲须欢便到来。\n妍丑太分迷忌讳，松乔俱傲绝嫌猜。\n校量功力相千万，好去从空白玉台。",
        "dynasty": "唐",
        "collection_info": null
    },
    {
        "title": "同乐天送河南冯尹学士",
        "author": "刘禹锡",
        "content": "可怜五马风流地，暂辍金貂侍从才。\n阁上掩书刘向去，门前修刺孔融来。\n崤陵路静寒无雨，洛水桥长昼起雷。\n共羡府中棠棣好，先于城外百花开。",
        "dynasty": "唐",
        "collection_info": null
    },
    {
        "title": "同白二十二赠王山人",
        "author": "刘禹锡",
        "content": "爱名之世忘名客，多事之时无事身。\n古老相传见来久，岁年虽变貌常新。\n飞章上达三清路，受箓平交五岳神。\n笑听冬冬朝暮鼓，只能催得市朝人。",
        "dynasty": "唐",
        "collection_info": null
    },
    {
        "title": "题集贤阁",
        "author": "刘禹锡",
        "content": "凤池西畔图书府，玉树玲珑景气闲。\n长听余风送天乐，时登高阁望人寰。\n青山云绕栏干外，紫殿香来步武间。\n曾是先贤翔集地，每看壁记一惭颜。",
        "dynasty": "唐",
        "collection_info": null
    },
    {
        "title": "和令狐相公初归京国赋诗言怀",
        "author": "刘禹锡",
        "content": "凌云羽翮掞天才，扬历中枢与外台。\n相印昔辞东阁去，将星还拱北辰来。\n殿庭捧日彯缨入，阁道看山曳履回。\n口不言功心自适，吟诗酿酒待花开。",
        "dynasty": "唐",
        "collection_info": null
    },
    {
        "title": "和乐天南园试小乐",
        "author": "刘禹锡",
        "content": "闲步南园烟雨晴，遥闻丝竹出墙声。\n欲抛丹笔三川去，先教清商一部成。\n花木手栽偏有兴，歌词自作别生情。\n多才遇景皆能咏，当日人传满凤城。",
        "dynasty": "唐",
        "collection_info": null
    },
    {
        "title": "答乐天戏赠",
        "author": "刘禹锡",
        "content": "才子声名白侍郎，风流虽老尚难当。\n诗情逸似陶彭泽，斋日多如周太常。\n矻矻将心求净法，时时偷眼看春光。\n知君技痒思欢讌，欲倩天魔破道塲。",
        "dynasty": "唐",
        "collection_info": null
    },
    {
        "title": "同乐天送令狐相公赴东都留守",
        "author": "刘禹锡",
        "content": "尚书劒履出明光，居守旌旗赴洛阳。\n世上功名兼将相，人间声价是文章。\n衙门晓闢分天仗，宾幕初开辟省郎。\n从发坡头向东望，春风处处有甘棠。",
        "dynasty": "唐",
        "collection_info": null
    },
    {
        "title": "刑部白侍郎谢病长告改宾客分司以诗赠别",
        "author": "刘禹锡",
        "content": "鼎食华轩到眼前，拂衣高谢岂徒然。\n九霄路上辞朝客，四皓丛中作少年。\n他日卧龙终得雨，今朝放鹤且冲天。\n洛阳旧有衡茆在，亦拟抽身伴地仙。",
        "dynasty": "唐",
        "collection_info": null
    },
    {
        "title": "和留守令狐相公答白宾客",
        "author": "刘禹锡",
        "content": "麦陇和风吹树枝，商山逸客出关时。\n身无拘束起长晚，路足交亲行自迟。\n官拂象筵终日待，私将鸡黍几人期。\n君来不用飞书报，万户先从纸贵知。",
        "dynasty": "唐",
        "collection_info": null
    },
    {
        "title": "酬郓州令狐相公官舍言怀见寄兼呈乐天",
        "author": "刘禹锡",
        "content": "词人各在一涯居，声味虽同迹自疎。\n佳句传因多好事，尺题稀为不便书。\n已通戎略逢黄石，仍占星文耀碧虚。\n闻说朝天在来岁，霸陵春色待行车。",
        "dynasty": "唐",
        "collection_info": null
    },
    {
        "title": "吟白乐天哭崔儿二篇怆然寄赠",
        "author": "刘禹锡",
        "content": "吟君苦调我霑缨，能使无情尽有情。\n四望车中心未释，千秋亭下赋初成。\n庭梧已有栖雏处，池鹤今无子和声。\n从此期君比琼树，一枝吹折一枝生。",
        "dynasty": "唐",
        "collection_info": null
    },
    {
        "title": "答乐天所寄咏怀且释其枯树之叹",
        "author": "刘禹锡",
        "content": "衙前有乐馔常精，宅内连池酒任倾。\n自是官高无狎客，不论年长少欢情。\n骊龙颔被探珠去，老蚌胚还应月生。\n莫羡三春桃与李，桂花成实向秋荣。",
        "dynasty": "唐",
        "collection_info": null
    },
    {
        "title": "赴苏州酬别乐天",
        "author": "刘禹锡",
        "content": "吴郡鱼书下紫宸，长安厩吏送朱轮。\n二南风化承遗爱，八咏声名蹑后尘。\n梁氏夫妻为寄客，陆家兄弟是州民。\n江城春日追游处，共忆东归旧主人。",
        "dynasty": "唐",
        "collection_info": null
    },
    {
        "title": "福先寺雪中酬别乐天",
        "author": "刘禹锡",
        "content": "龙门宾客会龙宫，东去旌旗驻上东。\n二八笙歌云幕下，三千世界雪花中。\n离堂未暗排红烛，别曲含凄扬晚风。\n才子从今一分散，便将诗咏向吴侬。",
        "dynasty": "唐",
        "collection_info": null
    },
    {
        "title": "和乐天耳顺吟兼寄敦诗",
        "author": "刘禹锡",
        "content": "吟君新什慰蹉跎，屈指同登耳顺科。\n邓禹功成三纪事，孔融书就八年多。\n已经将相谁能尔，抛却丞郎争奈何。\n独恨长洲数千里，且随鱼鸟泛烟波。",
        "dynasty": "唐",
        "collection_info": null
    },
    {
        "title": "和白侍郎送令狐相公镇太原",
        "author": "刘禹锡",
        "content": "十万天兵貂锦衣，晋城风日斗生辉。\n行台仆射深恩重，从事中郎旧路归。\n迭鼓蹙成汾水浪，闪旗惊断塞鸿飞。\n边庭自此无烽火，拥节还来坐紫微。",
        "dynasty": "唐",
        "collection_info": null
    },
    {
        "title": "酬乐天见寄",
        "author": "刘禹锡",
        "content": "元君后辈先零落，崔相同年不少留。\n华屋坐来能几日，夜台归去便千秋。\n背时犹自居三品，得老终须卜一丘。\n若使吾徒还早达，亦应箫鼓入松楸。",
        "dynasty": "唐",
        "collection_info": null
    },
    {
        "title": "乐天寄重和晚达冬青一篇因成再答",
        "author": "刘禹锡",
        "content": "风云变化饶年少，光景蹉跎属老夫。\n秋隼得时凌汗漫，寒龟饮气受泥涂。\n东隅有失谁能免，北叟之言岂便无。\n振臂犹堪呼一掷，争知掌下不成卢。",
        "dynasty": "唐",
        "collection_info": null
    },
    {
        "title": "河南白尹有喜崔宾客归洛兼见怀长句因而继和",
        "author": "刘禹锡",
        "content": "几年侍从作名臣，却向青云索得身。\n朝士忽为方外士，主人仍是眼中人。\n双鸾游处天京好，五马行时海峤春。\n遥羡光阴不虚掷，肯令丝竹暂生尘。",
        "dynasty": "唐",
        "collection_info": null
    },
    {
        "title": "和杨师皋给事伤小姬英英",
        "author": "刘禹锡",
        "content": "见学胡琴见艺成，今朝追想几伤情。\n捻弦花下呈新曲，放拨灯前谢改名。\n但是好花皆易落，从来尤物不长生。\n鸾台夜直衣衾冷，云雨无因入禁城。",
        "dynasty": "唐",
        "collection_info": null
    },
    {
        "title": "和乐天洛下醉吟寄太原令狐相公兼见怀长句",
        "author": "刘禹锡",
        "content": "旧相临戎非称意，词人作尹本多情。\n从容自使边尘静，谈笑不闻桴鼓声。\n章句新添塞下曲，风流旧占洛阳城。\n昨来亦有吴趋咏，惟寄东都与北京。",
        "dynasty": "唐",
        "collection_info": null
    },
    {
        "title": "郡斋书怀寄江南白尹兼简分司崔宾客",
        "author": "刘禹锡",
        "content": "谩读图书三十车，年年为郡老天涯。\n一生不得文章力，百口空为饱暖家。\n绮季衣冠称鬓面，吴公政事副词华。\n还思谢病吟归去，同醉城东桃李花。",
        "dynasty": "唐",
        "collection_info": null
    },
    {
        "title": "题于家公主旧宅",
        "author": "刘禹锡",
        "content": "树绕荒台叶满池，箫声一绝草虫悲。\n邻家犹学宫人髻，园客争偷御果枝。\n马埒蓬蒿藏狡兔，凤楼烟雨啸愁鸱。\n何郎独在无恩泽，不似当初傅粉时。",
        "dynasty": "唐",
        "collection_info": null
    },
    {
        "title": "酬乐天贻贺金紫之什",
        "author": "刘禹锡",
        "content": "久学文章含白凤，却因政事赐金鱼。\n郡人未识闻谣咏，天子知名与诏书。\n珍重贺诗呈锦绣，愿言归计并园庐。\n旧来词客多无位，金紫同游谁得如。",
        "dynasty": "唐",
        "collection_info": null
    },
    {
        "title": "乐天见示伤微之敦诗晦叔三君子皆有深分因成是诗以寄",
        "author": "刘禹锡",
        "content": "吟君叹逝双绝句，使我伤怀奏短歌。\n世上空惊故人少，集中惟觉祭文多。\n芳林新叶催陈叶，流水前波让后波。\n万古到今同此恨，闻琴泪尽欲如何。",
        "dynasty": "唐",
        "collection_info": null
    },
    {
        "title": "和乐天柘枝",
        "author": "刘禹锡",
        "content": "柘枝本出楚王家，玉面添娇舞态奢。\n松鬓改梳鸾凤髻，新衫别识鬬鸡纱。\n鼓催残拍腰身软，汗透罗衣雨点花。\n画筵曲罢辞归去，便随王母上烟霞。",
        "dynasty": "唐",
        "collection_info": null
    },
    {
        "title": "和乐天题真娘墓",
        "author": "刘禹锡",
        "content": "薝卜林中黄土堆，罗襦绣黛已成灰。\n芳魂虽死人不怕，蔓草逢春花自开。\n幡盖向风疑舞袖，镜灯临晓似妆台。\n吴王娇女坟相近，一片行云应往来。",
        "dynasty": "唐",
        "collection_info": null
    },
    {
        "title": "客有话汴州新政书事寄令狐相公",
        "author": "刘禹锡",
        "content": "天下咽喉今大宁，军城喜气彻青冥。\n庭前劒戟朝迎日，笔底文章夜应星。\n三省壁中题姓字，万人头上见仪形。\n汴州忽復承平事，正月看灯户不扃。",
        "dynasty": "唐",
        "collection_info": null
    },
    {
        "title": "令狐相公见示河中杨少尹赠答兼命继之",
        "author": "刘禹锡",
        "content": "两首新诗百字余，朱弦玉磬韵难如。\n汉家丞相重征后，梁苑仁风一变初。\n四面诸侯瞻节制，八方通货溢河渠。\n自从却縠为元帅，大将归来尽把书。",
        "dynasty": "唐",
        "collection_info": null
    },
    {
        "title": "和令狐相公送赵常盈炼师与中贵人同拜岳及天台投龙毕却赴京",
        "author": "刘禹锡",
        "content": "银珰谒者引蜺旌，霞帔仙官到赤城。\n白鹤迎来天乐动，金龙掷下海神惊。\n元君伏奏归中禁，武帝亲斋礼上清。\n何事夷门请诗送，梁王文字上声名。",
        "dynasty": "唐",
        "collection_info": null
    },
    {
        "title": "酬令狐相公赠别",
        "author": "刘禹锡",
        "content": "越声长苦有谁闻，老向湘山与楚云。\n海峤新辞永嘉守，夷门重见信陵君。\n田园松菊今迷路，霄汉鸳鸿久绝羣。\n幸遇甘泉尚词赋，不知何客荐雄文。",
        "dynasty": "唐",
        "collection_info": null
    },
    {
        "title": "酬令狐相公寄贺迁拜之什",
        "author": "刘禹锡",
        "content": "邅回二纪重为郎，洛下遥分列宿光。\n不见当关呼早起，曾无侍史与焚香。\n三花秀色通春幌，十字清波遶宅墙。\n白髮青衫谁比数，相怜只是有梁王。",
        "dynasty": "唐",
        "collection_info": null
    },
    {
        "title": "夏日寄宣武令狐相公",
        "author": "刘禹锡",
        "content": "长忆梁王逸兴多，西园花尽兴如何。\n近来溽暑侵亭馆，应觉清谈胜绮罗。\n境入篇章高韵发，风穿号令众心和。\n承明欲谒先相报，愿拂朝衣逐晓珂。",
        "dynasty": "唐",
        "collection_info": null
    },
    {
        "title": "酬令狐留守巡内至集贤院见寄",
        "author": "刘禹锡",
        "content": "仙院文房隔旧宫，当时盛事尽成空。\n墨池半在颓垣下，书带犹生蔓草中。\n巡内因经九重苑，裁诗又继二南风。\n为兄手写殷勤句，遍历三台各一通。",
        "dynasty": "唐",
        "collection_info": null
    },
    {
        "title": "和令狐相公言怀寄河中杨少尹",
        "author": "刘禹锡",
        "content": "章句惭非第一流，世间才子昔陪游。\n吴宫已叹芙蓉死，边月空悲芦管秋。\n任向洛阳称傲吏，苦教河上领诸侯。\n石渠甘对图书老，关外杨公安稳不。",
        "dynasty": "唐",
        "collection_info": null
    },
    {
        "title": "令狐相公自天平移镇太原以诗申贺",
        "author": "刘禹锡",
        "content": "北都留守将天兵，出入香街宿禁扃。\n鼙鼓夜闻惊朔鴈，旌旗晓动拂参星。\n孔璋旧檄家家有，叔度新歌处处听。\n夷落遥知真汉相，争来屈膝看仪刑。",
        "dynasty": "唐",
        "collection_info": null
    },
    {
        "title": "重酬前寄",
        "author": "刘禹锡",
        "content": "边烽寂寂尽收兵。\n宫树苍苍静掩扃，戎羯归心如内地。\n天狼无角比凡星，新成丽句开缄后。\n便入清歌满坐听，吴苑晋祠遥望处。\n可怜南北太相形。",
        "dynasty": "唐",
        "collection_info": null
    },
    {
        "title": "令狐相公自太原累示新诗因以酬寄",
        "author": "刘禹锡",
        "content": "飞蓬卷尽塞云寒，战马闲嘶汉地宽。\n万里胡天无警急，一笼烽火报平安。\n灯前妓乐留宾宴，雪后山河出猎看。\n珍重新诗远相寄，风情不似四登坛。",
        "dynasty": "唐",
        "collection_info": null
    },
    {
        "title": "酬令狐相公使宅别斋初栽桂树见怀之作",
        "author": "刘禹锡",
        "content": "清淮南岸家山树，黑水东边第一栽。\n影近画梁迎晓日，香随绿酒入金杯。\n根留本土依江润，叶起寒棱映月开。\n早晚阴城比梧竹，九霄还放綵雏来。",
        "dynasty": "唐",
        "collection_info": null
    },
    {
        "title": "酬令狐相公见寄",
        "author": "刘禹锡",
        "content": "才兼文武播雄名，遗爱芳尘满洛城。\n身在行台为仆射，书来甪里访先生。\n闲游占得嵩山色，醉卧高听洛水声。\n千里相思难命驾，七言诗裏寄深情。",
        "dynasty": "唐",
        "collection_info": null
    },
    {
        "title": "郡内书情献裴侍中留守",
        "author": "刘禹锡",
        "content": "功成频献乞身章，摆落襄阳镇洛阳。\n万乘旌旗分一半，八方风雨会中央。\n兵符今奉黄公略，书殿曾随翠凤翔。\n心寄华亭一双鹤，曰陪高步绕池塘。",
        "dynasty": "唐",
        "collection_info": null
    },
    {
        "title": "酬乐天衫酒见寄",
        "author": "刘禹锡",
        "content": "酒法众传吴米好，舞衣偏尚越罗轻。\n动摇浮蚁香浓甚，装束轻鸿意态生。\n阅曲定知能自适，举杯应叹不同倾。\n终朝相忆终年别，对景临风无限情。",
        "dynasty": "唐",
        "collection_info": null
    },
    {
        "title": "自左冯归洛下酬乐天兼呈裴令公",
        "author": "刘禹锡",
        "content": "新恩通籍在龙楼，分务神都近旧丘。\n自有园公紫芝侣，仍追少傅赤松游。\n华林霜叶红霞晚，伊水晴光碧玉秋。\n更接东山文酒会，始知江左未风流。",
        "dynasty": "唐",
        "collection_info": null
    },
    {
        "title": "秋斋独坐寄乐天兼呈吴方之大夫",
        "author": "刘禹锡",
        "content": "空斋寂寂不生尘，药物方书绕病身。\n纤草数茎胜静地，幽禽忽至似佳宾。\n世间忧喜虽无定，释氏销磨尽有因。\n同向洛阳闲度日，莫教风景属他人。",
        "dynasty": "唐",
        "collection_info": null
    },
    {
        "title": "和乐天斋戒月满夜对道场偶怀咏",
        "author": "刘禹锡",
        "content": "常修清净去繁华，人识王城长者家。\n案上香烟铺贝叶，佛前灯焰透莲花。\n持斋已满招闲客，理曲先闻命小娃。\n明日若过方丈室，还应问为法来邪。",
        "dynasty": "唐",
        "collection_info": null
    },
    {
        "title": "吴方之见示独酌小醉首篇乐天续有詶答皆含戏谑极至风流两篇之中并蒙见属辄呈滥吹益美来章",
        "author": "刘禹锡",
        "content": "闲门共寂任张罗，静室同虚养太和。\n尘世欢娱开意少，醉乡风景独游多。\n散金疏傅寻常乐，枕曲刘生取次歌。\n计会雪中争挈榼，鹿裘鹤氅递相过。",
        "dynasty": "唐",
        "collection_info": null
    },
    {
        "title": "酬乐天斋满日裴令公置宴席上戏赠",
        "author": "刘禹锡",
        "content": "一月道场斋戒满，今朝华幄管弦迎。\n衔杯本自多狂态，事佛无妨有佞名。\n酒力半酣愁已散，文锋未钝老犹争。\n平阳不独容宾醉，听取喧呼吏舍声。",
        "dynasty": "唐",
        "collection_info": null
    },
    {
        "title": "酬乐天偶题酒瓮见寄",
        "author": "刘禹锡",
        "content": "从君勇断抛名后，世路荣枯见几回。\n门外红尘人自走，瓮头清酒我初开。\n三冬学任胸中有，万户侯须骨上来。\n何幸相招同醉处，洛阳城裏好池台。",
        "dynasty": "唐",
        "collection_info": null
    },
    {
        "title": "酬乐天请裴令公开春加宴",
        "author": "刘禹锡",
        "content": "高名大位能兼有，恣意遨游是特恩。\n二室烟霞成步障，三川风物是家园。\n晨窥苑树韶光动，晚度河桥春思繁。\n弦管常调客常满，但逢花处即开樽。",
        "dynasty": "唐",
        "collection_info": null
    },
    {
        "title": "乐天示过敦诗旧宅有感一篇吟之泫然追想昔事因成继和以寄苦怀",
        "author": "刘禹锡",
        "content": "凄凉同到故人居，门枕寒流古木疎。\n向秀心中嗟栋宇，萧何身后散图书。\n本营归计非无意，唯算生涯尚有余。\n忽忆前言更惆怅，丁宁相约速悬车。",
        "dynasty": "唐",
        "collection_info": null
    },
    {
        "title": "寄和东川杨尚书慕巢兼寄西川继之二公近从弟兄情分偏睦早忝游旧因成是诗",
        "author": "刘禹锡",
        "content": "太华莲峰降岳灵，两川棠树接郊垧。\n政同兄弟人人乐，曲奏埙篪处处听。\n杨叶百穿荣会府，芝泥五色耀天庭。\n各抛笔砚夸旄钺，莫遣文星让将星。",
        "dynasty": "唐",
        "collection_info": null
    },
    {
        "title": "和乐天洛下雪中宴集寄汴州李尚书",
        "author": "刘禹锡",
        "content": "洛城无事足杯盘，风雪相和岁欲兰。\n树上因依见寒鸟，坐中收拾尽闲官。\n笙歌要请频何爽，笑语忘机拙更欢。\n遥想兔园今日会，琼林满眼映旗竿。",
        "dynasty": "唐",
        "collection_info": null
    },
    {
        "title": "和牛相公游南庄醉后寓言戏赠乐天兼见示",
        "author": "刘禹锡",
        "content": "城外园林初夏天，就中野趣在西偏。\n蔷薇乱发多临水，鸂鶒双游不避船。\n水底远山云似雪，桥边平岸草如烟。\n白家唯有杯觞兴，欲把头盘打少年。",
        "dynasty": "唐",
        "collection_info": null
    },
    {
        "title": "乐天以愚相访沽酒致欢因成七言聊以奉答",
        "author": "刘禹锡",
        "content": "少年曾醉酒旗下，同辈黄衣颔亦黄。\n蹴踏青云寻入仕，萧条白髮且飞觞。\n令征古事欢生雅，客唤闲人兴任狂。\n犹胜独居荒草院，蝉声听尽到寒螀。",
        "dynasty": "唐",
        "collection_info": null
    },
    {
        "title": "和思黯忆南庄见示",
        "author": "刘禹锡",
        "content": "丞相新家伊水头，智囊心匠日增修。\n化成池沼无痕迹，奔走清波不自由。\n台上看山徐举酒，潭中见月慢回舟。\n从来天下推尤物，合属人间第一流。",
        "dynasty": "唐",
        "collection_info": null
    },
    {
        "title": "酬思黯见示小饮四韵",
        "author": "刘禹锡",
        "content": "抛却人间第一官，俗情惊怪我方安。\n兵府相印无心恋，洛水嵩云恣意看。\n三足鼎中知味久，百寻竿上掷身难。\n追呼故旧连宵饮，直到天明兴未阑。",
        "dynasty": "唐",
        "collection_info": null
    },
    {
        "title": "和仆射牛相公春日闲坐见怀",
        "author": "刘禹锡",
        "content": "官曹崇重难频入，第宅清闲且独行。\n阶蚁相逢如偶语，园蜂速去恐违程。\n人于红药惟看色，莺到垂杨不惜声。\n东洛池台怨抛掷，移文非久会应成。",
        "dynasty": "唐",
        "collection_info": null
    },
    {
        "title": "酬元九侍御赠璧竹鞭长句",
        "author": "刘禹锡",
        "content": "碧玉孤根生在林，美人相赠比双金。\n初开郢客缄封后，想见巴山冰雪深。\n多节本怀端直性，露青犹有岁寒心。\n何时策马同归去，关树扶疎敲镫吟。",
        "dynasty": "唐",
        "collection_info": null
    },
    {
        "title": "酬窦员外使君寒食日途次松滋渡先寄示四韵",
        "author": "刘禹锡",
        "content": "楚乡寒食橘花时，野渡临风驻綵旗。\n草色连云人去住，水纹如縠燕差池。\n朱轮尚忆羣飞雉，青绶初县左顾龟。\n非是湓城旧司马，水曹何事与新诗。",
        "dynasty": "唐",
        "collection_info": null
    },
    {
        "title": "寄杨八拾遗",
        "author": "刘禹锡",
        "content": "闻君前日独庭争，汉帝偏知白马生。\n忽领簿书游太学，宁劳侍从厌承明。\n洛阳本自宜才子，海内而今有直声。\n为谢同僚老博士，范云来岁即公卿。",
        "dynasty": "唐",
        "collection_info": null
    },
    {
        "title": "酬窦员外郡斋宴客偶命柘枝因见寄兼呈张十一院长元九侍御",
        "author": "刘禹锡",
        "content": "分忧余刃又从公，白羽胡床啸咏中。\n綵笔谕戎矜倚马，华堂留客看惊鸿。\n渚宫油幕方高步，澧浦甘棠有几丛。\n若问骚人何处所，门临寒水落江枫。",
        "dynasty": "唐",
        "collection_info": null
    },
    {
        "title": "谢窦员外旬休早凉见示诗",
        "author": "刘禹锡",
        "content": "新秋十日澣朱衣，铃阁无声公吏归。\n风韵渐高梧叶动，露光初重槿花稀。\n四时苒苒催容鬓，三爵油油忘是非。\n更报明朝池上酌，人知太守字玄晖。",
        "dynasty": "唐",
        "collection_info": null
    },
    {
        "title": "南海马大夫远示着述兼酬拙诗辄着微诚再有长句时蔡戎未弭故见于篇末",
        "author": "刘禹锡",
        "content": "汉家旄节付雄才，百越南溟统外台。\n身在绛纱传六艺，腰悬青绶亚三台。\n连天浪静长鲸息，映日帆多宝舶来。\n闻道楚氛犹未灭，终须旌斾扫云雷。",
        "dynasty": "唐",
        "collection_info": null
    },
    {
        "title": "和南海马大夫闻杨侍郎出守郴州因有寄上之作",
        "author": "刘禹锡",
        "content": "忽惊金印驾枝轓，遂别鸣珂听晓猿。\n碧落仙来虽暂谪，赤泉侯在是深恩。\n玉环庆远瞻台坐，铜柱勋高压海门。\n一咏琼瑶百忧散，何劳更树北堂萱。",
        "dynasty": "唐",
        "collection_info": null
    },
    {
        "title": "马大夫见示浙西王侍御赠答诗因命同作",
        "author": "刘禹锡",
        "content": "忆逐羊车凡几时，今来旧府统戎师。\n象筵照室会词客，铜鼓临轩舞海夷。\n百越酋豪称故吏，十洲风景助新诗。\n秣陵从事何年别，一见琼章如素期。",
        "dynasty": "唐",
        "collection_info": null
    },
    {
        "title": "寄唐州杨八归厚",
        "author": "刘禹锡",
        "content": "淮安古地拥州师，画角金铙旦夕吹。\n浅草遥迎鹔鹴马，春风乱飐辟邪旗。\n谪仙年月今应满，戆谏声名众所知。\n何况迁乔旧同伴，一双先入凤凰池。",
        "dynasty": "唐",
        "collection_info": null
    },
    {
        "title": "寄朗州温右史曹长",
        "author": "刘禹锡",
        "content": "暂别瑶墀鸳鹭行，綵旗双引到沅湘。\n城边流水桃花过，帘外春风杜若香。\n史笔枉将书纸尾，朝缨不称濯沧浪。\n云台公业家声在，征诏何时出建章。",
        "dynasty": "唐",
        "collection_info": null
    },
    {
        "title": "詶杨司业巨源见寄",
        "author": "刘禹锡",
        "content": "辟雍流水近灵台，中有诗篇绝世才。\n渤海归人将集去，棃园弟子请词来。\n琼枝未识魂空断，宝匣初临手自开。\n莫道专城管云雨，其如心似不然灰。",
        "dynasty": "唐",
        "collection_info": null
    },
    {
        "title": "詶国子崔博士立之见寄",
        "author": "刘禹锡",
        "content": "健笔高科早绝伦，后来无不揖芳尘。\n遍看今日乘轩客，多是昔年呈卷人。\n胄子执经瞻讲坐，郎官共食接华茵。\n烦君远寄相思曲，慰问天南一逐臣。",
        "dynasty": "唐",
        "collection_info": null
    },
    {
        "title": "张郎中籍远寄长句开缄之日已及新秋因举目前仰酬高韵",
        "author": "刘禹锡",
        "content": "南宫词客寄新篇，清似湘灵促柱弦。\n京邑旧游劳梦想，历阳秋色正澄鲜。\n云衔日脚成山雨，风驾潮头入渚田。\n对此独吟还独酌，知音不见思怆然。",
        "dynasty": "唐",
        "collection_info": null
    },
    {
        "title": "浙东元相公书叹梅雨郁蒸之候因寄七言",
        "author": "刘禹锡",
        "content": "稽山自与岐山别，何事连年鸑鷟飞。\n百辟商量旧相入，九天祗候老臣归。\n平湖晚泛窥清镜，高阁晨开扫翠微。\n今日看书最惆怅，为闻梅雨损朝衣。",
        "dynasty": "唐",
        "collection_info": null
    },
    {
        "title": "酬严给事贺加五品兼简同制水部李郎中",
        "author": "刘禹锡",
        "content": "九天雨露传青诏，八舍郎官换绿衣。\n初佩银鱼随仗入，宜乘白马退朝归。\n雕盘贺喜开瑶席，綵笔题诗出锁闱。\n闻道水曹偏得意，霞朝雾夕有光辉。",
        "dynasty": "唐",
        "collection_info": null
    },
    {
        "title": "裴相公大学士见示答张秘书谢马诗幷羣公属和因命追作",
        "author": "刘禹锡",
        "content": "草玄门户少尘埃，丞相幷州寄马来。\n初自寒垣衔苜蓿，忽行幽径破莓苔。\n寻花缓辔威迟去，带酒垂鞭躞蹀回。\n不与王侯与词客，知轻富贵重清才。",
        "dynasty": "唐",
        "collection_info": null
    },
    {
        "title": "奉和裴侍中将赴汉南留别座上诸公",
        "author": "刘禹锡",
        "content": "金貂晓出凤池头，玉节前临南雍州。\n暂辍洪鑪观剑戟，还将大笔注春秋。\n管弦席上留高韵，山水途中入胜游。\n岘首风烟看未足，便应重拜富民侯。",
        "dynasty": "唐",
        "collection_info": null
    },
    {
        "title": "和苏郎中寻丰安里旧居寄主客张郎中",
        "author": "刘禹锡",
        "content": "漳滨卧起恣闲游，宣室征还未白头。\n旧隐来寻通德里，新篇写出畔牢愁。\n池看科斗成文字，鸟听提壶忆献酬。\n同学同年又同舍，许君云路并华辀。",
        "dynasty": "唐",
        "collection_info": null
    },
    {
        "title": "詶浙东李侍郎越州春晚即事长句",
        "author": "刘禹锡",
        "content": "越中蔼蔼繁华地，秦望峰前禹穴西。\n湖草初生边鴈去，山花半谢杜鹃啼。\n青油昼卷临高阁，红斾晴翻绕古堤。\n明日汉庭征旧德，老人争出若耶溪。",
        "dynasty": "唐",
        "collection_info": null
    },
    {
        "title": "詶淮南牛相公述旧见贻",
        "author": "刘禹锡",
        "content": "少年曾忝汉庭臣，晚岁空余老病身。\n初见相如成赋日，寻为丞相扫门人。\n追思往事咨嗟久，喜奉清光笑语频。\n犹有登朝旧冠冕，待公三入拂埃尘。",
        "dynasty": "唐",
        "collection_info": null
    },
    {
        "title": "和仆射牛相公追感韦裴六相登庸皆四十余未五十薨殁岂早荣枯之义今年将六十犹粗强健因亲故劝酒率然成篇幷见寄之作",
        "author": "刘禹锡",
        "content": "坐镇清朝独殷然，闲征故事数前贤。\n用才同践钧衡地，禀气终分大小年。\n威凤本池思泛泳，仙查旧路望回旋。\n犹怜绮季深山裏，唯有松风与石田。",
        "dynasty": "唐",
        "collection_info": null
    },
    {
        "title": "和仆射牛相公以离阙庭七年班行亲故亡殁十无一人再覩龙颜喜庆虽极感叹风烛能不怆然因成四韵幷示集贤中书二相公所和",
        "author": "刘禹锡",
        "content": "久辞龙阙拥红旗，喜见天颜拜赤墀。\n三省英寮非旧侣，万年芳树长新枝。\n交朋接武居仙院，幕客追风入凤池。\n云母屏风即施设，可怜荣耀冠当时。",
        "dynasty": "唐",
        "collection_info": null
    },
    {
        "title": "和仆射牛相公见示长句",
        "author": "刘禹锡",
        "content": "静得天和兴自浓，不缘宦达性灵慵。\n大鹏六月有闲意，仙鹤千年无躁容。\n流辈尽来多叹息，官班高后少过从。\n唯应加筑露台上，剩见终南云外峰。",
        "dynasty": "唐",
        "collection_info": null
    },
    {
        "title": "和牛相公雨后寓怀见示",
        "author": "刘禹锡",
        "content": "金火交争正抑扬，萧萧飞雨助清商。\n晓看纨扇恩情薄，夜觉纱灯刻数长。\n树上早蝉才发响，庭中百草已无光。\n当年富贵亦惆怅，何况悲翁髮似霜。",
        "dynasty": "唐",
        "collection_info": null
    },
    {
        "title": "和陈许王尚书酬白少傅侍郎长句因通简汝洛旧游之什",
        "author": "刘禹锡",
        "content": "寥廓高翔不可追，风云失路蹔相随。\n方同洛下书生咏，又见军前大将旗。\n雪裏命宾开玉帐，饮中请号驻金巵。\n竹林一自王戎去，嵇阮虽贫兴未衰。",
        "dynasty": "唐",
        "collection_info": null
    },
    {
        "title": "和仆射牛相公寓言二首 一",
        "author": "刘禹锡",
        "content": "两度竿头立定夸，回眸举袖拂青霞。\n尽抛今日贵人样，復振前朝名相家。\n御史定来休直宿，尚书依旧趂参衙。\n具瞻尊重诚无敌，犹忆洛阳千树花。",
        "dynasty": "唐",
        "collection_info": null
    },
    {
        "title": "和仆射牛相公寓言二首 二",
        "author": "刘禹锡",
        "content": "心如止水鉴常明，见尽人间万物情。\n鵰鹗腾空犹逞俊，骅骝嚙足自无惊。\n时来未觉权为祟，贵了方知退是荣。\n只恐重重世缘在，事须三度副苍生。",
        "dynasty": "唐",
        "collection_info": null
    },
    {
        "title": "詶太原狄尚书见寄",
        "author": "刘禹锡",
        "content": "家声烜赫冠前贤，时无穹崇镇北边。\n身上官衔如座主，幕中谭笑取同年。\n幽幷侠少趋鞭弭，燕赵佳人奉管弦。\n仍把天兵书号笔，远题长句寄山川。",
        "dynasty": "唐",
        "collection_info": null
    },
    {
        "title": "詶宣州崔大夫见寄",
        "author": "刘禹锡",
        "content": "白衣曾拜汉尚书，今日恩光到敝庐。\n再入龙楼称绮季，应缘狗监说相如。\n中郎南镇权方重，内史高斋兴有余。\n遥想敬亭春欲暮，百花飞尽柳花初。",
        "dynasty": "唐",
        "collection_info": null
    },
    {
        "title": "詶皇甫十少尹暮秋久雨喜晴有怀见示",
        "author": "刘禹锡",
        "content": "雨余独坐卷帘帷，便得诗人喜霁诗。\n摇落从来长年感，惨舒偏是病身知。\n扫开云雾呈光景，流尽潢污见路岐。\n何况菊香新酒熟，神州司马好狂时。",
        "dynasty": "唐",
        "collection_info": null
    },
    {
        "title": "再授连州至衡阳酬柳柳州赠别",
        "author": "刘禹锡",
        "content": "去国十年同赴召，渡湘千里又分岐。\n重临事异黄丞相，三黜名惭柳士师。\n归目併随回鴈尽，愁肠正遇断猿时。\n桂江东过连山下，相望长吟有所思。",
        "dynasty": "唐",
        "collection_info": null
    },
    {
        "title": "望夫山",
        "author": "刘禹锡",
        "content": "何代提戈去不还，独留形影白云间。\n肌肤销尽雪霜色，罗绮点成苔藓斑。\n江燕不能传远信，野花空解妒愁颜。\n近来岂少征人妇，笑采蘼芜上北山。",
        "dynasty": "唐",
        "collection_info": null
    },
    {
        "title": "怀妓 一",
        "author": "刘禹锡",
        "content": "玉钗重合两无缘，鱼在深潭鹤在天。\n得意紫鸾休舞镜，能言青鸟罢衔笺。\n金盆已覆难收水，玉轸长抛不续弦。\n若向蘼芜山下过，遥将红泪洒穷泉。",
        "dynasty": "唐",
        "collection_info": null
    },
    {
        "title": "怀妓 二",
        "author": "刘禹锡",
        "content": "鸾飞远树栖何处，凤得新巢想称心。\n红壁尚留香漠漠，碧云初断信沈沈。\n情知点污投泥玉，犹自经营买笑金。\n从此山头似人石，丈夫形状泪痕深。",
        "dynasty": "唐",
        "collection_info": null
    },
    {
        "title": "怀妓 三",
        "author": "刘禹锡",
        "content": "但曾行处遍寻看，虽是生离死一般。\n买笑树边花已老，画眉窗下月犹残。\n云藏巫峡音容断，路隔星桥过往难。\n莫怪诗成无泪滴，尽倾东海也须干。",
        "dynasty": "唐",
        "collection_info": null
    },
    {
        "title": "怀妓 四",
        "author": "刘禹锡",
        "content": "三山不见海沈沈，岂有仙踪更可寻。\n青鸟去时云路断，姮娥归处月宫深。\n纱窗遥想春相忆，书幌谁怜夜独吟。\n料得夜来天上镜，只应偏照两人心。",
        "dynasty": "唐",
        "collection_info": null
    },
    {
        "title": "荅东阳于令寒碧图诗",
        "author": "刘禹锡",
        "content": "东阳本是佳山水，何况曾经沈隐侯。\n化得邦人解吟咏，如今县令亦风流。\n新开谭洞疑仙境，远写丹青到雍州。\n落在寻常画师手，犹能三伏凛生秋。",
        "dynasty": "唐",
        "collection_info": null
    },
    {
        "title": "麻姑山",
        "author": "刘禹锡",
        "content": "曾游仙蹟见丰碑，除却麻姑更有谁。\n云盖青山龙卧处，日临丹洞鹤归时。\n霜凝上界花开晚，月冷中天果熟迟。\n人到便须抛世事，稻田还儗种灵芝。",
        "dynasty": "唐",
        "collection_info": null
    },
    {
        "title": "自江陵沿流道中",
        "author": "刘禹锡",
        "content": "三千三百西江水，自古如今要路津。\n月夜歌谣有渔父，风天气色属商人。\n沙村好处多逢寺，山叶红时觉胜春。\n行到南朝征战地，古来名将尽为神。",
        "dynasty": "唐",
        "collection_info": null
    },
    {
        "title": "别夔州官吏",
        "author": "刘禹锡",
        "content": "三年楚国巴城守，一去扬州扬子津。\n青帐联延喧驿步，白头俯伛到江滨。\n巫山暮色常含雨，峡水秋来不恐人。\n惟有九歌词数首，里中留与赛蛮神。",
        "dynasty": "唐",
        "collection_info": null
    },
    {
        "title": "鱼復江中",
        "author": "刘禹锡",
        "content": "扁舟尽室贫相逐，白髮藏冠镊更加。\n远水自澄终日绿，晴林长落过春花。\n客情浩荡逢乡语，诗意留连重物华。\n风樯好住贪程去，斜日青帘背酒家。",
        "dynasty": "唐",
        "collection_info": null
    },
    {
        "title": "巫山神女庙",
        "author": "刘禹锡",
        "content": "巫山十二郁苍苍，片石亭亭号女郎。\n晓雾乍开疑卷幔，山花欲谢似残妆。\n星河好夜闻清佩，云雨归时带异香。\n何事神仙九天上，人间来就楚襄王。",
        "dynasty": "唐",
        "collection_info": null
    },
    {
        "title": "柳絮",
        "author": "刘禹锡",
        "content": "飘扬南陌起东邻，漠漠蒙蒙暗度春。\n花巷暖随轻舞蝶，玉楼晴拂艳妆人。\n萦迴谢女题诗笔，点缀陶公漉酒巾。\n何处好风偏似雪，隋河堤上古江津。",
        "dynasty": "唐",
        "collection_info": null
    },
    {
        "title": "赠同年陈长史员外",
        "author": "刘禹锡",
        "content": "明州长史外台郎，忆昔同年翰墨场。\n一自分襟多岁月，相逢满眼是凄凉。\n推贤有愧韩安国，论旧唯存盛孝章。\n所叹谬游东阁下，看君无计出恓惶。",
        "dynasty": "唐",
        "collection_info": null
    },
    {
        "title": "送周鲁儒赴举诗",
        "author": "刘禹锡",
        "content": "宋日营阳内史孙，因家占得九疑村。\n童心便有爱书癖，手指今余把笔痕。\n自握蛇珠辞白屋，欲凭鸡卜谒金门。\n若逢广坐问羊酪，从此知名在一言。",
        "dynasty": "唐",
        "collection_info": null
    },
    {
        "title": "送曹璩归越中旧隐诗",
        "author": "刘禹锡",
        "content": "行尽潇湘万里余，少逢知己忆吾庐。\n数间茅屋閒临水，一盏秋灯夜读书。\n地远何当随计吏，策成终自诣公车。\n剡中若问连州事，唯有千山画不如。",
        "dynasty": "唐",
        "collection_info": null
    },
    {
        "title": "白鹰",
        "author": "刘禹锡",
        "content": "毛羽斒斓白纻裁，马前擎出不惊猜。\n轻抛一点入云去，喝杀三声掠地来。\n绿玉觜攒鸡脑破，玄金爪擘兔心开。\n都缘解搦生灵物，所以人人道俊哉。",
        "dynasty": "唐",
        "collection_info": null
    },
    {
        "title": "送工部张侍郎入蕃弔祭",
        "author": "刘禹锡",
        "content": "月窟宾诸夏，云官降九天。\n饰终邻好重，锡命礼容全。\n水咽犹登陇，沙鸣稍极边。\n路因乘驿近，志为饮冰坚。\n毳帐差池见，乌旗摇曳前。\n归来赐金石，荣耀自编年。",
        "dynasty": "唐",
        "collection_info": null
    },
    {
        "title": "早秋送台院杨侍御归朝",
        "author": "刘禹锡",
        "content": "仙署棣华春，当时已绝伦。\n今朝丹阙下，更入白眉人。\n重振高阳族，分居要路津。\n一门科第足，五府辟书频。\n鸷鸟得秋气，法星悬火旻。\n圣朝寰海静，所至不埋轮。",
        "dynasty": "唐",
        "collection_info": null
    },
    {
        "title": "送陆侍御归淮南使府五韵",
        "author": "刘禹锡",
        "content": "江左重诗篇，陆生名久传。\n凤城来已熟，羊酪不嫌羶。\n归路芙蓉府，离堂玳瑁筵。\n泰山呈腊雪，隋柳布新年。\n曾忝扬州荐，因君达短笺。",
        "dynasty": "唐",
        "collection_info": null
    },
    {
        "title": "送令狐相公自仆射出镇南梁",
        "author": "刘禹锡",
        "content": "夏木正阴成，戎装出帝京。\n沾襟辞阙泪，回首别乡情。\n云树褒中路，风烟汉上城。\n前旌传谷去，后骑踏桥声。\n久领鸳行重，无嫌虎绶轻。\n终提一麾去，再入福苍生。",
        "dynasty": "唐",
        "collection_info": null
    },
    {
        "title": "奉送裴司徒令公自东都留守再命太原",
        "author": "刘禹锡",
        "content": "星使出关东，兵符赐上公。\n山河归旧国，管籥换离宫。\n行色旌旗动，军声鼓角雄。\n爱棠余故吏，骑竹见新童。\n汉垒三秋静，胡沙万里空。\n其如天下望，旦夕咏清风。",
        "dynasty": "唐",
        "collection_info": null
    },
    {
        "title": "海阳湖别浩初师",
        "author": "刘禹锡",
        "content": "近郭看殊境，独游常鲜懽。\n逢君驻缁锡，观貌称林峦。\n湖满景方霁，野香春未阑。\n爱泉移席近，闻石辍棊看。\n风止松犹韵，花繁露未干。\n桥形出树曲，岩影落池寒别路千嶂裏，诗情暮云端。\n他年买山处，似此得隳官。",
        "dynasty": "唐",
        "collection_info": null
    },
    {
        "title": "许给事见示哭工部刘尚书诗因命同作",
        "author": "刘禹锡",
        "content": "汉室贤王后，孔门高第人。\n济时成国器，乐道任天真。\n特达圭无玷，坚贞竹有筠。\n总戎宽得众，市义贵能贫。\n护塞无南牧，驰心拱北辰。\n乞身来阙下，赐告卧漳滨。\n荣耀初题劒，清羸已拖绅。\n宫星徒列位，隙日不回轮。\n自昔追飞侣，今为侍从臣。\n素弦哀已绝，青简叹犹新。\n未遂挥金乐，空悲撤瑟晨。\n凄凉竹林下，无復见清尘。",
        "dynasty": "唐",
        "collection_info": null
    },
    {
        "title": "武陵书怀五十韵",
        "author": "刘禹锡",
        "content": "西汉开支郡，南朝号戚藩。\n四封当列宿，百雉俯清沅。\n高岸朝霞合，惊湍激箭奔。\n积阴春暗度，将霁雾先昏。\n俗尚东皇祀，谣传义帝冤。\n桃花迷隐迹，楝叶慰忠魂。\n户算资渔猎，乡豪恃子孙。\n照山畬火动，踏月俚歌喧。\n拥檝舟为市，连甍竹覆轩。\n披沙金粟见，拾羽翠翘翻。\n茗折苍溪秀，苹生枉渚暄。\n禽惊格磔起，鱼戏噞喁繁。\n沈约台榭故，李衡墟落存。\n湘灵悲鼓瑟，泉客泣酬恩。\n露变蒹葭浦，星悬橘柚村。\n虎咆空野震，鼍作满川浑。\n邻里皆迁客，儿童习左言。\n炎天无冽井，霜月见芳荪。\n清白家传远，诗书志所敦。\n列科叨甲乙，从宦出丘樊。\n结友心多契，驰声气尚吞。\n士安曾重赋，元礼许登门。\n草檄嫖姚幕，巡兵戊己屯。\n筑台先自隗，送客独留髠。\n遂结王畿绶，来观衢室罇。\n鸢飞入鹰隼，鱼目俪玙璠。\n晓烛罗驰道，朝阳闢帝阍。\n王正会夷夏，月朔盛旗旛。\n独立当瑶阙，传呵步紫垣。\n按章清犴狱，视祭洁苹蘩。\n御历昌期远，传家宝祚蕃。\n繇文光夏启，神教畏轩辕。\n内禅因天性，雄图授化元。\n继明悬日月，出震统干坤。\n大孝三朝备，洪恩九族惇。\n百川宗渤澥，五岳辅昆崙。\n何幸逢休运，微班识至尊。\n校緍资筦榷，復土奉山园。\n一失贵人意，徒闻太学论。\n直庐辞锦帐，远守愧朱幡。\n巢幕方犹燕，抢榆尚笑鲲。\n邅迴过荆楚，流落感凉温。\n旅望花无色，愁心醉不惛。\n春江千里草，暮雨一声猿。\n问卜安冥数，看方理病源。\n带赊衣改制，尘涩劒成痕。\n三秀悲中散，二毛伤虎贲。\n来忧御魑魅，归愿牧鸡豚。\n就日秦京远，临风楚奏烦。\n南登无灞岸，旦夕上高原。",
        "dynasty": "唐",
        "collection_info": null
    },
    {
        "title": "早秋集贤院即事",
        "author": "刘禹锡",
        "content": "金数已三伏，火星正西流。\n树含秋露晓，阁倚碧天秋。\n灰管应新律，铜壶添夜筹。\n商飙从朔塞，爽气入神州。\n蕙草香书殿，槐花点御沟。\n山明真色见，水静浊烟收。\n早岁忝华省，再来成白头。\n幸依羣玉府，末路尚瀛洲。",
        "dynasty": "唐",
        "collection_info": null
    },
    {
        "title": "奉和吏部杨尚书太常李卿二相公策免后即事述怀赠答十韵",
        "author": "刘禹锡",
        "content": "文雅关西族，衣冠赵北都。\n有声真汉相，无颣胜隋珠。\n当轴龙为友，临池凤不孤。\n九天开内殿，百辟看晨趋。\n诫满澄欹器，成功别大垆。\n余芳在公论，积庆是神扶。\n步武离台席，徊翔集帝梧。\n诠材秉秦镜，典乐去齐竽。\n潇洒风尘外，逢迎诗酒徒。\n唯应待华诰，更食万钱厨。",
        "dynasty": "唐",
        "collection_info": null
    },
    {
        "title": "晚岁登武陵城顾望水陆怅然有作",
        "author": "刘禹锡",
        "content": "星象承乌翼，蛮陬想犬牙。\n俚人祠竹节，仙洞闭桃花。\n城基历汉魏，江源自賨巴。\n华表廖王墓，菜地黄琼家。\n霜轻菊秀晚，石浅水纹斜。\n樵音绕故垒，汲路明寒沙。\n清风稍改叶，卢橘始含葩。\n野桥过驿骑，丛祠发逈笳。\n跳鳞避举网，倦鸟寄行楂。\n路尘高出树，山火远连霞。\n夕曛转赤岸，浮霭起苍葭。\n轧轧渡水桨，连连赴林鸦。\n呌阍道非远，赐环期自赊。\n孤臣本危涕，乔木在天涯。",
        "dynasty": "唐",
        "collection_info": null
    },
    {
        "title": "罢郡归洛阳寄友人",
        "author": "刘禹锡",
        "content": "远谪年犹少，初归鬓已衰。\n门闲故吏去，室静老僧期。\n不见蜘蛛集，频为佝偻欺。\n颖微囊未出，寒甚谷难吹。\n濩落唯心在，平生有己知。\n商歌夜深后，听者竟为谁。",
        "dynasty": "唐",
        "collection_info": null
    },
    {
        "title": "经伏波神祠",
        "author": "刘禹锡",
        "content": "蒙蒙篁竹下，有路上壶头。\n汉垒麏鼯鬬，蛮溪雾雨愁。\n怀人敬遗像，阅世指东流。\n自负霸王略，安知恩泽侯。\n乡园辞石柱，筋力尽炎洲。\n一以功名累，飜思马少游。",
        "dynasty": "唐",
        "collection_info": null
    },
    {
        "title": "和汴州令狐相公到镇改月偶书所怀",
        "author": "刘禹锡",
        "content": "受脤新梁苑，和羹旧傅岩。\n援毫动星宿，垂钓取韬钤。\n赫奕三川至，欢呼百姓瞻。\n绿油貔虎拥，青纸凤皇衔。\n外垒曾无警，中厨亦罢监。\n推诚人自服，去杀令逾严。\n赳赳容皆饰，幡幡口尽钳。\n为兄怜庾翼，选壻得萧咸。\n郁倔咽喉地，骈臻水陆兼。\n度桥鸣绀幰，入肆扬云帆。\n端月当中气，东风应远占。\n管弦喧夜景，灯烛掩寒蟾。\n酒每倾三雅，书能发百函。\n词人羞布鼓，远客献貂襜。\n歌榭白团扇，舞筵金缕衫。\n旌旗遥一簇，舄履近相搀。\n花树当朱阁，晴河逼翠帘。\n衣风飘叆叇，烛泪滴巉岩。\n玉斝虚频易，金炉暖更添。\n映镮窥艳艳，隔袖见纤纤。\n谢傅何由接，桓伊定不凡。\n应怜郡斋老，旦夕镊霜䫇。",
        "dynasty": "唐",
        "collection_info": null
    },
    {
        "title": "遥贺白宾客分司初到洛中戏呈冯尹",
        "author": "刘禹锡",
        "content": "西辞望苑去，东占洛阳才。\n度岭无愁思，看山不懊来。\n冥鸿何所慕，辽鹤乍飞回。\n洗竹通新径，携琴上旧台。\n尘埃长者撤，风月故人杯。\n闻道龙门峻，还因上客开。",
        "dynasty": "唐",
        "collection_info": null
    },
    {
        "title": "白侍郎大尹自河南寄示池北新葺水斋即事招宾十四韵兼命同作",
        "author": "刘禹锡",
        "content": "公府有高政，新斋池上开。\n再吟佳句后，一似画图来。\n结构疎林下，夤缘曲岸隈。\n绿波穿户牖，碧甃迭琼瓌。\n幽异当轩满，清光绕砌回。\n潭心澄晚镜，渠口起晴雷。\n瑶草缘堤种，松烟上岛栽。\n游鱼惊拨刺，浴鹭喜毰毸。\n为客烹林笋，因僧采石苔。\n酒缾常不罄，书案任成堆。\n檐外青雀舫，坐中鹦鹉杯。\n蒲根抽九节，莲萼捧重台。\n芳讯此时到，胜游何日陪。\n共讥吴太守，自占洛阳才。",
        "dynasty": "唐",
        "collection_info": null
    },
    {
        "title": "和令狐相公谢太原李侍中寄蒲桃",
        "author": "刘禹锡",
        "content": "珍果出西域，移根到北方。\n昔年随汉使，今日寄梁王。\n上相芳缄至，行台绮席张。\n鱼鳞含宿润，马乳带残霜。\n染指铅粉腻，满喉甘露香。\n酝成十日酒，味敌五云桨。\n咀嚼停金盏，称嗟响画堂。\n惭非末至客，不得一枝尝。",
        "dynasty": "唐",
        "collection_info": null
    },
    {
        "title": "和令狐相公玩白菊",
        "author": "刘禹锡",
        "content": "家家菊尽黄，梁国独如霜。\n莹静真琪树，分明对玉堂。\n仙人披雪氅，素女不红妆。\n粉蝶来难见，麻衣拂更香。\n向风摇羽扇，含露滴琼桨。\n高艳遮银井，繁枝覆象床。\n桂丛惭并发，梅蘂妬先芳。\n一入瑶华咏，从兹播乐章。",
        "dynasty": "唐",
        "collection_info": null
    },
    {
        "title": "令狐相公见示新栽蕙兰二草之什兼命同作",
        "author": "刘禹锡",
        "content": "上国庭前草，移来汉水浔。\n朱门虽易地，玉树有余阴。\n艳彩凝还泛，清香绝復寻。\n光华童子佩，柔软美人心。\n惜晚含远思，赏幽空独吟。\n寄言知音者，一奏风中琴。",
        "dynasty": "唐",
        "collection_info": null
    },
    {
        "title": "和令狐相公南斋小讌听阮咸",
        "author": "刘禹锡",
        "content": "阮巷久芜沈，四弦有遗音。\n雅声发兰室，远思含竹林。\n座绝众宾语，庭移芳树阴。\n飞觞助真气，寂听无流心。\n影似白团扇，调谐朱弦琴。\n一毫不平意，幽怨古犹今。",
        "dynasty": "唐",
        "collection_info": null
    },
    {
        "title": "和令狐相公九日对黄白二菊花见怀",
        "author": "刘禹锡",
        "content": "素萼迎寒秀，金英带露香。\n繁华照旄钺，荣盛对银黄。\n琮璧交辉映，衣裳杂彩章。\n晴云遥盖覆，秋蝶近悠扬。\n空想逢九日，何由陪一觞。\n满丛佳色在，未肯委严霜。",
        "dynasty": "唐",
        "collection_info": null
    },
    {
        "title": "令狐仆射与余投分素深纵山川阻修然音问相继今年十一月仆射疾不起闻予已承讣书寝门长恸后日有使者两辈持书幷诗计其日时已是卧疾手笔盈幅翰墨尚新律词一篇音韵弥切收泪握管以成报章虽广陵之弦于今绝矣而盖泉之感犹庶闻焉焚之繐帐之前附于旧编之末",
        "author": "刘禹锡",
        "content": "前日寝门恸，至今悲有余。\n已嗟万化尽，方见八行书。\n满纸传相忆，裁诗怨索居。\n危弦音有绝，哀玉韵[犹]虚。\n忽叹幽明异，俄惊岁月除。\n文章虽不朽，精魂竟焉如。\n零泪霑青简，伤心见素车。\n悽凉从此后，无復望双鱼。",
        "dynasty": "唐",
        "collection_info": null
    },
    {
        "title": "和乐天闲园独赏八韵前以蜂鹤拙句寄呈今辱蜗蚁妍词见答因成小巧以取大咍",
        "author": "刘禹锡",
        "content": "永日无人事，芳园任兴行。\n陶庐树可爱，潘宅雨新晴。\n傅粉琅玕节，熏香菡萏茎。\n榴花裙色好，桐子药丸成。\n柳蠹枝偏亚，桑空叶再生。\n睢盱欲鬬雀，索漠不言莺。\n动植随四气，飞沈含五情。\n抢榆与水击，小大强为名。",
        "dynasty": "唐",
        "collection_info": null
    },
    {
        "title": "奉和裴令公新成绿野堂即书",
        "author": "刘禹锡",
        "content": "蔼蔼鼎门外，澄澄洛水湾。\n堂皇临绿野，坐卧看青山。\n位极却忘贵，功成欲爱闲。\n官名司管籥，心术去机关。\n禁苑凌晨出，园花及露攀。\n池塘鱼拔刺，竹径鸟绵蛮。\n志在安潇洒，尝经历险艰。\n高情方造适，众意望征还。\n好客交珠履，华筵舞玉颜。\n无因随贺燕，翔集画梁间。",
        "dynasty": "唐",
        "collection_info": null
    },
    {
        "title": "三月三日与乐天及河南李尹奉陪裴令公泛洛禊饮各赋十二韵",
        "author": "刘禹锡",
        "content": "洛下今修禊，羣贤胜会稽。\n盛筵陪玉铉，通籍尽金闺。\n波上神仙妓，岸旁桃李蹊。\n水嬉如鹭振，歌响杂莺啼。\n历览风光好，沿洄意思迷。\n棹歌能俪曲，墨客竞分题。\n翠幄连云起，香车向道齐。\n人夸绫步障，马惜锦障泥。\n尘暗宫墙外，霞明苑树西。\n舟形随鹢转，桥影与虹低。\n川色晴犹远，乌声暮欲栖。\n唯余踏青伴，待月魏王堤。",
        "dynasty": "唐",
        "collection_info": null
    },
    {
        "title": "乐天少傅五月长斋广延缁徒谢绝文友坐成睽间因以戏之",
        "author": "刘禹锡",
        "content": "五月长斋戒，深居绝送迎。\n不离通德里，便是法王城。\n举目皆僧事，全家少俗情。\n精修无上道，结念未来生。\n宾閤缁衣占，书堂信鼓鸣。\n戏童为塔象，啼鸟学经声。\n黍用青菰角，葵承玉露烹。\n马家供薏苡，刘氏饷芜菁。\n暗网笼歌扇，流尘晦酒铛。\n不知何次道，作佛几时成。",
        "dynasty": "唐",
        "collection_info": null
    },
    {
        "title": "酬乐天晚夏闲居欲相访先诗见贻",
        "author": "刘禹锡",
        "content": "池榭堪临泛，翛然散郁陶。\n步因驱鹤缓，吟为听蝉高。\n林密添新竹，枝低缒晚桃。\n酒醅晴易熟，药圃夏频薅。\n老是班行旧，闲为乡里豪。\n经过更何处，风景属吾曹。",
        "dynasty": "唐",
        "collection_info": null
    },
    {
        "title": "酬乐天醉后狂吟十韵",
        "author": "刘禹锡",
        "content": "散诞人间乐，逍遥地上仙。\n诗家登逸品，释氏悟真筌。\n制诰留台阁，歌词入管弦。\n处身于木鴈，任世变桑田。\n吏隐情兼遂，儒玄道两全。\n八关斋适罢，三雅兴尤偏。\n文墨中年旧，松筠晚岁坚。\n鱼书曾替代，香火有因缘。\n欲向醉乡去，犹为色界牵。\n好吹杨柳曲，为我舞金钿。",
        "dynasty": "唐",
        "collection_info": null
    },
    {
        "title": "牛相公见示新什谨依本韵次用以抒下情",
        "author": "刘禹锡",
        "content": "剧韵新篇至，因难始见能。\n雨天龙变化，晴日凤骞腾。\n游海惊何极，闻韶素不曾。\n惬心时拊髀，击节日麾肱。\n符彩添隃墨，波澜起剡藤。\n拣金光熠熠，累璧势层层。\n珠媚多藏贾，花撩欲定僧。\n封来真宝物，寄与媿交朋。\n已老无时疾，长贫望岁登。\n雀罗秋寂寂，虫翅晓薨薨。\n羸骥方辞绊，虚舟已绝絙。\n荣华甘死别，健羡亦生憎。\n玉柱琤瑽韵，金觥雹凸棱。\n何时良宴会，促膝对华灯。",
        "dynasty": "唐",
        "collection_info": null
    },
    {
        "title": "奉和中书崔舍人八月十五日夜翫月二十韵",
        "author": "刘禹锡",
        "content": "暮景中秋爽，阴灵既望圆。\n浮精离碧海，分照接虞渊。\n迥见孤轮出，高从倚盖旋。\n二仪含皎澈，万象共澄鲜。\n整御当西陆，舒光丽上玄。\n从星变风雨，顺日助陶甄。\n远近同时望，晶荧此夜偏。\n运行调玉烛，洁白应金天。\n曲沼疑瑶镜，通衢若象筵。\n逢人尽冰雪，遇景即神仙。\n引素吞银汉，凝清洗绿烟。\n皋禽警露下，邻杵思风前。\n水是还珠浦，山成种玉田。\n劒沈三尺影，灯罢九枝然。\n象外形无迹，寰中影有迁。\n稍当云阙正，未映斗城悬。\n静对挥宸翰，闲临襞彩笺。\n境同牛渚上，宿在凤池边。\n兴掩寻安道，词胜命仲宣。\n从今纸贵后，不復咏陈篇。",
        "dynasty": "唐",
        "collection_info": null
    },
    {
        "title": "奉和淮南李相公早秋即事寄成都武相公",
        "author": "刘禹锡",
        "content": "八柱共承天，东西别隐然。\n远夷争慕化，真相故临边。\n并进夔龙位，仍齐龟鹤年。\n同心舟已济，造膝璧常联。\n对领专征寄，遥持造物权。\n斗牛添气色，井络静氛烟。\n献可通三略，分甘出万钱。\n汉南趋节制，赵北赐山川。\n玉帐观渝舞，虹旌猎楚田。\n步嫌双绶重，梦入九城偏。\n秋雨离情动，新诗乐府传。\n聆音还窃抃，不觉抚么弦。",
        "dynasty": "唐",
        "collection_info": null
    },
    {
        "title": "元和癸巳岁仲秋诏发江陵偏师问罪蛮徼后命宣慰释兵归降凯旋之辰率尔成咏寄荆南严司空",
        "author": "刘禹锡",
        "content": "蛮水阻朝宗，兵符下渚宫。\n前筹得上策，无战已成功。\n汉使星飞入，夷心草偃同。\n歌谣开竹栈，拜舞戢桑弓。\n就日知冰释，投人念鸟穷。\n网罗三面解，章奏九门通。\n卉服联操袂，雕题尽鞠躬。\n降幡秋练白，驿骑昼尘红。\n火号休传警，机桥罢亘空。\n登山不见虏，振斾自生风。\n江远烟波静，军回气色雄。\n伫看闻喜后，金石赐元戎。",
        "dynasty": "唐",
        "collection_info": null
    },
    {
        "title": "和李六侍御文宣王庙释奠作",
        "author": "刘禹锡",
        "content": "叹息鲁先师，生逢周室卑。\n有心律天道，无位救陵夷。\n历聘不能用，领徒空尔为。\n儒风正礼乐，旅象入蓍龟。\n西狩非其应，中都安足施。\n世衰由我贱，泣下为人悲。\n遗教光文德，兴王叶梦期。\n土田封后胤，冕服饰虚仪。\n钟鼓胶庠荐，牲牢郡邑祠。\n闻君喟然叹，偏在上丁时。",
        "dynasty": "唐",
        "collection_info": null
    },
    {
        "title": "和窦中丞晚入容江作",
        "author": "刘禹锡",
        "content": "汉郡三十六，郁林东南遥。\n人伦选清臣，天外颁诏条。\n桂水步秋浪，火山凌雾朝。\n分圻辨风物，入境闻讴谣。\n莎岸见长亭，烟林隔丽谯。\n日落舟益驶，川平旗自飘。\n珠浦远明灭，金沙晴动摇。\n一吟道中作，离思悬层霄。",
        "dynasty": "唐",
        "collection_info": null
    },
    {
        "title": "南海马大夫见惠着述三通勒成四帙上自邃古达于国朝采其菁华至简如富钦受嘉贶诗以谢之",
        "author": "刘禹锡",
        "content": "红旗阅五兵，绛帐领诸生。\n味道轻鼎食，退公犹笔耕。\n青箱传学远，金匮纳书成。\n一瞬见前事，九流当抗行。\n编蒲曾苦思，垂竹媿无名。\n今日承芳讯，谁言赠衮荣。",
        "dynasty": "唐",
        "collection_info": null
    },
    {
        "title": "和杨侍郎初至郴州纪事书情题郡斋八韵",
        "author": "刘禹锡",
        "content": "旌节下朝台，分圭从北回。\n城头鹤立处，驿树凤栖来。\n旧路芳尘在，新恩驲骑催。\n里闾风偃草，鼓舞抃成雷。\n吏散山禽啭，庭香夏蕊开。\n郡斋堪四望，壁记有三台。\n人讶征黄晚，文非弔屈哀。\n一吟梁甫曲，知是卧龙才。",
        "dynasty": "唐",
        "collection_info": null
    },
    {
        "title": "和东川王相公新涨驿池八韵",
        "author": "刘禹锡",
        "content": "今日池塘上，初移造物权。\n苞藏成别岛，沿浊致清涟。\n变化生言下，蓬瀛落眼前。\n泛觞惊翠羽，开幕对红莲。\n远写风光入，明含气象全。\n渚烟笼驿树，波日漾宝筵。\n曲岸留缇骑，中流转綵船。\n无因接元礼，共载比神仙。",
        "dynasty": "唐",
        "collection_info": null
    },
    {
        "title": "酬杨八庶子喜韩吴兴与余同迁见赠",
        "author": "刘禹锡",
        "content": "早遇圣明朝，鴈行登九霄。\n文轻傅武仲，酒逼盖宽饶。\n舍矢同瞻鹄，当筵共赛枭。\n琢磨三益重，唱和五音调。\n台柏烟常起，池荷香暗飘。\n星文辞北极，旗影度东辽。\n直道由来黜，浮名岂敢要。\n三湘与百越，雨散又云摇。\n远守惭侯籍，征还荷诏条。\n顇容唯舌在，别恨几魂销。\n满眼悲陈事，逢人少旧僚。\n烟霞为老伴，蒲柳任先凋。\n虎绶悬新印，龙舼理去桡。\n断肠天北郡，携手洛阳桥。\n幢盖今虽贵，弓旌会见招。\n其如草玄客，空宇久寥寥。",
        "dynasty": "唐",
        "collection_info": null
    },
    {
        "title": "和兵部郑侍郎省中四松诗十韵",
        "author": "刘禹锡",
        "content": "右相历中台，移松武库栽。\n紫茸抽组绶，青实长玫瑰。\n便有干霄势，看成构厦材。\n数分天柱半，影逐日轮回。\n旧赏台阶去，新知谷口来。\n息阴常仰望，翫境几裴回。\n翠粒晴悬露，苍鳞雨起苔。\n凝音助瑶瑟，飘蘂泛金罍。\n月桂花遥烛，星榆叶对开。\n终须似鸡树，荣茂近昭回。",
        "dynasty": "唐",
        "collection_info": null
    },
    {
        "title": "酬郑州权舍人见寄十二韵",
        "author": "刘禹锡",
        "content": "朱户凌晨启，碧梧含早凉。\n人从桔柣至，书到漆沮傍。\n抃会因佳句，情深取断章。\n惬心同笑语，入耳胜笙簧。\n忆昔三条路，居邻数仞墙。\n学堂青玉案，綵服紫罗囊。\n麟角看成就，龙驹见抑扬。\n彀中飞一箭，云际落双鸧。\n甸邑叨前列，天台媿后行。\n鲤庭传事业，鸡树遂翱翔。\n书殿连鳷鹊，神池接凤凰。\n追游蒙尚齿，惠好结中肠。\n铩翮方抬举，危根易损伤。\n一麾怜弃置，五字借恩光。\n汝海崆峒秀，溱流芍药芳。\n风行能偃草，境静不争桑。\n转斾趋关右，颁条匝渭阳。\n病吟犹有思，老醉已无狂。\n尘满鸿沟道，沙惊白狄乡。\n伫闻黄纸诏，促召紫微郎。",
        "dynasty": "唐",
        "collection_info": null
    },
    {
        "title": "和牛相公题姑苏所寄太湖石兼寄李苏州",
        "author": "刘禹锡",
        "content": "震泽生奇石，沈潜得地灵。\n初辞水府出，犹带龙宫腥。\n发自江湖国，来荣卿相庭。\n从风夏云势，上汉古查形。\n拂拭鱼鳞见，铿锵玉韵聆。\n烟波含宿润，苔藓助新青。\n嵌穴胡雏貌，纤铓虫篆铭。\n孱颜傲林薄，飞动向雷霆。\n烦热近还散，余酲见便醒。\n凡禽不敢息，浮壒莫能停。\n静称垂松盖，鲜宜映鹤翎。\n忘忧常目击，素尚与心冥。\n眇小欺湘燕，团圆笑落星。\n徒然想融结，安可测年龄。\n采取询乡耋，搜求按旧经。\n垂钩入空隙，隔浪动晶荧。\n有获人争贺，欢谣众共听。\n一州惊阅宝，千里远扬舲。\n覩物洛阳陌，怀人吴御亭。\n寄言垂天翼，早晚起沧溟。",
        "dynasty": "唐",
        "collection_info": null
    },
    {
        "title": "浙西李大夫述梦四十韵幷浙东元相公酬和斐然继声",
        "author": "刘禹锡",
        "content": "位是才能取，时因际会遭。\n羽仪呈鸑鷟，铓刃试豪曹。\n洛下推年少，山东许地高。\n门承金铉鼎，家有玉璜韬。\n海浪扶鹏翅，天风引骥髦。\n便知蓬阁閟，不识鲁衣襃。\n兴发春塘草，魂交益部刀。\n形开犹抱膝，烛尽遽挥毫。\n昔仕当初筮，逢时咏载橐。\n怀铅辨虫蠹，染素学鹅毛。\n车骑方休汝，归来欲效陶。\n南台资謇谔，内署选风骚。\n羽化如乘鲤，楼居旧冠鳌。\n美香焚湿麝，名果赐干萄。\n议赦蝇栖笔，邀歌蚁泛醪。\n代言无所戏，谢表自称叨。\n兰焰凝芳泽，芝泥莹玉膏。\n对频声价出，直久梦魂劳。\n草诏令归马，批章答献獒。\n银花悬院牓，翠羽映帘条。\n讽谏欣然纳，奇觚率尔操。\n禁中时谔谔，天下免忉忉。\n左顾龟成印，双飞鹄织袍。\n谢宾缘地密，洁己是心豪。\n五日思归沐，三春羡众邀。\n茶炉依绿笋，棊局就红桃。\n溟海桑潜变，阴阳炭暗熬。\n仙成脱屣去，臣恋捧弓号。\n建节辞乌柏，宣风看鹭涛。\n土山京口峻，铁瓮郡城牢。\n曲岛花千树，官池水一篙。\n莺来和丝管，雁起拂麾旄。\n宛转倾罗扇，回旋堕玉搔。\n罚筹长竖纛，觥盏样如舠。\n山是千重障，江为四面濠。\n卧龙曾得雨，孤鹤尚鸣皋。\n剑用熊开匣，弓闲蛰受弢。\n凤姿尝在竹，鷃羽不离蒿。\n吴月分双镇，东西接万艘。\n今朝比潘陆，江海更滔滔。",
        "dynasty": "唐",
        "collection_info": null
    },
    {
        "title": "和浙西李大夫伊川卜居",
        "author": "刘禹锡",
        "content": "早入八元数，尝承三接恩。\n飞鸣天上路，镇压海西门。\n清望寰中许，高情物外存。\n时来诚不让，归去每形言。\n洛下思招隐，江干压作藩。\n按经修道具，依样买山村。\n开凿随人化，幽阴为律暄。\n远移难得树，立变旧荒园。\n绝塞通潜径，平泉占上原。\n烟霞遥在想，簿领益为繁。\n丹禁虚东閤，苍生望北辕。\n徒令双白鹤，五里自翩飜。",
        "dynasty": "唐",
        "collection_info": null
    },
    {
        "title": "省试风光草际浮",
        "author": "刘禹锡",
        "content": "熙熙春景霁，草绿春光丽。\n的历乱相鲜，葳蕤互亏蔽。\n乍疑芊绵裏，稍动丰茸际。\n影碎翻崇兰，浮香转丛蕙。\n含烟绚碧綵，带露如珠缀。\n幸因采掇日，况此临芳岁。",
        "dynasty": "唐",
        "collection_info": null
    },
    {
        "title": "历阳书事七十韵",
        "author": "刘禹锡",
        "content": "一夕为湖地，千年列郡名。\n霸王迷路处，亚父所封城。\n汉置东南尉，梁分肘腋兵。\n本吴风俗剽，兼楚语音伧。\n沸井今无涌，乌江旧有名。\n土台游柱史，石室隐彭铿。\n曹操祠犹在，濡须坞未平。\n海潮随月大，江水应春生。\n忆昨深山裏，终朝看火耕。\n鱼书来北阙，鹢首下南荆。\n云雨巫山暗，蕙兰湘水清。\n章华树已失，鄂渚草来迎。\n庐阜香炉出，湓城粉堞明。\n鴈飞彭蠡暮，鸦噪大雷晴。\n平野分风使，恬和趁夜程。\n贵池登陆峻，舂谷渡桥鸣。\n骆驿主人问，悲欢故旧情。\n几年方一面，卜昼便三更。\n助喜杯盘盛，忘机笑语訇。\n管清疑警鹤，弦巧似娇莺。\n炽炭烘蹲兽，华茵织鬬鲸。\n回裾飘雾雨，急节堕琼英。\n敛黛凝愁色，施钿耀翠晶。\n容华本南国，妆束学西京。\n日落方收鼓，天寒更炙笙。\n促筵交履舄，痛饮倒簪缨。\n谑浪容优孟，娇怜许智琼。\n蔽明添翠帟，命烛拄金茎。\n坐久罗衣皱，杯频粉面骍。\n兴来从请曲，意堕即飞觥。\n令急重须改，欢冯醉尽呈。\n诘朝还选胜，来日又寻盟。\n道别殷勤惜，邀筵次第争。\n唯闻嗟短景，不復有余酲。\n众散扃朱户，相携话素诚。\n晤言犹亹亹，残漏自丁丁。\n出祖千夫拥，行厨五熟烹。\n离亭临野水，别思入哀筝。\n接境人情洽，方冬馔具精。\n中流为界道，隔岸数飞甍。\n沙浦王浑镇，沧洲谢脁城。\n望夫人化石，梦帝日环营。\n半渡趋津吏，缘堤簇郡甿。\n场黄堆晚稻，篱碧见冬菁。\n里社争来献，壶浆各自擎。\n鸱夷倾底写，[粔籹]鬬成。\n采石风传柝，新林暮击钲。\n茧纶牵拨刺，犀焰照澄泓。\n露冕观原野，前驱抗斾旌。\n分庭展宾主，望阙拜恩荣。\n比屋惸嫠辈，连年水旱幷。\n遐思常后已，下令必先庚。\n远岫低屏列，支流曲带萦。\n湖鱼香胜肉，官酒重于饧。\n忆昔泉源变，斯须地轴倾。\n鸡笼为石颗，龟眼入泥坑。\n事繫人风重，官从物论轻。\n江春俄澹荡，楼月几亏盈。\n柳长千丝宛，田塍一线絣。\n游鱼将婢从，野雉见媒惊。\n波净攒凫鹊，洲香发杜蘅。\n一钟菰葑米，千里水葵羹。\n受谴时方久，分忧政未成。\n比琼虽碌碌，于铁尚铮铮。\n早忝登三署，曾闻奏六英。\n无能甘负弩，不慎在提衡。\n口语成中遘，毛衣阻上征。\n时闻关利钝，智亦有聋盲。\n昔媿山东妙，今惭海内兄。\n后来登甲乙，早已在蓬瀛。\n心托秦明镜，才非楚白珩。\n齿衰亲药物，宦薄傲公卿。\n捧日皆元老，宣风尽大彭。\n好令朝集使，结束赴新正。",
        "dynasty": "唐",
        "collection_info": null
    },
    {
        "title": "和武中丞秋日寄怀简诸僚故",
        "author": "刘禹锡",
        "content": "退朝还公府，骑吹息繁阴。\n吏散秋庭寂，乌啼烟树深。\n威生奉白简，道胜外华簪。\n风物清远目，功名怀寸阴。\n云衢念前侣，綵翰写冲襟。\n凉菊照幽径，败荷攒碧浔。\n感时江海思，报国松筠心。\n空愧寿陵步，芳尘何处寻。",
        "dynasty": "唐",
        "collection_info": null
    },
    {
        "title": "和令狐相公春日寻花有怀白侍郎阁老",
        "author": "刘禹锡",
        "content": "芳菲满雍州，鸾凤许同游。\n花径须深入，时光不少留。\n色鲜由树嫩，枝亚为房稠。\n静对仍持酒，高看特上楼。\n晴宜连夜赏，雨便一年休。\n共忆秋官处，余霞曲水头。",
        "dynasty": "唐",
        "collection_info": null
    },
    {
        "title": "荆州歌二首 一",
        "author": "刘禹锡",
        "content": "渚宫杨柳暗，麦城朝雉飞。\n可怜踏青伴，乘暖着轻衣。",
        "dynasty": "唐",
        "collection_info": null
    },
    {
        "title": "荆州歌二首 二",
        "author": "刘禹锡",
        "content": "今日好南风，商旅相催发。\n沙头樯竿上，始见春江阔。",
        "dynasty": "唐",
        "collection_info": null
    },
    {
        "title": "纪南歌",
        "author": "刘禹锡",
        "content": "风烟纪南城，尘土荆门路。\n天寒多猎骑，走上樊姬墓。",
        "dynasty": "唐",
        "collection_info": null
    },
    {
        "title": "视刀环歌",
        "author": "刘禹锡",
        "content": "常恨言语浅，不如人意深。\n今朝两相视，脉脉万重心。",
        "dynasty": "唐",
        "collection_info": null
    },
    {
        "title": "三阁辞四首 一",
        "author": "刘禹锡",
        "content": "贵人三阁上，日晏未梳头。\n不应有恨事，娇甚却成愁。",
        "dynasty": "唐",
        "collection_info": null
    },
    {
        "title": "三阁辞四首 二",
        "author": "刘禹锡",
        "content": "珠箔曲琼钩，仔细见扬州。\n北兵那得度，浪话判悠悠。",
        "dynasty": "唐",
        "collection_info": null
    },
    {
        "title": "三阁辞四首 三",
        "author": "刘禹锡",
        "content": "沉香帖阁柱，金缕画门楣。\n回首降旛下，已见黍[离]离。",
        "dynasty": "唐",
        "collection_info": null
    },
    {
        "title": "三阁辞四首 四",
        "author": "刘禹锡",
        "content": "三人出眢井，一身登槛车。\n朱门漫临水，不可见鲈鱼。",
        "dynasty": "唐",
        "collection_info": null
    },
    {
        "title": "纥那曲二首 一",
        "author": "刘禹锡",
        "content": "杨柳郁青青，竹枝无限情。\n周郎一回顾，听唱纥那声。",
        "dynasty": "唐",
        "collection_info": null
    },
    {
        "title": "纥那曲二首 二",
        "author": "刘禹锡",
        "content": "踏曲兴无穷，调同词不同。\n愿郎千万寿，长作主人翁。",
        "dynasty": "唐",
        "collection_info": null
    },
    {
        "title": "淮阴行五首 一",
        "author": "刘禹锡",
        "content": "簇簇淮阴市，竹楼缘岸上。\n好日起樯竿，乌飞惊五两。",
        "dynasty": "唐",
        "collection_info": null
    },
    {
        "title": "淮阴行五首 二",
        "author": "刘禹锡",
        "content": "今日转船头，金乌指西北。\n烟波与春草，千里同一色。",
        "dynasty": "唐",
        "collection_info": null
    },
    {
        "title": "淮阴行五首 三",
        "author": "刘禹锡",
        "content": "船头大铜镮，摩挲光阵阵。\n早早使风来，沙头一眼认。",
        "dynasty": "唐",
        "collection_info": null
    },
    {
        "title": "淮阴行五首 四",
        "author": "刘禹锡",
        "content": "何物令侬羡，羡郎船尾燕。\n衔泥趂樯竿，宿食长相见。",
        "dynasty": "唐",
        "collection_info": null
    },
    {
        "title": "淮阴行五首 五",
        "author": "刘禹锡",
        "content": "隔浦望行船，头昂尾幰幰。\n无奈晚来时，清淮春浪软。",
        "dynasty": "唐",
        "collection_info": null
    },
    {
        "title": "浑侍中宅牡丹",
        "author": "刘禹锡",
        "content": "径尺千余朵，人间有此花。\n今朝见颜色，更不向诸家。",
        "dynasty": "唐",
        "collection_info": null
    },
    {
        "title": "咏红柿子",
        "author": "刘禹锡",
        "content": "晓连星影出，晚带日光悬。\n本因遗采掇，翻自保天年。",
        "dynasty": "唐",
        "collection_info": null
    },
    {
        "title": "吕八见寄郡内书怀因而戏和",
        "author": "刘禹锡",
        "content": "文苑振金声，循良冠百城。\n不知今史氏，何处列君名。",
        "dynasty": "唐",
        "collection_info": null
    },
    {
        "title": "秋风引",
        "author": "刘禹锡",
        "content": "何处秋风至，萧萧送鴈羣。\n朝来入庭树，孤客最先闻。",
        "dynasty": "唐",
        "collection_info": null
    },
    {
        "title": "柳花词三首 一",
        "author": "刘禹锡",
        "content": "开从绿条上，散逐香风远。\n故取花落时，悠扬占春晚。",
        "dynasty": "唐",
        "collection_info": null
    },
    {
        "title": "柳花词三首 二",
        "author": "刘禹锡",
        "content": "轻飞不假风，轻落不委地。\n撩乱舞晴空，发人无限思。",
        "dynasty": "唐",
        "collection_info": null
    },
    {
        "title": "柳花词三首 三",
        "author": "刘禹锡",
        "content": "晴天闇闇雪，来送青春暮。\n无意似多情，千家万家去。",
        "dynasty": "唐",
        "collection_info": null
    },
    {
        "title": "路傍曲",
        "author": "刘禹锡",
        "content": "南山宿雨晴，春入凤凰城。\n处处闻弦管，无非送酒声。",
        "dynasty": "唐",
        "collection_info": null
    },
    {
        "title": "君山怀古",
        "author": "刘禹锡",
        "content": "属车八十一，此地阻长风。\n千载威灵尽，赭山寒水中。",
        "dynasty": "唐",
        "collection_info": null
    },
    {
        "title": "庭竹",
        "author": "刘禹锡",
        "content": "露涤铅粉节，风摇青玉枝。\n依依似君子，无地不相宜。",
        "dynasty": "唐",
        "collection_info": null
    },
    {
        "title": "唐郎中宅与诸公同饮酒看牡丹",
        "author": "刘禹锡",
        "content": "今日花前饮，甘心醉数杯。\n但愁花有语，不为老人开。",
        "dynasty": "唐",
        "collection_info": null
    },
    {
        "title": "题寿安甘棠馆二首 一",
        "author": "刘禹锡",
        "content": "公馆似仙家，池清竹径斜。\n山禽忽惊起，衝落半岩花。",
        "dynasty": "唐",
        "collection_info": null
    },
    {
        "title": "题寿安甘棠馆二首 二",
        "author": "刘禹锡",
        "content": "门前洛阳道，门裏桃花路。\n尘土与烟霞，其间十余步。",
        "dynasty": "唐",
        "collection_info": null
    },
    {
        "title": "古词二首 一",
        "author": "刘禹锡",
        "content": "轩后初冠冕，前旒为蔽明。\n安知从复道，然后见人情。",
        "dynasty": "唐",
        "collection_info": null
    },
    {
        "title": "古词二首 二",
        "author": "刘禹锡",
        "content": "簿领乃俗士，清谈信古风。\n吾观苏令绰，朱墨一何工。",
        "dynasty": "唐",
        "collection_info": null
    },
    {
        "title": "寓兴二首 一",
        "author": "刘禹锡",
        "content": "常谈即至理，安事非常情。\n寄语何平叔，无为轻老生。",
        "dynasty": "唐",
        "collection_info": null
    },
    {
        "title": "寓兴二首 二",
        "author": "刘禹锡",
        "content": "世途多礼数，鹏鷃各逍遥。\n何事陶彭泽，抛官为折腰。",
        "dynasty": "唐",
        "collection_info": null
    },
    {
        "title": "咏史二首 一",
        "author": "刘禹锡",
        "content": "骠骑非无势，少卿终不去。\n世道剧颓波，我心如砥柱。",
        "dynasty": "唐",
        "collection_info": null
    },
    {
        "title": "咏史二首 二",
        "author": "刘禹锡",
        "content": "贾生明王道，卫绾工车戏。\n同遇汉文时，何人居贵位。",
        "dynasty": "唐",
        "collection_info": null
    },
    {
        "title": "经檀道济故垒",
        "author": "刘禹锡",
        "content": "万里长城坏，荒营野草秋。\n秣陵多士女，犹唱白符鸠。",
        "dynasty": "唐",
        "collection_info": null
    },
    {
        "title": "伤段右丞",
        "author": "刘禹锡",
        "content": "江海多豪气，朝廷有直声。\n何言马蹄下，一旦是佳城。",
        "dynasty": "唐",
        "collection_info": null
    },
    {
        "title": "伤独孤舍人",
        "author": "刘禹锡",
        "content": "昔别矜年少，今悲丧国华。\n远来同社燕，不见早梅花。",
        "dynasty": "唐",
        "collection_info": null
    },
    {
        "title": "再伤庞尹",
        "author": "刘禹锡",
        "content": "京兆归何处，章台空暮尘。\n可怜鸾镜下，哭杀画眉人。",
        "dynasty": "唐",
        "collection_info": null
    },
    {
        "title": "敬酬微公见寄二首 一",
        "author": "刘禹锡",
        "content": "凄凉沃州僧，顦顇柴桑宰。\n别来二十年，唯余两心在。",
        "dynasty": "唐",
        "collection_info": null
    },
    {
        "title": "敬酬微公见寄二首 二",
        "author": "刘禹锡",
        "content": "越江千里镜，越岭四时雪。\n中有逍遥人，夜深观水月。",
        "dynasty": "唐",
        "collection_info": null
    },
    {
        "title": "鄂渚留别李二十一表臣大夫",
        "author": "刘禹锡",
        "content": "高樯起行色，促柱动离声。\n欲问江深浅，应如远别情。",
        "dynasty": "唐",
        "collection_info": null
    },
    {
        "title": "荅表臣赠别二首 一",
        "author": "刘禹锡",
        "content": "昔为瑶池侣，飞舞集蓬莱。\n今作江汉别，风雪一徘徊。",
        "dynasty": "唐",
        "collection_info": null
    },
    {
        "title": "荅表臣赠别二首 二",
        "author": "刘禹锡",
        "content": "嘶马立未还，行舟路将转。\n江头瞑色深，挥袖依稀见。",
        "dynasty": "唐",
        "collection_info": null
    },
    {
        "title": "始发鄂渚寄表臣二首 一",
        "author": "刘禹锡",
        "content": "祖帐管弦绝，客帆西风生。\n回车已不见，犹听马嘶声。",
        "dynasty": "唐",
        "collection_info": null
    },
    {
        "title": "始发鄂渚寄表臣二首 二",
        "author": "刘禹锡",
        "content": "晓发柳林戍，遥城闻五鼓。\n忆与故人眠，此时犹晤语。",
        "dynasty": "唐",
        "collection_info": null
    },
    {
        "title": "出鄂州界怀表臣二首 一",
        "author": "刘禹锡",
        "content": "离席一挥杯，别愁今尚醉。\n迟迟有情处，却恨江帆驶。",
        "dynasty": "唐",
        "collection_info": null
    },
    {
        "title": "出鄂州界怀表臣二首 二",
        "author": "刘禹锡",
        "content": "梦觉疑连榻，舟行忽千里。\n不见黄鹤楼，寒沙雪相似。",
        "dynasty": "唐",
        "collection_info": null
    },
    {
        "title": "和游房公旧竹亭闻琴绝句",
        "author": "刘禹锡",
        "content": "尚有竹间路，永无綦下尘。\n一闻流水曲，重忆餐霞人。",
        "dynasty": "唐",
        "collection_info": null
    },
    {
        "title": "西州李尚书知愚与元武昌有旧远示二篇吟之泫然因以继和二首 一",
        "author": "刘禹锡",
        "content": "如何赠琴日，已是绝弦时。\n无復双金报，空余挂劒悲。",
        "dynasty": "唐",
        "collection_info": null
    },
    {
        "title": "西州李尚书知愚与元武昌有旧远示二篇吟之泫然因以继和二首 二",
        "author": "刘禹锡",
        "content": "宝匣从此闲，朱弦谁復调。\n祗应随玉树，同向土中销。",
        "dynasty": "唐",
        "collection_info": null
    },
    {
        "title": "别苏州二首 一",
        "author": "刘禹锡",
        "content": "三载为吴郡，临岐祖帐开。\n虽非谢桀黠，且为一裴回。",
        "dynasty": "唐",
        "collection_info": null
    },
    {
        "title": "别苏州二首 二",
        "author": "刘禹锡",
        "content": "流水阊门外，秋风吹柳条。\n从来送客处，今日自魂销。",
        "dynasty": "唐",
        "collection_info": null
    },
    {
        "title": "罢和州游建康",
        "author": "刘禹锡",
        "content": "秋水清无力，寒山暮多思。\n官闲不计程，徧上南朝寺。",
        "dynasty": "唐",
        "collection_info": null
    },
    {
        "title": "九日登高",
        "author": "刘禹锡",
        "content": "世路山河险，君门烟雾深。\n年年上高处，未省不伤心。",
        "dynasty": "唐",
        "collection_info": null
    },
    {
        "title": "荅柳子厚",
        "author": "刘禹锡",
        "content": "年方伯玉早，恨比四愁多。\n会待休车骑，相随出罻罗。",
        "dynasty": "唐",
        "collection_info": null
    },
    {
        "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 一",
        "author": "刘禹锡",
        "content": "宫馆贮娇娃，当时意大夸。\n艳倾吴国尽，笑入楚王家。",
        "dynasty": "唐",
        "collection_info": null
    },
    {
        "title": "馆娃宫在旧郡西南砚石山前瞰姑苏台傍有采香径梁天监中置佛寺曰灵岩即故宫也信为绝境因赋二章 二",
        "author": "刘禹锡",
        "content": "月殿移椒壁，天花代舜华。\n唯余采香径，一带绕山斜。",
        "dynasty": "唐",
        "collection_info": null
    },
    {
        "title": "听琴",
        "author": "刘禹锡",
        "content": "禅思何妨在玉琴，真僧不见听时心。\n秋堂境寂夜方半，云去苍梧湘水深。",
        "dynasty": "唐",
        "collection_info": null
    },
    {
        "title": "魏宫词二首 一",
        "author": "刘禹锡",
        "content": "日晚长秋帘外报，望陵歌舞在明朝。\n添炉欲爇熏衣麝，忆得分时不忍烧。",
        "dynasty": "唐",
        "collection_info": null
    },
    {
        "title": "魏宫词二首 二",
        "author": "刘禹锡",
        "content": "日映西陵松柏枝，下台相顾一相思。\n朝来乐府长歌曲，唱着君王自作词。",
        "dynasty": "唐",
        "collection_info": null
    },
    {
        "title": "杨枝词二首 一",
        "author": "刘禹锡",
        "content": "迎得春光先到来，浅黄轻绿映楼台。\n只缘袅娜多情思，更被春风长倩猜。",
        "dynasty": "唐",
        "collection_info": null
    },
    {
        "title": "杨枝词二首 二",
        "author": "刘禹锡",
        "content": "巫峡巫山杨柳多，朝云暮雨远相和。\n因想阳台无限事，为君回唱竹枝歌。",
        "dynasty": "唐",
        "collection_info": null
    },
    {
        "title": "竹枝词二首 一",
        "author": "刘禹锡",
        "content": "杨柳青青江水平，闻郎江上唱歌声。\n东边日出西边雨，道是无晴却有晴。",
        "dynasty": "唐",
        "collection_info": null
    },
    {
        "title": "竹枝词二首 二",
        "author": "刘禹锡",
        "content": "楚水巴山江雨多，巴人能唱本乡歌。\n今朝北客思归去，回入纥那披绿罗。",
        "dynasty": "唐",
        "collection_info": null
    },
    {
        "title": "堤上行三首 一",
        "author": "刘禹锡",
        "content": "酒旗相望大堤头，堤下连樯堤上楼。\n日暮行人争渡急，桨声幽轧满中流。",
        "dynasty": "唐",
        "collection_info": null
    },
    {
        "title": "堤上行三首 二",
        "author": "刘禹锡",
        "content": "江南江北望烟波，入夜行人相应歌。\n桃叶传情竹枝怨，水流无限月明多。",
        "dynasty": "唐",
        "collection_info": null
    },
    {
        "title": "堤上行三首 三",
        "author": "刘禹锡",
        "content": "春堤缭绕水徘徊，酒舍旗亭次第开。\n日晚上楼招估客，轲峨大艑落颿来。",
        "dynasty": "唐",
        "collection_info": null
    },
    {
        "title": "踏歌词四首 一",
        "author": "刘禹锡",
        "content": "春江月出大堤平，堤上女郎连袂行。\n唱尽新词欢不见，红霞映树鹧鸪鸣。",
        "dynasty": "唐",
        "collection_info": null
    },
    {
        "title": "踏歌词四首 二",
        "author": "刘禹锡",
        "content": "桃蹊柳陌好经过，灯下妆成月下歌。\n为是襄王故宫地，至今犹自细腰多。",
        "dynasty": "唐",
        "collection_info": null
    },
    {
        "title": "踏歌词四首 三",
        "author": "刘禹锡",
        "content": "新词宛转递相传，振袖倾鬟风露前。\n月落乌啼云雨散，游童陌上拾花钿。",
        "dynasty": "唐",
        "collection_info": null
    },
    {
        "title": "踏歌词四首 四",
        "author": "刘禹锡",
        "content": "日暮江头闻竹枝，南人行乐北人悲。\n自从雪裏唱新曲，直到三春花尽时。",
        "dynasty": "唐",
        "collection_info": null
    },
    {
        "title": "步虚词二首 一",
        "author": "刘禹锡",
        "content": "阿母种桃云海际，花落子成三千岁。\n海风吹折最繁枝，跪捧琼盘献天帝。",
        "dynasty": "唐",
        "collection_info": null
    },
    {
        "title": "步虚词二首 二",
        "author": "刘禹锡",
        "content": "华表千年一鹤归，凝丹为顶雪为衣。\n星星仙语人听尽，却向五云翻翅飞。",
        "dynasty": "唐",
        "collection_info": null
    },
    {
        "title": "阿娇怨",
        "author": "刘禹锡",
        "content": "望见葳蕤举翠华，试开金屋扫庭花。\n须臾宫女传来信，言幸平阳公主家。",
        "dynasty": "唐",
        "collection_info": null
    },
    {
        "title": "秋词二首 一",
        "author": "刘禹锡",
        "content": "自古逢秋悲寂寥，我言秋日胜春朝。\n晴空一鹤排云上，便引诗情到碧霄。",
        "dynasty": "唐",
        "collection_info": null
    },
    {
        "title": "秋词二首 二",
        "author": "刘禹锡",
        "content": "山明水净夜来霜，数树深红出浅黄。\n试上高楼清入骨，岂如春色嗾人狂。",
        "dynasty": "唐",
        "collection_info": null
    },
    {
        "title": "秋扇词",
        "author": "刘禹锡",
        "content": "莫道恩情无重来，人间荣谢递相催。\n当时初入君怀袖，岂念寒炉有死灰。",
        "dynasty": "唐",
        "collection_info": null
    },
    {
        "title": "竹枝词九首 一",
        "author": "刘禹锡",
        "content": "白帝城头春草生，白盐山下蜀江清。\n南人上来歌一曲，北人莫上动乡情。",
        "dynasty": "唐",
        "collection_info": null
    },
    {
        "title": "竹枝词九首 二",
        "author": "刘禹锡",
        "content": "山桃红花满上头，蜀江春水拍山流。\n花红易衰似郎意，水流无限似侬愁。",
        "dynasty": "唐",
        "collection_info": null
    },
    {
        "title": "竹枝词九首 三",
        "author": "刘禹锡",
        "content": "江上朱楼新雨晴，瀼西春水縠纹生。\n桥东桥西好杨柳，人来人去唱歌行。",
        "dynasty": "唐",
        "collection_info": null
    },
    {
        "title": "竹枝词九首 四",
        "author": "刘禹锡",
        "content": "日出三竿春雾消，江头蜀客驻兰桡。\n凭寄狂夫书一纸，家住成都万里桥。",
        "dynasty": "唐",
        "collection_info": null
    },
    {
        "title": "竹枝词九首 五",
        "author": "刘禹锡",
        "content": "两岸山花似雪开，家家春酒满银杯。\n昭君坊中多女伴，永安宫外踏青来。",
        "dynasty": "唐",
        "collection_info": null
    },
    {
        "title": "竹枝词九首 六",
        "author": "刘禹锡",
        "content": "城西门前滟滪堆，年年波浪不能摧。\n懊恼人心不如石，少时东去復西来。",
        "dynasty": "唐",
        "collection_info": null
    },
    {
        "title": "竹枝词九首 七",
        "author": "刘禹锡",
        "content": "瞿塘嘈嘈十二滩，人言道路古来难。\n长恨人心不如水，等闲平地起波澜。",
        "dynasty": "唐",
        "collection_info": null
    },
    {
        "title": "竹枝词九首 八",
        "author": "刘禹锡",
        "content": "巫峡苍苍烟雨时，清猿啼在最高枝。\n个裏愁人肠自断，由来不是此声悲。",
        "dynasty": "唐",
        "collection_info": null
    },
    {
        "title": "竹枝词九首 九",
        "author": "刘禹锡",
        "content": "山上层层桃李花，云间烟火是人家。\n银钏金钗来负水，长刀短笠去烧畬。",
        "dynasty": "唐",
        "collection_info": null
    },
    {
        "title": "杨柳枝词九首 一",
        "author": "刘禹锡",
        "content": "塞北梅花羌笛吹，淮南桂树小山词。\n请君莫奏前朝曲，听唱新翻杨柳枝。",
        "dynasty": "唐",
        "collection_info": null
    },
    {
        "title": "杨柳枝词九首 二",
        "author": "刘禹锡",
        "content": "南陌东城春早时，相逢何处不依依。\n桃红李白皆夸好，须得垂杨相发挥。",
        "dynasty": "唐",
        "collection_info": null
    },
    {
        "title": "杨柳枝词九首 三",
        "author": "刘禹锡",
        "content": "凤阙轻遮翡翠帏，龙池遥望曲尘丝。\n御沟春水相辉映，狂杀长安年少儿。",
        "dynasty": "唐",
        "collection_info": null
    },
    {
        "title": "杨柳枝词九首 四",
        "author": "刘禹锡",
        "content": "金谷园中莺乱飞，铜驼陌上好风吹。\n城中桃李须臾尽，争似垂杨无限时。",
        "dynasty": "唐",
        "collection_info": null
    },
    {
        "title": "杨柳枝词九首 五",
        "author": "刘禹锡",
        "content": "花萼楼前初种时，美人楼上鬬腰肢。\n如今抛掷长街裏，露叶如啼欲向谁。",
        "dynasty": "唐",
        "collection_info": null
    },
    {
        "title": "杨柳枝词九首 六",
        "author": "刘禹锡",
        "content": "炀帝行宫汴水滨，数枝杨柳不胜春。\n晚来风起花如雪，飞入宫墙不见人。",
        "dynasty": "唐",
        "collection_info": null
    },
    {
        "title": "杨柳枝词九首 七",
        "author": "刘禹锡",
        "content": "御陌青门拂地垂，千条金缕万条丝。\n如今绾作同心结，将赠行人知不知。",
        "dynasty": "唐",
        "collection_info": null
    },
    {
        "title": "杨柳枝词九首 八",
        "author": "刘禹锡",
        "content": "城外春风吹酒旗，行人挥袂日西时。\n长安陌上无穷树，唯有垂杨管别离。",
        "dynasty": "唐",
        "collection_info": null
    },
    {
        "title": "杨柳枝词九首 九",
        "author": "刘禹锡",
        "content": "轻盈袅娜占年华，舞榭妆楼处处遮。\n春尽絮花留不得，随风好去落谁家。",
        "dynasty": "唐",
        "collection_info": null
    },
    {
        "title": "浪淘沙九首 一",
        "author": "刘禹锡",
        "content": "九曲黄河万里沙，浪淘风簸自天涯。\n如今直上银河去，同到牵牛织女家。",
        "dynasty": "唐",
        "collection_info": null
    },
    {
        "title": "浪淘沙九首 二",
        "author": "刘禹锡",
        "content": "洛水桥边春日斜，碧流清浅见琼砂。\n无端陌上狂风急，惊起鸳鸯出浪花。",
        "dynasty": "唐",
        "collection_info": null
    },
    {
        "title": "浪淘沙九首 三",
        "author": "刘禹锡",
        "content": "汴水东流虎眼纹，清淮晓色鸭头春。\n君看渡口淘沙处，渡却人间多少人。",
        "dynasty": "唐",
        "collection_info": null
    },
    {
        "title": "浪淘沙九首 四",
        "author": "刘禹锡",
        "content": "鹦鹉洲头浪飐沙，青楼春望日将斜。\n衔泥燕子争归舍，独自狂夫不忆家。",
        "dynasty": "唐",
        "collection_info": null
    },
    {
        "title": "浪淘沙九首 五",
        "author": "刘禹锡",
        "content": "濯锦江边两岸花，春风吹浪正淘沙。\n女郎剪下鸳鸯锦，将向中流疋晚霞。",
        "dynasty": "唐",
        "collection_info": null
    },
    {
        "title": "浪淘沙九首 六",
        "author": "刘禹锡",
        "content": "日照澄洲江雾开，淘金女伴满江隈。\n美人首饰侯王印，尽是沙中浪底来。",
        "dynasty": "唐",
        "collection_info": null
    },
    {
        "title": "浪淘沙九首 七",
        "author": "刘禹锡",
        "content": "八月涛声吼地来，头高数丈触山回。\n须臾却入海门去，卷起沙堆似雪堆。",
        "dynasty": "唐",
        "collection_info": null
    },
    {
        "title": "浪淘沙九首 八",
        "author": "刘禹锡",
        "content": "莫道谗言如浪深，莫言迁客似沙沉。\n千淘万漉虽辛苦，吹尽狂沙始到金。",
        "dynasty": "唐",
        "collection_info": null
    },
    {
        "title": "浪淘沙九首 九",
        "author": "刘禹锡",
        "content": "流水淘沙不暂停，前波未灭后波生。\n令人忽忆潇湘渚，回唱迎神三两声。",
        "dynasty": "唐",
        "collection_info": null
    },
    {
        "title": "洛中送韩七中丞之吴兴口号五首 一",
        "author": "刘禹锡",
        "content": "昔年意气结羣英，几度朝回一字行。\n海北江南零落尽，两人相见洛阳城。",
        "dynasty": "唐",
        "collection_info": null
    },
    {
        "title": "洛中送韩七中丞之吴兴口号五首 二",
        "author": "刘禹锡",
        "content": "自从云散各东西，每日欢娱却惨悽。\n离别苦多相见少，一生心事在书题。",
        "dynasty": "唐",
        "collection_info": null
    },
    {
        "title": "洛中送韩七中丞之吴兴口号五首 三",
        "author": "刘禹锡",
        "content": "今朝无意诉离杯，何况清弦急管催。\n本欲醉中轻远别，不知翻引酒悲来。",
        "dynasty": "唐",
        "collection_info": null
    },
    {
        "title": "洛中送韩七中丞之吴兴口号五首 四",
        "author": "刘禹锡",
        "content": "骆驼桥上苹风急，鹦鹉杯中箬下春。\n水碧山青知好处，开颜一笑向何人。",
        "dynasty": "唐",
        "collection_info": null
    },
    {
        "title": "洛中送韩七中丞之吴兴口号五首 五",
        "author": "刘禹锡",
        "content": "溪中士女出笆篱，溪上鸳鸯避画旗。\n何处人间似仙境，春山携妓采茶时。",
        "dynasty": "唐",
        "collection_info": null
    },
    {
        "title": "送廖参谋东游二首 一",
        "author": "刘禹锡",
        "content": "九陌逢君又别离，行云别鹤本无期。\n望嵩楼上忽相见，看过花开花落时。",
        "dynasty": "唐",
        "collection_info": null
    },
    {
        "title": "送廖参谋东游二首 二",
        "author": "刘禹锡",
        "content": "繁花落尽君辞去，绿草垂杨引征路。\n东道诸侯皆故人，留连必是多情处。",
        "dynasty": "唐",
        "collection_info": null
    },
    {
        "title": "洛中春末送杜录事赴蕲州",
        "author": "刘禹锡",
        "content": "樽前花下长相见，明日忽为千里人。\n君过午桥回首望，洛城犹自有残春。",
        "dynasty": "唐",
        "collection_info": null
    },
    {
        "title": "夜燕福建卢侍郎宅因送之镇",
        "author": "刘禹锡",
        "content": "暂驻旌旗洛水堤，绮筵红烛醉兰闺。\n美人美酒长相逐，莫怕猿声发建溪。",
        "dynasty": "唐",
        "collection_info": null
    },
    {
        "title": "重送鸿举师赴江陵谒马逢侍御",
        "author": "刘禹锡",
        "content": "西北秋风凋蕙兰，洞庭波上碧云寒。\n茂陵才子江陵住，乞取新诗合掌看。",
        "dynasty": "唐",
        "collection_info": null
    },
    {
        "title": "赠长沙讚头陀",
        "author": "刘禹锡",
        "content": "外道邪山千万重，真言一发尽摧峰。\n有时明月无人夜，独向昭潭制恶龙。",
        "dynasty": "唐",
        "collection_info": null
    },
    {
        "title": "送霄韵上人游天台",
        "author": "刘禹锡",
        "content": "曲江僧向松江见，又到天台看石桥。\n鹤恋故巢云恋岫，比君犹自不逍遥。",
        "dynasty": "唐",
        "collection_info": null
    },
    {
        "title": "台城怀古",
        "author": "刘禹锡",
        "content": "清江悠悠王气沉，六朝遗事何处寻。\n宫墙隐嶙围野泽，鹳鶂夜鸣秋色深。",
        "dynasty": "唐",
        "collection_info": null
    },
    {
        "title": "戏赠崔千牛",
        "author": "刘禹锡",
        "content": "学道深山许老人，留名万代不关身。\n劝君多买长安酒，南陌东城占取春。",
        "dynasty": "唐",
        "collection_info": null
    },
    {
        "title": "扬州春夜李端公益张侍御登段侍御平路密县李少府畼秘书张正字復元同会于水馆对酒联句追刻烛击铜钵故事迟辄举觥以饮之逮夜艾羣公沾醉纷然就枕余偶独醒因题诗于段君枕上以志其事",
        "author": "刘禹锡",
        "content": "寂寂独看金烬落，纷纷只见玉山頽。\n自羞不是高阳侣，一夜星星骑马回。",
        "dynasty": "唐",
        "collection_info": null
    },
    {
        "title": "逢王十二学士入翰林因以诗赠",
        "author": "刘禹锡",
        "content": "厩马翩翩禁外逢，星槎上汉杳难从。\n定知欲报淮南诏，促召王褒入九重。",
        "dynasty": "唐",
        "collection_info": null
    },
    {
        "title": "阙下口号呈柳仪曹",
        "author": "刘禹锡",
        "content": "綵仗神旗猎晓风，鸡人一唱鼓蓬蓬。\n铜壶漏水何时歇，如此相催即老翁。",
        "dynasty": "唐",
        "collection_info": null
    },
    {
        "title": "监祠夕月坛书事",
        "author": "刘禹锡",
        "content": "西皥司分昼夜平，羲和停午太阴生。\n铿锵揖让秋光裏，观者如云出凤城。",
        "dynasty": "唐",
        "collection_info": null
    },
    {
        "title": "元和甲午岁诏书尽征江湘逐客余自武陵赴京宿于都亭有怀续来诸君子",
        "author": "刘禹锡",
        "content": "雷雨江山起卧龙，武陵樵客蹑仙踪。\n十年楚水枫林下，今夜初闻长乐钟。",
        "dynasty": "唐",
        "collection_info": null
    },
    {
        "title": "元和十一年自朗州召至京戏赠看花诸君子",
        "author": "刘禹锡",
        "content": "紫陌红尘拂面来，无人不道看花回。\n玄都观裏桃千树，尽是刘郎去后栽。",
        "dynasty": "唐",
        "collection_info": null
    },
    {
        "title": "再游玄都观",
        "author": "刘禹锡",
        "content": "百亩庭中半是苔，桃花净尽菜花开。\n种桃道士归何处，前度刘郎今又来。",
        "dynasty": "唐",
        "collection_info": null
    },
    {
        "title": "与歌者米嘉荣",
        "author": "刘禹锡",
        "content": "唱得凉州意外声，旧人唯数米嘉荣。\n近来时世轻先辈，好染髭鬚事后生。",
        "dynasty": "唐",
        "collection_info": null
    },
    {
        "title": "望夫石",
        "author": "刘禹锡",
        "content": "终日望夫夫不归，化为孤石苦相思。\n望来已是几千载，只似当时初望时。",
        "dynasty": "唐",
        "collection_info": null
    },
    {
        "title": "听旧宫中乐人穆氏唱歌",
        "author": "刘禹锡",
        "content": "曾随织女渡天河，记得云间第一歌。\n休唱贞元供奉曲，当时朝士已无多。",
        "dynasty": "唐",
        "collection_info": null
    },
    {
        "title": "金陵五题 石头城",
        "author": "刘禹锡",
        "content": "山围故国周遭在，潮打空城寂寞回。\n淮水东边旧时月，夜深还过女墙来。",
        "dynasty": "唐",
        "collection_info": null
    },
    {
        "title": "金陵五题 乌衣巷",
        "author": "刘禹锡",
        "content": "朱雀桥边野草花，乌衣巷口夕阳斜。\n旧时王谢堂前燕，飞入寻常百姓家。",
        "dynasty": "唐",
        "collection_info": null
    },
    {
        "title": "金陵五题 台城",
        "author": "刘禹锡",
        "content": "台城六代竞豪华，结绮临春事最奢。\n万户千门成野草，只缘一曲后庭花。",
        "dynasty": "唐",
        "collection_info": null
    },
    {
        "title": "金陵五题 生公讲堂",
        "author": "刘禹锡",
        "content": "生公说法鬼神听，身后空堂夜不扃。\n高坐寂寥尘漠漠，一方明月可中庭。",
        "dynasty": "唐",
        "collection_info": null
    },
    {
        "title": "金陵五题 江令宅",
        "author": "刘禹锡",
        "content": "南朝词臣北朝客，归来唯见秦淮碧。\n池台竹树三亩余，至今人道江家宅。",
        "dynasty": "唐",
        "collection_info": null
    },
    {
        "title": "韩信庙",
        "author": "刘禹锡",
        "content": "将略兵机命世雄，苍黄钟室叹良弓。\n遂令后代登坛者，每一寻思怕立功。",
        "dynasty": "唐",
        "collection_info": null
    },
    {
        "title": "李贾二大夫谏拜命后寄杨八寿州",
        "author": "刘禹锡",
        "content": "谏省新登二直臣，万方惊喜捧丝纶。\n则知天子明如日，肯放淮南高卧人。",
        "dynasty": "唐",
        "collection_info": null
    },
    {
        "title": "美温尚书镇定兴元以诗寄贺",
        "author": "刘禹锡",
        "content": "旌旗入境犬无声，戮尽鲸鲵汉水清。\n从此世人开耳目，始知名将出书生。",
        "dynasty": "唐",
        "collection_info": null
    },
    {
        "title": "酬瑞州吴大夫夜泊湘川见寄一绝",
        "author": "刘禹锡",
        "content": "夜泊湘川逐客心，月明猿苦血沾襟。\n湘妃旧竹痕犹浅，从此因君染更深。",
        "dynasty": "唐",
        "collection_info": null
    },
    {
        "title": "征还京师见旧番官冯叔达",
        "author": "刘禹锡",
        "content": "前者匆匆幞被行，十年憔悴到京城。\n南宫旧吏来相问，何处淹留白髮生。",
        "dynasty": "唐",
        "collection_info": null
    },
    {
        "title": "与歌者何戡",
        "author": "刘禹锡",
        "content": "二十余年别帝京，重闻天乐不胜情。\n旧人唯有何戡在，更与殷勤唱渭城。",
        "dynasty": "唐",
        "collection_info": null
    },
    {
        "title": "与歌童田顺郎",
        "author": "刘禹锡",
        "content": "天下能歌御史娘，花前叶底奉君王。\n九重深处无人见，分付新声与顺郎。",
        "dynasty": "唐",
        "collection_info": null
    },
    {
        "title": "燕尔馆破屏风所画至精人多叹赏题之",
        "author": "刘禹锡",
        "content": "画时应遇空亡日，卖处难逢识别人。\n唯有多情往来客，强将衫袖拂埃尘。",
        "dynasty": "唐",
        "collection_info": null
    },
    {
        "title": "赏牡丹",
        "author": "刘禹锡",
        "content": "庭前芍药妖无格，池上芙蕖净少情。\n唯有牡丹真国色，花开时节动京城。",
        "dynasty": "唐",
        "collection_info": null
    },
    {
        "title": "题欹器图",
        "author": "刘禹锡",
        "content": "秦国功成思税驾，晋臣名遂叹危机。\n无因上蔡牵黄犬，愿作丹徒一布衣。",
        "dynasty": "唐",
        "collection_info": null
    },
    {
        "title": "伤桃源薛道士",
        "author": "刘禹锡",
        "content": "坛边松在鹤巢空，白鹿闲行旧径中。\n手植红桃千树发，满山无主任春风。",
        "dynasty": "唐",
        "collection_info": null
    },
    {
        "title": "王思道碑堂下作",
        "author": "刘禹锡",
        "content": "苍苍宰树起寒烟，尚有威名海内传。\n四府旧闻多故吏，几人垂泪拜碑前。",
        "dynasty": "唐",
        "collection_info": null
    },
    {
        "title": "伤愚溪三首 一",
        "author": "刘禹锡",
        "content": "溪水悠悠春自来，草堂无主燕飞回。\n隔帘惟见中庭草，一树山榴依旧开。",
        "dynasty": "唐",
        "collection_info": null
    },
    {
        "title": "伤愚溪三首 二",
        "author": "刘禹锡",
        "content": "草圣数行留坏壁，木奴千树属邻家。\n唯见里门通德牓，残阳寂寞出樵车。",
        "dynasty": "唐",
        "collection_info": null
    },
    {
        "title": "伤愚溪三首 三",
        "author": "刘禹锡",
        "content": "柳门竹巷依依在，野草青苔日日多。\n纵有邻人解吹笛，山阳旧侣更谁过。",
        "dynasty": "唐",
        "collection_info": null
    },
    {
        "title": "伤循州浑尚书",
        "author": "刘禹锡",
        "content": "贵人沦落路人衰，碧海连天丹旐回。\n遥想长安此时节，朱门深巷百花开。",
        "dynasty": "唐",
        "collection_info": null
    },
    {
        "title": "代靖安佳人怨二首 一",
        "author": "刘禹锡",
        "content": "宝马鸣珂踏晓尘，鱼文匕首犯车茵。\n适来行哭里门外，昨夜华堂歌舞人。",
        "dynasty": "唐",
        "collection_info": null
    },
    {
        "title": "代靖安佳人怨二首 二",
        "author": "刘禹锡",
        "content": "秉烛朝天遂不回，路人弹指望高台。\n墙东便是伤心地，夜夜流萤飞去来。",
        "dynasty": "唐",
        "collection_info": null
    },
    {
        "title": "碧涧寺见元九侍御和展上人诗有三生之句因以和",
        "author": "刘禹锡",
        "content": "廊下题诗满壁尘，塔前松树已皴鳞。\n古来唯有王文度，重见平生竺道人。",
        "dynasty": "唐",
        "collection_info": null
    },
    {
        "title": "思黯南墅赏牡丹",
        "author": "刘禹锡",
        "content": "偶然相遇人间世，合在增城阿姥家。\n有此倾城好颜色，天教晚发赛诸花。",
        "dynasty": "唐",
        "collection_info": null
    },
    {
        "title": "和浙西尚书闻常州杨给事制新楼因寄之作",
        "author": "刘禹锡",
        "content": "文昌星象尽东来，油幕朱门次第开。\n且上新楼看风月，会乘云雨一时回。",
        "dynasty": "唐",
        "collection_info": null
    },
    {
        "title": "从梁宣明二帝碑堂下作",
        "author": "刘禹锡",
        "content": "玉马朝周从此辞，园陵寂寞对丰碑。\n千行宰树荆州道，暮雨萧萧闻子规。",
        "dynasty": "唐",
        "collection_info": null
    },
    {
        "title": "赠李司空妓",
        "author": "刘禹锡",
        "content": "高髻云鬟宫样妆，春风一曲杜韦娘。\n司空见惯浑闲事，断尽苏州刺史肠。",
        "dynasty": "唐",
        "collection_info": null
    },
    {
        "title": "赠李司空妓",
        "author": "刘禹锡",
        "content": "髪鬓梳头宫様妆，春风一曲杜韦娘。\n司空见惯浑闲事，断尽苏州刺史肠。",
        "dynasty": "唐",
        "collection_info": null
    },
    {
        "title": "和西川李尚书伤孔雀及薛涛之什",
        "author": "刘禹锡",
        "content": "玉儿已逐金镮葬，翠羽先随秋草萎。\n唯见芙蓉含晓露，数行红泪滴清池。",
        "dynasty": "唐",
        "collection_info": null
    },
    {
        "title": "同乐天登栖灵寺塔",
        "author": "刘禹锡",
        "content": "步步相携不觉难，九层云外倚阑干。\n忽然笑语半天上，无限游人举眼看。",
        "dynasty": "唐",
        "collection_info": null
    },
    {
        "title": "同乐天登栖灵寺塔",
        "author": "刘禹锡",
        "content": "步步相㩦不觉难，九霄云外倚栏杆。\n忽然语笑半天上，无限游人举眼看。",
        "dynasty": "唐",
        "collection_info": null
    },
    {
        "title": "有所嗟二首 一",
        "author": "刘禹锡",
        "content": "庾令楼中初见时，武昌春柳似腰肢。\n相逢相笑尽如梦，为雨为云今不知。",
        "dynasty": "唐",
        "collection_info": null
    },
    {
        "title": "有所嗟二首 二",
        "author": "刘禹锡",
        "content": "鄂渚蒙蒙烟雨微，女郎魂逐暮云归。\n只应长在汉阳渡，化作鸳鸯一隻飞。",
        "dynasty": "唐",
        "collection_info": null
    },
    {
        "title": "和裴相公傍水闲行",
        "author": "刘禹锡",
        "content": "为爱逍遥第一篇，时时闲步赏风烟。\n看花临水心无事，功业成来二十年。",
        "dynasty": "唐",
        "collection_info": null
    },
    {
        "title": "杏园花下酬乐天见赠",
        "author": "刘禹锡",
        "content": "二十余年作逐臣，归来还见曲江春。\n游人莫笑白头醉，老醉花间有几人。",
        "dynasty": "唐",
        "collection_info": null
    },
    {
        "title": "和乐天春词",
        "author": "刘禹锡",
        "content": "新妆面面下朱楼，深锁春光一院愁。\n行到中庭数花朵，蜻蜓飞上玉搔头。",
        "dynasty": "唐",
        "collection_info": null
    },
    {
        "title": "和严给事闻唐昌观玉蘂花下有游仙二绝 一",
        "author": "刘禹锡",
        "content": "玉女来看玉蘂花，异香先引七香车。\n攀枝弄雪时回顾，惊怪人间日易斜。",
        "dynasty": "唐",
        "collection_info": null
    },
    {
        "title": "和严给事闻唐昌观玉蘂花下有游仙二绝 二",
        "author": "刘禹锡",
        "content": "雪蘂琼丝满院春，衣轻步步不生尘。\n君平帘下徒相问，长伴吹箫别有人。",
        "dynasty": "唐",
        "collection_info": null
    },
    {
        "title": "忆乐天",
        "author": "刘禹锡",
        "content": "寻常相见意殷勤，别后相思梦更频。\n每遇登临好风景，羡他天性少情人。",
        "dynasty": "唐",
        "collection_info": null
    },
    {
        "title": "醉答乐天",
        "author": "刘禹锡",
        "content": "洛城洛城何日归，故人故人今转稀。\n莫嗟雪裏暂时别，终拟云间相逐飞。",
        "dynasty": "唐",
        "collection_info": null
    },
    {
        "title": "虎丘寺见元相公二年前题名怆然有咏",
        "author": "刘禹锡",
        "content": "浐水送君君不还，见君题字虎丘山。\n因知早贵兼才子，不得多时在世间。",
        "dynasty": "唐",
        "collection_info": null
    },
    {
        "title": "寄赠小樊",
        "author": "刘禹锡",
        "content": "花面丫头十三四，春来绰约向人时。\n终须买取名春草，处处将行步步随。",
        "dynasty": "唐",
        "collection_info": null
    },
    {
        "title": "吟乐天自问怆然有作",
        "author": "刘禹锡",
        "content": "亲友关心皆不见，风光满眼倍伤神。\n洛阳城裏多池馆，几处花开有主人。",
        "dynasty": "唐",
        "collection_info": null
    },
    {
        "title": "和令狐相公别牡丹",
        "author": "刘禹锡",
        "content": "平章宅裏一栏花，临到开时不在家。\n莫道两京非远别，春明门外即天涯。",
        "dynasty": "唐",
        "collection_info": null
    },
    {
        "title": "和令狐相公闻思帝乡有感",
        "author": "刘禹锡",
        "content": "当初造曲者为谁，说得思乡恋阙时。\n沧海西头旧丞相，停杯处分不须吹。",
        "dynasty": "唐",
        "collection_info": null
    },
    {
        "title": "酬令狐相公见寄",
        "author": "刘禹锡",
        "content": "羣玉山头住四年，每闻笙鹤看诸仙。\n何时得把浮丘袖，白日将昇第九天。",
        "dynasty": "唐",
        "collection_info": null
    },
    {
        "title": "令狐相公春思见寄",
        "author": "刘禹锡",
        "content": "一纸书封四句诗，芳晨对酒远相思。\n长吟尽日西南望，犹及残春花落时。",
        "dynasty": "唐",
        "collection_info": null
    },
    {
        "title": "城内花园颇曾游翫令公居守亦有素期适春霜一夕委谢书实以荅令狐相公见谑",
        "author": "刘禹锡",
        "content": "楼下芳园最占春，年年结侣采花频。\n繁霜一夜相撩治，不似佳人似老人。",
        "dynasty": "唐",
        "collection_info": null
    },
    {
        "title": "奉和裴晋公凉风亭睡觉",
        "author": "刘禹锡",
        "content": "骊龙睡后珠元在，仙鹤行时步又轻。\n方寸莹然无一事，水声来似玉琴声。",
        "dynasty": "唐",
        "collection_info": null
    },
    {
        "title": "荅裴令公雪中讶白二十二与诸公不相访之什",
        "author": "刘禹锡",
        "content": "玉树琼楼满眼新，的知开閤待诸宾。\n迟迟未去非无意，拟作梁园坐右人。",
        "dynasty": "唐",
        "collection_info": null
    },
    {
        "title": "吴方之见示听江西故吏朱幼恭歌三篇颇有怀故林之想吟讽不足因而和之",
        "author": "刘禹锡",
        "content": "侯家故吏歌声发，逸处能高怨处低。\n今岁洛中无雨雪，眼前风景是江西。",
        "dynasty": "唐",
        "collection_info": null
    },
    {
        "title": "裴令公见示诮乐天寄奴买马绝句斐言仰和且戏乐天",
        "author": "刘禹锡",
        "content": "常奴安得似方回，争望追风绝足来。\n若把翠娥酬騄耳，始知天下有奇才。",
        "dynasty": "唐",
        "collection_info": null
    },
    {
        "title": "酬思黯代书见戏",
        "author": "刘禹锡",
        "content": "官冷如浆病满身，凌寒不易过天津。\n少年留取多情兴，请待花时作主人。",
        "dynasty": "唐",
        "collection_info": null
    },
    {
        "title": "荅张侍御贾喜再登科后自洛赴上都赠别",
        "author": "刘禹锡",
        "content": "又被时人写姓名，春风引路入京城。\n知君忆得前身事，分付莺花与后生。",
        "dynasty": "唐",
        "collection_info": null
    },
    {
        "title": "赴连州途经洛阳诸公置酒相送张员外贾以诗见赠率尔酬之",
        "author": "刘禹锡",
        "content": "谪在三湘最远州，边鸿不到水南流。\n如今暂寄罇前笑，明日辞君步步愁。",
        "dynasty": "唐",
        "collection_info": null
    },
    {
        "title": "赠元九侍御文石枕以诗奖之",
        "author": "刘禹锡",
        "content": "文章似锦气如虹，宜荐华簪绿殿中。\n纵使凉飙生旦夕，犹堪拂拭愈头风。",
        "dynasty": "唐",
        "collection_info": null
    },
    {
        "title": "酬元九院长自江陵见寄",
        "author": "刘禹锡",
        "content": "无事寻花至仙境，等闲栽树比封君。\n金门通籍真多士，黄纸除书每日闻。",
        "dynasty": "唐",
        "collection_info": null
    },
    {
        "title": "酬杨侍郎凭见寄",
        "author": "刘禹锡",
        "content": "翔鸾阙底谢皇恩，缨上沧浪旧水痕。\n疎傅挥金忽相忆，远擎长句与招魂。",
        "dynasty": "唐",
        "collection_info": null
    },
    {
        "title": "酬马大夫登洭口戍见寄",
        "author": "刘禹锡",
        "content": "新辞将印拂朝缨，临水登山四体轻。\n犹念天涯未归客，瘴云深处守孤城。",
        "dynasty": "唐",
        "collection_info": null
    },
    {
        "title": "荅杨八敬之绝句",
        "author": "刘禹锡",
        "content": "饱霜孤竹声偏切，带火焦桐韵本悲。\n今日知音一留听，是君心事不平时。",
        "dynasty": "唐",
        "collection_info": null
    },
    {
        "title": "重寄表臣二首 一",
        "author": "刘禹锡",
        "content": "对酒临流奈别何，君今已醉我蹉跎。\n分明记取星星鬓，他日相逢应更多。",
        "dynasty": "唐",
        "collection_info": null
    },
    {
        "title": "重寄表臣二首 二",
        "author": "刘禹锡",
        "content": "世间人事有何穷，过后思量尽是空。\n早晚同归洛阳陌，卜隣须近祝鸡翁。",
        "dynasty": "唐",
        "collection_info": null
    },
    {
        "title": "重寄绝句",
        "author": "刘禹锡",
        "content": "淮西既是平安地，鸦路今无羽檄飞。\n闻道唐州最清静，战场耕尽野花稀。",
        "dynasty": "唐",
        "collection_info": null
    },
    {
        "title": "酬杨八副使将赴湖南途中见寄一绝",
        "author": "刘禹锡",
        "content": "知逐征南冠楚材，远劳书信到阳台。\n明朝若上君山上，一道巴江自此来。",
        "dynasty": "唐",
        "collection_info": null
    },
    {
        "title": "遥和韩睦州元相公二君子",
        "author": "刘禹锡",
        "content": "玉人紫绶相辉映，却要霜鬚一两茎。\n其奈无成空老去，每临明镜若为情。",
        "dynasty": "唐",
        "collection_info": null
    },
    {
        "title": "吴兴敬郎中见惠斑竹杖兼示一绝聊以谢之",
        "author": "刘禹锡",
        "content": "一茎炯炯琅玕色，数节重重玳瑁文。\n挂到高山未登处，青云路上愿逢君。",
        "dynasty": "唐",
        "collection_info": null
    },
    {
        "title": "奉和裴令公夜宴",
        "author": "刘禹锡",
        "content": "天下苍生望不休，东山虽有但时游。\n从来海上仙桃树，肯逐人间风露秋。",
        "dynasty": "唐",
        "collection_info": null
    },
    {
        "title": "秋夜安国观闻笙",
        "author": "刘禹锡",
        "content": "织女分明银汉秋，桂枝梧叶共飕飗。\n月露满庭人寂寂，霓裳一曲在高楼。",
        "dynasty": "唐",
        "collection_info": null
    },
    {
        "title": "酬仆射牛相公晋国池上别后至甘棠馆忽梦同游因成口号见寄",
        "author": "刘禹锡",
        "content": "已嗟池上别魂惊，忽报梦中携手行。\n此夜独归还乞梦，老人无睡到天明。",
        "dynasty": "唐",
        "collection_info": null
    },
    {
        "title": "裴侍郎大尹雪中遗酒一壶兼示眼疾平一绝有闲行把酒之句斐然仰酬",
        "author": "刘禹锡",
        "content": "卷尽轻云月更明，金箆不用且闲行。\n若倾家酿招来客，何必池塘春草生。",
        "dynasty": "唐",
        "collection_info": null
    },
    {
        "title": "和滑州李尚书上巳忆江南禊事",
        "author": "刘禹锡",
        "content": "白马津头春日迟，沙州归鴈拂旌旗。\n柳营唯有军中戏，不似江南三月时。",
        "dynasty": "唐",
        "collection_info": null
    },
    {
        "title": "酬柳柳州家鸡之赠",
        "author": "刘禹锡",
        "content": "日日临池弄小雏，还思写论付官奴。\n柳家新样元和脚，且尽畺芽敛手徒。",
        "dynasty": "唐",
        "collection_info": null
    },
    {
        "title": "荅前篇",
        "author": "刘禹锡",
        "content": "小儿弄笔不能嗔，涴壁书窗且当勤。\n闻彼梦熊犹未兆，女中谁是卫夫人。",
        "dynasty": "唐",
        "collection_info": null
    },
    {
        "title": "荅后篇",
        "author": "刘禹锡",
        "content": "昔日慵工记姓名，远劳辛苦写西京。\n近来渐有临池兴，为报元常欲抗行。",
        "dynasty": "唐",
        "collection_info": null
    },
    {
        "title": "重荅柳柳州",
        "author": "刘禹锡",
        "content": "弱冠同怀长者忧，临岐回想尽悠悠。\n耦耕若便遗身老，黄髮相看万事休。",
        "dynasty": "唐",
        "collection_info": null
    },
    {
        "title": "登清晖楼",
        "author": "刘禹锡",
        "content": "浔阳江色潮添满，彭蠡秋声鴈送来。\n南望庐山千万仞，共夸新出栋梁材。",
        "dynasty": "唐",
        "collection_info": null
    },
    {
        "title": "赴和州于武昌县再遇毛仙翁十八兄因成一绝",
        "author": "刘禹锡",
        "content": "武昌山下蜀江东，重向仙舟见葛洪。\n又得案前亲礼拜，大罗天诀玉函封。",
        "dynasty": "唐",
        "collection_info": null
    },
    {
        "title": "寄毘陵杨给事三首 一",
        "author": "刘禹锡",
        "content": "挥毫起制来东省，蹑足修名谒外台。\n好着櫜鞬莫惆怅，出文入武是全才。",
        "dynasty": "唐",
        "collection_info": null
    },
    {
        "title": "寄毘陵杨给事三首 二",
        "author": "刘禹锡",
        "content": "曾主鱼书轻刺史，今朝自请左鱼来。\n青云直上无多地，却要斜飞取势回。",
        "dynasty": "唐",
        "collection_info": null
    },
    {
        "title": "寄毘陵杨给事三首 三",
        "author": "刘禹锡",
        "content": "东城南陌昔同游，坐上无人第二流。\n屈指如今已零落，且须欢喜作邻州。",
        "dynasty": "唐",
        "collection_info": null
    },
    {
        "title": "陪崔大尚书及诸阁老宴杏园",
        "author": "刘禹锡",
        "content": "更将何面上春台，白事无成老又催。\n唯有落花无俗态，不嫌憔悴满头来。",
        "dynasty": "唐",
        "collection_info": null
    },
    {
        "title": "曹刚",
        "author": "刘禹锡",
        "content": "大弦嘈囋小弦清，喷雪含风意思生。\n一听曹刚弹薄媚，人生不合出京城。",
        "dynasty": "唐",
        "collection_info": null
    },
    {
        "title": "寄湖州韩中丞",
        "author": "刘禹锡",
        "content": "老郎日日忧苍鬓，远守年年厌白苹。\n终日相思不相见，长频相见是何人。",
        "dynasty": "唐",
        "collection_info": null
    },
    {
        "title": "杨柳枝",
        "author": "刘禹锡",
        "content": "杨子江头烟景迷，隋家宫树拂金堤。\n嵯峨犹有当时色，半蘸波中水鸟栖。",
        "dynasty": "唐",
        "collection_info": null
    },
    {
        "title": "田顺郎歌",
        "author": "刘禹锡",
        "content": "清歌不是世间音，玉殿尝闻称主心。\n唯有顺郎全学得，一声飞出九重深。",
        "dynasty": "唐",
        "collection_info": null
    },
    {
        "title": "夜闻商人船中筝",
        "author": "刘禹锡",
        "content": "大艑高帆一百尺，新声促柱十三弦。\n扬州市裏商人女，来占江西明月天。",
        "dynasty": "唐",
        "collection_info": null
    },
    {
        "title": "闻道士弹思归引",
        "author": "刘禹锡",
        "content": "仙公一奏思归引，逐客初闻自泫然。\n莫怪殷勤悲此曲，越声长苦已三年。",
        "dynasty": "唐",
        "collection_info": null
    },
    {
        "title": "喜康将军见访",
        "author": "刘禹锡",
        "content": "谪君愁寂似幽栖，百草当门茅舍低。\n夜猎将军忽相访，鹧鸪惊起绕篱啼。",
        "dynasty": "唐",
        "collection_info": null
    },
    {
        "title": "赠刘景擢第",
        "author": "刘禹锡",
        "content": "湘中才子是刘郎，望在长沙住桂阳。\n昨日鸿都新上第，五陵年少让清光。",
        "dynasty": "唐",
        "collection_info": null
    },
    {
        "title": "赴连山途次德宗山陵寄张员外",
        "author": "刘禹锡",
        "content": "常时并冕奉天颜，委佩低簪彩仗间。\n今日独来张乐地，万重云水望桥山。",
        "dynasty": "唐",
        "collection_info": null
    },
    {
        "title": "尝茶",
        "author": "刘禹锡",
        "content": "生拍芳丛鹰觜芽，老郎封寄谪仙家。\n今宵更有湘江月，照出菲菲满盌花。",
        "dynasty": "唐",
        "collection_info": null
    },
    {
        "title": "梁国祠",
        "author": "刘禹锡",
        "content": "梁国三郎威德尊，女巫箫鼓走乡村。\n万家长见空山上，雨气苍茫生庙门。",
        "dynasty": "唐",
        "collection_info": null
    },
    {
        "title": "望洞庭",
        "author": "刘禹锡",
        "content": "湖光秋月两相和，潭面无风镜未磨。\n遥望洞庭山水翠，白银盘裏一青螺。",
        "dynasty": "唐",
        "collection_info": null
    },
    {
        "title": "杨柳枝",
        "author": "刘禹锡",
        "content": "春江一曲柳千条，二十年前旧板桥。\n曾与美人桥上别，恨无消息到今朝。",
        "dynasty": "唐",
        "collection_info": null
    },
    {
        "title": "楼上",
        "author": "刘禹锡",
        "content": "江上楼高二十梯，梯梯登徧与云齐。\n人从别浦经年去，天向平芜尽处低。",
        "dynasty": "唐",
        "collection_info": null
    },
    {
        "title": "洛滨病卧户部李侍郎见惠药物谑以文星之句斐然仰谢",
        "author": "刘禹锡",
        "content": "隐几支颐对落晖，故人书信到柴扉。\n周南留滞商山老，星象如今属少微。",
        "dynasty": "唐",
        "collection_info": null
    },
    {
        "title": "故洛城古墙",
        "author": "刘禹锡",
        "content": "粉落椒飞知几春，风吹雨洒旋成尘。\n莫言一片危基在，犹过无穷来往人。",
        "dynasty": "唐",
        "collection_info": null
    },
    {
        "title": "句",
        "author": "刘禹锡",
        "content": "湖上收宿雨，故国思如此。\n若为天外心，东屯沧海阔。\n南让洞庭宽，翠粒照晴露。\n银花垂院牓，翠羽撼绦铃。",
        "dynasty": "唐",
        "collection_info": null
    },
    {
        "title": "山亭怀古",
        "author": "张弘靖",
        "content": "丛石依古城，悬泉洒清池。\n高低袤丈内，衡霍相蔽亏。\n归田竟何因，为郡岂所宜。\n谁能辨人野，寄适聊在斯。",
        "dynasty": "唐",
        "collection_info": null
    },
    {
        "title": "和张相公太原山亭怀古诗",
        "author": "韩察",
        "content": "公府政多暇，思与仁智全。\n为山想岩穴，引水听潺湲。\n轩冕迹自逸，尘俗无由牵。\n苍生方瞩望，讵得赋归田。",
        "dynasty": "唐",
        "collection_info": null
    },
    {
        "title": "和张相公太原山亭怀古诗",
        "author": "崔恭",
        "content": "高情乐闲放，寄迹山水中。\n朝霞铺座右，虚白贮清风。\n潜窦激飞泉，石路跻且崇。\n步武有胜概，不与俗情同。",
        "dynasty": "唐",
        "collection_info": null
    },
    {
        "title": "和张相公太原山亭怀古诗",
        "author": "陆瀍",
        "content": "激水泻飞瀑，寄怀良在兹。\n如何谢安石，要结东山期。\n入座兰蕙馥，当轩松桂滋。\n于焉悟幽道，境寂心自怡。",
        "dynasty": "唐",
        "collection_info": null
    },
    {
        "title": "和张相公太原亭怀古诗",
        "author": "胡[证]",
        "content": "飞泉天台状，峭石蓬莱姿。\n潺湲与青翠，咫尺当幽奇。\n居然尽精道，得以书妍词。\n岂无他山胜，懿此清轩墀。",
        "dynasty": "唐",
        "collection_info": null
    },
    {
        "title": "句",
        "author": "胡[证]",
        "content": "诗书入京国，旌斾过乡关。",
        "dynasty": "唐",
        "collection_info": null
    },
    {
        "title": "和太原山亭怀古诗",
        "author": "张贾",
        "content": "中庭起崖谷，漱玉下涟漪。\n丹丘谁云远，寓象得心期。\n岂不贵钟鼎，至怀在希夷。\n唯当蓬莱阁，灵凤復来仪。",
        "dynasty": "唐",
        "collection_info": null
    },
    {
        "title": "和裴司空答张秘书赠马诗",
        "author": "张贾",
        "content": "阁下从容旧客卿，寄来骏马赏高情。\n任追烟景骑仍醉，知有文章倚便成。\n步步自怜春日影，萧萧犹起朔风声。\n须知上宰吹嘘意，送入天门上路行。",
        "dynasty": "唐",
        "collection_info": null
    },
    {
        "title": "句",
        "author": "张贾",
        "content": "夫子生知者，相期妙理中。",
        "dynasty": "唐",
        "collection_info": null
    },
    {
        "title": "吴兴三绝",
        "author": "张文规",
        "content": "苹洲须觉池沼俗，苎布直胜罗纨轻。\n清风楼下草初出，明月峡中茶始生。\n吴兴三绝不可舍，劝子强为吴会行。",
        "dynasty": "唐",
        "collection_info": null
    },
    {
        "title": "湖州贡焙新茶",
        "author": "张文规",
        "content": "凤辇寻春半醉回，僊娥进水御帘开。\n牡丹花笑金钿动，传奏吴兴紫笋来。",
        "dynasty": "唐",
        "collection_info": null
    },
    {
        "title": "句",
        "author": "张文规",
        "content": "谁云隼旟吏，长对虎头岩。",
        "dynasty": "唐",
        "collection_info": null
    },
    {
        "title": "缑山鹤",
        "author": "张仲素",
        "content": "羽客骖仙鹤，将飞驻碧山。\n映松残雪在，度岭片云还。\n清唳因风远，高姿对水闲。\n笙歌忆天上，城郭叹人间。\n几变霜毛洁，方殊藻质斑。\n迢迢烟路逸，奋翮讵能攀。",
        "dynasty": "唐",
        "collection_info": null
    },
    {
        "title": "夜闻洛滨吹笙",
        "author": "张仲素",
        "content": "王子千年后，笙音五夜闻。\n逶迤绕清洛，断续下仙云。\n泄泄飘难定，啾啾曲未分。\n松风助幽律，波月动轻文。\n凤管听何远，鸾声若在羣。\n暗空思羽盖，余气自氛氲。",
        "dynasty": "唐",
        "collection_info": null
    },
    {
        "title": "上元日听太清宫步虚",
        "author": "张仲素",
        "content": "仙客开金箓，元辰会玉京。\n灵歌宾紫府，雅韵出层城。\n磬杂音徐彻，风飘响更清。\n纡余空外尽，断续听中生。\n舞鹤纷将集，流云住未行。\n谁知九陌上，尘俗仰遗声。",
        "dynasty": "唐",
        "collection_info": null
    },
    {
        "title": "玉绳低建章",
        "author": "张仲素",
        "content": "迢迢玉绳下，芒彩正阑干。\n稍復临鳷鹊，方疑近露寒。\n微明连粉堞，的皪映仙盘。\n横接河流照，低将夜色残。\n天榆随影没，宫树与光攒。\n遐想西垣客，长吟欲罢难。",
        "dynasty": "唐",
        "collection_info": null
    },
    {
        "title": "寒云轻重色",
        "author": "张仲素",
        "content": "佳期当可许，託思望云端。\n鳞影朝犹落，繁阴暮自寒。\n因风方袅袅，间石已漫漫。\n隐映看鸿度，霏微觉树攒。\n凝空多似黛，引素乍如纨。\n每向愁中览，含毫欲状难。",
        "dynasty": "唐",
        "collection_info": null
    },
    {
        "title": "圣明乐",
        "author": "张仲素",
        "content": "九陌祥烟合，千春瑞月明。\n宫花将苑柳，先发凤皇城。",
        "dynasty": "唐",
        "collection_info": null
    },
    {
        "title": "献寿词",
        "author": "张仲素",
        "content": "玉帛殊方至，歌钟比屋闻。\n华夷今一贯，同贺圣朝君。",
        "dynasty": "唐",
        "collection_info": null
    },
    {
        "title": "宫中乐五首 一",
        "author": "张仲素",
        "content": "网户交如绮，纱窗薄似烟。\n乐吹天上曲，人是月中仙。",
        "dynasty": "唐",
        "collection_info": null
    },
    {
        "title": "宫中乐五首 二",
        "author": "张仲素",
        "content": "翠匣开寒镜，珠钗挂步摇。\n妆成祗畏晓，更漏促春宵。",
        "dynasty": "唐",
        "collection_info": null
    },
    {
        "title": "宫中乐五首 三",
        "author": "张仲素",
        "content": "红果瑶池实，金盘露井冰。\n甘泉将避暑，台殿晓光凝。",
        "dynasty": "唐",
        "collection_info": null
    },
    {
        "title": "宫中乐五首 四",
        "author": "张仲素",
        "content": "月采浮鸾殿，砧声隔凤楼。\n笙歌临水槛，红烛乍迎秋。",
        "dynasty": "唐",
        "collection_info": null
    },
    {
        "title": "宫中乐五首 五",
        "author": "张仲素",
        "content": "奇树留寒翠，神池结夕波。\n黄山一夜雪，渭水泻声多。",
        "dynasty": "唐",
        "collection_info": null
    },
    {
        "title": "春游曲三首 一",
        "author": "张仲素",
        "content": "烟柳飞轻絮，风榆落小钱。\n蒙蒙百花裏，罗绮竞秋韆。",
        "dynasty": "唐",
        "collection_info": null
    },
    {
        "title": "春游曲三首 二",
        "author": "张仲素",
        "content": "骋望登香阁，争高下砌台。\n林间踏青去，席上寄笺来。",
        "dynasty": "唐",
        "collection_info": null
    },
    {
        "title": "春游曲三首 三",
        "author": "张仲素",
        "content": "行乐三春节，林花百和香。\n当年重意气，先占鬬鸡场。",
        "dynasty": "唐",
        "collection_info": null
    },
    {
        "title": "春闺思",
        "author": "张仲素",
        "content": "袅袅城边柳，青青陌上桑。\n提笼忘采叶，昨夜梦渔阳。",
        "dynasty": "唐",
        "collection_info": null
    },
    {
        "title": "春江曲二首 一",
        "author": "张仲素",
        "content": "家寄征河岸，征人几岁游。\n不如潮水信，每日到沙头。",
        "dynasty": "唐",
        "collection_info": null
    },
    {
        "title": "春江曲二首 二",
        "author": "张仲素",
        "content": "乘晓南湖去，参差迭浪横。\n前洲在何处，霜裏鴈嘤嘤。",
        "dynasty": "唐",
        "collection_info": null
    },
    {
        "title": "太平词",
        "author": "张仲素",
        "content": "圣德超千古，皇威静四方。\n苍生今息战，无事觉时良。",
        "dynasty": "唐",
        "collection_info": null
    },
    {
        "title": "陇上行",
        "author": "张仲素",
        "content": "行到黄云陇，唯闻羌戍鼙。\n不如山下水，犹得任东西。",
        "dynasty": "唐",
        "collection_info": null
    },
    {
        "title": "思君恩",
        "author": "张仲素",
        "content": "紫禁香如雾，青天月似霜。\n云韶何处奏，祗是在朝阳。",
        "dynasty": "唐",
        "collection_info": null
    },
    {
        "title": "王昭君",
        "author": "张仲素",
        "content": "仙娥今下嫁，骄子自同和。\n劒戟归田尽，牛羊绕塞多。",
        "dynasty": "唐",
        "collection_info": null
    },
    {
        "title": "秋夜曲",
        "author": "张仲素",
        "content": "丁丁漏水夜何长，漫漫轻云露月光。\n秋逼暗虫通夕响，征衣未寄莫飞霜。",
        "dynasty": "唐",
        "collection_info": null
    },
    {
        "title": "秋思赠远",
        "author": "张仲素",
        "content": "博山沉燎绝余香，兰烬金檠怨夜长。\n为问青青河畔草，几回经雨復经霜。",
        "dynasty": "唐",
        "collection_info": null
    },
    {
        "title": "塞上曲",
        "author": "张仲素",
        "content": "卷斾生风喜气新，早持龙节静边尘。\n汉家天子图麟阁，身是当今第一人。",
        "dynasty": "唐",
        "collection_info": null
    },
    {
        "title": "塞下曲五首 一",
        "author": "张仲素",
        "content": "三戍渔阳再渡辽，骍弓在臂劒横腰。\n匈奴似若知名姓，休傍阴山更射雕。",
        "dynasty": "唐",
        "collection_info": null
    },
    {
        "title": "塞下曲五首 二",
        "author": "张仲素",
        "content": "猎马千行鴈几双，燕然山下碧油幢。\n传声漠北单于破，火照旌旗夜受降。",
        "dynasty": "唐",
        "collection_info": null
    },
    {
        "title": "塞下曲五首 三",
        "author": "张仲素",
        "content": "朔雪飘飘开鴈门，平沙历乱卷蓬根。\n功名耻计擒生数，直斩楼兰报国恩。",
        "dynasty": "唐",
        "collection_info": null
    },
    {
        "title": "塞下曲五首 四",
        "author": "张仲素",
        "content": "陇水潺湲陇树秋，征人到此泪双流。\n乡关万里无因见，西戍河源早晚休。",
        "dynasty": "唐",
        "collection_info": null
    },
    {
        "title": "塞下曲五首 五",
        "author": "张仲素",
        "content": "阴碛茫茫塞草肥，桔槔烽上暮云飞。\n交河北望天连海，苏武曾将汉节归。",
        "dynasty": "唐",
        "collection_info": null
    },
    {
        "title": "秋思二首 一",
        "author": "张仲素",
        "content": "碧窗斜日蔼深晖，愁听寒螀泪湿衣。\n梦裏分明见关塞，不知何路向金微。",
        "dynasty": "唐",
        "collection_info": null
    },
    {
        "title": "秋思二首 二",
        "author": "张仲素",
        "content": "秋天一夜静无云，断续鸿声到晓闻。\n欲寄征衣问消息，居延城外又移军。",
        "dynasty": "唐",
        "collection_info": null
    },
    {
        "title": "汉苑行二首",
        "author": "张仲素",
        "content": "回鴈高飞太液池，新花低发上林枝。\n年光到处皆堪赏，春色人间总不知。",
        "dynasty": "唐",
        "collection_info": null
    },
    {
        "title": "汉苑行二首 二",
        "author": "张仲素",
        "content": "春风淡荡景悠悠，莺啭高枝燕入楼。\n千步回廊闻凤吹，珠帘处处上银钩。",
        "dynasty": "唐",
        "collection_info": null
    },
    {
        "title": "天马辞二首 一",
        "author": "张仲素",
        "content": "天马初从渥水来，郊歌曾唱得龙媒。\n不知玉塞沙中路，苜蓿残花几处开。",
        "dynasty": "唐",
        "collection_info": null
    },
    {
        "title": "天马辞二首 二",
        "author": "张仲素",
        "content": "躞蹀宛驹齿未齐，摐金喷玉向风嘶。\n来时欲尽金河道，猎猎轻风在碧蹄。",
        "dynasty": "唐",
        "collection_info": null
    },
    {
        "title": "燕子楼诗三首 一",
        "author": "张仲素",
        "content": "楼上残灯伴晓霜，独眠人起合欢床。\n相思一夜情多少，地角天涯不是长。",
        "dynasty": "唐",
        "collection_info": null
    },
    {
        "title": "燕子楼诗三首 二",
        "author": "张仲素",
        "content": "北邙松栢锁愁烟，燕子楼人思悄然。\n自埋劒履歌尘散，红袖香消已十年。",
        "dynasty": "唐",
        "collection_info": null
    },
    {
        "title": "燕子楼诗三首 三",
        "author": "张仲素",
        "content": "适看鸿鴈岳阳回，又覩玄禽逼社来。\n瑶瑟玉箫无意绪，任从蛛网任从灰。",
        "dynasty": "唐",
        "collection_info": null
    },
    {
        "title": "赋得冬日可爱",
        "author": "庾承宣",
        "content": "宿雾开天霁，寒郊见初日。\n林疎照逾远，冰轻影微出。\n岂假阳和气，暂忘玄冬律。\n愁抱望自宽，羁情就如失。\n欣欣事几许，曈曈状非一。\n倾心倘知期，良愿自兹毕。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "郑澣",
        "content": "至道无名，至人长生。\n爰观绘事，以挹真形。\n方口渥丹，浓眉刷青。\n松姿本秀，鹤质自轻。\n道德神仙，内蕴心灵。\n红肌丝髮，外彰华精。\n色如含芳，貌若和光。\n胚浑造化，含吐阴阳。\n吾闻安期，隐见不常。\n或在世间，或游上苍。\n猗欤真人，得非后身。\n写此仙骨，久而不磷。\n皎皎明眸，瞭然如新。\n蔼蔼童颜，的然如春。\n金石可并，丹青不冺。\n通天台上，有见常人。\n俗士观瞻，方悟幽尘。\n君子图之，敬兮如神。",
        "dynasty": "唐",
        "collection_info": null
    },
    {
        "title": "和李德裕游汉州房公湖二首 一",
        "author": "郑澣",
        "content": "太尉留琴地，时移重可寻。\n徽弦一掩抑，风月助登临。\n荣驻青油骑，高张白雪音。\n秖言酬唱美，良史记王箴。",
        "dynasty": "唐",
        "collection_info": null
    },
    {
        "title": "和李德裕游汉州房公湖二首 二",
        "author": "郑澣",
        "content": "静对烟波夕，犹思栋宇青。\n卧龙空有处，驯鸟独忘情。\n顾步襟期远，参差物象横。\n自宜雕乐石，爽气际青城。",
        "dynasty": "唐",
        "collection_info": null
    },
    {
        "title": "中书相公任兵部侍郎日后阁植四松逾数年澣忝此官因献拙什",
        "author": "郑澣",
        "content": "丞相当时植，幽襟对此开。\n人知舟檝器，天假栋梁材。\n错落龙鳞出，䙰褷鹤翅迴。\n重阴罗武库，细响静山台。\n得地公堂裏，移根涧水隈。\n吴臣梦寐远，秦岳岁年摧。\n转觉飞缨缪，何因继组来。\n几寻珠履迹，愿比角弓培。\n栢悦犹依社，星高久照台。\n后凋应共操，无復问良媒。",
        "dynasty": "唐",
        "collection_info": null
    },
    {
        "title": "和李德裕房公旧竹亭闻琴",
        "author": "郑澣",
        "content": "石室寒飙惊，孙枝雅器裁。\n坐来山水操，玄断吊遗埃。",
        "dynasty": "唐",
        "collection_info": null
    },
    {
        "title": "句",
        "author": "郑澣",
        "content": "但虑彩色污，无虞臂胛肥。",
        "dynasty": "唐",
        "collection_info": null
    },
    {
        "title": "游栖霞寺",
        "author": "张彙",
        "content": "跻险入幽林，翠微含竹殿。\n泉声无休歇，山色时隐见。\n潮来杂风雨，梅落成霜霰。\n一从方外游，顿觉尘心变。",
        "dynasty": "唐",
        "collection_info": null
    },
    {
        "title": "春风扇微和",
        "author": "张彙",
        "content": "木德生和气，微微入曙风。\n暗催南向叶，渐翥北归鸿。\n澹荡侵冰谷，悠扬转蕙丛。\n拂尘迴广路，泛籁过遥空。\n暖上烟光际，云移律侯中。\n扶摇如可借，从此戾苍穹。",
        "dynasty": "唐",
        "collection_info": null
    },
    {
        "title": "观藏冰",
        "author": "张彙",
        "content": "寒气方穷律，阴精正结冰。\n体坚风带壮，影素月临凝。\n冬赋凌人掌，春期命妇昇。\n凿来壶色彻，纳处镜光澄。\n鲁史曾留问，幽诗旧见称。\n同观里射享，王道颂还兴。",
        "dynasty": "唐",
        "collection_info": null
    },
    {
        "title": "赋得春风扇微和",
        "author": "张彙",
        "content": "习习和风扇，悠悠淑气微。\n阳升知候改，律应喜春归。\n池柳晴初拆，林莺暖欲飞。\n川原浮彩翠，台馆动光辉。\n泛艳摇丹阙，扬芳入粉闱。\n发生当有分，枯朽幸因依。",
        "dynasty": "唐",
        "collection_info": null
    },
    {
        "title": "金谷园怀古",
        "author": "张彙",
        "content": "缓步洛城下，轸怀金谷园。\n昔人随水逝，旧树逐春繁。\n冉冉摇风弱，菲菲裛露翻。\n歌台岂易见，舞袖乍如存。\n戏蝶香中起，流莺暗处喧。\n徒闻施锦帐，此地拥行轩。",
        "dynasty": "唐",
        "collection_info": null
    },
    {
        "title": "句",
        "author": "张彙",
        "content": "应念路傍憔悴翼，昔年乔木幸同迁。",
        "dynasty": "唐",
        "collection_info": null
    },
    {
        "title": "立春日晓望三素云",
        "author": "李应",
        "content": "玄鸟初来日，灵仙望裏分。\n冰容朝上界，玉辇拥朝云。\n碧落流轻艳，红霓间綵文。\n带烟时缥缈，向斗更氤氲。\n髣髴随风驭，迢遥出晓雰。\n兹辰三见后，希得从元君。",
        "dynasty": "唐",
        "collection_info": null
    },
    {
        "title": "立春日晓望三素云",
        "author": "陈师穆",
        "content": "晴晓初春日，高心望素云。\n彩光浮玉辇，紫气隐元君。\n缥缈中天去，逍遥上界分。\n鸾骖攀不及，仙吹远难闻。\n礼候于斯覩，明循在解纷。\n人归悬想处，霞色自氛氲。",
        "dynasty": "唐",
        "collection_info": null
    },
    {
        "title": "立春日晓望三素云",
        "author": "李季何",
        "content": "霭霭青春曙，飞仙驾五云。\n浮轮初缥缈，承盖下氤氲。\n薄影随风度，殊容向日分。\n羽毛纷共远，环佩杳犹闻。\n静合烟霞色，遥将鸾鹤羣。\n年年瞻此节，应许从元君。",
        "dynasty": "唐",
        "collection_info": null
    },
    {
        "title": "春台晴望",
        "author": "李程",
        "content": "曲台送春目，景物丽新晴。\n霭霭烟收翠，忻忻木向荣。\n静看迟日上，闲爱野云平。\n风慢游丝转，天开远水明。\n登高尘虑息，观徼道心清。\n更有迁乔意，翩翩出谷莺。",
        "dynasty": "唐",
        "collection_info": null
    },
    {
        "title": "玉壶冰",
        "author": "李程",
        "content": "琢玉性惟坚，成壶体更圆。\n虚心含众象，应物受寒泉。\n温润资天质，清贞禀自然。\n日融光乍散，雪照色逾鲜。\n至鉴功宁宰，无私照岂偏。\n明将水镜对，白与粉闱连。\n拂拭终为美，提携伫见传。\n勿令毫髮累，遗恨鲍公篇。",
        "dynasty": "唐",
        "collection_info": null
    },
    {
        "title": "赋得竹箭有筠",
        "author": "李程",
        "content": "常爱凌寒竹，坚贞可喻人。\n能将先进礼，义与后凋邻。\n冉冉犹全节，青青尚有筠。\n陶钧二仪内，柯叶四时春。\n待凤花仍吐，停霜色更新。\n方持不易操，对此欲观身。",
        "dynasty": "唐",
        "collection_info": null
    },
    {
        "title": "观庆云图",
        "author": "李程",
        "content": "五云从表瑞，藻绘宛成图。\n柯叶何时改，丹青此不渝。\n非烟色尚丽，似盖状应殊。\n渥彩看犹在，轻阴望已无。\n方将遇翠幄，那羡起苍梧。\n欲识从龙处，今逢圣合符。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "李程",
        "content": "茫茫尘累愧腥膻，强把蜉蝣望列仙。\n闲指紫霄峯下路，却归白鹿洞中天。\n吹箫凤去经何代，茹玉方传得几年。\n他日更来人世看，又应东海变桑田。",
        "dynasty": "唐",
        "collection_info": null
    },
    {
        "title": "省试春台晴望",
        "author": "高弁",
        "content": "层台聊一望，遍赏帝城春。\n风暖闻啼鸟，冰开见跃鳞。\n晴山烟外翠，香蘂日边新。\n已变青门柳，初销紫陌尘。\n金汤千里国，车骑万方人。\n此处云霄近，凭高愿致身。",
        "dynasty": "唐",
        "collection_info": null
    },
    {
        "title": "霜菊",
        "author": "席夔",
        "content": "时令忽已变，行看被霜菊。\n可怜后时秀，当此凛风肃。\n淅沥翠枝翻，凄清金蘂馥。\n凝姿节堪重，澄艳景非淑。\n宁祛青女威，愿盈君子掬。\n持来泛罇酒，永以照幽独。",
        "dynasty": "唐",
        "collection_info": null
    },
    {
        "title": "赋得竹箭有筠",
        "author": "席夔",
        "content": "共爱东南美，青青叹有筠。\n贞姿众木异，秀色四时均。\n枝叶当无改，风霜岂惮频。\n虚心如待物，劲节自留春。\n鲜润期栖凤，婵娟可并人。\n可怜初箨卷，粉泽更宜新。",
        "dynasty": "唐",
        "collection_info": null
    },
    {
        "title": "省试观庆云图",
        "author": "李行敏",
        "content": "缣素传休祉，丹青状庆云。\n非烟凝漠漠，似盖乍纷纷。\n尚驻从龙意，全舒捧日文。\n光因五色起，影向九霄分。\n裂素观嘉瑞，披图贺圣君。\n宁同窥汗漫，方此覩氛氲。",
        "dynasty": "唐",
        "collection_info": null
    },
    {
        "title": "赋得冬日可爱",
        "author": "陈讽",
        "content": "寒日临清昼，寥天一望时。\n未消埋径雪，先暖读书帷。\n属思光难驻，舒情影若遗。\n晋臣曾比德，谢客昔言诗。\n散彩宁偏照，流阴信不追。\n余辉如可就，迴烛幸无私。",
        "dynasty": "唐",
        "collection_info": null
    },
    {
        "title": "郡斋三月下旬作",
        "author": "崔护",
        "content": "春事日已歇，池塘旷幽寻。\n残红披独坠，嫩绿间浅深。\n偃仰捲芳褥，顾步爱新阴。\n谋春未及竟，夏初遽见侵。",
        "dynasty": "唐",
        "collection_info": null
    },
    {
        "title": "五月水边柳",
        "author": "崔护",
        "content": "结根挺涯涘，垂影覆清浅。\n睡脸寒未开，懒腰晴更软。\n摇空条已重，拂水带方展。\n似醉烟景凝，如愁月露泫。\n丝长鱼悞恐，枝弱禽惊践。\n长别几多情，含春任攀搴。",
        "dynasty": "唐",
        "collection_info": null
    },
    {
        "title": "三月五日陪裴大夫泛长沙东湖",
        "author": "崔护",
        "content": "上巳余风景，芳辰集远垧。\n綵舟浮泛荡，绣毂下娉婷。\n林树迴葱蒨，笙歌入杳冥。\n湖光迷翡翠，草色醉蜻蜓。\n鸟弄桐花日，鱼翻谷雨萍。\n从今留胜会，谁看画兰亭。",
        "dynasty": "唐",
        "collection_info": null
    },
    {
        "title": "山鸡舞石镜",
        "author": "崔护",
        "content": "庐峯开石镜，人说舞山鸡。\n物象纤舞隐，禽情秖自迷。\n景当烟雾歇，心喜锦翎齐。\n宛转乌呈彩，婆娑凤欲栖。\n何言资羽族，在地得天倪。\n应笑翰音者，终朝饮败酰。",
        "dynasty": "唐",
        "collection_info": null
    },
    {
        "title": "题都城南庄",
        "author": "崔护",
        "content": "去年今日此门中，人面桃花相映红。\n人面不知何处在，桃花依旧笑春风。",
        "dynasty": "唐",
        "collection_info": null
    },
    {
        "title": "晚鸡",
        "author": "崔护",
        "content": "黯黯严城罢鼓鼙，数声相续出寒栖。\n不嫌惊破纱窗梦，却恐为奴半夜啼。",
        "dynasty": "唐",
        "collection_info": null
    },
    {
        "title": "赠药山高僧惟俨二首 一",
        "author": "李翱",
        "content": "练得身形似鹤形，千株松下两函经。\n我来问道无余说，云在青霄水在瓶。",
        "dynasty": "唐",
        "collection_info": null
    },
    {
        "title": "赠药山高僧惟俨二首 二",
        "author": "李翱",
        "content": "选得幽居惬野情，终年无送亦无迎。\n有时直上孤峯顶，月下披云啸一声。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "李翱",
        "content": "紫霄仙客下三山，因救生灵到世间。\n龟鹤计年承甲子，冰霜为质驻童颜。\n韬藏休咎传真箓，变化荣枯试小还。\n从此便教尘骨贵，九霄云路愿追攀。",
        "dynasty": "唐",
        "collection_info": null
    },
    {
        "title": "拜禹歌",
        "author": "李翱",
        "content": "惟天地之无穷兮，哀生人之常勤。\n往者吾弗及兮，来者吾弗闻。\n已而，已而。",
        "dynasty": "唐",
        "collection_info": null
    },
    {
        "title": "广庆寺",
        "author": "李翱",
        "content": "传者不足信，见景胜如闻。\n一水远赴海，两山高入云。\n鱼龙晴自戏，猿狖晚成羣。\n醉酒斜阳下，离心草自熏。",
        "dynasty": "唐",
        "collection_info": null
    },
    {
        "title": "奉酬刘言史宴光风亭",
        "author": "李翱",
        "content": "闰余春早景沈沈，禊饮风亭恣赏心。\n红袖青娥留永夕，汉阴宁肯羡山阴。",
        "dynasty": "唐",
        "collection_info": null
    },
    {
        "title": "戏赠诗",
        "author": "李翱",
        "content": "县君好砖渠，绕水恣行游。\n鄙性乐疎野，凿地便成沟。\n两岸值芳草，中央漾清流。\n所尚既不同，砖凿可自修。\n从他后人见，境趣谁为幽。",
        "dynasty": "唐",
        "collection_info": null
    },
    {
        "title": "题浯溪石",
        "author": "皇甫湜",
        "content": "次山有文章，可惋只在碎。\n然长于指叙，约洁有余态。\n心语适相应，出句多分外。\n于诸作者间，拔戟成一队。\n中行虽富剧，粹美若可盖。\n子昂感遇佳，未若君雅裁。\n退之全而神，上与千载对。\n李杜才海翻，高下非可概。\n文与一气间，为物莫与大。\n先王路不荒，岂不仰吾辈。\n石屏立衙衙，溪口扬素濑。\n我思何人知，徙倚如有待。",
        "dynasty": "唐",
        "collection_info": null
    },
    {
        "title": "石佛谷",
        "author": "皇甫湜",
        "content": "[澶漫]太行北，千里一块石。\n平腹有壑谷，深广数百尺。\n土僧何为者，老草毛髮白。\n寝处容身龛，足膝隐成迹。\n金僊琢灵象，相好倚北壁。\n花座五云扶，玉豪六虚射。\n文人留纪述，时事可辨析。\n鸟迹巧均分，龙骸极癯瘠。\n枯松间槎枿，猛兽恣腾掷。\n蛣𧎜虫食纵，悬垂露凝滴。\n精艺贯古今，穷岩谁爱惜。\n託师禅诵余，勿使尘埃积。",
        "dynasty": "唐",
        "collection_info": null
    },
    {
        "title": "出世篇",
        "author": "皇甫湜",
        "content": "生当为大丈夫，断羁罗，出泥涂。\n四散号呶，[俶扰]无隅。\n埋之深渊，飘然上浮。\n骑龙披青云，泛览游八区。\n经太山，绝大海，一长吁。\n西摩月镜，东弄日珠。\n上括天之门，直指帝所居。\n羣仙来迎塞天衢，凤皇鸾鸟灿金舆。\n音声嘈嘈满太虚，旨饮食兮照庖厨。\n食之不饫饫不尽，使人不陋復不愚。\n旦旦狎玉皇，夜夜御天姝。\n当御者几人，百千为番。\n宛宛舒舒，忽不自知。\n支消体化膏露明，湛然无色茵席濡。\n俄而散漫，[斐]然虚无。\n翕然復抟，抟久而苏。\n精神如太阳，霍然照清都。\n四肢为琅玕，五臟为璠玙。\n颜如芙蓉，顶为醍醐。\n与天地相终始，浩漫为欢娱。\n下顾人间，溷粪蝇蛆。",
        "dynasty": "唐",
        "collection_info": null
    },
    {
        "title": "蜀绵州越王楼诗",
        "author": "樊宗师",
        "content": "危楼倚天门，如𨶻星辰宫。\n榱薄龙虎怪，洄洄绕雷风。\n徂秋试登临，大霭屯乔空。\n不见西北路，考怀益雕穷。\n石濑薄溅溅，上山杳穹穹。\n昔人创为逝，所适酡颜红。\n今我兹之来，犹校成岁功。\n辍田植科亩，游圃歌芳丛。\n地财无丛厚，人室安取丰。\n既乏富庶能，千万惭文翁。",
        "dynasty": "唐",
        "collection_info": null
    },
    {
        "title": "催妆",
        "author": "卢储",
        "content": "昔年将去玉京游，第一仙人许状头。\n今日幸为秦晋会，早教鸾凤下妆楼。",
        "dynasty": "唐",
        "collection_info": null
    },
    {
        "title": "官舍迎内子有庭花开",
        "author": "卢储",
        "content": "芍药斩新栽，当庭数朵开。\n东风与拘束，留待细君来。",
        "dynasty": "唐",
        "collection_info": null
    },
    {
        "title": "古松感兴",
        "author": "皇甫松",
        "content": "皇天后土力，使我向此生。\n贵贱不我均，若为天地情。\n我家世道德，旨意匡文明。\n家集四百卷，独立天地经。\n寄言青松姿，岂羡朱槿荣。\n昭昭大化光，共此遗芳馨。",
        "dynasty": "唐",
        "collection_info": null
    },
    {
        "title": "怨回纥歌",
        "author": "皇甫松",
        "content": "白首南朝女，愁听异域歌。\n收兵颉利国，饮马胡芦河。\n毳布腥膻久，穹庐岁月多。\n鵰巢城上宿，吹笛泪滂沱。",
        "dynasty": "唐",
        "collection_info": null
    },
    {
        "title": "江上送别",
        "author": "皇甫松",
        "content": "祖席驻征棹，开帆候信潮。\n隔筵桃叶泣，吹管杏花飘。\n船去鸥飞阁，人归尘上桥。\n别离惆怅泪，江路湿红蕉。",
        "dynasty": "唐",
        "collection_info": null
    },
    {
        "title": "采莲子二首 一",
        "author": "皇甫松",
        "content": "菡萏香连十顷陂，小姑贪戏采莲迟。\n晚来弄水船头湿，更脱红裙裹鸭儿。",
        "dynasty": "唐",
        "collection_info": null
    },
    {
        "title": "采莲子二首 二",
        "author": "皇甫松",
        "content": "船动湖光滟滟秋，贪看年少信船流。\n无端隔水抛莲子，遥被人知半日羞。",
        "dynasty": "唐",
        "collection_info": null
    },
    {
        "title": "抛毬乐 一",
        "author": "皇甫松",
        "content": "红拨一声飘，轻毬坠越绡。\n带翻金孔雀，香满绣蜂腰。\n少少抛分数，花枝正索饶。",
        "dynasty": "唐",
        "collection_info": null
    },
    {
        "title": "抛毬乐 二",
        "author": "皇甫松",
        "content": "金蹙花毬小，真珠绣带垂。\n几回衝蜡烛，千度入春怀。\n上客终须醉，觥杯自乱排。",
        "dynasty": "唐",
        "collection_info": null
    },
    {
        "title": "劝僧酒",
        "author": "皇甫松",
        "content": "劝僧一杯酒，共看青青山。\n酣然万象灭，不动心印闲。",
        "dynasty": "唐",
        "collection_info": null
    },
    {
        "title": "登郭隗台",
        "author": "皇甫松",
        "content": "燕相谋在兹，积金黄巍巍。\n上诸欲何颜，使我千载悲。",
        "dynasty": "唐",
        "collection_info": null
    },
    {
        "title": "杨柳枝词二首 一",
        "author": "皇甫松",
        "content": "烂漫春归水国时。\n吴王宫殿柳丝垂，黄莺长叫空闺畔。\n西子无因更得知。",
        "dynasty": "唐",
        "collection_info": null
    },
    {
        "title": "杨柳枝词二首 二",
        "author": "皇甫松",
        "content": "春入行宫映翠微，玄宗侍女舞烟丝。\n如今柳向空城绿，玉笛何人更把吹。",
        "dynasty": "唐",
        "collection_info": null
    },
    {
        "title": "浪淘沙二首 一",
        "author": "皇甫松",
        "content": "滩头细草接疎林，浪恶罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "title": "浪淘沙二首 二",
        "author": "皇甫松",
        "content": "蛮歌荳蔻北人愁，松雨蒲风野艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "title": "句",
        "author": "皇甫松",
        "content": "夜入真珠室，朝游玳瑁宫。",
        "dynasty": "唐",
        "collection_info": null
    },
    {
        "title": "送皇甫湜赴举",
        "author": "马异",
        "content": "马蹄声特特，去入天子国。\n借问去是谁，秀才皇甫湜。\n吞吐一腹文，八音兼五色。\n主文有崔李，郁郁为朝德。\n青铜镜必明，朱丝绳必直。\n称意太平年，愿子长相忆。",
        "dynasty": "唐",
        "collection_info": null
    },
    {
        "title": "贞元旱岁",
        "author": "马异",
        "content": "赤地炎都寸草无，百川水沸煮虫鱼。\n定应燋烂无人救，泪落三篇古尚书。",
        "dynasty": "唐",
        "collection_info": null
    },
    {
        "title": "暮春醉中寄李干秀才",
        "author": "马异",
        "content": "欢异且交亲，酒生开瓮春。\n不须愁犯卯，且乞醉过申。\n折草为筹筯，铺花作锦裀。\n娇莺解言语，留客也殷勤。",
        "dynasty": "唐",
        "collection_info": null
    },
    {
        "title": "荅卢仝结交诗",
        "author": "马异",
        "content": "有鸟自南翔，口衔一书扎，达我山之维。\n开缄金玉焕陆离，乃是卢仝结交诗。\n此诗峭绝天边格，力与文星色相射。\n长河拔作数条丝，太华磨成一拳石。\n莫嗟独笑无往还，月中芳桂难追攀。\n况值乱邦不平年，迴陵倒谷如等闲。\n与君俯首大艰阻，喙长三尺不得语。\n因君今日形章句，羡猕猴兮着衣裳。\n悲蚯蚓兮安翅羽，上天不识察。\n仰我为辽天失所，将吾劒兮切淤泥。\n使良骥兮捕老鼠，昨日脱身卑贱笼。\n卯星借与老人峯，抱锄劚地芸芝朮。\n偃盖参天旧有松，朮与松兮保身世。\n卧居居兮起于于，漱潺潺兮聆嘒嘒。\n道在其中可终岁，不教辜负尧为帝。\n烧我荷衣摧我身，回看天地如砥平。\n钢刀锉骨不辞去，卑躬君子今明明。\n俛首辞山心惨恻，白云虽好恋不得。\n看云且拟直须臾，疾风又卷西飞翼。\n为报覃怀心结交，死生富贵存后凋。\n我心不畏朱公叔，君意须防刘孝标。\n以胶投漆苦不早，就中相去万里道。\n河水悠悠山之间，无由把袂摅怀抱。\n忆仝吟能文，洽臭成兰熏。\n不知何处清风夕，拟使张华见陆云。",
        "dynasty": "唐",
        "collection_info": null
    },
    {
        "title": "白云起封中诗",
        "author": "吕温",
        "content": "封开白云起，汉帝坐斋宫。\n望在泥金上，疑生秘玉中。\n攒柯初缭绕，布叶渐蒙笼。\n日观祥光合，天门瑞气通。\n无心已出岫，有势欲凌风。\n倘遣成膏泽，从兹遍大空。",
        "dynasty": "唐",
        "collection_info": null
    },
    {
        "title": "终南精舍月中闻磬声诗",
        "author": "吕温",
        "content": "月峰禅室掩，幽磬静昏氛。\n思入空门妙，声从觉路闻。\n泠泠满虚壑，杳杳出寒云。\n天籁疑难辨，霜钟谁可分。\n偶来游法界，便欲谢人羣。\n竟夕听真响，尘心自解纷。",
        "dynasty": "唐",
        "collection_info": null
    },
    {
        "title": "青出蓝诗",
        "author": "吕温",
        "content": "物有无穷好，蓝青又出青。\n朱研未比德，白受始成形。\n袍袭宜从政，衿垂可问经。\n当时不采撷，作色几飘零。",
        "dynasty": "唐",
        "collection_info": null
    },
    {
        "title": "奉和李相公早朝于中书候传点偶书所怀奉呈门下武相公中书郑相公",
        "author": "吕温",
        "content": "禁门留骑吹，内省正衣冠。\n稍辨旗常色，尚闻钟漏残。\n九天鑪气暖，六月玉声寒。\n宿雾开霞观，晨光泛露盘。\n致君期反朴，求友得如兰。\n政自同归理，言成共不刊。\n准绳临百度，领袖映千宫。\n卧鼓流沙静，飞航涨海安。\n尽规詶主意，偕赋代交欢。\n雅韵人间满，多惭窃和难。",
        "dynasty": "唐",
        "collection_info": null
    },
    {
        "title": "奉和武中丞秋日台中寄怀简诸僚友",
        "author": "吕温",
        "content": "圣朝思纪律，宪府得中贤。\n指顾风行地，仪形月丽天。\n不仁恒自远，为政復何先。\n虚室唯生白，闲情却草玄。\n迎霜红叶早，过雨碧苔鲜。\n鱼乐翻秋水，乌声隔暮烟。\n旧游多绝席，感物遂成篇。\n更许穷荒谷，追歌白雪前。",
        "dynasty": "唐",
        "collection_info": null
    },
    {
        "title": "吐蕃别馆和周十一郎中杨七录事望白水山作",
        "author": "吕温",
        "content": "纯精结奇状，皎皎天一涯。\n玉嶂拥清气，莲峰开白花。\n半岩晦云雪，高顶澄烟霞。\n朝昏对宾馆，隐映如仙家。\n夙闻蕴孤尚，终欲穷幽遐。\n暂因行役暇，偶得志所嘉。\n明时无外户，胜境即中华。\n况今舅甥国，谁道隔流沙。",
        "dynasty": "唐",
        "collection_info": null
    },
    {
        "title": "奉和张舍人阁中直夜思闻雅琴因书事通简僚友",
        "author": "吕温",
        "content": "迢递天上直，寂寞丘中琴。\n忆尔山水韵，起予仁智心。\n凝情在正始，超想疎烦襟。\n凉生子夜后，月照禁垣深。\n远风霭兰气，微露清桐阴。\n方袭缁衣庆，永奉南熏吟。",
        "dynasty": "唐",
        "collection_info": null
    },
    {
        "title": "和舍弟惜花绝句",
        "author": "吕温",
        "content": "去年无花看，今年未看花。\n更闻飘落尽，走马向谁家。",
        "dynasty": "唐",
        "collection_info": null
    },
    {
        "title": "和恭听晓笼中山鹊",
        "author": "吕温",
        "content": "掩[抑]中天意，悽怆触笼音。\n惊晓一闻处，伤春千里心。",
        "dynasty": "唐",
        "collection_info": null
    },
    {
        "title": "和舍弟让笼中鹰",
        "author": "吕温",
        "content": "未用且求安，无猜也不残。\n九天飞势在，六月目[睛]寒。\n动触樊笼倦，闲消肉食难。\n主人憎恶鸟，试待一呼看。",
        "dynasty": "唐",
        "collection_info": null
    },
    {
        "title": "同恭夏日题寻真观李宽中秀才书院",
        "author": "吕温",
        "content": "闭院开轩笑语阑，江山併入一壶宽。\n微风但觉杉香满，烈日方知竹气寒。\n披卷最宜生白室，吟诗好就步虚坛。\n愿君此地攻文字，如炼仙家九转丹。",
        "dynasty": "唐",
        "collection_info": null
    },
    {
        "title": "同舍弟恭岁暮寄晋州李六协律三十韵",
        "author": "吕温",
        "content": "古人犹悲秋，况復岁暮时。\n急景迫流念，穷阴结长悲。\n阳乌下西岭，月鹊惊南枝。\n揽衣步霜砌，倚杖临冰池。\n怳怳若有失，悄悄良不怡。\n忽闻晨起吟，宛是同所思。\n有美壮感激，无何远栖迟。\n摧藏变化用，掩抑扶摇姿。\n时杰岂虚出，天道信可欺。\n巨川望汔济，寒谷待潜吹。\n劒匣益精利，玉韬宁磷缁。\n戒哉轻沽诸，行矣自宠之。\n伊我抱微尚，仲氏即心期。\n讨论自少小，形影相差池。\n比来胸中气，欲耀天下奇。\n云雨沛萧艾，烟阁双萎蕤。\n几年困方枘，一旦迷多岐。\n道因穷理悟，命以尽性知。\n事去类绝弦，时来如转规。\n伊吕偶然得，孔墨徒尔为。\n早行多露悔，强进触藩羸。\n功名岂身利，仁义非吾私。\n万物自身化，一失何驱驰。\n不如任行止，委命安所宜。\n劝君休感叹，与予陶希夷。\n明年郊天后，庆泽岁华滋。\n曲水杏花雪，香街青柳丝。\n良时且暂欢，罇酒聊共持。\n闲过漆园叟，醉看五陵儿。\n寄言思隐处，不久来相追。",
        "dynasty": "唐",
        "collection_info": null
    },
    {
        "title": "青海西寄窦三端公",
        "author": "吕温",
        "content": "时同事弗同，穷节厉阴风。\n我役流沙外，君朝紫禁中。\n从容非所羡，辛苦竟何功。\n但示酬恩路，浮生任转蓬。",
        "dynasty": "唐",
        "collection_info": null
    },
    {
        "title": "蕃中拘留岁余迴至陇石先寄城中亲故",
        "author": "吕温",
        "content": "蓬转星霜改，兰陔色养违。\n穷泉百死别，绝域再生归。\n镜数成丝髮，囊收抆血衣。\n酬恩有何力，秖弃一毛微。",
        "dynasty": "唐",
        "collection_info": null
    },
    {
        "title": "吐蕃别馆卧病寄朝中诸友",
        "author": "吕温",
        "content": "星汉纵横车马喧，风摇玉佩烛花繁。\n岂知羸卧穷荒外，日满深山犹闭门。",
        "dynasty": "唐",
        "collection_info": null
    },
    {
        "title": "吐蕃别馆中和日寄朝中僚旧",
        "author": "吕温",
        "content": "清时令节千官会，绝域穷山一病夫。\n遥想满堂欢笑处，几人缘我向西隅。",
        "dynasty": "唐",
        "collection_info": null
    },
    {
        "title": "及第后荅潼关主人",
        "author": "吕温",
        "content": "本欲云雨化，却随波浪翻。\n一沾太常第，十过潼关门。\n志力且虚弃，功名谁復论。\n主人故相问，[惭]笑不能言。",
        "dynasty": "唐",
        "collection_info": null
    },
    {
        "title": "河中城南姚家浴后题赠主人",
        "author": "吕温",
        "content": "新浴振轻衣，满堂寒月色。\n主人有美酒，况是曾相识。",
        "dynasty": "唐",
        "collection_info": null
    },
    {
        "title": "看浑中丞山桃花初有他客不通晚方得入因有戏赠",
        "author": "吕温",
        "content": "朝来驻马香街裏，风度遥闻语笑声。\n无事闭门教日晚，山桃落尽不胜情。",
        "dynasty": "唐",
        "collection_info": null
    },
    {
        "title": "赠友人",
        "author": "吕温",
        "content": "南山双乔松，擢本皆千寻。\n夕流膏露津，朝被青云阴。\n负雪出深涧，摇风倚高岑。\n明堂久不构，云干何森森。\n匠意方雕巧，时情正夸淫。\n生材会有用，天地岂无心。",
        "dynasty": "唐",
        "collection_info": null
    },
    {
        "title": "道州夏日郡内北桥新亭书怀赠何元二处士",
        "author": "吕温",
        "content": "结构池梁上，登临日几迴。\n晴空交密叶，阴岸积苍苔。\n爽气中央满，清风四面来。\n振衣生羽翰，高枕出尘埃。\n齐物鱼何乐，忘机鸟不猜。\n闲销炎昼静，选胜火云开。\n僻远宜孱性，优游赖废材。\n愿为长泛梗，莫作重然灰。\n守道穷非过，先时动是灾。\n寄言徐孺子，宾榻旦徘徊。",
        "dynasty": "唐",
        "collection_info": null
    },
    {
        "title": "道州弘道县主簿知县三年颇着廉慎秩满县阙申使请留将赴衡州题其厅事",
        "author": "吕温",
        "content": "为理赖同力，陟明非所任。\n废田方垦草，新柘未成阴。\n术浅功难就，人疲感易深。\n烦君驻归棹，与慰不欺心。",
        "dynasty": "唐",
        "collection_info": null
    },
    {
        "title": "道州将赴衡州酬别江华毛令",
        "author": "吕温",
        "content": "布帛精麄任土宜，疲人识信每先期。\n明朝别后无他嘱，虽是蒲鞭也莫施。",
        "dynasty": "唐",
        "collection_info": null
    },
    {
        "title": "道州夏日早访荀参军林园敬酬见赠",
        "author": "吕温",
        "content": "高眠日出始开门，竹径旁通到后园。\n陶亮横琴空有意，任棠置水竟无言。\n松窗宿翠含风薄，槿援朝花带露繁。\n山郡本来车马少，更容相访莫辞喧。",
        "dynasty": "唐",
        "collection_info": null
    },
    {
        "title": "道州敬酬何处士怀郡楼月夜之作",
        "author": "吕温",
        "content": "清质悠悠素彩融，长川迥陆合为空。\n佳人甚近山城闭，夏夜相望水镜中。",
        "dynasty": "唐",
        "collection_info": null
    },
    {
        "title": "道州敬酬何处士书情见赠",
        "author": "吕温",
        "content": "意气曾倾四国豪，偶来幽寺息尘劳。\n严陵钓处江初满，梁甫吟时月正高。\n新识几人知杞梓，故园何岁长蓬蒿。\n期君自致青云上，不用伤心叹二毛。",
        "dynasty": "唐",
        "collection_info": null
    },
    {
        "title": "戏赠灵澈上人",
        "author": "吕温",
        "content": "僧家亦有芳春兴，自是禅心无滞境。\n君看池水湛然时，何曾不受花枝影。",
        "dynasty": "唐",
        "collection_info": null
    },
    {
        "title": "二月一日是贞元旧节有感绝句寄黔南窦三洛阳卢七",
        "author": "吕温",
        "content": "同事先皇立玉墀，中和旧节又支离。\n今朝各自看花处，万里遥知掩泪时。",
        "dynasty": "唐",
        "collection_info": null
    },
    {
        "title": "初发道州荅崔三连州题海阳亭见寄绝句",
        "author": "吕温",
        "content": "吏中习隐好跻攀，不扰疲人便自闲。\n闻说慇懃海阳事，令人转忆舜祠山。",
        "dynasty": "唐",
        "collection_info": null
    },
    {
        "title": "荅段秀才",
        "author": "吕温",
        "content": "尽日看花君不来，江城半夜与君开。\n楼中共指南园火，红烬随花落碧苔。",
        "dynasty": "唐",
        "collection_info": null
    },
    {
        "title": "宗礼欲往桂州苦雨因以戏赠",
        "author": "吕温",
        "content": "农人辛苦绿苗齐，正爱梅天水满堤。\n知汝使车行意速，但令骢马着鄣泥。",
        "dynasty": "唐",
        "collection_info": null
    },
    {
        "title": "道州奉寄襄阳裴相公",
        "author": "吕温",
        "content": "悠悠世路自浮沈，岂问仁贤待物心。\n最忆过时留宴处，艳歌催酒后亭深。",
        "dynasty": "唐",
        "collection_info": null
    },
    {
        "title": "吐蕃别馆月夜",
        "author": "吕温",
        "content": "三五穷荒月，还应照北堂。\n迴身向暗卧，不忍见圆光。",
        "dynasty": "唐",
        "collection_info": null
    },
    {
        "title": "望思台作",
        "author": "吕温",
        "content": "浸润成宫蛊，苍黄弄父兵。\n人情疑始变，天性感还生。\n宇县犹能洽，闺门讵不平。\n空令千载后，悽怆望思名。",
        "dynasty": "唐",
        "collection_info": null
    },
    {
        "title": "孟冬蒲津关河亭作",
        "author": "吕温",
        "content": "息驾非穷途，未济岂迷津。\n独立大河上，北风来吹人。\n雪霜自兹始，草木当更新。\n严冬不肃杀，何以见阳春。",
        "dynasty": "唐",
        "collection_info": null
    },
    {
        "title": "巩路感怀",
        "author": "吕温",
        "content": "马嘶白日暮，劒鸣秋气来。\n我心浩无际，河上空徘徊。",
        "dynasty": "唐",
        "collection_info": null
    },
    {
        "title": "题梁宣帝陵二首 一",
        "author": "吕温",
        "content": "即讐终自翦，覆国岂为雄。\n假号孤城裏，何殊在甬东。",
        "dynasty": "唐",
        "collection_info": null
    },
    {
        "title": "题梁宣帝陵二首 二",
        "author": "吕温",
        "content": "祀夏功何薄，尊周义不成。\n凄凉庾信赋，千载共伤情。",
        "dynasty": "唐",
        "collection_info": null
    },
    {
        "title": "岳阳怀古",
        "author": "吕温",
        "content": "晨飙发荆州，落日到巴丘。\n方知刳剡利，可接鬼神游。\n二湖豁南寖，九派驶东流。\n襟带三千里，尽在岳阳楼。\n忆昔鬬羣雄，此焉争上游。\n吴昌屯虎旅，晋盛骛龙舟。\n宋齐纷祸难，梁陈成寇雠。\n钟鼓长震耀，鱼龙不得休。\n风雪一萧散，功业忽如浮。\n今日时无事，空江满白鸥。",
        "dynasty": "唐",
        "collection_info": null
    },
    {
        "title": "道州途中即事",
        "author": "吕温",
        "content": "零桂佳山水，[荥]阳旧自同。\n经途看不暇，遇境说难穷。\n迭嶂青时合，澄湘漫处空。\n舟移明镜裏，路入画屏中。\n岩壑千家接，松萝一径通。\n渔烟生缥缈，犬吠隔笼葱。\n戏鸟留余翠，幽花恡晚红。\n光翻沙濑日，香散橘园风。\n信美非吾土，分忧属贱躬。\n守愚资地僻，恤隐望年丰。\n且保心能静，那求政必工。\n课终如免戾，归养洛城东。",
        "dynasty": "唐",
        "collection_info": null
    },
    {
        "title": "登少陵原望秦中诸川太原王至德妙用有水术因用感叹",
        "author": "吕温",
        "content": "少陵最高处，旷望极秋空。\n君山喷清源，脉散秦川中。\n荷锸自成雨，由来非鬼工。\n如何盛明代，委弃伤豳风。\n泾灞徒络绎，漆沮虚会同。\n东流滔滔去，沃野飞秋蓬。\n大禹平水土，吾人得其宗。\n发机迴地势，运思与天通。\n早欲献奇策，丰财叙西戎。\n岂知年三十，未识大明宫。\n卷尔出岫云，追吾入冥鸿。\n无为学惊俗，狂醉哭途穷。",
        "dynasty": "唐",
        "collection_info": null
    },
    {
        "title": "奉敕祭南岳十四韵",
        "author": "吕温",
        "content": "皇家礼赤帝，谬获司风域。\n致斋紫盖下，宿设祝融侧。\n鸣涧惊宵寐，清猿递时刻。\n澡洁事夙兴，簪佩思尽饰。\n危坛象岳趾，秘殿翘翚翼。\n登拜不遑愿，酌献皆累息。\n赞道仪匪繁，祝史词甚直。\n忽觉心魂悸，如有精灵逼。\n漠漠云气生，森森杉栢黑。\n风吹虚箫韵，露洗寒玉色。\n寂寞有至公，馨香在明德。\n礼成谢邑吏，驾言归郡职。\n憩桑访蚕事，遵畴课农力。\n所愿风雨时，迴首瞻南极。",
        "dynasty": "唐",
        "collection_info": null
    },
    {
        "title": "经河源军汉邨作",
        "author": "吕温",
        "content": "行行忽到旧河源，城外千家作汉村。\n樵采为侵征虏墓，耕耘犹就破羌屯。\n金汤天险长全设，伏腊华风亦暗存。\n暂驻单车空下泪，有心无力復何言。",
        "dynasty": "唐",
        "collection_info": null
    },
    {
        "title": "题河州赤岸桥",
        "author": "吕温",
        "content": "左南桥上见河州，遗老相依赤岸头。\n匝塞歌钟受恩者，谁怜被髮哭东流。",
        "dynasty": "唐",
        "collection_info": null
    },
    {
        "title": "题阳人城",
        "author": "吕温",
        "content": "忠驱义感即风雷，谁道南方乏武才。\n天下起兵诛董卓，长沙子弟最先来。",
        "dynasty": "唐",
        "collection_info": null
    },
    {
        "title": "晋王龙骧墓",
        "author": "吕温",
        "content": "虎旗龙舰顺长风，坐引全吴入掌中。\n孙皓小儿何足取，便令千载笑争功。",
        "dynasty": "唐",
        "collection_info": null
    },
    {
        "title": "题石勒城二首 一",
        "author": "吕温",
        "content": "长驱到处积人头，大斾连营压上游。\n建业乌栖何足问，慨然归去王中州。",
        "dynasty": "唐",
        "collection_info": null
    },
    {
        "title": "题石勒城二首 二",
        "author": "吕温",
        "content": "天生杰异固难驯，应变摧枯若有神。\n夷甫自能疑倚啸，忍将虚诞误时人。",
        "dynasty": "唐",
        "collection_info": null
    },
    {
        "title": "刘郎浦口号",
        "author": "吕温",
        "content": "吴蜀成婚此水浔，明珠步障幄黄金。\n谁将一女轻天下，欲换刘郎鼎峙心。",
        "dynasty": "唐",
        "collection_info": null
    },
    {
        "title": "自江华之衡阳途中作",
        "author": "吕温",
        "content": "孤棹迟迟怅有违，沿湘数日逗晴晖。\n人生随分为忧喜，迴雁峰南是北归。",
        "dynasty": "唐",
        "collection_info": null
    },
    {
        "title": "吐蕃别馆送杨七录事先归",
        "author": "吕温",
        "content": "愁云重拂地，飞雪乱遥程。\n莫虑前山暗，归人正眼明。",
        "dynasty": "唐",
        "collection_info": null
    },
    {
        "title": "奉送范司空赴朔方",
        "author": "吕温",
        "content": "筑坛登上将，膝席委前筹。\n虏灭南侵迹，朝分北顾忧。\n抗旌迴广漠，抚劒动旄头。\n坐见黄云暮，行看白草秋。\n山横旧秦塞，河绕古灵州。\n戍守如无事，惟应猎骑游。",
        "dynasty": "唐",
        "collection_info": null
    },
    {
        "title": "送文畅上人东游",
        "author": "吕温",
        "content": "随缘聊振锡，高步出东城。\n水止无恒地，云行不计程。\n到时为彼岸，过处即前生。\n今日临岐别，吾徒自有情。",
        "dynasty": "唐",
        "collection_info": null
    },
    {
        "title": "喜俭北至送宗礼南行",
        "author": "吕温",
        "content": "洞庭舟始泊，桂江帆又开。\n魂从会处断，愁向笑中来。\n惝怳看残景，殷勤祝此杯。\n衡阳刷羽待，成取一行迴。",
        "dynasty": "唐",
        "collection_info": null
    },
    {
        "title": "送段九秀才归沣州",
        "author": "吕温",
        "content": "湘南孤白芷，幽託在清浔。\n岂有馨香发，空劳知处深。\n摧贤路已隔，赈乏力不任。\n惭我一言分，贞君千里心。\n寸义薄联组，片诚敌兼金。\n方期践冰雪，无使弱思侵。",
        "dynasty": "唐",
        "collection_info": null
    },
    {
        "title": "衡州送李十一兵曹赴浙东",
        "author": "吕温",
        "content": "慷慨视别劒，凄清泛离琴。\n前程楚塞断，此恨洞庭深。\n文字已久废，循良非所任。\n期君碧云上，千里一扬音。",
        "dynasty": "唐",
        "collection_info": null
    },
    {
        "title": "临洮送袁七书记归朝",
        "author": "吕温",
        "content": "忆年十五在江湄，闻说平凉且半疑。\n岂料殷勤洮水上，却将家信託袁师。",
        "dynasty": "唐",
        "collection_info": null
    },
    {
        "title": "江陵酒中留别坐客",
        "author": "吕温",
        "content": "寻常纵恣倚青春，不契心期便不亲。\n今日烟波九疑去，相逢尽是眼中人。",
        "dynasty": "唐",
        "collection_info": null
    },
    {
        "title": "道州酬送何山人之容州",
        "author": "吕温",
        "content": "匣有青萍筒有书，何门不可曳长裾。\n应须定取真知者，遣对明君说子虚。",
        "dynasty": "唐",
        "collection_info": null
    },
    {
        "title": "道州送戴简处士往贺州谒杨侍郎",
        "author": "吕温",
        "content": "羸马孤童鸟道微，三千客散独南归。\n山公念旧偏知我，今日因君泪满衣。",
        "dynasty": "唐",
        "collection_info": null
    },
    {
        "title": "春日游郭驸马大安亭子",
        "author": "吕温",
        "content": "戚里容闲客，山泉若化成。\n寄游芳径好，借赏彩船轻。\n春至花常满，年多水更清。\n此中如传舍，但自立功名。",
        "dynasty": "唐",
        "collection_info": null
    },
    {
        "title": "楚州追制后舍弟直长安县失囚花下共饮",
        "author": "吕温",
        "content": "天子收郡印，京兆责狱囚。\n狂兄与狂弟，不解对花愁。",
        "dynasty": "唐",
        "collection_info": null
    },
    {
        "title": "衡州岁前游合江亭见山樱蕊未折因赋含彩恡惊春",
        "author": "吕温",
        "content": "山樱先春发，红蕊满霜枝。\n幽处竟谁见，芳心空自知。\n似夺朝日照，疑畏暖风吹。\n欲问含彩意，恐惊轻薄儿。",
        "dynasty": "唐",
        "collection_info": null
    },
    {
        "title": "衡州登楼望南馆临水花呈房戴段李诸公",
        "author": "吕温",
        "content": "夭桃临方塘，暮色堪秋思。\n託根岂求润，照影非自媚。\n罥挂青柳丝，零落绿钱地。\n佳期竟何许，时有幽禽至。",
        "dynasty": "唐",
        "collection_info": null
    },
    {
        "title": "合江亭槛前多高竹不见远岸花客命翦之感而成咏",
        "author": "吕温",
        "content": "吉凶岂前卜，人事何飜覆。\n缘看数日花，却翦凌霜竹。\n常言契君操，今乃妨众目。\n自古病当门，谁言出幽独。",
        "dynasty": "唐",
        "collection_info": null
    },
    {
        "title": "道州春游欧阳家林亭",
        "author": "吕温",
        "content": "道州城北欧阳家，去郭一里占烟霞。\n主人虽朴甚有思，解留满地红桃花。\n桃花成泥不须扫，明朝更访桃源老。\n政成兴足告即归，门前便是家山道。",
        "dynasty": "唐",
        "collection_info": null
    },
    {
        "title": "衡州早春偶游黄溪口号",
        "author": "吕温",
        "content": "偶寻皇溪日欲没，早梅未尽山樱发。\n无事江城闭此身，不得坐待花间月。",
        "dynasty": "唐",
        "collection_info": null
    },
    {
        "title": "衡州夜后把火看花留客",
        "author": "吕温",
        "content": "红芳暗落碧池头，把火遥看且少留。\n半夜忽然风更起，明朝不復上南楼。",
        "dynasty": "唐",
        "collection_info": null
    },
    {
        "title": "夜后把火看花南园招李十一兵曹不至呈座上诸公",
        "author": "吕温",
        "content": "夭桃红烛正相鲜，傲吏闲斋困独眠。\n应是梦中飞作蝶，悠扬只在此花前。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 一",
        "author": "吕温",
        "content": "遐视轻神宝，传归属圣猷。\n尧功终有待，文德本无忧。\n坐受朝汾水，行看告岱丘。\n那知鼎成后，龙驭弗淹留。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 二",
        "author": "吕温",
        "content": "监抚垂三纪，声徽洽万方。\n礼因驰道着，明自垦田彰。\n积渐承鸿业，从容守太康。\n更留园寝诏，恭听有余芳。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 三",
        "author": "吕温",
        "content": "早秋同轨至，晨斾露华滋。\n挽度千夫咽，笳凝六马迟。\n劒悲长闭日，衣望出游时。\n风起西陵树，凄凉满孝思。",
        "dynasty": "唐",
        "collection_info": null
    },
    {
        "title": "咏蜀客石琹枕",
        "author": "吕温",
        "content": "可怜他山石，几度负贞坚。\n推迁强为用，雕斲伤自然。\n文含巴江浪，色起青城烟。\n更闻余玉声，时入朱丝弦。",
        "dynasty": "唐",
        "collection_info": null
    },
    {
        "title": "河南府试赎帖赋得乡饮酒诗",
        "author": "吕温",
        "content": "酌言修旧典，刈楚始登堂。\n百拜宾仪尽，三终乐奏长。\n想同莺出谷，看似雁成行。\n礼罢知何适，随云入帝乡。",
        "dynasty": "唐",
        "collection_info": null
    },
    {
        "title": "赋得失羣鹤",
        "author": "吕温",
        "content": "杳杳冲天鹤，风排势暂违。\n有心长自负，无伴可相依。\n万里宁辞远，三山讵忆归。\n但令毛羽在，何处不翻飞。",
        "dynasty": "唐",
        "collection_info": null
    },
    {
        "title": "道州南楼换柱",
        "author": "吕温",
        "content": "鸿灾起无朕，有见非前知。\n蚁入不足恤，柱倾何可追。\n良工操斤斧，沈吟方在斯。\n殚材事朽废，曷若新宏规。",
        "dynasty": "唐",
        "collection_info": null
    },
    {
        "title": "道州北池放鹅",
        "author": "吕温",
        "content": "我非好鹅癖，尔乏鸣雁姿。\n安得免沸鼎，澹然游清池。\n见生不忍食，深情固在斯。\n能自远飞去，无念稻粱为。",
        "dynasty": "唐",
        "collection_info": null
    },
    {
        "title": "回风有怀",
        "author": "吕温",
        "content": "银宫翠岛烟霏霏，珠树玲珑朝日晖。\n神仙望见不得到，却逐迴风何处归。",
        "dynasty": "唐",
        "collection_info": null
    },
    {
        "title": "蕃中荅退浑词二首 一",
        "author": "吕温",
        "content": "退浑儿，退浑儿，朔风长在气何衰。\n万羣铁马从奴虏，强弱由人莫叹时。",
        "dynasty": "唐",
        "collection_info": null
    },
    {
        "title": "蕃中荅退浑词二首 二",
        "author": "吕温",
        "content": "退浑儿，退浑儿，冰消青海草如丝。\n明堂天子朝万国，神岛龙驹将与谁。",
        "dynasty": "唐",
        "collection_info": null
    },
    {
        "title": "上官昭容书楼歌",
        "author": "吕温",
        "content": "汉家婕妤唐昭容，工诗能赋千载同。\n自言才艺是天真，不服丈夫胜妇人。\n歌阑舞罢闲无事，纵恣优游弄文字。\n玉楼宝架中天居，缄奇秘异万卷馀。\n水精编帙录钿轴，云母捣纸黄金书。\n风吹花露清旭时，绮窗高挂红绡帷。\n香囊盛烟绣结络，翠羽拂案青琉璃。\n吟披啸卷终无已，皎皎渊机破研理。\n词萦彩翰紫鸾迴，思耿寥天碧云起。\n碧云起，心悠哉。\n境深转苦坐自摧，金梯珠履声一断。\n瑶阶日夜生青苔，青苔秘空关。\n曾比羣玉山，神仙杳何许。\n遗逸满人间，君不见洛阳南市卖书肆。\n有人买得研神记，纸上香多蠹不成。\n昭容题处犹分明，令人惆怅难为情。",
        "dynasty": "唐",
        "collection_info": null
    },
    {
        "title": "闻砧有感",
        "author": "吕温",
        "content": "千门俨云端，此地富罗纨。\n秋月三五夜，砧声满长安。\n幽人感中怀，静听泪汍澜。\n所恨捣衣者，不知天下寒。",
        "dynasty": "唐",
        "collection_info": null
    },
    {
        "title": "早觉有感",
        "author": "吕温",
        "content": "东方殊未明，暗室虫正飞。\n先觉忽先起，衣裳颠倒时。\n严冬寒漏长，此夜如何其。\n不用思秉烛，扶桑有清晖。",
        "dynasty": "唐",
        "collection_info": null
    },
    {
        "title": "冬日病中即事",
        "author": "吕温",
        "content": "墙下长安道，嚣尘咫尺间。\n久牵身外役，暂得病中闲。\n背喜朝阳满，心怜暮鸟还。\n吾庐在何处，南有白云山。",
        "dynasty": "唐",
        "collection_info": null
    },
    {
        "title": "病中自户部员外郎转司封",
        "author": "吕温",
        "content": "羸卧承新命，优容获所安。\n遣儿迎贺客，无力拂尘冠。\n偃仰晴轩暖，支离晓镜寒。\n那堪报恩去，感激对衰兰。",
        "dynasty": "唐",
        "collection_info": null
    },
    {
        "title": "久病初朝衢中即事",
        "author": "吕温",
        "content": "沉痾矌十旬，还过直城闉。\n老马犹知路，羸童欲怕人。\n久隳三径计，更强百年身。\n许国将何力，空生衣上尘。",
        "dynasty": "唐",
        "collection_info": null
    },
    {
        "title": "道州城北楼观李花",
        "author": "吕温",
        "content": "夜疑关山月，晓似沙场雪。\n曾使西域来，幽情望超越。\n将念浩无际，欲言忘所说。\n岂是花感人，自怜抱孤节。",
        "dynasty": "唐",
        "collection_info": null
    },
    {
        "title": "道州秋夜南楼即事",
        "author": "吕温",
        "content": "谁念独坐愁，日暮此南楼。\n云去舜祠闭，月明潇水流。\n猿声何处晓，枫叶满山秋。\n不分匣中镜，少年看白头。",
        "dynasty": "唐",
        "collection_info": null
    },
    {
        "title": "道州观野火",
        "author": "吕温",
        "content": "南风吹烈火，焰焰烧楚泽。\n阳景当昼迟，阴天半夜赤。\n过处若彗扫，来时如电激。\n岂復辨萧兰，焉能分玉石。\n虫蛇尽烁烂，虎兕出奔迫。\n积秽一荡除，和气始融液。\n尧时既敬授，禹稼斯肇迹。\n遍生合颖禾，大秀两岐麦。\n家有京坻咏，人无沟壑戚。\n乃悟焚如功，来岁终受益。",
        "dynasty": "唐",
        "collection_info": null
    },
    {
        "title": "衡州早春二首 一",
        "author": "吕温",
        "content": "碧水何逶迤，东风吹沙草。\n烟波千万曲，不辨嵩阳道。",
        "dynasty": "唐",
        "collection_info": null
    },
    {
        "title": "衡州早春二首 二",
        "author": "吕温",
        "content": "病肺不饮酒，伤心不看花。\n惟惊望乡处，犹自隔长沙。",
        "dynasty": "唐",
        "collection_info": null
    },
    {
        "title": "郡内书怀寄刘连州窦夔州",
        "author": "吕温",
        "content": "朱邑何为者，桐乡有古祠。\n我心常所慕，二郡老人知。",
        "dynasty": "唐",
        "collection_info": null
    },
    {
        "title": "偶然作二首 一",
        "author": "吕温",
        "content": "栖栖復汲汲，忽觉年四十。\n今朝满衣泪，不是伤春泣。",
        "dynasty": "唐",
        "collection_info": null
    },
    {
        "title": "偶然作二首 二",
        "author": "吕温",
        "content": "中夜兀然坐，无言空涕洟。\n丈夫志气事，儿女安得知。",
        "dynasty": "唐",
        "collection_info": null
    },
    {
        "title": "古兴",
        "author": "吕温",
        "content": "越欧百炼时，楚卞三泣地。\n二宝无人识，千龄皆弃置。\n空岩起白虹，古狱生紫气。\n安得命世客，直来开奥秘。\n劒任刜钟看，玉从投火试。\n必能绝疑惑，然后论奇异。",
        "dynasty": "唐",
        "collection_info": null
    },
    {
        "title": "风咏",
        "author": "吕温",
        "content": "微风生青苹，习习出金塘。\n轻摇深林翠，静猎幽径芳。\n掩抑时未来，鸿毛亦无伤。\n一朝乘严气，万里号清霜。\n北走摧邓林，东去落扶桑。\n扫却垂天云，澄清无私光。\n悠然返空寂，晏海通舟航。",
        "dynasty": "唐",
        "collection_info": null
    },
    {
        "title": "镜中叹白髮",
        "author": "吕温",
        "content": "年过潘岳纔三岁，还见星星两鬓中。\n纵使他时能早达，定知不作黑头公。",
        "dynasty": "唐",
        "collection_info": null
    },
    {
        "title": "友人邀听歌有感",
        "author": "吕温",
        "content": "文章抛尽爱功名，三十无成白髮生。\n辜负壮心羞欲死，劳君贵买断肠声。",
        "dynasty": "唐",
        "collection_info": null
    },
    {
        "title": "贞元十四年旱甚见权门移芍药花",
        "author": "吕温",
        "content": "绿原青壠渐成尘，汲井开园日日新。\n四月带花移芍药，不知忧国是何人。",
        "dynasty": "唐",
        "collection_info": null
    },
    {
        "title": "冬夜即事",
        "author": "吕温",
        "content": "百忧攒心起復卧，夜长耿耿不可过。\n风吹雪片似花落，月照冰文如镜破。",
        "dynasty": "唐",
        "collection_info": null
    },
    {
        "title": "道州郡斋卧疾寄东馆诸贤",
        "author": "吕温",
        "content": "东池送客醉年华，闻道风流胜习家。\n独卧郡斋寥落意，隔帘微雨湿梨花。",
        "dynasty": "唐",
        "collection_info": null
    },
    {
        "title": "读小弟诗有感因口号以示之",
        "author": "吕温",
        "content": "忆吾未冠赏年华，二十年间在咄嗟。\n今来羡汝看花岁，似汝追思昨日花。",
        "dynasty": "唐",
        "collection_info": null
    },
    {
        "title": "读句践传",
        "author": "吕温",
        "content": "丈夫可杀不可羞，如何送我海西头。\n更生更聚终须报，二十年间死即休。",
        "dynasty": "唐",
        "collection_info": null
    },
    {
        "title": "道州月叹",
        "author": "吕温",
        "content": "别馆月，犁牛冰河金山雪。\n道州月，霜树子规啼是血。\n壮心感此孤劒鸣，沈火在灰殊未灭。",
        "dynasty": "唐",
        "collection_info": null
    },
    {
        "title": "风叹",
        "author": "吕温",
        "content": "青海风，飞沙射面随惊蓬。\n洞庭风，危樯欲折身若空。\n西驰南走有何事，会须一决百年中。",
        "dynasty": "唐",
        "collection_info": null
    },
    {
        "title": "道州感兴",
        "author": "吕温",
        "content": "当代知文字，先皇记姓名。\n七年天下立，万里海西行。\n苦节终难辨，劳生竟自轻。\n今朝流落处，啸水遶孤城。",
        "dynasty": "唐",
        "collection_info": null
    },
    {
        "title": "和李使君三郎早秋城北亭宴崔司士因寄关中张评事",
        "author": "吕温",
        "content": "黄花古城路，上尽见青山。\n桑柘晴川口，牛羊落照间。\n野情随卷幔，尘事隔重关。\n道合偏重赏，官微独不闲。\n鹤分琴久罢，书到雁应还。\n为谢登临客，琼林寄一攀。",
        "dynasty": "唐",
        "collection_info": null
    },
    {
        "title": "题从叔园林",
        "author": "吕温",
        "content": "阮宅闲园暮，窻中见树阴。\n樵歌依野草，僧语过长林。\n鸟向花间井，人弹竹裏琴。\n自嫌身未老，已有住山心。",
        "dynasty": "唐",
        "collection_info": null
    },
    {
        "title": "送僧归漳州",
        "author": "吕温",
        "content": "几夏京城住，今朝独远归。\n修行四分律，护净七条衣。\n溪寺黄橙熟，沙田紫芋肥。\n九龙潭上路，同去客应稀。",
        "dynasty": "唐",
        "collection_info": null
    },
    {
        "title": "列女操",
        "author": "孟郊",
        "content": "梧桐相待老，鸳鸯会双死。\n贞女贵狥夫，舍生亦如此。\n波澜誓不起，妾心井中水。",
        "dynasty": "唐",
        "collection_info": null
    },
    {
        "title": "灞上轻薄行",
        "author": "孟郊",
        "content": "长安无缓步，况值天景莫。\n相逢灞浐间，亲戚不相顾。\n自叹方拙身，忽随轻薄伦。\n常恐失所避，化为车辙尘。\n此中生白髮，疾走亦未歇。",
        "dynasty": "唐",
        "collection_info": null
    },
    {
        "title": "长安羁旅行",
        "author": "孟郊",
        "content": "十日一理髮，每梳飞旅尘。\n三旬九过饮，每食唯旧贫。\n万物皆及时，独余不觉春。\n失名谁肯访，得意争相亲。\n直木有恬翼，静流无躁鳞。\n始知喧竞场，莫处君子身。\n野策藤竹轻，山蔬薇蕨新。\n潜歌归去来，事外风景真。",
        "dynasty": "唐",
        "collection_info": null
    },
    {
        "title": "长安道",
        "author": "孟郊",
        "content": "胡风激秦树，贱子风中泣。\n家家朱门开，得见不可入。\n长安十二衢，投树鸟亦急。\n高阁何人家，笙簧正喧吸。",
        "dynasty": "唐",
        "collection_info": null
    },
    {
        "title": "送远吟",
        "author": "孟郊",
        "content": "河水昏復晨，河边相送频。\n离杯有泪饮，别柳无枝春。\n一笑忽然敛，万愁俄已新。\n东波与西日，不惜远行人。",
        "dynasty": "唐",
        "collection_info": null
    },
    {
        "title": "古薄命妾",
        "author": "孟郊",
        "content": "不惜十指絃，为君千万弹。\n常恐新声至，坐使故声残。\n弃置今日悲，即是昨日欢。\n将新变故易，持故为新难。\n青山有蘼芜，泪叶长不干。\n空令后代人，采掇幽思攒。",
        "dynasty": "唐",
        "collection_info": null
    },
    {
        "title": "古离别",
        "author": "孟郊",
        "content": "松山云缭绕，萍路水分离。\n云去有归日，水分无合时。\n春芳役双眼，春色柔四支。\n杨柳织别愁，千条万条丝。",
        "dynasty": "唐",
        "collection_info": null
    },
    {
        "title": "杂怨 一",
        "author": "孟郊",
        "content": "忆人莫至悲，至悲空自衰。\n寄人莫剪衣，剪衣未必归。\n朝为双蒂花，莫为四散飞。\n花落还遶树，游子不顾期。",
        "dynasty": "唐",
        "collection_info": null
    },
    {
        "title": "杂怨 二",
        "author": "孟郊",
        "content": "夭桃花清晨，游女红粉新。\n夭桃花薄暮，游女红粉故。\n树有百年花，人无一定颜。\n花送人老尽，人悲花自闲。",
        "dynasty": "唐",
        "collection_info": null
    },
    {
        "title": "杂怨 三",
        "author": "孟郊",
        "content": "贫女镜不明，寒花日少容。\n暗蛩有虚织，短线无长缝。\n浪水不可照，狂夫不可从。\n浪水多散影，狂夫多异踪。\n持此一生薄，空城万恨浓。",
        "dynasty": "唐",
        "collection_info": null
    },
    {
        "title": "静女吟",
        "author": "孟郊",
        "content": "艳女皆妬色，静女独检踪。\n任礼耻任粧，嫁德不嫁容。\n君子易求聘，小人难自从。\n此志谁与谅，琴弦幽韵重。",
        "dynasty": "唐",
        "collection_info": null
    },
    {
        "title": "归信吟",
        "author": "孟郊",
        "content": "泪墨洒为书，将寄万里亲。\n书去魂亦去，兀然空一身。",
        "dynasty": "唐",
        "collection_info": null
    },
    {
        "title": "山老吟",
        "author": "孟郊",
        "content": "不行山下地，唯种山上田。\n腰斧斫旅松，手飘汲家泉。\n讵知文字力，莫记日月迁。\n蟠木为我身，始得全天年。",
        "dynasty": "唐",
        "collection_info": null
    },
    {
        "title": "游子吟",
        "author": "孟郊",
        "content": "慈母手中线，游子身上衣。\n临行密密缝，意恐迟迟归。\n谁言寸草心，报得三春晖。",
        "dynasty": "唐",
        "collection_info": null
    },
    {
        "title": "小隐吟",
        "author": "孟郊",
        "content": "我饮不在醉，我欢长寂然。\n酌溪四五盏，听弹两三弦。\n炼性静栖白，洗情深寄玄。\n号怒路傍子，贪败不贪全。",
        "dynasty": "唐",
        "collection_info": null
    },
    {
        "title": "苦寒吟",
        "author": "孟郊",
        "content": "天寒色青苍，北风呌枯桑。\n厚冰无裂文，短日有冷光。\n敲石不得火，壮阴夺正阳。\n苦调竟何言，冻吟成此章。",
        "dynasty": "唐",
        "collection_info": null
    },
    {
        "title": "猛将吟",
        "author": "孟郊",
        "content": "拟脍楼兰肉，蓄怒时未扬。\n秋鼙无退声，夜剑不隐光。\n虎队手驱出，豹篇心卷藏。\n古今皆有言，猛将出北方。",
        "dynasty": "唐",
        "collection_info": null
    },
    {
        "title": "伤哉行",
        "author": "孟郊",
        "content": "众毒蔓贞松，一枝难久荣。\n岂知黄庭客，仙骨生不成。\n春色舍芳蕙，秋风遶枯茎。\n弹琴不成曲，始觉知音倾。\n馆月改旧照，弔宾写余情。\n还舟空江上，波浪送铭旌。",
        "dynasty": "唐",
        "collection_info": null
    },
    {
        "title": "怨诗",
        "author": "孟郊",
        "content": "试妾与君泪，两处滴池水。\n看取芙蓉花，今年为谁死。",
        "dynasty": "唐",
        "collection_info": null
    },
    {
        "title": "湘弦怨",
        "author": "孟郊",
        "content": "昧者理芳草，蒿兰同一锄。\n狂飙怒秋林，曲直同一枯。\n嘉木忌深蠹，哲人悲巧诬。\n灵均入迴流，靳尚为良谟。\n我愿分众泉，清浊各异渠。\n我愿分众巢，枭鸾相远居。\n此志谅难保，此情竟何如。\n湘弦少知音，孤响空踟蹰。",
        "dynasty": "唐",
        "collection_info": null
    },
    {
        "title": "楚竹吟酬卢虔端公见和湘弦怨",
        "author": "孟郊",
        "content": "握中有新声，楚竹人未闻。\n识音者谓谁，清夜吹赠君。\n昔为潇湘引，曾动潇湘云。\n一呌凤改听，再惊鹤失羣。\n江花匪秋落，山日当昼曛。\n众浊响杂沓，孤清思氛氲。\n欲知怨有形，愿向明月分。\n一掬灵均泪，千年湘水文。",
        "dynasty": "唐",
        "collection_info": null
    },
    {
        "title": "远愁曲",
        "author": "孟郊",
        "content": "飘飖何所从，遗冢行未逢。\n东西不见人，哭向青青松。\n此地有时尽，此哀无处容。\n声翻太白云，泪洗蓝田峰。\n水涉七八曲，山登千万重。\n愿邀玄夜月，出视白日踪。",
        "dynasty": "唐",
        "collection_info": null
    },
    {
        "title": "贫女词寄从叔先辈简",
        "author": "孟郊",
        "content": "蚕女非不勤，今年独无春。\n二月冰雪深，死尽万木身。\n时令自逆行，造化岂不仁。\n仰企碧霞仙，高控沧海云。\n永别劳苦场，飘飖游无垠。",
        "dynasty": "唐",
        "collection_info": null
    },
    {
        "title": "边城吟",
        "author": "孟郊",
        "content": "西城近日天，俗禀气候偏。\n行子独自渴，主人仍卖泉。\n烧烽碧云外，牧马青坡巅。\n何处鹘突梦，归思寄仰眠。",
        "dynasty": "唐",
        "collection_info": null
    },
    {
        "title": "新平歌送许问",
        "author": "孟郊",
        "content": "边柳三四尺，暮春离别歌。\n早迴儒士驾，莫饮土番河。\n谁识匣中宝，楚云章句多。",
        "dynasty": "唐",
        "collection_info": null
    },
    {
        "title": "杀气不在边",
        "author": "孟郊",
        "content": "杀气不在边，凛然中国秋。\n道险不在山，平地有摧辀。\n河南又起兵，清浊俱锁流。\n岂唯私客艰，拥滞官行舟。\n况余隔晨昏，去家成阻修。\n忽然两鬓雪，同是一日愁。\n独寝夜难晓，起视星汉浮。\n凉风荡天地，日夕声飕飗。\n万物无少色，兆人皆老忧。\n长策苟未立，丈夫诚可羞。\n灵响復何事，剑鸣思戮讐。",
        "dynasty": "唐",
        "collection_info": null
    },
    {
        "title": "结爱",
        "author": "孟郊",
        "content": "心心復心心，结爱务在深。\n一度欲离别，千迴结衣襟。\n结妾独守志，结君早归意。\n始知结衣裳，不如结心肠。\n坐结行亦结，结尽百年月。",
        "dynasty": "唐",
        "collection_info": null
    },
    {
        "title": "弦歌行",
        "author": "孟郊",
        "content": "驱傩击鼓吹长笛，瘦鬼染面惟齿白。\n暗中崒崒拽茅鞭，倮足朱[裈]行戚戚。\n相顾笑声衝庭燎，桃弧射矢时独呌。",
        "dynasty": "唐",
        "collection_info": null
    },
    {
        "title": "覆巢行",
        "author": "孟郊",
        "content": "荒城古木枝多枯，飞禽嗷嗷朝哺雏。\n枝倾巢覆雏坠地，乌鸢下啄更相呼。\n阳和发生均孕育，鸟兽有情知不足。\n枝危巢小风雨多，未容长成已先覆。\n灵枝珍木满上林，凤巢阿阁重且深。\n尔今所托非本地，乌鸢何得同尔心。",
        "dynasty": "唐",
        "collection_info": null
    },
    {
        "title": "出门行 一",
        "author": "孟郊",
        "content": "长河悠悠去无极，百龄同此可叹息。\n秋风白露霑人衣，壮心凋落夺颜色。\n少年出门将诉谁，川无梁兮路无岐。\n一闻陌上苦寒奏，使我伫立惊且悲。\n君今得意厌粱肉，岂復念我贫贱时。",
        "dynasty": "唐",
        "collection_info": null
    },
    {
        "title": "出门行 二",
        "author": "孟郊",
        "content": "海风萧萧天雨霜，穷愁独坐夜何长。\n驱车旧忆太行险，始知游子悲故乡。\n美人相思隔天阙，长望云端不可越。\n手持琅玕欲有赠，爱而不见心断绝。\n南山峩峩白石烂，碧海之波浩漫漫。\n参辰出没不相待，我欲横天无羽翰。",
        "dynasty": "唐",
        "collection_info": null
    },
    {
        "title": "湘妃怨",
        "author": "孟郊",
        "content": "南巡竟不返，二妃怨逾积。\n万里丧蛾眉，潇湘水空碧。\n冥冥荒山下，古庙收贞魄。\n乔木深青春，清光满瑶席。\n搴芳徒有荐，灵意殊脉脉。\n玉佩不可亲，徘徊烟波夕。",
        "dynasty": "唐",
        "collection_info": null
    },
    {
        "title": "巫山曲",
        "author": "孟郊",
        "content": "巴江上峡重復重，阳台碧峭十二峰。\n荆王猎时逢暮雨，夜卧高丘梦神女。\n轻红流烟湿艳姿，行云飞去明星稀。\n目极魂断望不见，猿啼三声泪滴衣。",
        "dynasty": "唐",
        "collection_info": null
    },
    {
        "title": "巫山高",
        "author": "孟郊",
        "content": "见尽数万里，不闻三声猿。\n但飞萧萧雨，中有亭亭魂。\n千载楚王恨，遗文宋玉言。\n至今晴明天，云结深闺门。",
        "dynasty": "唐",
        "collection_info": null
    },
    {
        "title": "楚怨",
        "author": "孟郊",
        "content": "秋入楚江水，独照汨罗魂。\n手把绿荷泣，意愁珠泪翻。\n九门不可入，一犬吠千门。",
        "dynasty": "唐",
        "collection_info": null
    },
    {
        "title": "塘下行",
        "author": "孟郊",
        "content": "塘边日欲斜，年少早还家。\n徒将白羽扇，调妾木兰花。\n不是城头树，那栖来去鸦。",
        "dynasty": "唐",
        "collection_info": null
    },
    {
        "title": "临池曲",
        "author": "孟郊",
        "content": "池中春蒲叶如带，紫菱成角莲子大。\n罗裙蝉鬓倚迎风，双双伯劳飞向东。",
        "dynasty": "唐",
        "collection_info": null
    },
    {
        "title": "车遥遥",
        "author": "孟郊",
        "content": "路喜到江尽，江上又通舟。\n舟车两无阻，何处不得游。\n丈夫四方志，女子安可留。\n郎自别日言，无令生远愁。\n旅雁忽呌月，断猿寒啼秋。\n此夕梦君梦，君在百城楼。\n寄泪无因波，寄恨无因辀。\n愿为驭者手，与郎迴马头。",
        "dynasty": "唐",
        "collection_info": null
    },
    {
        "title": "征妇怨 一",
        "author": "孟郊",
        "content": "良人昨日去，明月又不圆。\n别时各有泪，零落青楼前。\n君泪濡罗巾，妾泪满路尘。\n罗巾长在手，今得随妾身。\n路尘如得风，得上君车轮。",
        "dynasty": "唐",
        "collection_info": null
    },
    {
        "title": "征妇怨 二",
        "author": "孟郊",
        "content": "渔阳千里道，近如中门限。\n中门踰有时，渔阳长在眼。\n生在绿罗下，不识渔阳道。\n良人自戍来，夜夜梦中到。",
        "dynasty": "唐",
        "collection_info": null
    },
    {
        "title": "空城雀",
        "author": "孟郊",
        "content": "一雀入官仓，所食宁损几。\n祗虑往覆频，官仓终害尔。\n鱼网不在天，鸟罗不张水。\n饮啄要自然，可以空城裏。",
        "dynasty": "唐",
        "collection_info": null
    },
    {
        "title": "闲怨",
        "author": "孟郊",
        "content": "妾恨比斑竹，下盘烦冤根。\n有笋未出土，中已含泪痕。",
        "dynasty": "唐",
        "collection_info": null
    },
    {
        "title": "羽林行",
        "author": "孟郊",
        "content": "朔雪寒断指，朔风劲裂冰。\n胡中射鵰者，此日犹不能。\n翩翩羽林儿，锦臂飞苍鹰。\n挥鞭快白马，走出黄河凌。",
        "dynasty": "唐",
        "collection_info": null
    },
    {
        "title": "古意",
        "author": "孟郊",
        "content": "河边织女星，河畔牵牛郎。\n未得渡清浅，相对遥相望。",
        "dynasty": "唐",
        "collection_info": null
    },
    {
        "title": "古别离",
        "author": "孟郊",
        "content": "欲别牵郎衣，郎今到何处。\n不恨归来迟，莫向临邛去。",
        "dynasty": "唐",
        "collection_info": null
    },
    {
        "title": "游侠行",
        "author": "孟郊",
        "content": "壮士性刚决，火中见石裂。\n杀人不迴头，轻生如蹔别。\n岂知眼有泪，肯白头上髮。\n半生无恩酬，剑闲一百月。",
        "dynasty": "唐",
        "collection_info": null
    },
    {
        "title": "黄雀吟",
        "author": "孟郊",
        "content": "黄雀舞承尘，倚恃主人仁。\n主人忽不仁，买弹弹尔身。\n何不远飞去，蓬蒿正繁新。\n蒿粒无人争，食之足为珍。\n莫觑翻车粟，觑翻罪有因。\n黄雀不知言，赠之徒慇懃。",
        "dynasty": "唐",
        "collection_info": null
    },
    {
        "title": "有所思",
        "author": "孟郊",
        "content": "桔槔烽火昼不灭，客路迢迢信难越。\n古镇刀攒万片霜，寒江浪起千堆雪。\n此时西去定如何，空使南心远凄切。",
        "dynasty": "唐",
        "collection_info": null
    },
    {
        "title": "求仙曲",
        "author": "孟郊",
        "content": "仙教生为门，仙宗静为根。\n持心若妄求，服食安足论。\n铲惑有灵药，饵真成本源。\n自当出尘网，驭凤登昆崙。",
        "dynasty": "唐",
        "collection_info": null
    },
    {
        "title": "婵娟篇",
        "author": "孟郊",
        "content": "花婵娟，泛春泉。\n竹婵娟，笼晓烟。\n妓婵娟，不长妍。\n月婵娟，真可怜。\n夜半姮娥朝太一，人间本自无灵匹。\n汉宫承宠不多时，飞燕婕妤相妬嫉。",
        "dynasty": "唐",
        "collection_info": null
    },
    {
        "title": "南浦篇",
        "author": "孟郊",
        "content": "南浦桃花亚水红，水边柳絮由春风。\n鸟鸣喈喈烟蒙蒙，自从远送对悲翁。\n此翁已与少年别，唯忆深山深谷中。",
        "dynasty": "唐",
        "collection_info": null
    },
    {
        "title": "清东曲",
        "author": "孟郊",
        "content": "樱桃花参差，香雨红霏霏。\n含笑竞攀折，美人湿罗衣。\n采采清东曲，明眸艳圭玉。\n青巾艑上郎，上下看不足。\n南阳公首词，编入新乐录。",
        "dynasty": "唐",
        "collection_info": null
    },
    {
        "title": "望远曲",
        "author": "孟郊",
        "content": "朝朝候归信，日日登高台。\n行人未去植庭梅，别来三见庭花开。\n庭花开尽復几时，春光骀荡阻佳期。\n愁来望远烟尘隔，空怜绿鬓风吹白，何当归见远行客。",
        "dynasty": "唐",
        "collection_info": null
    },
    {
        "title": "织妇辞",
        "author": "孟郊",
        "content": "夫是田中郎，妾是田中女。\n当年嫁得君，为君秉机杼。\n筋力日已疲，不息窻下机。\n如何织纨素，自着蓝缕衣。\n官家牓村路，更索栽桑树。",
        "dynasty": "唐",
        "collection_info": null
    },
    {
        "title": "古意",
        "author": "孟郊",
        "content": "荡子守边戍，佳人莫相从。\n去来年月多，苦愁改形容。\n上山復下山，踏草成古踪。\n徒言采蘼芜，十度一不逢。\n鉴独是明月，识志唯寒松。\n井桃始开花，一见悲万重。\n人颜不再春，桃色有再浓。\n捐气入空房，无憀乍从容。\n启贴理针线，非独学裁缝。\n手持未染綵，绣为白芙蓉。\n芙蓉无染污，将以表心素。\n欲寄未归人，当春无信去。\n无信反增愁，愁心缘陇头。\n愿君如陇水，冰镜水还流。\n宛宛青丝线，纤纤白玉钩。\n玉钩不亏缺，青丝无断绝。\n迴还胜双手，解尽心中结。",
        "dynasty": "唐",
        "collection_info": null
    },
    {
        "title": "折杨柳 一",
        "author": "孟郊",
        "content": "杨柳多短枝，短枝多别离。\n赠远屡攀折，柔条安得垂。\n青春有定节，离别无定时。\n但恐人别促，不怨来迟迟。\n莫言短枝条，中有长相思。\n朱颜与绿杨，併在别离期。",
        "dynasty": "唐",
        "collection_info": null
    },
    {
        "title": "折杨柳 二",
        "author": "孟郊",
        "content": "楼上春风过，风前杨柳歌。\n枝疎缘别苦，曲怨为年多。\n花惊燕地云，叶映楚池波。\n谁堪别离此，征戍在交河。",
        "dynasty": "唐",
        "collection_info": null
    },
    {
        "title": "和丁助教塞上吟",
        "author": "孟郊",
        "content": "哭雪復吟雪，广文丁夫子。\n江南万里寒，曾未及如此。\n整顿气候谁，言从生灵始。\n无令恻隐者，哀哀不能已。",
        "dynasty": "唐",
        "collection_info": null
    },
    {
        "title": "古怨别",
        "author": "孟郊",
        "content": "飒飒秋风生，愁人怨离别。\n含情两相向，欲语气先咽。\n心曲千万端，悲来却难说。\n别后唯所思，天涯共明月。",
        "dynasty": "唐",
        "collection_info": null
    },
    {
        "title": "古别曲",
        "author": "孟郊",
        "content": "山川古今路，纵横无断绝。\n来往天地间，人皆有离别。\n行衣未束带，中肠已先结。\n不用看镜中，自知生白髮。\n欲陈去留意，声向言前咽。\n愁结填心胸，茫茫若为说。\n荒郊烟莽苍，旷野风凄切。\n处处得相随，人那不如月。",
        "dynasty": "唐",
        "collection_info": null
    },
    {
        "title": "戏赠陆大夫十二丈 一",
        "author": "孟郊",
        "content": "莲子不可得，荷花生水中。\n犹胜道傍柳，无事荡春风。",
        "dynasty": "唐",
        "collection_info": null
    },
    {
        "title": "戏赠陆大夫十二丈 二",
        "author": "孟郊",
        "content": "渌萍与荷叶，同此一水中。\n风吹荷叶在，渌萍西復东。",
        "dynasty": "唐",
        "collection_info": null
    },
    {
        "title": "戏赠陆大夫十二丈 三",
        "author": "孟郊",
        "content": "莲叶未开时，苦心终日卷。\n春水徒荡漾，荷花未开展。",
        "dynasty": "唐",
        "collection_info": null
    },
    {
        "title": "劝善吟",
        "author": "孟郊",
        "content": "瘦郭有志气，相哀老龙钟。\n劝我少吟诗，俗窄难尔容。\n一口百味别，况在醉会中。\n四座正当喧，片言何由通。\n顾余昧时调，居止多疎慵。\n见书眼始开，闻乐耳不聪。\n视听互相隔，一身且莫同。\n天疾难自医，诗癖将何攻。\n见君如见书，语善千万重。\n自悲咄咄感，变作烦恼翁。\n烦恼不可欺，古剑涩亦雄。\n知君方少年，少年怀古风。\n藏书拄屋脊，不惜与凡聋。\n我愿拜少年，师之学崇崇。\n从他笑为矫，矫善亦可宗。",
        "dynasty": "唐",
        "collection_info": null
    },
    {
        "title": "望夫石",
        "author": "孟郊",
        "content": "望夫石，夫不来兮江水碧。\n行人悠悠朝与莫，千年万年色如故。",
        "dynasty": "唐",
        "collection_info": null
    },
    {
        "title": "寒江吟",
        "author": "孟郊",
        "content": "冬至日光白，始知阴气凝。\n寒江波浪冻，千里无平冰。\n飞鸟绝高羽，行人皆晏兴。\n荻洲素浩渺，碕岸澌碐磳。\n烟舟忽自阻，风帆不相乘。\n何况异形体，信任为股肱。\n涉江莫涉凌，得意须得朋。\n结交非贤良，谁免生爱憎。\n冻水有再浪，失飞有载腾。\n一言纵丑词，万响无善应。\n取鉴谅不远，江水千万层。\n何当春风吹，利涉吾道弘。",
        "dynasty": "唐",
        "collection_info": null
    },
    {
        "title": "审交",
        "author": "孟郊",
        "content": "种树须择地，恶土变木根。\n结交若失人，中道生谤言。\n君子芳桂性，春荣冬更繁。\n小人槿花心，朝在夕不存。\n莫蹑冬冰坚，中有潜浪翻。\n唯当金石交，可以贤达论。",
        "dynasty": "唐",
        "collection_info": null
    },
    {
        "title": "怨别",
        "author": "孟郊",
        "content": "一别一迴老，志士白髮早。\n在富易为容，居贫难自好。\n沉忧损性灵，服药亦枯槁。\n秋风游子衣，落日行远道。\n君问去何之，贱身难自保。",
        "dynasty": "唐",
        "collection_info": null
    },
    {
        "title": "百忧",
        "author": "孟郊",
        "content": "萱草女儿花，不解壮士忧。\n壮士心是剑，为君射斗牛。\n朝思除国讐，暮思除国讐。\n计尽山河画，意穷草木筹。\n智士日千虑，愚夫唯四愁。\n何必在波涛，然后惊沈浮。\n伯伦心不醉，四皓迹难留。\n出处各有时，众议徒啾啾。",
        "dynasty": "唐",
        "collection_info": null
    },
    {
        "title": "路病",
        "author": "孟郊",
        "content": "病客无主人，艰哉求卧难。\n飞光赤道路，内火焦肺肝。\n欲饮井泉竭，欲医囊用单。\n稚颜能几日，壮志忽已残。\n人子不言苦，归书但云安。\n愁环在我肠，宛转终无端。",
        "dynasty": "唐",
        "collection_info": null
    },
    {
        "title": "衰松",
        "author": "孟郊",
        "content": "近世交道衰，青松落颜色。\n人心忌孤直，木性随改易。\n既摧栖日榦，未展擎天力。\n终是君子材，还思君子识。",
        "dynasty": "唐",
        "collection_info": null
    },
    {
        "title": "遣兴",
        "author": "孟郊",
        "content": "弦贞五条音，松直百尺心。\n贞弦含古风，直松凌高岑。\n浮声与狂葩，胡为欲相侵。",
        "dynasty": "唐",
        "collection_info": null
    },
    {
        "title": "退居",
        "author": "孟郊",
        "content": "退身何所食，败力不能闲。\n种稻耕白水，负薪斫青山。\n众听喜巴唱，独醒愁楚颜。\n日莫静归时，幽幽扣松关。",
        "dynasty": "唐",
        "collection_info": null
    },
    {
        "title": "卧病",
        "author": "孟郊",
        "content": "贫病诚可羞，故床无新裘。\n春色烧肌肤，时餐苦咽喉。\n倦寝意蒙昧，强言声幽柔。\n承颜自俛仰，有泪不敢流。\n默默寸心中，朝愁续莫愁。",
        "dynasty": "唐",
        "collection_info": null
    },
    {
        "title": "隐士",
        "author": "孟郊",
        "content": "本末一相返，漂浮不还真。\n山野多馁士，市井无饥人。\n虎豹忌当道，麋鹿知藏身。\n奈何贪竞者，日与患害亲。\n颜貌岁岁改，利心朝朝新。\n孰知富生祸，取富不取贫。\n宝玉忌出璞，出璞先为尘。\n松栢忌出山，出山先为薪。\n君子隐石壁，道书为我隣。\n寝兴思其义，澹泊味始真。\n陶公自放归，尚平去有依。\n草木择地生，禽鸟顺性飞。\n青青与冥冥，所保各不违。",
        "dynasty": "唐",
        "collection_info": null
    },
    {
        "title": "独愁",
        "author": "孟郊",
        "content": "前日远别离，昨日生白髮。\n欲知万里情，晓卧半床月。\n常恐百虫鸣，使我芳草歇。",
        "dynasty": "唐",
        "collection_info": null
    },
    {
        "title": "春日有感",
        "author": "孟郊",
        "content": "雨滴草芽出，一日长一日。\n风吹柳线垂，一枝连一枝。\n独有愁人颜，经春如等闲。\n且持酒满杯，狂歌狂笑来。",
        "dynasty": "唐",
        "collection_info": null
    },
    {
        "title": "将见故人",
        "author": "孟郊",
        "content": "故人季夏中，及此百余日。\n无日不相思，明镜改形色。\n宁知仲冬时，忽有相逢期。\n振衣起踯躅，頳鲤跃天池。",
        "dynasty": "唐",
        "collection_info": null
    },
    {
        "title": "伤时",
        "author": "孟郊",
        "content": "常闻贫贱士之常，嗟尔富者莫相笑。\n男儿得路即荣名，邂逅失途成不调。\n古人结交而重义，今人结交而重利。\n劝人一种种桃李，种亦直须遍天地。\n一生不爱嘱人事，嘱即直须为生死。\n我亦不羡季伦富，我亦不笑原宪贫。\n有财有势即相识，无财无势同路人。\n因知世事皆如此，却向东溪卧白云。",
        "dynasty": "唐",
        "collection_info": null
    },
    {
        "title": "寓言",
        "author": "孟郊",
        "content": "谁言碧山曲，不废青松直。\n谁言浊水泥，不污明月色。\n我有松月心，俗骋风霜力。\n贞明既如此，摧折安可得。",
        "dynasty": "唐",
        "collection_info": null
    },
    {
        "title": "偶作",
        "author": "孟郊",
        "content": "利剑不可近，美人不可亲。\n利剑近伤手，美人近伤身。\n道险不在广，十步能摧轮。\n情爱不在多，一夕能伤神。",
        "dynasty": "唐",
        "collection_info": null
    },
    {
        "title": "劝学",
        "author": "孟郊",
        "content": "击石乃有火，不击元无烟。\n人学始知道，不学非自然。\n万事须己运，他得非我贤。\n青春须早为，岂能长少年。",
        "dynasty": "唐",
        "collection_info": null
    },
    {
        "title": "赠农人",
        "author": "孟郊",
        "content": "劝尔勤耕田，盈尔仓中粟。\n劝尔伐桑株，减尔身上服。\n清霜一委地，万草色不绿。\n狂飙一入林，万叶不着木。\n青春如不耕，何以自结束。",
        "dynasty": "唐",
        "collection_info": null
    },
    {
        "title": "长安早春",
        "author": "孟郊",
        "content": "旭日朱楼光，东风不惊尘。\n公子醉未起，美人争探春。\n探春不为桑，探春不为麦。\n日日出西园，秖望花柳色。\n乃知田家春，不入五侯宅。",
        "dynasty": "唐",
        "collection_info": null
    },
    {
        "title": "罪松",
        "author": "孟郊",
        "content": "虽为青松姿，霜风何所宜。\n二月天下树，绿于青松枝。\n勿谓贤者喻，勿谓愚者规。\n伊吕代封爵，夷齐终身饥。\n彼曲既在斯，我正实在兹。\n泾流合渭流，清浊各自持。\n天令设四时，荣衰有常期。\n荣合随时荣，衰合随时衰。\n天令既不从，甚不敬天时。\n松乃不臣木，青青独何为。",
        "dynasty": "唐",
        "collection_info": null
    },
    {
        "title": "感兴",
        "author": "孟郊",
        "content": "拔心草不死，去根柳亦荣。\n独有失意人，恍然无力行。\n昔为连理枝，今为断絃声。\n连理时所重，断弦今所轻。\n吾欲进孤舟，三峡水不平。\n吾欲载车马，太行路峥嵘。\n万物根一气，如何互相倾。",
        "dynasty": "唐",
        "collection_info": null
    },
    {
        "title": "感怀 一",
        "author": "孟郊",
        "content": "秋气悲万物，惊风振长道。\n登高有所思，寒雨伤百草。\n平生有亲爱，零落不相保。\n五情今已伤，安得自能老。",
        "dynasty": "唐",
        "collection_info": null
    },
    {
        "title": "感怀 二",
        "author": "孟郊",
        "content": "晨登洛阳坂，目极天茫茫。\n羣物归大化，六龙颓西荒。\n豺狼日已多，草木日已霜。\n饥年无遗粟，众鸟去空场。\n路傍谁家子，白首离故乡。\n含酸望松栢，仰面诉穹苍。\n去去勿復道，苦饥形貌伤。",
        "dynasty": "唐",
        "collection_info": null
    },
    {
        "title": "感怀 三",
        "author": "孟郊",
        "content": "徘徊不能寐，耿耿含酸辛。\n中夜登高楼，忆我旧星辰。\n四时互迁移，万物何时春。\n唯忆首阳路，永谢当时人。",
        "dynasty": "唐",
        "collection_info": null
    },
    {
        "title": "感怀 四",
        "author": "孟郊",
        "content": "长安佳丽地，宫月生蛾眉。\n阴气凝万里，坐看芳草衰。\n玉堂有玄鸟，亦以从此辞。\n伤哉志士叹，故国多迟迟。\n深宫岂无乐，扰扰復何为。\n朝见名与利，莫还生是非。\n姜牙佐周武，世业永巍巍。",
        "dynasty": "唐",
        "collection_info": null
    },
    {
        "title": "感怀 五",
        "author": "孟郊",
        "content": "举才天道亲，首阳谁采薇。\n去去荒泽远，落日当西归。\n羲和驻其轮，四海借余晖。\n极目何萧索，惊风正离披。\n鸱鸮鸣高树，众鸟相因依。\n东方有一士，岁莫常苦饥。\n主人数相问，脉脉今何为。\n贫贱亦有乐，且愿掩柴扉。",
        "dynasty": "唐",
        "collection_info": null
    },
    {
        "title": "感怀 六",
        "author": "孟郊",
        "content": "火云流素月，三五何明明。\n光曜侵白日，贤愚迷至精。\n四时更变化，天道有亏盈。\n常恐今已没，须臾还復生。",
        "dynasty": "唐",
        "collection_info": null
    },
    {
        "title": "感怀 七",
        "author": "孟郊",
        "content": "河梁莫相遇，草草不復言。\n汉家正离乱，王粲别荆蛮。\n野泽何萧条，悲风振空山。\n举头是星辰，念我何时还。\n亲爱久别散，形神各离迁。\n未为生死诀，长在心目间。",
        "dynasty": "唐",
        "collection_info": null
    },
    {
        "title": "感怀 八",
        "author": "孟郊",
        "content": "有鸟东西来，哀鸣过我前。\n愿飞浮云外，饮啄见青天。",
        "dynasty": "唐",
        "collection_info": null
    },
    {
        "title": "达士",
        "author": "孟郊",
        "content": "四时如逝水，百川皆东波。\n青春去不还，白髮镊更多。\n达人识元化，变愁为高歌。\n倾产取一醉，富者奈贫何。\n君看土中宅，富贵无偏颇。",
        "dynasty": "唐",
        "collection_info": null
    },
    {
        "title": "暮秋感思 一",
        "author": "孟郊",
        "content": "西风吹垂杨，条条脆如藕。\n上有噪日蝉，催人成皓首。\n亦恐旅步难，何独朱颜丑。\n欲慰一时心，莫如千日酒。",
        "dynasty": "唐",
        "collection_info": null
    },
    {
        "title": "暮秋感思 二",
        "author": "孟郊",
        "content": "优哉遵渚鸿，自得养身旨。\n不[啄]太仓粟，不饮方塘水。\n振羽戛浮云，罝罗任徒尔。",
        "dynasty": "唐",
        "collection_info": null
    },
    {
        "title": "古兴",
        "author": "孟郊",
        "content": "楚血未干衣，荆虹尚埋辉。\n痛玉不痛身，抱璞求所归。",
        "dynasty": "唐",
        "collection_info": null
    },
    {
        "title": "劝友",
        "author": "孟郊",
        "content": "至白涅不缁，至交淡不疑。\n人生静躁殊，莫厌相箴规。\n胶漆武可接，金兰文可思。\n堪嗟无心人，不如松栢枝。",
        "dynasty": "唐",
        "collection_info": null
    },
    {
        "title": "夷门雪赠主人",
        "author": "孟郊",
        "content": "夷门贫士空吟雪，夷门豪士皆饮酒。\n酒声欢闲入雪销，雪声激切悲枯朽。\n悲欢不同归去来，万里春风动江柳。",
        "dynasty": "唐",
        "collection_info": null
    },
    {
        "title": "尧歌 一",
        "author": "孟郊",
        "content": "尔室何不安，尔孝无与齐。\n一言应对姑，一度为出妻。\n往辙才晚钟，还辙及晨鸡。\n往还迹徒新，很戾竟独迷。\n娥女无礼数，污家如粪泥。\n父母吞声哭，禽鸟亦为啼。\n如何天与恶，不得和鸣栖。",
        "dynasty": "唐",
        "collection_info": null
    },
    {
        "title": "尧歌 二",
        "author": "孟郊",
        "content": "山色挽心肝，将归尽日看。\n村肩篮轝子，野坐白髮官。\n莺弄方短短，花明碎攒攒。\n瑠璃堆可掬，琴瑟饶多欢。\n翠韵仙窈窕，岚漪出无端。\n养馆洞庭秋，响答虚吹弹。",
        "dynasty": "唐",
        "collection_info": null
    },
    {
        "title": "乱离",
        "author": "孟郊",
        "content": "天下无义剑，中原多疮痍。\n哀哀陆大夫，正直神反欺。\n子路已成血，嵇康今尚嗤。\n为君每一恸，如剑在四肢。\n折羽不復飞，逝水不復归。\n直松摧高柯，弱蔓将何依。\n朝为春日欢，夕为秋日悲。\n泪下无尺寸，纷纷天雨丝。\n积怨成疾疹，积恨成狂痴。\n怨草岂有边，恨水岂有涯。\n怨恨驰我心，茫茫日何之。",
        "dynasty": "唐",
        "collection_info": null
    },
    {
        "title": "劝酒",
        "author": "孟郊",
        "content": "白日无定影，清江无定波。\n人无百年寿，百年復如何。\n堂上陈美酒，堂下列清歌。\n劝君今曲巵，勿谓朱颜酡。\n松栢岁岁茂，丘陵日日多。\n君看终南山，千古青峨峨。",
        "dynasty": "唐",
        "collection_info": null
    },
    {
        "title": "去妇",
        "author": "孟郊",
        "content": "君心匣中镜，一破不復全。\n妾心藕中丝，虽断犹牵连。\n安知御轮士，今日翻回辕。\n一女事一夫，安可再移天。\n君听去鹤言，哀哀七丝弦。",
        "dynasty": "唐",
        "collection_info": null
    },
    {
        "title": "君子勿郁郁士有谤毁者作诗以赠之 一",
        "author": "孟郊",
        "content": "君子勿郁郁，听我青蝇歌。\n人间少平地，森耸山岳多。\n折辀不在道，覆舟不在河。\n须知一尺水，日夜增高波。\n叔孙毁仲尼，臧仓掩孟轲。\n兰艾不同香，自然难为和。\n良玉烧不热，直竹文不颇。\n自古皆如此，其如道在何。",
        "dynasty": "唐",
        "collection_info": null
    },
    {
        "title": "君子勿郁郁士有谤毁者作诗以赠之 二",
        "author": "孟郊",
        "content": "日往復不见，秋堂莫仍学。\n玄髮不知白，晓入寒铜觉。\n为林未离树，有玉犹在璞。\n谁把碧梧枝，刻作云门乐。",
        "dynasty": "唐",
        "collection_info": null
    },
    {
        "title": "闻砧",
        "author": "孟郊",
        "content": "杜鹃声不哀，断猿啼不切。\n月下谁家砧，一声肠一绝。\n杵声不为客，客闻髮自白。\n杵声不为衣，欲令游子归。",
        "dynasty": "唐",
        "collection_info": null
    },
    {
        "title": "游子",
        "author": "孟郊",
        "content": "萱草生堂阶，游子行天涯。\n慈亲倚堂门，不见萱草花。",
        "dynasty": "唐",
        "collection_info": null
    },
    {
        "title": "自叹",
        "author": "孟郊",
        "content": "愁与髮相形，一愁白数茎。\n有髮能几多，禁愁日日生。\n古若不置兵，天下无战争。\n古若不置名，道路无欹倾。\n太行耸巍峩，是天产不平。\n黄河奔浊浪，是天生不清。\n四蹄日日多，双轮日日成。\n二物不在天，安能免营营。",
        "dynasty": "唐",
        "collection_info": null
    },
    {
        "title": "求友",
        "author": "孟郊",
        "content": "北风临大海，坚冰临河面。\n下有大波澜，对之无由见。\n求友须在良，得良终相善。\n求友若非良，非良中道变。\n欲知求友心，先把黄金炼。",
        "dynasty": "唐",
        "collection_info": null
    },
    {
        "title": "投所知",
        "author": "孟郊",
        "content": "苦心知苦节，不容一毛髮。\n炼金索坚贞，洗玉求明洁。\n自惭所业微，功用如鸠拙。\n何殊嫫母颜，对彼寒塘月。\n君存古人心，道出古人辙。\n尽美固可扬，片善亦不遏。\n朝向公卿说，暮向公卿说。\n谁谓黄钟管，化为君子舌。\n一说清嶰竹，二说变嶰谷。\n三说四说时，寒花拆寒木。\n𣊪𣊪家道路，灿灿我衣服。\n岂直辉友朋，亦用慰骨肉。\n一暖荷匹素，一饱荷升粟。\n而况大恩恩，此身报得足。\n且将食檗劳，酬之作金刀。",
        "dynasty": "唐",
        "collection_info": null
    },
    {
        "title": "病客吟",
        "author": "孟郊",
        "content": "主人夜呻吟，皆入妻子心。\n客子昼呻吟，徒为虫鸟音。\n妻子手中病，愁思不復深。\n童仆手中病，忧危独难任。\n丈夫久飘泊，神气自然沈。\n况于滞疾中，何人免嘘𠾬。\n大海亦有涯，高山亦有岑。\n沈忧独无极，尘泪互盈襟。",
        "dynasty": "唐",
        "collection_info": null
    },
    {
        "title": "感怀",
        "author": "孟郊",
        "content": "孟冬阴气交，两河正屯兵。\n烟尘相驰突，烽火日夜惊。\n太行险阻高，輓粟输连营。\n奈何操弧者，不使枭巢倾。\n犹闻汉北儿，怙乱谋纵横。\n擅摇干戈柄，呼呌豺狼声。\n白日临尔躯，胡为丧丹诚。\n岂无感激士，以致天下平。\n登高望寒原，黄云郁峥嵘。\n坐驰悲风莫，叹息空沾缨。",
        "dynasty": "唐",
        "collection_info": null
    },
    {
        "title": "离思",
        "author": "孟郊",
        "content": "不寐亦不语，片月秋稍举。\n孤鸿忆霜羣，独鹤叫云侣。\n怨彼浮花心，飘飘无定所。\n高张繫繂帆，远过梅根渚。\n迴织别离字，机声有酸楚。",
        "dynasty": "唐",
        "collection_info": null
    },
    {
        "title": "结交",
        "author": "孟郊",
        "content": "铸镜须青铜，青铜易磨拭。\n结交远小人，小人难姑息。\n铸镜图鑑微，结交图相依。\n凡铜不可照，小人多是非。",
        "dynasty": "唐",
        "collection_info": null
    },
    {
        "title": "伤春",
        "author": "孟郊",
        "content": "两河春草海水清，十年征战城郭腥。\n乱兵杀儿将女去，二月三月花冥冥。\n千里无人旋风起，莺啼燕语荒城裏。\n春色不拣墓傍株，红颜皓色逐春去。\n春去春来那得知，今人看花古人墓，令人惆怅山头路。",
        "dynasty": "唐",
        "collection_info": null
    },
    {
        "title": "择友",
        "author": "孟郊",
        "content": "兽中有人性，形异遭人隔。\n人中有兽心，几人能真识。\n古人形似兽，皆有大圣德。\n今人表似人，兽心安可测。\n虽笑未必和，虽哭未必戚。\n面结口头交，肚裏生荆棘。\n好人常直道，不顺世间逆。\n恶人巧谄多，非义苟且得。\n若是效真人，坚心如铁石。\n不谄亦不欺，不奢復不溺。\n面无恡色容，心无诈忧惕。\n君子大道人，朝夕恒的的。",
        "dynasty": "唐",
        "collection_info": null
    },
    {
        "title": "夜忧",
        "author": "孟郊",
        "content": "岂独科斗死，所嗟文字捐。\n蒿蔓转骄弄，菱荇减婵娟。\n未遂摆鳞志，空思吹浪旋。\n何当再霖雨，洗濯生华鲜。",
        "dynasty": "唐",
        "collection_info": null
    },
    {
        "title": "惜苦",
        "author": "孟郊",
        "content": "于鹄值谏议，以毬不能官。\n焦蒙值舍人，以杯不得完。\n可惜大雅旨，意此小团栾。\n名迴不敢辨，心转实是难。\n不惜为君转，转非君子观。\n转之復转之，强转谁能欢。\n哀哉虚转言，不可穷波澜。",
        "dynasty": "唐",
        "collection_info": null
    },
    {
        "title": "寒地百姓吟",
        "author": "孟郊",
        "content": "无火炙地眠，半夜皆立号。\n冷箭何处来，棘针风骚劳。\n霜吹破四壁，苦痛不可逃。\n高堂搥钟饮，到晓闻烹炮。\n寒者愿为蛾，烧死彼华膏。\n华膏隔仙罗，虚遶千万遭。\n到头落地死，踏地为游遨。\n游遨者是谁，君子为郁陶。",
        "dynasty": "唐",
        "collection_info": null
    },
    {
        "title": "出东门",
        "author": "孟郊",
        "content": "饿马骨亦耸，独驱出东门。\n少年一日程，衰叟十日奔。\n寒景不我为，疾走落平原。\n眇默荒草行，恐惧夜魄翻。\n一生自组织，千首大雅言。\n道路如抽蚕，宛转羁肠繁。",
        "dynasty": "唐",
        "collection_info": null
    },
    {
        "title": "教坊歌儿",
        "author": "孟郊",
        "content": "十岁小小儿，能歌得朝天。\n六十孤老人，能诗独临川。\n去年西京寺，众伶集讲筵。\n能嘶竹枝词，供养绳床禅。\n能诗不如歌，怅望三百篇。",
        "dynasty": "唐",
        "collection_info": null
    },
    {
        "title": "访疾",
        "author": "孟郊",
        "content": "冷气入疮痛，夜来痛如何。\n疮从公怒生，岂以私恨多。\n公怒亦非道，怒消乃天和。\n古有焕辉句，嵇康闲婆娑。\n请君吟啸之，正气庶不讹。",
        "dynasty": "唐",
        "collection_info": null
    },
    {
        "title": "酒德",
        "author": "孟郊",
        "content": "酒是古明镜，辗开小人心。\n醉见异举止，醉闻异声音。\n酒功如此多，酒屈亦以深。\n罪人免罪酒，如此可为箴。",
        "dynasty": "唐",
        "collection_info": null
    },
    {
        "title": "冬日",
        "author": "孟郊",
        "content": "老人行人事，百一不及周。\n冻马四蹄吃，陟卓难自收。\n短景仄飞过，午光不上头。\n少壮日与辉，衰老日与愁。\n日愁疑在日，岁箭迸如讐。\n万事有何味，一生虚自囚。\n不知文字利，到死空遨游。",
        "dynasty": "唐",
        "collection_info": null
    },
    {
        "title": "饥雪吟",
        "author": "孟郊",
        "content": "饥乌夜相啄，疮声互悲鸣。\n冰肠一直刀，天杀无曲情。\n大雪压梧桐，折柴堕峥嵘。\n安知鸾凤巢，不与枭鸢倾。\n下有幸灾儿，拾遗多新争。\n但求彼失所，但夸此经营。\n君子亦拾遗，拾遗非拾名。\n将补鸾凤巢，免与枭鸢幷。\n因为饥雪吟，至晓竟不平。",
        "dynasty": "唐",
        "collection_info": null
    },
    {
        "title": "偷诗",
        "author": "孟郊",
        "content": "饿犬齚枯骨，自吃馋饥涎。\n今文与古文，各各称可怜。\n亦如婴儿食，饧桃口旋旋。\n唯有一点味，岂见逃景延。\n绳床独坐翁，默览有所传。\n终当罢文字，别着逍遥篇。\n从来文字净，君子不以贤。",
        "dynasty": "唐",
        "collection_info": null
    },
    {
        "title": "晚雪吟",
        "author": "孟郊",
        "content": "贫富喜雪晴，出门意皆饶。\n镜海见纤悉，冰天步飘飖。\n一一仙子行，家家尘声销。\n小儿击玉指，大耋歌圣朝。\n睿气流不尽，瑞仙何敻寥。\n始知望幸色，终疑异礼招。\n市井亦清洁，闾阎耸岧嶤。\n苍生愿东顾，翠华仍西遥。\n天念岂薄厚，宸衷多忧焦。\n忧焦致太平，以兹时比尧。\n古耳有未通，新词有潜韶。\n甘为酒伶摈，坐耻歌女娇。\n选音不易言，裁正逢今朝。\n今朝前古文，律异同一调。\n愿于尧管中，奏尽郁抑谣。",
        "dynasty": "唐",
        "collection_info": null
    },
    {
        "title": "自惜",
        "author": "孟郊",
        "content": "倾尽眼中力，抄诗过与人。\n自悲风雅老，恐被巴竹嗔。\n零落雪文字，分明镜精神。\n坐甘冰抱晚，永谢酒怀春。\n徒有言言旧，惭无默默新。\n始惊儒教误，渐与佛乘亲。",
        "dynasty": "唐",
        "collection_info": null
    },
    {
        "title": "老恨",
        "author": "孟郊",
        "content": "无子抄文字，老吟多飘零。\n有时吐向床，枕席不解听。\n鬬蚁甚微细，病闻亦清泠。\n小大不自识，自然天性灵。",
        "dynasty": "唐",
        "collection_info": null
    },
    {
        "title": "湖州取解述情",
        "author": "孟郊",
        "content": "霅水徒清深，照影不照心。\n白鹤未轻举，众鸟争浮沉。\n因兹挂帆去，遂作归山吟。",
        "dynasty": "唐",
        "collection_info": null
    },
    {
        "title": "落第",
        "author": "孟郊",
        "content": "晓月难为光，愁人难为肠。\n谁言春物荣，独见叶上霜。\n鵰鹗失势病，鹪鹩假翼翔。\n弃置復弃置，情如刀劒伤。",
        "dynasty": "唐",
        "collection_info": null
    },
    {
        "title": "咏怀",
        "author": "孟郊",
        "content": "浊水心易倾，明波兴初发。\n思逢海底人，乞取蚌中月。\n此兴若未谐，此心终不歇。",
        "dynasty": "唐",
        "collection_info": null
    },
    {
        "title": "病起言怀",
        "author": "孟郊",
        "content": "强行寻溪水，洗却残病姿。\n花景晼晚尽，麦风清泠吹。\n交道贱来见，世情贫去知。\n高闲思楚逸，澹泊厌齐儿。\n终伴碧山侣，结言青桂枝。",
        "dynasty": "唐",
        "collection_info": null
    },
    {
        "title": "秋夕贫居述怀",
        "author": "孟郊",
        "content": "卧冷无远梦，听秋酸别情。\n高枝低枝风，千叶万叶声。\n浅井不供饮，瘦田长废耕。\n今交非古交，贫语闻皆轻。",
        "dynasty": "唐",
        "collection_info": null
    },
    {
        "title": "夜感自遣",
        "author": "孟郊",
        "content": "夜学晓未休，苦吟神鬼愁。\n如何不自闲，心与身为讐。\n死辱片时痛，生辱长年羞。\n清桂无直枝，碧江思旧游。",
        "dynasty": "唐",
        "collection_info": null
    },
    {
        "title": "再下第",
        "author": "孟郊",
        "content": "一夕九起嗟，梦短不到家。\n两度长安陌，空将泪见花。",
        "dynasty": "唐",
        "collection_info": null
    },
    {
        "title": "下第东归留别长安知己",
        "author": "孟郊",
        "content": "共照日月影，独为愁思人。\n岂知鶗鴂鸣，瑶草不得春。\n一片两片云，千里万里身。\n云归嵩之阳，身寄江之滨。\n弃置復何道，楚情吟白苹。",
        "dynasty": "唐",
        "collection_info": null
    },
    {
        "title": "失意归吴因寄东台刘復侍御",
        "author": "孟郊",
        "content": "自念西上身，忽随东归风。\n长安日下影，又落江湖中。\n离娄岂不明，子野岂不聪。\n至宝非眼别，至音非耳通。\n因缄俗外词，仰寄高天鸿。",
        "dynasty": "唐",
        "collection_info": null
    },
    {
        "title": "下第东南行",
        "author": "孟郊",
        "content": "越风东南清，楚日潇湘明。\n试逐伯鸾去，还作灵均行。\n江蓠伴我泣，海月投人惊。\n失意容貌改，畏途性命轻。\n时闻丧侣猿，一叫千愁幷。",
        "dynasty": "唐",
        "collection_info": null
    },
    {
        "title": "叹命",
        "author": "孟郊",
        "content": "三十年来命，唯藏一卦中。\n题诗还问易，问易蒙復蒙。\n本望文字达，今因文字穷。\n影孤别离月，衣破道路风。\n归去不自息，耕耘成楚农。",
        "dynasty": "唐",
        "collection_info": null
    },
    {
        "title": "远游",
        "author": "孟郊",
        "content": "慈乌不远飞，孝子念先归。\n而我独何事，四时心有违。\n江海恋空积，波涛信来稀。\n长为路傍食，着尽家中衣。\n别劒不割物，离人难作威。\n远行少僮仆，驱使无是非。\n为性玩好尽，积愁心绪微。\n始知时节驶，夏日非长辉。",
        "dynasty": "唐",
        "collection_info": null
    },
    {
        "title": "商州客舍",
        "author": "孟郊",
        "content": "商山风雪壮，游子衣裳单。\n四望失道路，百忧攒肺肝。\n日短觉易老，夜长知至寒。\n泪流潇湘弦，调苦屈宋弹。\n识声今所易，识意古所难。\n声意今讵辨，高明鉴其端。",
        "dynasty": "唐",
        "collection_info": null
    },
    {
        "title": "长安旅情",
        "author": "孟郊",
        "content": "尽说青云路，有足皆可至。\n我马亦四蹄，出门似无地。\n玉京十二楼，峩峩倚青翠。\n下有千朱门，何门荐孤士。",
        "dynasty": "唐",
        "collection_info": null
    },
    {
        "title": "长安羇旅",
        "author": "孟郊",
        "content": "听乐别离中，声声入幽肠。\n晓泪滴楚瑟，夜魄遶吴乡。\n几回羇旅情，梦觉残烛光。",
        "dynasty": "唐",
        "collection_info": null
    },
    {
        "title": "渭上思归",
        "author": "孟郊",
        "content": "独访千里信，回临千里河。\n家在吴楚乡，泪寄东南波。",
        "dynasty": "唐",
        "collection_info": null
    },
    {
        "title": "登科后",
        "author": "孟郊",
        "content": "昔日龌龊不足夸，今朝放荡思无涯。\n春风得意马蹄疾，一日看尽长安花。",
        "dynasty": "唐",
        "collection_info": null
    },
    {
        "title": "初于洛中选",
        "author": "孟郊",
        "content": "尘土日易没，驱驰力无余。\n青云不我与，白首方选书。\n宦途事非远，拙者取自疎。\n终然恋皇邑，誓以结吾庐。\n帝城富高门，京路遶胜居。\n碧水走龙蛇，蜿蜒遶庭除。\n寻常异方客，过此亦踟蹰。",
        "dynasty": "唐",
        "collection_info": null
    },
    {
        "title": "乙酉岁舍弟扶侍归兴义庄居后独止舍待替人",
        "author": "孟郊",
        "content": "谁言旧居止，主人忽成客。\n僮仆强与言，相惧终脉脉。\n出亦何所求，入亦何所索。\n饮食迷精麤，衣裳失宽窄。\n回风卷闲簟，新月生空壁。\n士有百役身，官无一姓宅。\n丈夫耻自餙，衰鬚从飒白。\n兰交早已谢，榆景徒相迫。\n惟予心中镜，不语光历历。",
        "dynasty": "唐",
        "collection_info": null
    },
    {
        "title": "西斋养病夜怀多感因呈上从叔子云",
        "author": "孟郊",
        "content": "远客夜衣薄，厌眠待鸡鸣。\n一床空月色，四壁秋蛩声。\n守淡遗众俗，养疴念余生。\n方全君子拙，耻学小人明。\n蚊蚋亦有时，羽毛各有成。\n如何骐骥迹，蜷跼未能行。\n西北有平路，运来无相轻。",
        "dynasty": "唐",
        "collection_info": null
    },
    {
        "title": "秋怀 一",
        "author": "孟郊",
        "content": "孤骨夜难卧，吟虫相唧唧。\n老泣无涕洟，秋露为滴沥。\n去壮暂如翦，来衰纷似织。\n触绪无新心，丛悲有余忆。\n讵忍逐南帆，江山践往昔。",
        "dynasty": "唐",
        "collection_info": null
    },
    {
        "title": "秋怀 二",
        "author": "孟郊",
        "content": "秋月颜色冰，老客志气单。\n冷露滴梦破，峭风梳骨寒。\n席上印病文，肠中转愁盘。\n疑怀无所凭，虚听多无端。\n梧桐枯峥嵘，声响如哀弹。",
        "dynasty": "唐",
        "collection_info": null
    },
    {
        "title": "秋怀 三",
        "author": "孟郊",
        "content": "一尺月透户，仡栗如劒飞。\n老骨坐亦惊，病力所尚微。\n虫苦贪剪色，鸟危巢焚辉。\n孀娥理故丝，孤哭抽余思。\n浮年不可追，衰步多夕归。",
        "dynasty": "唐",
        "collection_info": null
    },
    {
        "title": "秋怀 四",
        "author": "孟郊",
        "content": "秋至老更贫，破屋无门扉。\n一片月落床，四壁风入衣。\n疎梦不復远，弱心良易归。\n商葩将去绿，缭绕争余辉。\n野步踏事少，病谋向物违。\n幽幽草根虫，生意与我微。",
        "dynasty": "唐",
        "collection_info": null
    },
    {
        "title": "秋怀 五",
        "author": "孟郊",
        "content": "竹风相戛语，幽闺暗中闻。\n鬼神满衰听，恍惚难自分。\n商叶堕干雨，秋衣卧单云。\n病骨可剸物，酸呻亦成文。\n瘦攒如此枯，壮落随西曛。\n褭褭一线命，徒言繫絪缊。",
        "dynasty": "唐",
        "collection_info": null
    },
    {
        "title": "秋怀 六",
        "author": "孟郊",
        "content": "老骨惧秋月，秋月刀劒棱。\n纤辉不可干，冷魂坐自凝。\n羇雌巢空镜，仙飙荡浮冰。\n惊步恐自翻，病大不敢凌。\n单床寤皎皎，瘦卧心兢兢。\n洗河不见水，透浊为清澄。\n诗壮昔空说，诗衰今何凭。",
        "dynasty": "唐",
        "collection_info": null
    },
    {
        "title": "秋怀 七",
        "author": "孟郊",
        "content": "老病多异虑，朝夕非一心。\n商虫哭衰运，繁响不可寻。\n秋草瘦如髮，贞芳缀疎金。\n晚鲜讵几时，驰景还易阴。\n弱习徒自耻，莫知欲何任。\n露才一见谗，潜智早已深。\n防深不防露，此意古所箴。",
        "dynasty": "唐",
        "collection_info": null
    },
    {
        "title": "秋怀 八",
        "author": "孟郊",
        "content": "岁莫景气干，秋风兵甲声。\n织织劳无衣，喓喓徒自鸣。\n商声耸中夜，蹇支废前行。\n青髮如秋园，一翦不復生。\n少年如饿花，瞥见不復明。\n君子山岳定，小人丝毫争。\n多争多无寿，天道戒其盈。",
        "dynasty": "唐",
        "collection_info": null
    },
    {
        "title": "秋怀 九",
        "author": "孟郊",
        "content": "冷露多瘁索，枯风晓吹嘘。\n秋深月清苦，虫老声麤疎。\n頳珠枝纍纍，芳金蔓舒舒。\n草木亦趣时，寒荣似春余。\n悲彼零落生，与我心何如。",
        "dynasty": "唐",
        "collection_info": null
    },
    {
        "title": "秋怀 十",
        "author": "孟郊",
        "content": "老人朝夕异，生死每日中。\n坐随一啜安，卧与万景空。\n视短不到门，听涩讵逐风。\n还如刻削形，免有纤悉聪。\n浪浪谢初始，皎皎幸归终。\n孤隔文章友，亲密蒿莱翁。\n岁绿闵以黄，秋节迸又穷。\n四时既相迫，万虑自然丛。\n南逸浩淼际，北贫硗确中。\n曩怀沈遥江，衰思结秋嵩。\n锄食难满腹，叶衣多丑躬。\n尘缕不自整，古吟将谁通。\n幽竹啸鬼神，楚铁生虬龙。\n志士多异感，运郁由邪衷。\n常思书破衣，至死教初童。\n习乐莫习声，习声多顽聋。\n明明胸中言，愿写为高崇。",
        "dynasty": "唐",
        "collection_info": null
    },
    {
        "title": "秋怀 十一",
        "author": "孟郊",
        "content": "幽苦日日甚，老力步步微。\n常恐暂下床，至门不復归。\n饥者重一食，寒者重一衣。\n泛广岂无涘，恣行亦有随。\n语中失次第，身外生疮痍。\n桂蠹既潜朽，桂花损贞姿。\n詈言一失香，千古闻臭词。\n将死始前悔，前悔不可追。\n哀哉轻薄行，终日与驷驰。",
        "dynasty": "唐",
        "collection_info": null
    },
    {
        "title": "秋怀 十二",
        "author": "孟郊",
        "content": "流运闪欲尽，枯折皆相号。\n棘枝风哭酸，桐叶霜颜高。\n老虫干铁鸣，惊兽孤玉咆。\n商气洗声瘦，晚阴驱景劳。\n集耳不可遏，噎神不可逃。\n蹇行散余郁，幽坐谁与曹。\n抽壮无一线，剪怀盈千刀。\n清诗既名朓，金菊亦姓陶。\n收拾昔所弃，咨嗟今比毛。\n幽幽岁晏言，零落不可操。",
        "dynasty": "唐",
        "collection_info": null
    },
    {
        "title": "秋怀 十三",
        "author": "孟郊",
        "content": "霜气入病骨，老人身生冰。\n衰毛暗相刺，冷痛不可胜。\n鷕鷕伸至明，强强揽所凭。\n瘦坐形欲折，腹饥心将崩。\n劝药左右愚，言语如见憎。\n耸耳噎神开，始知功用能。\n日中视余疮，暗隙闻绳蝇。\n彼齅一何酷，此味半点凝。\n潜毒尔无厌，余生我堪矜。\n冻飞幸不远，冬令反心惩。\n出没各有时，寒热苦相凌。\n仰谢调运翁，请命愿有征。",
        "dynasty": "唐",
        "collection_info": null
    },
    {
        "title": "秋怀 十四",
        "author": "孟郊",
        "content": "黄河倒上天，众水有却来。\n人心不及水，一直去不迴。\n一直亦有巧，不肯至蓬莱。\n一直不知疲，唯闻至省台。\n忍古不失古，失古志易摧。\n失古劒亦折，失古琴亦哀。\n夫子失古泪，当时落漼漼。\n诗老失古心，至今寒皑皑。\n古骨无浊肉，古衣如藓苔。\n劝君勉忍古，忍古销尘埃。",
        "dynasty": "唐",
        "collection_info": null
    },
    {
        "title": "秋怀 十五",
        "author": "孟郊",
        "content": "詈言不见血，杀人何纷纷。\n声如穷家犬，吠窦何誾誾。\n詈痛幽鬼哭，詈侵黄金贫。\n言词岂用多，憔悴在一闻。\n古詈舌不死，至今书云云。\n今人咏古书，善恶宜自分。\n秦火不爇舌，秦火空爇文。\n所以詈更生，至今横絪缊。",
        "dynasty": "唐",
        "collection_info": null
    },
    {
        "title": "靖安寄居",
        "author": "孟郊",
        "content": "寄静不寄华，爱兹嵽嵲居。\n渴饮浊清泉，饥食无名蔬。\n败菜不敢火，补衣亦写书。\n古云俭成德，今乃实起予。\n戆叟戆不足，贤人贤有余。\n役生皆促促，心竟谁舒舒。\n万马踏风衢，众尘随犇车。\n高宾尽不见，大道夜方虚。\n卧有洞庭梦，坐无长安储。\n英髦空骇耳，烟火独微如。\n厚念恐伤性，薄田忆亲锄。\n承世不出力，冬竹肯抽葅。\n外物莫相诱，约心誓从初。\n碧芳既似水，日日咏归欤。",
        "dynasty": "唐",
        "collection_info": null
    },
    {
        "title": "雪",
        "author": "孟郊",
        "content": "忽然太行雪，昨夜飞入来。\n崚嶒堕庭中，严白何皑皑。\n奴婢晓开户，四肢冻徘徊。\n咽言词不成，告诉情状摧。\n官给未入门，家人尽以灰。\n意劝莫笑雪，笑雪贫为灾。\n将暖此残疾，典卖争致杯。\n教令再举手，夸曜余生才。\n强起吐巧词，委曲多新裁。\n为尔作非夫，忍耻轰暍雷。\n书之与君子，庶免生嫌猜。",
        "dynasty": "唐",
        "collection_info": null
    },
    {
        "title": "春怨",
        "author": "孟郊",
        "content": "春物与愁客，遇时各有违。\n故花辞新枝，新泪落故衣。\n日莫两寂寞，飘然亦同归。",
        "dynasty": "唐",
        "collection_info": null
    },
    {
        "title": "懊恼",
        "author": "孟郊",
        "content": "恶诗皆得官，好诗空抱山。\n抱山冷殑殑，终日悲颜颜。\n好诗更相嫉，劒戟生牙关。\n前贤死已久，犹在咀嚼间。\n以我残杪身，清峭养高闲。\n求闲未得闲，众诮瞋虤虤。",
        "dynasty": "唐",
        "collection_info": null
    },
    {
        "title": "游城南韩氏庄",
        "author": "孟郊",
        "content": "初疑潇湘水，锁在朱门中。\n时见水底月，动摇池上风。\n清气润竹林，白光连虚空。\n浪簇霄汉羽，岸芳金碧丛。\n何言数亩间，环泛路不穷。\n愿逐神仙侣，飘然汗漫通。",
        "dynasty": "唐",
        "collection_info": null
    },
    {
        "title": "与二三友秋宵会话清上人院 一",
        "author": "孟郊",
        "content": "何处山不幽，此中情又别。\n一僧敲一磬，七子吟秋月。\n激石泉韵清，寄枝风啸咽。\n泠然诸境静，顿觉浮累灭。\n扣寂兼探真，通宵讵能辍。",
        "dynasty": "唐",
        "collection_info": null
    },
    {
        "title": "与二三友秋宵会话清上人院 二",
        "author": "孟郊",
        "content": "好鸟无杂栖，华堂有嘉携。\n琴樽互倾奏，歌赋相和谐。\n但嘉鱼水合，莫令云雨乖。\n一为鵾鸡弹，再鼓壮士怀。\n初景待谁晓，新春逐君来。\n愿言良友会，高驾不知迴。",
        "dynasty": "唐",
        "collection_info": null
    },
    {
        "title": "招文士饮",
        "author": "孟郊",
        "content": "曹刘不免死，谁敢负年华。\n文士莫辞酒，诗人命属花。\n退之如放逐，李白自矜夸。\n万古忽将似，一朝同叹嗟。\n何言天道正，独使地形斜。\n南士愁多病，北人悲去家。\n梅芳已流管，柳色未藏鸦。\n相劝罢吟雪，相从愁饮霞。\n醒时不可过，愁海浩无涯。",
        "dynasty": "唐",
        "collection_info": null
    },
    {
        "title": "陪侍御叔游城南山墅",
        "author": "孟郊",
        "content": "夜坐拥肿亭，昼登崔巍岑。\n日窥万峰首，月见双泉心。\n松气清耳目，竹氛碧衣襟。\n伫想琅玕字，数听枯槁吟。",
        "dynasty": "唐",
        "collection_info": null
    },
    {
        "title": "登华岩寺楼望终南山赠林校书兄弟",
        "author": "孟郊",
        "content": "地脊亚为崖，耸出冥冥中。\n楼根插迥云，殿翼翔危空。\n前山胎元气，灵异生不穷。\n势吞万象高，秀夺五岳雄。\n一望俗虑醒，再登仙愿崇。\n青莲三居士，昼景真赏同。",
        "dynasty": "唐",
        "collection_info": null
    },
    {
        "title": "游终南山",
        "author": "孟郊",
        "content": "南山塞天地，日月石上生。\n高峰夜留景，深谷昼未明。\n山中人自正，路险心亦平。\n长风驱松柏，声拂万壑清。\n到此悔读书，朝朝近浮名。",
        "dynasty": "唐",
        "collection_info": null
    },
    {
        "title": "游终南龙池寺",
        "author": "孟郊",
        "content": "飞鸟不到处，僧房终南巅。\n龙在水长碧，雨开山更鲜。\n步出白日上，坐依清溪边。\n地寒松桂短，石险道路偏。\n晚磬送归客，数声落遥天。",
        "dynasty": "唐",
        "collection_info": null
    },
    {
        "title": "南阳公请东樱桃亭子春讌",
        "author": "孟郊",
        "content": "万木皆未秀，一林先含春。\n此地独何力，我公布深仁。\n霜叶日舒卷，风枝远埃尘。\n初英濯紫霞，飞雨流清津。\n赏异出嚣杂，折芳积懽忻。\n文心兹焉重，俗尚安能珍。\n碧玉粧粉比，飞琼秾艳均。\n鸳鸯七十二，花态併相新。\n常恐遗秀志，迨兹广讌陈。\n芳菲争胜引，歌咏竟良辰。\n方知戏马会，永谢登龙宾。",
        "dynasty": "唐",
        "collection_info": null
    },
    {
        "title": "游华山云台观",
        "author": "孟郊",
        "content": "华岳独灵异，草木恒新鲜。\n山尽五色石，水无一色泉。\n仙酒不醉人，仙芝皆延年。\n夜闻明星馆，时韵女萝弦。\n敬兹不能寐，焚栢吟道篇。",
        "dynasty": "唐",
        "collection_info": null
    },
    {
        "title": "喜与长文上人宿李秀才小山池亭",
        "author": "孟郊",
        "content": "灯尽语不尽，主人庭砌幽。\n柳枝星影曙，兰叶露华浮。\n块岭笑羣岫，片池轻众流。\n更闻清净子，逸唱颇难俦。",
        "dynasty": "唐",
        "collection_info": null
    },
    {
        "title": "邀花伴",
        "author": "孟郊",
        "content": "边地春不足，十里见一花。\n及时须邀游，日莫饶风沙。",
        "dynasty": "唐",
        "collection_info": null
    },
    {
        "title": "石淙 一",
        "author": "孟郊",
        "content": "岩谷不自胜，水木幽奇多。\n朔风入空曲，泾流无大波。\n迢递径难尽，参差势相罗。\n雪霜有时洗，尘土无由和。\n洁冷诚未厌，晚步将如何。",
        "dynasty": "唐",
        "collection_info": null
    },
    {
        "title": "石淙 二",
        "author": "孟郊",
        "content": "出曲水未断，入山深更重。\n泠泠若仙语，皎皎多异容。\n万响不相杂，四时皆有浓。\n日月互分照，云霞各生峰。\n久迷向方理，逮兹耸前踪。",
        "dynasty": "唐",
        "collection_info": null
    },
    {
        "title": "石淙 三",
        "author": "孟郊",
        "content": "荒策每恣远，戆步难自迴。\n已抱苔藓疾，尚凌潺湲隈。\n驿骥苦衔勒，笼禽恨摧颓。\n实力苟未足，浮夸信悠哉。\n顾惟非时用，静言还自咍。",
        "dynasty": "唐",
        "collection_info": null
    },
    {
        "title": "石淙 四",
        "author": "孟郊",
        "content": "朔水刀劒利，秋石琼瑶鲜。\n鱼龙气不腥，潭洞状更妍。\n磴雪入呀谷，掬星洒遥天。\n声忙不及韵，势疾多断涟。\n输去虽有恨，躁气一何颠。\n蜿蜒相缠掣，荦确亦迴旋。\n黑草濯铁髮，白苔浮冰钱。\n具生此云遥，非德不可甄。\n何况被犀士，制之空以权。\n始知静刚猛，文教从来先。",
        "dynasty": "唐",
        "collection_info": null
    },
    {
        "title": "石淙 五",
        "author": "孟郊",
        "content": "空谷耸视听，幽湍泽心灵。\n疾流脱鳞甲，迭岸衝风霆。\n丹巘堕环景，霁波灼虚形。\n淙淙豗厚轴，棱棱攒高冥。\n弱栈跨旋碧，危梯倚凝青。\n飘飘鹤骨仙，飞动鳌背庭。\n常闻夸大言，下顾皆细萍。",
        "dynasty": "唐",
        "collection_info": null
    },
    {
        "title": "石淙 六",
        "author": "孟郊",
        "content": "百尺明镜流，千曲寒星飞。\n为君洗故物，有色如新衣。\n不饮泥土污，但饮雪霜饥。\n石棱玉纤纤，草色琼霏霏。\n谷硙有余力，溪舂亦多机。\n从来一智萌，能使众利归。\n因之山水中，喧然论是非。",
        "dynasty": "唐",
        "collection_info": null
    },
    {
        "title": "石淙 七",
        "author": "孟郊",
        "content": "入深得奇趣，昇险为良跻。\n搜胜有闻见，逃俗无踪蹊。\n穴流恣迴转，窍景忘东西。\n戆兽鲜猜惧，罗人巧罝罤。\n幽驰异处所，忍虑多端倪。\n虚护我何饱，实归彼非迷。\n斯文浪云洁，此旨谁得齐。",
        "dynasty": "唐",
        "collection_info": null
    },
    {
        "title": "石淙 八",
        "author": "孟郊",
        "content": "屑珠泻潺湲，裂玉何威瓌。\n若调千瑟弦，未果一曲谐。\n古骇毛髮栗，险惊视听乖。\n二老皆劲骨，风趋缘欹崖。\n地远有余美，我游采弃怀。\n乘时幸勤鉴，前恨多幽霾。\n弱力谢刚健，蹇策贵安排。\n始知随事静，何必当夕斋。",
        "dynasty": "唐",
        "collection_info": null
    },
    {
        "title": "石淙 九",
        "author": "孟郊",
        "content": "昔浮南渡飙，今攀朔山景。\n物色多瘦削，吟笑还孤永。\n日月冻有棱，雪霜空无影。\n玉喷不生冰，瑶涡旋成井。\n潜角时耸光，隐鳞乍漂冏。\n再吟获新胜，返步失前省。\n惬怀虽已多，惕虑未能整。\n颓阳落何处，昇魄衔疎岭。",
        "dynasty": "唐",
        "collection_info": null
    },
    {
        "title": "石淙 十",
        "author": "孟郊",
        "content": "圣朝搜岩谷，此地多遗玩。\n怠惰成远游，顽疎恣灵观。\n劲飙刷幽视，怒水慑余愞。\n曾是结芳诚，远兹勉流倦。\n冰条耸危虑，霜翠莹遐眄。\n物诱信多端，荒寻谅难遍。\n去矣朔之隅，翛然楚之甸。",
        "dynasty": "唐",
        "collection_info": null
    },
    {
        "title": "游韦七洞庭别业",
        "author": "孟郊",
        "content": "洞庭如潇湘，迭翠荡浮碧。\n松桂无赤日，风物饶清激。\n逍遥展幽韵，参差逗良觌。\n道胜不知疲，冥搜自无斁。\n旷然青霞抱，永矣白雪适。\n崆峒非凡乡，蓬瀛在仙籍。\n无言从远尚，还思君子识。\n波涛漱古岸，铿锵辨奇石。\n灵响非外求，殊音自中积。\n人皆走烦浊，君能致虚寂。\n何以祛扰扰，叩调清淅淅。\n既惧豪华损，誓从诗书益。\n一举独往姿，再摇飞遁迹。\n山深有变异，意惬无惊惕。\n采翠夺日月，照耀迷昼夕。\n松斋何用扫，萝院自然涤。\n业峻谢烦芜，文高追古昔。\n暂遥朱门恋，终立青史绩。\n物表易淹留，人间重离析。\n难随洞庭酌，且醉横塘席。",
        "dynasty": "唐",
        "collection_info": null
    },
    {
        "title": "越中山水",
        "author": "孟郊",
        "content": "日觉耳目胜，我来山水州。\n蓬瀛若髣髴，田野如泛浮。\n碧嶂几千遶，清泉万余流。\n莫穷合沓步，孰尽派别游。\n越水净难污，越天阴易收。\n气鲜无隐物，目视远更周。\n举俗媚葱蒨，连冬撷芳柔。\n菱湖有余翠，茗圃无荒畴。\n赏异忽已远，探奇诚淹留。\n永言终南色，去矣销人忧。",
        "dynasty": "唐",
        "collection_info": null
    },
    {
        "title": "春集越州皇甫秀才山亭",
        "author": "孟郊",
        "content": "嘉宾在何处，置亭春山巅。\n顾余寂寞者，谬厕芳菲筵。\n视听日澄澈，声光坐连绵。\n晴湖泻峰嶂，翠浪多萍藓。\n何以逞高志，为君吟秋天。",
        "dynasty": "唐",
        "collection_info": null
    },
    {
        "title": "和皇甫判官游琅琊溪",
        "author": "孟郊",
        "content": "山中琉璃境，物外琅琊溪。\n房廊逐岩壑，道路随高低。\n碧濑漱白石，翠烟含青蜺。\n客来暂游践，意欲忘簪珪。\n树杪灯火夕，云端钟梵齐。\n时同虽可仰，迹异难相携。\n唯当清宵梦，髣髴愿攀跻。",
        "dynasty": "唐",
        "collection_info": null
    },
    {
        "title": "汝州南潭陪陆中丞公讌",
        "author": "孟郊",
        "content": "一雨百泉涨，南潭夜来深。\n分明碧沙底，写出青天心。\n远客洞庭至，因兹涤烦襟。\n既登飞云舫，愿奏清风琴。\n高岸立旗戟，潜蛟失浮沈。\n威棱护斯浸，魍魉逃所侵。\n山态变初霁，水声流新音。\n耳目极眺听，潺湲与嵚岑。\n谁言柳太守，空有白苹吟。",
        "dynasty": "唐",
        "collection_info": null
    },
    {
        "title": "汝州陆中丞席喜张从事至同赋十韵",
        "author": "孟郊",
        "content": "汝水无浊波，汝山饶奇石。\n大贤为此郡，佳士来如积。\n有客乘白驹，奉义惬所适。\n清风荡华馆，雅瑟泛瑶席。\n芳醑静无喧，金尊光有涤。\n纵情孰虑损，听论自招益。\n愿折若木枝，却彼曜灵夕。\n贵贱一相接，忧悰忽转易。\n会合勿言轻，别离古来惜。\n请君驻征车，良遇难再觌。",
        "dynasty": "唐",
        "collection_info": null
    },
    {
        "title": "夜集汝州郡斋听陆僧辩弹琴",
        "author": "孟郊",
        "content": "康乐宠词客，清宵意无穷。\n征文北山外，借月南楼中。\n千里愁併尽，一樽欢暂同。\n胡为戛楚琴，淅沥起寒风。",
        "dynasty": "唐",
        "collection_info": null
    },
    {
        "title": "同年春燕",
        "author": "孟郊",
        "content": "少年三十士，嘉会良在兹。\n高歌摇春风，醉舞摧花枝。\n意荡晼晚景，喜凝芳菲时。\n马迹攒騕褭，乐声韵参差。\n视听改旧趣，物象含新姿。\n红雨花上滴，绿烟柳际垂。\n淹中讲精义，南皮献清词。\n前贤与今人，千载为一期。\n明鉴有皎洁，澄玉无磷缁。\n永与沙泥别，各整云汉仪。\n盛气自中积，英名日四驰。\n塞鸿绝俦匹，海月难等夷。\n郁抑忽已尽，亲朋乐无涯。\n幽蘅发空曲，芳杜绵所思。\n浮迹自聚散，壮心谁别离。\n愿保金石志，无令有夺移。",
        "dynasty": "唐",
        "collection_info": null
    },
    {
        "title": "罗氏花下奉招陈侍御",
        "author": "孟郊",
        "content": "眼在枝上春，落地成埃尘。\n不是风流者，谁为攀折人。\n宁辞波浪阔，莫道往来频。\n拾紫岂宜晚，掇芳须及晨。\n劳收贾生泪，强起屈平身。\n花下本无俗，酒中别有神。\n游蜂不饮故，戏蝶亦争新。\n万物尽如此，过时非所珍。",
        "dynasty": "唐",
        "collection_info": null
    },
    {
        "title": "游石龙涡",
        "author": "孟郊",
        "content": "石龙不见形，石雨如散星。\n山下晴皎皎，山中阴泠泠。\n水飞林木杪，珠缀莓苔屏。\n畜异物皆别，当晨景欲暝。\n泉芳春气碧，松月寒色青。\n险力此独壮，猛兽亦不停。\n日暮且迴去，浮心恨未宁。",
        "dynasty": "唐",
        "collection_info": null
    },
    {
        "title": "浮石亭",
        "author": "孟郊",
        "content": "曾是风雨力，崔巍漂来时。\n落星夜皎洁，近榜朝逶迤。\n翠潋递明灭，清潨泻欹危。\n况逢蓬岛仙，会合良在兹。",
        "dynasty": "唐",
        "collection_info": null
    },
    {
        "title": "看花 一",
        "author": "孟郊",
        "content": "家家有芍药，不妨至温柔。\n温柔一同女，红笑笑不休。\n月娥双双下，楚艳枝枝浮。\n洞裏逢仙人，绰约青宵游。",
        "dynasty": "唐",
        "collection_info": null
    },
    {
        "title": "看花 二",
        "author": "孟郊",
        "content": "芍药谁为壻，人人不敢来。\n唯应待诗老，日日殷勤开。\n玉立无气力，春凝且裴徊。\n将何谢青春，痛饮一百杯。",
        "dynasty": "唐",
        "collection_info": null
    },
    {
        "title": "看花 三",
        "author": "孟郊",
        "content": "芍药吹欲尽，无奈晓风何。\n余花欲谁待，唯待谏郎过。\n谏郎不事俗，黄金买高歌。\n高歌夜更清，花意晚更多。",
        "dynasty": "唐",
        "collection_info": null
    },
    {
        "title": "看花 四",
        "author": "孟郊",
        "content": "饮之不见底，醉倒深红波。\n红波荡谏心，谏心终无它。\n独游终难醉，挈榼徒经过。\n问花不解语，劝得酒无多。",
        "dynasty": "唐",
        "collection_info": null
    },
    {
        "title": "看花 五",
        "author": "孟郊",
        "content": "三年此村落，春色入心悲。\n料得一孀妇，经时独泪垂。",
        "dynasty": "唐",
        "collection_info": null
    },
    {
        "title": "济源春",
        "author": "孟郊",
        "content": "太行横偃脊，百里芳崔巍。\n济滨花异颜，枋口云如裁。\n新画彩色湿，上界光影来。\n深红缕草木，浅碧珩泝洄。\n千家门前饮，一道传禊杯。\n玉鳞吞金钩，仙璇瑠璃开。\n朴童茂言语，善俗无惊猜。\n狂吹寝恒宴，晓清梦先回。\n治生鲜惰夫，积学多深材。\n再游讵癫戆，一洗惊尘埃。",
        "dynasty": "唐",
        "collection_info": null
    },
    {
        "title": "济源寒食 一",
        "author": "孟郊",
        "content": "风巢袅袅春鵶鵶，无子老人仰面嗟。\n柳弓苇箭觑不见，高红远绿劳相遮。",
        "dynasty": "唐",
        "collection_info": null
    },
    {
        "title": "济源寒食 二",
        "author": "孟郊",
        "content": "女婵童子黄短短，耳中闻人惜春晚。\n逃蜂匿蝶踏地来，抛却斋糜一瓷椀。",
        "dynasty": "唐",
        "collection_info": null
    },
    {
        "title": "济源寒食 三",
        "author": "孟郊",
        "content": "一日踏春一百回，朝朝没脚走芳埃。\n饥童饿马埽花餵，向晚饮溪三两杯。",
        "dynasty": "唐",
        "collection_info": null
    },
    {
        "title": "济源寒食 四",
        "author": "孟郊",
        "content": "莓苔井上空相忆，辘轳索断无消息。\n酒人皆倚春髮绿，病叟独藏秋髮白。",
        "dynasty": "唐",
        "collection_info": null
    },
    {
        "title": "济源寒食 五",
        "author": "孟郊",
        "content": "长安落花飞上天，南风引至三殿前。\n可怜春物亦朝谒，唯我孤吟渭水边。",
        "dynasty": "唐",
        "collection_info": null
    },
    {
        "title": "济源寒食 六",
        "author": "孟郊",
        "content": "枋口花间掣手归，嵩阳为我留红晖。\n可怜踯躅千万尺，柱地柱天疑欲飞。",
        "dynasty": "唐",
        "collection_info": null
    },
    {
        "title": "济源寒食 七",
        "author": "孟郊",
        "content": "蜜蜂为主各磨牙，咬尽村中万木花。\n君家瓮瓮今应满，五色冬笼甚可夸。",
        "dynasty": "唐",
        "collection_info": null
    },
    {
        "title": "游枋口 一",
        "author": "孟郊",
        "content": "一步復一步，出行千里幽。\n为取山水意，故作寂寞游。\n太行青巅高，枋口碧照浮。\n明明无底镜，泛泛忘机鸥。\n老逸不自限，病狂不可周。\n恣闲饶淡薄，怠玩多淹留。\n芳物竞晼晚，绿梢挂新柔。\n和友莺相遶，言语亦以稠。\n始知万类然，静躁难相求。",
        "dynasty": "唐",
        "collection_info": null
    },
    {
        "title": "游枋口 二",
        "author": "孟郊",
        "content": "耸我残病骨，健如一仙人。\n镜中照千里，镜浪洞百神。\n此神日月华，不作寻常春。\n三十夜皆明，四时昼恒新。\n鸟声尽依依，兽心亦忻忻。\n澄幽出所怪，闪异坐微絪。\n可来復可来，此地灵相亲。",
        "dynasty": "唐",
        "collection_info": null
    },
    {
        "title": "与王二十一员外涯游枋口柳溪",
        "author": "孟郊",
        "content": "万株古柳根，挐此磷磷溪。\n野榜多屈曲，仙浔无端倪。\n春桃散红烟，寒竹含晚凄。\n晓听忽以异，芳树安能齐。\n共疑落镜中，坐泛红景低。\n水意酒易醒，浪情事非迷。\n小儒峭章句，大贤嘉提携。\n潜窦韵灵瑟，翠崖鸣玉珪。\n主人稷卨翁，德茂芝朮畦。\n凿出幽隐端，气象皆升跻。\n曾是清乐抱，逮兹几省溪。\n宴位席兰草，滥觞惊凫鹥。\n灵味荐鲂瓣，金花屑橙韲。\n江调摆衰俗，洛风远尘泥。\n徒言奏狂狷，讵敢忘筌蹄。",
        "dynasty": "唐",
        "collection_info": null
    },
    {
        "title": "与王二十一员外涯游昭成寺",
        "author": "孟郊",
        "content": "洛友寂寂约，省骑霏霏尘。\n游僧步晚磬，话茗含芳春。\n瑶策冰入手，粉壁画莹神。\n頳廊芙蓉霁，碧殿瑠璃匀。\n玄讲岛岳尽，渊咏文字新。\n屡笑寒竹讌，况接青云宾。\n顾惭余眷下，衰瘵婴残身。",
        "dynasty": "唐",
        "collection_info": null
    },
    {
        "title": "嵩少",
        "author": "孟郊",
        "content": "沙弥舞袈裟，走向踯躅飞。\n闲步亦惺惺，芳援相依依。\n噎塞春咽喉，蜂蝶事光辉。\n羣嬉且已晚，孤引将何归。\n流艳去不息，朝英亦疎微。",
        "dynasty": "唐",
        "collection_info": null
    },
    {
        "title": "旅次洛城东水亭",
        "author": "孟郊",
        "content": "水竹色相洗，碧花动轩楹。\n自然逍遥风，荡涤浮竞情。\n霜落叶声燥，景寒人语清。\n我来招隐亭，衣上尘暂轻。",
        "dynasty": "唐",
        "collection_info": null
    },
    {
        "title": "洛桥晚望",
        "author": "孟郊",
        "content": "天津桥下冰初结，洛阳陌上人行绝。\n榆柳萧疎楼阁闲，月明直见嵩山雪。",
        "dynasty": "唐",
        "collection_info": null
    },
    {
        "title": "北郭贫居",
        "author": "孟郊",
        "content": "进乏广莫力，退为蒙笼居。\n三年失意归，四向相识疎。\n地僻草木壮，荒条扶我庐。\n夜贫灯烛绝，明月照吾书。\n欲识贞静操，秋蝉饮清虚。",
        "dynasty": "唐",
        "collection_info": null
    },
    {
        "title": "题陆鸿渐上饶新开山舍",
        "author": "孟郊",
        "content": "惊彼武陵状，移归此岩边。\n开亭拟贮云，凿石先得泉。\n啸竹引清吹，吟花成新篇。\n乃知高洁情，摆落区中缘。",
        "dynasty": "唐",
        "collection_info": null
    },
    {
        "title": "题韦承总吴王故城下幽居",
        "author": "孟郊",
        "content": "才饱身自贵，巷荒门岂贫。\n韦生堪继相，孟子愿依邻。\n夜思琴语切，昼情茶味新。\n霜枝留过鹊，风竹扫蒙尘。\n郢唱一声发，吴花千片春。\n对君何所得，归去觉情真。",
        "dynasty": "唐",
        "collection_info": null
    },
    {
        "title": "苏州昆山惠聚寺僧房",
        "author": "孟郊",
        "content": "昨日到上方，片云挂石床。\n锡杖莓苔青，袈裟松栢香。\n晴磬无短韵，古灯含永光。\n有时乞鹤归，还访逍遥场。",
        "dynasty": "唐",
        "collection_info": null
    },
    {
        "title": "题从叔述灵岩山壁",
        "author": "孟郊",
        "content": "换却世上心，独起山中情。\n露衣凉且鲜，云策高復轻。\n喜见夏日来，变为松景清。\n每将逍遥听，不厌飕飗声。\n远念尘末宗，未疎俗间名。\n桂枝妄举手，萍路空劳生。\n仰谢开净弦，相招时一鸣。",
        "dynasty": "唐",
        "collection_info": null
    },
    {
        "title": "题林校书花严寺书窗",
        "author": "孟郊",
        "content": "隐咏不夸俗，问禅徒净居。\n翻将白云字，寄向青莲书。\n拟古投松坐，就明开纸疏。\n昭昭南山景，独与心相如。",
        "dynasty": "唐",
        "collection_info": null
    },
    {
        "title": "蓝溪元居士草堂",
        "author": "孟郊",
        "content": "市井不容义，义归山谷中。\n夫君宅松桂，招我栖蒙笼。\n人朴情虑肃，境闲视听空。\n清溪宛转水，修竹徘徊风。\n木倦采樵子，土劳稼穑翁。\n读书业虽异，敦本志亦同。\n蓝岸青漠漠，蓝峰碧崇崇。\n日昏各命酒，寒蛩鸣蕙丛。",
        "dynasty": "唐",
        "collection_info": null
    },
    {
        "title": "新卜清罗幽居恭奉献陆大夫",
        "author": "孟郊",
        "content": "黔娄住何处，仁邑无馁寒。\n岂悟旧羇旅，变为新闲安。\n二顷有余食，三农行可观。\n笼禽得高巢，辙鲋还层澜。\n翳翳桑柘墟，纷纷田里欢。\n兵戈忽消散，耦耕非艰难。\n嘉木偶良酌，芳阴庇清弹。\n力农唯一事，趣世徒万端。\n静觉本相厚，动为末所残。\n此外有余暇，锄荒出幽兰。",
        "dynasty": "唐",
        "collection_info": null
    },
    {
        "title": "题韦少保静恭宅藏书洞",
        "author": "孟郊",
        "content": "高意合天制，自然状无穷。\n仙华凝四时，玉藓生数峰。\n书秘漆文字，匣藏金蛟龙。\n闲为气候肃，开作云雨浓。\n洞隐谅非久，岩梦诚必通。\n将缀文士集，贯就真珠丛。",
        "dynasty": "唐",
        "collection_info": null
    },
    {
        "title": "生生亭",
        "author": "孟郊",
        "content": "滩闹不妨语，跨溪仍置亭。\n置亭嵽嵲头，开窗纳遥青。\n遥青新画出，三十六扇屏。\n褭褭立平地，棱棱浮高冥。\n一日数开扉，仙闪目不停。\n徒夸远方岫，曷若中峰灵。\n拔意千余丈，浩言永堪铭。\n浩言无媿同，媿同忍丑醒。\n致之未有力，力在君子听。",
        "dynasty": "唐",
        "collection_info": null
    },
    {
        "title": "寒溪 一",
        "author": "孟郊",
        "content": "霜洗水色尽，寒溪见纤鳞。\n幸临虚空镜，照此残悴身。\n潜滑不自隐，露底莹更新。\n豁如君子怀，曾是危陷人。\n始明浅俗心，夜结朝已津。\n净漱一掬碧，远消千虑尘。\n始知泥步泉，莫与山源隣。",
        "dynasty": "唐",
        "collection_info": null
    },
    {
        "title": "寒溪 二",
        "author": "孟郊",
        "content": "洛阳岸边道，孟氏庄前溪。\n舟行素冰折，声作青瑶嘶。\n绿水结绿玉，白波生白珪。\n明明宝镜中，物物天照齐。\n仄步下危曲，攀枯闻孀啼。\n霜芬稍消歇，凝景微茫齐。\n痴坐直视听，戆行失踪蹊。\n岸童斸棘劳，语言多悲悽。",
        "dynasty": "唐",
        "collection_info": null
    },
    {
        "title": "寒溪 三",
        "author": "孟郊",
        "content": "晓饮一杯酒，踏雪过清溪。\n波澜冻为刀，剸割凫与鹥。\n宿羽皆翦弃，血声沉沙泥。\n独立欲何语，默念心酸嘶。\n冻血莫作春，作春生不齐。\n冻血莫作花，作花发孀啼。\n幽幽棘针村，冻死难耕犂。",
        "dynasty": "唐",
        "collection_info": null
    },
    {
        "title": "寒溪 四",
        "author": "孟郊",
        "content": "篙工磓玉星，一路随迸萤。\n朔冻哀彻底，獠馋咏潜鯹。\n冰齿相磨嚙，风音酸铎铃。\n清悲不可逃，洗出纤悉听。\n碧潋卷已尽，彩缕飞飘零。\n下蹑滑不定，上栖折难停。\n哮嘐呷喢冤，仰诉何时宁。",
        "dynasty": "唐",
        "collection_info": null
    },
    {
        "title": "寒溪 五",
        "author": "孟郊",
        "content": "一曲一直水，白龙何鳞鳞。\n冻飙杂碎号，韲音坑谷辛。\n柧椾吃无力，飞走更相仁。\n猛弓一折絃，余喘争来宾。\n大严此之立，小杀不復陈。\n皎皎何皎皎，氤氲復氤氲。\n瑞晴刷日月，高碧开星辰。\n独立两脚雪，孤吟千虑新。\n天欃徒昭昭，箕舌虚龂龂。\n尧圣不听汝，孔微亦有臣。\n谏书竟成章，古义终难陈。",
        "dynasty": "唐",
        "collection_info": null
    },
    {
        "title": "寒溪 六",
        "author": "孟郊",
        "content": "因冻死得食，杀风仍不休。\n以兵为仁义，仁义生刀头。\n刀头仁义腥，君子不可求。\n波澜抽劒冰，相劈如仇讐。\n尖雪入鱼心，鱼心明愀愀。\n怳如罔两说，似诉割切由。\n谁使异方气，入此中土流。\n翦尽一月春，闭为百谷幽。\n仰怀新霁光，下照疑忧愁。",
        "dynasty": "唐",
        "collection_info": null
    },
    {
        "title": "寒溪 七",
        "author": "孟郊",
        "content": "溪老哭甚寒，涕泗冰珊珊。\n飞死走死形，雪裂纷心肝。\n劒刃冻不割，弓弦彊难弹。\n常闻君子武，不食天杀残。\n斸玉掩骼胔，弔琼哀阑干。",
        "dynasty": "唐",
        "collection_info": null
    },
    {
        "title": "寒溪 八",
        "author": "孟郊",
        "content": "溪风摆余冻，溪景衔明春。\n玉消花滴滴，虬解光鳞鳞。\n悬步下清曲，消期濯芳津。\n千里冰裂处，一勺暖亦仁。\n凝精互相洗，漪涟竞将新。\n忽如劒疮尽，初起百战身。",
        "dynasty": "唐",
        "collection_info": null
    },
    {
        "title": "立德新居 一",
        "author": "孟郊",
        "content": "立德何亭亭，西南耸高隅。\n阳崖洩春意，井圃留冬芜。\n胜引即纡道，幽行岂通衢。\n碧峰远相揖，清思谁言孤。\n寺秩虽贵家，浊醪良可哺。",
        "dynasty": "唐",
        "collection_info": null
    },
    {
        "title": "立德新居 二",
        "author": "孟郊",
        "content": "耸城架霄汉，洁宅涵絪缊。\n开门洛北岸，时锁嵩阳云。\n夜高星辰大，昼长天地分。\n厚韵属疎语，薄名谢嚣闻。\n兹焉有殊隔，永矣难及羣。",
        "dynasty": "唐",
        "collection_info": null
    },
    {
        "title": "立德新居 三",
        "author": "孟郊",
        "content": "宾秩已觉厚，私储常恐多。\n清贫聊自尔，素责将如何。\n俭教先勉力，修襟无余佗。\n良栖一枝木，灵巢片叶荷。\n仰笑鵾鹏辈，委身拂天波。",
        "dynasty": "唐",
        "collection_info": null
    },
    {
        "title": "立德新居 四",
        "author": "孟郊",
        "content": "疎门不掩水，洛色寒更高。\n晓碧流视听，夕清濯衣袍。\n为于仁义得，未觉登陟劳。\n远岸雪难莫，劲枝风易号。\n霜禽各啸侣，吾亦爱吾曹。",
        "dynasty": "唐",
        "collection_info": null
    },
    {
        "title": "立德新居 五",
        "author": "孟郊",
        "content": "崎岖有悬步，委曲饶荒寻。\n远树足良木，疎巢无争禽。\n素魄衔夕岸，绿水生晓浔。\n空旷伊洛视，髣髴潇湘心。\n何必尚远异，忧劳满行襟。",
        "dynasty": "唐",
        "collection_info": null
    },
    {
        "title": "立德新居 六",
        "author": "孟郊",
        "content": "悬途多仄足，崎圃无修畦。\n芳兰与宿艾，手撷心不迷。\n品子懒读书，辕驹难服犂。\n虚食日相投，夸肠讵能低。\n耻从新学游，愿将古农齐。",
        "dynasty": "唐",
        "collection_info": null
    },
    {
        "title": "立德新居 七",
        "author": "孟郊",
        "content": "都城多耸秀，爱此高县居。\n伊雒遶街巷，鸳鸯飞阎闾。\n翠景何的砾，霜飔飘空虚。\n突出万家表，独治二亩蔬。\n一旬一手版，十日九手锄。",
        "dynasty": "唐",
        "collection_info": null
    },
    {
        "title": "立德新居 八",
        "author": "孟郊",
        "content": "手锄手自勖，激劝亦已饶。\n畏彼棃栗儿，空资玩弄骄。\n夜景卧难尽，昼光坐易消。\n治旧得新义，耕荒生嘉苗。\n锄治苟惬适，心形俱逍遥。",
        "dynasty": "唐",
        "collection_info": null
    },
    {
        "title": "立德新居 九",
        "author": "孟郊",
        "content": "玉蹄裂鸣水，金绶忽照门。\n拂拭贫士席，拜候丞相辕。\n德疎未为高，礼至方觉尊。\n岂唯耀兹日，可以荣远孙。\n如何一阳朝，独荷众瑞繁。",
        "dynasty": "唐",
        "collection_info": null
    },
    {
        "title": "立德新居 十",
        "author": "孟郊",
        "content": "东南富水木，寂寥蔽光辉。\n此地足文字，及时隘骖騑。\n仄雪踏为平，涩行变如飞。\n令畦生气色，嘉绿新霏微。\n天意资厚养，贤人肯相违。",
        "dynasty": "唐",
        "collection_info": null
    },
    {
        "title": "西上经灵宝观",
        "author": "孟郊",
        "content": "道士无白髮，语音灵泉清。\n青松多寿色，白石恆夜明。\n放步霁霞起，振衣华风生。\n真文秘中顶，宝气浮四楹。\n一片古关路，万里今人行。\n上仙不可见，驱策徒西征。",
        "dynasty": "唐",
        "collection_info": null
    },
    {
        "title": "泛黄河",
        "author": "孟郊",
        "content": "谁开昆崙源，流出混沌河。\n积雨飞作风，惊龙喷为波。\n湘瑟飕飗弦，越宾呜咽歌。\n有恨不可洗，虚此来经过。",
        "dynasty": "唐",
        "collection_info": null
    },
    {
        "title": "往河阳宿峡陵寄李侍御",
        "author": "孟郊",
        "content": "莫天寒风悲屑屑，啼鸟遶树泉水噎。\n行路解鞍投古陵，苍苍隔山见微月。\n鸮鸣犬吠霜烟昏，开囊拂巾对盘飧。\n人生穷达感知己，明日投君申片言。",
        "dynasty": "唐",
        "collection_info": null
    },
    {
        "title": "鵶路溪行呈陆中丞",
        "author": "孟郊",
        "content": "鵶路不可越，三十六渡溪。\n有物饮碧水，高林挂青蜺。\n历览道更险，驱使迹频暌。\n视听易常主，心魂互相迷。\n浪石忽摇动，沙堤信难跻。\n危峰紫霄外，古木浮云齐。\n出阻望汝郡，大贤多招携。\n疲马恋旧秣，羁禽思故栖。\n应怜泣楚玉，弃置如尘泥。",
        "dynasty": "唐",
        "collection_info": null
    },
    {
        "title": "独宿岘首忆长安故人",
        "author": "孟郊",
        "content": "月迥无隐物，况復大江秋。\n江城与沙村，人语风飕飗。\n岘亭当此时，故人不同游。\n故人在长安，亦可将梦求。",
        "dynasty": "唐",
        "collection_info": null
    },
    {
        "title": "杂曲歌辞 伊州 歌第三",
        "author": "盖嘉运",
        "content": "闻道黄花戍，频年不解兵。\n可怜闺裏月，偏照汉家营。",
        "dynasty": "唐",
        "collection_info": null
    },
    {
        "title": "杂曲歌辞 伊州 歌第四",
        "author": "盖嘉运",
        "content": "千里东归客，无心忆旧游。\n挂帆游白水，高枕到青州。",
        "dynasty": "唐",
        "collection_info": null
    },
    {
        "title": "杂曲歌辞 伊州 歌第五",
        "author": "盖嘉运",
        "content": "桂殿江乌对，雕屏海燕重。\n秖应多酿酒，醉罢乐高钟。",
        "dynasty": "唐",
        "collection_info": null
    },
    {
        "title": "杂曲歌辞 伊州 入破第一",
        "author": "盖嘉运",
        "content": "千门今夜晓初晴，万里天河彻帝京。\n璨璨繁星驾秋色，棱棱霜气韵钟声。",
        "dynasty": "唐",
        "collection_info": null
    },
    {
        "title": "杂曲歌辞 伊州 入破第二",
        "author": "盖嘉运",
        "content": "长安二月柳依依，西出流沙路渐微。\n阏氏山上春光少，相府庭边驿使稀。",
        "dynasty": "唐",
        "collection_info": null
    },
    {
        "title": "杂曲歌辞 伊州 入破第三",
        "author": "盖嘉运",
        "content": "三秋大漠冷溪山，八月严霜变草颜。\n卷斾风行宵渡碛，衔枚电扫晓应还。",
        "dynasty": "唐",
        "collection_info": null
    },
    {
        "title": "杂曲歌辞 伊州 入破第四",
        "author": "盖嘉运",
        "content": "行乐三阳早，芳菲二月春。\n闺中红粉态，陌上看花人。",
        "dynasty": "唐",
        "collection_info": null
    },
    {
        "title": "杂曲歌辞 伊州 入破第五",
        "author": "盖嘉运",
        "content": "君住孤山下，烟深夜径长。\n辕门渡绿水，游苑遶垂杨。",
        "dynasty": "唐",
        "collection_info": null
    },
    {
        "title": "杂曲歌辞 陆州 歌第一",
        "author": "不详",
        "content": "分野中峰变，阴晴众壑殊。\n欲投人处宿，隔浦问樵夫。",
        "dynasty": "唐",
        "collection_info": null
    },
    {
        "title": "杂曲歌辞 陆州 歌第二",
        "author": "不详",
        "content": "共得烟霞径，东归山水游。\n萧萧望林夜，寂寂坐中秋。",
        "dynasty": "唐",
        "collection_info": null
    },
    {
        "title": "杂曲歌辞 陆州 歌第三",
        "author": "不详",
        "content": "香气传空满，妆花映薄红。\n歌声天仗外，舞态御楼中。",
        "dynasty": "唐",
        "collection_info": null
    },
    {
        "title": "杂曲歌辞 陆州 排遍第一",
        "author": "不详",
        "content": "树发花如锦，莺嗁柳若丝。\n更逢欢宴地，愁见别离时。",
        "dynasty": "唐",
        "collection_info": null
    },
    {
        "title": "杂曲歌辞 陆州 排遍第二",
        "author": "不详",
        "content": "明月照秋叶，西风响夜砧。\n彊言徒自乱，往事不堪寻。",
        "dynasty": "唐",
        "collection_info": null
    },
    {
        "title": "杂曲歌辞 陆州 排遍第三",
        "author": "不详",
        "content": "坐对银釭晓，停留玉筯痕。\n君门常不见，无处谢前恩。",
        "dynasty": "唐",
        "collection_info": null
    },
    {
        "title": "杂曲歌辞 陆州 排遍第四",
        "author": "不详",
        "content": "曙月当窗满，征人出塞遥。\n画楼终日闭，清管为谁调。",
        "dynasty": "唐",
        "collection_info": null
    },
    {
        "title": "杂曲歌辞 簇拍陆州",
        "author": "不详",
        "content": "西去轮台万里余，故乡音耗日应疎。\n陇山鹦鹉能言语，为报闺人数寄书。",
        "dynasty": "唐",
        "collection_info": null
    },
    {
        "title": "杂曲歌辞 石州",
        "author": "不详",
        "content": "自从君去远巡边，终日罗帏独自眠。\n看花情转切，揽镜泪如泉。\n一自离君后，嗁多双脸穿。\n何时狂虏灭，免得更留连。",
        "dynasty": "唐",
        "collection_info": null
    },
    {
        "title": "杂曲歌辞 盖罗缝 一",
        "author": "不详",
        "content": "秦时明月汉时关，万里征人尚未还。\n但愿龙庭神将在，不教胡马渡阴山。",
        "dynasty": "唐",
        "collection_info": null
    },
    {
        "title": "杂曲歌辞 盖罗缝 二",
        "author": "不详",
        "content": "音书杜绝白狼西，桃李无颜黄鸟嗁。\n寒鸟春深归去尽，出门肠断草萋萋。",
        "dynasty": "唐",
        "collection_info": null
    },
    {
        "title": "杂曲歌辞 双带子",
        "author": "不详",
        "content": "私言切语谁人会，海燕双飞绕画梁。\n君学秋胡不相识，妾亦无心去采桑。",
        "dynasty": "唐",
        "collection_info": null
    },
    {
        "title": "杂曲歌辞 昆崙子",
        "author": "不详",
        "content": "[扬]子谭经去，淮王载酒过。\n醉来嗁鸟唤，坐久落花多。",
        "dynasty": "唐",
        "collection_info": null
    },
    {
        "title": "杂曲歌辞 祓禊曲 一",
        "author": "不详",
        "content": "昨见春条绿，那知秋叶黄。\n蝉声犹未断，寒鴈已成行。",
        "dynasty": "唐",
        "collection_info": null
    },
    {
        "title": "杂曲歌辞 祓禊曲 二",
        "author": "不详",
        "content": "金谷园中柳，春来已舞腰。\n那堪好风景，独上洛阳桥。",
        "dynasty": "唐",
        "collection_info": null
    },
    {
        "title": "杂曲歌辞 祓禊曲 三",
        "author": "不详",
        "content": "何处堪愁思，花间长乐宫。\n君王不重客，泣泪向春风。",
        "dynasty": "唐",
        "collection_info": null
    },
    {
        "title": "杂曲歌辞 上巳乐",
        "author": "张祜",
        "content": "猩猩血綵繫头标，天上齐声举画桡。\n却是内人争意切，六宫罗袖一时招。",
        "dynasty": "唐",
        "collection_info": null
    },
    {
        "title": "杂曲歌辞 穆护砂",
        "author": "不详",
        "content": "玉管朝朝弄，清歌日日新。\n折花当驿路，寄与陇头人。",
        "dynasty": "唐",
        "collection_info": null
    },
    {
        "title": "杂曲歌辞 思归乐 一",
        "author": "不详",
        "content": "晚日催弦管，春风入绮罗。\n杏花如有意，偏落舞衫多。",
        "dynasty": "唐",
        "collection_info": null
    },
    {
        "title": "杂曲歌辞 思归乐 二",
        "author": "不详",
        "content": "万里春应尽，三江鴈亦稀。\n连天汉水广，孤客未言归。",
        "dynasty": "唐",
        "collection_info": null
    },
    {
        "title": "杂曲歌辞 金殿乐",
        "author": "不详",
        "content": "入夜秋砧动，千门起四邻。\n不缘楼上月，应为陇头人。",
        "dynasty": "唐",
        "collection_info": null
    },
    {
        "title": "杂曲歌辞 胡渭州 一",
        "author": "不详",
        "content": "亭亭孤月照行舟，寂寂长江万里流。\n乡国不知何处是？云山漫漫使人愁。",
        "dynasty": "唐",
        "collection_info": null
    },
    {
        "title": "杂曲歌辞 胡渭州 二",
        "author": "不详",
        "content": "杨柳千寻色，桃花一苑芳。\n风吹入帘裏，惟有惹衣香。",
        "dynasty": "唐",
        "collection_info": null
    },
    {
        "title": "杂曲歌辞 戎浑",
        "author": "不详",
        "content": "风劲角弓鸣，将军猎渭城。\n草枯鹰眼疾，雪尽马蹏轻。",
        "dynasty": "唐",
        "collection_info": null
    },
    {
        "title": "杂曲歌辞 墙头花 一",
        "author": "不详",
        "content": "蟋蟀鸣洞房，梧桐落金井。\n为君裁舞衣，天寒翦刀冷。",
        "dynasty": "唐",
        "collection_info": null
    },
    {
        "title": "杂曲歌辞 墙头花 二",
        "author": "不详",
        "content": "妾有罗衣裳，秦王在时作。\n为舞春风多，秋来不堪着。",
        "dynasty": "唐",
        "collection_info": null
    },
    {
        "title": "杂曲歌辞 采桑",
        "author": "不详",
        "content": "自古多征战，由来尚甲兵。\n长驱千里去，一举两蕃平。\n按劒从沙漠歌谣满帝京寄言天下将须立武功名。",
        "dynasty": "唐",
        "collection_info": null
    },
    {
        "title": "杂曲歌辞 [杨]下采桑",
        "author": "不详",
        "content": "飞丝惹绿尘，软叶对孤轮。\n今朝入园去，物色彊看人。",
        "dynasty": "唐",
        "collection_info": null
    },
    {
        "title": "杂曲歌辞 破阵乐 一",
        "author": "不详",
        "content": "秋来四面足风沙，塞外征人暂别家。\n千里不辞行路远，时光早晚到天涯。",
        "dynasty": "唐",
        "collection_info": null
    },
    {
        "title": "杂曲歌辞 破阵乐 二",
        "author": "不详",
        "content": "汉兵出顿金微，照日明光铁衣。\n百里火幡熖熖，千行云骑騑騑。\n蹙踏辽河自竭，鼓噪燕山可飞。\n正属四方朝贺，端知万舞皇威。",
        "dynasty": "唐",
        "collection_info": null
    },
    {
        "title": "杂曲歌辞 破阵乐 三",
        "author": "不详",
        "content": "少年胆气凌云，共许骁雄出羣。\n匹马城南挑战，单刀蓟北从军。\n一鼓鲜卑送欵，五饵单于解纷。\n誓欲成名报国，羞将开口论勋。",
        "dynasty": "唐",
        "collection_info": null
    },
    {
        "title": "杂曲歌辞 战胜乐",
        "author": "不详",
        "content": "百战得功名，天兵意气生。\n三边永不战，此是我皇英。",
        "dynasty": "唐",
        "collection_info": null
    },
    {
        "title": "杂曲歌辞 劒南臣",
        "author": "不详",
        "content": "不分君恩断，观妆视镜中。\n容华尚春日，娇爱已秋风。\n枕席临窗晓，屏帷对月空。\n年年后庭树，芳悴在深宫。",
        "dynasty": "唐",
        "collection_info": null
    },
    {
        "title": "杂曲歌辞 征步郎",
        "author": "不详",
        "content": "塞外虏尘飞，频年度碛西。\n死生随玉劒，辛苦向金微。",
        "dynasty": "唐",
        "collection_info": null
    },
    {
        "title": "杂曲歌辞 [叹]疆场",
        "author": "不详",
        "content": "闻道行人至，妆梳对镜台。\n泪痕犹尚在，笑靥自然开。",
        "dynasty": "唐",
        "collection_info": null
    },
    {
        "title": "杂曲歌辞 塞姑",
        "author": "不详",
        "content": "昨日卢梅塞口，整见诸人镇守。\n都护三年不归，折尽江边杨柳。",
        "dynasty": "唐",
        "collection_info": null
    },
    {
        "title": "杂曲歌辞 水鼓子",
        "author": "不详",
        "content": "雕弓白羽猎初回，薄夜牛羊復下来。\n梦水河边秋草合，黑山峰外阵云开。",
        "dynasty": "唐",
        "collection_info": null
    },
    {
        "title": "杂曲歌辞 婆罗门",
        "author": "杨敬述进",
        "content": "迴乐峰前沙似雪，受降城外月如霜。\n不知何处吹芦管？一夜征人尽望乡。",
        "dynasty": "唐",
        "collection_info": null
    },
    {
        "title": "杂曲歌辞 浣沙女 一",
        "author": "不详",
        "content": "南陌春风早，东邻去日斜。\n千花开瑞锦，香扑美人车。",
        "dynasty": "唐",
        "collection_info": null
    },
    {
        "title": "杂曲歌辞 浣沙女 二",
        "author": "不详",
        "content": "长乐青门外，宜春小苑东。\n楼开万户上，人向百花中。",
        "dynasty": "唐",
        "collection_info": null
    },
    {
        "title": "杂曲歌辞 镇西",
        "author": "不详",
        "content": "天边物色更无春，祗有羊羣与马羣。\n谁家营裏吹羌笛，哀怨教人不忍闻。",
        "dynasty": "唐",
        "collection_info": null
    },
    {
        "title": "杂曲歌辞 镇西 二",
        "author": "不详",
        "content": "岁去年来拜圣朝，更无山阙对溪桥。\n九门杨柳浑无半，犹自千条与万条。",
        "dynasty": "唐",
        "collection_info": null
    },
    {
        "title": "杂曲歌辞 回纥",
        "author": "不详",
        "content": "曾闻瀚海使难通，幽闺少妇罢裁缝。\n缅想边庭征战苦，谁能对镜治愁容。\n久戍人将老，须臾变作白头翁。",
        "dynasty": "唐",
        "collection_info": null
    },
    {
        "title": "杂曲歌辞 长命女",
        "author": "不详",
        "content": "云送关西雨，风传渭北秋。\n孤灯然客梦，寒杵捣乡愁。",
        "dynasty": "唐",
        "collection_info": null
    },
    {
        "title": "杂曲歌辞 醉公子",
        "author": "不详",
        "content": "昨日春园饮，今朝倒接䍦。\n谁人扶上马，不省下楼时。",
        "dynasty": "唐",
        "collection_info": null
    },
    {
        "title": "杂曲歌辞 一片子",
        "author": "不详",
        "content": "柳色青山映，梨花雪鸟藏。\n绿窗桃李下，闲坐叹春芳。",
        "dynasty": "唐",
        "collection_info": null
    },
    {
        "title": "杂曲歌辞 甘州",
        "author": "不详",
        "content": "欲使传消息，空书意不任。\n寄君明月镜，偏照故人心。",
        "dynasty": "唐",
        "collection_info": null
    },
    {
        "title": "杂曲歌辞 濮阳女",
        "author": "不详",
        "content": "鴈来书不至，月照独眠房。\n贱妾多愁思，不堪秋夜长。",
        "dynasty": "唐",
        "collection_info": null
    },
    {
        "title": "杂曲歌辞 相府莲",
        "author": "不详",
        "content": "夜闻邻妇泣，切切有余哀。\n即问缘何事，征人战未迴。",
        "dynasty": "唐",
        "collection_info": null
    },
    {
        "title": "杂曲歌辞 蔟拍相府莲",
        "author": "不详",
        "content": "莫以今时宠，宁无旧日恩。\n看花满眼泪，不共楚王言。\n闺烛无人影，罗屏有梦魂。\n近来音耗绝，终日望应门。",
        "dynasty": "唐",
        "collection_info": null
    },
    {
        "title": "杂曲歌辞 离别难",
        "author": "不详",
        "content": "此别难重陈，花深復变人。\n来时梅覆雪，去日柳含春。\n物候催行客，归途淑气新。\n剡川今已远，魂梦暗相亲。",
        "dynasty": "唐",
        "collection_info": null
    },
    {
        "title": "杂曲歌辞 离别难",
        "author": "白居易",
        "content": "绿杨陌上送行人，马去车回一望尘。\n不觉别时红泪尽，归来无泪可霑巾。",
        "dynasty": "唐",
        "collection_info": null
    },
    {
        "title": "杂曲歌辞 山鹧鸪 一",
        "author": "不详",
        "content": "玉关征戍久，空闺人独愁。\n寒露湿青苔，别来蓬鬓秋。",
        "dynasty": "唐",
        "collection_info": null
    },
    {
        "title": "杂曲歌辞 山鹧鸪 二",
        "author": "不详",
        "content": "人坐青楼晚，莺语百花时。\n愁人多自老，肠断君不知。",
        "dynasty": "唐",
        "collection_info": null
    },
    {
        "title": "杂曲歌辞 鹧鸪词",
        "author": "李益",
        "content": "湘江斑竹枝，锦翼鹧鸪飞。\n处处湘云合，郎从何处归。",
        "dynasty": "唐",
        "collection_info": null
    },
    {
        "title": "杂曲歌辞 鹧鸪词 一",
        "author": "李涉",
        "content": "湘江烟水深，沙岸隔枫林。\n何处鹧鸪飞？日斜斑竹阴。\n二女虚垂泪，三闾枉自沈。\n惟有鹧鸪鸟，独伤行客心。",
        "dynasty": "唐",
        "collection_info": null
    },
    {
        "title": "杂曲歌辞 鹧鸪词 二",
        "author": "李涉",
        "content": "越冈连越井，越鸟更南飞。\n何处鹧鸪嗁，夕烟东岭归。\n岭头行人少，天涯北客稀。\n鹧鸪嗁别处，相对泪霑衣。",
        "dynasty": "唐",
        "collection_info": null
    },
    {
        "title": "杂曲歌辞 乐世",
        "author": "白居易",
        "content": "管急丝繁拍渐稠，绿腰宛转曲终头。\n诚知乐世声声乐，老病人听未免愁。",
        "dynasty": "唐",
        "collection_info": null
    },
    {
        "title": "杂曲歌辞 急[乐世]",
        "author": "白居易",
        "content": "正抽碧线绣红罗，忽听黄莺敛翠蛾。\n秋思冬愁春恨望，大都不得意时多。",
        "dynasty": "唐",
        "collection_info": null
    },
    {
        "title": "杂曲歌辞 何满子",
        "author": "白居易",
        "content": "世传满子是人名，临就刑时曲始成。\n一曲四词歌八迭，从头便是断肠声。",
        "dynasty": "唐",
        "collection_info": null
    },
    {
        "title": "杂曲歌辞 何满子",
        "author": "薛逢",
        "content": "繫马宫槐老，持杯店菊黄。\n故交今不见，流恨满川光。",
        "dynasty": "唐",
        "collection_info": null
    },
    {
        "title": "杂曲歌辞 清平调 一",
        "author": "李白",
        "content": "云想衣裳花想容，春风拂槛露华浓。\n若非羣玉山头见，会向瑶台月下逢。",
        "dynasty": "唐",
        "collection_info": null
    },
    {
        "title": "杂曲歌辞 清平调 二",
        "author": "李白",
        "content": "一枝红艳露凝香，云雨巫山枉断肠。\n借问汉宫谁得似，可怜飞燕倚新妆。",
        "dynasty": "唐",
        "collection_info": null
    },
    {
        "title": "杂曲歌辞 清平调 三",
        "author": "李白",
        "content": "名花倾国两相欢，长得君王带笑看。\n解释春风无限恨，沈香亭北倚阑干。",
        "dynasty": "唐",
        "collection_info": null
    },
    {
        "title": "杂曲歌辞 回波乐",
        "author": "李景伯",
        "content": "回波尔时酒巵，微臣职在箴规。\n侍宴既过三爵，諠譁窃恐非仪。",
        "dynasty": "唐",
        "collection_info": null
    },
    {
        "title": "杂曲歌辞 圣明乐 一",
        "author": "张仲素",
        "content": "玉帛殊方至，歌钟比屋闻。\n华夷今一贯，同贺圣明君。",
        "dynasty": "唐",
        "collection_info": null
    },
    {
        "title": "杂曲歌辞 圣明乐 二",
        "author": "张仲素",
        "content": "九陌祥烟合，千春瑞月明。\n宫花将苑柳，先发凤皇城。",
        "dynasty": "唐",
        "collection_info": null
    },
    {
        "title": "杂曲歌辞 圣明乐",
        "author": "令狐楚",
        "content": "海浪恬丹徼，边尘静异山。\n从今万里外，不復锁萧关。",
        "dynasty": "唐",
        "collection_info": null
    },
    {
        "title": "杂曲歌辞 大酺乐",
        "author": "不详",
        "content": "泪滴珠难尽，容残玉易销。\n傥随明月去，莫道梦魂遥。",
        "dynasty": "唐",
        "collection_info": null
    },
    {
        "title": "杂曲歌辞 大酺乐 一",
        "author": "杜审言",
        "content": "圣后乘干日，皇明御历辰。\n紫宫初启坐，苍璧正临春。\n雷雨垂膏泽，金钱赐下人。\n诏酺欢赏徧，交泰覩惟新。",
        "dynasty": "唐",
        "collection_info": null
    },
    {
        "title": "杂曲歌辞 大酺乐 二",
        "author": "杜审言",
        "content": "毘陵震泽九州通，士女欢娱万国同。\n伐鼓撞钟惊海上，新妆袨服照江东。\n梅花落处疑残雪，柳叶开时任好风。\n大德不官逢道泰，天长地久属年丰。",
        "dynasty": "唐",
        "collection_info": null
    },
    {
        "title": "杂曲歌辞 大酺乐 一",
        "author": "张祜",
        "content": "车驾东来值太平，大酺三日洛阳城。\n小儿一伎竿头绝，天下传呼万岁声。",
        "dynasty": "唐",
        "collection_info": null
    },
    {
        "title": "杂曲歌辞 大酺乐 二",
        "author": "张祜",
        "content": "紫陌酺归日欲斜，红尘开路薛王家。\n双鬟前说楼前鼓，两伎争轮好结花。",
        "dynasty": "唐",
        "collection_info": null
    },
    {
        "title": "杂曲歌辞 千秋乐",
        "author": "张祜",
        "content": "八月平时花萼楼，万方同乐奏千秋。\n倾城人看长竿出，一伎初成赵解愁。",
        "dynasty": "唐",
        "collection_info": null
    },
    {
        "title": "杂曲歌辞 火凤辞 一",
        "author": "李百药",
        "content": "歌声扇裏出，妆影扇中轻。\n未能令掩笑，何处欲鄣声。\n知音自不惑，得念是分明。\n莫见双嚬敛，疑人含笑情。",
        "dynasty": "唐",
        "collection_info": null
    },
    {
        "title": "杂曲歌辞 火凤辞 二",
        "author": "李百药",
        "content": "佳人靓晚妆，清唱动兰房。\n影入含风扇，声飞照日梁。\n娇嚬眉际敛，逸韵口中香。\n自有横陈分，应怜秋夜长。",
        "dynasty": "唐",
        "collection_info": null
    },
    {
        "title": "杂曲歌辞 热戏乐",
        "author": "张祜",
        "content": "热戏争心剧火烧，铜槌暗执不相饶。\n上皇失喜宁王笑，百尺幢竿果动摇。",
        "dynasty": "唐",
        "collection_info": null
    },
    {
        "title": "杂曲歌辞 春莺啭",
        "author": "张祜",
        "content": "兴庆池南柳未开，太真先把一枝梅。\n内人已唱春莺啭，花下傞傞软舞来。",
        "dynasty": "唐",
        "collection_info": null
    },
    {
        "title": "杂曲歌辞 达摩支",
        "author": "温庭筠",
        "content": "捣麝成尘香不灭，拗莲作寸丝难绝。\n红泪文姬洛水春，白头苏武天山雪。\n君不见无愁高纬花漫漫，漳浦宴余清露寒。\n一旦臣僚共囚虏，欲吹羌管先汍澜。\n旧臣头鬓霜华早，可惜雄心醉中老。\n万古春归梦不归，邺城风雨连天草。",
        "dynasty": "唐",
        "collection_info": null
    },
    {
        "title": "杂曲歌辞 如意娘",
        "author": "则天皇后",
        "content": "看朱成碧思纷纷，憔悴支离为忆君。\n不信比来长下泪，开箱验取石榴裙。",
        "dynasty": "唐",
        "collection_info": null
    },
    {
        "title": "杂曲歌辞 雨霖铃",
        "author": "张祜",
        "content": "雨霖铃夜却归秦，犹是张徽一曲新。\n长说上皇垂泪教，月明南内更无人。",
        "dynasty": "唐",
        "collection_info": null
    },
    {
        "title": "杂曲歌辞 桂花曲",
        "author": "不详",
        "content": "可怜天上桂花孤，试问姮娥更要无。\n月宫幸有閒田地，何不中央种两株。",
        "dynasty": "唐",
        "collection_info": null
    },
    {
        "title": "杂曲歌辞 渭城曲",
        "author": "王维",
        "content": "谓城朝雨浥轻尘，客舍青青柳色春。\n劝君更尽一杯酒，西出阳关无故人。",
        "dynasty": "唐",
        "collection_info": null
    },
    {
        "title": "杂曲歌辞 竹枝",
        "author": "顾况",
        "content": "帝子苍梧不復归，洞庭叶下荆云飞。\n巴人夜唱竹枝后，肠断晓猨声渐稀。",
        "dynasty": "唐",
        "collection_info": null
    },
    {
        "title": "杂曲歌辞 竹枝 一",
        "author": "刘禹锡",
        "content": "白帝城头春草生，白盐山下蜀江清。\n南人上来歌一曲，北人莫上动乡情。",
        "dynasty": "唐",
        "collection_info": null
    },
    {
        "title": "杂曲歌辞 竹枝 二",
        "author": "刘禹锡",
        "content": "山桃红花满上头，蜀江春水拍江流。\n花红易衰似郎意，水流无限似侬愁。",
        "dynasty": "唐",
        "collection_info": null
    },
    {
        "title": "杂曲歌辞 竹枝 三",
        "author": "刘禹锡",
        "content": "江上朱楼新雨晴，瀼西春水縠文生。\n桥东桥西好杨柳，人来人去唱歌行。",
        "dynasty": "唐",
        "collection_info": null
    },
    {
        "title": "杂曲歌辞 竹枝 四",
        "author": "刘禹锡",
        "content": "日出三竿春雾消，江头蜀客驻兰桡。\n凭寄狂夫书一纸，住在成都万里桥。",
        "dynasty": "唐",
        "collection_info": null
    },
    {
        "title": "杂曲歌辞 竹枝 五",
        "author": "刘禹锡",
        "content": "两岸山花似雪开，家家春酒满银杯。\n昭君坊中多女伴，永安宫外踏青来。",
        "dynasty": "唐",
        "collection_info": null
    },
    {
        "title": "杂曲歌辞 竹枝 六",
        "author": "刘禹锡",
        "content": "瞿塘嘈嘈十二滩，此中道路古来难。\n长恨人心不如水，等闲平地起波澜。",
        "dynasty": "唐",
        "collection_info": null
    },
    {
        "title": "杂曲歌辞 竹枝 七",
        "author": "刘禹锡",
        "content": "巫峡苍苍烟雨时，清猨啼在最高枝。\n箇裏愁人肠自断，由来不是此声悲。",
        "dynasty": "唐",
        "collection_info": null
    },
    {
        "title": "杂曲歌辞 竹枝 八",
        "author": "刘禹锡",
        "content": "城西门前滟滪堆，年年波浪不能摧。\n懊恼人心不如石，少时东去復西来。",
        "dynasty": "唐",
        "collection_info": null
    },
    {
        "title": "杂曲歌辞 竹枝 九",
        "author": "刘禹锡",
        "content": "山上层层桃李花，云间烟火是人家。\n银钏金钗来负水，长刀短笠去烧畬。",
        "dynasty": "唐",
        "collection_info": null
    },
    {
        "title": "杂曲歌辞 竹枝 一",
        "author": "刘禹锡",
        "content": "杨柳青青江水平，闻郎江上唱歌声。\n东边日出西边雨，道是无情还有情。",
        "dynasty": "唐",
        "collection_info": null
    },
    {
        "title": "杂曲歌辞 竹枝 二",
        "author": "刘禹锡",
        "content": "楚水巴山江雨多，巴人能唱本乡歌。\n今朝北客思归去，迴入纥那披绿罗。",
        "dynasty": "唐",
        "collection_info": null
    },
    {
        "title": "杂曲歌辞 竹枝 一",
        "author": "白居易",
        "content": "瞿塘峡口冷烟低，白帝城头月向西。\n唱到竹枝声咽处，寒猨晴鸟一时啼。",
        "dynasty": "唐",
        "collection_info": null
    },
    {
        "title": "杂曲歌辞 竹枝 二",
        "author": "白居易",
        "content": "竹枝苦怨怨何人，夜静山空歇又闻。\n蛮儿巴女齐声唱，愁杀江楼病使君。",
        "dynasty": "唐",
        "collection_info": null
    },
    {
        "title": "杂曲歌辞 竹枝 三",
        "author": "白居易",
        "content": "巴东船舫上巴西，波面风生雨脚齐。\n水蓼冷花红蔟蔟，江蓠湿叶碧萋萋。",
        "dynasty": "唐",
        "collection_info": null
    },
    {
        "title": "杂曲歌辞 竹枝 四",
        "author": "白居易",
        "content": "江畔谁人唱竹枝，前声断咽后声迟。\n怪来调苦缘词苦，多是通州司马诗。",
        "dynasty": "唐",
        "collection_info": null
    },
    {
        "title": "杂曲歌辞 竹枝 一",
        "author": "李涉",
        "content": "荆门滩急水潺潺，两岸猨啼烟满山。\n渡头年少应官去，月落西陵望不还。",
        "dynasty": "唐",
        "collection_info": null
    },
    {
        "title": "杂曲歌辞 竹枝 二",
        "author": "李涉",
        "content": "巫峡云开神女祠，绿潭红树影参差。\n下牢戍口初相问，无义滩头剩别离。",
        "dynasty": "唐",
        "collection_info": null
    },
    {
        "title": "杂曲歌辞 竹枝 三",
        "author": "李涉",
        "content": "石壁千重树万重，白云斜掩碧芙蓉。\n昭君溪上年年月，独自婵娟色最浓。",
        "dynasty": "唐",
        "collection_info": null
    },
    {
        "title": "杂曲歌辞 竹枝 四",
        "author": "李涉",
        "content": "十二峰头月欲低，空蒙江上子规啼。\n孤舟一夜东归客，泣向春风忆建溪。",
        "dynasty": "唐",
        "collection_info": null
    },
    {
        "title": "杂曲歌辞 竹枝 一",
        "author": "孙光宪",
        "content": "门前春水白苹花，岸上无人小艇斜。\n商女经过江欲暮，散抛残食饲神雅。",
        "dynasty": "唐",
        "collection_info": null
    },
    {
        "title": "杂曲歌辞 竹枝 二",
        "author": "孙光宪",
        "content": "乱绳千结绊人深，越罗万丈表长寻。\n杨柳在身垂意绪，藕花落尽见莲心。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "白居易",
        "content": "一树春风万万枝，嫩于金色软于丝。\n永丰西角荒园裏，尽日无人属阿谁。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "白居易",
        "content": "一树衰残委泥土，双枝荣耀植天庭。\n定知玄象今春后，柳宿光中添两星。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "白居易",
        "content": "六么水调家家唱，白雪梅花处处吹。\n古歌旧曲君休听，听取新翻杨柳枝。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "白居易",
        "content": "陶令门前四五树，亚夫营裏百千条。\n何似东都正二月，黄金枝映洛阳桥。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "白居易",
        "content": "依依袅袅復青青，句引清风无限情。\n白雪花繁空扑地，绿丝条弱不胜莺。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "白居易",
        "content": "红板江桥青酒旗，馆娃宫暖日斜时。\n可怜雨歇东风定，万树千条各自垂。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "白居易",
        "content": "苏州杨柳任君夸，更有钱塘胜馆娃。\n若解多情寻小小，绿杨深处是苏家。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 六",
        "author": "白居易",
        "content": "苏家小女旧知名，杨柳风前别有情。\n剥条盘作银环样，卷叶吹为玉笛声。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 七",
        "author": "白居易",
        "content": "叶含浓露如啼眼，枝袅轻风似舞腰。\n小树不禁攀折苦，乞君留取两三条。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 八",
        "author": "白居易",
        "content": "人言柳叶似愁眉，更有愁肠似柳丝。\n柳丝挽断肠牵断，彼此应无续得期。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝",
        "author": "卢贞",
        "content": "一树依依在永丰，两枝飞去杳无踪。\n玉皇曾采人间曲，应逐歌声入九重。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "刘禹锡",
        "content": "塞北梅花羌笛吹，淮南桂树小山词。\n请君莫奏前朝曲，听唱新翻杨柳枝。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "刘禹锡",
        "content": "南陌东城春早时，相逢何处不依依。\n桃红李白皆夸好，须得垂杨相发辉。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "刘禹锡",
        "content": "凤阙轻遮翡翠帷，龙墀遥望曲尘丝。\n御沟春水柳晖映，狂杀长安年少儿。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "刘禹锡",
        "content": "金谷园中莺乱飞，铜驼陌上好风吹。\n城东桃李须臾尽，争似垂杨无限时。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "刘禹锡",
        "content": "花萼楼前初种时，美人楼上鬬腰支。\n如今抛掷上街裏，露叶如啼欲恨谁。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 六",
        "author": "刘禹锡",
        "content": "炀帝行宫汴水滨，数株残柳不胜春。\n昨来风起花如雪，飞入宫墙不见人。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 七",
        "author": "刘禹锡",
        "content": "御陌青门拂地垂，千条金缕万条丝。\n如今绾作同心结，将赠行人知不知。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 八",
        "author": "刘禹锡",
        "content": "城外春风满酒旗，行人挥袂日西时。\n长安陌上无穷树，唯有垂杨管别离。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 九",
        "author": "刘禹锡",
        "content": "轻盈袅娜占春华，舞榭妆楼处处遮。\n春尽絮飞留不得，随风好去落谁家。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "刘禹锡",
        "content": "[扬]子江头烟景迷，隋家宫树拂金堤。\n嵯峨犹有当时色，半蘸波中水鸟栖。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "刘禹锡",
        "content": "迎得春光先到来，浅黄轻绿映楼台。\n只缘袅娜多情思，便被春风长请挼。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "刘禹锡",
        "content": "巫峡巫山杨柳多，朝云暮雨远相和。\n因想阳台无限事，为君迴唱竹枝歌。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "李商隐",
        "content": "暂凭樽酒送无憀，莫损愁眉与细腰。\n人世死前唯有别，春风争拟惜长条。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "李商隐",
        "content": "含烟惹雾每依依，万绪千条拂落晖。\n为报行人休尽折，半留相送半迎归。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝",
        "author": "韩琮",
        "content": "梁苑隋堤事已空，万条犹舞旧春风。\n那堪更想千年后，谁见杨花入汉宫。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝",
        "author": "施肩吾",
        "content": "伤见路傍杨柳春，一枝折尽一重新。\n今年还折去年处，不送去年离别人。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "温庭筠",
        "content": "宜春苑外最长条，闲袅春风伴舞腰。\n正是玉人肠断处，一渠春水赤栏桥。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "温庭筠",
        "content": "南内墙东御路傍，预知春色柳丝黄。\n杏花未肯无情思，何事情人最断肠。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "温庭筠",
        "content": "苏小门前柳万条，毵毵金线拂平桥。\n黄莺不语东风起，深闭朱门伴细腰。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "温庭筠",
        "content": "金缕毵毵碧瓦沟，六宫眉黛惹春愁。\n晚来更带龙池雨，半拂栏干半入楼。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "温庭筠",
        "content": "馆娃宫外邺城西，远映征帆近拂堤。\n繫得王孙归意切，不关春草绿萋萋。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 六",
        "author": "温庭筠",
        "content": "两两黄鹂色似金，袅枝啼露动芳音。\n春来幸自长如线，可惜牵缠荡子心。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 七",
        "author": "温庭筠",
        "content": "御柳如丝映九重，凤凰窗柱绣芙蓉。\n景阳楼伴千条露，一面新妆待晓钟。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 八",
        "author": "温庭筠",
        "content": "织锦机边莺语频，停梭垂泪忆征人。\n塞门三月犹萧索，纵有垂杨未觉春。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "皇甫松",
        "content": "春入行宫映翠微，玄宗侍女舞烟丝。\n如今柳向空城绿，玉笛何人更把吹。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "皇甫松",
        "content": "烂熳春归水国时，吴王宫殿柳垂丝。\n黄莺长呌空闺畔，西子无因更得知。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "僧齐己",
        "content": "凤楼高映绿阴阴，凝碧多含雨露深。\n莫谓一枝柔软力，几曾牵破别离心。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "僧齐己",
        "content": "馆娃宫畔响廊前，依託吴王养翠烟。\n劒去国亡台榭毁，却随红树噪秋蝉。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "僧齐己",
        "content": "秾低似中陶潜酒，软极如伤宋玉风。\n多谢将军遶营种，翠中闲卓战旗红。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "僧齐己",
        "content": "高僧爱惜遮江寺，游子伤残露野桥。\n争似着行垂上苑，碧桃红杏对摇摇。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "张祜",
        "content": "莫折宫前杨柳枝，玄宗曾向笛中吹。\n伤心日暮烟霞起，无限春愁生翠眉。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "张祜",
        "content": "凝碧池边敛翠眉，景阳台下绾青丝。\n那胜妃子朝元阁，玉手和烟弄一枝。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "孙鲂",
        "content": "灵和风暖太昌春，舞线摇丝向昔人。\n何似晓来江雨后，一行如画隔遥津。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "孙鲂",
        "content": "彭泽初栽五树时，只应闲看一枝枝。\n不知天意风流处，要与佳人学画眉。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "孙鲂",
        "content": "暖傍离亭静拂桥，入流穿槛绿摇摇。\n不知落日谁相送，魂断千条与万条。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "孙鲂",
        "content": "春来绿树遍天涯，未见垂杨未可夸。\n晴日万株烟一阵，闲坊兼是莫愁家。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "孙鲂",
        "content": "十首当年有旧词，唱青歌翠几无遗。\n未曾得向行人道，不为离情莫折伊。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "薛能",
        "content": "华清高树出离宫，南陌柔条带暖风。\n谁见轻阴是良夜，瀑泉声畔月明中。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "薛能",
        "content": "洛桥晴影覆江船，羌笛秋声湿塞烟。\n闲想习池公宴罢，水蒲风絮夕阳天。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "薛能",
        "content": "嫩绿轻悬似缀旒，路人遥见隔宫楼。\n谁能更近丹墀种，解播皇风入九州。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "薛能",
        "content": "暖风晴日断浮埃，废路新条发钓台。\n处处轻轻可惆怅，后人攀处古人栽。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "薛能",
        "content": "潭上江边袅袅垂，日高风静絮相随。\n青楼一树无人见，正是女郎眠觉时。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 六",
        "author": "薛能",
        "content": "汴水高悬百万条，风清两岸一时摇。\n隋家力尽虚栽得，无限春风属圣朝。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 七",
        "author": "薛能",
        "content": "和花烟树九重城，夹路春阴十万营。\n唯向边头不堪望，一株顦顇少人行。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 八",
        "author": "薛能",
        "content": "窗外齐垂旭日初，楼边轻好暖风徐。\n游人莫道栽无益，桃李清阴却不如。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 九",
        "author": "薛能",
        "content": "众木犹寒独早青，御沟桥畔曲江亭。\n陶家旧日应如此，一院春条绿遶厅。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 十",
        "author": "薛能",
        "content": "帐偃缨垂细復繁，令人心想石家园。\n风条月影皆堪重，何事侯门爱树萱。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "薛能",
        "content": "数首新词带恨成，柳丝牵我我伤情。\n柔娥幸有腰支稳，试踏吹声作唱声。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "薛能",
        "content": "高出军营远映桥，贼兵曾斫火曾烧。\n风流性在终难改，依旧春来万万条。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "薛能",
        "content": "县依陶令想嫌迂，营伴将军即大麤。\n此日与君除万恨，数篇风调更应无。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "薛能",
        "content": "狂似纤腰软胜绵，自多情态更谁怜。\n游人不折还堪恨，抛向桥边与路边。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "薛能",
        "content": "朝阳晴照绿杨烟，一别通波十七年。\n应有旧枝无处觅，万株风裏卓旌旃。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 六",
        "author": "薛能",
        "content": "晴垂芳态吐牙新，雨摆轻条湿面春。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 七",
        "author": "薛能",
        "content": "暖梳簪朵事登楼，因挂垂杨立地愁。\n牵断绿丝攀不得，半空悬着玉搔头。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 八",
        "author": "薛能",
        "content": "西园高树后庭根，处处寻芳有折痕。\n终忆旧游桃叶舍，一株斜映竹篱门。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 九",
        "author": "薛能",
        "content": "刘白苏台总近时，当初章句是谁推。\n纤腰舞尽春杨柳，未有侬家一首诗。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "牛峤",
        "content": "解冻风来末上青，解垂罗袖拜卿卿。\n无端袅娜临官路，舞送行人过一生。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "牛峤",
        "content": "吴王宫裏色偏深，一簇纤条万缕金。\n不愤钱塘苏小小，引郎枝下结同心。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "牛峤",
        "content": "桥北桥南千万条，恨伊张绪不相饶。\n金羁白马临风望，认得羊家静婉腰。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "牛峤",
        "content": "狂雪随风扑马飞，惹烟无力被风欹。\n莫交移入灵和殿，宫女三千又妒伊。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 五",
        "author": "牛峤",
        "content": "袅翠笼烟拂暖波，舞裙新染曲尘罗。\n章华台畔隋堤上，倚得春风尔许多。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "和凝",
        "content": "软碧摇烟似送人，映花时把翠眉嚬。\n青青自是风流主，漫飐金丝待洛神。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "和凝",
        "content": "瑟瑟罗裙金缕腰，黛眉偎破未重描。\n醉来咬损新花子，拽住仙郎尽放娇。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "和凝",
        "content": "鹊桥初就咽银河，今夜仙郎自性和。\n不是昔年攀桂树，岂能月裏索姮娥。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 一",
        "author": "孙光宪",
        "content": "闾门风暖落花干，飞遍江南雪不寒。\n独有晚来临水驿，闲人多凭赤阑干。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 二",
        "author": "孙光宪",
        "content": "有池有榭即蒙蒙，浸润翻成长养功。\n恰似有人长点检，着行排立向春风。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 三",
        "author": "孙光宪",
        "content": "根柢虽然傍浊河，无妨终日近笙歌。\n骖骖金带谁堪比，还笑黄莺不较多。",
        "dynasty": "唐",
        "collection_info": null
    },
    {
        "title": "杂曲歌辞 杨柳枝 四",
        "author": "孙光宪",
        "content": "万株枯槁怨亡隋，似弔吴台各自垂。\n好是淮阴明月裏，酒楼横笛不胜吹。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 一",
        "author": "刘禹锡",
        "content": "九曲黄河万里沙，浪淘风簸自天涯。\n如今直上银河去，同到牵牛织女家。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 二",
        "author": "刘禹锡",
        "content": "洛水桥边春日斜，碧流轻浅见琼沙。\n无端陌上狂风急，惊起鸳鸯出浪花。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 三",
        "author": "刘禹锡",
        "content": "汴水东流虎眼文，清淮晓色鸭头春。\n君看渡口淘沙处，渡却人间多少人。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 四",
        "author": "刘禹锡",
        "content": "鹦鹉洲头浪飐沙，青楼春望日将斜。\n衔泥燕子争归舍，独自狂夫不忆家。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 五",
        "author": "刘禹锡",
        "content": "濯锦江边两岸花，春风吹浪正淘沙。\n女郎剪下鸳鸯锦，将向中流疋晚霞。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 六",
        "author": "刘禹锡",
        "content": "日照澄洲江雾开，淘金女伴满江隈。\n美人首饰侯王印，尽是沙中浪底来。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 七",
        "author": "刘禹锡",
        "content": "八月涛声吼地来，头高数丈触山迴。\n须臾却入海门去，卷起沙堆似雪堆。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 八",
        "author": "刘禹锡",
        "content": "莫道谗言如浪深，莫言迁客似沙沈。\n千淘万漉虽辛苦，吹尽狂沙始到金。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 九",
        "author": "刘禹锡",
        "content": "流水淘沙不暂停，前波未灭后波生。\n令人忽忆潇湘渚，迴唱迎神三两声。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 一",
        "author": "白居易",
        "content": "一泊沙来一泊去，一重浪灭一重生。\n相搅相淘无歇日，会交山海一时平。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 二",
        "author": "白居易",
        "content": "白浪茫茫与海连，平沙浩浩四无边。\n暮去朝来淘不住，遂令东海变桑田。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 三",
        "author": "白居易",
        "content": "青草湖中万里程，黄梅雨裏一人行。\n愁见滩头夜泊处，风翻暗浪打船声。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 四",
        "author": "白居易",
        "content": "借问江湖与海水，何似君情与妾心。\n相恨不如潮有信，相思始觉海非深。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 五",
        "author": "白居易",
        "content": "海底飞尘终有日，山头化石岂无时。\n谁道小郎抛小妇，船头一去没迴期。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 六",
        "author": "白居易",
        "content": "随波逐浪到天涯，迁客生还有几家。\n却到帝乡重富贵，请君莫忘浪淘沙。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 一",
        "author": "皇甫松",
        "content": "滩头细草接疎林，浪恶罾船半欲沈。\n宿鹭眠洲非旧浦，去年沙觜是江心。",
        "dynasty": "唐",
        "collection_info": null
    },
    {
        "title": "杂曲歌辞 浪淘沙 二",
        "author": "皇甫松",
        "content": "蛮歌豆蔻北人愁，松雨蒲风夜艇秋。\n浪起鵁鶄眠不得，寒沙细细入江流。",
        "dynasty": "唐",
        "collection_info": null
    },
    {
        "title": "杂曲歌辞 纥那曲 一",
        "author": "刘禹锡",
        "content": "杨柳郁青青，竹枝无限情。\n同郎一回顾，听唱纥那声。",
        "dynasty": "唐",
        "collection_info": null
    },
    {
        "title": "杂曲歌辞 纥那曲 二",
        "author": "刘禹锡",
        "content": "踏曲兴无穷，调同词不同。\n愿郎千万寿，长作主人翁。",
        "dynasty": "唐",
        "collection_info": null
    },
    {
        "title": "杂曲歌辞 潇湘神二曲 一",
        "author": "刘禹锡",
        "content": "湘水流，湘水流，九疑云物至今愁。\n君问二妃何处所？零陵香草露中秋。",
        "dynasty": "唐",
        "collection_info": null
    },
    {
        "title": "杂曲歌辞 潇湘神二曲 二",
        "author": "刘禹锡",
        "content": "斑竹枝，斑竹枝，泪痕点点寄相思。\n楚客欲听瑶瑟怨，潇湘深夜月明时。",
        "dynasty": "唐",
        "collection_info": null
    },
    {
        "title": "杂曲歌辞 抛毬乐 一",
        "author": "刘禹锡",
        "content": "五綵绣团团，登君玳瑁筵。\n最宜红烛下，偏称落花前。\n上客如先起，应须赠一船。",
        "dynasty": "唐",
        "collection_info": null
    },
    {
        "title": "杂曲歌辞 抛毬乐 二",
        "author": "刘禹锡",
        "content": "春早见花枝，朝朝恨发迟。\n及看花落后，却忆未开时。\n幸有抛毬乐，一杯君莫辞。",
        "dynasty": "唐",
        "collection_info": null
    },
    {
        "title": "杂曲歌辞 太平乐 一",
        "author": "白居易",
        "content": "岁丰仍节俭，时泰更销兵。\n圣念长如此，何忧不太平。",
        "dynasty": "唐",
        "collection_info": null
    },
    {
        "title": "杂曲歌辞 太平乐 二",
        "author": "白居易",
        "content": "湛露浮尧酒，熏风起舜歌。\n愿同尧舜意，所乐在人和。",
        "dynasty": "唐",
        "collection_info": null
    },
    {
        "title": "杂曲歌辞 太平乐",
        "author": "王涯",
        "content": "风俗今和厚，君王在穆清。\n行看采花曲，尽是太阶平。",
        "dynasty": "唐",
        "collection_info": null
    },
    {
        "title": "杂曲歌辞 太平乐",
        "author": "张仲素",
        "content": "圣德超千古，皇威静四方。\n苍生今息战，无事觉时长。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 一",
        "author": "薛能",
        "content": "正气遶宫楼，皇居信上游。\n远冈延圣祚，平地载神州。\n会合皆重译，潺湲近八流。\n中兴岂假问，据此自千秋。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 二",
        "author": "薛能",
        "content": "寥泬敞延英，朝班立位横。\n宣传无草动，拜舞有衣声。\n鸳瓦云消湿，虫丝日照明。\n辛勤自不到，遥见似前生。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 三",
        "author": "薛能",
        "content": "处处足欢声，时康岁已深。\n不同三尺劒，应似五絃琴。\n寿笑山犹尽，明嫌日有阴。\n何当怜一物，亦遣断愁吟。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 四",
        "author": "薛能",
        "content": "曙质绝埃氛，彤庭列禁军。\n圣颜初对日，龙尾竞缘云。\n佩响交成韵，帘阴暖带纹。\n逍遥岂有事，于此咏南熏。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 五",
        "author": "薛能",
        "content": "一物周天至，洪纤尽晏然。\n车书无异俗，甲子并丰年。\n奇技皆归朴，征夫亦服田。\n君王故不有，台鼎合韦弦。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 六",
        "author": "薛能",
        "content": "日日听歌谣，区中尽祝尧。\n虫蝗初不害，夷狄近全销。\n史笔唯书瑞，天台绝见祆。\n因令匹夫志，转欲事清朝。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 七",
        "author": "薛能",
        "content": "品物尽昭苏，神功復帝谟。\n他时应有寿，当代且无虞。\n赐历通遐俗，移关入半胡。\n鹪鹩一何幸，于此寄微躯。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 八",
        "author": "薛能",
        "content": "无战復无私，尧时即此时。\n焚香临极早，待月卷帘迟。\n端拱干坤内，何言黈纩垂。\n君看圣明验，只此是神龟。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 九",
        "author": "薛能",
        "content": "旭日上清穹，明堂坐圣聪。\n衣裳承瑞气，冠冕盖重曈。\n花木经宵露，旌旗立仗风。\n何期于此地，见说似仙宫。",
        "dynasty": "唐",
        "collection_info": null
    },
    {
        "title": "杂曲歌辞 昇平乐 十",
        "author": "薛能",
        "content": "五帝三皇主，萧曹魏邴臣。\n文章惟反朴，戈甲尽生尘。\n谏纸应无用，朝纲自有伦。\n昇平不可纪，所见是闲人。",
        "dynasty": "唐",
        "collection_info": null
    },
    {
        "title": "杂曲歌辞 金缕衣",
        "author": "不详",
        "content": "劝君莫惜金缕衣，劝君惜取少年时。\n花开堪折直须折，莫待无花空折枝。",
        "dynasty": "唐",
        "collection_info": null
    },
    {
        "title": "杂曲歌辞 凤归云 一",
        "author": "滕潜",
        "content": "金井栏边见羽仪，梧桐树上宿寒枝。\n五陵公子怜文綵，画与佳人刺绣衣。",
        "dynasty": "唐",
        "collection_info": null
    },
    {
        "title": "杂曲歌辞 凤归云 二",
        "author": "滕潜",
        "content": "饮啄蓬山最上头，和烟飞下禁城秋。\n曾将弄玉归云去，金翿斜开十二楼。",
        "dynasty": "唐",
        "collection_info": null
    },
    {
        "title": "杂曲歌辞 拜新月",
        "author": "李端",
        "content": "开帘见新月，便即下阶拜。\n细语人不闻，北风吹裙带。",
        "dynasty": "唐",
        "collection_info": null
    },
    {
        "title": "杂曲歌辞 拜新月",
        "author": "吉中孚妻张氏",
        "content": "拜新月，拜月出堂前。\n暗魄深笼桂，虚弓未引弦。\n拜新月，拜月妆楼上。\n鸾镜未安台，蛾眉已相向。\n拜新月，拜月不胜情，庭前风露清。\n月临人自老，望月更长生。\n东家阿母亦拜月，一拜一悲声断绝。\n昔年拜月逞容仪，如今拜月双泪垂。\n回看众女拜新月，却忆红闺年少时。",
        "dynasty": "唐",
        "collection_info": null
    },
    {
        "title": "杂曲歌辞 忆江南 一",
        "author": "白居易",
        "content": "江南好，风景旧曾谙。",
        "dynasty": "唐",
        "collection_info": null
    },
    {
        "title": "杂曲歌辞 忆江南 二",
        "author": "白居易",
        "content": "江南忆，最忆是杭州。",
        "dynasty": "唐",
        "collection_info": null
    },
    {
        "title": "杂曲歌辞 忆江南 三",
        "author": "白居易",
        "content": "江南忆，其次忆吴宫。\n吴酒一杯春竹叶，吴娃双舞醉芙蓉，早晚復相逢。",
        "dynasty": "唐",
        "collection_info": null
    },
    {
        "title": "杂曲歌辞 忆江南 一",
        "author": "刘禹锡",
        "content": "春过也，共惜艳阳年。\n犹有桃花流水上，无辞竹叶醉樽前，惟待见青天。",
        "dynasty": "唐",
        "collection_info": null
    },
    {
        "title": "杂曲歌辞 忆江南 二",
        "author": "刘禹锡",
        "content": "春去也，多谢洛城人。\n弱柳从风疑举袂，丛兰裛露似霑巾，独笑亦含嚬。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 一",
        "author": "王建",
        "content": "团扇，团扇，美人病来遮面。\n玉颜憔悴三年，谁復商量管弦。\n弦管，弦管，春草昭阳路断。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 二",
        "author": "王建",
        "content": "胡蝶，胡蝶，飞上金花枝叶。\n君前对舞春风，百叶桃花树红。\n红树，红树，燕语莺啼日暮。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 三",
        "author": "王建",
        "content": "罗袖，罗袖，暗舞春风依旧。\n遥看歌舞玉楼，好日新妆坐愁。\n愁坐，愁坐，一世虚生虚过。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 四",
        "author": "王建",
        "content": "杨柳，杨柳，日暮白沙渡口。\n船头江水茫茫，商人少妇断肠。\n肠断，肠断，鹧鸪夜飞失伴。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 一",
        "author": "韦应物",
        "content": "胡马，胡马，远放燕支山下。\n咆沙咆雪独嘶，东望西望路迷。\n迷路，迷路，边草无穷日暮。",
        "dynasty": "唐",
        "collection_info": null
    },
    {
        "title": "杂曲歌辞 宫中调笑 二",
        "author": "韦应物",
        "content": "河汉，河汉，晓挂秋城漫漫。\n愁人起望相思，江南塞北别离。\n离别，离别，河汉虽同路绝。",
        "dynasty": "唐",
        "collection_info": null
    },
    {
        "title": "杂曲歌辞 转应词",
        "author": "戴叔伦",
        "content": "边草，边草，边草尽来兵老。\n山南山北雪晴，千里万里月明。\n明月，明月，胡笳一声愁绝。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 一",
        "author": "李白",
        "content": "小小生金屋，盈盈在紫微。\n山花插宝髻，石竹绣罗衣。\n每出深宫裏，常随步辇归。\n只愁歌舞散，化作綵云飞。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 二",
        "author": "李白",
        "content": "柳色黄金嫩，梨花白雪香。\n玉楼巢翡翠，金殿锁鸳鸯。\n选妓随雕辇，征歌出洞房。\n宫中谁第一，飞燕在昭阳。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 三",
        "author": "李白",
        "content": "卢橘为秦树，蒲萄出汉宫。\n烟花宜落日，丝管醉春风。\n笛奏龙鸣水，箫吟凤下空。\n君王多乐事，何必向回中。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 四",
        "author": "李白",
        "content": "玉树春归日，金宫乐事多。\n后庭朝未入，轻辇夜相过。\n笑出花间语，娇来烛下歌。\n莫教明月去，留着醉姮娥。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 五",
        "author": "李白",
        "content": "绣户香风暖，纱窗曙色新。\n宫花争笑日，池草暗生春。\n绿树闻歌鸟，青楼见舞人。\n昭阳桃李月，罗绮自相亲。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 六",
        "author": "李白",
        "content": "今日明光裏，还须结伴游。\n春风开紫殿，天乐下珠楼。\n艳舞全知巧，娇歌半欲羞。\n更怜花月夜，宫女笑藏钩。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 七",
        "author": "李白",
        "content": "寒雪梅中尽，春风柳上归。\n宫莺娇欲醉，檐燕语还飞。\n迟日明歌席，新花艳舞衣。\n晚来移綵仗，行乐泥光辉。",
        "dynasty": "唐",
        "collection_info": null
    },
    {
        "title": "杂曲歌辞 宫中行乐词 八",
        "author": "李白",
        "content": "水绿南熏殿，花红北阙楼。\n莺歌闻太液，凤吹遶瀛洲。\n素女鸣珠佩，天人弄綵毬。\n今朝风日好，宜入未央游。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 一",
        "author": "令狐楚",
        "content": "楚塞金陵静，巴山玉垒空。\n万方无一事，端拱大明宫。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 二",
        "author": "令狐楚",
        "content": "霜霁长杨苑，冰开太液池。\n宫中行乐日，天下盛明时。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 三",
        "author": "令狐楚",
        "content": "柳色烟相似，梨花雪不如。\n春风真有意，一一丽皇居。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 四",
        "author": "令狐楚",
        "content": "月上宫花静，烟含苑树深。\n银台门已闭，仙漏夜沈沈。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 五",
        "author": "令狐楚",
        "content": "九重青锁闼，百尺碧云楼。\n明月秋风起，珠帘上玉钩。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 一",
        "author": "张仲素",
        "content": "网户交如绮，纱窗薄似烟。\n乐吹天上曲，人是月中仙。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 二",
        "author": "张仲素",
        "content": "翠匣开寒镜，珠钗挂步摇。\n妆成秖畏晓，更漏促春宵。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 三",
        "author": "张仲素",
        "content": "江果瑶池实，金盘露井冰。\n甘泉将避暑，台殿晓光凝。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 四",
        "author": "张仲素",
        "content": "月彩浮鸾殿，砧声隔凤楼。\n笙歌临水槛，红烛乍迎秋。",
        "dynasty": "唐",
        "collection_info": null
    },
    {
        "title": "杂曲歌辞 宫中乐 五",
        "author": "张仲素",
        "content": "奇树留寒翠，神池结夕波。\n黄山一夜雪，渭水雁声多。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 一",
        "author": "崔液",
        "content": "綵女迎金屋，仙姬出画堂。\n鸳鸯裁锦袖，翡翠帖花黄。\n歌响舞分行，艳色动流光。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 二",
        "author": "崔液",
        "content": "庭际花微落，楼前汉已横。\n金壶催夜尽，罗袖拂寒轻。\n乐笑畅欢情，未半着天明。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 一",
        "author": "谢偃",
        "content": "春景娇春台，新露泣新梅。\n春叶参差吐，新花重迭开。\n花影飞莺去，歌声度鸟来。\n倩看飘飖雪，何如舞袖迴。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 二",
        "author": "谢偃",
        "content": "逶迤度香阁，顾步出兰闺。\n欲遶鸳鸯殿，先过桃李蹊。\n风带舒还卷，簪花举復低。\n欲问今宵乐，但听歌声齐。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 三",
        "author": "谢偃",
        "content": "夜久星沈没，更深月影斜。\n裙轻纔动佩，鬟薄不胜花。\n细风吹宝袜，轻露湿红纱。\n相看乐未已，兰灯照九华。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 一",
        "author": "张说",
        "content": "花蕚楼前雨露新，长安城裏太平人。\n龙衔火树千灯艳，鸡踏莲花万岁春。",
        "dynasty": "唐",
        "collection_info": null
    },
    {
        "title": "杂曲歌辞 踏歌词 二",
        "author": "张说",
        "content": "帝宫三五戏春台，行雨流风莫妒来。\n西域灯轮千影合，东华金阙万重开。",
        "dynasty": "唐",
        "collection_info": null
    },
    {
        "title": "杂曲歌辞 踏歌行 一",
        "author": "刘禹锡",
        "content": "春江月出大堤平，堤上女郎连袂行。\n唱尽新词看不见，红霞影树鹧鸪鸣。",
        "dynasty": "唐",
        "collection_info": null
    },
    {
        "title": "杂曲歌辞 踏歌行 二",
        "author": "刘禹锡",
        "content": "桃蹊柳陌好经过，灯下妆成月下歌。\n为是襄王故宫地，至今犹自细腰多。",
        "dynasty": "唐",
        "collection_info": null
    },
    {
        "title": "杂曲歌辞 踏歌行 三",
        "author": "刘禹锡",
        "content": "新词宛转递相传，振袖倾鬟风露前。\n月落乌啼云雨散，游童陌上拾花钿。",
        "dynasty": "唐",
        "collection_info": null
    },
    {
        "title": "杂曲歌辞 踏歌行 四",
        "author": "刘禹锡",
        "content": "日暮江头闻竹枝，南人行乐北人悲。\n自从雪裏唱新曲，直至三春花尽时。",
        "dynasty": "唐",
        "collection_info": null
    },
    {
        "title": "杂曲歌辞 天长地久词 一",
        "author": "卢纶",
        "content": "玉砌红花树，香风不敢吹。\n春光解天意，偏发殿南枝。",
        "dynasty": "唐",
        "collection_info": null
    },
    {
        "title": "杂曲歌辞 天长地久词 二",
        "author": "卢纶",
        "content": "虹桥千步廊，半在水中央。\n天子方清暑，宫人重暮妆。",
        "dynasty": "唐",
        "collection_info": null
    },
    {
        "title": "杂曲歌辞 天长地久词 三",
        "author": "卢纶",
        "content": "辞辇復当熊，倾心奉上宫。\n君王若看貌，甘在众妃中。",
        "dynasty": "唐",
        "collection_info": null
    },
    {
        "title": "杂曲歌辞 天长地久词 四",
        "author": "卢纶",
        "content": "云日呈祥礼物殊，北庭生献五单于。\n塞天万里无飞鸟，可在边城用郅都。",
        "dynasty": "唐",
        "collection_info": null
    },
    {
        "title": "杂曲歌辞 天长地久词 五",
        "author": "卢纶",
        "content": "台殿云凉风日微，君王初赐六宫衣。\n楼船罢泛归犹早，行道才人鬬射飞。",
        "dynasty": "唐",
        "collection_info": null
    },
    {
        "title": "杂曲歌辞 欸乃曲 一",
        "author": "元结",
        "content": "偏存名迹在人间，顺俗与时未安闲。\n来谒大官兼问政，扁舟却入九疑山。",
        "dynasty": "唐",
        "collection_info": null
    },
    {
        "title": "杂曲歌辞 欸乃曲 二",
        "author": "元结",
        "content": "湘江二月春水平，满月和风宜夜行。\n唱桡欲过平阳戍，守吏相呼问姓名。",
        "dynasty": "唐",
        "collection_info": null
    },
    {
        "title": "杂曲歌辞 欸乃曲 三",
        "author": "元结",
        "content": "千里枫林烟雨深，无朝无暮有猨吟。\n停桡静听曲中意，好是云山韶濩音。",
        "dynasty": "唐",
        "collection_info": null
    },
    {
        "title": "杂曲歌辞 欸乃曲 四",
        "author": "元结",
        "content": "零陵郡北湘水东，浯溪形胜满湘中。\n溪口石颠堪自逸，谁能相伴作渔翁。",
        "dynasty": "唐",
        "collection_info": null
    },
    {
        "title": "杂曲歌辞 欸乃曲 五",
        "author": "元结",
        "content": "下泷船似入深渊，上泷船似欲昇天。\n泷南始到九疑郡，应绝高人乘兴船。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 正月",
        "author": "李贺",
        "content": "上楼迎春新春归，暗黄着柳宫漏迟。\n薄薄淡霭弄野姿，寒绿幽泥生短丝。\n锦床晓卧玉肌冷，露脸未开对朝暝。\n官街柳带不堪折，早晚菖蒲胜绾结。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 二月",
        "author": "李贺",
        "content": "二月饮酒采桑津，宜男草生兰笑人。\n蒲如交劒风如熏，劳劳胡燕怨酣春。\n薇帐逗烟生绿尘，金翅峨髻愁暮云。\n沓飒起舞真珠裙，津头送别唱流水。\n酒客背寒南山死。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 三月",
        "author": "李贺",
        "content": "东方风来满眼春，花城柳暗愁几人，复宫深殿竹风起。\n新翠舞襟静如水，光风转蕙百余里。\n暖雾驱云扑天地，军装宫妓扫蛾浅。\n摇摇锦旗夹城暖，曲水飘香去不归。\n梨花落尽成秋苑。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 四月",
        "author": "李贺",
        "content": "晓凉暮凉树如盖，千山浓绿生云外。\n依微香雨青氛氲，腻叶蟠花照曲门。\n金塘闲水摇碧漪，老景沈重无惊飞，堕红残蕚暗参差。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 五月",
        "author": "李贺",
        "content": "雕玉押帘上，轻縠笼虚门。\n井汲铅华水，扇织鸳鸯文。\n回雪舞凉殿，甘露洗空绿。\n罗袖从徊翔，香汗霑宝粟。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 六月",
        "author": "李贺",
        "content": "裁生罗，伐湘竹。\n帔拂疎霜簟秋玉，炎炎红镜东方开。\n晕如车轮上徘徊，啾啾赤帝骑龙来。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 七月",
        "author": "李贺",
        "content": "星依云渚冷，露滴盘中圆。\n好花生木末，衰蕙愁空园。\n夜天如玉砌，池叶极青钱。\n仅厌舞衫薄，稍知花簟寒。\n晓风何拂拂，北斗光阑干。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 八月",
        "author": "李贺",
        "content": "孀妾怨长夜，独客梦归家。\n傍檐虫缉丝，向壁灯垂花。\n檐外月光吐，帘中树影斜。\n悠悠飞露姿，点缀池中荷。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 九月",
        "author": "李贺",
        "content": "离宫散萤天似水，竹黄池冷芙蓉死。\n月缀金铺光脉脉，凉苑虚庭空澹白。\n霜花飞飞风草草，翠锦斓斑满层道。\n鸡人罢唱晓珑璁，鸦啼金井下疎桐。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 十月",
        "author": "李贺",
        "content": "玉壶银箭稍难倾，釭花夜笑凝幽明。\n碎霜斜舞上罗幕，烛笼两行照飞阁。\n珠帷怨卧不成眠，金凤刺衣着体寒，长眉对月鬬弯环。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 十一月",
        "author": "李贺",
        "content": "宫城团回凛严光，白光碎碎堕琼芳。\n挝钟高饮千日酒，却天凝寒作君寿。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 十二月",
        "author": "李贺",
        "content": "日脚淡光红洒洒，薄霜不销桂枝下。\n依稀和气解冬严，已就长日辞长夜。",
        "dynasty": "唐",
        "collection_info": null
    },
    {
        "title": "杂曲歌辞 十二月乐辞 闰月",
        "author": "李贺",
        "content": "帝重光，年重时，七十二候回环推。\n天官玉管灰剩飞，今岁何长来岁迟。\n王母移桃献天子，羲氏和氏迂龙辔。",
        "dynasty": "唐",
        "collection_info": null
    },
    {
        "title": "杂曲歌辞 桃花行 一",
        "author": "李峤",
        "content": "岁去无言忽顦顇，时来含笑吐氛氲。\n不能拥路迷仙客，故欲开蹊侍圣君。",
        "dynasty": "唐",
        "collection_info": null
    },
    {
        "title": "杂曲歌辞 桃花行 二",
        "author": "李峤",
        "content": "绮蕚成蹊遍籞芳，红英扑地满筵香。\n莫将秋宴传王母，来比春华寿圣皇。",
        "dynasty": "唐",
        "collection_info": null
    },
    {
        "title": "杂曲歌辞 桃花行 三",
        "author": "李峤",
        "content": "源水丛花无数开，丹跗红蕚间青梅。\n从今结子三千岁，预喜仙游復摘来。",
        "dynasty": "唐",
        "collection_info": null
    },
    {
        "title": "杂曲歌辞 桃花行 四",
        "author": "李峤",
        "content": "桃花灼灼有光辉，无数成蹊点更飞。\n为见芳林含笑待，遂同温树不言归。",
        "dynasty": "唐",
        "collection_info": null
    },
    {
        "title": "杂曲歌辞 桃花行 五",
        "author": "李峤",
        "content": "红蕚竞妍春苑曙，粉茸新向御筵开。\n长年愿奉西王宴，近侍惭无东朔才。",
        "dynasty": "唐",
        "collection_info": null
    },
    {
        "title": "杂曲歌辞 苏摩遮 一",
        "author": "张说",
        "content": "摩遮本出海西胡，琉璃宝服紫髯胡。\n闻道皇恩遍宇宙，来时歌舞助欢娱。",
        "dynasty": "唐",
        "collection_info": null
    },
    {
        "title": "杂曲歌辞 苏摩遮 二",
        "author": "张说",
        "content": "绣装帕额宝花冠，夷歌骑舞借人看。\n自能激水成阴气，不虑今年寒不寒。",
        "dynasty": "唐",
        "collection_info": null
    },
    {
        "title": "杂曲歌辞 苏摩遮 三",
        "author": "张说",
        "content": "腊月凝阴积帝台，豪歌击鼓送寒来。\n油囊取得天河水，将添上寿万年杯。",
        "dynasty": "唐",
        "collection_info": null
    },
    {
        "title": "杂曲歌辞 苏摩遮 四",
        "author": "张说",
        "content": "寒气宜人最可怜，故将寒水散庭前。\n惟愿圣君无限寿，长取新年续旧年。",
        "dynasty": "唐",
        "collection_info": null
    },
    {
        "title": "杂曲歌辞 苏摩遮 五",
        "author": "张说",
        "content": "昭成皇后帝家亲，荣乐诸人不比伦。\n往日霜前花委地，今年雪后树逢春。",
        "dynasty": "唐",
        "collection_info": null
    },
    {
        "title": "杂曲歌辞 舞马词 一",
        "author": "张说",
        "content": "万玉朝宗凤扆，千金率领龙媒。\n眄鼓凝骄躞蹀，听歌弄影徘徊。",
        "dynasty": "唐",
        "collection_info": null
    },
    {
        "title": "杂曲歌辞 舞马词 二",
        "author": "张说",
        "content": "天禄遥征卫叔，日龙上借羲和。\n将共两骖争舞，来随八骏齐歌。",
        "dynasty": "唐",
        "collection_info": null
    },
    {
        "title": "杂曲歌辞 舞马词 三",
        "author": "张说",
        "content": "綵旄八佾成行，时龙五色因方。\n屈膝衔杯赴节，倾心献寿无疆。",
        "dynasty": "唐",
        "collection_info": null
    },
    {
        "title": "杂曲歌辞 舞马词 四",
        "author": "张说",
        "content": "帝皁龙驹沛艾，星兰骥子权奇。\n腾倚骧洋应节，繁骄接迹不移。",
        "dynasty": "唐",
        "collection_info": null
    },
    {
        "title": "杂曲歌辞 舞马词 五",
        "author": "张说",
        "content": "二圣先天合德，羣灵率土可封。\n击石骖驔紫燕，摐金顾步苍龙。",
        "dynasty": "唐",
        "collection_info": null
    },
    {
        "title": "杂曲歌辞 舞马词 六",
        "author": "张说",
        "content": "圣君出震应箓，神马浮河献图。\n足踏天庭鼓舞，心将帝乐蜘踌。",
        "dynasty": "唐",
        "collection_info": null
    },
    {
        "title": "杂曲歌辞 舞马千秋万岁乐府词 一",
        "author": "张说",
        "content": "金天诞圣千秋节，玉醴还分万寿觞。\n试听紫骝歌乐府，何如騄骥舞华冈。\n连骞势出鱼龙变，蹀躞骄生鸟兽行。\n岁岁相传指树日，翩翩来伴庆云翔。",
        "dynasty": "唐",
        "collection_info": null
    },
    {
        "title": "杂曲歌辞 舞马千秋万岁乐府词 二",
        "author": "张说",
        "content": "圣王至德与天齐，天马来仪自海西。\n腕足齐行拜两膝，繁骄不进蹈千蹄。\n䯱髵奋鬣时蹲踏，鼓怒骧身忽上跻。\n更有衔杯终宴曲，垂头掉尾醉如泥。",
        "dynasty": "唐",
        "collection_info": null
    },
    {
        "title": "杂曲歌辞 舞马千秋万岁乐府词 三",
        "author": "张说",
        "content": "远听明君爱逸才，玉鞭金翅引龙媒。\n不因兹白人间有，定是飞黄天上来。\n影弄日华相照耀，喷含云色且徘徊。\n莫言阙下桃花舞，别有河中兰叶开。",
        "dynasty": "唐",
        "collection_info": null
    },
    {
        "title": "杂曲歌辞 小曲新词 一",
        "author": "白居易",
        "content": "霁色鲜宫殿，秋声脆管弦。\n圣明千岁乐，岁岁似今年。",
        "dynasty": "唐",
        "collection_info": null
    },
    {
        "title": "杂曲歌辞 小曲新词 二",
        "author": "白居易",
        "content": "红裙明月夜，碧殿早秋时。\n好向昭阳宿，天凉玉漏迟。",
        "dynasty": "唐",
        "collection_info": null
    },
    {
        "title": "杂曲歌辞 闺怨词 一",
        "author": "白居易",
        "content": "朝憎莺百啭，夜妒燕双栖。\n不惯经春别，谁知到晓啼。",
        "dynasty": "唐",
        "collection_info": null
    },
    {
        "title": "杂曲歌辞 闺怨词 二",
        "author": "白居易",
        "content": "珠箔笼寒月，纱窗背晓灯。\n夜来巾上泪，一半是春冰。",
        "dynasty": "唐",
        "collection_info": null
    },
    {
        "title": "杂曲歌辞 闺怨词 三",
        "author": "白居易",
        "content": "关山征戍远，闺阁别离难。\n苦战应顦顇，寒衣不要宽。",
        "dynasty": "唐",
        "collection_info": null
    },
    {
        "title": "杂曲歌辞 皇帝感词 一",
        "author": "卢纶",
        "content": "提劒云雷动，垂衣日月明。\n禁花呈瑞色，国老见星精。\n发棹鱼先跃，窥巢鸟不惊。\n山呼一万岁，直入九重城。",
        "dynasty": "唐",
        "collection_info": null
    },
    {
        "title": "杂曲歌辞 皇帝感词 二",
        "author": "卢纶",
        "content": "天衣五凤彩，御马六龙文。\n雨露清驰道，风雷翊上军。\n高旍花外转，行漏乐前闻。\n时见金鞭举，空中指瑞云。",
        "dynasty": "唐",
        "collection_info": null
    },
    {
        "title": "杂曲歌辞 皇帝感词 三",
        "author": "卢纶",
        "content": "妙算干戈止，神谋宇宙清。\n两阶文物盛，七德武功成。\n校猎长杨苑，屯军细柳营。\n归来献明主，歌舞隘春城。",
        "dynasty": "唐",
        "collection_info": null
    },
    {
        "title": "杂曲歌辞 皇帝感词 四",
        "author": "卢纶",
        "content": "天乐下天中，云軿俨在空。\n铅黄艳河汉，语笑合笙镛。\n已见长随凤，仍闻不避熊。\n君王亲试舞，阊阖静无风。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 一",
        "author": "张志和",
        "content": "西塞山边白鹭飞，桃花流水鳜鱼肥。\n青箬笠，绿蓑衣，春江细雨不须归。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 二",
        "author": "张志和",
        "content": "钓台渔父褐为裘，两两三三舴艋舟。\n能纵棹，惯乘流，长江白浪不曾忧。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 三",
        "author": "张志和",
        "content": "霅溪湾裏钓渔翁，舴艋为家西復东。\n江上雪，浦边风，笑着荷衣不叹穷。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 四",
        "author": "张志和",
        "content": "松江蟹舍主人欢，菰饭莼羹亦共餐。\n枫叶落，荻花干，醉宿渔舟不觉寒。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 五",
        "author": "张志和",
        "content": "青草湖中月正圆，巴陵渔父棹歌连。\n钓车子，掘头船，乐在风波不用仙。",
        "dynasty": "唐",
        "collection_info": null
    },
    {
        "title": "杂歌谣辞 渔父歌",
        "author": "和凝",
        "content": "白芷汀寒立鹭[鸶]，苹风轻翦浪花时。\n烟幂幂，日迟迟，香引芙蓉惹钓丝。",
        "dynasty": "唐",
        "collection_info": null
    },
    {
        "title": "杂歌谣辞 渔父歌",
        "author": "欧阳炯",
        "content": "风浩寒溪照胆明，小君山上玉蟾生。\n荷露坠，翠烟轻，拨[拉]游鱼几处惊。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 一",
        "author": "李珣",
        "content": "水接衡门十里余，信船归去卧看书。\n轻爵禄，慕玄虚，莫道渔人只为鱼。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 二",
        "author": "李珣",
        "content": "避世垂纶不记年，官高争得似君闲。\n倾白酒，对青山，笑指柴门待月还。",
        "dynasty": "唐",
        "collection_info": null
    },
    {
        "title": "杂歌谣辞 渔父歌 三",
        "author": "李珣",
        "content": "棹警鸥飞水溅袍，影侵潭面柳垂绦。\n终日醉，绝尘劳，曾见钱塘八月涛。",
        "dynasty": "唐",
        "collection_info": null
    },
    {
        "title": "杂歌谣辞 鸡鸣曲",
        "author": "王建",
        "content": "鸡初鸣，明星照东屋。\n鸡再鸣，红霞生海腹。\n百官待漏双阙前，圣人亦挂山龙服。\n宝钗命妇灯下起，环佩玲珑晓光裏。\n直内初烧玉[案]香，司更尚滴铜壶水。\n金吾卫裏直郎妻，到明不睡听晨鸡。\n天头日月相送迎，夜栖旦鸣人不迷。",
        "dynasty": "唐",
        "collection_info": null
    },
    {
        "title": "杂歌谣辞 鸡鸣曲",
        "author": "李廓",
        "content": "星稀月没上五更，胶胶角角鸡初鸣。\n征人牵马出门立，辞妾欲向安西行。\n再鸣引颈檐头下，月中角声催上马。\n纔分地色第三鸣，旌旗红尘已出城。\n妇人上城乱招手，夫壻不闻遥哭声。\n长恨鸡鸣别时苦，不遣鸡栖近窗户。",
        "dynasty": "唐",
        "collection_info": null
    },
    {
        "title": "杂歌谣辞 吴楚歌",
        "author": "张籍",
        "content": "庭前春鸟啄林声，红夹罗襦缝未成。\n今朝社日停针线，起向朱樱树下行。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌 一",
        "author": "李商隐",
        "content": "一带不结心，两股方安髻。\n惭愧白茅人，月没教星替。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌 二",
        "author": "李商隐",
        "content": "剩结茱萸枝，多擘秋莲的。\n独自有波光，綵囊盛不得。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌 三",
        "author": "李商隐",
        "content": "蛮丝繫条脱，妍眼和香屑。\n寿宫不惜铸南人，柔肠早被秋波割。\n清澄有余幽素香，鳏鱼渴凤真珠房。\n不知瘦骨类冰井，更许夜帘通晓霜。\n土花漠碧云[茫茫]，黄河欲尽天苍黄。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌",
        "author": "李贺",
        "content": "紫皇宫殿重重开，夫人飞入琼瑶台。\n绿香绣帐何时歇，青云无光宫水咽。\n翩联桂花坠秋月，孤鸾惊啼商丝发。\n红璧阑珊悬佩珰，歌台小妓遥相望。\n玉蟾滴水鸡人唱，露华兰叶参差光。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌",
        "author": "鲍溶",
        "content": "璇闺羽帐华烛陈，方士夜降夫人神。\n葳蕤半露芙蓉色，窈窕将期环佩身。\n丽如三五月，可望难亲近。\n嚬黛含犀竟不言，春思秋怨谁能问。\n欲求巧笑如生时，歌尘在空瑟衔丝。\n神来未及梦相见，帝比初亡心更悲。\n爱之欲其生又死，东流万代无回水。\n宫漏丁丁夜向晨，烟销雾散愁方士。",
        "dynasty": "唐",
        "collection_info": null
    },
    {
        "title": "杂歌谣辞 李夫人歌",
        "author": "张祜",
        "content": "延年不语望三星，莫说夫人上涕零。\n争奈世间惆怅在，甘泉宫夜看图形。",
        "dynasty": "唐",
        "collection_info": null
    },
    {
        "title": "杂歌谣辞 中山孺子妾歌",
        "author": "李白",
        "content": "中山孺子妾，特以色见珍。\n虽不如延年妹，亦是当时绝世人。\n桃李出深井，花艳惊上春。\n一贵復一贱，关天岂由身。\n芙蓉老秋霜，团扇羞网尘。\n戚姬髡翦入舂市，万古共悲辛。",
        "dynasty": "唐",
        "collection_info": null
    },
    {
        "title": "杂歌谣辞 临江王节士歌",
        "author": "李白",
        "content": "洞庭白波木叶稀，燕鸿始入吴云飞。\n吴云寒，燕鸿苦。\n风号沙宿潇湘浦，节士感秋泪如雨。\n白日当天心，照之可以事明主。\n壮士愤，雄风生。\n安得倚天劒，跨海斩长鲸。",
        "dynasty": "唐",
        "collection_info": null
    },
    {
        "title": "杂歌谣辞 司马将军歌",
        "author": "李白",
        "content": "狂风吹古月，窃弄章华台。\n北落明星动光彩，南征猛将如云雷。\n手中电曳倚天劒，直斩长鲸海水开。\n我见楼船壮心目，颇似龙骧下三蜀。\n扬兵习战张虎旗，江中白浪如银屋。\n身居玉帐临河魁，紫髯若戟冠崔嵬。\n细柳开营揖天子，始知灞上为婴孩。\n羌笛横吹阿亸回，向月楼中吹落梅。\n将军自起舞长劒，壮士呼声动九垓。\n功成献凯见明主，丹青画像麒麟台。",
        "dynasty": "唐",
        "collection_info": null
    },
    {
        "title": "杂歌谣辞 郑樱桃歌",
        "author": "李颀",
        "content": "石季龙，僭天禄。\n擅雄豪，美人姓郑名樱桃。\n樱桃美颜香且泽，娥娥侍寝专宫掖。\n后庭卷衣三万人，翠眉清镜不得亲。\n官军女骑一千匹，繁花照耀漳河春。\n织成花映红纶巾，红旗掣曳卤簿新。\n鸣鼙走马接飞鸟，铜[驮]琴瑟随去尘。\n凤阳重门如意馆，百尺金梯倚银汉。\n自言富贵不可量，女为公主男为王。\n赤花双簟珊瑚床，盘龙斗帐琥珀光。\n淫昏僞位神所恶，灭石者陵终不误。\n邺城苍苍白露微，世事飜覆黄云飞。",
        "dynasty": "唐",
        "collection_info": null
    },
    {
        "title": "杂歌谣辞 襄阳歌",
        "author": "李白",
        "content": "落日欲没岘山西，倒着接䍦花下迷。\n襄阳小儿齐拍手，拦街争唱白铜鞮。\n傍人借问笑何事，笑杀山公醉似泥。\n鸬鷀杓，鹦鹉杯，百年三万六千日，一日须倾三百杯。\n遥看汉水鸭头绿，恰似蒲萄初酦醅。\n此江若变作春酒，垒曲便筑糟丘台。\n千金骏马换少妾，醉坐雕鞍歌落梅。\n车傍侧挂一壶酒，凤笙龙管行相催。\n咸阳市上叹黄犬，何如月下倾金罍。\n君不见晋朝羊公一片石，龟龙剥落生莓苔。\n泪亦不能为之堕，心亦不能为之哀。\n谁能忧彼身后事，金凫银鸭葬死灰。\n清风朗月不用一钱买，玉山自倒非人推。\n舒州杓，力士铛，李白与尔同死生。\n襄王云雨今安在，江水东流猨夜声。",
        "dynasty": "唐",
        "collection_info": null
    },
    {
        "title": "杂歌谣辞 襄阳曲 一",
        "author": "李白",
        "content": "襄阳行乐处，歌舞白铜鞮。\n江城回渌水，花月使人迷。",
        "dynasty": "唐",
        "collection_info": null
    },
    {
        "title": "杂歌谣辞 襄阳曲 二",
        "author": "李白",
        "content": "山公醉酒时，酩酊襄阳下。\n头上白接䍦，倒着还骑马。",
        "dynasty": "唐",
        "collection_info": null
    },
    {
        "title": "杂歌谣辞 襄阳曲 三",
        "author": "李白",
        "content": "岘山临汉江，水渌沙如雪。\n上有堕泪碑，青苔久磨灭。",
        "dynasty": "唐",
        "collection_info": null
    },
    {
        "title": "杂歌谣辞 襄阳曲 四",
        "author": "李白",
        "content": "且醉习家池，莫看堕泪碑。\n山公欲上马，笑杀襄阳儿。",
        "dynasty": "唐",
        "collection_info": null
    },
    {
        "title": "杂歌谣辞 苏小小歌",
        "author": "李贺",
        "content": "幽兰露，如啼眼。\n无物结同心，烟花不堪翦。\n草如茵，松如盖。\n风为裳，水为佩。\n油壁车，久相待。\n冷翠烛，劳光彩。\n西陵下，风吹雨。",
        "dynasty": "唐",
        "collection_info": null
    },
    {
        "title": "杂歌谣辞 苏小小歌",
        "author": "温庭筠",
        "content": "买莲莫破券，买酒莫解金。\n酒裏春容抱离恨，水中莲子怀芳心。\n吴公女儿腰似束，家在钱塘小江曲。\n一自檀郎逐便风，门前春水年年绿。",
        "dynasty": "唐",
        "collection_info": null
    },
    {
        "title": "杂歌谣辞 苏小小歌 一",
        "author": "张祜",
        "content": "车轮不可遮，马足不可绊。\n长怨十字街，使郎心四散。",
        "dynasty": "唐",
        "collection_info": null
    },
    {
        "title": "杂歌谣辞 苏小小歌 二",
        "author": "张祜",
        "content": "新人千里去，故人千里来。\n翦刀横眼底，方觉泪难裁。",
        "dynasty": "唐",
        "collection_info": null
    },
    {
        "title": "杂歌谣辞 苏小小歌 三",
        "author": "张祜",
        "content": "登山不愁峻，涉海不愁深。\n中擘庭前枣，教郎见赤心。",
        "dynasty": "唐",
        "collection_info": null
    },
    {
        "title": "杂歌谣辞 挟瑟歌",
        "author": "陆龟蒙",
        "content": "挟瑟为君抚，君嫌声太古。\n寥寥倚浪丝，㗫㗫沈湘语。\n赖有秋风知，清泠吹玉柱。",
        "dynasty": "唐",
        "collection_info": null
    },
    {
        "title": "杂歌谣辞 勅勒歌",
        "author": "不详",
        "content": "敕勒金隤壁，阴山无岁华。\n帐外风飘雪，营前月照沙。\n羌儿吹玉管，胡姬踏锦花。\n却笑江南客，梅落不归家。",
        "dynasty": "唐",
        "collection_info": null
    },
    {
        "title": "杂歌谣辞 黄麞歌",
        "author": "不详",
        "content": "黄麞黄麞草裏藏，弯弓射尔伤。",
        "dynasty": "唐",
        "collection_info": null
    },
    {
        "title": "杂歌谣辞 得体歌",
        "author": "不详",
        "content": "得体纥那也，纥囊得体那。\n潭裏船车闹，扬州铜器多。\n三郎当殿坐，听唱得体歌。",
        "dynasty": "唐",
        "collection_info": null
    },
    {
        "title": "杂歌谣辞 得宝歌",
        "author": "不详",
        "content": "得宝弘农野，弘农得宝那。\n潭裏船车闹，扬州铜器多。\n三郎当殿坐，听唱得宝歌。",
        "dynasty": "唐",
        "collection_info": null
    },
    {
        "title": "杂歌谣辞 黄台瓜辞",
        "author": "章怀太子",
        "content": "种瓜黄台下，瓜熟子离离。\n一摘使瓜好，再摘令瓜稀。\n三摘尚自可，摘绝抱蔓归。",
        "dynasty": "唐",
        "collection_info": null
    },
    {
        "title": "杂歌谣辞 古歌",
        "author": "沈佺期",
        "content": "落叶流风向玉台，夜寒秋思洞房开。\n水精帘外金波下，云母窗前银汉迴。\n玉阶阴阴苔藓色，君王履綦难再得。\n璇闺窈窕秋夜长，绣户徘徊秋月光。\n燕姬綵帐芙蓉色，秦子金炉兰麝香。\n北斗七星横夜半，清歌一曲断君肠。",
        "dynasty": "唐",
        "collection_info": null
    },
    {
        "title": "杂歌谣辞 古歌 一",
        "author": "薛维翰",
        "content": "美人怨何深，含情倚金阁。\n不嚬復不语，红泪双双落。",
        "dynasty": "唐",
        "collection_info": null
    },
    {
        "title": "杂歌谣辞 古歌 二",
        "author": "薛维翰",
        "content": "美人闭红烛，独坐裁新锦。\n频放翦刀声，夜寒知未寝。",
        "dynasty": "唐",
        "collection_info": null
    },
    {
        "title": "杂歌谣辞 黄昙子歌",
        "author": "温庭筠",
        "content": "参差绿蒲短，摇艳云塘满。\n红潋荡融融，莺翁鸂鶒暖。\n萋芊小城路，马上修蛾懒。\n罗衫褭向风，点粉金鹂卵。",
        "dynasty": "唐",
        "collection_info": null
    },
    {
        "title": "杂歌谣辞 邯郸郭公辞",
        "author": "温庭筠",
        "content": "金笳悲故曲，玉座积深尘。\n言是邯郸伎，不易邺城人。\n青苔竟埋骨，红粉自伤神。\n唯有漳河柳，还向旧营春。",
        "dynasty": "唐",
        "collection_info": null
    },
    {
        "title": "杂歌谣辞 箜篌谣",
        "author": "李白",
        "content": "攀天莫登龙，走山莫骑虎。\n贵贱结交心不移，唯有严陵及光武。\n周公称大圣，管蔡宁相容。\n汉谣一斗粟，不与淮南舂。\n兄弟尚路人，吾心安所从。\n它人方寸间，山海几千重。\n轻言託朋友，对面九疑峰。\n多花必早落，桃李不如松。\n管鲍久已死，何人继其踪。",
        "dynasty": "唐",
        "collection_info": null
    },
    {
        "title": "杂歌谣辞 邺城童子谣",
        "author": "李贺",
        "content": "邺城中，暮尘起。\n将黑丸，斫文吏。\n棘为鞭，虎为马。\n团团走，邺城下。\n切玉劒，射日弓。\n献何人，奉相公。\n扶毂来，关右儿。\n香扫涂，相公归。",
        "dynasty": "唐",
        "collection_info": null
    },
    {
        "title": "杂歌谣辞 大麦行",
        "author": "杜甫",
        "content": "大麦干枯小麦黄，妇人行泣夫走藏。\n东至集壁西梁洋，问谁腰鎌胡与羌。\n岂无蜀兵三千人，部领辛苦江山长。\n安得如鸟有羽翅，託身白云还故乡。",
        "dynasty": "唐",
        "collection_info": null
    },
    {
        "title": "杂歌谣辞 白鼍鸣",
        "author": "张籍",
        "content": "天欲雨，有东风，南溪白鼍鸣窟中。\n六月人家井无水，夜闻白鼍人尽起。",
        "dynasty": "唐",
        "collection_info": null
    },
    {
        "title": "杂歌谣辞 步虚词",
        "author": "陈羽",
        "content": "汉武清斋读鼎书，内官扶上画云车。\n坛上月明宫殿闭，仰看星斗礼空虚。",
        "dynasty": "唐",
        "collection_info": null
    },
    {
        "title": "杂歌谣辞 步虚词",
        "author": "顾况",
        "content": "逈步游三洞，清心礼七真。\n飞符超羽翼，禁火醮星辰。\n残药霑鸡犬，灵香出凤麟。\n壶中无窄处，愿得一容身。",
        "dynasty": "唐",
        "collection_info": null
    },
    {
        "title": "杂歌谣辞 步虚词 一",
        "author": "刘禹锡",
        "content": "阿母种桃云海际，花落子成二千岁。\n海风吹折最繁枝，跪捧琼盘献天帝。",
        "dynasty": "唐",
        "collection_info": null
    },
    {
        "title": "杂歌谣辞 步虚词 二",
        "author": "刘禹锡",
        "content": "华表千年鹤一归，凝丹为顶雪为衣。\n星星仙语人听尽，却向五云翻翅飞。",
        "dynasty": "唐",
        "collection_info": null
    },
    {
        "title": "杂歌谣辞 步虚词 一",
        "author": "韦渠牟",
        "content": "玉简真人降，金书道箓通。\n烟霞方蔽日，云雨已生风。\n四极威仪异，三天使命同。\n那将人世恋，不去上清宫。",
        "dynasty": "唐",
        "collection_info": null
    },
    {
        "title": "杂歌谣辞 步虚词 二",
        "author": "韦渠牟",
        "content": "羽驾正翩翩，云鸿最自然。\n霞冠将月晓，珠佩与星连。\n镂玉留新诀，雕金得旧编。\n不知飞鸟学，更有几人仙。",
        "dynasty": "唐",
        "collection_info": null
    },
    {
        "title": "杂歌谣辞 步虚词 三",
        "author": "韦渠牟",
        "content": "上帝求仙使，真符取玉郎。\n三才闲布象，二景郁生光。\n骑吏排龙虎，笙歌走凤凰。\n天高人不见，暗入白云乡。",
        "dynasty": "唐",
        "collection_info": null
    },
    {
        "title": "杂歌谣辞 步虚词 四",
        "author": "韦渠牟",
        "content": "鸾鹤共徘徊，仙官使者催。\n香花三洞启，风雨百神来。\n凤篆文初定，龙泥印已开。\n何须生羽翼，始得上瑶台。",
        "dynasty": "唐",
        "collection_info": null
    },
    {
        "title": "杂歌谣辞 步虚词 五",
        "author": "韦渠牟",
        "content": "羽节忽排烟，苏君已得仙。\n命风驱日月，缩地走山川。\n几处留丹竈，何时种玉田。\n一朝骑白虎，直上紫微天。",
        "dynasty": "唐",
        "collection_info": null
    },
    {
        "title": "杂歌谣辞 步虚词 六",
        "author": "韦渠牟",
        "content": "静发降灵香，思神意智长。\n虎存时促步，龙想更成章。\n扣齿风雷响，挑灯日月光。\n仙云在何处？髣髴满空堂。",
        "dynasty": "唐",
        "collection_info": null
    },
    {
        "title": "杂歌谣辞 步虚词 七",
        "author": "韦渠牟",
        "content": "几度游三洞，何方召百神。\n风云皆守一，龙虎亦全真。\n执节仙童小，烧香玉女春。\n应须绝岩内，委曲问皇人。",
        "dynasty": "唐",
        "collection_info": null
    },
    {
        "title": "杂歌谣辞 步虚词 八",
        "author": "韦渠牟",
        "content": "上法杳无营，玄修似有情。\n道宫琼作想，真帝玉为名。\n召岳驱旌节，驰雷发吏兵。\n云车降何处，斋室有仙卿。",
        "dynasty": "唐",
        "collection_info": null
    },
    {
        "title": "杂歌谣辞 步虚词 九",
        "author": "韦渠牟",
        "content": "羽卫一何鲜，香云起莫烟。\n方朝太素帝，更向玉清天。\n凤曲凝犹吹，龙骖俨欲前。\n真文几时降，知在永和年。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十",
        "author": "韦渠牟",
        "content": "大道何年学，真符此日催。\n还持金作印，未要玉为台。\n羽节分明授，霞衣整顿裁。\n应缘五云使，教上列仙来。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十一",
        "author": "韦渠牟",
        "content": "独自授金书，萧条咏紫虚。\n龙行还当马，云起自成车。\n九转风烟合，千年井竈余。\n参差从太一，寿等混元初。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十二",
        "author": "韦渠牟",
        "content": "道学已通神，香花会女真。\n霞床珠斗帐，金荐玉舆轮。\n一室心偏静，三天夜正春。\n灵官竟谁降，仙相有夫人。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十三",
        "author": "韦渠牟",
        "content": "上界有黄房，仙家道路长。\n神来知位次，乐变协宫商。\n竞把瑠璃椀，谁倾白玉浆。\n霞衣最芬馥，苏合是灵香。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十四",
        "author": "韦渠牟",
        "content": "珠佩紫霞缨，夫人会八灵。\n太霄犹有观，绝宅岂无形。\n暮雨徘徊降，仙歌宛转听。\n谁逢玉妃辇，应检九真经。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十五",
        "author": "韦渠牟",
        "content": "西海辞金母，东方拜木公。\n云行疑带雨，星步欲凌风。\n羽袖挥丹凤，霞巾曳彩虹。\n飘飖九霄外，下视望仙宫。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十六",
        "author": "韦渠牟",
        "content": "玉树杂金花，天河织女家。\n月邀丹凤舄，风送紫鸾车。\n雾縠笼绡带，云屏列锦霞。\n瑶台千万里，不觉往来赊。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十七",
        "author": "韦渠牟",
        "content": "舞凤凌天出，歌麟入夜听。\n云容衣眇眇，风韵曲泠泠。\n扣齿端金简，焚香检玉经。\n仙宫知不远，只近太微星。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十八",
        "author": "韦渠牟",
        "content": "紫府与玄洲，谁来物外游。\n无烦骑白鹿，不用驾青牛。\n金化颜应驻，云飞鬓不秋。\n仍闻碧海上，更用玉为楼。",
        "dynasty": "唐",
        "collection_info": null
    },
    {
        "title": "杂歌谣辞 步虚词 十九",
        "author": "韦渠牟",
        "content": "辔鹤復骖鸾，全家去不难。\n鸡声随羽化，犬影入云看。\n酿玉当成酒，烧金且转丹。\n何妨五色绶，次第给仙官。",
        "dynasty": "唐",
        "collection_info": null
    },
    {
        "title": "杂歌谣辞 步虚词",
        "author": "僧皎然",
        "content": "予因览真诀，遂感西域君。\n玉笙下青冥，人间未曾闻。\n日华炼魂魄，皎皎无垢氛。\n谓我有仙骨，且令饵氤氲。\n俯仰媿灵颜，愿随鸾鹤羣。\n俄然动风驭，缥眇归青云。",
        "dynasty": "唐",
        "collection_info": null
    },
    {
        "title": "杂歌谣辞 步虚词",
        "author": "高骈",
        "content": "青溪道士人不识，上天下天鹤一隻。\n洞门深[锁]碧窗寒，滴露妍朱写周易。",
        "dynasty": "唐",
        "collection_info": null
    },
    {
        "title": "杂歌谣辞 步虚引",
        "author": "陈陶",
        "content": "小隐山人十洲客，莓苔为衣双耳白。\n青编为我忽降书，暮雨虹蜺一千尺。\n赤城门闭六丁直，晓日已烧东海色。\n朝天半夜闻玉鸡，星斗离离碍龙翼。",
        "dynasty": "唐",
        "collection_info": null
    },
    {
        "title": "咏汉高祖",
        "author": "王珪",
        "content": "汉祖起丰沛，乘运以跃鳞。\n手奋三尺劒，西灭无道秦。\n十月五星聚，七年四海宾。\n高抗威宇宙，贵有天下人。\n忆昔与项王，契阔时未伸。\n鸿门既薄蚀，荥阳亦蒙尘。\n虮虱生介胄，将卒多苦辛。\n爪牙驱信越，腹心谋张陈。\n赫赫西楚国，化为丘与榛。",
        "dynasty": "唐",
        "collection_info": null
    },
    {
        "title": "咏淮阴侯",
        "author": "王珪",
        "content": "秦王日凶慝，豪杰争共亡。\n信亦胡为者，剑歌从项梁。\n项羽不能用，脱身归汉王。\n道契君臣合，时来名位彰。\n北讨燕承命，东驱楚绝粮。\n斩龙堰濉水，擒豹熸夏阳。\n功成享天禄，建旗还南昌。\n千金答漂母，百钱酬下乡。\n吉凶成纠缠，倚伏难预详。\n弓藏狡兔尽，慷慨念心伤。",
        "dynasty": "唐",
        "collection_info": null
    },
    {
        "title": "早春桂林殿应诏",
        "author": "陈叔达",
        "content": "金铺照春色，玉律动年华。\n朱楼云似盖，丹桂雪如花。\n水岸衔阶转，风条出柳斜。\n轻舆临太液，湛露酌流霞。",
        "dynasty": "唐",
        "collection_info": null
    },
    {
        "title": "后渚置酒",
        "author": "陈叔达",
        "content": "大渚初惊夜，中流沸鼓鼙。\n寒沙满曲浦，夕雾上邪溪。\n岸广凫飞急，云深鴈度低。\n严关犹未遂，此夕待晨鸡。",
        "dynasty": "唐",
        "collection_info": null
    },
    {
        "title": "听邻人琵琶",
        "author": "陈叔达",
        "content": "本是龙门桐，因妍入汉宫。\n香缘罗袖裏，声逐朱弦中。\n虽有相思韵，翻将入塞同。\n关山临却月，花蘂散迴风。\n为将金谷引，添令曲未终。",
        "dynasty": "唐",
        "collection_info": null
    },
    {
        "title": "州城西园入斋祠社",
        "author": "陈叔达",
        "content": "升坛预洁祀，诘早肃分司。\n达气风霜积，登光日色迟。\n农教先八政，阳和秩四时。\n祈年服垂冕，告币动褰帷。\n瘗地尊余奠，人天庶有资。\n椒兰卒清酌，簠簋彻香萁。\n折俎分归胙，充庭降受釐。\n方凭知礼节，况奉化雍熙。",
        "dynasty": "唐",
        "collection_info": null
    },
    {
        "title": "春首",
        "author": "陈叔达",
        "content": "雪花联玉树，冰彩散瑶池。\n翔禽遥出没，积翠远参差。",
        "dynasty": "唐",
        "collection_info": null
    },
    {
        "title": "初年",
        "author": "陈叔达",
        "content": "和风起天路，严气消冰井。\n索索枝未柔，厌厌漏犹永。",
        "dynasty": "唐",
        "collection_info": null
    },
    {
        "title": "咏菊",
        "author": "陈叔达",
        "content": "霜间开紫蔕，露下发金英。\n但令逢采摘，宁辞独晚荣。",
        "dynasty": "唐",
        "collection_info": null
    },
    {
        "title": "自君之出矣",
        "author": "王融",
        "content": "自君之出矣，金炉香不然。\n思君当明烛，终宵空自煎。",
        "dynasty": "唐",
        "collection_info": null
    },
    {
        "title": "自君之出矣  一",
        "author": "陈叔达",
        "content": "自君之出矣，红颜转憔悴。\n思君如明烛，煎心且衔泪。",
        "dynasty": "唐",
        "collection_info": null
    },
    {
        "title": "自君之出矣  二",
        "author": "陈叔达",
        "content": "自君之出矣，明镜罢红妆。\n思君如夜烛，煎泪几千行。",
        "dynasty": "唐",
        "collection_info": null
    },
    {
        "title": "赋饮马长城窟",
        "author": "袁朗",
        "content": "朔风动秋草，清跸长安道。\n长城连不穷，所以隔华戎。\n规模惟圣作，负荷晓成功。\n鸟庭已向内，龙荒更凿空。\n玉关尘卷静，金微路已通。\n汤征随北怨，舜咏起南风。\n画地功初立，绥边事云集。\n朝服践狼居，凯歌旋马邑。\n山响传凤吹，霜华藻琼钑。\n属国拥节归，单于款关入。\n日落寒风起，惊蓬被原隰。\n零落叶已寒，河流清且急。\n四时徭役尽，千载干戈戢。\n太平今若斯，汗马竟无施。\n唯当事笔砚，归去草封禅。",
        "dynasty": "唐",
        "collection_info": null
    },
    {
        "title": "和洗掾登城南坂望京邑",
        "author": "袁朗",
        "content": "二华连陌塞，九陇统金方。\n奥区称富贵，重险擅雄强。\n龙飞灞水上，凤集岐山阳。\n神皐多瑞蹟，列代有兴王。\n我后膺灵命，爰求宅兹土。\n宸居法太微，建国资天府。\n玄风叶黎庶，德泽浸区宇。\n醒醉各相扶，讴歌从圣主。\n南登少陵岸，还望帝城中。\n帝城何郁郁，佳气乃葱葱。\n金凤凌绮观，璇题敞兰宫。\n复道东西合，交衢南北通。\n万国朝前殿，羣公议宣室。\n鸣佩含早风，华蝉曜朝日。\n栢梁宴初罢，千钟欢未毕。\n端拱肃岩廊，思贤听琴瑟。\n逶迤万雉列，隐轸千闾布。\n飞甍夹御沟，曲台临上路。\n处处歌钟鸣，喧阗车马度。\n日落长楸间，含情两相顾。\n是月冬之季，阴寒昼不开。\n惊风四面集，飞雪千里迴。\n狐白登廊庙，牛衣出草莱。\n讵知韩长孺，无復重然灰。",
        "dynasty": "唐",
        "collection_info": null
    },
    {
        "title": "秋日应诏",
        "author": "袁朗",
        "content": "玉树凉风举，金塘细草萎。\n叶落商飙观，鸿归明月池。\n迎寒桂酒熟，含露菊花垂。\n一奉章台宴，千秋长愿斯。",
        "dynasty": "唐",
        "collection_info": null
    },
    {
        "title": "秋夜独坐",
        "author": "袁朗",
        "content": "危弦断客心，虚弹落惊禽。\n新秋百虑净，独夜九愁深。\n枯蓬唯逐吹，坠叶不归林。\n如何悲此曲，坐作白头吟。",
        "dynasty": "唐",
        "collection_info": null
    },
    {
        "title": "出塞曲",
        "author": "窦威",
        "content": "匈奴屡不平，汉将欲纵横。\n看云方结阵，却月始连营。\n潜军度马邑，扬斾掩龙城。\n会勒燕然石，方传车骑名。",
        "dynasty": "唐",
        "collection_info": null
    },
    {
        "title": "新曲二首 一",
        "author": "长孙无忌",
        "content": "阿侬家住朝歌下，早传名。\n结伴来游淇水上，旧长情。\n玉佩金钿随步远，云罗雾縠逐风轻。\n转目机心悬自许，何须更待听琴声。",
        "dynasty": "唐",
        "collection_info": null
    },
    {
        "title": "新曲二首 二",
        "author": "长孙无忌",
        "content": "迴雪凌波游洛浦，遇陈王。\n婉约娉婷工语笑，侍兰房。\n芙蓉绮帐还开揜，翡翠珠被烂齐光。\n长愿今宵奉颜色，不爱吹箫逐凤皇。",
        "dynasty": "唐",
        "collection_info": null
    },
    {
        "title": "灞桥待李将军",
        "author": "长孙无忌",
        "content": "飒飒风叶下，遥遥烟景曛。\n霸陵无醉尉，谁滞李将军。",
        "dynasty": "唐",
        "collection_info": null
    },
    {
        "title": "奉和正日临朝",
        "author": "颜师古",
        "content": "七府璇衡始，三元宝历新。\n负扆延百辟，垂旒御九宾。\n肃肃皆鹓鹭，济济盛簪绅。\n天涯致重译，日域献奇珍。",
        "dynasty": "唐",
        "collection_info": null
    },
    {
        "title": "召拜御史大夫赠袁天纲",
        "author": "杜淹",
        "content": "伊吕深可慕，松乔定是虚。\n繫风终不得，脱屣欲安如。\n且珍纨素美，当与薜萝疎。\n既逢杨得意，非復久闲居。",
        "dynasty": "唐",
        "collection_info": null
    },
    {
        "title": "咏寒食鬬鸡应秦王教",
        "author": "杜淹",
        "content": "寒食东郊道，扬鞲竞出笼。\n花冠初照日，芥羽正生风。\n顾敌知心勇，先鸣觉气雄。\n长翘频扫阵，利爪屡通中。\n飞毛遍绿野，洒血渍芳丛。\n虽然百战胜，会自不论功。",
        "dynasty": "唐",
        "collection_info": null
    },
    {
        "title": "寄赠齐公",
        "author": "杜淹",
        "content": "冠盖游梁日，诗书问志年。\n佩兰长坂上，攀桂小山前。\n结交澹若水，履道直如弦。\n此欢终未极，于兹独播迁。\n赭衣登蜀道，白首别秦川。\n泪随沟水逝，心逐晓旌悬。\n去去逾千里，悠悠隔九天。\n郊野间长薄，城阙隐凝烟。\n关门共月对，山路与云连。\n此时寸心裏，难用尺书传。",
        "dynasty": "唐",
        "collection_info": null
    },
    {
        "title": "五郊乐章 黄帝宫音",
        "author": "魏征",
        "content": "黄中正位，含章居贞。\n既长六律，兼和五声。\n毕陈万舞，乃荐斯牲。\n神其下降，永祚休平。",
        "dynasty": "唐",
        "collection_info": null
    },
    {
        "title": "五郊乐章 黄帝宫音 肃和",
        "author": "魏征",
        "content": "眇眇方舆，苍苍圜盖。\n至哉枢纽，宅中图大。\n气调四序，风和万籁。\n祚我明德，时雍道泰。",
        "dynasty": "唐",
        "collection_info": null
    },
    {
        "title": "五郊乐章 黄帝宫音 雍和",
        "author": "魏征",
        "content": "金悬夕肆，玉俎朝陈。\n飨荐黄道，芬流紫辰。\n乃诚乃敬，载享载禋。\n崇荐斯在，惟皇是宾。",
        "dynasty": "唐",
        "collection_info": null
    },
    {
        "title": "五郊乐章 黄帝宫音 舒和",
        "author": "魏征",
        "content": "御征乘宫出郊甸，安歌率舞逓将迎。\n自有云门符帝赏，犹持雷鼓荅天成。",
        "dynasty": "唐",
        "collection_info": null
    },
    {
        "title": "五郊乐章 青帝角音",
        "author": "魏征",
        "content": "鹤云旦起，鸟星昏集。\n律候新风，阳开初蛰。\n至德可飨，行潦斯挹。\n锡以无疆，烝人乃粒。",
        "dynasty": "唐",
        "collection_info": null
    },
    {
        "title": "五郊乐章 青帝角音 肃和",
        "author": "魏征",
        "content": "玄鸟司春，苍龙登岁。\n节物变柳，光风转蕙。\n瑶席降神，朱弦飨帝。\n诚备祝嘏，礼殚珪币。",
        "dynasty": "唐",
        "collection_info": null
    },
    {
        "title": "五郊乐章 青帝角音 雍和",
        "author": "魏征",
        "content": "大乐稀音，至诚简礼。\n文物棣棣，声名济济。\n六变有成，三登无体。\n乃眷丰絜，恩覃恺悌。",
        "dynasty": "唐",
        "collection_info": null
    },
    {
        "title": "五郊乐章 青帝角音 舒和",
        "author": "魏征",
        "content": "笙歌籥舞属年韶，鹭鼓凫钟展时豫。\n调露初迎绮春节，承云遽践苍霄驭。",
        "dynasty": "唐",
        "collection_info": null
    },
    {
        "title": "五郊乐章 赤帝征音",
        "author": "魏征",
        "content": "青阳告谢，朱明戒序。\n咸长是祈，敬陈椒醑。\n博硕斯荐，笙镛备举。\n庶尽肃恭，非馨稷黍。",
        "dynasty": "唐",
        "collection_info": null
    },
    {
        "title": "五郊乐章 赤帝征音 肃和",
        "author": "魏征",
        "content": "离位克明，火中宵见。\n峯云暮起，景风晨扇。\n木槿初荣，含桃可荐。\n芬馥百品，铿锵三变。",
        "dynasty": "唐",
        "collection_info": null
    },
    {
        "title": "五郊乐章 赤帝征音 雍和",
        "author": "魏征",
        "content": "昭昭丹陆，帟帟炎方。\n礼陈牲币，乐备箎簧。\n琼羞溢俎，玉𨣧浮觞。\n恭惟正直，歆此馨香。",
        "dynasty": "唐",
        "collection_info": null
    },
    {
        "title": "五郊乐章 赤帝征音 舒和",
        "author": "魏征",
        "content": "千里温风飘降羽，十枝炎景媵朱干。\n陈觞荐俎歌三献，拊石摐金会七盘。",
        "dynasty": "唐",
        "collection_info": null
    },
    {
        "title": "五郊乐章 白帝商音",
        "author": "魏征",
        "content": "白藏应节，天高气清。\n岁功既阜，庶类收成。\n万方静谧，九土和平。\n馨香是荐，受祚聪明。",
        "dynasty": "唐",
        "collection_info": null
    },
    {
        "title": "五郊乐章 白帝商音 肃和",
        "author": "魏征",
        "content": "金行在节，素灵居正。\n气肃霜严，林凋草劲。\n豺祭隼击，潦收川镜。\n九谷已登，万箱流咏。",
        "dynasty": "唐",
        "collection_info": null
    },
    {
        "title": "五郊乐章 白帝商音 雍和",
        "author": "魏征",
        "content": "律应西成，气躔南吕。\n珪币咸列，笙竽备举。\n苾苾兰羞，芬芬桂醑。\n式资宴贶，用调霜序。",
        "dynasty": "唐",
        "collection_info": null
    },
    {
        "title": "五郊乐章 白帝商音 舒和",
        "author": "魏征",
        "content": "璇仪气爽惊缇籥，玉吕灰飞含素商。\n鸣鞞奏管芳羞荐，会舞安歌葆眊扬。",
        "dynasty": "唐",
        "collection_info": null
    },
    {
        "title": "五郊乐章 黑帝羽音",
        "author": "魏征",
        "content": "严冬季月，星迴风厉。\n享祀报功，方祚来岁。",
        "dynasty": "唐",
        "collection_info": null
    },
    {
        "title": "五郊乐章 黑帝羽音 肃和",
        "author": "魏征",
        "content": "律周玉管，星回金度。\n次极阳乌，纪穷阴兔。\n火林霰雪，阳泉凝冱。\n八蜡已登，三农息务。",
        "dynasty": "唐",
        "collection_info": null
    },
    {
        "title": "五郊乐章 黑帝羽音 雍和",
        "author": "魏征",
        "content": "阳月斯纪，应钟在候。\n载絜牲牷，爰登俎豆。\n既高既远，无声无臭。\n静言格思，惟神保佑。",
        "dynasty": "唐",
        "collection_info": null
    },
    {
        "title": "五郊乐章 黑帝羽音 舒和",
        "author": "魏征",
        "content": "执籥持羽初终曲，朱干玉鏚始分行。\n七德九功咸已畅，明灵降福具穰穰。",
        "dynasty": "唐",
        "collection_info": null
    },
    {
        "title": "享太庙乐章 永和",
        "author": "魏征",
        "content": "于穆烈祖，弘此丕基。\n永言配命，子孙保之。\n百神既洽，万国在兹。\n是用孝享，神其格思。",
        "dynasty": "唐",
        "collection_info": null
    },
    {
        "title": "享太庙乐章 肃和",
        "author": "魏征",
        "content": "大哉至德，允兹明圣。\n格于上下，聿遵诚敬。\n嘉乐斯登，鸣球以咏。\n神其降止，式隆景命。",
        "dynasty": "唐",
        "collection_info": null
    },
    {
        "title": "享太庙乐章 雍和",
        "author": "魏征",
        "content": "崇兹享祀，诚敬兼至。\n乐以感灵，礼以昭事。\n粢盛咸絜，牲牷孔备。\n永言孝思，庶几不匮。",
        "dynasty": "唐",
        "collection_info": null
    },
    {
        "title": "享太庙乐章 长发舞",
        "author": "魏征",
        "content": "浚哲惟唐，长发其祥。\n帝命斯佑，王业克昌。\n配天载德，就日重光。\n本枝百代，申锡无疆。",
        "dynasty": "唐",
        "collection_info": null
    },
    {
        "title": "享太庙乐章 大基舞",
        "author": "魏征",
        "content": "猗与祖业，皇矣帝先。\n剪商德厚，封唐庆延。\n在姬犹稷，方晋踰宣。\n基我鼎运，于斯万年。",
        "dynasty": "唐",
        "collection_info": null
    },
    {
        "title": "享太庙乐章 大成舞",
        "author": "魏征",
        "content": "周穆王季，晋美帝文。\n明明盛德，穆穆齐芬。\n藏用四履，屈道参分。\n铿锵钟石，载纪鸿勋。",
        "dynasty": "唐",
        "collection_info": null
    },
    {
        "title": "享太庙乐章 大明舞",
        "author": "魏征",
        "content": "五纪更运，三正逓升。\n勋华既没，禹汤勃兴。\n神武命代，灵睠是膺。\n望云彰德，察纬告征。\n上纽天维，下安地轴。\n征师涿野，万国咸服。\n偃伯灵台，九官允穆。\n殊域委赆，怀生介福。\n大礼既饰，大乐已和。\n黑章扰囿，赤字浮河。\n功宣载籍，德被咏歌。\n克昌厥后，百禄是荷。",
        "dynasty": "唐",
        "collection_info": null
    },
    {
        "title": "享太庙乐章 寿和",
        "author": "魏征",
        "content": "八音斯奏，三献毕陈。\n宝祚惟永，晖光日新。",
        "dynasty": "唐",
        "collection_info": null
    },
    {
        "title": "享太庙乐章 舒和",
        "author": "魏征",
        "content": "圣敬通神光七庙，灵心荐祚和万方。\n严禋克配鸿基远，明德惟馨凤历昌。",
        "dynasty": "唐",
        "collection_info": null
    },
    {
        "title": "享太庙乐章 雍和",
        "author": "魏征",
        "content": "于穆清庙，聿修严祀。\n四县载陈，三献斯止。\n笾豆撤荐，人祗介祉。\n神惟格思，锡祚不已。",
        "dynasty": "唐",
        "collection_info": null
    },
    {
        "title": "享太庙乐章 永和",
        "author": "魏征",
        "content": "肃肃清祀，烝烝孝思。\n荐享昭备，虔恭在兹。\n雍歌撤俎，祝嘏陈辞。\n用光武志，永固鸿基。",
        "dynasty": "唐",
        "collection_info": null
    },
    {
        "title": "赋西汉",
        "author": "魏征",
        "content": "受降临轵道，争长趣鸿门。\n驱传渭桥上，观兵细柳屯。\n夜宴经柏谷，朝游出杜原。\n终藉叔孙礼，方知皇帝尊。",
        "dynasty": "唐",
        "collection_info": null
    },
    {
        "title": "暮秋言怀",
        "author": "魏征",
        "content": "首夏别京辅，杪秋滞三河。\n沈沈蓬莱阁，日夕乡思多。\n霜剪凉阶蕙，风捎幽渚荷。\n岁芳坐沦歇，感此式微歌。",
        "dynasty": "唐",
        "collection_info": null
    },
    {
        "title": "述怀",
        "author": "魏征",
        "content": "中原初逐鹿，投笔事戎轩。\n纵横计不就，慷慨志犹存。\n杖策谒天子，驱马出关门。\n请缨繫南粤，凭轼下东藩。\n郁纡陟高岫，出没望平原。\n古木鸣寒鸟，空山啼夜猿。\n既伤千里目，还惊九折魂。\n岂不惮艰险，深怀国士恩。\n季布无二诺，侯嬴重一言。\n人生感意气，功名谁復论。",
        "dynasty": "唐",
        "collection_info": null
    },
    {
        "title": "奉和正日临朝应诏",
        "author": "魏征",
        "content": "百灵侍轩后，万国会涂山。\n岂如今睿哲，迈古独光前。\n声教溢四海，朝宗引百川。\n锵洋鸣玉佩，灼烁耀金蝉。\n淑景辉雕辇，高旌扬翠烟。\n庭实超王会，广乐盛钧天。\n既欣东日户，復咏南风篇。\n愿奉光华庆，从斯亿万年。",
        "dynasty": "唐",
        "collection_info": null
    },
    {
        "title": "祈谷乐章 肃和",
        "author": "褚亮",
        "content": "履艮斯绳，居中体正。\n龙运垂祉，昭符启圣。\n式事严禋，聿怀嘉庆。\n惟帝永锡，时皇休命。",
        "dynasty": "唐",
        "collection_info": null
    },
    {
        "title": "祈谷乐章 雍和",
        "author": "褚亮",
        "content": "殷荐乘春，太坛临曙。\n八簋盈和，六瑚登御。\n嘉稷匪歆，德馨斯饫。\n祝嘏无易，灵心有豫。",
        "dynasty": "唐",
        "collection_info": null
    },
    {
        "title": "祈谷乐章 舒和",
        "author": "褚亮",
        "content": "玉帛牺牲申敬享，金丝鏚羽盛音容。\n庶俾亿龄禔景福，长欣万宇洽时邕。",
        "dynasty": "唐",
        "collection_info": null
    },
    {
        "title": "明堂乐章 肃和",
        "author": "褚亮",
        "content": "象天御宇，乘时布政。\n严配申虔，宗禋展敬。\n罇罍盈列，树羽交暎。\n玉币通诚，祚隆皇圣。",
        "dynasty": "唐",
        "collection_info": null
    },
    {
        "title": "明堂乐章 雍和",
        "author": "褚亮",
        "content": "八牖晨披，五精朝奠。\n雾凝璇篚，风清金县。\n神涤备全，明粢丰衍。\n载[絜]彝俎，陈诚以荐。",
        "dynasty": "唐",
        "collection_info": null
    },
    {
        "title": "明堂乐章 舒和",
        "author": "褚亮",
        "content": "御扆合宫承宝历，席图重馆奉明灵。\n偃武修文九围泰，沈烽静柝八荒宁。",
        "dynasty": "唐",
        "collection_info": null
    },
    {
        "title": "雩祀乐章 肃和",
        "author": "褚亮",
        "content": "朱鸟开辰，苍龙启暎。\n大帝昭飨，羣生展敬。\n礼备怀柔，功宣舞咏。\n旬液应序，年祥叶庆。",
        "dynasty": "唐",
        "collection_info": null
    },
    {
        "title": "雩祀乐章 雍和",
        "author": "褚亮",
        "content": "绀筵分彩，珤图吐绚。\n凤管晨凝，云歌晓啭。\n肃事苹藻，虔申桂奠。\n百谷斯登，万箱攸荐。",
        "dynasty": "唐",
        "collection_info": null
    },
    {
        "title": "雩祀乐章 舒和",
        "author": "褚亮",
        "content": "凤曲登歌调令序，龙雩集舞泛祥风。\n綵旞云迴昭睿德，朱干电发表神功。",
        "dynasty": "唐",
        "collection_info": null
    },
    {
        "title": "享先农乐章 诚和",
        "author": "褚亮",
        "content": "粒食伊始，农之所先。\n古今攸赖，是曰人天。\n耕斯帝籍，播厥公田。\n式崇明祀，神其福焉。",
        "dynasty": "唐",
        "collection_info": null
    },
    {
        "title": "享先农乐章 肃和",
        "author": "褚亮",
        "content": "罇彝既列，瑚簋方荐。\n歌工载登，币礼斯奠。\n肃肃享祀，颙颙缨弁。\n神之听之，福流寰县。",
        "dynasty": "唐",
        "collection_info": null
    },
    {
        "title": "享先农乐章 雍和",
        "author": "褚亮",
        "content": "前夕视牲，质明奉俎。\n沐芳整弁，其仪式序。\n盛礼毕陈，嘉乐备举。\n歆我懿德，非馨稷黍。",
        "dynasty": "唐",
        "collection_info": null
    },
    {
        "title": "享先农乐章 舒和",
        "author": "褚亮",
        "content": "羽籥低昂文缀已，干戚蹈厉武行初。\n望岁祈农神所听，延祥介福岂云虚。",
        "dynasty": "唐",
        "collection_info": null
    },
    {
        "title": "祭神州乐章 肃和",
        "author": "褚亮",
        "content": "大矣坤仪，至哉神县。\n包含日域，牢笼月竁。\n露絜三清，风调六变。\n皇祗届止，式歆恭荐。",
        "dynasty": "唐",
        "collection_info": null
    },
    {
        "title": "祭神州乐章 雍和",
        "author": "褚亮",
        "content": "泰圻严享，阴郊展敬。\n礼以导神，乐以和性。\n黝牲在列，黄琮俯暎。\n九土既平，万邦贻庆。",
        "dynasty": "唐",
        "collection_info": null
    },
    {
        "title": "祭神州乐章 舒和",
        "author": "褚亮",
        "content": "坤道降祥和庶品，灵心载德厚羣生。\n水土既调三极泰，文武毕备九区平。",
        "dynasty": "唐",
        "collection_info": null
    },
    {
        "title": "祭方丘乐章 顺和",
        "author": "褚亮",
        "content": "万物资以化，交泰属昇平。\n易从业惟简，得一道斯宁。\n具仪光玉帛，送舞变咸英。\n黍稷良非贵，明德信惟馨。",
        "dynasty": "唐",
        "collection_info": null
    },
    {
        "title": "祭方丘乐章 肃和",
        "author": "褚亮",
        "content": "至矣坤德，皇哉地祗。\n开元统纽，合大承规。\n九宫肃列，六典相仪。\n永言配命，长保无亏。",
        "dynasty": "唐",
        "collection_info": null
    },
    {
        "title": "祭方丘乐章 雍和",
        "author": "褚亮",
        "content": "柔而能方，直而能敬。\n厚载以德，大亨以正。\n有涤斯牷，有馨斯盛。\n介兹景福，祚我休庆。",
        "dynasty": "唐",
        "collection_info": null
    },
    {
        "title": "祭方丘乐章 舒和",
        "author": "褚亮",
        "content": "玉币牲牷分荐享，羽旄干鏚遰成容。\n一德惟宁两仪泰，三材保合四时邕。",
        "dynasty": "唐",
        "collection_info": null
    },
    {
        "title": "祭方丘乐章 顺和",
        "author": "褚亮",
        "content": "阴祗协赞，厚载方贞。\n牲币具举，箫管备成。\n其礼惟肃，其德惟明。\n神之听矣，式鉴虔诚。",
        "dynasty": "唐",
        "collection_info": null
    },
    {
        "title": "临高台",
        "author": "褚亮",
        "content": "高台暂俯临，飞翼耸轻音。\n浮光随日度，漾影逐波深。\n迴瞰周平野，开怀畅远襟。\n独此三休上，还伤千岁心。",
        "dynasty": "唐",
        "collection_info": null
    },
    {
        "title": "赋得蜀都",
        "author": "褚亮",
        "content": "列宿光参井，分芒跨梁岷。\n沈犀对江浦，驷马入城闉。\n英图多霸迹，历选有名臣。\n连骑簪缨满，含章词赋新。\n得上仙槎路，无待访严遵。",
        "dynasty": "唐",
        "collection_info": null
    },
    {
        "title": "奉和咏日午",
        "author": "褚亮",
        "content": "曦车日亭午，浮箭未移晖。\n日光无落照，树影正中围。\n草萎看稍靡，叶燥望疑稀。\n昼寝惭经笥，暂解入朝衣。",
        "dynasty": "唐",
        "collection_info": null
    },
    {
        "title": "奉和望月应魏王教",
        "author": "褚亮",
        "content": "层轩登皎月，流照满中天。\n色共梁珠远，光随赵璧圆。\n落影临秋扇，虚轮入夜弦。\n所欣东馆裏，预奉西园篇。",
        "dynasty": "唐",
        "collection_info": null
    },
    {
        "title": "咏花烛",
        "author": "褚亮",
        "content": "兰径香风满，梅梁暖日斜。\n言是东方骑，来寻南陌车。\n靥星临夜烛，眉月隐轻纱。\n莫言春稍晚，自有镇开花。",
        "dynasty": "唐",
        "collection_info": null
    },
    {
        "title": "在陇头哭潘学士",
        "author": "褚亮",
        "content": "陇底嗟长别，流襟一恸君。\n何言幽咽所，更作死生分。\n转蓬飞不息，悲松断更闻。\n谁能驻征马，回首望孤坟。",
        "dynasty": "唐",
        "collection_info": null
    },
    {
        "title": "奉和禁苑饯别应令",
        "author": "褚亮",
        "content": "大藩初锡瑞，出牧迩皇京。\n暂以绿车重，言承朱传荣。\n舒桃临远骑，垂柳映京营。\n惠化宣千里，威风动百城。\n禁籞芳嘉节，神襟饯送情。\n金笳催别景，玉管切离声。\n野花开更落，山鸟咔还惊。\n微臣夙多幸，薄宦奉储明。\n钓台惭作赋，伊水滥闻笙。\n怀德良知久，酬恩识命轻。",
        "dynasty": "唐",
        "collection_info": null
    },
    {
        "title": "和御史韦大夫喜霁之作",
        "author": "褚亮",
        "content": "晴天度旅雁，斜影照残虹。\n野净余烟尽，山明远色同。\n沙平寒水落，叶脆晚枝空。\n白简光朝幰，彤驺出禁中。\n息驾游兰[坂]，雕文折桂丛。\n无因轻羽扇，徒自仰仁风。",
        "dynasty": "唐",
        "collection_info": null
    },
    {
        "title": "晚别乐记室彦",
        "author": "褚亮",
        "content": "穷途属岁晚，临水忽分悲。\n抱影同为客，伤情共此时。\n雾色侵虚牖，霜氛冷薄帷。\n举袂惨将别，停杯怅不怡。\n风严征雁远，雪暗去篷迟。",
        "dynasty": "唐",
        "collection_info": null
    },
    {
        "title": "伤始平李少府正己",
        "author": "褚亮",
        "content": "劳息本相循，悲欢理自均。\n谁能免玄夜，惜尔正青春。\n迈德惟家宝，生才谅国珍。\n高文缀翡翠，茂学掩麒麟。\n述作纷无已，言谈妙入神。\n断肠虽累月，分手未盈旬。\n辅嗣俄长往，颜生即短辰。\n声华满昭代，形影委穷尘。\n禅草迴中使，生刍引弔宾。\n同游秘府日，方驾直城闉。\n并拜黄图右，分曹清渭滨。\n风期嵇吕好，存殁范张亲。\n虚座怜王述，遗篇恸景纯。\n精灵与毫翰，千祀寿何人。",
        "dynasty": "唐",
        "collection_info": null
    },
    {
        "title": "秋鴈",
        "author": "褚亮",
        "content": "日暮霜风急，羽翮转难任。\n为有传书意，翩翩入上林。",
        "dynasty": "唐",
        "collection_info": null
    },
    {
        "title": "句",
        "author": "褚亮",
        "content": "神羊既不触，夕鸟欲依人。",
        "dynasty": "唐",
        "collection_info": null
    },
    {
        "title": "冬日宴羣公于宅各赋一字得杯",
        "author": "于志宁",
        "content": "陋巷朱轩拥，衡门缇骑来。\n俱裁七步咏，同倾三雅杯。\n色动迎春柳，花发犯寒梅。\n宾筵未半醉，骊歌不用催。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得趣",
        "author": "令狐德棻",
        "content": "高门聊命赏，羣英于此遇。\n放旷山水情，留连文酒趣。\n夕烟起林兰，霜枝殒庭树。\n落景虽已倾，归轩幸能驻。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得色",
        "author": "封行高",
        "content": "夫君敬爱重，欢言情不极。\n雅引发清音，丽藻穷雕饰。\n水结曲池冰，日暖平亭色。\n引满既杯倾，终之以弁侧。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得节",
        "author": "杜正伦",
        "content": "李门余妄进，徐榻君恆设。\n清论畅玄言，雅琴飞白雪。\n寒云暧落景，朔风凄暮节。\n方欣投辖情，且驻当归别。",
        "dynasty": "唐",
        "collection_info": null
    },
    {
        "title": "玄武门侍宴",
        "author": "杜正伦",
        "content": "大君端扆暇，睿赏狎林泉。\n开轩临禁籞，藉野列芳筵。\n参差歌管扬，容裔羽旗悬。\n玉池流若醴，云阁聚非烟。\n湛露晞尧日，熏风入舜弦。\n大德侔玄造，微物荷陶甄。\n谬陪瑶水宴，仍厕栢梁篇。\n阚名徒上月，邹辩讵谈天。\n既喜光华旦，还伤迟暮年。\n犹冀升中日，簪裾奉肃然。",
        "dynasty": "唐",
        "collection_info": null
    },
    {
        "title": "奉和正日临朝",
        "author": "岑文本",
        "content": "时雍表昌运，日正叶灵符。\n德兼三代礼，功包四海图。\n踰沙纷在列，执玉俨相趋。\n清跸喧辇道，张乐骇天衢。\n拂蜺九旗暎，仪凤八音殊。\n佳气浮仙掌，熏风绕帝梧。\n天文光七政，皇恩被九区。\n方陪瘗玉礼，珥笔岱山隅。",
        "dynasty": "唐",
        "collection_info": null
    },
    {
        "title": "奉述飞白书势",
        "author": "岑文本",
        "content": "六文开玉篆，八体曜银书。\n飞毫列锦绣，拂素起龙鱼。\n凤举崩云绝，鸾惊游雾疎。\n别有临池草，恩霑垂露余。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得平",
        "author": "岑文本",
        "content": "金兰笃惠好，尊酒畅生平。\n既欣投辖赏，暂缓望乡情。\n爱景含霜晦，落照带风轻。\n于兹欢宴洽，宠辱讵相惊。",
        "dynasty": "唐",
        "collection_info": null
    },
    {
        "title": "安德山池宴集",
        "author": "岑文本",
        "content": "甲第多清赏，芳辰命羽巵。\n书帷通竹径，琴台枕槿篱。\n池疑夜壑徙，山似郁洲移。\n雕楹网萝薜，激濑合埙篪。\n鸟戏翻新叶，鱼跃动清漪。\n自得淹留趣，宁劳攀桂枝。",
        "dynasty": "唐",
        "collection_info": null
    },
    {
        "title": "安德山池宴集",
        "author": "刘洎",
        "content": "平阳擅歌舞，金谷盛招携。\n何如兼往烈，会赏叶幽栖。\n已均朝野致，还欣物我齐。\n春晚花方落，兰深径渐迷。\n蒲新节尚短，荷小盖犹低。\n无劳拂长袖，直待夜乌啼。",
        "dynasty": "唐",
        "collection_info": null
    },
    {
        "title": "安德山池宴集",
        "author": "褚遂良",
        "content": "伏枥丹霞外，遮园焕景舒。\n行云泛层阜，蔽月下清渠。\n亭中奏赵瑟，席上舞燕裾。\n花落春莺晚，风光夏叶初。\n良朋比兰蕙，雕藻迈琼琚。\n独有狂歌客，来承欢宴余。",
        "dynasty": "唐",
        "collection_info": null
    },
    {
        "title": "安德山池宴集",
        "author": "杨续",
        "content": "狭斜通凤阙，上路抵青楼。\n簪绂启宾馆，轩盖临御沟。\n西城多妙舞，主第出名讴。\n列峰疑宿雾，疏壑拟藏舟。\n花蝶辞风影，苹藻含春流。\n酒阑高宴毕，自反山之幽。",
        "dynasty": "唐",
        "collection_info": null
    },
    {
        "title": "游清都观寻沈道士得仙字",
        "author": "刘孝孙",
        "content": "纷吾因暇豫，行乐极留连。\n寻真谒紫府，披雾觌青天。\n缅怀金阙外，遐想玉京前。\n飞轩俯松柏，抗殿接云烟。\n滔滔清夏景，嘒嘒早秋蝉。\n横琴对危石，酌醴临寒泉。\n聊祛尘俗累，宁希龟鹤年。\n无劳生羽翼，自可狎神仙。",
        "dynasty": "唐",
        "collection_info": null
    },
    {
        "title": "早发成皐望河",
        "author": "刘孝孙",
        "content": "清晨发岩邑，车马走轘辕。\n迴瞰黄河上，惝怳屡飞魂。\n鸿流遵积石，惊浪下龙门。\n仙槎不辨处，沈璧想犹存。\n远近洲渚出，飒沓凫鴈喧。\n怀古空延伫，叹逝将何言。",
        "dynasty": "唐",
        "collection_info": null
    },
    {
        "title": "游灵山寺",
        "author": "刘孝孙",
        "content": "吾王游胜地，骖驾历祗园。\n临风画角愤，耀日采旗翻。\n永怀筌了义，寂念启玄门。\n深溪穷地脉，高嶂接云根。\n信美谐心赏，幽邃且攀援。\n曳裾欣扈从，方悟屏尘諠。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得鲜",
        "author": "刘孝孙",
        "content": "解襟游胜地，披云促宴筵。\n清文振笔妙，高论写言泉。\n冻柳含风落，寒梅照日鲜。\n骊歌虽欲奏，归驾且留连。",
        "dynasty": "唐",
        "collection_info": null
    },
    {
        "title": "送刘散员同赋陈思王诗游人久不归",
        "author": "刘孝孙",
        "content": "乡关渺天末，引领怅怀归。\n羁旅久淫滞，物色屡芳菲。\n稍觉私意尽，行看蓬鬓衰。\n如何千里外，伫立霑裳衣。",
        "dynasty": "唐",
        "collection_info": null
    },
    {
        "title": "咏笛",
        "author": "刘孝孙",
        "content": "凉秋夜笛鸣，流风韵九成。\n调高时慷慨，曲变或凄清。\n征客怀离绪，邻人思旧情。\n幸以知音顾，千载有奇声。",
        "dynasty": "唐",
        "collection_info": null
    },
    {
        "title": "赋得春莺送友人",
        "author": "刘孝孙",
        "content": "流莺拂绣羽，二月上林期。\n待雪消金禁，衔花向玉墀。\n翅掩飞燕舞，啼恼婕妤悲。\n料取金闺意，因君问所思。",
        "dynasty": "唐",
        "collection_info": null
    },
    {
        "title": "巫山高",
        "author": "陆敬",
        "content": "巫岫郁岧嶤，高高入紫霄。\n白云抱危石，玄猨挂迥条。\n悬崖激巨浪，脆叶陨惊飙。\n别有阳台处，风雨共飘飖。",
        "dynasty": "唐",
        "collection_info": null
    },
    {
        "title": "游隋故都",
        "author": "陆敬",
        "content": "洛城聊顾步，长想遂留连。\n水鬬宫初毁，风变鼎将迁。\n皐陶德不建，汾隅祀忽焉。\n宗祊旷无象，声朔缅谁传。\n枌榆何冷落，禾黍郁芊绵。\n悲歌尽商颂，太息悯周篇。\n来苏伫圣德，濡足乃乘干。\n正始淳风被，人劳用息肩。\n舞象文思泽，偃伯武功宣。\n则百昌厥后，于万永斯年。\n兹辰素商节，灰管变星躔。\n平原悴秋草，乔木敛寒烟。\n翻黄坠疎叶，凝翠积高天。\n参差海曲鴈，寂寞柳门蝉。\n兴悼今如此，悲愁復在旃。\n彷徨不忍去，杖策屡迴邅。",
        "dynasty": "唐",
        "collection_info": null
    },
    {
        "title": "游清都观寻沈道士得都字",
        "author": "陆敬",
        "content": "聊排灵琐闼，徐步入清都。\n青溪冥寂士，思玄徇道枢。\n十芒生药笥，七燄发丹炉。\n缥袠桐君录，朱书王母符。\n宫槐散绿穗，日槿落青柎。\n矫翰雷门鹤，飞来叶县凫。\n凌风自可御，安事迫中区。\n方追羽化侣，从此得玄珠。",
        "dynasty": "唐",
        "collection_info": null
    },
    {
        "title": "七夕赋咏成篇",
        "author": "陆敬",
        "content": "夙驾鸣鸾启阊阖，霓裳遥裔俨天津。\n五明霜纨开羽扇，百和香车动画轮。\n婉娈夜分能几许，靓妆冶服为谁新。\n片时欢娱自有极，已復长望隔年人。",
        "dynasty": "唐",
        "collection_info": null
    },
    {
        "title": "七夕赋咏成篇",
        "author": "沈叔安",
        "content": "皎皎宵月丽秋光，耿耿天津横復长。\n停梭且復留残纬，拂镜及早更新妆。\n彩凤齐驾初成辇，雕鹊填河已作梁。\n虽喜得同今夜枕，还愁重空明日床。",
        "dynasty": "唐",
        "collection_info": null
    },
    {
        "title": "七夕赋咏成篇",
        "author": "何仲宣",
        "content": "日日思归勤理鬓，朝朝伫望懒调梭。\n凌风宝扇遥临月，映水仙车远渡河。\n历历珠星疑拖佩，冉冉云衣似曳罗。\n通宵道意终无尽，向晓离愁已復多。",
        "dynasty": "唐",
        "collection_info": null
    },
    {
        "title": "游清都观寻沈道士得芳字",
        "author": "赵中虚",
        "content": "青溪阻千仞，姑射藐汾阳。\n未若游兹境，探玄众妙场。\n鹤来疑羽客，云泛似霓裳。\n寓目虽灵宇，游神乃帝乡。\n道存真理得，心灰俗累忘。\n烟霞凝抗殿，松桂肃长廊。\n早蝉清暮响，崇兰散晚芳。\n即此翔寥廓，非復控榆枋。",
        "dynasty": "唐",
        "collection_info": null
    },
    {
        "title": "送刘散员赋得陈思王诗明月照高楼",
        "author": "杨浚",
        "content": "高楼一何绮，素月復流明。\n重轩望不极，余晖揽讵盈。\n镜华当牖照，钩影隔帘生。\n逆愁异尊酒，对此难为情。",
        "dynasty": "唐",
        "collection_info": null
    },
    {
        "title": "陇头水",
        "author": "杨师道",
        "content": "陇头秋月明，陇水带关城。\n笳添离别曲，风送断肠声。\n映雪峰犹暗，乘冰马屡惊。\n雾中寒雁至，沙上转蓬轻。\n天山传羽檄，汉地急征兵。\n阵开都护道，劒聚伏波营。\n于兹觉无渡，方共濯胡缨。",
        "dynasty": "唐",
        "collection_info": null
    },
    {
        "title": "中书寓直咏雨简褚起居上官学士",
        "author": "杨师道",
        "content": "云暗苍龙阙，沈沈殊未开。\n窗临凤凰沼，飒飒雨声来。\n电影入飞阁，风威凌吹台。\n长檐响奔溜，清簟肃浮埃。\n早荷叶稍没，新篁枝半摧。\n兹晨怅多绪，怀友自难裁。\n况復重城内，日暮独裴回。\n玉阶良史笔，金马掞天才。\n高甍通散骑，复道驾蓬莱。\n思君赠桃李，于此冀琼瓌。",
        "dynasty": "唐",
        "collection_info": null
    },
    {
        "title": "阙题",
        "author": "杨师道",
        "content": "汉家伊洛九重城，御路浮桥万里平。\n桂户雕梁连绮翼，虹梁绣柱映丹楹。\n朝光欲动千门曙，丽日初照百花明。\n燕赵蛾眉旧倾国，楚宫腰细本传名。\n二月桑津期结伴，三春淇水逐关情。\n兰丛有意飞双蝶，柳叶无趣隐啼莺。\n扇裏细妆将夜并，风前独舞共花荣。\n两鬟百万谁论价，一笑千金判是轻。\n不为披图来侍寝，非因主第奉身迎。\n羊车讵畏青门闭，兔月今宵照后庭。",
        "dynasty": "唐",
        "collection_info": null
    },
    {
        "title": "初秋夜坐应诏",
        "author": "杨师道",
        "content": "玉管凉初应，金壶夜渐阑。\n沧池流稍洁，仙掌露方漙。\n雁声风处断，树影月中寒。\n爽气长空净，高吟觉思宽。",
        "dynasty": "唐",
        "collection_info": null
    },
    {
        "title": "赋终南山用风字韵应诏",
        "author": "杨师道",
        "content": "眷言怀隐逸，辍驾践幽丛。\n白云飞夏雨，碧岭横春虹。\n草绿长杨路，花疎五柞宫。\n登临日将晚，兰桂起香风。",
        "dynasty": "唐",
        "collection_info": null
    },
    {
        "title": "咏饮马应诏",
        "author": "杨师道",
        "content": "清晨控龙马，弄影出花林。\n躞蹀依春涧，联翩度碧浔。\n苔流染丝络，水洁写雕簪。\n一御瑶池驾，讵忆长城阴。",
        "dynasty": "唐",
        "collection_info": null
    },
    {
        "title": "初宵看婚",
        "author": "杨师道",
        "content": "洛城花烛动，戚里画新蛾。\n隐扇羞应惯，含情愁已多。\n轻啼湿红粉，微睇转横波。\n更笑巫山曲，空传暮雨过。",
        "dynasty": "唐",
        "collection_info": null
    },
    {
        "title": "侍宴赋得起坐弹鸣琴二首 一",
        "author": "杨师道",
        "content": "北林鹊夜飞，南轩月初进。\n调弦发清征，荡心祛褊吝。\n变作离鸿声，还入思归引。\n长叹未终极，秋风飘素鬓。",
        "dynasty": "唐",
        "collection_info": null
    },
    {
        "title": "侍宴赋得起坐弹鸣琴二首 二",
        "author": "杨师道",
        "content": "丝传园客意，曲奏楚妃情。\n罕有知音者，空劳流水声。",
        "dynasty": "唐",
        "collection_info": null
    },
    {
        "title": "咏琴",
        "author": "杨师道",
        "content": "久擅龙门质，孤竦峄阳名。\n齐娥初发弄，赵女正调声。\n嘉客勿遽反，繁弦曲未成。",
        "dynasty": "唐",
        "collection_info": null
    },
    {
        "title": "咏笙",
        "author": "杨师道",
        "content": "短长插凤翼，洪细摹鸾音。\n能令楚妃叹，復使荆王吟。\n切切孤竹管，来应云和琴。",
        "dynasty": "唐",
        "collection_info": null
    },
    {
        "title": "应诏咏巢乌",
        "author": "杨师道",
        "content": "桂树春晖满，巢乌刷羽仪。\n朝飞丽城上，夜宿碧林陲。\n背风藏密叶，向日逐疎枝。\n仰德还能哺，依仁遂可窥。\n惊鸣雕辇侧，王吉自相知。",
        "dynasty": "唐",
        "collection_info": null
    },
    {
        "title": "奉和夏日晚景应诏",
        "author": "杨师道",
        "content": "辇路夹垂杨，离宫通建章。\n日落横峰影，云归起夕凉。\n雕轩动流吹，羽盖息迴塘。\n薙草生还绿，残花落尚香。\n青岩类姑射，碧涧似汾阳。\n幸属无为日，欢娱尚未央。",
        "dynasty": "唐",
        "collection_info": null
    },
    {
        "title": "奉和圣制春日望海",
        "author": "杨师道",
        "content": "春山临渤海，征旅辍晨装。\n回瞰卢龙塞，斜瞻肃慎乡。\n洪波迴地轴，孤屿映云光。\n落日惊涛上，浮天骇浪长。\n仙台隐螭驾，水府泛鼋梁。\n碣石朝烟灭，之罘归雁翔。\n北巡非汉后，东幸异秦皇。\n搴旗羽林客，跋距少年场。\n龙击驱辽水，鹏飞出带方。\n将举青丘缴，安访白霓裳。",
        "dynasty": "唐",
        "collection_info": null
    },
    {
        "title": "春朝闲步",
        "author": "杨师道",
        "content": "休沐乘闲豫，清晨步北林。\n池塘藉芳草，兰芷袭幽衿。\n雾中分晓日，花裏弄春禽。\n野径香恆满，山阶笋屡侵。\n何须命轻盖，桃李自成阴。",
        "dynasty": "唐",
        "collection_info": null
    },
    {
        "title": "还山宅",
        "author": "杨师道",
        "content": "暮春还旧岭，徙倚翫年华。\n芳草无行径，空山正落花。\n垂藤扫幽石，卧柳碍浮槎。\n鸟散茅檐静，云披涧户斜。\n依然此泉路，犹是昔烟霞。",
        "dynasty": "唐",
        "collection_info": null
    },
    {
        "title": "咏马",
        "author": "杨师道",
        "content": "宝马权奇出未央，雕鞍照曜紫金装。\n春草初生驰上苑，秋风欲动戏长杨。\n鸣珂屡度章台侧，细蹀经向濯龙傍。\n徒令汉将连年去，宛城今已献名王。",
        "dynasty": "唐",
        "collection_info": null
    },
    {
        "title": "奉和咏弓",
        "author": "杨师道",
        "content": "霜重麟胶劲，风高月影圆。\n乌飞随帝辇，雁落逐鸣弦。",
        "dynasty": "唐",
        "collection_info": null
    },
    {
        "title": "咏砚",
        "author": "杨师道",
        "content": "圆池类璧水，轻翰染烟华。\n将军欲定远，见弃不应赊。",
        "dynasty": "唐",
        "collection_info": null
    },
    {
        "title": "奉和正日临朝应诏",
        "author": "杨师道",
        "content": "皇猷被寰宇，端扆属元辰。\n九重丽天邑，千门临上春。",
        "dynasty": "唐",
        "collection_info": null
    },
    {
        "title": "咏舞",
        "author": "杨师道",
        "content": "二八如回雪，三春类早花。\n分行向烛转，一种逐风斜。",
        "dynasty": "唐",
        "collection_info": null
    },
    {
        "title": "奉和执契静三边应诏",
        "author": "许敬宗",
        "content": "玄塞隔阴戎，朱光分昧谷。\n地游穷北际，云崖尽西陆。\n星次绝轩台，风衢乖禹服。\n寰区无所外，天覆今咸育。\n窜苗犹有孽，戮负自贻辜。\n疎网妖鲵漏，盘薮怪禽逋。\n髯飞尚假息，乳视暂稽诛。\n干灵振玉弩，神略运璇枢。\n日羽廓游气，天阵清华野。\n升晅光西夜，驰恩溢东泻。\n挥袂静昆炎，开关纳流赭。\n锦轺凌右地，华缨羇大夏。\n清台映罗叶，玄沚控瑶池。\n驼鹿输珍贶，树羽飨来仪。\n辍餚观化宇，栖籞萃条支。\n熏风交阆阙，就日泛蒙漪。\n充庭延饮至，绚简敷春藻。\n迎姜已创图，命力方论道。\n昔託游河乘，再备商山皓。\n欣逢德化流，思效登封草。",
        "dynasty": "唐",
        "collection_info": null
    },
    {
        "title": "奉和行经破薛举战地应制",
        "author": "许敬宗",
        "content": "混元分大象，长策挫修鲸。\n于斯建宸极，由此创鸿名。\n一戎干宇泰，千祀德流清。\n垂衣凝庶绩，端拱铸羣生。\n復整瑶池驾，还临官渡营。\n周游寻曩迹，旷望动天情。\n帷宫面丹浦，帐殿瞩宛城。\n虏场栖九穗，前歌被六英。\n战地甘泉涌，阵处景云生。\n普天霑凯泽，相携欣颂平。",
        "dynasty": "唐",
        "collection_info": null
    },
    {
        "title": "奉和入潼关",
        "author": "许敬宗",
        "content": "曦驭循黄道，星陈引翠旗。\n济潼纡万乘，临河耀六师。\n前旌弥陆海，后骑发通伊。\n势踰迴地轴，威盛转天机。\n是节岁穷纪，关树荡凉飔。\n仙露含灵掌，瑞鼎照川湄。\n冲襟赏临睨，高咏入京畿。",
        "dynasty": "唐",
        "collection_info": null
    },
    {
        "title": "奉和春日望海",
        "author": "许敬宗",
        "content": "韩夷愆奉賮，凭险乱天常。\n乃神弘庙畧，横海剪吞航。\n电野清玄菟，腾笳振白狼。\n连云飞巨舰，编石架浮梁。\n周游临大壑，降望极遐荒。\n桃门通山抃，蓬渚降霓裳。\n惊涛含蜃阙，骇浪掩晨光。\n青丘绚春组，丹谷耀华桑。\n长驱七萃卒，成功百战场。\n俄且旋戎路，饮至肃岩廊。",
        "dynasty": "唐",
        "collection_info": null
    },
    {
        "title": "奉和元日应制",
        "author": "许敬宗",
        "content": "天正开初节，日观上重轮。\n百灵滋景祚，万玉庆惟新。\n待旦敷玄造，韬旒御紫宸。\n武帐临光宅，文卫象钩陈。\n广庭扬九奏，大帛丽三辰。\n发生同化育，播物体陶钧。\n霜空澄晓气，霞景莹芳春。\n德辉覃率[土]，相贺奉还淳。",
        "dynasty": "唐",
        "collection_info": null
    },
    {
        "title": "奉和初春登楼即目应诏",
        "author": "许敬宗",
        "content": "旭日临重壁，天眷极中京。\n春晖发芳甸，佳气满层城。\n去鸟随看没，来云逐望生。\n歌裏非烟扬，琴上凯风清。\n文波浮镂槛，摛景焕雕楹。\n璇玑体宽政，隆栋象端衡。\n创规虽有作，凝拱遂无营。\n沐恩空改鬓，将何谢夏成。",
        "dynasty": "唐",
        "collection_info": null
    },
    {
        "title": "奉和秋日即目应制",
        "author": "许敬宗",
        "content": "玉露交珠网，金风度绮钱。\n昆明秋景淡，岐岫落霞然。\n辞燕归寒海，来鸿出远天。\n叶动罗帷扬，花映绣裳鲜。\n规空升闇魄，笼野散轻烟。\n鹊度林光起，凫没水文圆。\n无机络秋纬，如管奏寒蝉。\n乃睠情何极，宸襟豫有旃。",
        "dynasty": "唐",
        "collection_info": null
    },
    {
        "title": "奉和秋暮言志应制",
        "author": "许敬宗",
        "content": "秋深桂初发，寒窗菊余菲。\n波拥羣凫至，秋飘朔雁归。\n月荚生还落，云枝似復非。\n凝宸阅栖亩，观文伫少微。\n圣敬韬前哲，先天谅不违。",
        "dynasty": "唐",
        "collection_info": null
    },
    {
        "title": "奉和喜雪应制",
        "author": "许敬宗",
        "content": "嵰州表奇贶，閟竹应遐巡。\n何如御京洛，流霰下天津。\n忽若琼林曙，俄同李径春。\n姑峯映仙质，郢路杂歌尘。\n伏槛观花瑞，称觞庆冬积。\n飘河共泻银，委树还重璧。\n连山分掩翠，绵霄远韬碧。\n千里徧浮空，五轫咸沦迹。\n机前辉裂素，池上伴凌波。\n腾华承玉宇，凝照混金娥。\n是日松筠性，欣奉柏梁歌。",
        "dynasty": "唐",
        "collection_info": null
    },
    {
        "title": "奉和登陕州城楼应制",
        "author": "许敬宗",
        "content": "挹河澄绿宇，御沟映朱宫。\n辰旗翻丽景，星盖曳雕虹。\n学嚬齐柳嫩，妍笑发春藂。\n锦鳞文碧浪，绣羽绚青空。\n眷念三阶静，遥想二南风。",
        "dynasty": "唐",
        "collection_info": null
    },
    {
        "title": "游清都观寻沈道士得清字",
        "author": "许敬宗",
        "content": "幽人蹈箕颍，方士访蓬瀛。\n岂若逢真气，齐契体无名。\n既诠众妙理，聊畅远游情。\n纵心驰贝阙，怡神想玉京。\n或命余杭酒，时听洛滨笙。\n风衢通阆苑，星使下层城。\n蕙帐晨飙动，芝房夕露清。\n方叶栖迟趣，于此听钟声。",
        "dynasty": "唐",
        "collection_info": null
    },
    {
        "title": "奉和七夕宴悬圃应制二首 一",
        "author": "许敬宗",
        "content": "牛闺临浅汉，鸾驷涉秋河。\n两怀萦别绪，一宿庆停梭。\n星模铅裏靥，月写黛中蛾。\n奈许今宵度，长婴离恨多。",
        "dynasty": "唐",
        "collection_info": null
    },
    {
        "title": "奉和七夕宴悬圃应制二首 二",
        "author": "许敬宗",
        "content": "婺闺期今夕，娥轮泛浅潢。\n迎秋伴暮雨，待暝合神光。\n荐寝低云鬓，呈态解霓裳。\n喜中愁漏促，别后怨天长。",
        "dynasty": "唐",
        "collection_info": null
    },
    {
        "title": "奉和仪鸾殿早秋应制",
        "author": "许敬宗",
        "content": "睿想追嘉豫，临轩御早秋。\n斜晖丽粉壁，清吹肃朱楼。\n高殿凝阴满，雕窗艳曲流。\n小臣参广宴，大造谅难酬。",
        "dynasty": "唐",
        "collection_info": null
    },
    {
        "title": "奉和咏雨应诏",
        "author": "许敬宗",
        "content": "舞商初赴节，湘燕远迎秋。\n飘丝交殿网，乱滴起池沤。\n激溜分龙阙，斜飞洒凤楼。\n崇朝方浃宇，宸盼俯凝旒。",
        "dynasty": "唐",
        "collection_info": null
    },
    {
        "title": "奉和过慈恩寺应制",
        "author": "许敬宗",
        "content": "凤阙隣金地，龙旗拂宝台。\n云楣将叶并，风牖送花来。\n月宫清晚桂，虹梁绚早梅。\n梵境留宸瞩，掞发丽天才。",
        "dynasty": "唐",
        "collection_info": null
    },
    {
        "title": "冬日宴于庶子宅各赋一字得归",
        "author": "许敬宗",
        "content": "倦游嗟落拓，短翮慕追飞。\n周醪忽同醉，牙弦乃共挥。\n油云澹寒色，落景霭霜霏。\n累日方投分，兹夕谅无归。",
        "dynasty": "唐",
        "collection_info": null
    },
    {
        "title": "送刘散员同赋得陈思王诗山树郁苍苍",
        "author": "许敬宗",
        "content": "乔木託危岫，积翠绕连冈。\n叶疎犹漏影，花少未流芳。\n风来闻肃肃，雾罢见苍苍。\n此中饯行迈，不异上河梁。",
        "dynasty": "唐",
        "collection_info": null
    },
    {
        "title": "侍宴莎册宫应制得情字",
        "author": "许敬宗",
        "content": "三星希曙景，万骑翊天行。\n葆羽翻风队，腾吹掩山楹。\n暖日晨光浅，飞烟旦彩轻。\n塞寒桃变色，冰断箭流声。\n渐奏长安道，神皐动睿情。",
        "dynasty": "唐",
        "collection_info": null
    },
    {
        "title": "奉和过旧宅应制",
        "author": "许敬宗",
        "content": "飞云临紫极，出震表青光。\n自尔家寰海，今兹返帝乡。\n情深感代国，乐甚讌谯方。\n白水浮佳气，黄星聚太常。\n岐凤鸣层阁，酆雀贺雕梁。\n桂山犹总翠，蘅薄尚流芳。\n攀鳞有遗皓，沐德抃称觞。",
        "dynasty": "唐",
        "collection_info": null
    },
    {
        "title": "奉和宴中山应制",
        "author": "许敬宗",
        "content": "飞云旋碧海，解网宥青丘。\n养贤停八骏，观风驻五牛。\n张乐临尧野，扬麾历舜州。\n中山献仙酤，赵媛发清讴。\n塞门朱鴈入，郊薮紫麟游。\n一举氛霓静，千龄德化流。",
        "dynasty": "唐",
        "collection_info": null
    },
    {
        "title": "奉和圣制登三台言志应制",
        "author": "许敬宗",
        "content": "中天表云榭，载极耸昆楼。\n圣作规玄造，轩阿復聿修。\n高门符令节，形胜总神州。\n企翼抟禽萃，飞甍燕雀游。\n缀星罗百拱，缘汉转三休。\n旦云生玉舃，初月上银钩。\n妙管含秦凤，仙姿丽斗牛。\n形言防处逸，粹藻发嘉猷。\n荷生无以谢，尽瘁竟何酬。",
        "dynasty": "唐",
        "collection_info": null
    },
    {
        "title": "安德山池宴集",
        "author": "许敬宗",
        "content": "戚里欢娱地，园林瞩望新。\n山庭带芳杜，歌吹叶阳春。\n台榭疑巫峡，荷蕖似洛滨。\n风花萦少女，虹梁聚美人。\n宴游穷至乐，谈笑毕良辰。\n独叹高阳晚，归路不知津。",
        "dynasty": "唐",
        "collection_info": null
    },
    {
        "title": "奉和圣制送来济应制",
        "author": "许敬宗",
        "content": "万乘腾镳警岐路，百壶供帐饯离宫。\n御沟分水声难绝，广宴当歌曲易终。\n兴言共伤千里道，俯迹聊示五情同。\n良哉既深留帝念，沃化方有赞天聪。",
        "dynasty": "唐",
        "collection_info": null
    },
    {
        "title": "七夕赋咏成篇",
        "author": "许敬宗",
        "content": "一年抱怨嗟长别，七夕含态始言归。\n飘飘罗袜光天步，灼灼新妆鉴月辉。\n情催巧笑开星靥，不惜呈露解云衣。\n所叹却随更漏尽，掩泣还弄昨宵机。",
        "dynasty": "唐",
        "collection_info": null
    },
    {
        "title": "拟江令于长安归扬州九日赋",
        "author": "许敬宗",
        "content": "本逐征鸿去，还随落叶来。\n菊花应未满，请待诗人开。",
        "dynasty": "唐",
        "collection_info": null
    },
    {
        "title": "拟江令于长安归扬州九日赋",
        "author": "许敬宗",
        "content": "游人倦蓬转，乡思逐雁来。\n偏想临潭菊，芳蘂对谁开。",
        "dynasty": "唐",
        "collection_info": null
    },
    {
        "title": "和边城秋气早",
        "author": "李义府",
        "content": "金微凝素节，玉律应清葭。\n边马秋声急，征鸿晓阵斜。\n关树凋凉叶，塞草落寒花。\n雾暗长川景，云昏大漠沙。\n溪深路难越，川平望超忽。\n极望断烟飘，遥落惊蓬没。\n霜结龙城吹，水照龟林月。\n日色夏犹冷，霜华春未歇。\n睿作高紫宸，分明映玄阙。",
        "dynasty": "唐",
        "collection_info": null
    },
    {
        "title": "招谕有怀赠同行人",
        "author": "李义府",
        "content": "远游冒艰阻，深入劳存谕。\n春去辞国门，秋还在边戍。\n轩车行未返，节序催难驻。\n陌上悲转蓬，园中想芳树。\n蜀山自纷纠，岷水恆奔注。\n临泛多苦怀，登攀寡欢趣。\n永夕飞淫雨，崇朝蒸毒雾。\n不求绥岭桃，宁美邛乡蒟。\n白狼行欲静，骢马何常驱。\n愿接轺斾尘，联翩东北骛。",
        "dynasty": "唐",
        "collection_info": null
    },
    {
        "title": "宣正殿芝草",
        "author": "李义府",
        "content": "明王敦孝感，宝殿秀灵芝。\n色带朝阳净，光涵雨露滋。\n且标宣德重，更引国恩施。\n圣祚今无限，微臣乐未移。",
        "dynasty": "唐",
        "collection_info": null
    },
    {
        "title": "咏鹦鹉",
        "author": "李义府",
        "content": "牵弋辞重海，触网去层峦。\n戢翼雕笼际，延思彩霞端。\n慕侣朝声切，离羣夜影寒。\n能言殊可贵，相助忆长安。",
        "dynasty": "唐",
        "collection_info": null
    },
    {
        "title": "在巂州遥敍封禅",
        "author": "李义府",
        "content": "天齐标巨镇，日观启崇朝。\n岧嶤临渤澥，隐嶙控河沂。\n眺迥分吴乘，凌高属汉祠。\n建岳诚为长，升功谅在兹。\n帝猷符广运，玄范畅文思。\n飞声总地络，腾化抚干维。\n瑞策开珍凤，祯图荐宝龟。\n创封超昔夏，修禅掩前姬。\n东后方肆觐，西都导六师。\n肃驾移星苑，扬罕驭风司。\n沸鼓喧平陆，凝跸静通逵。\n汶阳驰月羽，蒙阴警电麾。\n岩花飘曙辇，峰叶荡春旗。\n石闾环藻卫，金坛映黼帷。\n仙阶溢秘秬，灵检耀祥芝。\n张乐分韶濩，观礼纵华夷。\n佳气浮丹谷，荣光泛绿坻。\n三始贻遐贶，万岁受重釐。\n菲质陶恩奖，趋迹奉轩墀。\n触网沦幽裔，乘徼限明时。\n周南昔已叹，邛西今復悲。",
        "dynasty": "唐",
        "collection_info": null
    },
    {
        "title": "堂堂词二首 一",
        "author": "李义府",
        "content": "镂月成歌扇，裁云作舞衣。\n自怜迴雪影，好取洛川归。",
        "dynasty": "唐",
        "collection_info": null
    },
    {
        "title": "堂堂词二首 二",
        "author": "李义府",
        "content": "懒整鸳鸯被，羞褰玳瑁床。\n春风别有意，密处也寻香。",
        "dynasty": "唐",
        "collection_info": null
    },
    {
        "title": "咏乌",
        "author": "李义府",
        "content": "日裏扬朝彩，琴中伴夜啼。\n上林如许树，不借一枝栖。",
        "dynasty": "唐",
        "collection_info": null
    },
    {
        "title": "从军行二首 一",
        "author": "虞世南",
        "content": "涂山烽候惊，弭节度龙城。\n冀马楼兰将，燕犀上谷兵。\n劒寒花不落，弓晓月逾明。\n凛凛严霜节，冰壮黄河绝。\n蔽日卷征蓬，浮天散飞雪。\n全兵值月满，精骑乘胶折。\n结髮早驱驰，辛苦事旌麾。\n马冻重关冷，轮摧九折危。\n独有西山将，年年属数奇。",
        "dynasty": "唐",
        "collection_info": null
    },
    {
        "title": "从军行二首 二",
        "author": "虞世南",
        "content": "烽火发金微，连营出武威。\n孤城塞云起，绝阵虏尘飞。\n侠客吸龙劒，恶少缦胡衣。\n朝摩骨都垒，夜解谷蠡围。\n萧关远无极，蒲海广难依。\n沙磴离旌断，晴川候马归。\n交河梁已毕，燕山斾欲挥。\n方知万里相，侯服见光辉。",
        "dynasty": "唐",
        "collection_info": null
    },
    {
        "title": "拟饮马长城窟",
        "author": "虞世南",
        "content": "驰马渡河干，流深马渡难。\n前逢锦车使，都护在楼兰。\n轻骑犹衔勒，疑兵尚解鞍。\n温池下绝涧，栈道接危峦。\n拓地勋未赏，亡城律岂宽。\n有月关犹暗，经春陇尚寒。\n云昏无復影，冰合不闻湍。\n怀君不可遇，聊持报一飱。",
        "dynasty": "唐",
        "collection_info": null
    },
    {
        "title": "出塞",
        "author": "虞世南",
        "content": "上将三略远，元戎九命尊。\n缅怀古人节，思酬明主恩。\n山西多勇气，塞北有游魂。\n扬桴上陇坂，勒骑下平原。\n誓将绝沙漠，悠然去玉门。\n轻赍不遑舍，惊策骛戎轩。\n凛凛边风急，萧萧征马烦。\n雪暗天山道，冰塞交河源。\n雾锋黯无色，霜旗冻不翻。\n耿介倚长劒，日落风尘昏。",
        "dynasty": "唐",
        "collection_info": null
    },
    {
        "title": "结客少年场行",
        "author": "虞世南",
        "content": "韩魏多奇节，倜傥遗声利。\n共矜然诺心，各负纵横志。\n结交一言重，相期千里至。\n绿沈明月弦，金络浮云辔。\n吹箫入吴市，击筑游燕肆。\n寻源博望侯，结客远相求。\n少年怀一顾，长驱背陇头。\n燄燄戈霜动，耿耿劒虹浮。\n天山冬夏雪，交河南北流。\n云起龙沙暗，木落鴈门秋。\n轻生殉知己，非是为身谋。",
        "dynasty": "唐",
        "collection_info": null
    },
    {
        "title": "怨歌行",
        "author": "虞世南",
        "content": "紫殿秋风冷，雕甍落日沈。\n裁纨悽断曲，织素别离心。\n掖庭羞改画，长门不惜金。\n宠移恩稍薄，情疎恨转深。\n香销翠羽帐，弦断凤皇琴。\n镜前红粉歇，阶上绿苔侵。\n谁言掩歌扇，翻作白头吟。",
        "dynasty": "唐",
        "collection_info": null
    },
    {
        "title": "中妇织流黄",
        "author": "虞世南",
        "content": "寒闺织素锦，含怨敛双蛾。\n综新交缕涩，经脆断丝多。\n衣香逐举袖，钏动应鸣梭。\n还恐裁缝罢，无信达交河。",
        "dynasty": "唐",
        "collection_info": null
    },
    {
        "title": "门有车马客",
        "author": "虞世南",
        "content": "陈遵重交结，田蚡擅豪华。\n曲台临上路，高轩抵狭斜。\n赭汗千金马，绣轴五香车。\n白鹤随飞盖，朱鹭入鸣笳。\n夏莲开劒水，春桃发绶花。\n高谈辩飞兔，摛藻握灵蛇。\n逢恩出毛羽，失路委泥沙。\n暧暧风烟晚，路长归骑远。\n日斜青琐第，尘飞金谷苑。\n危弦促柱奏巴渝，遗簪堕珥解罗襦。\n如何守直道，翻使谷名愚。",
        "dynasty": "唐",
        "collection_info": null
    },
    {
        "title": "飞来双白鹤",
        "author": "虞世南",
        "content": "飞来双白鹤，奋翼远凌烟。\n俱栖集紫盖，一举背青田。\n扬影过伊洛，流声入管弦。\n鸣羣倒景外，刷羽阆风前。\n暎海疑浮雪，拂涧泻飞泉。\n燕雀宁知去，蜉蝣不识还。\n何言别俦侣，从此间山川。\n顾步已相失，裴回各自怜。\n危心犹警露，哀响讵闻天。\n无因振六翮，轻举復随仙。",
        "dynasty": "唐",
        "collection_info": null
    },
    {
        "title": "奉和幽山雨后应令",
        "author": "虞世南",
        "content": "肃城邻上苑，黄山迩桂宫。\n雨歇连峰翠，烟开竟野通。\n排虚翔戏鸟，跨水落长虹。\n日下林全暗，云收岭半空。\n山泉鸣石涧，地籁响岩风。",
        "dynasty": "唐",
        "collection_info": null
    },
    {
        "title": "赋得吴都",
        "author": "虞世南",
        "content": "画野通淮泗，星躔应斗牛。\n玉牒宏图表，黄旗美气浮。\n三分开霸业，万里宅神州。\n高台临茂苑，飞阁跨澄流。\n江涛如素盖，海气似朱楼。\n吴趋自有乐，还似镜中游。",
        "dynasty": "唐",
        "collection_info": null
    },
    {
        "title": "赋得慎罚",
        "author": "虞世南",
        "content": "帝图光往册，上德表鸿名。\n道冠二仪始，风高三代英。\n乐和知化洽，讼息表刑清。\n罚轻犹在念，忽喜尚留情。\n明慎全无枉，哀矜在好生。\n五疵过亦察，二辟理弥精。\n幪巾示廉耻，嘉石务详平。\n每削繁苛性，常深恻隐诚。\n政宽思济猛，疑罪必从轻。\n于张惩不滥，陈郭宪无倾。\n刑措谅斯在，欢然仰颂声。",
        "dynasty": "唐",
        "collection_info": null
    },
    {
        "title": "奉和咏日午",
        "author": "虞世南",
        "content": "高天净秋色，长汉转曦车。\n玉树阴初正，桐圭影未斜。\n翠盖飞圆彩，明镜发轻花。\n再中良表瑞，共仰璧晖赊。",
        "dynasty": "唐",
        "collection_info": null
    },
    {
        "title": "发营逢雨应诏",
        "author": "虞世南",
        "content": "豫游欣胜地，皇泽乃先天。\n油云阴御道，膏雨润公田。\n陇麦霑逾翠，山花湿更然。\n稼穑良所重，方復悦丰年。",
        "dynasty": "唐",
        "collection_info": null
    },
    {
        "title": "赋得临池竹应制",
        "author": "虞世南",
        "content": "葱翠梢云质，垂彩暎清池。\n波泛含风影，流摇防露枝。\n龙鳞漾嶰谷，凤翅拂涟漪。\n欲识凌冬性，唯有岁寒知。",
        "dynasty": "唐",
        "collection_info": null
    },
    {
        "title": "侍宴应诏赋韵得前字",
        "author": "虞世南",
        "content": "芬芳禁林晚，容与桂丹前。\n横空一鸟度，照水百花然。\n绿野明斜日，青山澹晚烟。\n滥陪终宴赏，握管类窥天。",
        "dynasty": "唐",
        "collection_info": null
    },
    {
        "title": "侍宴归鴈堂",
        "author": "虞世南",
        "content": "歌堂面渌水，舞馆接金塘。\n竹开霜后翠，梅动雪前香。\n凫归初命侣，鴈起欲分行。\n刷羽同栖集，怀恩愧稻粱。",
        "dynasty": "唐",
        "collection_info": null
    },
    {
        "title": "凌晨早朝",
        "author": "虞世南",
        "content": "万瓦宵光曙，重檐夕雾收。\n玉花停夜烛，金壶送晓筹。\n日晖青琐殿，霞生结绮楼。\n重门应启路，通籍引王侯。",
        "dynasty": "唐",
        "collection_info": null
    },
    {
        "title": "奉和咏风应魏王教",
        "author": "虞世南",
        "content": "逐舞飘轻袖，传歌共绕梁。\n动枝生乱影，吹花送远香。",
        "dynasty": "唐",
        "collection_info": null
    },
    {
        "title": "初晴应教",
        "author": "虞世南",
        "content": "初日明燕馆，新溜满梁池。\n归云半入岭，残滴尚悬枝。",
        "dynasty": "唐",
        "collection_info": null
    },
    {
        "title": "春夜",
        "author": "虞世南",
        "content": "春苑月裴回，竹堂侵夜开。\n惊鸟排林度，风花隔水来。",
        "dynasty": "唐",
        "collection_info": null
    },
    {
        "title": "咏舞",
        "author": "虞世南",
        "content": "繁弦奏渌水，长袖转回鸾。\n一双俱应节，还似镜中看。",
        "dynasty": "唐",
        "collection_info": null
    },
    {
        "title": "咏萤",
        "author": "虞世南",
        "content": "的历流光小，飘飖弱翅轻。\n恐畏无人识，独自暗中明。",
        "dynasty": "唐",
        "collection_info": null
    },
    {
        "title": "蝉",
        "author": "虞世南",
        "content": "垂緌饮清露，流响出疎桐。\n居高声自远，非是藉秋风。",
        "dynasty": "唐",
        "collection_info": null
    },
    {
        "title": "秋鴈",
        "author": "虞世南",
        "content": "日暮霜风急，羽翮转难任。\n为有传书意，联翩入上林。",
        "dynasty": "唐",
        "collection_info": null
    },
    {
        "title": "奉和月夜观星应令",
        "author": "虞世南",
        "content": "早秋炎景暮，初弦月彩新。\n清风涤暑气，零露净嚣尘。\n薄雾销轻縠，鲜云卷夕鳞。\n休光灼前曜，瑞彩接重轮。\n缘情摛圣藻，并作命徐陈。\n宿草诚渝滥，吹嘘偶搢绅。\n天文岂易述，徒知仰北辰。",
        "dynasty": "唐",
        "collection_info": null
    },
    {
        "title": "和銮舆顿戏下",
        "author": "虞世南",
        "content": "重轮依紫极，前耀奉丹霄。\n天经恋宸扆，帝命扈仙镳。\n乘[星]开鹤禁，带月下虹桥。\n银书含晓色，金辂转晨飙。\n雾澈轩营近，尘暗苑城遥。\n莲花分秀蕚，竹箭下惊潮。\n抚己惭龙干，承恩集凤条。\n瑶山盛风乐，抽简荐徒谣。",
        "dynasty": "唐",
        "collection_info": null
    },
    {
        "title": "奉和至寿春应令",
        "author": "虞世南",
        "content": "瑶山盛风乐，南巡务逸游。\n如何事巡抚，民瘼谅斯求。\n文鹤扬轻盖，苍龙饰桂舟。\n泛沫萦沙屿，寒澌拥急流。\n路指八仙馆，途经百尺楼。\n眷言昔游践，回驾且淹留。\n后车喧凤吹，前旌暎綵旒。\n龙骖驻六马，飞阁上三休。\n调谐金石奏，欢洽羽觞浮。\n天文徒可仰，何以厕琳球。",
        "dynasty": "唐",
        "collection_info": null
    },
    {
        "title": "奉和幸江都应诏",
        "author": "虞世南",
        "content": "南国行周化，稽山秘夏图。\n百王岂殊轨，千载协前谟。\n肆觐遵时豫，顺动悦来苏。\n安流进玉轴，戒道翼金吾。\n龙旗焕辰象，凤吹溢川涂。\n封唐昔敷锡，分陕被荆吴。\n沐道咸知让，慕义久成都。\n冬律初飞管，阳鸟正衔芦。\n严飙肃林薄，暧景澹江湖。\n鸿私浃幽远，厚泽润凋枯。\n虞琴起歌咏，汉筑动巴歈。\n多幸霑行苇，无庸类散樗。",
        "dynasty": "唐",
        "collection_info": null
    },
    {
        "title": "奉和献岁讌宫臣",
        "author": "虞世南",
        "content": "履端初起节，长苑命高筵。\n肆夏喧金奏，重润响朱弦。\n春光催柳色，日彩泛槐烟。\n微臣同滥吹，谬得仰钧天。",
        "dynasty": "唐",
        "collection_info": null
    },
    {
        "title": "奉和出颍至淮应令",
        "author": "虞世南",
        "content": "良晨喜利涉，解缆入淮浔。\n寒流泛鹢首，霜吹响哀吟。\n潜鳞波裏跃，水鸟浪前沈。\n邗沟非復远，怅望悦宸襟。",
        "dynasty": "唐",
        "collection_info": null
    },
    {
        "title": "应诏嘲司花女",
        "author": "虞世南",
        "content": "学画鸦黄半未成，垂肩軃亸袖太憨生。\n缘憨却得君王惜，长把花枝傍辇行。",
        "dynasty": "唐",
        "collection_info": null
    },
    {
        "title": "古意六首 一",
        "author": "王绩",
        "content": "幽人在何所？紫岩有仙躅。\n月下横宝琴，此外将安欲。\n材抽峄山榦，徽点昆丘玉。\n漆抱蛟龙唇，丝缠凤凰足。\n前弹广陵罢，后以明光续。\n百金买一声，千金传一曲。\n世无钟子期，谁知心所属。",
        "dynasty": "唐",
        "collection_info": null
    },
    {
        "title": "古意六首 二",
        "author": "王绩",
        "content": "竹生大夏溪，苍苍富奇质。\n绿叶吟风劲，翠茎犯霄密。\n霜霰封其柯，鹓鸾食其实。\n宁知轩辕后，更有伶伦出。\n刀斧俄见寻，根株坐相失。\n裁为十二管，吹作雄雌律。\n有用虽自伤，无心復招疾。\n不如山上草，离离保终吉。",
        "dynasty": "唐",
        "collection_info": null
    },
    {
        "title": "古意六首 三",
        "author": "王绩",
        "content": "宝龟尺二寸，由来宅深水。\n浮游五湖内，宛转三江裏。\n何不深復深，轻然至溱洧。\n溱洧源流狭，春秋不濡轨。\n渔人递往还，网罟相萦藟。\n一朝失运会，刳肠血流死。\n丰骨输庙堂，鲜腴籍笾簋。\n弃置谁怨尤，自我招此否。\n余灵寄明卜，復来钦所履。",
        "dynasty": "唐",
        "collection_info": null
    },
    {
        "title": "古意六首 四",
        "author": "王绩",
        "content": "松生北岩下，由来人径绝。\n布叶捎云烟，插根拥岩穴。\n自言生得地，独负凌云洁。\n何时畏斤斧，几度经霜雪。\n风惊西北枝，雹陨东南节。\n不知岁月久，稍觉枝榦折。\n藤萝上下碎，枝榦纵横裂。\n行当糜烂尽，坐共灰尘灭。\n宁关匠石顾，岂为王孙折。\n盛衰自有时，圣贤未尝屑。\n寄言悠悠者，无为嗟大耋。",
        "dynasty": "唐",
        "collection_info": null
    },
    {
        "title": "古意六首 五",
        "author": "王绩",
        "content": "桂树何苍苍，秋来花更芳。\n自言岁寒性，不知露与霜。\n幽人重其德，徙植临前堂。\n连拳八九树，偃蹇二三行。\n枝枝自相纠，叶叶还相当。\n去来双鸿鹄，栖息两鸳鸯。\n荣荫诚不厚，斤斧亦勿伤。\n赤心许君时，此意那可忘。",
        "dynasty": "唐",
        "collection_info": null
    },
    {
        "title": "古意六首 六",
        "author": "王绩",
        "content": "彩凤欲将归，提罗出郊访。\n罗张大泽已，凤入重云扬。\n朝栖昆阆木，夕饮蓬壶涨。\n问凤那远飞，贤君坐相望。\n凤言荷深德，微禽安足尚。\n但使雏卵全，无令[矰]缴放。\n皇臣力牧举，帝乐箫韶畅。\n自有来巢时，明年阿阁上。",
        "dynasty": "唐",
        "collection_info": null
    },
    {
        "title": "石竹咏",
        "author": "王绩",
        "content": "萋萋结绿枝，晔晔垂朱英。\n常恐零露降，不得全其生。\n叹息聊自思，此生岂我情。\n昔我未生时，谁者令我萌。\n弃置勿重陈，委化何足惊。",
        "dynasty": "唐",
        "collection_info": null
    },
    {
        "title": "田家三首 一",
        "author": "王绩",
        "content": "阮籍生涯懒，嵇康意气疎。\n相逢一醉饱，独坐数行书。\n小池聊养鹤，闲田且牧猪。\n草生元亮径，花暗子云居。\n倚床看妇织，登壠课儿锄。\n迴头寻仙事，併是一空虚。",
        "dynasty": "唐",
        "collection_info": null
    },
    {
        "title": "田家三首 二",
        "author": "王绩",
        "content": "家住箕山下，门枕颍川滨。\n不知今有汉，唯言昔避秦。\n琴伴前庭月，酒劝后园春。\n自得中林士，何忝上皇人。",
        "dynasty": "唐",
        "collection_info": null
    },
    {
        "title": "田家三首 三",
        "author": "王绩",
        "content": "平生唯酒乐，作性不能无。\n朝朝访乡里，夜夜遣人酤。\n家贫留客久，不暇道精麤。\n抽帘持益炬，拔箦更燃炉。\n恆闻饮不足，何见有残壶。",
        "dynasty": "唐",
        "collection_info": null
    },
    {
        "title": "赠李征君大寿",
        "author": "王绩",
        "content": "孔淳辞散骑，陆昶谢中郎。\n幅巾朝帝罢，杖策去官忙。\n附车还赵郡，乘船向武昌。\n九征书未已，十辟誉弥彰。\n副君迎绮季，天子送严光。\n灞陵幽径近，磻溪隐路长。\n编蓬还作室，绩草更为裳。\n会稽置樵处，兰陵卖药行。\n看书惟道德，开教止农桑。\n别有幽怀侣，由来高让王。\n前年辞厚币，今岁返寒乡。\n有书横石架，无毡坐土床。\n兰英犹足酿，竹实本无粮。\n涧松寒转直，山菊秋自香。\n管宁存祭礼，王霸重朝章。\n去去相随去，披裘骄盛唐。",
        "dynasty": "唐",
        "collection_info": null
    },
    {
        "title": "山中敍志",
        "author": "王绩",
        "content": "物外知何事，山中无所有。\n风鸣静夜琴，月照芳春酒。\n直置百年内，谁论千载后。\n张奉娉贤妻，老莱籍嘉偶。\n孟光傥未嫁，梁鸿正须妇。",
        "dynasty": "唐",
        "collection_info": null
    },
    {
        "title": "赠梁公",
        "author": "王绩",
        "content": "我欲图世乐，斯乐难可常。\n位大招讥嫌，禄极生祸殃。\n圣莫若周公，忠岂踰霍光。\n成王已兴诮，宣帝如负芒。\n范蠡何智哉，单舟戒轻装。\n疏广岂不怀，策杖还故乡。\n朱门虽足悦，赤族亦可伤。\n履霜成坚冰，知足胜不祥。\n我今穷家子，自言此见长。\n功成皆能退，在昔谁灭亡。",
        "dynasty": "唐",
        "collection_info": null
    },
    {
        "title": "薛记室收过庄见寻率题古意以赠",
        "author": "王绩",
        "content": "伊昔逢丧乱，历数闰当余。\n豺狼塞衢路，桑梓成丘墟。\n余及尔皆亡，东西各异居。\n尔为背风鸟，我为涸辙鱼。\n逮承云雷后，欣逢天地初。\n东川聊下钓，南亩试挥锄。\n资税幸不及，伏腊常有储。\n散诞时须酒，萧条懒向书。\n朽木不可雕，短翮将焉摅。\n故人有深契，过我蓬高庐。\n曳裾出门迎，握手登前除。\n相看非旧颜，忽若形骸疎。\n追道宿昔事，切切心相于。\n忆我少年时，携手游东渠。\n梅李夹两岸，花枝何扶疏。\n同志亦不多，西庄有姚徐。\n尝爱陶渊明，酌醴焚枯鱼。\n尝学公孙弘，策杖牧羣猪。\n追念甫如昨，奄忽成空虚。\n人生讵能几，岁岁常不舒。\n赖有北山僧，教我以真如。\n使我视听遣，自觉尘累祛。\n何事须筌蹄，今已得兔鱼。\n旧游傥多暇，同此释纷拏。",
        "dynasty": "唐",
        "collection_info": null
    },
    {
        "title": "晚年敍志示翟处士",
        "author": "王绩",
        "content": "弱龄慕奇调，无事不兼修。\n望气登重阁，占星上小楼。\n明经思待诏，学剑觅封侯。\n弃繻频北上，怀刺几西游。\n中年逢丧乱，非復昔追求。\n失路青门隐，藏名白社游。\n风云私所爱，屠博暗为俦。\n解纷曾霸越，释难颇存周。\n晚岁聊长想，生涯太若浮。\n归来南亩上，更坐北溪头。\n古岸多盘石，春泉足细流。\n东隅诚已谢，西景惧难收。\n无谓退耕近，伏念已经秋。\n庚桑逢处跪，陶潜见人羞。\n三晨宁举火，五月镇披裘。\n自有居常乐，谁知身世忧。",
        "dynasty": "唐",
        "collection_info": null
    },
    {
        "title": "春日",
        "author": "王绩",
        "content": "前旦出园游，林华都未有。\n今朝下堂来，池冰开已久。\n雪被南轩梅，风催北庭柳。\n遥呼竈前妾，却报机中妇。\n年光恰恰来，满瓮营春酒。",
        "dynasty": "唐",
        "collection_info": null
    },
    {
        "title": "采药",
        "author": "王绩",
        "content": "野情贪药饵，郊居倦蓬荜。\n青龙护道符，白犬游仙术。\n腰鎌戊己月，负锸庚辛日。\n时时断嶂遮，往往孤峰出。\n行披葛仙经，坐检神农帙。\n龟蛇采二苓，赤白寻双朮。\n地冻根难尽，藂枯苗易失。\n从容肉作名，薯蓣高成质。\n家丰松叶酒，器贮参花蜜。\n且復归去来，刀圭辅衰疾。",
        "dynasty": "唐",
        "collection_info": null
    },
    {
        "title": "在京思故园见乡人问",
        "author": "王绩",
        "content": "旅泊多年岁，老去不知迴。\n忽逢门前客，道发故乡来。\n敛眉俱握手，破涕共衔杯。\n殷勤访朋旧，屈曲问童孩。\n衰宗多弟侄，若箇赏池台。\n旧园今在否，新树也应栽。\n柳行疎密布，茅斋宽窄裁。\n经移何处竹？别种几株梅。\n渠当无绝水，石计总生苔。\n院果谁先熟，林花那后开。\n羇心祗欲问，为报不须猜。\n行当驱下泽，去剪故园莱。",
        "dynasty": "唐",
        "collection_info": null
    },
    {
        "title": "春桂问荅二首 一",
        "author": "王绩",
        "content": "问春桂：桃李正芬华，年光随处满，何事独无花。",
        "dynasty": "唐",
        "collection_info": null
    },
    {
        "title": "春桂问荅二首 二",
        "author": "王绩",
        "content": "春桂荅：春华讵能久，风霜摇落时，独秀君知不。",
        "dynasty": "唐",
        "collection_info": null
    },
    {
        "title": "北山",
        "author": "王绩",
        "content": "旧知山裏绝氛埃，登高日暮心悠哉。\n子平一去何时返？仲叔长游遂不来。\n幽兰独夜清琴曲，桂树凌云浊酒杯。\n槁项同枯木，丹心等死灰。",
        "dynasty": "唐",
        "collection_info": null
    },
    {
        "title": "野望",
        "author": "王绩",
        "content": "东皐薄暮望，徙倚欲何依。\n树树皆秋色，山山唯落晖。\n牧人驱犊返，猎马带禽归。\n相顾无相识，长歌怀采薇。",
        "dynasty": "唐",
        "collection_info": null
    },
    {
        "title": "赠程处士",
        "author": "王绩",
        "content": "百年长扰扰，万事悉悠悠。\n日光随意落，河水任情流。\n礼乐囚姬旦，诗书缚孔丘。\n不如高枕枕，时取醉消愁。",
        "dynasty": "唐",
        "collection_info": null
    },
    {
        "title": "九月九日赠崔使君善为",
        "author": "王绩",
        "content": "野人迷节候，端坐隔尘埃。\n忽见黄花吐，方知素节回。\n映岩千段发，临浦万株开。\n香气徒盈把，无人送酒来。",
        "dynasty": "唐",
        "collection_info": null
    },
    {
        "title": "独坐",
        "author": "王绩",
        "content": "问君樽酒外，独坐更何须。\n有客谈名理，无人索地租。\n三男婚令族，五女嫁贤夫。\n百年随分了，未羡陟方壶。",
        "dynasty": "唐",
        "collection_info": null
    },
    {
        "title": "游仙四首 一",
        "author": "王绩",
        "content": "暂出东陂路，过访北岩前。\n蔡经新学道，王烈旧成仙。\n驾鹤来无日，乘龙去几年。\n三山银作地，八洞玉为天。\n金精飞欲尽，石髓溜应坚。\n自悲生世促，无暇待桑田。",
        "dynasty": "唐",
        "collection_info": null
    },
    {
        "title": "游仙四首 二",
        "author": "王绩",
        "content": "上月芝兰径，中岩紫翠房。\n金壶新练乳，玉釜始煎香。\n六局黄公术，三门赤帝方。\n吹沙聊作鸟，动石试为羊。\n缑氏还程促，瀛洲会日长。\n谁知北岩下，延首咏霓裳。",
        "dynasty": "唐",
        "collection_info": null
    },
    {
        "title": "游仙四首 三",
        "author": "王绩",
        "content": "结衣寻野路，负杖入山门。\n道士言无宅，仙人更有村。\n斜溪横桂渚，小径入桃源。\n玉床尘稍冷，金炉火尚温。\n心疑游北极，望似陟西昆。\n逆愁归旧里，萧条访子孙。",
        "dynasty": "唐",
        "collection_info": null
    },
    {
        "title": "游仙四首 四",
        "author": "王绩",
        "content": "真经知那是，仙骨定何为。\n许迈心长切，嵇康命似奇。\n桑疎金阙迥，苔重石梁危。\n照水然犀角，游山费虎皮。\n鸭桃闻已种，龙竹未经骑。\n为向天仙道，栖遑君讵知。",
        "dynasty": "唐",
        "collection_info": null
    },
    {
        "title": "策杖寻隐士",
        "author": "王绩",
        "content": "策杖寻隐士，行行路渐赊。\n石梁横涧断，土室映山斜。\n孝然纵有舍，威辇遂无家。\n置酒烧枯叶，披书坐落花。\n新垂滋水钓，旧结茂陵罝。\n岁岁长如此，方知轻世华。",
        "dynasty": "唐",
        "collection_info": null
    },
    {
        "title": "赠学仙者",
        "author": "王绩",
        "content": "采药层城远，寻师海路赊。\n玉壶横日月，金阙断烟霞。\n仙人何处在？道士未还家。\n谁知彭泽意，更觅步兵那。\n春酿煎松叶，秋杯浸菊花。\n相逢宁可醉，定不学丹砂。",
        "dynasty": "唐",
        "collection_info": null
    },
    {
        "title": "黄颊山",
        "author": "王绩",
        "content": "别有青溪道，斜亘碧岩隈。\n崩榛横古蔓，荒石拥寒苔。\n野心长寂寞，山径本幽迴。\n步步攀藤上，朝朝负药来。\n几看松叶秀，频值菊花开。\n无人堪作伴，岁晚独悠哉。",
        "dynasty": "唐",
        "collection_info": null
    },
    {
        "title": "建德破后入长安咏秋蓬示辛学士",
        "author": "王绩",
        "content": "遇坎聊知止，逢风或未归。\n孤根何处断？轻叶强能飞。",
        "dynasty": "唐",
        "collection_info": null
    },
    {
        "title": "过酒家五首 一",
        "author": "王绩",
        "content": "洛阳无大宅，长安乏主人。\n黄金销未尽，祗为酒家贫。",
        "dynasty": "唐",
        "collection_info": null
    },
    {
        "title": "过酒家五首 二",
        "author": "王绩",
        "content": "此日长昏饮，非关养性灵。\n眼看人尽醉，何忍独为醒。",
        "dynasty": "唐",
        "collection_info": null
    },
    {
        "title": "过酒家五首 三",
        "author": "王绩",
        "content": "竹叶连糟翠，蒲萄带曲红。\n相逢不令尽，别后为谁空。",
        "dynasty": "唐",
        "collection_info": null
    },
    {
        "title": "过酒家五首 四",
        "author": "王绩",
        "content": "对酒但知饮，逢人莫强牵。\n倚鑪便得睡，横瓮足堪眠。",
        "dynasty": "唐",
        "collection_info": null
    },
    {
        "title": "过酒家五首 五",
        "author": "王绩",
        "content": "有客须教饮，无钱可别沽。\n来时长道贳，惭媿酒家胡。",
        "dynasty": "唐",
        "collection_info": null
    },
    {
        "title": "夜还东溪",
        "author": "王绩",
        "content": "石苔应可践，丛枝幸易攀。\n青溪归路直，乘月夜歌还。",
        "dynasty": "唐",
        "collection_info": null
    },
    {
        "title": "山中别李处士",
        "author": "王绩",
        "content": "为向东溪道，人来路渐赊。\n山中春酒熟，何处得停家。",
        "dynasty": "唐",
        "collection_info": null
    },
    {
        "title": "初春",
        "author": "王绩",
        "content": "春来日渐长，醉客喜年光。\n稍觉池亭好，偏宜酒瓮香。",
        "dynasty": "唐",
        "collection_info": null
    },
    {
        "title": "醉后",
        "author": "王绩",
        "content": "阮籍醒时少，陶潜醉日多。\n百年何足度，乘兴且长歌。",
        "dynasty": "唐",
        "collection_info": null
    },
    {
        "title": "题酒店壁",
        "author": "王绩",
        "content": "昨夜缾始尽，今朝瓮即开。\n梦中占梦罢，还向酒家来。",
        "dynasty": "唐",
        "collection_info": null
    },
    {
        "title": "戏题卜铺壁",
        "author": "王绩",
        "content": "旦逐刘伶去，宵随毕卓眠。\n不应长卖卜，须得杖头钱。",
        "dynasty": "唐",
        "collection_info": null
    },
    {
        "title": "尝春酒",
        "author": "王绩",
        "content": "野觞浮郑酌，山酒漉陶巾。\n但令千日醉，何惜两三春。",
        "dynasty": "唐",
        "collection_info": null
    },
    {
        "title": "独酌",
        "author": "王绩",
        "content": "浮生知几日，无状逐空名。\n不知多酿酒，时向竹林倾。",
        "dynasty": "唐",
        "collection_info": null
    },
    {
        "title": "秋夜喜遇王处士",
        "author": "王绩",
        "content": "北场芸藿罢，东皐刈黍归。\n相逢秋月满，更值夜萤飞。",
        "dynasty": "唐",
        "collection_info": null
    },
    {
        "title": "山夜调琴",
        "author": "王绩",
        "content": "促轸乘明月，抽弦对白云。\n从来山水韵，不使俗人闻。",
        "dynasty": "唐",
        "collection_info": null
    },
    {
        "title": "看酿酒",
        "author": "王绩",
        "content": "六月调神曲，正朝汲美泉。\n从来作春酒，未省不经年。",
        "dynasty": "唐",
        "collection_info": null
    },
    {
        "title": "食后",
        "author": "王绩",
        "content": "田家无所有，晚食遂为常。\n菜剪三秋绿，飧炊百日黄。\n胡麻山麨样，楚豆野麋方。\n始暴松皮脯，新添杜若浆。\n葛花消酒毒，萸蔕发羹香。\n鼓腹聊乘兴，宁知逢世昌。",
        "dynasty": "唐",
        "collection_info": null
    },
    {
        "title": "过汉故城",
        "author": "王绩",
        "content": "大汉昔未定，强秦犹擅场。\n中原逐鹿罢，高祖郁龙骧。\n经始谋帝坐，兹焉壮未央。\n规模穷栋宇，表裏浚城隍。\n羣后崇长乐，中朝增建章。\n钩陈被兰锜，乐府奏芝房。\n翡翠明珠帐，鸳鸯白玉堂。\n清晨宝鼎食，闲夜郁金香。\n天马来东道，佳人倾北方。\n何其赫隆盛，自谓保灵长。\n历数有时尽，哀平嗟不昌。\n冰坚成巨猾，火德遂颓纲。\n奥位匪虚校，贪天竟速亡。\n魂神吁社稷，豺虎鬬岩廊。\n金狄移灞岸，铜盘向洛阳。\n君王无处所，年代几荒凉。\n宫阙谁家域，蓁芜罥我裳。\n井田唯有草，海水变为桑。\n在昔高门内，于今岐路傍。\n余基不可识，古墓列成行。\n狐兔惊魍魉，鸱鸮吓獝狂。\n空城寒日晚，平野暮云黄。\n烈烈焚青棘，萧萧吹白杨。\n千秋幷万岁，空使咏歌伤。",
        "dynasty": "唐",
        "collection_info": null
    },
    {
        "title": "益州城西张超亭观妓",
        "author": "王绩",
        "content": "落日明歌席，行云逐舞人。\n江南飞暮雨，梁上下轻尘。\n冶服看疑画，粧台望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "title": "咏妓",
        "author": "王绩",
        "content": "妖姬饰靓妆，窈窕出兰房。\n日照当轩影，风吹满路香。\n早时歌扇薄，今日舞衫长。\n不应令曲误，持此试周郎。",
        "dynasty": "唐",
        "collection_info": null
    },
    {
        "title": "辛司法宅观妓",
        "author": "王绩",
        "content": "南国佳人至，北堂罗荐开。\n长裙随凤管，促柱送鸾杯。\n云光身后荡，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "title": "咏巫山",
        "author": "王绩",
        "content": "电影江前落，雷声峡外长。\n霁云无处所，台馆晓苍苍。",
        "dynasty": "唐",
        "collection_info": null
    },
    {
        "title": "咏怀",
        "author": "王绩",
        "content": "故乡行云是，虚室坐间同。\n日落西山暮，方知天下空。",
        "dynasty": "唐",
        "collection_info": null
    },
    {
        "title": "句",
        "author": "王绩",
        "content": "琴曲唯留古，书多半是经。\n横裁桑节杖，直剪竹皮巾。\n鹤警琴亭夜，莺啼酒瓮春。\n颜回唯乐道，原宪岂伤贫。\n寄身千载下，聊游万物初。\n欲令无作有，翻觉实成虚。\n双关防易断，隻眼畏难全。\n鱼鳞张九拒，鹤翅拥三边。",
        "dynasty": "唐",
        "collection_info": null
    },
    {
        "title": "咏舞",
        "author": "萧德言",
        "content": "低身锵玉佩，举袖拂罗衣。\n对檐疑燕起，映雪似花飞。",
        "dynasty": "唐",
        "collection_info": null
    },
    {
        "title": "过严君平古井",
        "author": "郑世翼",
        "content": "严平本高尚，远蹈古人风。\n卖卜成都市，流名大汉中。\n旧井改人世，寒泉久不通。\n多年既罢汲，无禽乃遂空。\n如何属秋气，唯见落双桐。",
        "dynasty": "唐",
        "collection_info": null
    },
    {
        "title": "登北邙还望京洛",
        "author": "郑世翼",
        "content": "步登北邙坂，踟蹰聊写望。\n宛洛盛皇居，规模穷大壮。\n三河分设险，两崤资巨防。\n飞观紫烟中，层台碧云上。\n青槐夹驰道，迢迢修且旷。\n左右多第宅，参差居将相。\n清晨谒帝返，车马相追访。\n胥徒各异流，文物纷殊状。\n嚣尘暗天起，箫管从风扬。\n伊余孤且直，生平独沦丧。\n山幽有桂丛，何为坐惆怅。",
        "dynasty": "唐",
        "collection_info": null
    },
    {
        "title": "巫山高",
        "author": "郑世翼",
        "content": "巫山凌太清，岧嶤类削成。\n霏霏暮雨合，霭霭朝云生。\n危峯入鸟道，深谷写猨声。\n别有幽栖客，淹留攀桂情。",
        "dynasty": "唐",
        "collection_info": null
    },
    {
        "title": "看新婚",
        "author": "郑世翼",
        "content": "初筓梦桃李，新妆应摽梅。\n疑逐朝云去，翻随暮雨来。\n杂佩含风响，丛花隔扇开。\n姮娥对此夕，何用久裴回。",
        "dynasty": "唐",
        "collection_info": null
    },
    {
        "title": "见佳人负钱出路",
        "author": "郑世翼",
        "content": "独负千金价，应从买笑来。\n秖持难发口，经为几人开。",
        "dynasty": "唐",
        "collection_info": null
    },
    {
        "title": "送金竟陵入蜀",
        "author": "崔信明",
        "content": "金门去蜀道，玉垒望长安。\n岂言千里远，方寻九折难。\n西上君飞葢，东归我挂冠。\n猨声出峡断，月彩落江寒。\n从今与君别，花月几新残。",
        "dynasty": "唐",
        "collection_info": null
    },
    {
        "title": "句",
        "author": "崔信明",
        "content": "枫落吴江冷。",
        "dynasty": "唐",
        "collection_info": null
    },
    {
        "title": "侍宴咏石榴",
        "author": "孔绍安",
        "content": "可惜庭中树，移根逐汉臣。\n只为来时晚，花开不及春。",
        "dynasty": "唐",
        "collection_info": null
    },
    {
        "title": "咏夭桃",
        "author": "孔绍安",
        "content": "结叶还临影，飞香欲徧空。\n不意余花落，翻沈露井中。",
        "dynasty": "唐",
        "collection_info": null
    },
    {
        "title": "赠蔡君",
        "author": "孔绍安",
        "content": "畴昔同幽谷，伊尔迁乔木。\n赫奕盛青紫，讨论穷简牍。",
        "dynasty": "唐",
        "collection_info": null
    },
    {
        "title": "结客少年场行",
        "author": "孔绍安",
        "content": "结客佩吴钩，横行度陇头。\n鴈在弓前落，云从阵后浮。\n吴师惊燧象，燕将警奔牛。\n转蓬飞不息，冰河结未流。\n若使三边定，当封万户侯。",
        "dynasty": "唐",
        "collection_info": null
    },
    {
        "title": "伤顾学士",
        "author": "孔绍安",
        "content": "迢遰双崤道，超忽三川湄。\n此中俱失路，思君不可思。\n游人行变橘，逝者遽焚芝。\n忆昔江湖上，同咏子衿诗。\n何言陵谷徙，翻惊邻笛悲。\n陈根非席卉，穗帐异书帷。\n与善成空说，歼良信在兹。\n今日严夫子，哀命不哀时。",
        "dynasty": "唐",
        "collection_info": null
    },
    {
        "title": "别徐永元秀才",
        "author": "孔绍安",
        "content": "金汤既失险，玉石乃同焚。\n坠叶还相覆，落羽更为羣。\n岂谓三秋节，重伤千里分。\n远离弦易转，幽咽水难闻。\n欲识相思处，山川间白云。",
        "dynasty": "唐",
        "collection_info": null
    },
    {
        "title": "落叶",
        "author": "孔绍安",
        "content": "早秋惊落叶，飘零似客心。\n翻飞未肯下，犹言惜故林。",
        "dynasty": "唐",
        "collection_info": null
    },
    {
        "title": "踏歌词三首 一",
        "author": "谢偃",
        "content": "春景娇春台，新露泣新梅。\n春叶参差吐，新花重迭开。\n花影飞莺去，歌声度鸟来。\n倩看飘飖雪，何如舞袖迴。",
        "dynasty": "唐",
        "collection_info": null
    },
    {
        "title": "踏歌词三首 二",
        "author": "谢偃",
        "content": "逶迤度香閤，顾步出兰闺。\n欲绕鸳鸯殿，先过桃李蹊。\n风带舒还卷，簪花举復低。\n欲问今宵乐，但听歌声齐。",
        "dynasty": "唐",
        "collection_info": null
    },
    {
        "title": "踏歌词三首 三",
        "author": "谢偃",
        "content": "夜久星沈没，更深月影斜。\n裙轻纔动佩，鬟薄不胜花。\n细风吹宝袂，轻露湿红纱。\n相看乐未已，兰灯照九华。",
        "dynasty": "唐",
        "collection_info": null
    },
    {
        "title": "乐府新歌应教",
        "author": "谢偃",
        "content": "青楼绮阁已含春，凝妆艳粉復如神。\n细细轻裙全漏影，离离薄扇讵障尘。\n樽中酒色恆宜满，曲裏歌声不厌新。\n紫燕欲飞先遶栋，黄莺始咔即娇人。\n撩乱垂丝昏柳陌，参差浓叶暗桑津。\n上客莫畏斜光晚，自有西园明月轮。",
        "dynasty": "唐",
        "collection_info": null
    },
    {
        "title": "奉和出颖至淮应令",
        "author": "蔡允恭",
        "content": "久倦川涂曲，忽此望淮圻。\n波长泛淼淼，眺迥情依依。\n稍觉金乌转，渐见锦帆稀。\n欲知仁化洽，讴歌满路归。",
        "dynasty": "唐",
        "collection_info": null
    },
    {
        "title": "和卫尉寺柳",
        "author": "杜之松",
        "content": "汉将本屯营，辽河有戍城。\n大夫曾取姓，先生亦得名。\n高枝拂远鴈，疎影度遥星。\n不辞攀折苦，为入管弦声。",
        "dynasty": "唐",
        "collection_info": null
    },
    {
        "title": "荅王无功冬夜载酒乡馆",
        "author": "崔善为",
        "content": "颁条忝贵郡，悬榻久相望。\n处士同杨郑，邦君谢李疆。\n讵知方拥篲，逢子敬惟桑。\n明朝蓬户侧，会自谒任棠。",
        "dynasty": "唐",
        "collection_info": null
    },
    {
        "title": "荅王无功九日",
        "author": "崔善为",
        "content": "秋来菊花气，深山客重寻。\n露叶疑涵玉，风花似散金。\n摘来还泛酒，独坐即徐斟。\n王弘贪自醉，无復觅杨林。",
        "dynasty": "唐",
        "collection_info": null
    },
    {
        "title": "荅王无功问故园",
        "author": "朱仲晦",
        "content": "我从铜州来，见子上京客。\n问我故乡事，慰子羁旅色。\n子问我所知，我对子应识。\n朋游总强健，童稚各长成。\n华宗盛文史，连墙富池亭。\n独子园最古，旧林间新垧。\n柳行随堤势，茅斋看地形。\n竹从去年移，梅是今年荣。\n渠水经夏响，石苔终岁青。\n院果早晚熟，林花先后明。\n语罢相叹息，浩然起深情。\n归哉且五斗，饷子东皐耕。",
        "dynasty": "唐",
        "collection_info": null
    },
    {
        "title": "从军行",
        "author": "王宏",
        "content": "儿生三日掌上珠，燕颔猨肱秾李肤。\n十五学劒北击胡，羌歌燕筑送城隅。\n城隅路接伊川驿，河阳渡头邯郸陌。\n可怜少年把手时，黄鸟双飞梨花白。\n秦王筑城三千里，西自临洮东辽水。\n山边迭迭黑云飞，海畔莓莓青草死。\n从来战鬬不求勋，杀身为君君不闻。\n凤皇楼上吹急管，落日裴回肠先断。",
        "dynasty": "唐",
        "collection_info": null
    },
    {
        "title": "文德皇后挽歌",
        "author": "朱子奢",
        "content": "神京背紫陌，缟驷结行辀。\n北去横桥道，西分清渭流。\n寒光向垄没，霜气入松楸。\n今日泉台路，非是濯龙游。",
        "dynasty": "唐",
        "collection_info": null
    },
    {
        "title": "大酺乐",
        "author": "张文收",
        "content": "泪滴珠难尽，容残玉易销。\n倘随明月去，莫道梦魂遥。",
        "dynasty": "唐",
        "collection_info": null
    },
    {
        "title": "与琳法师",
        "author": "毛明素",
        "content": "冶长倦缧绁，韩安叹死灰。\n始验山中木，方知贵不材。",
        "dynasty": "唐",
        "collection_info": null
    },
    {
        "title": "上之回",
        "author": "陈子良",
        "content": "承平重游乐，诏跸上之回。\n属车响流水，清笳转落梅。\n岭云盖道转，岩花映绶开。\n下辇便高宴，何如在瑶台。",
        "dynasty": "唐",
        "collection_info": null
    },
    {
        "title": "新成安乐宫",
        "author": "陈子良",
        "content": "春色照兰宫，秦女坐牕中。\n柳叶来眉上，桃花落脸红。\n拂尘开扇匣，卷帐却熏笼。\n衫薄偏憎日，裙轻更畏风。",
        "dynasty": "唐",
        "collection_info": null
    },
    {
        "title": "夏晚寻于政世置酒赋韵",
        "author": "陈子良",
        "content": "聊从嘉遯所，酌醴共抽簪。\n以兹山水地，留连风月心。\n长榆落照尽，高柳暮蝉吟。\n一返桃源路，别后难追寻。",
        "dynasty": "唐",
        "collection_info": null
    },
    {
        "title": "入蜀秋夜宿江渚",
        "author": "陈子良",
        "content": "我行逢日暮，弭棹独维舟。\n水雾一边起，风林两岸秋。\n山阴黑断碛，月影素寒流。\n故乡千里外，何以慰羁愁。",
        "dynasty": "唐",
        "collection_info": null
    },
    {
        "title": "赋得妓",
        "author": "陈子良",
        "content": "金谷多欢宴，佳丽正芳菲。\n流霞席上满，回雪掌中飞。\n明月临歌扇，行云接舞衣。\n何必桃将李，别有待春晖。",
        "dynasty": "唐",
        "collection_info": null
    },
    {
        "title": "詶萧侍中春园听妓",
        "author": "陈子良",
        "content": "微雨散芳菲，中园照落晖。\n红树摇歌扇，绿珠飘舞衣。\n繁弦调对酒，杂引动思归。\n愁人当此夕，羞见落花飞。",
        "dynasty": "唐",
        "collection_info": null
    },
    {
        "title": "游侠篇",
        "author": "陈子良",
        "content": "洛阳丽春色，游侠骋轻肥。\n水逐车轮转，尘随马足飞。\n云影遥临盖，花气近熏衣。\n东郊鬬鸡罢，南皮射雉归。\n日暮河桥上，扬鞭惜晚晖。",
        "dynasty": "唐",
        "collection_info": null
    },
    {
        "title": "春晚看羣公朝还人为八韵",
        "author": "陈子良",
        "content": "游子惜春暮，策杖出蒿莱。\n正直康庄晚，羣公谒帝迴。\n履度南宫至，车从北阙来。\n珂影傍明月，笳声动落梅。\n迎风采旄转，照日绶花开。\n红尘掩鹤盖，翠柳拂龙媒。\n绮云临舞阁，丹霞薄吹台。\n轻肥宁所羡，未若反山隈。",
        "dynasty": "唐",
        "collection_info": null
    },
    {
        "title": "讚德上越国公杨素",
        "author": "陈子良",
        "content": "君侯称上宰，命世挺才英。\n本超骐骥足，復蕴风云情。\n摅藻掞锦绮，育德润瑶琼。\n已踵四知举，非无三杰名。\n济世同舟檝，匡政本阿衡。\n雍容入青锁，肃穆侍丹楹。\n桂宫擅鸣佩，槐路独飞缨。\n高门罗虎戟，绮阁丽雕甍。\n金罇酌湛湛，歌扇掩盈盈。\n匈奴轶燕蓟，烽火照幽幷。\n天子名薄伐，受脤事专征。\n七德播雄略，十万骋行兵。\n鴈行蔽虏甸，鱼贯出长城。\n交河方饮马，瀚海盛扬旌。\n拔劒倚天外，蒙犀辉日精。\n弯弧穿伏石，挥戈斩大鲸。\n鼓鼙朝作气，刁斗夜偏鸣。\n六郡多壮士，三边岂足平。\n岭云朝合阵，山月夜临营。\n胡尘暗马色，芳树动笳声。\n关云未尽散，塞雾常自生。\n川长蔓草绿，峯逈杂花明。\n小人愧王氏，雕文惭马卿。\n滥此叨书记，何以谢过荣。\n高山徒仰止，终是恨才轻。",
        "dynasty": "唐",
        "collection_info": null
    },
    {
        "title": "于塞北春日思归",
        "author": "陈子良",
        "content": "我家吴会青山远，他乡关塞白云深。\n为许羁愁长下泪，那堪春色更伤心。\n惊鸟屡飞恆失侣，落花一去不归林。\n如何此日嗟迟暮，悲来还作白头吟。",
        "dynasty": "唐",
        "collection_info": null
    },
    {
        "title": "送别",
        "author": "陈子良",
        "content": "落叶聚还散，征禽去不归。\n以我穷途泣，沾君出塞衣。",
        "dynasty": "唐",
        "collection_info": null
    },
    {
        "title": "七夕看新妇隔巷停车",
        "author": "陈子良",
        "content": "隔巷遥停幰，非復为来迟。\n只言更尚浅，未是渡河时。",
        "dynasty": "唐",
        "collection_info": null
    },
    {
        "title": "咏春雪",
        "author": "陈子良",
        "content": "光映妆楼月，花承歌扇风。\n欲妬梅将柳，故落早春中。",
        "dynasty": "唐",
        "collection_info": null
    },
    {
        "title": "骢马",
        "author": "庾抱",
        "content": "枥上浮云骢，本出吴门中。\n发迹来东道，长鸣起北风。\n迴鞍拂桂白，赪汗类尘红。\n灭没徒留影，无因图汉宫。",
        "dynasty": "唐",
        "collection_info": null
    },
    {
        "title": "别蔡参军",
        "author": "庾抱",
        "content": "人世多飘忽，沟水易西东。\n今日欢娱尽，何年风月同？\n悲生万里外，恨起一杯中。\n性灵如未失，南北有征鸿。",
        "dynasty": "唐",
        "collection_info": null
    },
    {
        "title": "赋得胥台露",
        "author": "庾抱",
        "content": "胥台既落构，荆棘稍侵扉。\n栋拆连云影，梁摧照日晖。\n翔鹍逐不及，巢燕[反]无归。\n唯有团阶露，承晓共沾衣。",
        "dynasty": "唐",
        "collection_info": null
    },
    {
        "title": "卧痾喜霁开扉望月简宫内知友",
        "author": "庾抱",
        "content": "秋雨移弦望，疲痾倦苦辛。\n忽对荆山璧，委照越吟人。\n高高侵地镜，皎皎彻天津。\n色丽班姬箧，光润洛川神。\n轮辉池上动，桂影隙中新。\n怀贤虽不见，忽似暂参辰。",
        "dynasty": "唐",
        "collection_info": null
    },
    {
        "title": "和乐记室忆江水",
        "author": "庾抱",
        "content": "遥想观涛处，犹意采莲歌。\n无因关塞叶，共下洞庭波。",
        "dynasty": "唐",
        "collection_info": null
    },
    {
        "title": "凌朝浮江旅思",
        "author": "马周",
        "content": "太清上初日，春水送孤舟。\n山远疑无树，潮平似不流。\n岸花开且落，江鸟没还浮。\n羁望伤千里，长歌遣四愁。",
        "dynasty": "唐",
        "collection_info": null
    },
    {
        "title": "句",
        "author": "马周",
        "content": "何惜邓林树，不借一枝栖。",
        "dynasty": "唐",
        "collection_info": null
    },
    {
        "title": "出玉关",
        "author": "来济",
        "content": "敛辔遵龙汉，衔悽渡玉关。\n今日流沙外，垂涕念生还。",
        "dynasty": "唐",
        "collection_info": null
    },
    {
        "title": "七夕",
        "author": "张文恭",
        "content": "凤律惊秋气，龙梭静夜机。\n星桥百枝动，云路七香飞。\n映月迴雕扇，凌霞曳绮衣。\n含情向华幄，流态入重闱。\n欢余夕漏尽，怨结晓骖归。\n谁念分河汉，还忆两心违。",
        "dynasty": "唐",
        "collection_info": null
    },
    {
        "title": "佳人照镜",
        "author": "张文恭",
        "content": "倦采蘼芜叶，贪怜照胆明。\n两边俱拭泪，一处有啼声。",
        "dynasty": "唐",
        "collection_info": null
    },
    {
        "title": "奉和同太子监守违恋",
        "author": "薛元超",
        "content": "储禁铜扉启，宸行玉轪遥。\n空怀寿街吏，尚隔寝门朝。\n北首瞻龙戟，尘外想鸾镳。\n飞文映仙榜，沥思叶神飙。\n帝念纡苍璧，干文焕紫霄。\n归塘横笔海，平圃振词条。\n欲应重轮曲，锵洋韵九韶。",
        "dynasty": "唐",
        "collection_info": null
    },
    {
        "title": "荅辨才探得招字",
        "author": "萧翼",
        "content": "邂逅欵良宵，殷勤荷胜招。\n弥天俄若旧，初地岂成遥。\n酒蚁倾还泛，心猨躁似调。\n谁怜失羣鴈，长苦业风飘。",
        "dynasty": "唐",
        "collection_info": null
    },
    {
        "title": "道失",
        "author": "欧阳询",
        "content": "已惑孔贵嫔，又被辞人侮。\n花笺一何荣，七字谁曾许。\n不下结绮阁，空迷江令语。\n琱戈动地来，悞杀陈后主。",
        "dynasty": "唐",
        "collection_info": null
    },
    {
        "title": "巫山高",
        "author": "阎立本",
        "content": "君不见巫山高高半天起，绝壁千寻尽相似。\n君不见巫山磕匝翠屏开，湘江碧水遶山来。\n绿树春娇明月峡，红花朝覆白云台。\n台上朝云无定所，此中窕窈神仙女。\n仙女盈盈仙骨飞，清容出没有光辉。\n欲暮高唐行雨送，今宵定入荆王梦。\n荆王梦里爱秾华，枕席初开红帐遮。\n可怜欲晓啼猨处，说道巫山是妾家。",
        "dynasty": "唐",
        "collection_info": null
    },
    {
        "title": "同潘屯田冬日早朝",
        "author": "张文琮",
        "content": "假寐怀古人，夙兴瞻晓月。\n通晨禁门启，冠盖趋朝谒。\n霜霭清九衢，霞光照双阙。\n纷纶文物纪，焕烂声明发。\n腰劒动陆离，鸣玉和清越。",
        "dynasty": "唐",
        "collection_info": null
    },
    {
        "title": "蜀道难",
        "author": "张文琮",
        "content": "梁山镇地险，积石阻云端。\n深谷下寥廓，层岩上郁盘。\n飞梁驾绝岭，栈道接危峦。\n揽辔独长息，方知斯路难。",
        "dynasty": "唐",
        "collection_info": null
    },
    {
        "title": "昭君怨",
        "author": "张文琮",
        "content": "戒途飞万里，迴首望三秦。\n忽见天山雪，还疑上苑春。\n玉痕垂粉泪，罗袂拂胡尘。\n为得胡中曲，还悲远嫁人。",
        "dynasty": "唐",
        "collection_info": null
    },
    {
        "title": "咏水",
        "author": "张文琮",
        "content": "标名资上善，流派表灵长。\n地图罗四渎，天文载五潢。\n方流涵玉润，圆折动珠光。\n独有蒙园吏，栖偃翫濠梁。",
        "dynasty": "唐",
        "collection_info": null
    },
    {
        "title": "赋桥",
        "author": "张文琮",
        "content": "造舟浮渭日，鞭石表秦初。\n星文遥写汉，虹势尚凌虚。\n已授文成履，空题武骑书。\n别有临濠上，栖偃独观鱼。",
        "dynasty": "唐",
        "collection_info": null
    },
    {
        "title": "和杨舍人咏中书省花树",
        "author": "张文琮",
        "content": "花萼映芳丛，参差间早红。\n因风时落砌，杂雨乍浮空。\n影照凤池水，香飘鸡树风。\n岂不爱攀折，希君怀袖中。",
        "dynasty": "唐",
        "collection_info": null
    },
    {
        "title": "奉和过旧宅应制",
        "author": "上官仪",
        "content": "石关清晚夏，璇舆御早秋。\n神麾扬珠雨，仙吹响飞流。\n沛水祥云泛，宛郊瑞气浮。\n大风迎汉筑，藂烟入舜球。\n翠梧临凤邸，滋兰带鹤舟。\n偃伯歌玄化，扈跸颂王游。\n遗簪谬昭奖，珥笔荷恩休。",
        "dynasty": "唐",
        "collection_info": null
    },
    {
        "title": "早春桂林殿应诏",
        "author": "上官仪",
        "content": "步辇出披香，清歌临太液。\n晓树流莺满，春堤芳草积。\n风光翻露文，雪华上空碧。\n花蝶来未已，山光暧将夕。",
        "dynasty": "唐",
        "collection_info": null
    },
    {
        "title": "安德山池宴集",
        "author": "上官仪",
        "content": "上路抵平津，后堂罗荐陈。\n缔交开狎赏，丽席展芳辰。\n密树风烟积，迴塘荷芰新。\n雨霁虹桥晚，花落凤台春。\n翠钗低舞席，文杏散歌尘。\n方惜流觞满，夕鸟已城闉。",
        "dynasty": "唐",
        "collection_info": null
    },
    {
        "title": "酬薛舍人万年宫晚景寓直怀友",
        "author": "上官仪",
        "content": "奕奕九成台，窈窕绝尘埃。\n苍苍万年树，玲珑下冥雾。\n池色摇晚空，岩花敛余煦。\n清切丹禁静，浩荡文河注。\n留连穷胜託，夙期暌善谑。\n东望安仁省，西临子云阁。\n长啸披烟霞，高步寻兰若。\n金狄掩通门，雕鞍归骑喧。\n燕姝对明月，荆艳促芳尊。\n别有青山路，策杖访王孙。",
        "dynasty": "唐",
        "collection_info": null
    },
    {
        "title": "奉和颍川公秋夜",
        "author": "上官仪",
        "content": "泬寥空色远，芸黄凄序变。\n涸浦落遵鸿，长飙送巢燕。\n千秋流夕景，万籁含宵唤。\n峻雉聆金柝，层台切银箭。",
        "dynasty": "唐",
        "collection_info": null
    },
    {
        "title": "谢都督挽歌",
        "author": "上官仪",
        "content": "漠漠佳城幽，苍苍松槚暮。\n鲁幕飘欲卷，宛驷悲还顾。\n楚挽绕卢山，胡笳临武库。\n怅然郊原静，烟生归鸟度。",
        "dynasty": "唐",
        "collection_info": null
    },
    {
        "title": "八咏应制二首 一",
        "author": "上官仪",
        "content": "启重帷，重帷照文杏。\n翡翠藻轻花，流苏媚浮影。\n瑶笙燕始归，金堂露初晞。\n风随少女至，虹共美人归。\n罗荐已擘鸳鸯被，绮衣復有蒲萄带。\n残红艳粉映帘中，戏蝶流莺聚窗外。\n洛滨春雪迴，巫峡暮云来。\n雪花飘玉辇，云光上璧台。\n共待新妆出，清歌送落梅。",
        "dynasty": "唐",
        "collection_info": null
    },
    {
        "title": "八咏应制二首 二",
        "author": "上官仪",
        "content": "入丛台，丛台裛春露。\n滴沥间深红，参差散轻素。\n妆蝶惊復聚，黄鹂飞且顾。\n攀折殊未已，復值惊飞起。\n送影舞衫前，飘香歌扇裏。\n望望惜春晖，行行犹未归。\n暂得佳游趣，更愁花鸟稀。\n且学鸟声调凤管，方移花影入鸳机。",
        "dynasty": "唐",
        "collection_info": null
    },
    {
        "title": "和太尉戏赠高阳公",
        "author": "上官仪",
        "content": "熏炉御史出神仙，云鞍羽盖下芝田。\n红尘正起浮桥路，青楼遥敞御沟前。\n倾城比态芳菲节，绝世相娇是六年。\n惯是洛滨要解佩，本是河间好数钱。\n翠钗照耀衔云髮，玉步逶迤动罗袜。\n石榴绞带轻花转，桃枝绿扇微风发。\n无情拂袂欲留宾，讵恨深潭不可越。\n天津一别九秋长，岂若随闻三日香。\n南国自然胜掌上，东家復是忆王昌。",
        "dynasty": "唐",
        "collection_info": null
    },
    {
        "title": "王昭君",
        "author": "上官仪",
        "content": "玉关春色晚，金河路几千。\n琴悲桂条上，笛怨柳花前。\n雾掩临妆月，风惊入鬓蝉。\n缄书待还使，泪尽白云天。",
        "dynasty": "唐",
        "collection_info": null
    },
    {
        "title": "咏雪应诏",
        "author": "上官仪",
        "content": "禁园凝朔气，瑞雪掩晨曦。\n花明栖凤阁，珠散影娥池。\n飘素迎歌上，翻光向舞移。\n幸因千里映，还绕万年枝。",
        "dynasty": "唐",
        "collection_info": null
    },
    {
        "title": "奉和山夜临秋",
        "author": "上官仪",
        "content": "殿帐清炎气，辇道含秋阴。\n凄风移汉筑，流水入虞琴。\n云飞送断雁，月上净疎林。\n滴沥露枝响，空蒙烟壑深。",
        "dynasty": "唐",
        "collection_info": null
    },
    {
        "title": "江王太妃挽歌",
        "author": "上官仪",
        "content": "黄鹤悲歌绝，椒花清颂余。\n埃凝写邻镜，网结和扉鱼。\n银消风烛尽，珠灭夜轮虚。\n别有南陵路，幽丛临叶疎。",
        "dynasty": "唐",
        "collection_info": null
    },
    {
        "title": "故北平公挽歌",
        "author": "上官仪",
        "content": "木落园林旷，庭虚风露寒。\n北里清音绝，南陔芳草残。\n远气犹标劒，浮云尚写冠。\n寂寂琴台晚，秋阴入井榦。",
        "dynasty": "唐",
        "collection_info": null
    },
    {
        "title": "高密长公主挽歌",
        "author": "上官仪",
        "content": "湘渚韬灵迹，娥台静瑞音。\n凤逐清箫远，鸾随幽镜沈。\n霜处华芙落，风前银烛侵。\n寂寞平阳宅，月冷洞房深。",
        "dynasty": "唐",
        "collection_info": null
    },
    {
        "title": "咏画障",
        "author": "上官仪",
        "content": "芳晨丽日桃花浦，珠帘翠帐凤凰楼。\n蔡女菱歌移锦缆，燕姬春望上琼钩。\n新妆漏影浮轻扇，冶袖飘香入浅流。\n未减行雨荆台下，自比凌波洛浦游。",
        "dynasty": "唐",
        "collection_info": null
    },
    {
        "title": "奉和秋日即目应制",
        "author": "上官仪",
        "content": "上苑通平乐，神池迩建章。\n楼台相掩映，城阙互相望。\n缇油泛行幔，箫吹转浮梁。\n晚云含朔气，斜照荡秋光。\n落叶飘蝉影，平流写雁行。\n槿散凌风缛，荷销裛露香。\n仙歌临枍诣，玄豫历长杨。\n归路乘明月，千门开未央。",
        "dynasty": "唐",
        "collection_info": null
    },
    {
        "title": "入朝洛堤步行",
        "author": "上官仪",
        "content": "脉脉广川流，驱马历长洲。\n鹊飞山月曙，蝉噪野风秋。",
        "dynasty": "唐",
        "collection_info": null
    },
    {
        "title": "春日",
        "author": "上官仪",
        "content": "花轻蝶乱仙人杏，叶密莺啼帝女桑。\n飞云阁上春应至，明月楼中夜未央。",
        "dynasty": "唐",
        "collection_info": null
    },
    {
        "title": "从驾闾山咏马",
        "author": "上官仪",
        "content": "桂香尘处减，练影月前空。\n定惑由关吏，徒嗟塞上翁。",
        "dynasty": "唐",
        "collection_info": null
    },
    {
        "title": "中和乐九章 歌登封第一",
        "author": "卢照邻",
        "content": "炎图丧宝，黄历开璇。\n祖武类帝，宗文配天。\n玉銮垂日，翠华陵烟。\n东云干吕，南风入弦。\n山称万岁，河庆千年。\n金绳永结，璧丽长悬。",
        "dynasty": "唐",
        "collection_info": null
    },
    {
        "title": "中和乐九章 歌明堂第二",
        "author": "卢照邻",
        "content": "穆穆圣皇，雍雍明堂。\n左平右墄，上圆下方。\n调均风雨，制度阴阳。\n四牕八达，五室九房。\n南通夏火，西瞰秋霜。\n天子临御，万玉锵锵。",
        "dynasty": "唐",
        "collection_info": null
    },
    {
        "title": "中和乐九章 歌东军第三",
        "author": "卢照邻",
        "content": "遐哉庙畧，赫矣台臣。\n横戈碣石，倚劒浮津。\n风丘拂箨，日域清尘。\n岛夷復祀，龙伯来宾。\n休兵宇县，献馘天闉。\n斾海凯入，耀辉震震。",
        "dynasty": "唐",
        "collection_info": null
    },
    {
        "title": "中和乐九章 歌南郊第四",
        "author": "卢照邻",
        "content": "虔郊上帝，肃事圆丘。\n龙驾四牡，鸾旗九斿。\n钟歌晚引，紫炀高浮。\n日丽苍璧，云飞鸣球。\n皇之庆矣，万寿千秋。",
        "dynasty": "唐",
        "collection_info": null
    },
    {
        "title": "中和乐九章 歌中宫第五",
        "author": "卢照邻",
        "content": "祥游沙麓，庆洽瑶衣。\n黄云昼聚，白气宵飞。\n居中履正，禀和体微。\n仪刑赤县，演教椒闱。\n陶钧万国，丹青四妃。\n河洲在咏，风化攸归。",
        "dynasty": "唐",
        "collection_info": null
    },
    {
        "title": "中和乐九章 歌储宫第六",
        "author": "卢照邻",
        "content": "波澄少海，景丽前星。\n高禖诞圣，甲观昇灵。\n承规翠所，问寝瑶庭。\n宗儒侧席，问道横经。\n山宾皎皎，国胄青青。\n黄裳元吉，邦家以宁。",
        "dynasty": "唐",
        "collection_info": null
    },
    {
        "title": "中和乐九章 歌诸王第七",
        "author": "卢照邻",
        "content": "星陈帝子，岳列天孙。\n义光带砺，象着干坤。\n我有明德，利建攸存。\n苴以茅社，锡以牺尊。\n藩屏王室，翼亮尧门。\n八才两献，夫何足论。",
        "dynasty": "唐",
        "collection_info": null
    },
    {
        "title": "中和乐九章 歌公卿第八",
        "author": "卢照邻",
        "content": "蹇蹇三事，师师百僚。\n羣龙在职，振鹭盈朝。\n丰金辉首，佩玉鸣腰。\n青蒲翼翼，丹地翘翘。\n歌云佐汉，捧日匡尧。\n天工人代，邈邈昭昭。",
        "dynasty": "唐",
        "collection_info": null
    },
    {
        "title": "中和乐九章 总歌第九",
        "author": "卢照邻",
        "content": "明明天子兮圣德扬，穆穆皇后兮阴化康。\n登若木兮坐明堂，池蒙汜兮家扶桑。\n武化偃兮文化昌，礼乐昭兮股肱良。\n君臣已定兮君永无疆，颜子更生兮徒皇皇。\n若有人兮天一方，忠为衣兮信为裳。\n飡白玉兮饮琼芳，心思荃兮路阻长。",
        "dynasty": "唐",
        "collection_info": null
    },
    {
        "title": "关山月",
        "author": "卢照邻",
        "content": "塞垣通碣石，虏障抵[祁]连。\n相思在万里，明月正孤悬。\n影移金岫北，光断玉门前。\n寄言闺中妇，时看鸿雁天。",
        "dynasty": "唐",
        "collection_info": null
    },
    {
        "title": "上之回",
        "author": "卢照邻",
        "content": "回中道路险，萧关烽候多。\n五营屯北地，万乘出西河。\n单于拜玉玺，天子按雕戈。\n振旅汾川曲，秋风横大歌。",
        "dynasty": "唐",
        "collection_info": null
    },
    {
        "title": "紫骝马",
        "author": "卢照邻",
        "content": "骝马照金鞍，转战入皐兰。\n塞门风稍急，长城水正寒。\n雪暗鸣珂重，山长喷玉难。\n不辞横绝漠，流血几时干。",
        "dynasty": "唐",
        "collection_info": null
    },
    {
        "title": "战城南",
        "author": "卢照邻",
        "content": "将军出紫塞，冒顿在乌贪。\n笳喧雁门北，阵翼龙城南。\n琱弓夜宛转，铁骑晓参驔。\n应须驻白日，为待战方酣。",
        "dynasty": "唐",
        "collection_info": null
    },
    {
        "title": "梅花落",
        "author": "卢照邻",
        "content": "梅岭花初发，天山雪未开。\n雪处疑花落，花边似雪迴。\n因风入舞袖，杂粉向妆台。\n匈奴几万里，春至不知来。",
        "dynasty": "唐",
        "collection_info": null
    },
    {
        "title": "结客少年场行",
        "author": "卢照邻",
        "content": "长安重游侠，洛阳富财雄。\n玉劒浮云骑，金鞭明月弓。\n鬬鸡过渭北，走马向关东。\n孙宾遥见待，郭解暗相通。\n不受千金爵，谁论万里功。\n将军下天上，虏骑入云中。\n烽火夜似月，兵气晓成虹。\n横行徇知己，负羽远从戎。\n龙旌昏朔雾，鸟阵捲胡风。\n追奔瀚海咽，战罢阴山空。\n归来谢天子，何如马上翁。",
        "dynasty": "唐",
        "collection_info": null
    },
    {
        "title": "咏史四首 一",
        "author": "卢照邻",
        "content": "季生昔未达，身辱功不成。\n髠钳为台隶，灌园变姓名。\n幸逢滕将军，兼遇曹丘生。\n汉祖广招纳，一朝拜公卿。\n百金孰云重，一诺良匪轻。\n廷议斩樊哙，羣公寂无声。\n处身孤且直，遭时坦而平。\n丈夫当如此，唯唯何足荣。",
        "dynasty": "唐",
        "collection_info": null
    },
    {
        "title": "咏史四首 二",
        "author": "卢照邻",
        "content": "大汉昔云季，小人道遂振。\n玉帛委奄尹，斧锧婴缙绅。\n邈哉郭先生，卷舒得其真。\n雍容谢朝廷，谈笑奖人伦。\n在晦不绝俗，处乱不为亲。\n诸侯不得友，天子不得臣。\n冲情甄负甑，重价折角巾。\n悠悠天下士，相送洛桥津。\n谁知仙舟上寂寂无四邻。",
        "dynasty": "唐",
        "collection_info": null
    },
    {
        "title": "咏史四首 三",
        "author": "卢照邻",
        "content": "公业负奇志，交结尽才雄。\n良田四百顷，所食常不充。\n一为侍御史，慷慨说何公。\n何公何为败，吾谋适不同。\n仲颕恣残忍，废兴良在躬。\n死人如乱麻，天子如转蓬。\n干戈及黄屋，荆棘生紫宫。\n郑生运其谋，将以清国戎。\n时来命不遂，脱身归山东。\n凛凛千载下，穆然怀春风。",
        "dynasty": "唐",
        "collection_info": null
    },
    {
        "title": "咏史四首 四",
        "author": "卢照邻",
        "content": "昔有平陵男，姓朱名阿游。\n直髮上衝冠，壮气横三秋。\n愿得斩马劒，先断佞臣头。\n天子玉槛折，将军丹血流。\n捐生不肯拜，视死其若休。\n归来教乡里，童蒙远相求。\n弟子数百人，散在十二州。\n三公不敢吏，五鹿何能酬。\n名与日月悬，义与天壤俦。\n何必疲执戟，区区在封侯。\n伟哉旷达士，知命固不忧。",
        "dynasty": "唐",
        "collection_info": null
    },
    {
        "title": "赠李荣道士",
        "author": "卢照邻",
        "content": "锦节衔天使，琼仙驾羽君。\n投金翠山曲，奠璧清江濆。\n圆洞开丹鼎，方坛聚绛云。\n宝贶幽难识，空歌迥易分。\n风摇十洲影，日乱九江文。\n敷诚归上帝，应诏在明君。\n独有南冠客，耿耿泣离羣。\n遥看八会所，真气晓氤氲。",
        "dynasty": "唐",
        "collection_info": null
    },
    {
        "title": "赠李荣道士",
        "author": "卢照邻",
        "content": "锦节衔天使，琼仙驾羽君。\n投金翠山曲，奠璧清江濆。\n圆洞开丹鼎，方坛聚绛云。\n宝贶幽难识，空歌迥易分。",
        "dynasty": "唐",
        "collection_info": null
    },
    {
        "title": "早度分水岭",
        "author": "卢照邻",
        "content": "丁年游蜀道，班鬓向长安。\n徒费周王粟，空弹汉吏冠。\n马蹄穿欲尽，貂裘敝转寒。\n层冰横九折，积石凌七盘。\n重溪既下漱，峻峰亦上干。\n陇头闻戍鼓，岭外咽飞湍。\n瑟瑟松风急，苍苍山月团。\n传语后来者，斯路诚独难。",
        "dynasty": "唐",
        "collection_info": null
    },
    {
        "title": "三月曲水宴得尊字",
        "author": "卢照邻",
        "content": "风烟彭泽里，山水仲长园。\n由来弃铜墨，本自重琴尊。\n高情邈不嗣，雅道今復存。\n有美光时彦，养德坐山樊。\n门开芳杜径，室距桃花源。\n公子黄金勒，仙人紫气轩。\n长怀去城市，高咏狎兰荪。\n连沙飞白鹭，孤屿啸玄猿。\n日影岩前落，云花江上翻。\n兴兰车马散，林塘夕鸟喧。",
        "dynasty": "唐",
        "collection_info": null
    },
    {
        "title": "奉使益州至长安发钟阳驿",
        "author": "卢照邻",
        "content": "跻险方未夷，乘春聊骋望。\n落花赴丹谷，奔流下青嶂。\n葳蕤晓树滋，滉瀁春江涨。\n平川看钓侣，狭径闻樵唱。\n蝶戏绿苔前，莺歌白云上。\n耳目多异赏，风烟有奇状。\n峻阻将长城，高标吞巨舫。\n联翩事羁靮，辛苦劳疲恙。\n夕济几潺湲，晨登每惆怅。\n谁念復刍狗，山河独偏丧。",
        "dynasty": "唐",
        "collection_info": null
    },
    {
        "title": "和王奭秋夜有所思",
        "author": "卢照邻",
        "content": "寂寂南轩夜，悠然怀所知。\n长河落雁苑，明月下鲸池。\n凤台有清曲，此曲何人吹？\n丹唇间玉齿，妙响入云涯。\n穷巷秋风叶，空庭寒露枝。\n劳歌欲有和，星鬓已将垂。",
        "dynasty": "唐",
        "collection_info": null
    },
    {
        "title": "望宅中树有所思",
        "author": "卢照邻",
        "content": "我家有庭树，秋叶正离离。\n上舞双栖鸟，中秀合欢枝。\n劳思復劳望，相见不相知。\n何当共攀折？歌笑此堂垂。",
        "dynasty": "唐",
        "collection_info": null
    },
    {
        "title": "宿晋安亭",
        "author": "卢照邻",
        "content": "闻有弦歌地，穿凿本多奇。\n游人试一览，临翫果忘疲。\n窗横暮捲叶，檐卧古生枝。\n旧石开红鲜，新河覆绿池。\n孤猿稍断绝，宿鸟復参差。\n泛滟月华晓，裴回星鬓垂。\n今日删书客，悽惶君讵知。",
        "dynasty": "唐",
        "collection_info": null
    },
    {
        "title": "于时春也慨然有江湖之思寄赠柳九陇",
        "author": "卢照邻",
        "content": "提琴一万里，负书三十年。\n晨攀偃蹇树，暮宿清泠泉。\n翔禽鸣我侧，旅兽过我前。\n无人且无事，独酌还独眠。\n遥闻彭泽宰，高弄武城弦。\n形骸寄文墨，意气託神仙。\n我有壶中要，题为物外篇。\n将以贻好道，道远莫致旃。\n相思劳日夜，相望阻风烟。\n坐惜春华晚，徒令客思悬。\n水去东南地，气凝西北天。\n关山悲蜀道，花鸟忆秦川。\n天子何时问，公卿本亦怜。\n自哀还自乐，归薮復归田。\n海屋银为栋，云车电作鞭。\n倘遇鸾将鹤，谁论貂与蝉。\n莱洲频度浅，桃实几成圆。\n寄言飞凫舃，岁[晏]同联翩。",
        "dynasty": "唐",
        "collection_info": null
    },
    {
        "title": "至望喜瞩目言怀贻剑外知己",
        "author": "卢照邻",
        "content": "圣图夷九折，神化掩三分。\n缄愁赴蜀道，题拙奉虞熏。\n隐辚度深谷，遥褭上高云。\n碧流递萦注，青山互纠纷。\n涧松咽风绪，岩花濯露文。\n思北常依驭，图南每丧羣。",
        "dynasty": "唐",
        "collection_info": null
    },
    {
        "title": "赤谷安禅师塔",
        "author": "卢照邻",
        "content": "独坐岩之曲，悠然无俗纷。\n酌酒呈丹桂，思诗赠白云。\n烟霞朝晚聚，猿鸟岁时闻。\n水华竞秋色，山翠含夕曛。\n高谈十二部，细覈五千文。\n如如数冥味，生生理氛氲。\n古人有糟粕，轮扁情未分。\n且当事芝朮，从吾所好云。",
        "dynasty": "唐",
        "collection_info": null
    },
    {
        "title": "赠益府裴录事",
        "author": "卢照邻",
        "content": "忽忽岁云暮，相望限风烟。\n长歌欲对酒，危坐遂停弦。\n停弦变霜露，对酒怀朋故。\n朝看桂蟾晚，夜闻鸿雁度。\n鸿度何时还？桂晚不同攀。\n浮云映丹壑，明月满青山。\n青山云路深，丹壑月华临。\n耿耿离忧积，空令星鬓侵。",
        "dynasty": "唐",
        "collection_info": null
    },
    {
        "title": "赠益府羣官",
        "author": "卢照邻",
        "content": "一鸟自北燕，飞来向西蜀。\n单栖剑门上，独舞岷山足。\n昂藏多古貌，哀怨有新曲。\n羣凤从之游，问之何所欲？\n荅言寒乡子，飘飖万余里。\n不息恶木枝，不饮盗泉水。\n常思稻粱遇，愿栖梧桐树。\n智者不我邀，愚夫余不顾。\n所以成独立，耿耿岁云暮。\n日夕苦风霜，思归赴洛阳。\n羽翮毛衣短，关山道路长。\n明月流客思，白云迷故乡。\n谁能借风便，一举凌苍苍。",
        "dynasty": "唐",
        "collection_info": null
    },
    {
        "title": "送梓州高参军还京",
        "author": "卢照邻",
        "content": "京洛风尘远，褒斜烟露深。\n北游君似智，南飞我异禽。\n别路琴声断，秋山猿鸟吟。\n一乖青岩酌，空伫白云心。",
        "dynasty": "唐",
        "collection_info": null
    },
    {
        "title": "大剑送别刘右史",
        "author": "卢照邻",
        "content": "金碧禺山远，关梁蜀道难。\n相逢属晚岁，相送动征鞍。\n地咽绵川冷，云凝剑阁寒。\n倘遇忠孝所，为道忆长安。",
        "dynasty": "唐",
        "collection_info": null
    },
    {
        "title": "同临津纪明府孤雁",
        "author": "卢照邻",
        "content": "三秋违北地，万里向南翔。\n河洲花稍白，关塞叶初黄。\n避缴风霜劲，怀书道路长。\n水流疑箭动，月照似弓伤。\n横天无有阵，度海不成行。\n会刷能鸣羽，还赴上林乡。",
        "dynasty": "唐",
        "collection_info": null
    },
    {
        "title": "失羣雁",
        "author": "卢照邻",
        "content": "三秋北地雪皑皑，万里南翔渡海来。\n欲随石燕沈湘水，试逐铜乌绕帝台。\n帝台银阙距金塘，中间鹓鹭已成行。\n先过上苑传书信，暂下中州戏稻粱。\n虞人负缴来相及，齐客虚弓忽见伤。\n毛翎频顿飞无力，羽翮摧颓君不识。\n唯有庄周解爱鸣，復道郊哥重奇色。\n惆怅惊思悲未已，裴回自怜中罔极。\n传闻有鸟集朝阳，讵胜仙凫迩帝乡。\n云间海上应鸣舞，远得鵾弦犹独抚。\n金龟全写中牟印，玉鹄当变莱芜釜。\n愿君弄影凤皇池，时忆笼中摧折羽。",
        "dynasty": "唐",
        "collection_info": null
    },
    {
        "title": "行路难",
        "author": "卢照邻",
        "content": "君不见长安城北渭桥边，枯木横槎卧古田。\n昔日含红復含紫，常时留雾亦留烟。\n春景春风花似雪，香车玉轝恆阗咽。\n若箇游人不竞攀，若箇娼家不来折。\n娼家宝袜蛟龙帔，公子银鞍千万骑。\n黄莺一一向花娇，青鸟双双将子戏。\n千尺长条百尺枝，月桂星榆相蔽亏。\n珊瑚叶上鸳鸯鸟，凤皇巢裏雏鹓儿。\n巢倾枝折凤归去，条枯叶落任风吹。\n一朝零落无人问，万古摧残君讵知。\n人生贵贱无终始，倏忽须臾难久恃。\n谁家能驻西山日，谁家能堰东流水。\n汉家陵树满秦川，行来行去尽哀怜。\n自昔公卿二千石，咸拟荣华一万年。\n不见朱唇将白貌，唯闻素棘与黄泉。\n金貂有时换美酒，玉麈但摇莫计钱。\n寄言坐客神仙署，一生一死交情处。\n苍龙阙下君不来，白鹤山前我应去。\n云间海上邈难期，赤心会合在何时。\n但愿尧年一百万，长作巢由也不辞。",
        "dynasty": "唐",
        "collection_info": null
    },
    {
        "title": "长安古意",
        "author": "卢照邻",
        "content": "长安大道连狭斜，青牛白马七香车。\n玉辇纵横过主第，金鞭络绎向侯家。\n龙衔宝盖承朝日，凤吐流苏带晚霞。\n百丈游丝争绕树，一羣娇鸟共啼花。\n啼花戏蝶千门侧，碧树银台万种色。\n复道交窗作合欢，双阙连薨垂凤翼。\n梁家画阁天中起，汉帝金茎云外直。\n楼前相望不相知，陌上相逢讵相识。\n借问吹箫向紫烟，曾经学舞度芳年。\n得成比目何辞死，愿作鸳鸯不羡仙。\n比目鸳鸯真可羡，双去双来君不见。\n生憎帐额绣孤鸾，好取门帘帖双燕。\n双燕双飞绕画梁，罗帏翠被郁金香。\n片片行云着蝉鬓，纤纤初月上鸦黄。\n鸦黄粉白车中出，含娇含态情非一。\n妖童宝马铁连钱，娼妇盘龙金屈膝。\n御史府中乌夜啼，廷尉门前雀欲栖。\n隐隐朱城临玉道，遥遥翠幰没金堤。\n挟弹飞鹰杜陵北，探丸借客渭桥西。\n俱邀侠客芙蓉剑，共宿娼家桃李蹊。\n娼家日暮紫罗裙，清歌一啭口氛氲。\n北堂夜夜人如月，南陌朝朝骑似云。\n南陌北堂连北里，五剧三条控三市。\n弱柳青槐拂地垂，佳气红尘暗天起。\n汉代金吾千骑来，翡翠屠苏鹦鹉杯。\n罗襦宝带为君解，燕歌赵舞为君开。\n别有豪华称将相，转日回天不相让。\n意气由来排灌夫，专权判不容萧相。\n专权意气本豪雄，青虬紫燕坐春风。\n自言歌舞长千载，自谓骄奢凌五公。\n节物风光不相待，桑田碧海须臾改。\n昔时金阶白玉堂，即今唯见青松在。\n寂寂寥寥[扬]子居，年年岁岁一床书。\n独有南山桂花发，飞来飞去袭人裾。",
        "dynasty": "唐",
        "collection_info": null
    },
    {
        "title": "明月引",
        "author": "卢照邻",
        "content": "洞庭波起兮鸿雁翔，风瑟瑟兮野苍苍。\n浮云卷霭，明月流光。\n荆南兮赵北，碣石兮潇湘。\n澄清规于万里，照离思于千行。\n横桂枝于西第，绕菱花于北堂。\n高楼思妇，飞盖君王。\n文姬绝域，侍子他乡。\n见胡鞍之似练，知汉剑之如霜。\n试登高而骋目，莫不变而回肠。",
        "dynasty": "唐",
        "collection_info": null
    },
    {
        "title": "狱中学骚体",
        "author": "卢照邻",
        "content": "夫何秋夜之无情兮，皎皛悠悠而太长。\n圜户杳其幽邃兮，愁人披此严霜。\n见河汉之西落，闻鸿雁之南翔。\n山有桂兮桂有芳，心思君兮君不将。\n忧与忧兮相积，欢与欢兮两忘。\n风袅袅兮木纷纷，凋绿叶兮吹白云。\n寸步千里兮不相闻，思公子兮日将曛。\n林已暮兮鸟羣飞，重门掩兮人径稀。\n万族皆有所托兮，蹇独淹留而不归。",
        "dynasty": "唐",
        "collection_info": null
    },
    {
        "title": "怀仙引",
        "author": "卢照邻",
        "content": "若有人兮山之曲，驾青虬兮乘白鹿。\n往从之游愿心足，披涧户，访岩轩。\n石濑潺湲横石径，松萝幂䍥掩松门。\n下空蒙而无鸟，上巉岩而有猨。\n怀飞阁，度飞梁。\n休余马于幽谷，挂余冠于夕阳。\n曲復曲兮烟庄邃，行復行兮天路长。\n修途杳其未半，飞雨忽以茫茫。\n山坱轧，磴连褰。\n攀石壁而无据，泝泥溪而不前。\n向无情之白日，窃有恨于皇天。\n回行遵故道，通川遍流潦。\n回首望羣峰，白云正溶溶。\n珠为阙兮玉为楼，青云盖兮紫霜裘。\n天长地久时相忆，千龄万代一来游。",
        "dynasty": "唐",
        "collection_info": null
    },
    {
        "title": "七日登乐游故墓",
        "author": "卢照邻",
        "content": "四序周缇籥，三正纪璇耀。\n绿野变初黄，旸山开晓眺。\n中天擢露掌，匝地分星徼。\n汉寝睠遗灵，秦江想余弔。\n蚁泛青田酌，莺歌紫芝调。\n柳色摇岁华，冰文荡春照。\n远迹谢羣动，高情符众妙。\n兰游澹未归，倾光下岩窈。",
        "dynasty": "唐",
        "collection_info": null
    },
    {
        "title": "释疾文三歌 一",
        "author": "卢照邻",
        "content": "岁将暮兮欢不再，时已晚兮忧来多。\n东郊绝此麒麟笔，西山秘此凤凰柯。",
        "dynasty": "唐",
        "collection_info": null
    },
    {
        "title": "释疾文三歌 二",
        "author": "卢照邻",
        "content": "岁去忧来兮东流水，地久天长兮人共死。\n明镜羞窥兮向十年，骏马停驱兮几千里。\n麟兮凤兮，自古吞恨无已。",
        "dynasty": "唐",
        "collection_info": null
    },
    {
        "title": "释疾文三歌 三",
        "author": "卢照邻",
        "content": "茨山有薇兮颍水有漪，夷为柏兮秋有实。\n叔为柳兮春向飞，倏尔而笑，泛沧浪兮不归。",
        "dynasty": "唐",
        "collection_info": null
    },
    {
        "title": "酬杨比部员外暮宿琴堂朝跻书阁率尔见赠之作",
        "author": "卢照邻",
        "content": "闲拂檐尘看，鸣琴候月弹。\n桃源迷汉姓，松径有秦官。\n空谷归人少，青山背日寒。\n羡君栖隐处，遥望在云端。",
        "dynasty": "唐",
        "collection_info": null
    },
    {
        "title": "刘生",
        "author": "卢照邻",
        "content": "刘生气不平，抱剑欲专征。\n报恩为豪侠，死难在横行。\n翠羽装刀鞘，黄金饰马铃。\n但令一顾重，不恡百身轻。",
        "dynasty": "唐",
        "collection_info": null
    },
    {
        "title": "陇头水",
        "author": "卢照邻",
        "content": "陇阪高无极，征人一望乡。\n关河别去水，沙塞断归肠。\n马繫千年树，旌悬九月霜。\n从来共呜咽，皆是为勤王。",
        "dynasty": "唐",
        "collection_info": null
    },
    {
        "title": "巫山高",
        "author": "卢照邻",
        "content": "巫山望不极，望望下朝氛。\n莫辨啼猿树，徒看神女云。\n惊涛乱水脉，骤雨暗峯文。\n霑裳即此地，况復远思君。",
        "dynasty": "唐",
        "collection_info": null
    },
    {
        "title": "芳树",
        "author": "卢照邻",
        "content": "芳树本多奇，年华復在斯。\n结翠成新幄，开红满故枝。\n风归花历乱，日度影参差。\n容色朝朝落，思君君不知。",
        "dynasty": "唐",
        "collection_info": null
    },
    {
        "title": "雨雪曲",
        "author": "卢照邻",
        "content": "虏骑三秋入，关云万里平。\n雪似胡沙暗，冰如汉月明。\n高阙银为阙，长城玉作城。\n节旄零落尽，天子不知名。",
        "dynasty": "唐",
        "collection_info": null
    },
    {
        "title": "昭君怨",
        "author": "卢照邻",
        "content": "合殿恩中绝，交河使渐稀。\n肝肠辞玉辇，形影向金微。\n汉地草应绿，胡庭沙正飞。\n愿逐三秋雁，年年一度归。",
        "dynasty": "唐",
        "collection_info": null
    },
    {
        "title": "折杨柳",
        "author": "卢照邻",
        "content": "倡楼启曙扉，杨柳正依依。\n莺啼知岁隔，条变识春归。\n露叶凝愁黛，风花乱舞衣。\n攀折聊将寄，军中音信稀。",
        "dynasty": "唐",
        "collection_info": null
    },
    {
        "title": "十五夜观灯",
        "author": "卢照邻",
        "content": "锦里开芳宴，兰缸艳早年。\n缛彩遥分地，繁光远缀天。\n接汉疑星落，依楼似月悬。\n别有千金笑，来映九枝前。",
        "dynasty": "唐",
        "collection_info": null
    },
    {
        "title": "入秦川界",
        "author": "卢照邻",
        "content": "陇阪长无极，苍山望不穷。\n石径萦疑断，回流映似空。\n花开绿野雾，莺啭紫岩风。\n春芳勿遽尽，留赏故人同。",
        "dynasty": "唐",
        "collection_info": null
    },
    {
        "title": "文翁讲堂",
        "author": "卢照邻",
        "content": "锦里淹中馆，岷山稷下亭。\n空梁无燕雀，古壁有丹青。\n槐落犹疑市，苔深不辨铭。\n良哉二千石，江汉表遗灵。",
        "dynasty": "唐",
        "collection_info": null
    },
    {
        "title": "相如琴台",
        "author": "卢照邻",
        "content": "闻有雍容地，千年无四邻。\n园院风烟古，池台松槚春。\n云疑作赋客，月似听琴人。\n寂寂啼莺处，空伤游子神。",
        "dynasty": "唐",
        "collection_info": null
    },
    {
        "title": "石镜寺",
        "author": "卢照邻",
        "content": "古墓芙蓉塔，神铭松柏烟。\n鸾沈仙镜底，花没梵轮前。\n铢衣千古佛，宝月两重圆。\n隐隐香台夜，钟声彻九天。",
        "dynasty": "唐",
        "collection_info": null
    },
    {
        "title": "辛法司宅观妓",
        "author": "卢照邻",
        "content": "南国佳人至，北棠罗荐开。\n长帬随凤管，促柱送鸾杯。\n云光身后落，雪态掌中回。\n到愁金谷晚，不怪玉山颓。",
        "dynasty": "唐",
        "collection_info": null
    },
    {
        "title": "春晚山庄率题二首 一",
        "author": "卢照邻",
        "content": "顾步三春晚，田园四望通。\n游丝横惹树，戏蝶乱依藂。\n竹懒偏宜水，花狂不待风。\n唯余诗酒意，当了一生中。",
        "dynasty": "唐",
        "collection_info": null
    },
    {
        "title": "春晚山庄率题二首 二",
        "author": "卢照邻",
        "content": "田家无四邻，独坐一园春。\n莺啼非选树，鱼戏不惊纶。\n山水弹琴尽，风花酌酒频。\n年华已可乐，高兴復留人。",
        "dynasty": "唐",
        "collection_info": null
    },
    {
        "title": "江中望月",
        "author": "卢照邻",
        "content": "江水向涔阳，澄澄写月光。\n镜圆珠留彻，弦满箭波长。\n沈钩摇兔影，浮桂动丹芳。\n延照相思夕，千里共霑裳。",
        "dynasty": "唐",
        "collection_info": null
    },
    {
        "title": "元日述怀",
        "author": "卢照邻",
        "content": "筮仕无中秩，归耕有外臣。\n人歌小岁酒，花舞大唐春。\n草色迷三径，风光动四邻。\n愿得长如此，年年物候新。",
        "dynasty": "唐",
        "collection_info": null
    },
    {
        "title": "益州城西张超亭观妓",
        "author": "卢照邻",
        "content": "落日明歌席，行云逐舞人。\n江前飞暮雨，梁上下轻尘。\n冶服看疑画，粧楼望似春。\n高车勿遽返，长袖欲相亲。",
        "dynasty": "唐",
        "collection_info": null
    },
    {
        "title": "还京赠别",
        "author": "卢照邻",
        "content": "风月清江夜，山水白云朝。\n万里同为客，三秋契不凋。\n戏凫分断岸，归骑别高标。\n一去仙桥道，还望锦城遥。",
        "dynasty": "唐",
        "collection_info": null
    },
    {
        "title": "至陈仓晓晴望京邑",
        "author": "卢照邻",
        "content": "拂曙驱飞传，初晴带晓凉。\n雾敛长安树，云归仙帝乡。\n涧流漂素沫，岩景霭朱光。\n今朝好风色，延瞰极天庄。",
        "dynasty": "唐",
        "collection_info": null
    },
    {
        "title": "晚渡滹沱敬赠魏大",
        "author": "卢照邻",
        "content": "津谷朝行远，冰川夕望曛。\n霞明深浅浪，风卷去来云。\n澄波泛月影，激浪聚沙文。\n谁忍仙舟上，携手独思君。",
        "dynasty": "唐",
        "collection_info": null
    },
    {
        "title": "和吴侍御被使燕然",
        "author": "卢照邻",
        "content": "春归龙塞北，骑指雁门垂。\n胡笳折杨柳，汉使采燕支。\n戍城聊一望，花雪几参差。\n关山有新曲，应向笛中吹。",
        "dynasty": "唐",
        "collection_info": null
    },
    {
        "title": "七夕泛舟二首 一",
        "author": "卢照邻",
        "content": "汀葭肃徂暑，江树起初凉。\n水疑通织室，舟似泛仙潢。\n连桡渡急响，鸣棹下浮光。\n日晚菱歌唱，风烟满夕阳。",
        "dynasty": "唐",
        "collection_info": null
    },
    {
        "title": "七夕泛舟二首 二",
        "author": "卢照邻",
        "content": "凤杼秋期至，凫舟野望开。\n微吟翠塘侧，延想白云隈。\n石似支机罢，槎疑犯宿来。\n天潢殊漫漫，日暮独悠哉。",
        "dynasty": "唐",
        "collection_info": null
    },
    {
        "title": "西使兼送孟学士南游",
        "author": "卢照邻",
        "content": "地道巴陵北，天山弱水东。\n相看万余里，共倚一征蓬。\n零雨悲王粲，清尊别孔融。\n裴回闻夜鹤，怅望待秋鸿。\n骨肉胡秦外，风尘关塞中。\n唯余剑锋在，耿耿气成虹。",
        "dynasty": "唐",
        "collection_info": null
    },
    {
        "title": "送郑司仓入蜀",
        "author": "卢照邻",
        "content": "离人丹水北，游客锦城东。\n别意还无已，离忧自不穷。\n陇云朝结阵，江月夜临空。\n关塞疲征马，霜氛落早鸿。\n潘年三十外，蜀道五千中。\n送君秋水曲，酌酒对清风。",
        "dynasty": "唐",
        "collection_info": null
    },
    {
        "title": "绵州官池赠别同赋湾字",
        "author": "卢照邻",
        "content": "輶轩遵上国，仙佩下灵关。\n尊酒方无地，联绻喜暂攀。\n离言欲赠策，高辨正连环。\n野径浮云断，荒池春草斑。\n残花落古树，度鸟入澄湾。\n欲敍他乡别，幽谷有绵蛮。",
        "dynasty": "唐",
        "collection_info": null
    },
    {
        "title": "还赴蜀中贻示京邑游好",
        "author": "卢照邻",
        "content": "籞宿花初满，章台柳向飞。\n如何正此日，还望昔多违。\n怅别风期阻，将乖云会稀。\n敛衽辞丹阙，悬旗陟翠微。\n野禽喧戍鼓，春草变征衣。\n回顾长安道，关山起夕霏。",
        "dynasty": "唐",
        "collection_info": null
    },
    {
        "title": "初夏日幽庄",
        "author": "卢照邻",
        "content": "闻有高踪客，耿介坐幽庄。\n林壑人事少，风烟鸟路长。\n瀑水含秋气，垂藤引夏凉。\n苗深全覆陇，荷上半侵塘。\n钓渚青凫没，村田白鹭翔。\n知君振奇藻，还嗣海隅芳。",
        "dynasty": "唐",
        "collection_info": null
    },
    {
        "title": "山庄休沐",
        "author": "卢照邻",
        "content": "兰署乘闲日，蓬扉狎遁栖。\n龙柯疎玉井，凤叶下金堤。\n川光摇水箭，山气上云梯。\n亭幽闻唳鹤，窗晓听鸣鸡。\n玉轸临风奏，琼浆映月携。\n田家自有乐，谁肯谢青溪。",
        "dynasty": "唐",
        "collection_info": null
    },
    {
        "title": "山林休日田家",
        "author": "卢照邻",
        "content": "归休乘暇日，馌稼返秋场。\n径草疏王篲，岩枝落帝桑。\n耕田虞讼寝，凿井汉机忘。\n戎葵朝委露，齐枣夜含霜。\n南涧泉初冽，东篱菊正芳。\n还思北窗下，高卧偃羲皇。",
        "dynasty": "唐",
        "collection_info": null
    },
    {
        "title": "宴梓州南亭得池字",
        "author": "卢照邻",
        "content": "二条开胜迹，大隐叶冲规。\n亭阁分危岫，楼台遶曲池。\n长薄秋烟起，飞梁古蔓垂。\n水鸟翻荷叶，山虫咬桂枝。\n游人惜将晚，公子爱忘疲。\n愿得回三舍，琴尊长若斯。",
        "dynasty": "唐",
        "collection_info": null
    },
    {
        "title": "山行寄刘李二参军",
        "author": "卢照邻",
        "content": "万里烟尘客，三春桃李时。\n事去纷无限，愁来不自持。\n狂歌欲嘆凤，失路反占龟。\n草碍人行缓，花繁鸟度迟。\n彼美参卿事，留连求友诗。\n安知倦游子，两鬓渐如丝。",
        "dynasty": "唐",
        "collection_info": null
    },
    {
        "title": "首春贻京邑文士",
        "author": "卢照邻",
        "content": "寂寂罢将迎，门无车马声。\n横琴荅山水，披卷阅公卿。\n忽闻岁云晏，倚杖出檐楹。\n寒辞杨柳陌，春满凤皇城。\n梅花扶院吐，兰叶遶阶生。\n览镜改容色，藏书留姓名。\n时来不假问，生死任交情。",
        "dynasty": "唐",
        "collection_info": null
    },
    {
        "title": "赠许左丞从驾万年宫",
        "author": "卢照邻",
        "content": "闻道上之回，诏跸下蓬莱。\n中枢移北斗，左辖去南台。\n黄山闻凤笛，清跸侍龙媒。\n曳日朱旗卷，参云金障开。\n朝参五城柳，夕宴柏梁杯。\n汉畤光如月，秦祠听似雷。\n寂寂芸香阁，离思独悠哉。",
        "dynasty": "唐",
        "collection_info": null
    },
    {
        "title": "晚渡渭桥寄示京邑游好",
        "author": "卢照邻",
        "content": "我行背城阙，驱马独悠悠。\n寥落百年事，裴回万里忧。\n途遥日向夕，时晚鬓将秋。\n滔滔俯东逝，耿耿泣西浮。\n长虹掩钓浦，落雁下星洲。\n草变黄山曲，花飞清渭流。\n迸水惊愁鹭，腾沙起狎鸥。\n一赴清泥道，空思玄灞游。",
        "dynasty": "唐",
        "collection_info": null
    },
    {
        "title": "羁卧山中",
        "author": "卢照邻",
        "content": "卧壑迷时代，行歌任死生。\n红颜意气尽，白璧故交轻。\n涧户无人迹，山窗听鸟声。\n春色缘岩上，寒光入溜平。\n雪尽松帷暗，云开石路明。\n夜伴饥鼯宿，朝随驯雉行。\n度溪犹忆处，寻洞不知名。\n紫书常日阅，丹药几年成。\n扣钟鸣天鼓，烧香厌地精。\n倘遇浮丘鹤，飘飖凌太清。",
        "dynasty": "唐",
        "collection_info": null
    },
    {
        "title": "酬张少府柬之",
        "author": "卢照邻",
        "content": "昔余与夫子，相遇汉川阴。\n珠浦龙犹卧，檀溪马正沈。\n价重瑶山曲，词惊丹凤林。\n十年暌赏慰，万里隔招寻。\n毫翰风期阻，荆衡云路深。\n鹏飞俱望昔，蠖屈共悲今。\n谁谓青衣道，还嘆白头吟。\n地接神仙磵，江连云雨岑。\n飞泉如散玉，落日似悬金。\n重以瑶华赠，空怀舞咏心。",
        "dynasty": "唐",
        "collection_info": null
    },
    {
        "title": "过东山谷口",
        "author": "卢照邻",
        "content": "不知名利险，辛苦滞皇州。\n始觉飞尘倦，归来事绿畴。\n桃源迷处所，桂树可淹留。\n迹异人间俗，禽同海上鸥。\n古苔依井被，新乳傍崖流。\n野老堪成鹤，山神或化鸠。\n泉鸣碧涧底，花落紫岩幽。\n日暮飡龟壳，天寒御鹿裘。\n不辨秦将汉，宁知春与秋。\n多谢青溪客，去去赤松游。",
        "dynasty": "唐",
        "collection_info": null
    },
    {
        "title": "送幽州陈参军赴任寄呈乡曲父老",
        "author": "卢照邻",
        "content": "蓟北三千里，关西二十年。\n冯唐犹在汉，乐毅不归燕。\n人同黄鹤远，乡共白云连。\n郭隗池台处，昭王尊酒前。\n故人当已老，旧壑几成田。\n红颜如昨日，衰鬓似秋天。\n西蜀桥应毁，东周石尚全。\n灞池水犹绿，榆关月早圆。\n塞云初上雁，庭树欲销蝉。\n送君之旧国，挥泪独澘然。",
        "dynasty": "唐",
        "collection_info": null
    },
    {
        "title": "哭金部韦郎中",
        "author": "卢照邻",
        "content": "金曹初受拜，玉地始含香。\n翻同五日尹，遽见一星亡。\n贺客犹扶路，哀人遂上堂。\n歌筵长寂寂，哭位自苍苍。\n岁时宾径断，朝暮雀罗张。\n书留魏主阙，魂掩汉家床。\n徒令永平帝，千载罢撞郎。",
        "dynasty": "唐",
        "collection_info": null
    },
    {
        "title": "哭明堂裴主簿",
        "author": "卢照邻",
        "content": "缔欢三十载，通家数百年。\n潘杨称代穆，秦晋忝姻连。\n风云洛阳道，花月茂陵田。\n相悲共相乐，交骑復交筵。\n始谓调金鼎，如何掩玉泉。\n黄公酒鑪处，青眼竹林前。\n故琴无復雪，新树但生烟。\n遽痛兰襟断，徒令宝剑悬。\n客散同秋叶，人亡似夜川。\n送君一长恸，松台路几千。",
        "dynasty": "唐",
        "collection_info": null
    },
    {
        "title": "同崔录事哭郑员外",
        "author": "卢照邻",
        "content": "文学秋天远，郎官星位尊。\n伊人表时彦，飞誉满司存。\n楚席光文雅，瑶山侍讨论。\n凤词凌汉阁，龟辩罩周园。\n已陪东岳驾，将逝北溟鲲。\n如何万化尽，空嘆九飞魂。\n白马西京驿，青松北海门。\n夜台无晓箭，朝奠有虚尊。\n一代儒风没，千年陇雾昏。\n梁山送夫子，湘水弔王孙。\n仆本多悲泪，沾裳不待猿。\n闻君绝弦曲，吞恨更无言。",
        "dynasty": "唐",
        "collection_info": null
    },
    {
        "title": "登玉清",
        "author": "卢照邻",
        "content": "绝顶横临日，孤峰半倚天。\n裴回拜真老，万里见风烟。",
        "dynasty": "唐",
        "collection_info": null
    },
    {
        "title": "曲池荷",
        "author": "卢照邻",
        "content": "浮香绕曲岸，圆影覆华池。\n常恐秋风早，飘零君不知。",
        "dynasty": "唐",
        "collection_info": null
    },
    {
        "title": "浴浪鸟",
        "author": "卢照邻",
        "content": "独舞依盘石，羣飞动轻浪。\n奋迅碧沙前，长怀白云上。",
        "dynasty": "唐",
        "collection_info": null
    },
    {
        "title": "临阶竹",
        "author": "卢照邻",
        "content": "封霜连锦砌，防露拂瑶阶。\n聊将仪凤质，暂与俗人谐。",
        "dynasty": "唐",
        "collection_info": null
    },
    {
        "title": "含风蝉",
        "author": "卢照邻",
        "content": "高情临爽月，急响送秋风。\n独有危冠意，还将衰鬓同。",
        "dynasty": "唐",
        "collection_info": null
    },
    {
        "title": "葮川独泛",
        "author": "卢照邻",
        "content": "倚棹春江上，横舟石岸前。\n山瞑行人断，迢迢独泛仙。",
        "dynasty": "唐",
        "collection_info": null
    },
    {
        "title": "送二兄入蜀",
        "author": "卢照邻",
        "content": "关山客子路，花柳帝王城。\n此中一分手，相顾怜无声。",
        "dynasty": "唐",
        "collection_info": null
    },
    {
        "title": "宿玄武二首 一",
        "author": "卢照邻",
        "content": "方池开晓色，圆月下秋阴。\n已乘千里兴，还抚一弦琴。",
        "dynasty": "唐",
        "collection_info": null
    },
    {
        "title": "宿玄武二首 二",
        "author": "卢照邻",
        "content": "庭摇北风柳，院绕南溟禽。\n累宿恩方重，穷秋嘆不深。",
        "dynasty": "唐",
        "collection_info": null
    },
    {
        "title": "九陇津集",
        "author": "卢照邻",
        "content": "落落树阴紫，澄澄水华碧。\n復有翻飞禽，裴回疑曳舃。",
        "dynasty": "唐",
        "collection_info": null
    },
    {
        "title": "游昌化山精舍",
        "author": "卢照邻",
        "content": "宝地乘峰出，香台接汉高。\n稍觉真途近，方知人事劳。",
        "dynasty": "唐",
        "collection_info": null
    },
    {
        "title": "登封大酺歌四首 一",
        "author": "卢照邻",
        "content": "明君封禅日重光，天子垂衣历数长。\n九州四海常无事，万岁千秋乐未央。",
        "dynasty": "唐",
        "collection_info": null
    },
    {
        "title": "登封大酺歌四首 二",
        "author": "卢照邻",
        "content": "日观仙云随凤辇，天门瑞雪照龙衣。\n繁弦绮席方终夜，妙舞清歌欢未归。",
        "dynasty": "唐",
        "collection_info": null
    },
    {
        "title": "登封大酺歌四首 三",
        "author": "卢照邻",
        "content": "翠凤逶迤登介丘，仙鹤裴回天上游。\n借问干封何所乐，人皆寿命得千秋。",
        "dynasty": "唐",
        "collection_info": null
    },
    {
        "title": "登封大酺歌四首 四",
        "author": "卢照邻",
        "content": "千年圣主应昌期，万国淳风王化基。\n请比上古无为代，何如今日太平时。",
        "dynasty": "唐",
        "collection_info": null
    },
    {
        "title": "九月九日登玄武山",
        "author": "卢照邻",
        "content": "九月九日眺山川，归心归望积风烟。\n他乡共酌金花酒，万里同悲鸿雁天。",
        "dynasty": "唐",
        "collection_info": null
    },
    {
        "title": "句",
        "author": "卢照邻",
        "content": "城狐尾独束，山鬼面参覃。",
        "dynasty": "唐",
        "collection_info": null
    },
    {
        "title": "少年行",
        "author": "李百药",
        "content": "少年飞翠盖，上路勒金镳。\n始酌文君酒，新吹弄玉箫。\n少年不欢乐，何以尽芳朝。\n千金笑裏面，一搦掌中腰。\n挂缨岂惮宿，落珥不胜娇。\n寄语少年子，无辞归路遥。",
        "dynasty": "唐",
        "collection_info": null
    },
    {
        "title": "渡汉江",
        "author": "李百药",
        "content": "东流既瀰瀰，南纪信滔滔。\n水激沈碑岸，波骇弄珠皐。\n含星映浅石，浮盖下奔涛。\n溜阔霞光近，川长晓气高。\n樯乌转轻翼，戏鸟落风毛。\n客心既多绪，长歌且代劳。",
        "dynasty": "唐",
        "collection_info": null
    },
    {
        "title": "秋晚登古城",
        "author": "李百药",
        "content": "日落征途远，怅然临古城。\n颓墉寒雀集，荒堞晚乌惊。\n萧森灌木上，迢遰孤烟生。\n霞景焕余照，露气澄晚清。\n秋风转摇落，此志安可平。",
        "dynasty": "唐",
        "collection_info": null
    },
    {
        "title": "途中述怀",
        "author": "李百药",
        "content": "伯喈迁塞北，亭伯之辽东。\n伊余何为客，独守云台中。\n途遥已日暮，时泰道斯穷。\n拔心悲岸草，半死落岩桐。\n目送衡阳雁，情伤江上枫。\n福兮良所伏，今也信难通。\n丈夫自有志，宁伤官不公。",
        "dynasty": "唐",
        "collection_info": null
    },
    {
        "title": "郢城怀古",
        "author": "李百药",
        "content": "客心悲暮序，登墉瞰平陆。\n林泽窅芊绵，山川郁重复。\n王公资设险，名都拒江隩。\n方城次北门，溟海穷南服。\n长策挫吴豕，雄图竞周鹿。\n万乘重沮漳，九鼎轻伊谷。\n大蒐云梦掩，壮观章华筑。\n人世更盛衰，吉凶良倚伏。\n遽见邻交断，仍覩贤臣逐。\n南风忽不竞，西师日侵蹙。\n运圯属驰驱，时屯恣敲朴。\n莫救夷陵火，无復秦庭哭。\n鄢郢遂丘墟，风尘俄惨黩。\n狐兔时游践，霜露日霑沐。\n钓渚故池平，神台层宇覆。\n阵云埋夏首，穷阴惨荒谷。\n怅矣舟壑迁，悲哉年祀倏。\n虽异三春望，终伤千里目。",
        "dynasty": "唐",
        "collection_info": null
    },
    {
        "title": "晚渡江津",
        "author": "李百药",
        "content": "寂寂江山晚，苍苍原野暮。\n秋气怀易悲，长波淼难泝。\n索索风叶下，离离早鸿度。\n丘壑列夕阴，葭菼凝寒雾。\n日落亭皐远，独此怀归慕。",
        "dynasty": "唐",
        "collection_info": null
    },
    {
        "title": "王师渡汉水经襄阳",
        "author": "李百药",
        "content": "导漾疏源远，归海会流长。\n延波接荆梦，通望迩沮漳。\n高岸沈碑影，曲溆丽珠光。\n云昏翠岛没，水广素涛扬。\n阅川已多叹，遐睇几增伤。\n临溪犹驻马，望岘欲霑裳。\n乔木下寒叶，亭林落晓霜。\n山公不可遇，谁与访高阳。",
        "dynasty": "唐",
        "collection_info": null
    },
    {
        "title": "谒汉高庙",
        "author": "李百药",
        "content": "纂尧灵命启，灭楚余闰终。\n飞名膺帝箓，沈迹韫神功。\n瑞气朝浮砀，祥符夜告丰。\n抑扬驾人杰，叱咤掩时雄。\n缔构三灵改，经纶五纬同。\n干戈革宇内，声教尽寰中。\n运谢年逾远，魂归道未穷。\n树碑留故邑，抗殿表祠宫。\n沐兰祈泗上，谒帝动深衷。\n英威肃如在，文物杳成空。\n竹皮聚寒径，枌社落霜丛。\n萧索阴云晚，长川起大风。",
        "dynasty": "唐",
        "collection_info": null
    },
    {
        "title": "登叶县故城谒沈诸梁庙",
        "author": "李百药",
        "content": "总辔临秋原，登城望寒日。\n烟霞共掩映，林野俱萧瑟。\n楚塞郁不穷，吴山高渐出。\n客行殊未已，沐澡期终吉。\n椒桂奠芳樽，风云下虚室。\n馆宇肃而静，神心康且逸。\n伊我非真龙，勿惊疲朽质。",
        "dynasty": "唐",
        "collection_info": null
    },
    {
        "title": "安德山池宴集",
        "author": "李百药",
        "content": "朝宰论思暇，高宴临方塘。\n云飞凤台管，风动令君香。\n细草开金埒，流霞泛羽觞。\n虹桥分水态，镜石引菱光。\n上才同振藻，小技谬连章。\n怀音自兰室，徐步返山庄。",
        "dynasty": "唐",
        "collection_info": null
    },
    {
        "title": "和许侍郎游昆明池",
        "author": "李百药",
        "content": "神池望不极，沧波接远天。\n仪星似河汉，落景类虞泉。\n年深平馆宇，道泰偃戈船。\n差池下凫雁，掩映生云烟。\n浪花开已合，风文直且连。\n税马金堤外，横舟石岸前。\n羽觞倾绿蚁，飞日落红鲜。\n积水浮深智，明珠曜雅篇。\n大鲸方远击，沈灰独未然。\n知君啸俦侣，短翮徒联翩。",
        "dynasty": "唐",
        "collection_info": null
    },
    {
        "title": "赋得魏都",
        "author": "李百药",
        "content": "炎运精华歇，清都宝命开。\n帝里三方盛，王庭万国来。\n玄武疏遥磴，金凤上层台。\n乍进仙童药，时倾避暑杯。\n南馆招奇士，西园引上才。\n还惜刘公干，疲病清漳隈。",
        "dynasty": "唐",
        "collection_info": null
    },
    {
        "title": "赋礼记",
        "author": "李百药",
        "content": "玉帛资王会，郊丘叶圣情。\n重广开环堵，至道轶金籝。\n盘薄依厚地，遥裔腾太清。\n方悦升中礼，足以慰余生。",
        "dynasty": "唐",
        "collection_info": null
    },
    {
        "title": "奉和正日临朝应诏",
        "author": "李百药",
        "content": "化历昭唐典，承天顺夏正。\n百灵警朝禁，三辰扬斾旌。\n充庭富礼乐，高讌齿簪缨。\n献寿符万岁，移风韵九成。",
        "dynasty": "唐",
        "collection_info": null
    },
    {
        "title": "妾薄命",
        "author": "李百药",
        "content": "团扇秋风起，长门夜月明。\n羞闻拊背入，恨说舞腰轻。\n太常先已醉，刘君恆带酲。\n横陈每虚设，吉梦竟何成。",
        "dynasty": "唐",
        "collection_info": null
    },
    {
        "title": "火凤词二首 一",
        "author": "李百药",
        "content": "歌声扇后出，妆影镜中轻。\n未能令掩笑，何处欲障声。\n知音自不惑，得念是分明。\n莫见双嚬敛，疑人含笑情。",
        "dynasty": "唐",
        "collection_info": null
    },
    {
        "title": "火凤词二首 二",
        "author": "李百药",
        "content": "佳人靓晚妆，清唱动兰房。\n影出含风扇，声飞照日梁。\n娇嚬眉际敛，逸韵口中香。\n自有横陈会，应怜秋夜长。",
        "dynasty": "唐",
        "collection_info": null
    },
    {
        "title": "奉和初春出游应令",
        "author": "李百药",
        "content": "鸣笳出望苑，飞盖下芝田。\n水光浮落照，霞彩淡轻烟。\n柳色迎三月，梅花隔二年。\n日斜归骑动，余兴满山川。",
        "dynasty": "唐",
        "collection_info": null
    },
    {
        "title": "寄杨公",
        "author": "李百药",
        "content": "公子盛西京，光华早着名。\n分庭接游士，虚馆待时英。\n高阁浮香出，长廊宝钏鸣。\n面花无隔笑，歌扇不障声。",
        "dynasty": "唐",
        "collection_info": null
    },
    {
        "title": "戏赠潘徐城门迎两新妇",
        "author": "李百药",
        "content": "秦晋称旧匹，潘徐有世亲。\n三星宿已会，四德婉而嫔。\n霞光鬓裏薄，月影扇中新。\n年华与妆面，共作一芳春。",
        "dynasty": "唐",
        "collection_info": null
    },
    {
        "title": "送别",
        "author": "李百药",
        "content": "眷言一杯酒，悽怆起离忧。\n夜花飘露气，暗水急还流。\n雁行遥上月，虫声迥映秋。\n明日河梁上，谁与论仙舟。",
        "dynasty": "唐",
        "collection_info": null
    },
    {
        "title": "雨后",
        "author": "李百药",
        "content": "晚来风景丽，晴初物色华。\n薄云向空尽，轻虹逐望斜。\n后窗临岸竹，前阶枕浦沙。\n寂寥无与晤，尊酒论风花。",
        "dynasty": "唐",
        "collection_info": null
    },
    {
        "title": "文德皇后挽歌",
        "author": "李百药",
        "content": "裴回两仪殿，怅望九成台。\n玉辇终辞宴，瑶筐遂不开。\n野旷阴风积，川长思鸟来。\n寒山寂已暮，虞殡有余哀。",
        "dynasty": "唐",
        "collection_info": null
    },
    {
        "title": "咏蝉",
        "author": "李百药",
        "content": "清心自饮露，哀响乍吟风。\n未上华冠侧，先惊翳叶中。",
        "dynasty": "唐",
        "collection_info": null
    },
    {
        "title": "咏萤火示情人",
        "author": "李百药",
        "content": "窗裏怜灯暗，阶前畏月明。\n不辞逢露湿，祗为重宵行。",
        "dynasty": "唐",
        "collection_info": null
    },
    {
        "title": "春眺",
        "author": "李百药",
        "content": "疲痾荷拙患，沦踬合幽襟。\n栖息在何处？丘中鸣素琴。",
        "dynasty": "唐",
        "collection_info": null
    },
    {
        "title": "句",
        "author": "李百药",
        "content": "今日持团扇，非是为秋风。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降",
        "author": "刘祎之",
        "content": "梦梓光青陛，秾桃蔼紫宫。\n德优宸念远，礼备国姻崇。\n万户声明发，三条骑吹通。\n香轮送重景，綵斾引仙虹。",
        "dynasty": "唐",
        "collection_info": null
    },
    {
        "title": "奉和别越王",
        "author": "刘祎之",
        "content": "周屏辞金殿，梁骖整玉珂。\n管声依折柳，琴韵动流波。\n鹤盖分阴促，龙轩别念多。\n延襟小山路，还起大风歌。",
        "dynasty": "唐",
        "collection_info": null
    },
    {
        "title": "酬郑沁州",
        "author": "刘祎之",
        "content": "麒阁一代良，熊轩千里躅。\n缉图昭国典，按部留宸瞩。\n匪厌承明庐，伫兼司隶局。\n芸书暂辍载，竹使方临俗。\n节变风绪高，秋深露华溽。\n寒山敛轻霭，霁野澄初旭。\n已切长年悲，谁堪岐路促。\n遥林征马迅，别馆嘶骖跼。\n雅赠响摐金，索居暌倚玉。\n悽断离鸿引，劳歌思足曲。",
        "dynasty": "唐",
        "collection_info": null
    },
    {
        "title": "孝敬皇帝挽歌",
        "author": "刘祎之",
        "content": "戒奢虚蜃辂，锡号纪鸿名。\n地叶苍梧野，途经紫聚城。\n重照掩寒色，晨飙断曙声。\n一随仙骥远，霜雪愁阴生。",
        "dynasty": "唐",
        "collection_info": null
    },
    {
        "title": "九成宫秋初应诏",
        "author": "刘祎之",
        "content": "帝圃疏金阙，仙台驻玉銮。\n野分鸣鸑岫，路接宝鸡坛。\n林树千霜积，山宫四序寒。\n蝉急知秋早，莺疎觉夏阑。\n怡神紫气外，凝睇白云端。\n舜海词波发，空惊游圣难。",
        "dynasty": "唐",
        "collection_info": null
    },
    {
        "title": "奉和别鲁王",
        "author": "李敬玄",
        "content": "绿车旋楚服，丹跸伫秦川。\n珠皐转归骑，金岸引行旃。\n一朝限原隰，千里间风烟。\n莺喧上林谷，凫响御沟泉。\n断云移鲁盖，离歌动舜弦。\n别念凝神扆，崇恩洽玳筵。\n顾惟惭叩寂，徒自仰钧天。",
        "dynasty": "唐",
        "collection_info": null
    },
    {
        "title": "奉和别越王",
        "author": "李敬玄",
        "content": "飞盖迴兰坂，宸襟伫柏梁。\n别馆分泾渭，归路指衡漳。\n关山通曙色，林籞徧春光。\n帝念纡千里，词波照五潢。",
        "dynasty": "唐",
        "collection_info": null
    },
    {
        "title": "奉和别越王",
        "author": "张大安",
        "content": "盛藩资右戚，连蕚重皇情。\n离襟怆睢苑，分途指邺城。\n丽日开芳甸，佳气积神京。\n何时骖驾入，还见谒承明。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降",
        "author": "元万顷",
        "content": "象辂初乘鴈，璇宫早结褵。\n离元应春夕，帝子降秋期。\n鸣瑜合清响，冠玉丽秾姿。\n和声跻凤掖，交影步鸾墀。",
        "dynasty": "唐",
        "collection_info": null
    },
    {
        "title": "奉和春日池台",
        "author": "元万顷",
        "content": "日影飞花殿，风文积草池。\n凤楼通夜敞，虬辇望春移。",
        "dynasty": "唐",
        "collection_info": null
    },
    {
        "title": "奉和春日二首 一",
        "author": "元万顷",
        "content": "花轻蘂乱仙人杏，叶密莺喧帝女桑。\n飞云阁上春应至，明月楼中夜未央。",
        "dynasty": "唐",
        "collection_info": null
    },
    {
        "title": "奉和春日二首 二",
        "author": "元万顷",
        "content": "凤辇迎风乘紫阁，鸾车避日转彤闱。\n中堂促管淹春望，后殿清歌开夜扉。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降",
        "author": "郭正一",
        "content": "桂宫初服冕，兰掖早升筓。\n礼盛亲迎晋，声芬出降齐。\n金龟开瑞钮，宝翟上仙袿。\n转扇承宵月，扬旌照夕蜺。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 一",
        "author": "胡元范",
        "content": "帝子威仪绝，储妃礼度优。\n迭鼓陪仙观，凝笳翼画辀。\n郁郁神香满，奕奕彩云浮。\n排空列锦罽，腾欢溢皇州。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 二",
        "author": "胡元范",
        "content": "金闺未息火，玉树钟天爱。\n月路饰还装，星津动归佩。\n紫极流宸渥，清规伫慈诲。\n恩波洽九流，光辉轶千载。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 三",
        "author": "胡元范",
        "content": "列席诏亲贤，式宴坐神仙。\n圣文飞圣笔，天乐奏钧天。\n曲池涵瑞景，文宇孕祥烟。\n小臣同百兽，率舞悦尧年。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降",
        "author": "任希古",
        "content": "帝子升青陛，王姬降紫宸。\n星光移杂佩，月彩荐重轮。\n龙旌翻地杪，凤管扬天滨。\n槐阴浮浅濑，葆吹翼轻尘。",
        "dynasty": "唐",
        "collection_info": null
    },
    {
        "title": "和东观羣贤七夕临泛昆明池",
        "author": "任希古",
        "content": "秋风始摇落，秋水正澄鲜。\n飞眺牵牛渚，激赏镂鲸川。\n岸珠沦晓魄，池灰敛曙烟。\n泛查分写汉，仪星别构天。\n云光波处动，日影浪中悬。\n惊鸿絓蒲弋，游鲤入庄筌。\n萍叶疑江上，菱花似镜前。\n长林代轻幄，细草即芳筵。\n文峰开翠潋，笔海控清涟。\n不挹兰樽圣，空仰桂舟仙。",
        "dynasty": "唐",
        "collection_info": null
    },
    {
        "title": "和左仆射燕公春日端居述怀",
        "author": "任希古",
        "content": "丰野光三杰，妫庭赞五臣。\n绨缃歌美誉，丝竹咏芳尘。\n圣历开环象，昌年降甫申。\n高门非舍筑，华构岂垂纶。\n凤邸抟霄翰，龙池跃海鳞。\n玉鼎昇黄阁，金章谒紫宸。\n礼闱通政本，文昌总国均。\n调风振薄俗，清教叙彝伦。\n星迴应缇管，日御警寅宾。\n叶上曾槐变，花发小堂春。\n思挂五都冕，言访北山巾。\n赫赫容台上，千祀耀平津。",
        "dynasty": "唐",
        "collection_info": null
    },
    {
        "title": "和长孙秘监伏日苦热",
        "author": "任希古",
        "content": "玉署三时晓，金羁五日归。\n北林开逸径，东阁敞闲扉。\n池镜分天色，云峰减日辉。\n游鳞映荷聚，惊翰遶林飞。\n披襟[扬]子宅，舒啸仰重闱。",
        "dynasty": "唐",
        "collection_info": null
    },
    {
        "title": "和李公七夕",
        "author": "任希古",
        "content": "落日照高牖，凉风起庭树。\n悠悠天宇平，昭昭月华度。\n开轩卷绡幕，延首晞云路。\n层汉有灵妃，仙居无与晤。\n履化悲流易，临川怨迟暮。\n昔从九春徂，方此三秋遇。\n瑶驾越星河，羽盖凝珠露。\n便妍耀井色，窈窕凌波步。\n始阅故人新，俄见新人故。\n掩泪收机石，衔啼襞纨素。\n惆怅何伤已，裴回劳永慕。\n无由西北归，空自东南顾。",
        "dynasty": "唐",
        "collection_info": null
    },
    {
        "title": "和长孙秘监七夕",
        "author": "任希古",
        "content": "二秋叶神媛，七夕望仙妃。\n影照河阳妓，色丽平津闱。\n鹊桥波裏出，龙车霄外飞。\n露泫低珠佩，云移荐锦衣。\n更深黄月落，夜久靥星稀。\n空接灵台下，方恧辨支机。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 一",
        "author": "裴守真",
        "content": "瑜佩升青殿，秾华降紫微。\n还如桃李发，更似凤皇飞。\n金屋真离象，瑶台起婺徽。\n綵缨纷碧坐，[缋]羽泛褕衣。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 二",
        "author": "裴守真",
        "content": "云路移彤辇，天津转明镜。\n仙珠照乘归，宝月重轮映。\n望园嘉宴洽，主第欢娱盛。\n丝竹扬帝熏，簪裾奉宸庆。",
        "dynasty": "唐",
        "collection_info": null
    },
    {
        "title": "奉和太子纳妃太平公主出降三首 三",
        "author": "裴守真",
        "content": "藂云霭晓光，湛露晞朝阳。\n天文天景丽，睿藻睿词芳。\n玉庭散秋色，银宫生夕凉。\n太平超邃古，万寿乐无疆。",
        "dynasty": "唐",
        "collection_info": null
    },
    {
        "title": "奉和圣制过温汤",
        "author": "杨思玄",
        "content": "丰城观汉迹，温谷幸秦余。\n地接幽王垒，涂分郑国渠。\n风威肃文卫，日彩镜雕舆。\n远岫凝氛重，寒丛对影疎。\n迴瞻汉章阙，佳气满宸居。",
        "dynasty": "唐",
        "collection_info": null
    },
    {
        "title": "奉和别鲁王",
        "author": "杨思玄",
        "content": "元王诗传博，文后宠灵优。\n鹤盖动宸眷，龙章送远游。\n函关疏别道，灞岸引行舟。\n北林分苑树，东流溢御沟。\n鸟声含羽碎，骑影曳花浮。\n圣泽九垓普，天文七曜周。\n方图献雅乐，簪带奉鸣球。",
        "dynasty": "唐",
        "collection_info": null
    },
    {
        "title": "奉和圣制过温汤",
        "author": "王德真",
        "content": "握图开万宇，属圣启千年。\n骊阜疏缇骑，惊鸿映綵旃。\n玉霜鸣凤野，金阵藻龙川。\n祥烟聚危岫，德水溢飞泉。\n停舆兴睿览，还举大风篇。",
        "dynasty": "唐",
        "collection_info": null
    },
    {
        "title": "奉和圣制过温汤",
        "author": "郑义真",
        "content": "洛川方驻跸，丰野暂停銮。\n汤泉恆独涌，温谷岂知寒。\n漏鼓依岩畔，相风出树端。\n岭烟遥聚草，山月迥临鞍。\n日用诚多幸，天文遂仰观。",
        "dynasty": "唐",
        "collection_info": null
    },
    {
        "title": "奉和展礼岱宗涂经濮济",
        "author": "萧楚材",
        "content": "拂汉星旗转，分霄日羽明。\n将追会阜迹，更勒岱宗铭。\n林戈咽济岸，兽鼓震河庭。\n叶箭凌寒矫，鸟弓望晓惊。\n已降汾水作，仍深迎渭情。",
        "dynasty": "唐",
        "collection_info": null
    },
    {
        "title": "奉和展礼岱宗涂经濮济",
        "author": "薛克构",
        "content": "龙图冠胥陆，凤驾指云亭。\n非烟泛济浦，绿字启河汀。\n画裳晨应月，文戟曙分星。\n四田巡揖礼，三驱道契经。\n行欣奉万岁，窃抃偶千龄。",
        "dynasty": "唐",
        "collection_info": null
    },
    {
        "title": "日暮望泾水",
        "author": "徐珩",
        "content": "导源径陇阪，属汭贯嬴都。\n下濑波常急，迴圻溜亦纡。\n毒流秦卒毙，泥粪汉田腴。\n独有迷津客，怀归轸暮途。",
        "dynasty": "唐",
        "collection_info": null
    },
    {
        "title": "赠韩思彦",
        "author": "贺遂亮",
        "content": "意气百年内，平生一寸心。\n欲交天下士，未面已虚襟。\n君子重名义，直道冠衣簪。\n风云行可託，怀抱自然深。\n落霞静霜景，坠叶下风林。\n若上南登岸，希访北山岑。",
        "dynasty": "唐",
        "collection_info": null
    },
    {
        "title": "酬贺遂亮",
        "author": "韩思彦",
        "content": "古人一言重，尝谓百年轻。\n今投欢会面，顾盼尽平生。\n簪裾非所託，琴酒冀相倂。\n累日同游处，通宵欵素诚。\n霜飘知柳脆，雪冒觉松贞。\n愿言何所道，幸得岁寒名。",
        "dynasty": "唐",
        "collection_info": null
    },
    {
        "title": "自御史左授山阳丞",
        "author": "魏求己",
        "content": "朝昇照日槛，夕次下乌台。\n风竿一眇邈，月树几裴回。\n翼向高标敛，声随下调哀。\n怀燕首自白，非是为年催。",
        "dynasty": "唐",
        "collection_info": null
    },
    {
        "title": "赠右台监察邓茂迁左台殿中",
        "author": "刘怀一",
        "content": "惟昔参多士，无双仰异才。\n鹰鹯同效逐，鹓鹭忝游陪。\n入仕光三命，迁荣历二台。\n隔墙钦素躅，对问限清埃。\n紫署春光早，兰闱曙色催。\n谁言夕鸟至，空想邓林隈。",
        "dynasty": "唐",
        "collection_info": null
    },
    {
        "title": "湘川新曲二首 一",
        "author": "杜易简",
        "content": "昭潭深无底，橘洲浅而浮。\n本欲凌波去，翻为目成留。\n愿君稍弭檝，无令贱妾羞。",
        "dynasty": "唐",
        "collection_info": null
    },
    {
        "title": "湘川新曲二首 二",
        "author": "杜易简",
        "content": "二八相招携，采菱渡前溪。\n弱腕随桡起，纤腰向舸低。\n自解看花笑，憎闻染竹啼。",
        "dynasty": "唐",
        "collection_info": null
    },
    {
        "title": "落成会咏一首",
        "author": "陈元光",
        "content": "泉潮天万里，一镇屹天中。\n筮宅龙钟地，承恩燕翼宫。\n环堂巍岳秀，带砺大江雄。\n轮奂云霄望，晶华日月通。\n凌烟乔木茂，献宝介圭崇。\n昆俊歌常棣，民和教即戎。\n盘庚迁美士，陶侃效兼庸。\n设醴延张老，开轩礼吕蒙。\n无孤南国仰，庶补圣皇功。",
        "dynasty": "唐",
        "collection_info": null
    },
    {
        "title": "示珦",
        "author": "陈元光",
        "content": "恩衔枫陛渥，策向桂渊弘。\n载笔沿儒习，持弓缵祖风。\n祛灾剿猛虎，溥德翊飞龙。\n日阅书开士，星言驾劝农。\n勤劳思命重，戏谑逐时空。\n百粤雾纷满，诸戎泽普通。\n愿言加壮努，勿坐鬓霜蓬。",
        "dynasty": "唐",
        "collection_info": null
    },
    {
        "title": "太母魏氏半径题石",
        "author": "陈元光",
        "content": "乔岳标仙蹟，玄扃妥寿姬。\n乌号非岭海，鹤仰向京师。\n繫牒公侯裔，悬弧将相儿。\n清贞蜚简籍，规范肃门楣。\n万里提兵路，三年报母慈。\n劒埋龙守壤，石卧虎司碑。\n忧阕情犹结，祥回禫届期。\n竹符忠介凛，桐杖孝思凄。\n许史峋嶙篆，曹侯感旧诗。\n鸿蒙山暝启，骏彩德昭垂。\n华表瑶池冥，清漳玉树枝。\n昭题盟岳渎，展墓庆重熙。",
        "dynasty": "唐",
        "collection_info": null
    },
    {
        "title": "和陈元光平潮寇诗",
        "author": "许天正",
        "content": "抱磴从天上，驱车返岭东。\n气昂无丑虏，策妙诎羣雄。\n飞絮随风散，余氛响日镕。\n长戈收百甲，聚骑破千重。\n落劒惟戎首，游绳繫胁从。\n四野无坚壁，羣生未化融。\n龙湖膏泽下，早晚徧枯穷。",
        "dynasty": "唐",
        "collection_info": null
    },
    {
        "title": "咏牛应制",
        "author": "许圉师",
        "content": "逸足还同骥，奇毛自偶麟。\n欲知花迹远，云影入天津。",
        "dynasty": "唐",
        "collection_info": null
    },
    {
        "title": "荅户部员外贺遂涉戏赠",
        "author": "赵谦光",
        "content": "锦帐随情设，金鑪任意熏。\n惟愁员外署，不应列星文。",
        "dynasty": "唐",
        "collection_info": null
    },
    {
        "title": "送苏尚书赴益州",
        "author": "郑惟忠",
        "content": "离忧将岁尽，归望逐春来。\n庭花如有意，留艳待人开。",
        "dynasty": "唐",
        "collection_info": null
    },
    {
        "title": "咏燕",
        "author": "张鷟",
        "content": "变石身犹重，衔泥力尚微。\n从来赴甲第，两起一双飞。",
        "dynasty": "唐",
        "collection_info": null
    },
    {
        "title": "岭外守岁",
        "author": "李福业",
        "content": "冬去更筹尽，春随斗柄迴。\n寒暄一夜隔，客鬓两年催。",
        "dynasty": "唐",
        "collection_info": null
    },
    {
        "title": "奉和进船洛水应制",
        "author": "薛眘惑",
        "content": "禁园纡睿览，仙棹叶宸游。\n洛北风花树，江南彩画舟。\n荣生兰蕙草，春入凤皇楼。\n兴尽离宫暮，烟光起夕流。",
        "dynasty": "唐",
        "collection_info": null
    },
    {
        "title": "奉和九月九日应制",
        "author": "贺敱",
        "content": "商飙凝素籥，玄览贲黄图。\n晓霜惊断雁，晨吹结栖乌。\n寒花低岸菊，凉叶下庭梧。\n泽宫申旧典，相圃叶前模。\n玉砌分雕戟，金沟转镂衢。\n带星飞夏箭，映月上轩弧。\n庆展簪裾洽，恩融雨露濡。\n天文发丹篆，宝思掩玄珠。\n承欢徒抃舞，负弛窃忘躯。",
        "dynasty": "唐",
        "collection_info": null
    },
    {
        "title": "奉和圣制夏日游石淙山",
        "author": "狄仁杰",
        "content": "宸晖降望金舆转，仙路峥嵘碧涧幽。\n羽杖遥临鸾鹤驾，帷宫直坐凤麟洲。\n飞泉洒液恆疑雨，密树含凉镇似秋。\n老臣预陪悬圃宴，余年方共赤松游。",
        "dynasty": "唐",
        "collection_info": null
    },
    {
        "title": "修书院学士奉勅宴梁王宅",
        "author": "魏元忠",
        "content": "大君敦宴赏，万乘下梁园。\n酒助闲平乐，人霑雨露恩。\n荣光开帐殿，佳气满旌门。\n愿陪南岳寿，长奉北宸樽。",
        "dynasty": "唐",
        "collection_info": null
    },
    {
        "title": "银潢宫侍宴应制",
        "author": "魏元忠",
        "content": "别殿秋云上，离宫夏景移。\n寒风生玉树，凉气下瑶池。\n堑花仍吐叶，岩木尚抽枝。\n愿奉南山寿，千秋长若斯。",
        "dynasty": "唐",
        "collection_info": null
    },
    {
        "title": "折杨柳",
        "author": "韦承庆",
        "content": "万里边城地，三春杨柳节。\n叶似镜中眉，花如关外雪。\n征人远乡思，倡妇高楼别。\n不忍掷年华，含情寄攀折。",
        "dynasty": "唐",
        "collection_info": null
    },
    {
        "title": "寒食应制",
        "author": "韦承庆",
        "content": "凤城春色晚，龙禁早晖通。\n旧火收槐燧，余寒入桂宫。\n莺啼正隐叶，鸡鬬始开笼。\n蔼蔼瑶山满，仙歌始乐风。",
        "dynasty": "唐",
        "collection_info": null
    },
    {
        "title": "凌朝浮江旅思",
        "author": "韦承庆",
        "content": "天晴上初日，春水送孤舟。\n山远疑无树，潮平似不流。\n岸花开且落，江鸟没还浮。\n羁望伤千里，长歌遣四愁。",
        "dynasty": "唐",
        "collection_info": null
    },
    {
        "title": "直中书省",
        "author": "韦承庆",
        "content": "清切凤皇池，扶疎鸡树枝。\n唯应集鸾鹭，何为宿羁雌。\n大造干坤闢，深恩雨露垂。\n昆蚑皆含养，驽骀亦驱驰。\n木偶翻为用，芝泥忽滥窥。\n九思空自勉，五字本无施。\n徒喜逢千载，何阶荅二仪。\n萤光向日尽，蚊力负山疲。\n禁宇庭除阔，闲宵钟箭移。\n暗花临户发，残月下帘欹。\n白髮随年改，丹心为主披。\n命将时共泰，言与行俱危。\n寄谢巢由客，尧年正在斯。",
        "dynasty": "唐",
        "collection_info": null
    },
    {
        "title": "南行别弟",
        "author": "韦承庆",
        "content": "澹澹长江水，悠悠远客情。\n落花相与恨，到地一无声。",
        "dynasty": "唐",
        "collection_info": null
    },
    {
        "title": "南中咏雁",
        "author": "韦承庆",
        "content": "万里人南去，三春雁北飞。\n不知何岁月？得与尔同归。",
        "dynasty": "唐",
        "collection_info": null
    },
    {
        "title": "江楼",
        "author": "韦承庆",
        "content": "独酌芳春酒，登楼已半曛。\n谁惊一行雁，衝断过江云。",
        "dynasty": "唐",
        "collection_info": null
    },
    {
        "title": "凝碧池侍宴看竞渡应制",
        "author": "李怀远",
        "content": "上苑清銮路，高居重豫游。\n前对芙蓉沼，傍临杜若洲。\n地如玄扈望，波似洞庭秋。\n列筵飞翠斝，分曹戏鹢舟。\n湍高棹影没，岸近榜歌遒。\n舞曲依鸾殿，箫声下凤楼。\n忽闻天上乐，疑逐海查流。",
        "dynasty": "唐",
        "collection_info": null
    },
    {
        "title": "奉和九月九日登慈恩寺浮图应制",
        "author": "崔日用",
        "content": "紫宸欢每洽，绀殿法初隆。\n菊泛延龄酒，兰吹解愠风。\n咸英调正乐，香梵徧秋空。\n临幸浮天瑞，重阳日再中。",
        "dynasty": "唐",
        "collection_info": null
    },
    {
        "title": "奉和圣制送张说巡边",
        "author": "崔日用",
        "content": "轩相推风后，周官重夏卿。\n庙谋能允迪，韬略又纵横。\n吉日四黄马，宣王六月兵。\n拟清鸡鹿塞，先指朔方城。\n列将怀威抚，匈奴畏盛名。\n去当推毂送，来伫出郊迎。\n绝漠蓬将断，华筵槿正荣。\n壮心看舞劒，别绪应悬旌。\n睿锡承优旨，干文復宠行。\n暂劳期永逸，赫矣振天声。",
        "dynasty": "唐",
        "collection_info": null
    },
    {
        "title": "奉和立春游苑迎春应制",
        "author": "崔日用",
        "content": "乘时迎气正璇衡，灞浐烟氛向晚清。\n剪绮裁红妙春色，宫梅殿柳识天情。\n瑶筐綵燕先呈端，金缕晨鸡未学鸣。\n圣泽阳和宜宴乐，年年捧日向东城。",
        "dynasty": "唐",
        "collection_info": null
    },
    {
        "title": "奉和圣制春日幸望春宫应制",
        "author": "崔日用",
        "content": "东郊风物正熏馨，素浐凫鹥戏绿汀。\n凤阁斜通平乐观，龙旗直逼望春亭。\n光风摇动兰英紫，淑气依迟柳色青。\n渭浦明晨修禊事，羣公倾贺水心铭。",
        "dynasty": "唐",
        "collection_info": null
    },
    {
        "title": "奉和人日重宴大明宫恩赐綵缕人胜应制",
        "author": "崔日用",
        "content": "新年宴乐坐东朝，钟鼓铿锽大乐调。\n金屋瑶筐开宝胜，花笺綵笔颂春椒。\n曲池苔色冰前液，上苑梅香雪裏娇。\n宸极此时飞圣藻，微臣窃抃预闻韶。",
        "dynasty": "唐",
        "collection_info": null
    },
    {
        "title": "奉和圣制龙池篇",
        "author": "崔日用",
        "content": "龙兴白水汉兴符，圣主时乘运斗枢。\n岸上䒠茸五花树，波中的皪千金珠。\n操环昔闻迎夏启，发匣先来瑞有虞。\n风色云光随隐见，赤云神化象江湖。",
        "dynasty": "唐",
        "collection_info": null
    },
    {
        "title": "夜宴安乐公主宅",
        "author": "崔日用",
        "content": "银烛金屏坐碧堂，只言河汉动神光。\n主家盛时欢不极，才子能歌夜未央。",
        "dynasty": "唐",
        "collection_info": null
    },
    {
        "title": "饯唐永昌",
        "author": "崔日用",
        "content": "洛阳桴鼓今不鸣，朝野咸推重太平。\n冬至冰霜俱怨别，春来花鸟若为情。",
        "dynasty": "唐",
        "collection_info": null
    },
    {
        "title": "奉和送金城公主适西蕃",
        "author": "崔日用",
        "content": "圣后经纶远，谋臣计画多。\n受降追汉策，筑馆计戎和。\n俗化乌孙垒，春生积石河。\n六龙今出饯，双鹤愿为歌。",
        "dynasty": "唐",
        "collection_info": null
    },
    {
        "title": "句",
        "author": "崔日用",
        "content": "彼名流兮左氏癖，意玄远兮冠今夕。",
        "dynasty": "唐",
        "collection_info": null
    },
    {
        "title": "奉和人日清晖阁宴羣臣遇雪应制",
        "author": "宗楚客",
        "content": "窈窕神仙阁，参差云汉间。\n九重中叶启，七日早春还。\n太液天为水，蓬莱雪作山。\n今朝上林树，无处不堪攀。",
        "dynasty": "唐",
        "collection_info": null
    },
    {
        "title": "安乐公主移入新宅侍宴应制",
        "author": "宗楚客",
        "content": "星桥他日创，仙牓此时开。\n马向铺钱埒，箫闻弄玉台。\n人同卫叔美，客似长卿才。\n借问游天汉，谁能取石回。",
        "dynasty": "唐",
        "collection_info": null
    },
    {
        "title": "正月晦日侍宴浐水应制赋得长字",
        "author": "宗楚客",
        "content": "御辇出明光，乘流泛羽觞。\n珠胎随月减，玉漏与年长。\n寒尽梅犹白，风迟柳未黄。\n日斜旌骑转，休气满林塘。",
        "dynasty": "唐",
        "collection_info": null
    },
    {
        "title": "奉和幸上阳宫侍宴应制",
        "author": "宗楚客",
        "content": "紫庭金凤阙，丹禁玉鸡川。\n似立蓬瀛上，疑游昆阆前。\n鸟将歌合转，花共锦争鲜。\n湛露飞尧酒，熏风入舜弦。\n水光摇落日，树色带晴烟。\n向夕迴琱辇，佳气满岩泉。",
        "dynasty": "唐",
        "collection_info": null
    },
    {
        "title": "奉和幸安乐公主山庄应制",
        "author": "宗楚客",
        "content": "玉楼银牓枕严城，翠盖红旗列禁营。\n日映层岩图画色，风摇杂树管弦声。\n水边重阁含飞动，云裏孤峰类削成。\n幸覩八龙游阆苑，无劳万里访蓬瀛。",
        "dynasty": "唐",
        "collection_info": null
    },
    {
        "title": "奉和圣制喜雪应制",
        "author": "宗楚客",
        "content": "飘飘瑞雪下山川，散漫轻飞集九埏。\n似絮还飞垂柳陌，如花更绕落梅前。\n影随明月团纨扇，声将流水杂鸣弦。\n共荷神功万庾积，终朝圣寿百千年。",
        "dynasty": "唐",
        "collection_info": null
    },
    {
        "title": "句",
        "author": "宗楚客",
        "content": "竹町罗千卫，兰莛降两宫。\n七萃銮舆动，千年瑞检开。\n綵旗临凤阙，翠幕遶龟津。",
        "dynasty": "唐",
        "collection_info": null
    },
    {
        "title": "奉和九日幸临渭亭登高应制得晖字",
        "author": "苏瓌",
        "content": "重阳早露晞，睿赏瞰秋矶。\n菊气先熏酒，萸香更袭衣。\n清切丝桐会，纵横文雅飞。\n恩深荅效浅，留醉奉宸晖。",
        "dynasty": "唐",
        "collection_info": null
    },
    {
        "title": "兴庆池侍宴应制",
        "author": "苏瓌",
        "content": "金阙平明宿雾收，瑶池式宴俯清流。\n瑞凤飞来随帝辇，祥鱼出戏跃王舟。\n帷齐绿树当筵密，盖转缃荷接岸浮。\n如临窃比微臣惧，若济叨陪圣主游。",
        "dynasty": "唐",
        "collection_info": null
    },
    {
        "title": "奉和圣制烛龙斋祭",
        "author": "张九龄",
        "content": "上帝临下，鉴亦有光。\n孰云阴隲，惟圣克彰。\n六月徂暑，四郊愆阳。\n我后其勤，告于坛场。\n精意允溢，羣灵鼓舞。\n蔚兮朝云，沛然时雨。\n雨我原田，亦既有年。\n烛龙煌煌，明宗报祀。\n于以助之，天人帝子。\n闻诗有训，国风兹始。",
        "dynasty": "唐",
        "collection_info": null
    },
    {
        "title": "奉和圣制喜雨",
        "author": "张九龄",
        "content": "艰我稼穑，载育载亭。\n随物应之，曷圣与灵。\n谓我何凭，惟德之馨。\n谁云天远，以诚必至。\n太清无云，羲和顿辔。\n于斯烝人，瞻彼非觊。\n阴冥倏忽，沛泽咸洎。\n何以致之，我后之感。\n无皐无隰，黍稷黯黯。\n无卉无木，敷芬黮黤。\n黄龙勿来，鸣鸟不思。\n人和年丰，皇心则怡。\n岂与周宣，云汉徒诗。",
        "dynasty": "唐",
        "collection_info": null
    },
    {
        "title": "南郊文武出入舒和之乐",
        "author": "张九龄",
        "content": "祝史辞正，人神庆叶。\n福以德昭，享以诚接。\n六变云备，百礼斯浃。\n祀事孔明，祚流万叶。",
        "dynasty": "唐",
        "collection_info": null
    },
    {
        "title": "奉和圣制幸晋阳宫",
        "author": "张九龄",
        "content": "隋季失天策，万方罹凶残。\n皇祖称义旗，三灵皆获安。\n圣期将申锡，王业成艰难。\n盗移未改命，历在终履端。\n彼汾惟帝乡，雄都信郁盘。\n一月朔巡狩，羣后陪清銮。\n霸迹在沛庭，旧仪覩汉官。\n唐风思何深？舜典敷更宽。\n户蒙枌榆復，邑争牛酒欢。\n缅惟翦商后，岂独微禹叹。\n三后既在天，万年斯不刊。\n尊祖实我皇，天文皆仰观。",
        "dynasty": "唐",
        "collection_info": null
    },
    {
        "title": "奉和圣制次成皐先圣擒建德之所",
        "author": "张九龄",
        "content": "天命诚有集，王业初惟艰。\n翦商自文祖，夷项在兹山。\n地识斩蛇处，河临饮马间。\n威加昔运往，泽流今圣还。\n尊祖颂先烈，赓歌安用攀。\n绍成即我后，封岱出天关。",
        "dynasty": "唐",
        "collection_info": null
    },
    {
        "title": "奉和圣制赐诸州刺史以题座右",
        "author": "张九龄",
        "content": "圣人合天德，洪覆在元元。\n每劳苍生念，不以黄屋尊。\n兴化俟羣辟，择贤守列藩。\n得人此为盛，咨岳今復存。\n降鉴引君道，殷勤启政门。\n容光无不照，有象必为言。\n成宪知所奉，致理归其根。\n肃肃禀玄猷，煌煌戒朱轩。\n岂徒任遇重，兼尔宴锡繁。\n载闻励臣节，持答明主恩。",
        "dynasty": "唐",
        "collection_info": null
    },
    {
        "title": "奉和圣制送十道采访使及朝集使",
        "author": "张九龄",
        "content": "三年一上计，万国趋河洛。\n课最力已陈，赏延恩復博。\n垂衣深共理，改瑟其咸若。\n首路迴竹符，分镳扬木铎。\n戒程有攸往，诏饯无淹泊。\n昭晰动天文，殷勤在人瘼。\n持久望兹念，克终期所託。\n行矣当自强，春耕庶秋获。",
        "dynasty": "唐",
        "collection_info": null
    },
    {
        "title": "奉和圣制谒玄元皇帝庙斋",
        "author": "张九龄",
        "content": "兴运昔有感，建祠北山巅。\n云雷初缔构，日月今悠然。\n紫气尚蓊郁，玄元如在焉。\n迨兹事追远，轮奂復增鲜。\n洞府香林处，斋坛清汉边。\n吾君乃尊祖，夙驾此留连。\n乐动人神会，钟成律度圆。\n笙歌下鸾鹤，芝朮萃灵仙。\n曾是福黎庶，岂唯味虚玄。\n赓歌徒有作，微薄谢昭宣。",
        "dynasty": "唐",
        "collection_info": null
    },
    {
        "title": "巫山高",
        "author": "张九龄",
        "content": "巫山与天近，烟景长青荧。\n此中楚王梦，梦得神女灵。\n神女去已久，云雨空冥冥。\n唯有巴猿啸，哀音不可听。",
        "dynasty": "唐",
        "collection_info": null
    },
    {
        "title": "和黄门卢监望秦始皇陵",
        "author": "张九龄",
        "content": "秦帝始求仙，骊山何遽卜。\n中年既无效，兹地所宜復。\n徒役如雷奔，珍怪亦云蓄。\n黔首无寄命，赭衣相追逐。\n人怨神亦怒，身死宗遂覆。\n土崩失天下，龙鬬入函谷。\n国为项籍屠，君同华元戮。\n始掘既由楚，终焚乃因牧。\n上宰议扬贤，中阿感桓速。\n一闻过秦论，载怀空杼轴。",
        "dynasty": "唐",
        "collection_info": null
    },
    {
        "title": "酬周判官巡至始兴会改秘书少监见贻之作兼呈耿广州",
        "author": "张九龄",
        "content": "惟昔迁乐土，迨今已重世。\n阴庆荷先德，素风惭后裔。\n唯益梓桑恭，岂禀山川丽。\n于时初自勉，揆己无兼济。\n瘠土资劳力，良书启蒙蔽。\n一探石室文，再擢金门第。\n既起南宫草，復掌西掖制。\n过举及小人，便蕃在中岁。\n亚司河海秩，转牧江湖澨。\n勿谓符竹轻，但觉涓尘细。\n一麾尚云忝，十驾宜求税。\n心息已如灰，迹牵且为赘。\n忽捧天书委，将革海隅弊。\n朝闻循诚节，夕饮蒙瘴疠。\n义疾耻无勇，盗憎攻亦锐。\n葵藿是倾心，豺狼何反噬。\n履险甘所受，劳贤恧相曳。\n揽辔但荒服，循陔便私第。\n嘉庆始获申，恩华復相继。\n无庸我先举，同事君犹滞。\n当推奉使绩，且结拜亲契。\n更延怀安旨，曾是虑危际。\n善谋虽若兹，至理焉可替。\n所杖有神道，况承明主惠。",
        "dynasty": "唐",
        "collection_info": null
    },
    {
        "title": "和吏部李侍郎见示秋夜望月忆诸侍郎之什其卒章有前后行之戏因命仆继作",
        "author": "张九龄",
        "content": "清秋发高兴，凉月復闲宵。\n光逐露华满，情因水镜摇。\n同时亦所见，异路无相招。\n美景向空尽，欢言随事销。\n忽听金华作，诚如玉律调。\n南宫尚为后，东观何其辽。\n名数虽云隔，风期幸未遥。\n今来重余论，怀此更终朝。",
        "dynasty": "唐",
        "collection_info": null
    },
    {
        "title": "登南岳事毕谒司马道士",
        "author": "张九龄",
        "content": "将命祈灵岳，迴策诣真士。\n绝迹寻一径，异香闻数里。\n分庭八桂树，肃容两童子。\n入室希把袖，登床愿启齿。\n诱我弃智诀，迨兹长生理。\n吸精反自然，炼药求不死。\n斯言眇霄汉，顾余婴纷滓。\n相去九牛毛，惭叹知何已。",
        "dynasty": "唐",
        "collection_info": null
    },
    {
        "title": "九月九日登龙山",
        "author": "张九龄",
        "content": "郡庭常窘束，凉野求昭旷。\n楚客凛秋时，桓公旧台上。\n清明风日好，历落江山望。\n极远何萧条，中留坐惆怅。\n东弥夏首阔，西拒荆门壮。\n夷险虽异时，古今岂殊状。\n先贤杳不接，故老犹可访。\n投弔伤昔人，挥斤感前匠。\n自为本疎散，未始忘幽尚。\n际会非有欲，往来是无妄。\n为邦復多幸，去国殊迁放。\n且泛篱下菊，还聆郢中唱。\n灌园亦何为，于陵乃逃相。",
        "dynasty": "唐",
        "collection_info": null
    },
    {
        "title": "登郡城南楼",
        "author": "张九龄",
        "content": "闭阁幸无事，登楼聊永日。\n云霞千里开，洲渚万形出。\n澹澹澄江漫，飞飞度鸟疾。\n邑人半舻舰，津树多枫橘。\n感别时已屡，凭眺情非一。\n远怀不我同，孤兴与谁悉。\n平生本单绪，邂逅承优秩。\n谬忝为邦寄，多惭理人术。\n驽铅虽自勉，仓廪素非实。\n陈力倘无効，谢病从芝朮。",
        "dynasty": "唐",
        "collection_info": null
    },
    {
        "title": "岁初巡属县登高安南楼言怀",
        "author": "张九龄",
        "content": "山城本孤峻，凭高结层轩。\n江气偏宜早，林英粲已繁。\n余滋含宿霁，众妍在朝暾。\n拂衣释簿领，伏槛遗纷喧。\n深俯东溪澳，远延南山樊。\n归云纳前岭，去鸟投遥村。\n目尽有余意，心恻不可谖。\n朅来彭蠡泽，载经敷浅原。\n春及但生思，时哉无与言。\n不才叨过举，唯力酬明恩。\n美化犹寂蔑，迅节徒飞奔。\n虽无成立効，庶以去思论。\n行復徇孤迹，亦云吾道存。",
        "dynasty": "唐",
        "collection_info": null
    },
    {
        "title": "秋晚登楼望南江入始兴郡路",
        "author": "张九龄",
        "content": "潦收沙衍出，霜降天宇晶。\n伏槛一长眺，津途多远情。\n思来江山外，望尽烟云生。\n滔滔不自辨，役役且何成。\n我来飒衰鬓，孰云飘华缨。\n枥马苦蜷跼，笼禽念遐征。\n岁阴向晼晚，日夕空屏营。\n物生贵得性，身累由近名。\n内顾觉今是，追叹何时平。",
        "dynasty": "唐",
        "collection_info": null
    },
    {
        "title": "登古阳云台",
        "author": "张九龄",
        "content": "庭树日衰飒，风霜未云已。\n驾言遣忧思，乘兴求相似。\n楚国兹故都，兰台有余址。\n传闻襄王世，仍立巫山祀。\n方此全盛时，岂无婵娟子。\n色荒神女至，魂荡宫观启。\n蔓草今如积，朝云为谁起。",
        "dynasty": "唐",
        "collection_info": null
    },
    {
        "title": "与生公寻幽居处",
        "author": "张九龄",
        "content": "同方久厌俗，相与事遐讨。\n及此云山去，窅然岩径好。\n疑入武陵源，如逢汉阴老。\n清谐欣有得，幽闲歘盈抱。\n我本玉阶侍，偶访金仙道。\n兹焉求卜筑，所过皆神造。\n岁晚林始敷，日晏崖方杲。\n不种缘岭竹，岂植临潭草。\n即途可淹留，随日成黼藻。\n期为静者说，曾是终焉保。\n今为简书畏，秖令归思浩。",
        "dynasty": "唐",
        "collection_info": null
    },
    {
        "title": "与生公游石窟山",
        "author": "张九龄",
        "content": "探秘孰云远，忘怀復尔同。\n日寻高深意，宛是神仙中。\n跻险构灵室，诡制非人功。\n潜洞黝无底，殊庭忽似梦。\n岂如武安凿，自若茅山通。\n造物良有寄，嬉游乃惬衷。\n犹希咽玉液，从此昇云空。\n咄咄共携手，泠然且驭风。",
        "dynasty": "唐",
        "collection_info": null
    },
    {
        "title": "郡舍南有园畦杂树聊以永日",
        "author": "张九龄",
        "content": "为郡久无补，越乡空復深。\n苟能秉素节，安用叨华簪。\n却步园畦裏，追吾野逸心。\n形骸拘俗吏，光景赖闲林。\n内讼诚知止，外言犹匪忱。\n成蹊谢李径，衞足感葵阴。\n荣达岂不伟，孤生非所任。\n江城何寂历，秋树亦萧森。\n下有北流水，上有南飞禽。\n我愿从归翼，无然坐自沈。",
        "dynasty": "唐",
        "collection_info": null
    },
    {
        "title": "临泛东湖",
        "author": "张九龄",
        "content": "郡庭日休暇，湖曲邀胜践。\n乐职在中和，灵心挹上善。\n乘流坐清旷，举目眺悠缅。\n林与西山重，云因北风卷。\n晶明画不逮，阴影镜无辨。\n晚秀復芬敷，秋光更遥衍。\n万族纷可佳，一游岂能展。\n羇孤忝邦牧，顾己非时选。\n梁公世不容，长孺心亦褊。\n永念出笼絷，常思退疲蹇。\n岁徂风露严，日恐兰苕剪。\n佳辰不可得，良会何其鲜。\n罢兴还江城，闭关聊自遣。",
        "dynasty": "唐",
        "collection_info": null
    },
    {
        "title": "始兴南山下有林泉尝卜居焉荆州卧病有怀此地",
        "author": "张九龄",
        "content": "出处各有在，何者为陆沈。\n幸无迫贱事，聊可祛迷襟。\n世路少夷坦，孟门未岖嵚。\n多惭入火术，常惕履冰心。\n一跌不自保，万全焉可寻。\n行行念归路，眇眇惜光阴。\n浮生如过隙，先达已吾箴。\n敢忘丘山施，亦云年病侵。\n力衰在所养，时谢良不任。\n但忆旧栖息，愿言遂窥临。\n云间日孤秀，山下面清深。\n萝茑自为幄，风泉何必琴。\n归此老吾老，还当日千金。",
        "dynasty": "唐",
        "collection_info": null
    },
    {
        "title": "晨坐斋中偶而成咏",
        "author": "张九龄",
        "content": "寒露洁秋空，遥山纷在瞩。\n孤顶乍修耸，微云復相续。\n人兹赏地偏，鸟亦爱林旭。\n结念凭幽远，抚躬曷羁束。\n仰霄谢逸翰，临路嗟疲足。\n徂岁方暌携，归心亟踯躅。\n休闲倘有素，岂负南山曲。",
        "dynasty": "唐",
        "collection_info": null
    },
    {
        "title": "咏史",
        "author": "张九龄",
        "content": "大德始无颇，中智是所是。\n居然已不一，况乃务相诡。\n小道致泥难，巧言因萋毁。\n穰侯或见迟，苏生得阴揣。\n轻既长沙傅，重亦边郡徙。\n势倾不幸然，迹在胡宁尔。\n沧溟所为大，江汉日来委。\n沣水虽復清，鱼鼈岂游此。\n贤哉有小白，雠中有管氏。\n若人不世生，悠悠多如彼。",
        "dynasty": "唐",
        "collection_info": null
    },
    {
        "title": "龙门旬宴得月字韵",
        "author": "张九龄",
        "content": "恩华逐芳岁，形胜兼韶月。\n中席傍鱼潭，前山倚龙阙。\n花迎妙妓至，鸟避仙舟发。\n宴赏良在兹，再来情不歇。",
        "dynasty": "唐",
        "collection_info": null
    },
    {
        "title": "骊山下逍遥公旧居游集",
        "author": "张九龄",
        "content": "君子体清尚，归处有兼资。\n虽然经济日，无忘幽栖时。\n卜居旧何所，休澣尝来兹。\n岑寂罕人至，幽深获我思。\n松涧聆遗风，兰林览余滋。\n往事诚已矣，道存犹可追。\n遗子后黄金，作歌先紫芝。\n明德有自来，奕世皆秉彝。\n岂与磻溪老，崛起周太师。\n我心希硕人，逮此问元龟。\n怊怅既怀远，沈吟亦省私。\n已云宠禄过，况在华髮衰。\n轩盖有迷復，丘壑无磷缁。\n感物重所怀，何但止足斯。",
        "dynasty": "唐",
        "collection_info": null
    },
    {
        "title": "杂诗五首 一",
        "author": "张九龄",
        "content": "孤桐亦胡为，百尺傍无枝。\n疎阴不自覆，修干欲何施。\n高冈地復迥，弱植风屡吹。\n凡鸟已相噪，凤皇安得知。",
        "dynasty": "唐",
        "collection_info": null
    },
    {
        "title": "杂诗五首 二",
        "author": "张九龄",
        "content": "萝茑必有託，风霜不能落。\n酷在兰将蕙，甘从葵与藿。\n运命虽为宰，寒暑自回薄。\n悠悠天地间，委顺无不乐。",
        "dynasty": "唐",
        "collection_info": null
    },
    {
        "title": "杂诗五首 三",
        "author": "张九龄",
        "content": "良辰不可遇，心赏更蹉跎。\n终日块然坐，有时劳者歌。\n庭前揽芳蕙，江上託微波。\n路远无能达，忧情空復多。",
        "dynasty": "唐",
        "collection_info": null
    },
    {
        "title": "杂诗五首 四",
        "author": "张九龄",
        "content": "湘水弔灵妃，斑竹为情绪。\n汉水访游女，解佩欲谁与。\n同心不可见，异路空延伫。\n浦上青枫林，津傍白沙渚。\n行吟至落日，坐望秖愁予。\n神物亦岂孤，佳期竟何许。",
        "dynasty": "唐",
        "collection_info": null
    },
    {
        "title": "杂诗五首 五",
        "author": "张九龄",
        "content": "木直几自寇，石坚亦他攻。\n何言为用薄，而与火膏同。\n物类有固然，谁能取径通。\n纤纤良田草，靡靡唯从风。\n日夜沐甘泽，春秋等芳丛。\n生性苟不夭，香臭谁为中。\n道家贵至柔，儒生何固穷。\n终始行一意，无乃过愚公。",
        "dynasty": "唐",
        "collection_info": null
    },
    {
        "title": "感遇十二首 一",
        "author": "张九龄",
        "content": "兰叶春葳蕤，桂华秋皎洁。\n欣欣此生意，自尔为佳节。\n谁知林栖者，闻风坐相悦。\n草木有本心，何求美人折。",
        "dynasty": "唐",
        "collection_info": null
    },
    {
        "title": "感遇十二首 二",
        "author": "张九龄",
        "content": "幽林归独卧，滞虑洗孤清。\n持此谢高鸟，因之传远情。\n日夕怀空意，人谁感至精。\n飞沈理自隔，何所慰吾诚。",
        "dynasty": "唐",
        "collection_info": null
    },
    {
        "title": "感遇十二首 三",
        "author": "张九龄",
        "content": "鱼游乐深池，鸟栖欲高枝。\n嗟尔蜉蝣羽，薨薨亦何为。\n有生岂不化，所感奚若斯。\n神理日微灭，吾心安得知。\n浩叹杨朱子，徒然泣路岐。",
        "dynasty": "唐",
        "collection_info": null
    },
    {
        "title": "感遇十二首 四",
        "author": "张九龄",
        "content": "孤鸿海上来，池潢不敢顾。\n侧见双翠鸟，巢在三珠树。\n矫矫珍木巅，得无金丸惧。\n美服患人指，高明逼神恶。\n今我游冥冥，弋者何所慕。",
        "dynasty": "唐",
        "collection_info": null
    },
    {
        "title": "感遇十二首 五",
        "author": "张九龄",
        "content": "吴越数千里，梦寐今夕见。\n形骸非我亲，衾枕即乡县。\n化蝶犹不识，川鱼安可羡。\n海上有仙山，归期觉神变。",
        "dynasty": "唐",
        "collection_info": null
    },
    {
        "title": "感遇十二首 六",
        "author": "张九龄",
        "content": "西日下山隐，北风乘夕流。\n燕雀感昏旦，檐楹呼匹俦。\n鸿鹄虽自远，哀音非所求。\n贵人弃疵贱，下士尝殷忧。\n众情累外物，恕己忘内修。\n感叹长如此，使我心悠悠。",
        "dynasty": "唐",
        "collection_info": null
    },
    {
        "title": "感遇十二首 七",
        "author": "张九龄",
        "content": "江南有丹橘，经冬犹绿林。\n岂伊地气暖，自有岁寒心。\n可以荐嘉客，奈何阻重深。\n运命唯所遇，循环不可寻。\n徒言树桃李，此木岂无阴。",
        "dynasty": "唐",
        "collection_info": null
    },
    {
        "title": "感遇十二首 八",
        "author": "张九龄",
        "content": "永日徒离忧，临风怀蹇修。\n美人何处所？孤客空悠悠。\n青鸟跂不至，朱鳖谁云浮。\n夜分起踯躅，时逝曷淹留。",
        "dynasty": "唐",
        "collection_info": null
    },
    {
        "title": "感遇十二首 九",
        "author": "张九龄",
        "content": "抱影吟中夜，谁闻此叹息。\n美人适异方，庭树含幽色。\n白云愁不见，沧海飞无翼。\n凤皇一朝来，竹花斯可食。",
        "dynasty": "唐",
        "collection_info": null
    },
    {
        "title": "感遇十二首 十",
        "author": "张九龄",
        "content": "汉上有游女，求思安可得。\n袖中一札书，欲寄双飞翼。\n冥冥愁不见，耿耿徒缄忆。\n紫兰秀空蹊，皓露夺幽色。\n馨香岁欲晚，感叹情何极。\n白云在南山，日暮长太息。",
        "dynasty": "唐",
        "collection_info": null
    },
    {
        "title": "感遇十二首 十一",
        "author": "张九龄",
        "content": "我有异乡忆，宛在云溶溶。\n凭此目不觏，要之心所钟。\n但欲附高鸟，安敢攀飞龙。\n至精无感遇，悲惋填心胸。\n归来扣寂寞，人愿天岂从。",
        "dynasty": "唐",
        "collection_info": null
    },
    {
        "title": "感遇十二首 十二",
        "author": "张九龄",
        "content": "闭门迹羣化，凭林结所思。\n啸叹此寒木，畴昔乃芳蕤。\n朝阳凤安在，日暮蝉独悲。\n浩思极中夜，深嗟欲待谁。\n所怀诚已矣，既往不可追。\n鼎食非吾事，云仙尝我期。\n胡越方杳杳，车马何迟迟。\n天壤一何异，幽嘿卧帘帷。",
        "dynasty": "唐",
        "collection_info": null
    },
    {
        "title": "江上遇疾风",
        "author": "张九龄",
        "content": "疾风江上起，鼓怒扬烟埃。\n白昼晦如夕，洪涛声若雷。\n投林鸟铩羽，入浦鱼曝鳃。\n瓦飞屋且发，帆快樯已摧。\n不知天地气，何为此喧豗。",
        "dynasty": "唐",
        "collection_info": null
    },
    {
        "title": "自商行谒復州卢使君虔",
        "author": "孟郊",
        "content": "一身遶千山，远作行路人。\n未遂东吴归，暂出西京尘。\n仲宣荆州客，今余竟陵宾。\n往蹟虽不同，託意皆有因。\n商岭莓苔滑，石坂上下频。\n江汉沙泥洁，永日光景新。\n独泪起残夜，孤吟望初晨。\n驱驰竟何事，章句依深仁。",
        "dynasty": "唐",
        "collection_info": null
    },
    {
        "title": "梦泽中行",
        "author": "孟郊",
        "content": "楚山争蔽亏，日月无全辉。\n楚路饶迴惑，旅人有迷归。\n骐骥思北首，鹧鸪愿南飞。\n我怀京洛游，未厌风尘衣。",
        "dynasty": "唐",
        "collection_info": null
    },
    {
        "title": "京山行",
        "author": "孟郊",
        "content": "众䖟聚病马，流血不得行。\n后路起夜色，前山闻虎声。\n此时游子心，百尺风中旌。",
        "dynasty": "唐",
        "collection_info": null
    },
    {
        "title": "旅次湘沅有怀灵均",
        "author": "孟郊",
        "content": "分拙多感激，久游遵长途。\n经过湘水源，怀古方踟蹰。\n旧称楚灵均，此处殒忠躯。\n侧聆故老言，遂得旌贤愚。\n名参君子场，行为小人儒。\n骚文衒贞亮，体物情崎岖。\n三黜有愠色，即非贤哲模。\n五十爵高秩，谬膺从大夫。\n胸襟积忧愁，容鬓復雕枯。\n死为不弔鬼，生作猜谤徒。\n吟泽洁其身，忠节宁见输。\n怀沙灭其性，孝行焉能俱。\n且闻善称君，一何善自殊。\n且闻过称己，一何过不渝。\n悠哉风土人，角黍投川隅。\n相传历千祀，哀悼延八区。\n如今圣明朝，养育无羁孤。\n君臣逸雍熙，德化盈纷敷。\n巾车徇前侣，白日犹昆吾。\n寄君臣子心，戒此真良图。",
        "dynasty": "唐",
        "collection_info": null
    },
    {
        "title": "过彭泽",
        "author": "孟郊",
        "content": "扬帆过彭泽，舟人讶叹息。\n不见种柳人，霜风空寂历。",
        "dynasty": "唐",
        "collection_info": null
    },
    {
        "title": "过分水岭",
        "author": "孟郊",
        "content": "山壮马力短，马行石齿中。\n十步九举辔，迴环失西东。\n溪水变为雨，悬崖阴蒙蒙。\n客衣飘飖秋，葛花零落风。\n白日舍我没，征途忽然穷。",
        "dynasty": "唐",
        "collection_info": null
    },
    {
        "title": "分水岭别夜示从弟寂",
        "author": "孟郊",
        "content": "南中少平地，山水重迭生。\n别泉万余曲，迷舟独难行。\n四际乱峰合，一眺千虑幷。\n潺湲冬夏冷，光彩昼夜明。\n赏心难久胜，离肠忽自惊。\n古木摇霁色，高风动秋声。\n饮尔一樽酒，慰我百忧轻。\n嘉期何处定，此晨堪寄情。",
        "dynasty": "唐",
        "collection_info": null
    },
    {
        "title": "连州吟 一",
        "author": "孟郊",
        "content": "春风朝夕起，吹绿日日深。\n试为连州吟，泪下不可禁。\n连山何连连，连天碧岑岑。\n哀猿哭花死，子规裂客心。\n兰芷结新佩，潇湘遗旧音。\n怨声能翦弦，坐抚零落琴。",
        "dynasty": "唐",
        "collection_info": null
    },
    {
        "title": "连州吟 二",
        "author": "孟郊",
        "content": "羽翼不自有，相追力难任。\n唯凭方寸灵，独夜万里寻。\n方寻魂飘飖，南梦山岖嵚。\n髣髴惊魍魉，悉窣闻枫林。\n正直被放者，鬼魅无所侵。\n贤人多安排，俗士多虚钦。\n孤怀吐明月，众毁铄黄金。\n愿君保玄曜，壮志无自沉。",
        "dynasty": "唐",
        "collection_info": null
    },
    {
        "title": "连州吟 三",
        "author": "孟郊",
        "content": "朝亦连州吟，暮亦连州吟。\n连州果有信，一纸万里心。\n开缄白云断，明月堕衣襟。\n南风嘶舜管，苦竹动猿音。\n万里愁一色，潇湘雨淫淫。\n两劒忽相触，双蛟恣浮沈。\n鬬水正迴斡，倒流安可禁。\n空愁江海信，惊浪隔相寻。",
        "dynasty": "唐",
        "collection_info": null
    },
    {
        "title": "旅行",
        "author": "孟郊",
        "content": "楚水结冰薄，楚云为雨微。\n野梅参差发，旅榜逍遥归。",
        "dynasty": "唐",
        "collection_info": null
    },
    {
        "title": "上河阳李大夫",
        "author": "孟郊",
        "content": "上将秉神略，至兵无猛威。\n三军当严冬，一抚胜重衣。\n霜劒夺众景，夜星失长辉。\n苍鹰独立时，恶鸟不敢飞。\n武牢锁天关，河桥纽地机。\n大将奚以安，守此称者稀。\n贫士少颜色，贵门多轻肥。\n试登山岳高，方见草木微。\n山岳恩既广，草木心皆归。",
        "dynasty": "唐",
        "collection_info": null
    },
    {
        "title": "投赠张端公",
        "author": "孟郊",
        "content": "君子量不极，胸吞百川流。\n嫉邪霜气直，问俗春辞柔。\n日户昼辉静，月杯夜景幽。\n咏惊芙蓉发，笑激风飙秋。\n鸾步独无侣，鹤音仍寡俦。\n幸霑分寸顾，散此千万忧。",
        "dynasty": "唐",
        "collection_info": null
    },
    {
        "title": "赠苏州韦郎中使君",
        "author": "孟郊",
        "content": "谢客吟一声，霜落羣听清。\n文含元气柔，鼓动万物轻。\n嘉木依性植，曲枝亦不生。\n尘埃徐庾词，金玉曹刘名。\n章句作雅正，江山益鲜明。\n萍苹一浪草，菰蒲片池荣。\n曾是康乐咏，如今搴其英。\n顾惟菲薄质，亦愿将此幷。",
        "dynasty": "唐",
        "collection_info": null
    },
    {
        "title": "上张徐州",
        "author": "孟郊",
        "content": "为水不入海，安得浮天波。\n为木不在山，安得横日柯。\n再来君子傍，始觉精义多。\n大德唯一施，众情自偏颇。\n至乐无宫征，至声遗讴謌。\n愿鼓空桑弦，永使万物和。\n顾己诚拙讷，干名已蹉跎。\n献词惟在口，所欲无余佗。\n乍作支泉石，乍作翳松萝。\n一不改方圆，破质为琢磨。\n贱子本如此，大贤心若何。\n岂是无异途，异途难经过。",
        "dynasty": "唐",
        "collection_info": null
    },
    {
        "title": "上包祭酒",
        "author": "孟郊",
        "content": "岳岳冠盖彦，英英文字雄。\n琼音独听时，尘韵固不同。\n春云生纸上，秋涛起胸中。\n时吟五君咏，再举七子风。\n何幸松桂侣，见知勤苦功。\n愿将黄鹤翅，一借飞云空。",
        "dynasty": "唐",
        "collection_info": null
    },
    {
        "title": "赠别崔纯亮",
        "author": "孟郊",
        "content": "食荠肠亦苦，强歌声无欢。\n出门即有碍，谁谓天地宽。\n有碍非遐方，长安大道傍。\n小人智虑险，平地生太行。\n镜破不改光，兰死不改香。\n始知君子心，交久道益彰。\n君心与我怀，离别俱迴遑。\n譬如浸蘖泉，流苦已日长。\n忍泣目易衰，忍忧形易伤。\n项籍岂不壮，贾生岂不良。\n当其失意时，涕泗各沾裳。\n古人劝加餐，此餐难自强。\n一饭九祝噎，一嗟十断肠。\n况是儿女怨，怨气凌彼苍。\n彼苍若有知，白日下清霜。\n今朝始惊叹，碧落空茫茫。",
        "dynasty": "唐",
        "collection_info": null
    },
    {
        "title": "赠文应上人",
        "author": "孟郊",
        "content": "栖迟青山巅，高静身所便。\n不践有命草，但饮无声泉。\n斋性空转寂，学情深更专。\n经文开贝叶，衣制垂秋莲。\n厌此俗人羣，暂来还却旋。",
        "dynasty": "唐",
        "collection_info": null
    },
    {
        "title": "严河南",
        "author": "孟郊",
        "content": "赤令风骨峭，语言清霜寒。\n不必用雄威，见者毛髮攒。\n我有赤令心，未得赤令官。\n终朝衡门下，忍志将筑弹。\n君从西省郎，正有东洛观。\n洛民萧条久，威恩悯抚难。\n苦竹声啸雪，夜斋闻千竿。\n诗人偶寄耳，听苦心多端。\n多端落杯酒，酒中方得欢。\n隐士多饮酒，此言信难刊。\n取次令坊沽，举止务在宽。\n何必红烛娇，始言清宴阑。\n丈夫莫矜庄，矜庄不中看。",
        "dynasty": "唐",
        "collection_info": null
    },
    {
        "title": "赠李观",
        "author": "孟郊",
        "content": "谁言形影亲，灯灭影去身。\n谁言鱼水欢，水竭鱼枯鳞。\n昔为同恨客，今为独笑人。\n舍予在泥辙，飘迹上云津。\n卧木易成蠹，弃花难再春。\n何言对芳景，愁望极萧晨。\n埋劒谁识气，匣弦日生尘。\n愿君语高风，为余问苍旻。",
        "dynasty": "唐",
        "collection_info": null
    },
    {
        "title": "吴安西馆赠从弟楚客",
        "author": "孟郊",
        "content": "蒙笼杨柳馆，中有南风生。\n风生今为谁，湘客多远情。\n孤枕楚水梦，独帆楚江程。\n觉来残恨深，尚与归路幷。\n玉匣五弦在，请君时一鸣。",
        "dynasty": "唐",
        "collection_info": null
    },
    {
        "title": "赠章仇将军",
        "author": "孟郊",
        "content": "将军不夸劒，才气为英雄。\n五岳拽力内，百川倾意中。\n本立谁敢拔，飞文自难穷。\n前时天地翻，已有扶正功。",
        "dynasty": "唐",
        "collection_info": null
    },
    {
        "title": "赠道月上人",
        "author": "孟郊",
        "content": "僧貌净无点，僧衣宁缀华。\n寻常昼日行，不使身影斜。\n饭朮煮松柏，坐山敷云霞。\n欲知禅隐高，缉薜为袈裟。",
        "dynasty": "唐",
        "collection_info": null
    },
    {
        "title": "抒情因上郎中二十二叔监察十五叔兼呈李益端公柳缜评事",
        "author": "孟郊",
        "content": "方凭指下弦，写出心中言。\n寸草贱子命，高山主人恩。\n游边风沙意，梦楚波涛魂。\n一日引别袂，九迴沾泪痕。\n自悲何以然，在礼阙晨昏。\n名利时转甚，是非宵亦喧。\n浮情少定主，百虑随世翻。\n举此胸臆恨，幸从贤哲论。\n明明三飞鸾，照物如朝暾。",
        "dynasty": "唐",
        "collection_info": null
    },
    {
        "title": "赠城郭道士",
        "author": "孟郊",
        "content": "望裏失却山，听中遗却泉。\n松枝休策云，药囊翻贮钱。\n曾依青桂隣，学得白雪弦。\n别来意未迴，世上为隐仙。",
        "dynasty": "唐",
        "collection_info": null
    },
    {
        "title": "桐庐山中赠李明府",
        "author": "孟郊",
        "content": "静境无浊氛，清雨零碧云。\n千山不隐响，一叶动亦闻。\n即此佳志士，精微谁相羣。\n欲识楚章句，袖中兰茝熏。",
        "dynasty": "唐",
        "collection_info": null
    },
    {
        "title": "献汉南樊尚书",
        "author": "孟郊",
        "content": "天下昔崩乱，大君识贤臣。\n众木尽摇落，始见竹色真。\n兵势走山岳，阳光潜埃尘。\n心开玄女符，面缚清波人。\n异俗既从化，浇风亦归淳。\n自公理斯郡，寒谷皆变春。\n旗影卷赤电，劒锋匣青鳞。\n如何嵩高气，作镇楚水滨。\n云镜忽开霁，孤光射无垠。\n乃知寻常鉴，照影不照神。",
        "dynasty": "唐",
        "collection_info": null
    },
    {
        "title": "赠转运陆中丞",
        "author": "孟郊",
        "content": "掌运职既大，摧邪名更雄。\n鹏飞簸曲云，鹗怒生直风。\n投彼霜雪令，翦除荆棘丛。\n楚仓倾向西，吴米发自东。\n帆影咽河口，车声聋关中。\n尧知才策高，人喜道路通。\n皆经内史力，继得酇侯功。\n莱子真为少，相如未免穷。\n衣花野菡萏，书叶山梧桐。\n不是宗匠心，谁怜久栖蓬。",
        "dynasty": "唐",
        "collection_info": null
    },
    {
        "title": "赠万年陆郎中",
        "author": "孟郊",
        "content": "天子忧剧县，寄深华省郎。\n纷纷风响佩，蛰蛰劒开霜。\n旧事笑堆案，新声唯雅章。\n谁言百里才，终作横天梁。\n江鸿耻承眷，云津未能翔。\n徘徊尘俗中，短毳无辉光。",
        "dynasty": "唐",
        "collection_info": null
    },
    {
        "title": "擢第后东归书怀献座主吕侍御",
        "author": "孟郊",
        "content": "昔岁辞亲泪，今为恋主泣。\n去住情难并，别离景易戢。\n夭矫大空鳞，曾为小泉蛰。\n幽意独沈时，震雷忽相及。\n神行既不宰，直致非所执。\n至运本遗功，轻生各自立。\n大君思此化，良佐自然集。\n宝镜无私光，时文有新习。\n慈亲诫志就，贱子归情急。\n擢第谢灵台，牵衣出皇邑。\n行襟海日曙，逸抱江风入。\n蒹葭得波浪，芙蓉红岸湿。\n云寺势动摇，山钟韵嘘吸。\n旧游期再践，悬水得重挹。\n松萝虽可居，青紫终当拾。",
        "dynasty": "唐",
        "collection_info": null
    },
    {
        "title": "古意赠梁肃补阙",
        "author": "孟郊",
        "content": "曲木忌日影，谗人畏贤明。\n自然照烛间，不受邪佞轻。\n不有百炼火，孰知寸金精。\n金铅正同鑪，愿分精与麤。",
        "dynasty": "唐",
        "collection_info": null
    },
    {
        "title": "赠黔府王中丞楚",
        "author": "孟郊",
        "content": "旧说天下山，半在黔中青。\n又闻天下泉，半落黔中鸣。\n山水千万遶，中有君子行。\n儒风一以扇，污俗心皆平。\n我愿中国春，化从异方生。\n昔为阴草毒，今为阳华英。\n嘉实缀绿蔓，凉湍泻清声。\n逍遥物景胜，视听空旷幷。\n困骥犹在辕，沉珠尚隐精。\n路遐莫及眄，泥污日已盈。\n岁晏将何从，落叶甘自轻。",
        "dynasty": "唐",
        "collection_info": null
    },
    {
        "title": "上达奚舍人",
        "author": "孟郊",
        "content": "北山少日月，草木苦风霜。\n贫士在重坎，食梅有酸肠。\n万俗皆走圆，一身犹学方。\n常恐众毁至，春叶成秋黄。\n大贤秉高鉴，公烛无私光。\n暗室晓未及，幽行涕空行。",
        "dynasty": "唐",
        "collection_info": null
    },
    {
        "title": "赠主人",
        "author": "孟郊",
        "content": "斗水泻大海，不如泻枯池。\n分明贤达交，岂顾豪华儿。\n海有不足流，豪有不足资。\n枯鳞易为水，贫士易为施。\n幸覩君子席，会将幽贱期。\n侧闻清风议，饫如黄金巵。\n此道与日月，同光无尽时。",
        "dynasty": "唐",
        "collection_info": null
    },
    {
        "title": "赠建业契公",
        "author": "孟郊",
        "content": "师住青山寺，清华常绕身。\n虽然到城郭，衣不上栖尘。",
        "dynasty": "唐",
        "collection_info": null
    },
    {
        "title": "献襄阳于大夫",
        "author": "孟郊",
        "content": "襄阳青山郭，汉江白铜堤。\n谢公领兹郡，山水无尘泥。\n铁马万霜雪，绛旗千虹霓。\n风漪参差泛，石板重迭跻。\n旧泪不復堕，新欢居然齐。\n还畊竟原野，归老相扶携。\n物色增暧暧，寒芳更萋萋。\n渊清有遐略，高躅无近蹊。\n即此富苍翠，自然引翔栖。\n曩游常抱忆，夙好今尚暌。\n愿言从逸辔，暇日凌清溪。",
        "dynasty": "唐",
        "collection_info": null
    },
    {
        "title": "赠郑夫子鲂",
        "author": "孟郊",
        "content": "天地入胸臆，吁嗟生风雷。\n文章得其微，物象由我裁。\n宋玉逞大句，李白飞狂才。\n苟非圣贤心，孰与造化该。\n勉矣郑夫子，骊珠今始胎。",
        "dynasty": "唐",
        "collection_info": null
    },
    {
        "title": "大隐坊 崔从事郧以直隳职",
        "author": "孟郊",
        "content": "古人留清风，千载遥赠君。\n破松见贞心，裂竹见直文。\n残月色不改，高贤德常新。\n家怀诗书富，宅抱草木贫。\n安得一蹄泉，来化千尺鳞。\n含意永不语，钓璜幽水滨。",
        "dynasty": "唐",
        "collection_info": null
    },
    {
        "title": "大隐坊 章仇将军良弃功守贫",
        "author": "孟郊",
        "content": "饮君江海心，讵能辨浅深。\n挹君山岳德，谁能齐嵚岑。\n东海精为月，西岳气凝金。\n进则万景昼，退则羣物阴。\n我欲荐此言，天门峻沈沈。\n风飙亦感激，为我飕飗吟。",
        "dynasty": "唐",
        "collection_info": null
    },
    {
        "title": "大隐坊 赵记室俶在职无事",
        "author": "孟郊",
        "content": "卑静身后老，高动物先摧。\n方圆水任器，刚劲木成灰。\n大道母羣物，达人腹众才。\n时吟尧舜篇，心向无为开。\n彼隐山万曲，我隐酒一杯。\n公庭何所有，日日清风来。",
        "dynasty": "唐",
        "collection_info": null
    },
    {
        "title": "赠韩郎中愈 一",
        "author": "孟郊",
        "content": "何以定交契，赠君高山石。\n何以保贞坚，赠君青松色。\n贫居过此外，无可相彩饰。\n闻君硕鼠诗，吟之泪空滴。",
        "dynasty": "唐",
        "collection_info": null
    },
    {
        "title": "赠韩郎中愈 二",
        "author": "孟郊",
        "content": "硕鼠既穿墉，又嚙机上丝。\n穿墉有闲土，嚙丝无余衣。\n朝吟枯桑柘，暮泣空杼机。\n岂是无巧妙，丝断将何施。\n众人尚肥华，志士多饥羸。\n愿君保此节，天意当察微。",
        "dynasty": "唐",
        "collection_info": null
    },
    {
        "title": "赠韩郎中愈 三",
        "author": "孟郊",
        "content": "前日远别离，今日生白髮。\n欲知万里情，晓卧半床月。\n常恐百虫秋，使我芳草歇。",
        "dynasty": "唐",
        "collection_info": null
    },
    {
        "title": "戏赠无本 一",
        "author": "孟郊",
        "content": "长安秋声干，木叶相号悲。\n瘦僧卧冰凌，嘲咏含金痍。\n金痍非战痕，峭病方在兹。\n诗骨耸东野，诗涛涌退之。\n有时踉跄行，人惊鹤阿师。\n可惜李杜死，不见此狂痴。",
        "dynasty": "唐",
        "collection_info": null
    },
    {
        "title": "戏赠无本 二",
        "author": "孟郊",
        "content": "燕僧耸听词，袈裟喜新翻。\n北岳厌利杀，玄功生微言。\n天高亦可飞，海广亦可源。\n文章杳无底，劚掘谁能根。\n梦灵髣髴到，对我方与论。\n拾月鲸口边，何人免为吞。\n燕僧摆造化，万有随手犇。\n补缀杂霞衣，笑傲诸贵门。\n将明文在身，亦尔道所存。\n朔雪凝别句，朔风飘征魂。\n再期嵩少游，一访蓬萝村。\n春草步步绿，春山日日暄。\n遥莺相应吟，晚听恐不繁。\n相思塞心胸，高逸难攀援。",
        "dynasty": "唐",
        "collection_info": null
    },
    {
        "title": "寄张籍",
        "author": "孟郊",
        "content": "夜镜不照物，朝光何时升。\n黯然秋思来，走入志士膺。\n志士惜时逝，一宵三四兴。\n清汉徒自朗，浊河终无澄。\n旧爱忽已远，新愁坐相凌。\n君其隐壮怀，我亦逃名称。\n古人贵从晦，君子忌党朋。\n倾败生所竞，保全归懵懵。\n浮云何当来，潜虬会飞腾。",
        "dynasty": "唐",
        "collection_info": null
    },
    {
        "title": "忆周秀才素上人时闻各在一方",
        "author": "孟郊",
        "content": "东西分我情，魂梦安能定。\n野客云作心，高僧月为性。\n浮云自高闲，明月常空净。\n衣敝得古风，居山无俗病。\n吟听碧云语，手把青松柄。\n羡尔欲寄书，飞禽杳难倩。",
        "dynasty": "唐",
        "collection_info": null
    },
    {
        "title": "舟中喜遇从叔简别后寄上时从叔初擢第归江南郊不从行",
        "author": "孟郊",
        "content": "一意两片云，暂合还却分。\n南云乘庆归，北云与谁羣。\n寄声千里风，相唤闻不闻。",
        "dynasty": "唐",
        "collection_info": null
    },
    {
        "title": "怀南岳隐士 一",
        "author": "孟郊",
        "content": "见说祝融峰，擎天势似腾。\n藏千寻布水，出十八高僧。\n古路无人迹，新霞吐石棱。\n终居将尔叟，一一共余登。",
        "dynasty": "唐",
        "collection_info": null
    },
    {
        "title": "怀南岳隐士 二",
        "author": "孟郊",
        "content": "千峰映碧湘，真叟此中藏。\n饭不煮石吃，眉应似髮长。\n枫梩搘酒瓮，鹤蝨落琴床。\n强效忘机者，斯人尚未忘。",
        "dynasty": "唐",
        "collection_info": null
    },
    {
        "title": "春夜忆萧子真",
        "author": "孟郊",
        "content": "半夜不成寐，灯尽又无月。\n独向阶前立，子规啼不歇。\n况我有金兰，忽尔为胡越。\n争得明镜中，久长无白髮。",
        "dynasty": "唐",
        "collection_info": null
    },
    {
        "title": "寄院中诸公",
        "author": "孟郊",
        "content": "奕奕秋水傍，骎骎绿云蹄。\n月仙有高曜，灵凤无卑栖。\n翠色遶云谷，碧华凝月溪。\n竹林递历览，云寺行攀跻。\n冠豸独屈蠖，匣龙期剸犀。\n千山惊月晓，百里闻霜鼙。\n戎府多秀异，谢公期相携。\n因之仰羣彦，养拙固难齐。",
        "dynasty": "唐",
        "collection_info": null
    },
    {
        "title": "寄洺州李大夫",
        "author": "孟郊",
        "content": "自从蓟师反，中国事纷纷。\n儒道一失所，贤人多在军。\n鸟巢忧迸射，鹿耳骇惊闻。\n剑折唯恐匣，弓贪不让勋。\n方知省事将，动必谢前羣。\n鹳阵常先罢，鱼符最晚分。\n步闲洺水曲，笑激太行云。\n诗叟未相识，竹儿争见君。\n殷勤越谈说，记尽古风文。",
        "dynasty": "唐",
        "collection_info": null
    },
    {
        "title": "寄卢虔使君",
        "author": "孟郊",
        "content": "霜露再相换，游人犹未归。\n岁新月改色，客久线断衣。\n有鹤冰在翅，竟久力难飞。\n千家旧素沼，昨日生绿辉。\n春色若可借，为君步芳菲。",
        "dynasty": "唐",
        "collection_info": null
    },
    {
        "title": "寄崔纯亮",
        "author": "孟郊",
        "content": "百川有余水，大海无满波。\n器量各相悬，贤愚不同科。\n羣辩有姿语，众欢无行歌。\n唯余洛阳子，郁郁恨常多。\n时读过秦篇，为君涕滂沱。",
        "dynasty": "唐",
        "collection_info": null
    },
    {
        "title": "汴州离乱后忆韩愈李翱",
        "author": "孟郊",
        "content": "会合一时哭，别离三断肠。\n残花不待风，春尽各飞扬。\n欢去收不得，悲来难自防。\n孤门清馆夜，独卧明月床。\n忠直血白刃，道路声苍黄。\n食恩三千士，一旦为豺狼。\n海岛士皆直，夷门士非良。\n人心既不类，天道亦反常。\n自杀与彼杀，未知何者臧。",
        "dynasty": "唐",
        "collection_info": null
    },
    {
        "title": "寄张籍",
        "author": "孟郊",
        "content": "未见天子面，不如双盲人。\n贾生对文帝，终日犹悲辛。\n夫子亦如盲，所以空泣麟。\n有时独斋心，髣髴梦称臣。\n梦中称臣言，觉后真埃尘。\n东京有眼富不如，西京无眼贫西京。\n无眼犹有耳隔墙，时闻天子车辚辚。\n辚辚车声辗冰玉，南郊坛上礼百神。\n西明寺后穷瞎张太祝，纵尔有眼谁尔珍。\n天子咫尺不得见，不如闭眼且养真。",
        "dynasty": "唐",
        "collection_info": null
    },
    {
        "title": "寄义兴小女子",
        "author": "孟郊",
        "content": "江南庄宅浅，所固唯疎篱。\n小女未解行，酒弟老更痴。\n家中多吴语，教尔遥可知。\n山怪夜动门，水妖时弄池。\n所忧痴酒肠，不解委曲辞。\n渔妾性崛强，耕童手皴釐。\n想兹为襁褓，如鸟拾柴枝。\n我咏元鲁山，胸臆流甘滋。\n终当学自乳，起坐常相随。",
        "dynasty": "唐",
        "collection_info": null
    },
    {
        "title": "忆江南弟",
        "author": "孟郊",
        "content": "白首眼垂血，望尔唯梦中。\n筋力强起时，魂魄犹在东。\n眼光寄明星，起来东望空。\n望空不见人，江海波无穷。\n衰老无气力，呼叫不成风。\n孑然忆忆言，落地何由通。\n常师共被教，竟作生离翁。\n生离不可诉，上天何曾聪。\n未忍对松栢，自鞭残朽躬。\n自鞭亦何益，知教非所崇。\n努力拄杖来，余活与尔同。\n不然死后耻，遗死亦有终。",
        "dynasty": "唐",
        "collection_info": null
    },
    {
        "title": "宿空侄院寄澹公",
        "author": "孟郊",
        "content": "夜坐冷竹声，二三高人语。\n灯窗看律钞，小师别为侣。\n雪檐晴滴滴，茗椀华举举。\n磬音多风飙，声韵闻江楚。\n官街不相隔，诗思空愁予。\n明日策杖归，去住两延伫。",
        "dynasty": "唐",
        "collection_info": null
    },
    {
        "title": "寄陕府邓给事",
        "author": "孟郊",
        "content": "陕城临大道，馆宇屹几鲜。\n候谒随芳语，铿词芬蜀笺。\n从来镜目下，见尽道心前。\n自谓古诗量，异将新学偏。\n戆人年六十，每月请三千。\n不敢等闲用，愿为长寿钱。\n非关亦洁尔，将以救羸然。\n孤省痴皎皎，默吟写绵绵。\n病书凭昼日，驿信寄宵鞭。\n疾诉将何谕，肆鳞今倒悬。\n尘鲤见枯浪，土鬣思干泉。\n感感无绪荡，愁愁作□边。\n贞元文祭酒，比谨学韦玄。\n满坐风无杂，当朝雅独全。\n见知嘱徐孺，赏句类陶渊。\n一顾生鸿羽，再言将鹤翩。\n宣扬隘车马，君子凑骈阗。\n曾是此同睠，至今应赐怜。\n磨墨零落泪，楷字贡仁贤。",
        "dynasty": "唐",
        "collection_info": null
    },
    {
        "title": "送谏议十六叔至孝义渡后奉寄",
        "author": "孟郊",
        "content": "晓渡明镜中，霞衣相飘飖。\n浪凫惊亦双，蓬客将谁僚。\n别饮孤易醒，离忧壮难销。\n文清虽无敌，儒贵不敢骄。\n江吏捧紫泥，海旗剪红蕉。\n分明太守礼，跨蹑毗陵桥。\n伊洛去未迴，遐瞩空寂寥。",
        "dynasty": "唐",
        "collection_info": null
    },
    {
        "title": "至孝义渡寄郑军事唐二十五",
        "author": "孟郊",
        "content": "咫尺不得见，心中空嗟嗟。\n官街泥水深，下脚道路斜。\n嵩少玉峻峻，伊雒碧华华。\n岸亭当四迥，诗老独一家。\n洧叟何所如，郑石唯有些。\n何当来说事，为君开流霞。",
        "dynasty": "唐",
        "collection_info": null
    },
    {
        "title": "答友人",
        "author": "孟郊",
        "content": "白日照清水，浅深无隐姿。\n君子业高文，怀抱多正思。\n砥行碧山石，结交青松枝。\n碧山无转易，青松难倾移。\n落落出俗韵，琅琅大雅词。\n自非随氏掌，明月安能持。\n千里不可倒，一返无近期。\n如何非意中，良觌忽在兹。\n道语必疎淡，儒风易凌迟。\n愿存坚贞节，勿为霜霰欺。",
        "dynasty": "唐",
        "collection_info": null
    },
    {
        "title": "酬友人见寄新文",
        "author": "孟郊",
        "content": "为客栖未定，况当玄月中。\n繁云翳碧霄，落雪和清风。\n郊陌绝行人，原隰多飞蓬。\n耕牛返村巷，野鸟依房栊。\n我无饥冻忧，身託莲花宫。\n安闲赖禅伯，復得疏尘蒙。\n览君郢曲文，词彩何冲融。\n讴吟不能已，顿觉形神空。",
        "dynasty": "唐",
        "collection_info": null
    },
    {
        "title": "答韩愈李观别因献张徐州",
        "author": "孟郊",
        "content": "富别愁在颜，贫别愁销骨。\n懒磨旧铜镜，畏见新白髮。\n古树春无花，子规啼有血。\n离弦不堪听，一听四五绝。\n世途非一险，俗虑有千结。\n有客步大方，驱车独迷辙。\n故人韩与李，逸翰双皎洁。\n哀我摧折归，赠词纵横设。\n徐方国东枢，元戎天下杰。\n祢生投刺游，王粲吟诗谒。\n高情无遗照，朗抱开晓月。\n有土不埋冤，有雠皆为雪。\n愿为直草木，永向君地列。\n愿为古琴瑟，永向君听发。\n欲识丈夫心，会将孤剑说。",
        "dynasty": "唐",
        "collection_info": null
    },
    {
        "title": "答昼上人止谗作",
        "author": "孟郊",
        "content": "烈烈鸑鷟吟，铿铿琅玕音。\n枭摧明月啸，鹤起清风心。\n渭水不可浑，泾流徒相侵。\n俗侣唱桃叶，隐士鸣桂琴。\n子野真遗却，浮浅藏渊深。",
        "dynasty": "唐",
        "collection_info": null
    },
    {
        "title": "答姚怤见寄",
        "author": "孟郊",
        "content": "日月不同光，昼夜各有宜。\n贤哲不苟合，出处亦待时。\n而我独迷见，意求异士知。\n如将舞鹤管，误向惊凫吹。\n大雅难具陈，正声易漂沦。\n君有丈夫泪，泣人不泣身。\n行吟楚山玉，义泪沾衣巾。",
        "dynasty": "唐",
        "collection_info": null
    },
    {
        "title": "答郭郎中",
        "author": "孟郊",
        "content": "松栢死不变，千年色青青。\n志士贫更坚，守道无异营。\n每弹潇湘瑟，独抱风波声。\n中有失意吟，知者泪满缨。\n何以报知者，永存坚与贞。",
        "dynasty": "唐",
        "collection_info": null
    },
    {
        "title": "答卢虔故园见寄",
        "author": "孟郊",
        "content": "访旧无一人，独归清雒春。\n花闻哭声死，水见别容新。\n乱后故乡宅，多为行路尘。\n因悲楚左右，谤玉不知珉。",
        "dynasty": "唐",
        "collection_info": null
    },
    {
        "title": "汝坟蒙从弟楚材见赠时郊将入秦楚材适楚",
        "author": "孟郊",
        "content": "朝为主人心，暮为行客吟。\n汝水忽凄咽，汝风流苦音。\n北阙秦门高，南路楚石深。\n分泪洒白日，离肠绕青岑。\n何以寄远怀，黄鹤能相寻。",
        "dynasty": "唐",
        "collection_info": null
    },
    {
        "title": "同从叔简酬卢殷少府",
        "author": "孟郊",
        "content": "梅尉吟楚声，竹风为凄清。\n深虚冰在性，高洁云入情。\n借水洗闲貌，寄蕉书逸名。\n羞将片石文，鬬此双琼英。",
        "dynasty": "唐",
        "collection_info": null
    },
    {
        "title": "酬李侍御书记秋夕雨中病假见寄",
        "author": "孟郊",
        "content": "秋风遶衰柳，远客闻雨声。\n重兹阻良夕，孤坐唯积诚。\n果枉移疾咏，中含嘉虑明。\n洗涤烦浊尽，视听昭旷生。\n未觉衾枕倦，久为章奏婴。\n达人不宝药，所保在闲情。",
        "dynasty": "唐",
        "collection_info": null
    },
    {
        "title": "答卢仝",
        "author": "孟郊",
        "content": "楚屈入水死，诗孟踏雪僵。\n直气苟有存，死亦何所妨。\n日劈高查牙，清棱含冰浆。\n前古后古冰，与山气势强。\n闪怪千石形，异状安可量。\n有时春镜破，百道声飞扬。\n潜仙不足言，朗客无隐肠。\n为君倾海宇，日夕多文章。\n天下岂无缘，此山雪昂藏。\n烦君前致词，哀我老更狂。\n狂歌不及狂，歌声缘凤皇。\n凤兮何当来，消我孤直疮。\n君文真凤声，宣隘满铿锵。\n洛友零落尽，逮兹悲重伤。\n独自奋异骨，将骑白角翔。\n再三劝莫行，寒气有刀枪。\n仰惭君子多，慎勿作芬芳。",
        "dynasty": "唐",
        "collection_info": null
    },
    {
        "title": "奉报翰林张舍人见遗之诗",
        "author": "孟郊",
        "content": "百虫笑秋律，清削月夜闻。\n晓棱视听微，风剪叶已纷。\n君子鉴大雅，老人非俊羣。\n收拾古所弃，俛仰补空文。\n孤韵耻春俗，余响逸零雰。\n自然蹈终南，涤暑凌寒氛。\n岩霰不知午，磵澌镇含曛。\n曾是醒古醉，所以多隐沦。\n江调乐之远，溪谣生徒新。\n众蕴有余采，寒泉空哀呻。\n南谢竟莫至，北宋当时珍。\n赜灵各自异，酌酒谁能均。\n昔咏多写讽，今词讵无因。\n品松何高翠，宫殿没荒榛。\n苔趾识宏制，沙潨游崩津。\n忽吟陶渊明，此即羲皇人。\n心放出天地，形拘在风尘。\n前贤素行阶，夙嗜青山勤。\n达士立明镜，朗言为近臣。\n将期律万有，倾倒甄无垠。\n鸑鷟应蟋蟀，丝毫意皆申。\n况于三千章，哀叩不为神。",
        "dynasty": "唐",
        "collection_info": null
    },
    {
        "title": "送从弟郢东归",
        "author": "孟郊",
        "content": "尔去东南夜，我无西北梦。\n谁言贫别易，贫别愁更重。\n晓色夺明月，征人逐羣动。\n秋风楚涛高，旅榜将谁共。",
        "dynasty": "唐",
        "collection_info": null
    },
    {
        "title": "山中送从叔简赴举",
        "author": "孟郊",
        "content": "石根百尺杉，山眼一片泉。\n倚之道气高，饮之诗思鲜。\n于此逍遥场，忽奏别离弦。\n却笑薜萝子，不同鸣跃年。",
        "dynasty": "唐",
        "collection_info": null
    },
    {
        "title": "送别崔寅亮下第",
        "author": "孟郊",
        "content": "天地唯一气，用之自偏颇。\n忧人成苦吟，达士为高歌。\n君子识不浅，桂枝忧更多。\n岁晏期攀折，时归且婆娑。\n素质如削玉，清词若倾河。\n虬龙未化时，鱼鳖同一波。\n去矣当自适，故乡饶薜萝。",
        "dynasty": "唐",
        "collection_info": null
    },
    {
        "title": "大梁送柳淳先入关",
        "author": "孟郊",
        "content": "青山辗为尘，白日无闲人。\n自古推高车，争利西入秦。\n王门与侯门，待富不待贫。\n空携一束书，去去谁相亲。",
        "dynasty": "唐",
        "collection_info": null
    },
    {
        "title": "送无怀道士游富春山水",
        "author": "孟郊",
        "content": "造化绝高处，富春独多观。\n山浓翠滴洒，水折珠摧残。\n溪镜不隐髮，树衣长遇寒。\n风猿虚空飞，月狖叫啸酸。\n信此神僊路，岂为时俗安。\n煮金阴阳火，囚怪星宿坛。\n花发我未识，玉生忽藂攒。\n蓬莱浮荡漾，非道相从难。",
        "dynasty": "唐",
        "collection_info": null
    },
    {
        "title": "送温初下第",
        "author": "孟郊",
        "content": "日落浊水中，夜光谁能分。\n高怀无近趣，清抱多远闻。\n欲识丈夫志，心藏孤岳云。\n长安风尘别，咫尺不见君。",
        "dynasty": "唐",
        "collection_info": null
    },
    {
        "title": "送卢虔端公守復州",
        "author": "孟郊",
        "content": "师旷听羣木，自然识孤桐。\n正声逢知音，愿出大朴中。\n知音不韵俗，独立占古风。\n忽挂触邪冠，逮逐南飞鸿。\n肃肃太守章，明明华毂熊。\n商山无平路，楚水有惊潨。\n日月千里外，光阴难载同。\n新愁徒自积，良会何由通。",
        "dynasty": "唐",
        "collection_info": null
    },
    {
        "title": "送任载齐古二秀才自洞庭游宣城",
        "author": "孟郊",
        "content": "洞庭非人境，道路行虚空。\n二客月中下，一帆天外风。\n鱼龙波五色，金碧树千丛。\n闪怪如可惧，在诚无不通。\n扣奇知浩淼，采异访穹崇。\n物表即高韵，人间访仙公。\n宣城文雅地，谢守声闻融。\n证玉易为力，辨珉谁不同。\n从兹阮籍泪，且免泣途穷。",
        "dynasty": "唐",
        "collection_info": null
    },
    {
        "title": "送晓公归庭山",
        "author": "孟郊",
        "content": "庭山何崎岖，寺路缘翠微。\n秋霁山尽出，日落人独归。\n云生高高步，泉洒田田衣。\n枯巢无还羽，新木有争飞。\n兹焉不可继，梦寐空清辉。",
        "dynasty": "唐",
        "collection_info": null
    },
    {
        "title": "送豆卢策归别墅",
        "author": "孟郊",
        "content": "短松鹤不巢，高石云不栖。\n君今潇湘去，意与云鹤齐。\n力买奇险地，手开清浅溪。\n身披薜荔衣，山陟莓苔梯。\n一卷冰雪文，避俗常自携。",
        "dynasty": "唐",
        "collection_info": null
    },
    {
        "title": "送清远上人归楚山旧寺",
        "author": "孟郊",
        "content": "波中出吴境，霞际登楚岑。\n山寺一别来，云萝三改阴。\n诗夸碧云句，道证青莲心。\n应笑泛萍者，不知松隐深。",
        "dynasty": "唐",
        "collection_info": null
    },
    {
        "title": "山中送从叔简",
        "author": "孟郊",
        "content": "莫以手中琼，言邀世上名。\n莫以山中迹，久向人间行。\n松栢有霜操，风泉无俗声。\n应怜枯朽质，惊此别离情。",
        "dynasty": "唐",
        "collection_info": null
    },
    {
        "title": "送萧炼师入四明山",
        "author": "孟郊",
        "content": "闲于独鹤心，大于高松年。\n迥出万物表，高栖四明巅。\n千寻直裂峰，百尺倒泻泉。\n绛雪为我饭，白云为我田。\n静言不语俗，灵踪时步天。",
        "dynasty": "唐",
        "collection_info": null
    },
    {
        "title": "感别送从叔校书简再登科东归",
        "author": "孟郊",
        "content": "长安车马道，高槐结浮阴。\n下有名利人，一人千万心。\n黄鹄多远势，沧溟无近浔。\n怡怡静退姿，泠泠思归吟。\n菱唱忽生听，芸书迴望深。\n清风散言笑，余花缀衣襟。\n独恨鱼鸟别，一飞将一沈。",
        "dynasty": "唐",
        "collection_info": null
    },
    {
        "title": "送玄亮师",
        "author": "孟郊",
        "content": "兰泉涤我襟，杉月栖我心。\n茗啜绿净花，经诵清柔音。\n何处笑为别，淡情愁不侵。",
        "dynasty": "唐",
        "collection_info": null
    },
    {
        "title": "送李尊师玄",
        "author": "孟郊",
        "content": "口诵碧简文，身是青霞君。\n头冠两片月，肩披一条云。\n松骨轻自飞，鹤心高不羣。",
        "dynasty": "唐",
        "collection_info": null
    },
    {
        "title": "同昼上人送郭秀才江南寻兄弟",
        "author": "孟郊",
        "content": "地上春色生，眼前诗彩明。\n手携片宝月，言是高僧名。\n溪转万曲心，水流千里声。\n飞鸣向谁去，江鸿弟与兄。",
        "dynasty": "唐",
        "collection_info": null
    },
    {
        "title": "春日同韦郎中使君送邹儒立少府扶侍赴云阳",
        "author": "孟郊",
        "content": "离思着百草，绵绵生无穷。\n侧闻畿甸秀，三振词策雄。\n太守不韵俗，诸生皆变风。\n郡斋敞西清，楚瑟惊南鸿。\n海畔帝城望，云阳天色中。\n酒酣正芳景，诗缀新碧丛。\n服綵老莱并，侍车江革同。\n过隋柳顦顇，入洛花蒙笼。\n高步讵留足，前程在层空。\n独惭病鹤羽，飞送力难崇。",
        "dynasty": "唐",
        "collection_info": null
    },
    {
        "title": "送从叔校书简南归",
        "author": "孟郊",
        "content": "长安别离道，宛在东南隅。\n寒草根未死，愁人心已枯。\n促促水上景，遥遥天际途。\n生随昏晓中，皆被日月驱。\n北骑达山岳，南帆指江湖。\n高踪一超越，千里在须臾。",
        "dynasty": "唐",
        "collection_info": null
    },
    {
        "title": "送韩愈从军",
        "author": "孟郊",
        "content": "志士感恩起，变衣非变性。\n亲宾改旧观，僮仆生新敬。\n坐作羣书吟，行为孤剑咏。\n始知出处心，不失平生正。\n凄凄天地秋，凛凛军马令。\n驿尘时一飞，物色极四静。\n王师既不战，庙略在无竞。\n王粲有所依，元瑜初应命。\n一章喻檄明，百万心气定。\n今朝旌鼓前，笑别丈夫盛。",
        "dynasty": "唐",
        "collection_info": null
    },
    {
        "title": "同茅郎中使君送河南裴文学",
        "author": "孟郊",
        "content": "河南有归客，江风绕行襟。\n送君无尘听，舞鹤清瑟音。\n菱蔓缀楚棹，日华正嵩岑。\n如何谢文学，还起会云吟。",
        "dynasty": "唐",
        "collection_info": null
    },
    {
        "title": "送李翱习之",
        "author": "孟郊",
        "content": "习之势翩翩，东南去遥遥。\n赠君双履足，一为上皋桥。\n皋桥路逶迤，碧水清风飘。\n新秋折藕花，应对吴语娇。\n千巷分渌波，四门生早潮。\n湖榜轻褭褭，酒旗高寥寥。\n小时屐齿痕，有处应未销。\n旧忆如雾星，怳见于梦消。\n言之烧人心，事去不可招。\n独孤宅前曲，箜篌醉中谣。\n壮年俱悠悠，逮兹各焦焦。\n执手復执手，唯道无枯凋。",
        "dynasty": "唐",
        "collection_info": null
    },
    {
        "title": "送丹霞子阮芳颜上人归山",
        "author": "孟郊",
        "content": "松色不肯秋，玉性不可柔。\n登山须正路，饮水须直流。\n倩鹤附书信，索云作衣裘。\n仙村莫道远，枉策招交游。",
        "dynasty": "唐",
        "collection_info": null
    },
    {
        "title": "送从舅端适楚地",
        "author": "孟郊",
        "content": "归情似泛空，飘荡楚波中。\n羽扇扫轻汗，布帆筛细风。\n江花折菡萏，岸影泊梧桐。\n元舅唱离别，贱生愁不穷。",
        "dynasty": "唐",
        "collection_info": null
    },
    {
        "title": "送卢汀侍御归天德幕",
        "author": "孟郊",
        "content": "仲宣领骑射，结束皆少年。\n匹马黄河岸，射鵰清霜天。\n旌旗防日北，道路上云巅。\n古雪无销铄，新冰有堆填。\n清溪徒耸诮，白璧自招贤。\n岂比重恩者，闭门方独全。",
        "dynasty": "唐",
        "collection_info": null
    },
    {
        "title": "送草书献上人归庐山",
        "author": "孟郊",
        "content": "狂僧不为酒，狂笔自通天。\n将书云霞片，直至清明巅。\n手中飞黑电，象外泻玄泉。\n万物随指顾，三光为迴旋。\n聚书云霮䨴，洗砚山晴鲜。\n忽怒画虵虺，喷然生风烟。\n江人愿停笔，惊浪恐倾船。",
        "dynasty": "唐",
        "collection_info": null
    },
    {
        "title": "和薛先辈送独孤秀才上都赴嘉会得青字",
        "author": "孟郊",
        "content": "秦云攀窈窕，楚桂搴芳馨。\n五色岂徒尔，万枝皆有灵。\n仙谣天上贵，林咏雪中青。\n持此一为赠，送君翔杳冥。",
        "dynasty": "唐",
        "collection_info": null
    },
    {
        "title": "送崔爽之湖南",
        "author": "孟郊",
        "content": "江与湖相通，二水洗高空。\n定知一日帆，使得千里风。\n雪唱与谁和，俗情多不通。\n何当逸翮纵，飞起泥沙中。",
        "dynasty": "唐",
        "collection_info": null
    },
    {
        "title": "送超上人归天台",
        "author": "孟郊",
        "content": "天台山最高，动蹑赤城霞。\n何以静双目，扫山除妄花。\n何以洁其性，滤泉去泥沙。\n灵境物皆直，万松无一斜。\n月中见心近，云外将俗赊。\n山兽护方丈，山猿捧袈裟。\n遗身独得身，笑我牵名华。",
        "dynasty": "唐",
        "collection_info": null
    },
    {
        "title": "同李益崔放送王炼师还楼观兼为羣公先营山居",
        "author": "孟郊",
        "content": "十年白云士，一卷紫芝书。\n来结崆峒侣，还期缥缈居。\n霞冠遗彩翠，月帔上空虚。\n寄谢泉根水，清泠闲有余。",
        "dynasty": "唐",
        "collection_info": null
    },
    {
        "title": "张徐州席送岑秀才",
        "author": "孟郊",
        "content": "振振芝兰步，升自君子堂。\n泠泠松桂吟，生自楚客肠。\n羇鸟无定栖，惊蓬在他乡。\n去兹门馆闲，即彼道路长。\n雨余山川净，麦熟草木凉。\n楚泪滴章句，京尘染衣裳。\n赠君无余佗，久要不可忘。",
        "dynasty": "唐",
        "collection_info": null
    },
    {
        "title": "送黄构擢第后归江南",
        "author": "孟郊",
        "content": "澹澹沧海气，结成黄香才。\n幼龄思奋飞，弱冠游灵台。\n一鹗顾乔木，众禽不敢猜。\n一骥骋长衢，众兽不敢陪。\n遂得会风雨，感通如云雷。\n至矣小宗伯，确乎心不回。\n能令幽静人，声实喧九垓。\n却忆江南道，祖筵花裏开。\n春风不能别，别罢空徘徊。",
        "dynasty": "唐",
        "collection_info": null
    },
    {
        "title": "送道士",
        "author": "孟郊",
        "content": "千年山上行，山上无遗踪。\n一日人间游，六合人皆逢。\n自有意中侣，白寒徒相从。",
        "dynasty": "唐",
        "collection_info": null
    },
    {
        "title": "送孟寂赴举",
        "author": "孟郊",
        "content": "烈士不忧身，为君吟苦辛。\n男儿久失意，宝剑亦生尘。\n浮俗官是贵，君子道所珍。\n况当圣明主，岂乏证玉臣。\n浊水无白日，清流鉴苍旻。\n贤愚皎然别，结交当有因。",
        "dynasty": "唐",
        "collection_info": null
    },
    {
        "title": "同溧阳宰送孙秀才",
        "author": "孟郊",
        "content": "废瑟难为弦，南风难为歌。\n幽幽拙疾中，忽忽浮梦多。\n清韵始啸侣，雅言相与和。\n讼闲每往招，祖送奈若何。\n牵苦强为赠，邦邑光峨峨。",
        "dynasty": "唐",
        "collection_info": null
    },
    {
        "title": "溧阳唐兴寺观蔷薇花同诸公饯陈明府",
        "author": "孟郊",
        "content": "忽惊红琉璃，千艳万艳开。\n佛火不烧物，净香空徘徊。\n花下印文字，林间咏觞杯。\n羣官饯宰官，此地车马来。",
        "dynasty": "唐",
        "collection_info": null
    },
    {
        "title": "送柳淳",
        "author": "孟郊",
        "content": "青山临黄河，下有长安道。\n世上名利人，相逢不知老。",
        "dynasty": "唐",
        "collection_info": null
    },
    {
        "title": "送殷秀才南游",
        "author": "孟郊",
        "content": "诗句临离袂，酒花熏别颜。\n水程千里外，岸泊几宵间。\n风叶乱辞木，雪猿清叫山。\n南中多古事，咏遍始应还。",
        "dynasty": "唐",
        "collection_info": null
    },
    {
        "title": "送青阳上人游越",
        "author": "孟郊",
        "content": "秋风吹白髮，微官自萧索。\n江僧何用叹，溪县饶寂寞。\n楚思物皆清，越山胜非薄。\n时看镜中月，独向衣上落。\n多谢入冥鸿，笑予在笼鹤。",
        "dynasty": "唐",
        "collection_info": null
    },
    {
        "title": "奉同朝贤送新罗使",
        "author": "孟郊",
        "content": "淼淼望远国，一萍秋海中。\n恩传日月外，梦在波涛东。\n浪兴豁胸臆，泛程舟虚空。\n既兹吟仗信，亦以难私躬。\n实怪赏不足，异鲜悦多丛。\n安危所繫重，征役谁能穷。\n彼俗媚文史，圣朝富才雄。\n送行数百首，各以铿奇工。\n宂隶窃抽韵，孤属思将同。",
        "dynasty": "唐",
        "collection_info": null
    },
    {
        "title": "留弟郢不得送之江南",
        "author": "孟郊",
        "content": "刚有下水船，白日留不得。\n老人独自归，苦泪满眼黑。",
        "dynasty": "唐",
        "collection_info": null
    },
    {
        "title": "送陆畅归湖州因凭题故人皎然塔陆羽坟",
        "author": "孟郊",
        "content": "淼淼霅寺前，白苹多清风。\n昔游诗会满，今游诗会空。\n孤吟玉凄恻，远思景蒙笼。\n杼山塼塔禅，竟陵广宵翁。\n饶彼草木声，髣髴闻余聪。\n因君寄数句，遍为书其藂。\n追吟当时说，来者实不穷。\n江调难再得，京尘徒满躬。\n送君溪鸳鸯，彩色双飞东。\n东多高静乡，芳宅冬亦崇。\n手自撷甘旨，供养欢冲融。\n待我遂前心，收拾使有终。\n不然洛岸亭，归死为大同。",
        "dynasty": "唐",
        "collection_info": null
    },
    {
        "title": "送淡公 一",
        "author": "孟郊",
        "content": "燕本冰雪骨，越淡莲花风。\n五言双宝刀，联响高飞鸿。\n翰苑钱舍人，诗韵铿雷公。\n识本未识淡，仰咏嗟无穷。\n清恨生物表，朗玉倾梦中。\n常于冷竹坐，相语道意冲。\n嵩洛兴不薄，稽江事难同。\n明年若不来，我作黄蒿翁。\n何以兀其心为君学虚空。",
        "dynasty": "唐",
        "collection_info": null
    },
    {
        "title": "送淡公 二",
        "author": "孟郊",
        "content": "坐爱青草上，意含沧海滨。\n渺渺独见水，悠悠不问人。\n镜浪洗手绿，剡花入心春。\n虽然防外触，无奈饶衣新。\n行当译文字，慰此吟殷勤。",
        "dynasty": "唐",
        "collection_info": null
    },
    {
        "title": "送淡公 三",
        "author": "孟郊",
        "content": "铜斗饮江酒，手拍铜斗歌。\n侬是拍浪儿，饮则拜浪婆。\n脚踏小船头，独速舞短蓑。\n笑伊渔阳操，空恃文章多。\n闲倚青竹竿，白日奈我何。",
        "dynasty": "唐",
        "collection_info": null
    },
    {
        "title": "送淡公 四",
        "author": "孟郊",
        "content": "短蓑不怕雨，白鹭相争飞。\n短楫画菰蒲，鬬作豪横归。\n笑伊水健儿，浪战求光辉。\n不如竹枝弓，射鸭无是非。",
        "dynasty": "唐",
        "collection_info": null
    },
    {
        "title": "送淡公 五",
        "author": "孟郊",
        "content": "射鸭復射鸭，鸭惊菰蒲头。\n鸳鸯亦零落，彩色难相求。\n侬是清浪儿，每踏清浪游。\n笑伊乡贡郎，踏土称风流。\n如何丱角翁，至死不裹头。",
        "dynasty": "唐",
        "collection_info": null
    },
    {
        "title": "送淡公 六",
        "author": "孟郊",
        "content": "师得天文章，所以相知怀。\n数年伊雒同，一旦江湖乖。\n江湖有故庄，小女啼喈喈。\n我忧未相识，乳养难和谐。\n幸以片佛衣，诱之令看斋。\n斋中百福言，催促西归来。",
        "dynasty": "唐",
        "collection_info": null
    },
    {
        "title": "送淡公 七",
        "author": "孟郊",
        "content": "伊洛气味薄，江湖文章多。\n坐缘江湖岸，意识鲜明波。\n铜斗短蓑行，新章其奈何。\n兹焉激切句，非是等闲歌。\n制之附驿迴，勿使余风讹。\n都城第一寺，昭成屹嵯峨。\n为师书广壁，仰咏时经过。\n徘徊相思心，老泪双滂沱。",
        "dynasty": "唐",
        "collection_info": null
    },
    {
        "title": "送淡公 八",
        "author": "孟郊",
        "content": "江南邑中寺，平地生胜山。\n开元吴语僧，律韵高且闲。\n妙药溪岸平，桂榜往復还。\n树石相鬬生，红绿各异颜。\n风味我遥忆，新奇师独攀。",
        "dynasty": "唐",
        "collection_info": null
    },
    {
        "title": "送淡公 九",
        "author": "孟郊",
        "content": "报恩兼报德，寺与山争鲜。\n橙橘金盖槛，竹蕉绿凝禅。\n经章音韵细，风磬清泠翩。\n离肠绕师足，旧忆随路延。\n不知几千尺，至死方绵绵。",
        "dynasty": "唐",
        "collection_info": null
    },
    {
        "title": "送淡公 十",
        "author": "孟郊",
        "content": "乡在越镜中，分明见归心。\n镜芳步步绿，镜水日日深。\n异剎碧天上，古香清桂岑。\n朗约徒在昔，章句忽盈今。\n幸因西飞叶，书作东风吟。\n落我病枕上，慰此浮恨侵。",
        "dynasty": "唐",
        "collection_info": null
    },
    {
        "title": "送淡公 十一",
        "author": "孟郊",
        "content": "牵师袈裟别，师断袈裟归。\n问师何苦去，感吃言语稀。\n意恐被诗饿，欲住将底依。\n卢殷刘言史，饿死君已噫。\n不忍见别君，哭君他是非。",
        "dynasty": "唐",
        "collection_info": null
    },
    {
        "title": "送淡公 十二",
        "author": "孟郊",
        "content": "诗人苦为诗，不如脱空飞。\n一生空鷕气，非谏復非讥。\n脱枯挂寒枝，弃如一唾微。\n一步一步乞，半片半片衣。\n倚诗为活计，从古多无肥。\n诗饥老不怨，劳师泪霏霏。",
        "dynasty": "唐",
        "collection_info": null
    },
    {
        "title": "送魏端公入朝",
        "author": "孟郊",
        "content": "东洛尚淹翫，西京足芳妍。\n大宾威仪肃，上客冠劒鲜。\n岂惟空恋阙，亦以将朝天。\n局促尘末吏，幽老病中弦。\n徒怀青云价，忽至白髮年。\n何当补风教，为荐三百篇。",
        "dynasty": "唐",
        "collection_info": null
    },
    {
        "title": "送卢郎中汀",
        "author": "孟郊",
        "content": "洛水春渡阔，别离心悠悠。\n一生空吟诗，不觉成白头。\n向事每计较，与山实绸缪。\n太华天上开，其下车辙流。\n县街无尘土，过客多淹留。\n坐饮孤驿酒，行思独山游。\n逸关岚气明，照渭空漪浮。\n玉珂摆新欢，声与鸾凤俦。\n朝谒大家事，唯余去无由。",
        "dynasty": "唐",
        "collection_info": null
    },
    {
        "title": "送郑仆射出节山南",
        "author": "孟郊",
        "content": "国老出为将，红旗入青山。\n再招门下生，结束余病孱。\n自笑骑马丑，强从驱驰间。\n顾顾磨天路，褭褭镜下颜。\n文魄既飞越，宦情唯等闲。\n羡他白面少，多是清朝班。\n惜命非所报，慎行诚独艰。\n悠悠去住心，两说何能删。",
        "dynasty": "唐",
        "collection_info": null
    },
    {
        "title": "别妻家",
        "author": "孟郊",
        "content": "芙蓉湿晓露，秋别南浦中。\n鸳鸯卷新赠，遥恋东床空。\n碧水不息浪，清溪易生风。\n参差坐成阻，飘飖去无穷。\n孤云目虽断，明月心相通。\n私情讵销铄，积芳在春藂。",
        "dynasty": "唐",
        "collection_info": null
    },
    {
        "title": "赠姚怤别",
        "author": "孟郊",
        "content": "美人废琴瑟，不是无巧弹。\n闻君郢中唱，始觉知音难。\n惊蓬无还根，驰水多分澜。\n倦客厌出门，疲马思解鞍。\n何以写此心，赠君握中丹。",
        "dynasty": "唐",
        "collection_info": null
    },
    {
        "title": "赠竟陵卢使君虔别",
        "author": "孟郊",
        "content": "赤日千里火，火中行子心。\n孰不苦焦灼，所行为贫侵。\n山木岂无凉，猛兽蹲清阴。\n归人忆平坦，别路多岖嵚。\n赖得竟陵守，时闻建安吟。\n赠别折楚芳，楚芳摇衣襟。",
        "dynasty": "唐",
        "collection_info": null
    },
    {
        "title": "与韩愈李翱张籍话别",
        "author": "孟郊",
        "content": "朱弦奏离别，华灯少光辉。\n物色岂有异，人心顾将违。\n客程殊未已，岁华忽然微。\n秋桐故叶下，寒露新雁飞。\n远游起重恨，送人念先归。\n夜集类饥鸟，晨光失相依。\n马迹遶川水，雁书还闺闱。\n常恐亲朋阻，独行知虑非。",
        "dynasty": "唐",
        "collection_info": null
    },
    {
        "title": "监察十五叔东斋招李益端公会别",
        "author": "孟郊",
        "content": "欲知惜别情，泻水还清池。\n此地有君子，芳兰步葳蕤。\n手掇杂英佩，意摇春夜思。\n莫作遶山云，循环无定期。",
        "dynasty": "唐",
        "collection_info": null
    },
    {
        "title": "汴州留别韩愈",
        "author": "孟郊",
        "content": "不饮浊水澜，空滞此汴河。\n坐见遶岸水，尽为还海波。\n四时不在家，弊服断线多。\n远客独顦顇，春英落婆娑。\n汴水饶曲流，野桑无直柯。\n但为君子心，叹息终靡他。",
        "dynasty": "唐",
        "collection_info": null
    },
    {
        "title": "赠别殷山人说易后归幽墅",
        "author": "孟郊",
        "content": "夫子说天地，若与灵龟言。\n幽幽人不知，一一予所敦。\n秋月吐白夜，凉风韵清源。\n旁通忽已远，神感寂不喧。\n一悟祛万结，夕怀倾朝烦。\n旅辀无停波，别马嘶去辕。\n殷勤荒草士，会有知己论。",
        "dynasty": "唐",
        "collection_info": null
    },
    {
        "title": "寿安西渡奉别郑相公 一",
        "author": "孟郊",
        "content": "洛河向西道，石波横磷磷。\n清风送君子，车远无还尘。\n春别亦萧索，况兹冰霜晨。\n零落景易入，郁抑抱难申。\n百宵华灯宴，一旦星散人。\n岁去弦吐箭，忧来蚕抽纶。\n绵绵无穷事，各各驰遶身。\n徘徊黄缥缈，倏忽春霜宾。\n相为物表物，永谢区中姻。\n日嗟来教士，仰望无由亲。",
        "dynasty": "唐",
        "collection_info": null
    },
    {
        "title": "寿安西渡奉别郑相公 二",
        "author": "孟郊",
        "content": "东都清风减，君子西归朝。\n独抱岁晏恨，泗吟不成谣。\n贵游意多味，贱别情易消。\n迴鴈忆前叫，浪凫念后漂。\n悠悠孤飞景，耸耸衔霜条。\n昧趣多滞涩，懒朋寡新僚。\n病深理方悟，悔至心自烧。\n寂静道何在，忧勤学空饶。\n乃知减闻见，始遂情逍遥。\n文字徒营织，声华谅疑骄。\n顾惭耕稼士，朴略气韵调。\n善士有余食，佳畦冬生苗。\n养人在养身，此旨清如韶。\n愿贡高古言，敢望锡类招。",
        "dynasty": "唐",
        "collection_info": null
    },
    {
        "title": "宇文秀才斋中海柳咏",
        "author": "孟郊",
        "content": "玉缕青葳蕤，结为芳树姿。\n忽惊明月钩，钩出珊瑚枝。\n灼灼不死花，蒙蒙长生丝。\n饮栢泛仙味，咏兰拟古词。\n霜风清飕飕，与君长相思。",
        "dynasty": "唐",
        "collection_info": null
    },
    {
        "title": "摇柳",
        "author": "孟郊",
        "content": "弱弱本易惊，看看势难定。\n因风似醉舞，尽日不能正。\n时邀咏花女，笑辍春妆镜。",
        "dynasty": "唐",
        "collection_info": null
    },
    {
        "title": "晓鹤",
        "author": "孟郊",
        "content": "晓鹤弹古舌，婆罗门叫音。\n应吹天上律，不使尘中寻。\n虚空梦皆断，歆唏安能禁。\n如开孤月口，似说明星心。\n既非人间韵，枉作人间禽。\n不如相将去，碧落窠巢深。",
        "dynasty": "唐",
        "collection_info": null
    },
    {
        "title": "和蔷薇花歌",
        "author": "孟郊",
        "content": "仙机札札织凤皇，花开七十有二行。\n天霞落地攒红光，风枝袅袅时一扬。\n飞散葩馥遶空王，忽惊锦浪洗新色。\n又似宫娃逞妆饰，终当一使移花根，还比蒲桃天上植。",
        "dynasty": "唐",
        "collection_info": null
    },
    {
        "title": "邀人赏蔷薇",
        "author": "孟郊",
        "content": "蜀色庶可比，楚丛亦应无。\n醉红不自力，狂艳如索扶。\n丽蘂惜未埽，宛枝长更纡。\n何人是花侯，诗老强相呼。",
        "dynasty": "唐",
        "collection_info": null
    },
    {
        "title": "和宣州钱判官使院厅前石楠树",
        "author": "孟郊",
        "content": "大朴既一剖，众材争万殊。\n懿兹南海华，来与北壤俱。\n生长如自惜，雪霜无凋渝。\n笼笼抱灵秀，簇簇抽芳肤。\n寒日吐丹艳，頳子流细珠。\n鸳鸯花数重，翡翠叶四铺。\n雨洗新妆色，一枝如一姝。\n耸异敷庭际，倾妍来坐隅。\n散彩饰机案，余辉盈盘盂。\n高意因造化，常情逐荣枯。\n主公方寸中，陶植在须臾。\n养此奉君子，赏觌日为娱。\n始觉石楠咏，价倾赋两都。\n棠颂庶可比，桂词难以踰。\n因谢丘墟木，空采落泥涂。\n时来开佳姿，道去卧枯株。\n争芳无由缘，受气如郁纡。\n抽肝在郢匠，叹息何踟蹰。",
        "dynasty": "唐",
        "collection_info": null
    },
    {
        "title": "酬郑毗踯躅咏",
        "author": "孟郊",
        "content": "不似人手致，岂关地势偏。\n孤光褭余翠，独影舞多妍。\n迸火烧闲地，红星堕青天。\n忽惊物表物，嘉客为留连。",
        "dynasty": "唐",
        "collection_info": null
    },
    {
        "title": "品松",
        "author": "孟郊",
        "content": "追悲谢灵运，不得殊常封。\n纵然孔与颜，亦莫及此松。\n此松天格高，耸异千万重。\n抓拏巨灵手，擘裂少室峰。\n擘裂风雨狞，抓拏指爪𦟛。\n道入难抱心，学生易堕踪。\n时时数点仙，袅袅一线龙。\n霏微岚浪际，游戏颢兴浓。\n品松徒高高，雌鸣讵噰噰。\n赏异尚可贵，赏潜谁能容。\n名华非典实，翦弃徒纤茸。\n刻削大雅文，所以不敢慵。",
        "dynasty": "唐",
        "collection_info": null
    },
    {
        "title": "答李员外小榼味",
        "author": "孟郊",
        "content": "一拳芙蓉水，倾玉何泠泠。\n仙情夙已高，诗味今更馨。\n试啜月入骨，再衔愁尽醒。\n荷君道古诚，使我善飞翎。",
        "dynasty": "唐",
        "collection_info": null
    },
    {
        "title": "井上枸杞架",
        "author": "孟郊",
        "content": "深锁银泉甃，高叶架云空。\n不与凡木并，自将仙盖同。\n影疎千点月，声细万条风。\n迸子邻沟外，飘香客位中。\n花杯承此饮，椿岁小无穷。",
        "dynasty": "唐",
        "collection_info": null
    },
    {
        "title": "蜘蛛讽",
        "author": "孟郊",
        "content": "万类皆有性，各各禀天和。\n蚕身与汝身，汝身何太讹。\n蚕身不为己，汝身不为佗。\n蚕丝为衣裳，汝丝为网罗。\n济物几无功，害物日已多。\n百虫虽切恨，其将奈尔何。",
        "dynasty": "唐",
        "collection_info": null
    },
    {
        "title": "蚊",
        "author": "孟郊",
        "content": "五月中夜息，饥蚊尚营营。\n但将膏血求，岂觉性命轻。\n顾己宁自愧，饮人以偷生。\n愿为天下幮，一使夜景清。",
        "dynasty": "唐",
        "collection_info": null
    },
    {
        "title": "烛蛾",
        "author": "孟郊",
        "content": "灯前双舞蛾，厌生何太切。\n想尔飞来心，恶明不恶灭。\n天若百尺高，应去掩明月。",
        "dynasty": "唐",
        "collection_info": null
    },
    {
        "title": "和钱侍郎甘露",
        "author": "孟郊",
        "content": "玄天何以言，瑞露青松繁。\n忽见垂书迹，还惊涌澧源。\n春枝晨袅袅，香味晓翻翻。\n子礼忽来献，臣心固易敦。\n清风惜不动，薄雾肯蒙昏。\n嘉昼色更晶，仁慈久乃存。\n一方难独占，天下恐争论。\n侧听飞中使，重荣华德门。\n从公乐万寿，余庆及儿孙。",
        "dynasty": "唐",
        "collection_info": null
    },
    {
        "title": "和令狐侍郎郭郎中题项羽庙",
        "author": "孟郊",
        "content": "碧草凌古庙，清尘锁秋窗。\n当时独宰割，猛志谁能降。\n鼓气雷作敌，劒光电为双。\n新悲徒自起，旧恨空浮江。",
        "dynasty": "唐",
        "collection_info": null
    },
    {
        "title": "读张碧集",
        "author": "孟郊",
        "content": "天宝太白殁，六艺已消歇。\n大哉国风本，丧而王泽竭。\n先生今復生，斯文信难缺。\n下笔证兴亡，陈词备风骨。\n高秋数奏琴，澄潭一轮月。\n谁作采诗官，忍之不挥发。",
        "dynasty": "唐",
        "collection_info": null
    },
    {
        "title": "听琴",
        "author": "孟郊",
        "content": "飒飒微雨收，翻翻橡叶鸣。\n月沈乱峰西，寥落三四星。\n前溪忽调琴，隔林寒琤琤。\n闻弹正弄声，不敢枕上听。\n迴烛整头簪，漱泉立中庭。\n定步屐齿深，貌禅目冥冥。\n微风吹衣襟，亦认宫征声。\n学道三十年，未免忧死生。\n闻弹一夜中，会尽天地情。",
        "dynasty": "唐",
        "collection_info": null
    },
    {
        "title": "闻夜啼赠刘正元",
        "author": "孟郊",
        "content": "寄泣须寄黄河泉，此中怨声流彻天。\n愁人独有夜灯见，一纸乡书泪滴穿。",
        "dynasty": "唐",
        "collection_info": null
    },
    {
        "title": "喜雨",
        "author": "孟郊",
        "content": "朝见一片云，暮成千里雨。\n凄清湿高枝，散漫沾荒土。",
        "dynasty": "唐",
        "collection_info": null
    },
    {
        "title": "终南山下作",
        "author": "孟郊",
        "content": "见此原野秀，始知造化偏。\n山村不假阴，流水自雨田。\n家家梯碧峰，门门锁青烟。\n因思蜕骨人，化作飞桂仙。",
        "dynasty": "唐",
        "collection_info": null
    },
    {
        "title": "观种树",
        "author": "孟郊",
        "content": "种树皆待春，春至难久留。\n君看朝夕花，谁免离别愁。\n心意已零落，种之仍未休。\n胡为好奇者，无事自买忧。",
        "dynasty": "唐",
        "collection_info": null
    },
    {
        "title": "春雨后",
        "author": "孟郊",
        "content": "昨夜一霎雨，天意苏羣物。\n何物最先知，虚庭草争出。",
        "dynasty": "唐",
        "collection_info": null
    },
    {
        "title": "答友人赠炭",
        "author": "孟郊",
        "content": "青山白屋有仁人，赠炭价重双乌银。\n驱却坐上千重寒，烧出炉中一片春。\n吹霞弄日光不定，暖得曲身成直身。",
        "dynasty": "唐",
        "collection_info": null
    },
    {
        "title": "烂柯石",
        "author": "孟郊",
        "content": "仙界一日内，人间千载穷。\n双碁未徧局，万物皆为空。\n樵客返归路，斧柯烂从风。\n唯余石桥在，犹自凌丹虹。",
        "dynasty": "唐",
        "collection_info": null
    },
    {
        "title": "寻言上人",
        "author": "孟郊",
        "content": "万里莓苔地，不见驱驰踪。\n唯开文字窗，时写日月容。\n竹韵漫萧屑，草花徒蒙茸。\n披霜入众木，独自识青松。",
        "dynasty": "唐",
        "collection_info": null
    },
    {
        "title": "喷玉布",
        "author": "孟郊",
        "content": "去尘咫尺步，山笑康乐岩。\n天开紫石屏，泉缕明月帘。\n仙凝刻削迹，灵绽云霞纤。\n悦闻若有待，瞥见终无厌。\n俗玩讵能近，道嬉方可淹。\n踏着不死机，欲归多浮嫌。\n古醉今忽醒，今求古仍潜。\n古今相共失，语默两难恬。\n赠君喷玉布，一濯高崭崭。",
        "dynasty": "唐",
        "collection_info": null
    },
    {
        "title": "姑蔑城",
        "author": "孟郊",
        "content": "劲越既成土，强吴亦为墟。\n皇风一已被，兹邑信平居。\n抚俗观旧迹，行春布新书。\n兴亡意何在，绵叹空踌蹰。",
        "dynasty": "唐",
        "collection_info": null
    },
    {
        "title": "峥嵘岭",
        "author": "孟郊",
        "content": "疏凿顺高下，结构横烟霞。\n坐啸郡斋肃，玩奇石路斜。\n古树浮绿气，高门结朱华。\n始见峥嵘状，仰止逾可嘉。",
        "dynasty": "唐",
        "collection_info": null
    },
    {
        "title": "寻裴处士",
        "author": "孟郊",
        "content": "涉水更登陆，所向皆清真。\n寒草不藏径，灵峰知有人。\n悠哉炼金客，独与烟霞亲。\n曾是欲轻举，谁言空隐沦。\n远心寄白月，华髮迴青春。\n对此钦胜事，胡为劳我身。",
        "dynasty": "唐",
        "collection_info": null
    },
    {
        "title": "子庆诗",
        "author": "孟郊",
        "content": "王家事已奇，孟氏庆无涯。\n献子还生子，羲之又有之。\n凤兮且莫叹，鲤也会闻诗。\n小小豫章甲，纤纤玉树姿。\n人来唯仰乳，母抱未知慈。\n我欲拣其养，放麛者是谁。",
        "dynasty": "唐",
        "collection_info": null
    },
    {
        "title": "憩淮上观公法堂",
        "author": "孟郊",
        "content": "动觉日月短，静知时岁长。\n自悲道路人，暂宿空闲堂。\n孤烛让清昼，纱巾敛辉光。\n高僧积素行，事外无刚强。\n我有岩下桂，愿为炉中香。\n不惜青翠姿，为君扬芬芳。\n淮水色不污，汴流徒浑黄。\n且将琉璃意，净缀芙蓉章。\n明日还独行，羇愁来旧肠。",
        "dynasty": "唐",
        "collection_info": null
    },
    {
        "title": "江邑春霖奉赠陈侍御",
        "author": "孟郊",
        "content": "江上花木冻，雨中零落春。\n应由放忠直，在此成漂沦。\n嘉艳皆损污，好音难殷勤。\n天涯多远恨，雪涕盈芳辰。\n坐哭青草上，卧吟幽水滨。\n兴言念风俗，得意唯波鳞。\n枕席病流湿，檐楹若飞津。\n始知吴楚水，不及京洛尘。\n风浦荡归棹，泥陂陷征轮。\n两途日无遂，相赠唯沾巾。",
        "dynasty": "唐",
        "collection_info": null
    },
    {
        "title": "溧阳秋霁",
        "author": "孟郊",
        "content": "晚雨晓犹在，萧寥激前阶。\n星星满衰鬓，耿耿入秋怀。\n旧识半零落，前心骤相乖。\n饱泉亦恐醉，惕宦肃如斋。\n上客处华池，下寮宅枯崖。\n叩高占生物，龃龉回难谐。",
        "dynasty": "唐",
        "collection_info": null
    },
    {
        "title": "列仙文 方诸青童君",
        "author": "孟郊",
        "content": "大霞霏晨晖，元气无常形。\n玄辔飞霄外，八景乘高清。\n手把玉皇袂，携我晨中生。\n玄庭自嘉会，金书拆华名。\n贤女密所妍，相期洛水軿。",
        "dynasty": "唐",
        "collection_info": null
    },
    {
        "title": "列仙文 清虚真人",
        "author": "孟郊",
        "content": "歘驾空清虚，徘徊西华馆。\n琼轮暨晨抄，虎骑逐烟散。\n惠风振丹旌，明烛朗八焕。\n解襟墉房内，神铃鸣璀璨。\n栖景若林柯，九弦空中弹。\n遗我积世忧，释此千载叹。\n怡眄无极已，终夜復待旦。",
        "dynasty": "唐",
        "collection_info": null
    },
    {
        "title": "列仙文 金母飞空歌",
        "author": "孟郊",
        "content": "驾我八景舆，歘然入玉清。\n龙羣拂霄上，虎旗摄朱兵。\n逍遥三弦际，万流无暂停。\n哀此去留会，劫尽天地倾。\n当寻无中景，不死亦不生。\n体彼自然道，寂观合大冥。\n南岳挺直干，玉英曜颕精。\n有任靡期事，无心自虚灵。\n嘉会绛河内，相与乐未英。",
        "dynasty": "唐",
        "collection_info": null
    },
    {
        "title": "列仙文 安度明",
        "author": "孟郊",
        "content": "丹霞焕上清，八风鼓太和。\n迴我神霄辇，遂造岭玉阿。\n咄嗟天地外，九围皆我家。\n上采白日精，下饮黄月华。\n灵观空无中，鹏路无间邪。\n顾见魏贤安，浊气伤汝和。\n勤研玄中思，道成更相过。",
        "dynasty": "唐",
        "collection_info": null
    },
    {
        "title": "夏日谒智远禅师",
        "author": "孟郊",
        "content": "吾师当几祖，说法云无空。\n禅心三界外，宴坐天地中。\n院静鬼神去，身与草木同。\n因知护王国，满钵盛毒龙。\n抖擞尘埃衣，谒师见真宗。\n何必千万劫，瞬息去樊笼。\n盛夏火为日，一堂十月风。\n不得为弟子，名姓挂儒宫。",
        "dynasty": "唐",
        "collection_info": null
    },
    {
        "title": "访嵩阳道士不遇",
        "author": "孟郊",
        "content": "先生五兵游，文焰藏金鼎。\n日下鹤过时，人间空落影。\n常言一粒药，不堕生死境。\n何当列御寇，去问仙人请。",
        "dynasty": "唐",
        "collection_info": null
    },
    {
        "title": "听蓝溪僧为元居士说维摩经",
        "author": "孟郊",
        "content": "古树少枝叶，真僧亦相依。\n山木自曲直，道人无是非。\n手持维摩偈，心向居士归。\n空景忽开霁，雪花犹在衣。\n洗然水溪昼，寒物生光辉。",
        "dynasty": "唐",
        "collection_info": null
    },
    {
        "title": "借车",
        "author": "孟郊",
        "content": "借车载家具，家具少于车。\n借者莫弹指，贫穷何足嗟。\n百年徒役走，万事尽随花。",
        "dynasty": "唐",
        "collection_info": null
    },
    {
        "title": "喜符郎诗有天纵",
        "author": "孟郊",
        "content": "念符不由级，屹得文章阶。\n白玉抽一毫，绿珉已难排。\n偷笔作文章，乞墨潜磨揩。\n海鲸始生尾，试摆蓬壶涡。\n幸当禁止之，勿使恣狂怀。\n自悲无子嗟，喜妬双喈喈。",
        "dynasty": "唐",
        "collection_info": null
    },
    {
        "title": "凭周况先辈于朝贤乞茶",
        "author": "孟郊",
        "content": "道意勿乏味，心绪病无悰。\n蒙茗玉花尽，越瓯荷叶空。\n锦水有鲜色，蜀山饶芳藂。\n云根纔翦绿，印缝已霏红。\n曾向贵人得，最将诗叟同。\n幸为乞寄来，救此病劣躬。",
        "dynasty": "唐",
        "collection_info": null
    },
    {
        "title": "上昭成阁不得于从侄僧悟空院叹嗟",
        "author": "孟郊",
        "content": "欲上千级阁，问天三四言。\n未尽数十登，心目风浪翻。\n手手把惊魄，脚脚踏坠魂。\n却流至旧手，傍掣犹欲奔。\n老病但自悲，古蠹木万痕。\n老力安可夸，秋海萍一根。\n孤叟何所归，昼眼如黄昏。\n常恐失好步，入彼市井门。\n结僧为亲情，策竹为子孙。\n此诚徒切切，此意空存存。\n一寸地上语，高天何由闻。",
        "dynasty": "唐",
        "collection_info": null
    },
    {
        "title": "魏博田兴尚书听嫂命不立非夫人诗",
        "author": "孟郊",
        "content": "君子躭古礼，如馋鱼吞钩。\n昨闻敬嫂言，掣心东北流。\n魏博田尚书，与礼相绸缪。\n善词闻天下，一日一再周。",
        "dynasty": "唐",
        "collection_info": null
    },
    {
        "title": "读经",
        "author": "孟郊",
        "content": "垂老抱佛脚，教妻读黄经。\n经黄名小品，一纸千明星。\n曾读大般若，细感肸蠁听。\n当时把斋中，方寸抱万灵。\n忽復入长安，蹴踏日月宁。\n老方却归来，收拾可丁丁。\n拂拭尘几案，开函就孤亭。\n儒书难借索，僧籤饶芳馨。\n驿驿不开手，铿铿闻异铃。\n得善如焚香，去恶如脱腥。\n安得颜子耳，曾未如此听。\n听之何有言，德教贵有形。\n何言中国外，有国如海萍。\n海萍国教异，天声各泠泠。\n安排未定时，心火竞荧荧。\n将如庶几者，声尽形元冥。",
        "dynasty": "唐",
        "collection_info": null
    },
    {
        "title": "谢李辀再到",
        "author": "孟郊",
        "content": "等闲拜日晚，夫妻独相疮。\n况是贤人冤，何必哭飞杨。\n昨夜梦得劒，为君藏中肠。\n会将当风烹，血染布衣裳。\n劳君又扣门，词句失寻常。\n我不忍出厅，血字湿土墙。\n血字耿不灭，我心惧惶惶。\n会有铿锵夫，见之目生光。\n生光非等闲，君其且安祥。",
        "dynasty": "唐",
        "collection_info": null
    },
    {
        "title": "忽不贫喜卢仝书船归洛",
        "author": "孟郊",
        "content": "贫孟忽不贫，请问孟何如。\n卢仝归洛船，崔嵬但载书。\n江潮清翻翻，淮潮碧徐徐。\n夜信为朝信，朝信良卷舒。\n江淮君子水，相送仁有余。\n我去官色衫，肩经入君庐。\n喃喃肩经郎，言语倾琪琚。\n琪琚铿好词，鸟鹊跃庭除。\n书船平安归，喜报乡里闾。\n我愿拾遗柴，巢经于空虚。\n下免尘土侵，上为云霞居。\n日月更相锁，道义分明储。\n不愿空岧峣，但愿实工夫。\n实空二理微，分别相起予。\n经书荒芜多，为君勉勉锄。\n勉勉不敢专，传之方在诸。",
        "dynasty": "唐",
        "collection_info": null
    },
    {
        "title": "弔国殇",
        "author": "孟郊",
        "content": "徒言人最灵，白骨乱纵横。\n如何当春死，不及羣草生。\n尧舜宰干坤，器农不器兵。\n秦汉盗山岳，铸杀不铸畊。\n天地莫生金，生金人竞争。",
        "dynasty": "唐",
        "collection_info": null
    },
    {
        "title": "弔比干墓",
        "author": "孟郊",
        "content": "殷辛帝天下，厌为天下尊。\n干刚既一断，贤愚无二门。\n佞是福身本，忠是丧己源。\n饿虎不食子，人无骨肉恩。\n日影不入地，下埋冤死魂。\n有骨不为土，应作直木根。\n今来过此乡，下马弔此坟。\n静念君臣间，有道谁敢论。",
        "dynasty": "唐",
        "collection_info": null
    },
    {
        "title": "弔元鲁山 一",
        "author": "孟郊",
        "content": "[搏]鸷有余饱，鲁山长饥空。\n豪人饫鲜肥，鲁山饭蒿蓬。\n食名皆霸官，食力乃尧农。\n君子耻新态，鲁山与古终。\n天璞本平一，人巧生异同。\n鲁山不自剖，全璞竟没躬。",
        "dynasty": "唐",
        "collection_info": null
    },
    {
        "title": "弔元鲁山 二",
        "author": "孟郊",
        "content": "自剖多是非，流滥将何归。\n奔竞立诡节，凌侮争怪辉。\n五常坐销铄，万类随衰微。\n以兹见鲁山，道蹇无所依。",
        "dynasty": "唐",
        "collection_info": null
    },
    {
        "title": "弔元鲁山 三",
        "author": "孟郊",
        "content": "君子不自蹇，鲁山蹇有因。\n苟含天地秀，皆是天地身。\n天地蹇既甚，鲁山道莫伸。\n天地气不足，鲁山食更贫。\n始知补元化，竟须得贤人。",
        "dynasty": "唐",
        "collection_info": null
    },
    {
        "title": "弔元鲁山 四",
        "author": "孟郊",
        "content": "贤人多自霾，道理与俗乖。\n细功不敢言，远韵方始谐。\n万物饱为饱，万人怀为怀。\n一声苟失所，众憾来相排。\n所以元鲁山，饥衰难与偕。",
        "dynasty": "唐",
        "collection_info": null
    },
    {
        "title": "弔元鲁山 五",
        "author": "孟郊",
        "content": "远阶无近级，造次不可升。\n贤人洁肠胃，寒日空澄凝。\n血誓竟讹谬，膏明易煎蒸。\n以之驱鲁山，疎迹去莫乘。",
        "dynasty": "唐",
        "collection_info": null
    },
    {
        "title": "弔元鲁山 六",
        "author": "孟郊",
        "content": "言从鲁山宦，尽化尧时心。\n豺狼耻狂噬，齿牙闭霜金。\n竞来闢田土，相与畊嵚岑。\n当宵无关锁，竟岁饶歌吟。\n善教復天术，美词非俗箴。\n精微自然事，视听不可寻。\n因书鲁山绩，庶合箫韶音。",
        "dynasty": "唐",
        "collection_info": null
    },
    {
        "title": "弔元鲁山 七",
        "author": "孟郊",
        "content": "箫韶太平乐，鲁山不虚作。\n千古若有知，百年幸如昨。\n谁能嗣教化，以此洗浮薄。\n君臣贵深遇，天地有灵橐。\n力运既艰难，德符方合漠。\n名位苟虚旷，声明自销铄。\n礼法虽相救，贞浓易糟粕。\n哀哀元鲁山，毕竟谁能度。",
        "dynasty": "唐",
        "collection_info": null
    },
    {
        "title": "弔元鲁山 八",
        "author": "孟郊",
        "content": "当今富教化，元后得贤相。\n冰心镜衰古，霜议清遐障。\n幽埋尽洸洗，滞旅免流浪。\n唯余鲁山名，未获旌廉让。\n二三贞苦士，刷视耸危望。\n髮秋青山夜，目断丹阙亮。\n诱类幸从兹，嘉招固非妄。\n小生奏狂狷，感惕增万状。",
        "dynasty": "唐",
        "collection_info": null
    },
    {
        "title": "弔元鲁山 九",
        "author": "孟郊",
        "content": "黄犊不知孝，鲁山自驾车。\n非贤不可妻，鲁山竟无家。\n供养耻佗力，言词岂纤瑕。\n将谣鲁山德，赜海谁能涯。",
        "dynasty": "唐",
        "collection_info": null
    },
    {
        "title": "弔元鲁山 十",
        "author": "孟郊",
        "content": "遗婴尽雏乳，何况骨肉枝。\n心肠结苦诚，胸臆垂甘滋。\n事已出古表，谁言独今奇。\n贤人母万物，岂弟流前诗。",
        "dynasty": "唐",
        "collection_info": null
    },
    {
        "title": "哭李观",
        "author": "孟郊",
        "content": "志士不得老，多为直气伤。\n阮公终日哭，寿命固难长。\n颜子既殂谢，孔门无辉光。\n文星落奇曜，宝劒摧修铓。\n常作金应石，忽为宫别商。\n为尔弔琴瑟，断弦难再张。\n偏毂不可转，隻翼不可翔。\n清尘无吹嘘，委地难飞扬。\n此义古所重，此风今则亡。\n自闻丧元宾，一日八九狂。\n沈痛此丈夫，惊呼彼穹苍。\n我有出俗韵，劳君疾恶肠。\n知音既已矣，微言谁能彰。\n旅葬无高坟，栽松不成行。\n哀歌动寒日，赠泪沾晨霜。\n神理本窅窅，今来更茫茫。\n何以荡悲怀，万事付一觞。",
        "dynasty": "唐",
        "collection_info": null
    },
    {
        "title": "李少府厅弔李元宾遗字",
        "author": "孟郊",
        "content": "零落三四字，忽成千万年。\n那知冥寞客，不有补亡篇。\n斜月弔空壁，旅人难独眠。\n一生能几时，百虑来相煎。\n戚戚故交泪，幽幽长夜泉。\n已矣难重言，一言一潸然。",
        "dynasty": "唐",
        "collection_info": null
    },
    {
        "title": "悼吴兴汤衡评事",
        "author": "孟郊",
        "content": "君生霅水清，君殁霅水浑。\n空令骨肉情，哭得白日昏。\n大夜不復晓，古松长闭门。\n琴弦绿水绝，诗句青山存。\n昔为芳春颜，今为荒草根。\n独问冥冥理，先儒未曾言。",
        "dynasty": "唐",
        "collection_info": null
    },
    {
        "title": "哀孟云卿嵩阳荒居",
        "author": "孟郊",
        "content": "戚戚抱幽独，宴宴沈荒居。\n不闻新欢笑，但覩旧诗书。\n艺蘗意弥苦，耕山食无余。\n定交昔何在，至戚今或疎。\n薄俗易销歇，淳风难久舒。\n秋芜上空堂，寒槿落枯渠。\n薙草恐伤蕙，摄衣自理锄。\n残芳亦可饵，遗秀谁忍除。\n徘徊未能去，为尔涕涟如。",
        "dynasty": "唐",
        "collection_info": null
    },
    {
        "title": "哭卢贞国",
        "author": "孟郊",
        "content": "一别难与期，存亡易寒燠。\n下马入君门，声悲不成哭。\n自能富才艺，当冀深荣禄。\n皇天负我贤，遗恨至两目。\n平生嘆无子，家家亲相嘱。",
        "dynasty": "唐",
        "collection_info": null
    },
    {
        "title": "伤旧游",
        "author": "孟郊",
        "content": "去春会处今春归，花数不减人数稀。\n朝笑片时暮成泣，东风一向还西辉。",
        "dynasty": "唐",
        "collection_info": null
    },
    {
        "title": "弔房十五次卿少府",
        "author": "孟郊",
        "content": "日高方得起，独赏些些春。\n可惜宛转鸎，好音与佗人。\n昔年此气味，还走曲江滨。\n逢着韩退之，结交方殷勤。\n蜀客骨目高，聪辩劒戟新。\n如何昨日欢，今日见无因。\n英奇一谢世，视听一为尘。\n谁言老泪短，泪短沾衣巾。",
        "dynasty": "唐",
        "collection_info": null
    },
    {
        "title": "逢江南故昼上人会中郑方回",
        "author": "孟郊",
        "content": "相逢失意中，万感因语至。\n追思东林日，掩抑北邙泪。\n筐箧有遗文，江山旧清气。\n尘生逍遥注，墨故飞动字。\n荒毁碧涧居，虚无青松位。\n珠沈百泉暗，月死羣象闭。\n永谢平生言，知音岂容易。",
        "dynasty": "唐",
        "collection_info": null
    },
    {
        "title": "哭秘书包大监",
        "author": "孟郊",
        "content": "哲人卧病日，贱子泣玉年。\n常恐宝镜破，明月难再圆。\n文字未改素，声容忽归玄。\n始知知音稀，千载一绝弦。\n旧馆有遗琴，清风那復传。",
        "dynasty": "唐",
        "collection_info": null
    },
    {
        "title": "悼幼子",
        "author": "孟郊",
        "content": "一闭黄蒿门，不闻白日事。\n生气散成风，枯骸化为地。\n负我十年恩，欠尔千行泪。\n洒之北原上，不待秋风至。",
        "dynasty": "唐",
        "collection_info": null
    },
    {
        "title": "悼亡",
        "author": "孟郊",
        "content": "山头明月夜增辉，增辉不照重泉下。\n泉下双龙无再期，金蚕玉燕空销化。\n朝云暮雨成古墟，萧萧野竹风吹亚。",
        "dynasty": "唐",
        "collection_info": null
    },
    {
        "title": "弔李元宾坟",
        "author": "孟郊",
        "content": "晓上荒凉原，弔彼寂寥魂。\n眼咽此时泪，耳悽在日言。\n冥冥千万年，坟锁孤松根。",
        "dynasty": "唐",
        "collection_info": null
    },
    {
        "title": "览崔爽遗文因纾幽怀",
        "author": "孟郊",
        "content": "堕泪数首文，悲结千里坟。\n苍旻且留我，白日空遗君。\n仙鹤未巢月，衰凤先坠云。\n清风独起时，旧语如再闻。\n瑶草罢葳蕤，桂花休氛氲。\n万物与我心，相感吴江濆。",
        "dynasty": "唐",
        "collection_info": null
    },
    {
        "title": "峡哀 一",
        "author": "孟郊",
        "content": "昔多相与笑，今谁相与哀。\n峡哀哭幽魂，噭噭风吹来。\n堕魄抱空月，出没难自裁。\n齑粉一闪间，春涛百丈雷。\n峡水声不平，碧沲牵清洄。\n沙棱箭箭急，波齿龂龂开。\n呀彼无底吮，待此不测灾。\n谷号相喷激，石怒争旋迴。\n古醉有復乡，今缧多为能。\n字孤徒髣髴，衔雪犹惊猜。\n薄俗少直肠，交结须横财。\n黄金买相弔，幽泣无余漼。\n我有古心意，为君空摧颓。",
        "dynasty": "唐",
        "collection_info": null
    },
    {
        "title": "峡哀 二",
        "author": "孟郊",
        "content": "上天下天水，出地入地舟。\n石劒相劈斫，石波怒蛟虬。\n花木迭宿春，风飙凝古秋。\n幽怪窟穴语，飞闻肸蠁流。\n沈哀日已深，衔诉将何求。",
        "dynasty": "唐",
        "collection_info": null
    },
    {
        "title": "峡哀 三",
        "author": "孟郊",
        "content": "三峡一线天，三峡万绳泉。\n上仄碎日月，下掣狂漪涟。\n破魂一两点，凝幽数百年。\n峡晖不停午，峡险多饥涎。\n树根锁枯棺，孤骨褭褭悬。\n树枝哭霜栖，哀韵杳杳鲜。\n逐客零落肠，到此汤火煎。\n性命如纺绩，道路随索缘。\n奠泪弔波灵，波灵将闪然。",
        "dynasty": "唐",
        "collection_info": null
    },
    {
        "title": "峡哀 四",
        "author": "孟郊",
        "content": "峡乱鸣清磬，产石为鲜鳞。\n喷为腥雨涎，吹作黑井身。\n怪光闪众异，饿劒唯待人。\n老肠未曾饱，古齿崭岩嗔。\n嚼齿三峡泉，三峡声龂龂。",
        "dynasty": "唐",
        "collection_info": null
    },
    {
        "title": "峡哀 五",
        "author": "孟郊",
        "content": "峡螭老解语，百丈潭底闻。\n毒波为计校，饮血养子孙。\n既非皋陶吏，空食沈狱魂。\n潜怪何幽幽，魄说徒云云。\n峡听哀哭泉，峡弔鳏寡猿。\n峡声非人声，劒水相劈翻。\n斯谁士诸谢，奏此沉苦言。",
        "dynasty": "唐",
        "collection_info": null
    },
    {
        "title": "峡哀 六",
        "author": "孟郊",
        "content": "谗人峡虬心，渴罪呀然浔。\n所食无直肠，所语饶枭音。\n石齿嚼百泉，石风号千琴。\n幽哀莫能远，分雪何由寻。\n月魄高卓卓，峡窟清沉沉。\n衔诉何时明，抱痛已不禁。\n犀飞空波涛，裂石千嵚岑。",
        "dynasty": "唐",
        "collection_info": null
    },
    {
        "title": "峡哀 七",
        "author": "孟郊",
        "content": "峡棱剸日月，日月多摧辉。\n物皆斜仄生，鸟亦斜仄飞。\n潜石齿相锁，沉魂招莫归。\n恍惚清泉甲，斑斓碧石衣。\n饿嚥潺湲号，涎似泓浤肥。\n峡青不可游，腥草生微微。",
        "dynasty": "唐",
        "collection_info": null
    },
    {
        "title": "峡哀 八",
        "author": "孟郊",
        "content": "峡景滑易堕，峡花怪非春。\n红光根潜涎，碧雨飞沃津。\n巴谷蛟螭心，巴乡魍魉亲。\n噉生不问贤，至死独养身。\n腥语信者谁，拗歌欢非真。\n仄田无异稼，毒水多狞鳞。\n异类不可友，峡哀哀难伸。",
        "dynasty": "唐",
        "collection_info": null
    },
    {
        "title": "峡哀 九",
        "author": "孟郊",
        "content": "峡水劒戟狞，峡舟霹雳翔。\n因依虺蜴手，起坐风雨忙。\n峡旅多窜官，峡氓多非良。\n滑心不可求，滑习积已长。\n漠漠涎雾起，龂龂涎水光。\n渴贤如之何，忽在水中央。",
        "dynasty": "唐",
        "collection_info": null
    },
    {
        "title": "峡哀 十",
        "author": "孟郊",
        "content": "枭鸱作人语，蛟虬吸水波。\n能于白日间，谄欲晴风和。\n骇智蹶众命，蕴腥布深萝。\n齿泉无底贫，锯涎在处多。\n仄树鸟不巢，踔𨃚猿相过。\n峡哀不可听，峡怨其奈何。",
        "dynasty": "唐",
        "collection_info": null
    },
    {
        "title": "杏殇 一",
        "author": "孟郊",
        "content": "冻手莫弄珠，弄珠珠易飞。\n惊霜莫翦春，翦春无光辉。\n零落小花乳，斓斑昔婴衣。\n拾之不盈把，日暮空悲归。",
        "dynasty": "唐",
        "collection_info": null
    },
    {
        "title": "杏殇 二",
        "author": "孟郊",
        "content": "地上空拾星，枝上不见花。\n哀哀孤老人，戚戚无子家。\n岂若没水凫，不如拾巢鸦。\n浪鷇破便飞，风雏褭相夸。\n芳婴不復生，向物空悲嗟。",
        "dynasty": "唐",
        "collection_info": null
    },
    {
        "title": "杏殇 三",
        "author": "孟郊",
        "content": "应是一线泪，入此春木心。\n枝枝不成花，片片落翦金。\n春寿何可长，霜哀亦已深。\n常时洗芳泉，此日洗泪襟。",
        "dynasty": "唐",
        "collection_info": null
    },
    {
        "title": "杏殇 四",
        "author": "孟郊",
        "content": "儿生月不明，儿死月始光。\n儿月两相夺，儿命果不长。\n如何此英英，亦为弔苍苍。\n甘为堕地尘，不为末世芳。",
        "dynasty": "唐",
        "collection_info": null
    },
    {
        "title": "杏殇 五",
        "author": "孟郊",
        "content": "踏地恐土痛，损彼芳树根。\n此诚天不知，翦弃我子孙。\n垂枝有千落，芳命无一存。\n谁谓生人家，春色不入门。",
        "dynasty": "唐",
        "collection_info": null
    },
    {
        "title": "杏殇 六",
        "author": "孟郊",
        "content": "冽冽霜杀春，枝枝疑纤刀。\n木心既零落，山窍空呼号。\n班班落地英，点点如明膏。\n始知天地间，万物皆不牢。",
        "dynasty": "唐",
        "collection_info": null
    },
    {
        "title": "杏殇 七",
        "author": "孟郊",
        "content": "哭此不成春，泪痕三四斑。\n失芳蝶既狂，失子老亦孱。\n且无生生力，自有死死颜。\n灵凤不衔诉，谁为扣天关。",
        "dynasty": "唐",
        "collection_info": null
    },
    {
        "title": "杏殇 八",
        "author": "孟郊",
        "content": "此儿自见灾，花发多不谐。\n穷老收碎心，永夜抱破怀。\n声死更何言，意死不必喈。\n病叟无子孙，独立犹束柴。",
        "dynasty": "唐",
        "collection_info": null
    },
    {
        "title": "杏殇 九",
        "author": "孟郊",
        "content": "霜似败红芳，剪啄十数双。\n参差呻细风，噞喁沸浅江。\n泣凝不可消，恨壮难自降。\n空遗旧日影，怨彼小书窗。",
        "dynasty": "唐",
        "collection_info": null
    },
    {
        "title": "弔江南老家人春梅",
        "author": "孟郊",
        "content": "念尔筋力尽，违我衣食恩。\n奈何粗犷儿，生鞭见死痕。\n旧使常以礼，新怨将谁吞。\n胡为乎泥中，消歇教义源。",
        "dynasty": "唐",
        "collection_info": null
    },
    {
        "title": "哭李丹员外幷寄杜中丞",
        "author": "孟郊",
        "content": "生死方知交态存，忍将齚齖报幽魂。\n十年同在平原客，更遣何人哭寝门。",
        "dynasty": "唐",
        "collection_info": null
    },
    {
        "title": "哭刘言史",
        "author": "孟郊",
        "content": "诗人业孤峭，饿死良已多。\n相悲与相笑，累累其奈何。\n精异刘言史，诗肠倾珠河。\n取次抱置之，飞过东溟波。\n可惜大国谣，飘为四夷歌。\n常于众中会，颜色两切[磋]。\n今日果成死，葬襄之洛河。\n洛岸远相弔，洒泪双滂沱。",
        "dynasty": "唐",
        "collection_info": null
    },
    {
        "title": "弔卢殷 一",
        "author": "孟郊",
        "content": "诗人多清峭，饿死抱空山。\n白云既无主，飞出意等闲。\n久病床席尸，护丧童仆孱。\n故书穷鼠嚙，狼藉一室间。\n君归新鬼乡，我面古玉颜。\n羞见入地时，无人叫追攀。\n百泉空相吊，日久哀潺潺。",
        "dynasty": "唐",
        "collection_info": null
    },
    {
        "title": "弔卢殷 二",
        "author": "孟郊",
        "content": "唧唧復唧唧，千古一月色。\n新新復新新，千古一花春。\n邙风噫孟郊，嵩秋葬卢殷。\n北邙前后客，相弔为埃尘。\n北邙棘针草，泪根生苦辛。\n烟火不自暖，筋力早已贫。\n幽荐一杯泣，泻之清洛滨。\n添为断肠声，愁杀长别人。",
        "dynasty": "唐",
        "collection_info": null
    },
    {
        "title": "弔卢殷 三",
        "author": "孟郊",
        "content": "棘针风相号，破碎诸苦哀。\n苦哀不可闻，掩耳亦入来。\n哭弦多煎声，恨涕有余摧。\n噫贫气已焚，噫死心更灰。\n梦世浮闪闪，泪波深洄洄。\n薤歌一以去，蒿闭不復开。",
        "dynasty": "唐",
        "collection_info": null
    },
    {
        "title": "弔卢殷 四",
        "author": "孟郊",
        "content": "登封草木深，登封道路微。\n日月不与光，莓苔空生衣。\n可怜无子翁，蚍蜉缘病肌。\n挛卧岁时长，涟涟但幽噫。\n幽噫虎豹闻，此外相访稀。\n至亲唯有诗，抱心死有归。\n河南韩先生，后君作因依。\n磨一片嵌岩，书千古光辉。",
        "dynasty": "唐",
        "collection_info": null
    },
    {
        "title": "弔卢殷 五",
        "author": "孟郊",
        "content": "贤人无计较，生苦死徒夸。\n佗名润子孙，君名润泥沙。\n可惜千首文，闪如一朝花。\n零落难苦言，起坐空惊嗟。",
        "dynasty": "唐",
        "collection_info": null
    },
    {
        "title": "弔卢殷 六",
        "author": "孟郊",
        "content": "耳闻陋巷生，眼见鲁山君。\n饿死始有名，饿名高氛氲。\n戆叟老壮气，感之为忧云。\n所忧唯一泣，古今相纷纷。\n平生与君说，逮此俱云云。",
        "dynasty": "唐",
        "collection_info": null
    },
    {
        "title": "弔卢殷 七",
        "author": "孟郊",
        "content": "初识漆鬓髮，争为新文章。\n夜踏明月桥，店饮吾曹床。\n醉啜二杯酿，名郁一县香。\n寺中摘梅花，园裏翦浮芳。\n高嗜绿蔬羹，意轻肥腻羊。\n吟哦无滓韵，言语多古肠。\n白首忽然至，盛年如偷将。\n清浊俱莫追，何须駡沧浪。",
        "dynasty": "唐",
        "collection_info": null
    },
    {
        "title": "弔卢殷 八",
        "author": "孟郊",
        "content": "前贤多哭酒，哭酒免哭心。\n后贤试衔之，哀至无不深。\n少年哭酒时，白髮亦已侵。\n老年哭酒时，声韵随生沈。\n寄言哭酒宾，勿作登封音。\n登封徒放声，天地竟难寻。",
        "dynasty": "唐",
        "collection_info": null
    },
    {
        "title": "弔卢殷 九",
        "author": "孟郊",
        "content": "同人少相哭，异类多相号。\n始知禽兽痴，却至天然高。\n非子病无泪，非父念莫劳。\n如何裁亲疎，用礼如用刀。\n孤丧鲜匍匐，闭哀抱郁陶。\n烦他手中葬，诚信焉能褒。\n嗟嗟无子翁，死弃如脱毛。",
        "dynasty": "唐",
        "collection_info": null
    },
    {
        "title": "弔卢殷 十",
        "author": "孟郊",
        "content": "圣人哭贤人，骨化气为星。\n文章飞上天，列宿增晶荧。\n前古文可数，今人文亦灵。\n高名称谪仙，昇降曾莫停。\n有文死更香，无文生亦腥。\n为君铿好辞，永传作谧宁。",
        "dynasty": "唐",
        "collection_info": null
    },
    {
        "title": "寄远曲",
        "author": "张籍",
        "content": "美人来去春江暖，江头无人湘水满。\n浣沙石上水禽栖，江南路长春日短。\n兰舟桂楫常渡江，无因重寄双琼珰。",
        "dynasty": "唐",
        "collection_info": null
    },
    {
        "title": "行路难",
        "author": "张籍",
        "content": "湘东行人长叹息，十年离家归未得。\n弊裘羸马苦难行，僮仆饥寒少筋力。\n君不见床头黄金尽，壮士无颜色。\n龙蟠泥中未有云，不能生彼升天翼。",
        "dynasty": "唐",
        "collection_info": null
    },
    {
        "title": "征妇怨",
        "author": "张籍",
        "content": "九月匈奴杀边将，汉军全没辽水上。\n万里无人收白骨，家家城下招魂葬。\n妇人依倚子与夫，同居贫贱心亦舒。\n夫死战场子在腹，妾身虽存如昼烛。",
        "dynasty": "唐",
        "collection_info": null
    },
    {
        "title": "白纻歌",
        "author": "张籍",
        "content": "皎皎白纻白且鲜，将作春衣称少年。\n裁缝长短不能定，自持刀尺向姑前。\n復恐兰膏污纤指，常遣傍人收堕珥。\n衣裳着时寒食下，还把玉鞭鞭白马。",
        "dynasty": "唐",
        "collection_info": null
    },
    {
        "title": "野老歌",
        "author": "张籍",
        "content": "老农家贫在山住，耕种山田三四亩。\n苗疎税多不得食，输入官仓化为土。\n岁暮锄犂傍空室，呼儿登山收橡实。\n西江贾客珠百斛，船中养犬长食肉。",
        "dynasty": "唐",
        "collection_info": null
    },
    {
        "title": "寄衣曲",
        "author": "张籍",
        "content": "织素缝衣独苦辛，远因回使寄征人。\n官家亦自寄衣去，贵从妾手着君身。\n高堂姑老无侍子，不得自到边城裏。\n殷勤为看初着时，征夫身上宜不宜。",
        "dynasty": "唐",
        "collection_info": null
    },
    {
        "title": "送远曲",
        "author": "张籍",
        "content": "戏马台南山簇簇，山边饮酒歌别曲。\n行人醉后起登车，席上回尊劝僮仆。\n青天漫漫覆长路，远游无家安得住。\n愿君到处自题名，他日知君从此去。",
        "dynasty": "唐",
        "collection_info": null
    },
    {
        "title": "筑城词",
        "author": "张籍",
        "content": "筑城处，千人万人齐把杵。\n重重土坚试行锥，军吏执鞭催作迟。\n来时一年深碛裏，尽着短衣渴无水。\n力尽不得抛杵声，杵声未尽人皆死。\n家家养男当门户，今日作君城下土。",
        "dynasty": "唐",
        "collection_info": null
    },
    {
        "title": "猛虎行",
        "author": "张籍",
        "content": "南山北山树冥冥，猛虎白日绕林行。\n向晚一身当道食，山中麋鹿尽无声。\n年年养子在空谷，雌雄上山不相逐。\n谷中近窟有山村，长向村家取黄犊。\n五陵年少不敢射，空来林下看行迹。",
        "dynasty": "唐",
        "collection_info": null
    },
    {
        "title": "别离曲",
        "author": "张籍",
        "content": "行人结束出门去，几时更踏门前路。\n忆昔君初纳采时，不言身属辽阳戍。\n早知今日当别离，成君家计良为谁。\n男儿生身自有役，那得误我少年时。\n不如逐君征战死，谁能独老空闺裏。",
        "dynasty": "唐",
        "collection_info": null
    },
    {
        "title": "牧童词",
        "author": "张籍",
        "content": "远牧牛，遶村四面禾黍稠。\n陂中饥乌啄牛背，令我不得戏壠头。\n入陂草多牛散行，白犊时向芦中鸣。\n隔堤吹叶应同伴，还鼓长鞭三四声。\n牛牛食草莫相触，官家截尔头上角。",
        "dynasty": "唐",
        "collection_info": null
    },
    {
        "title": "沙堤行呈裴相公",
        "author": "张籍",
        "content": "长安大道沙为堤，早风无尘雨无泥。\n宫中玉漏下三刻，朱衣导骑丞相来。\n路傍高楼息歌吹，千车不行行者避。\n街官闾吏相传呼，当前十里惟空衢。\n白麻诏下移相印，新堤未成旧堤尽。",
        "dynasty": "唐",
        "collection_info": null
    },
    {
        "title": "求仙行",
        "author": "张籍",
        "content": "汉皇欲作飞仙子，年年采药东海裏。\n蓬莱无路海无边，方士舟中相枕死。\n招摇在天迴白日，甘泉玉树无仙实。\n九皇真人终不下，空向离宫祠太乙。\n丹田有气凝素华，君能保之昇绛霞。",
        "dynasty": "唐",
        "collection_info": null
    },
    {
        "title": "古钗叹",
        "author": "张籍",
        "content": "古钗堕井无颜色，百尺泥中今復得。\n凤凰宛转有古仪，欲为首饰不称时。\n女伴传看不知主，罗袖拂拭生光辉。\n兰膏已尽股半折，雕文刻样无年月。\n虽离井底入匣中，不用还与坠时同。",
        "dynasty": "唐",
        "collection_info": null
    },
    {
        "title": "各东西",
        "author": "张籍",
        "content": "游人别，一东復一西。\n出门相背两不返，惟信车轮与马蹄。\n道路悠悠不知处，山高海阔谁辛苦。\n远游不定难寄书，日日空寻别时语。\n浮云上天雨堕地，暂时会合终离异。\n我今与子非一身，安得死生不相弃。",
        "dynasty": "唐",
        "collection_info": null
    },
    {
        "title": "节妇吟寄东平李司空师道",
        "author": "张籍",
        "content": "君知妾有夫，赠妾双明珠。\n感君缠绵意，繫在红罗襦。\n妾家高楼连苑起，良人执戟明光裏。\n知君用心如日月，事夫誓拟同生死。",
        "dynasty": "唐",
        "collection_info": null
    },
    {
        "title": "讌客词",
        "author": "张籍",
        "content": "上客不用顾金羁，主人有酒君莫违。\n请君看取园中花，地上渐多枝上稀。\n山头树影不见石，溪水无风应更碧。\n人人齐醉起舞时，谁觉翻衣与倒帻。\n明朝花尽人已去，此地独来空绕树。",
        "dynasty": "唐",
        "collection_info": null
    },
    {
        "title": "永嘉行",
        "author": "张籍",
        "content": "黄头鲜卑入洛阳，胡儿执戟升明堂。\n晋家天子作降虏，公卿奔走如牛羊。\n紫陌旌幡暗相触，家家鸡犬惊上屋。\n妇人出门随乱兵，夫死眼前不敢哭。\n九州诸侯自顾土，无人领兵来护主。\n北人避胡多在南，南人至今能晋语。",
        "dynasty": "唐",
        "collection_info": null
    },
    {
        "title": "采莲曲",
        "author": "张籍",
        "content": "秋江岸边莲子多，采莲女儿凭船歌。\n青房圆实齐戢戢，争前竞折漾微波。\n试牵绿茎下寻藕，断处丝多刺伤手。\n白练束腰袖半卷，不插玉钗妆梳浅。\n船中未满度前洲，借问阿谁家住远。\n归时共待暮潮上，自弄芙蓉还荡桨。",
        "dynasty": "唐",
        "collection_info": null
    },
    {
        "title": "伤歌行",
        "author": "张籍",
        "content": "黄门诏下促收捕，京兆尹繫御史府。\n出门无復部曲随，亲戚相逢不容语。\n辞成谪尉南海州，受命不得须臾留。\n身着青衫骑恶马，中门之外无送者。\n邮夫防吏急諠驱，往往惊堕马蹄下。\n长安里中荒大宅，朱门已除十二戟。\n高堂舞榭锁管絃，美人遥望西南天。",
        "dynasty": "唐",
        "collection_info": null
    },
    {
        "title": "吴宫怨",
        "author": "张籍",
        "content": "吴宫四面秋江水，江清露白芙蓉死。\n吴王醉后欲更衣，座上美人娇不起。\n宫中千门復万户，君恩反覆谁能数。\n君心与妾既不同，徒向君前作歌舞。\n茱萸满宫红实垂，秋风袅袅生繁枝。\n姑苏台上夕燕罢，佗人侍寝还独归。\n白日在天光在地，君今那得长相弃。",
        "dynasty": "唐",
        "collection_info": null
    },
    {
        "title": "北邙行",
        "author": "张籍",
        "content": "洛阳北门北邙道，丧车辚辚入秋草。\n车前齐唱薤露歌，高坟新起白峨峨。\n朝朝暮暮人送葬，洛阳城中人更多。\n千金立碑高百尺，终作谁家柱下石。\n山头松柏半无主，地下白骨多于土。\n寒食家家送纸钱，乌鸢作窠衔上树。\n人居朝市未解愁，请君暂向北邙游。",
        "dynasty": "唐",
        "collection_info": null
    },
    {
        "title": "关山月",
        "author": "张籍",
        "content": "秋月朗朗关山上，山中行人马蹄响。\n关山秋来雨雪多，行人见月唱边歌。\n海边茫茫天气白，胡儿夜度黄龙碛。\n军中探骑暮出城，伏兵暗处低旌戟。\n溪水连天霜草平，野驼寻水碛中鸣。\n陇头风急雁不下，沙场苦战多流星。\n可怜万国关山道，年年战骨多秋草。",
        "dynasty": "唐",
        "collection_info": null
    },
    {
        "title": "陇头行",
        "author": "张籍",
        "content": "陇头路断人不行，胡骑夜入凉州城。\n汉兵处处格鬬死，一朝尽没陇西地。\n驱我边人胡中去，散放牛羊食禾黍。\n去年中国养子孙，今着毡裘学胡语。\n谁能更使李轻车，收取凉州入汉家。",
        "dynasty": "唐",
        "collection_info": null
    },
    {
        "title": "楚妃叹",
        "author": "张籍",
        "content": "湘云初起江沉沉，君王遥在云梦林。\n江南雨多旌旗暗，台下朝朝春水深。\n章华殿前朝万国，君心独自无终极。\n楚兵满地能逐禽，谁用一身骋筋力。\n西江若飜云梦中，麋鹿死尽应还宫。",
        "dynasty": "唐",
        "collection_info": null
    },
    {
        "title": "春日行",
        "author": "张籍",
        "content": "春日融融池上暖，竹牙出土兰心短。\n草堂晨起酒半醒，家僮报我园花满。\n头上皮冠未曾整，直入花间不寻径。\n树树殷勤尽遶行，攀枝未徧春日暝。\n不用积金着青天，不用服药求神仙。\n但愿园裏花长好，一生饮酒花前老。",
        "dynasty": "唐",
        "collection_info": null
    },
    {
        "title": "秋夜长",
        "author": "张籍",
        "content": "秋天如水夜未央，天汉东西月色光。\n愁人不寐畏枕席，暗虫唧唧遶我傍。\n荒城为村无更声，起看北斗天未明。\n白露满田风袅袅，千声万声鹖鸟鸣。",
        "dynasty": "唐",
        "collection_info": null
    },
    {
        "title": "白鼍鸣",
        "author": "张籍",
        "content": "天欲雨，有东风，南溪白鼍鸣窟中。\n六月人家井无水，夜闻鼍声人尽起。",
        "dynasty": "唐",
        "collection_info": null
    },
    {
        "title": "洛阳行",
        "author": "张籍",
        "content": "洛阳宫阙当中州，城上峨峨十二楼。\n翠华西去几时返，枭巢乳鸟藏蛰燕。\n御门空锁五十年，税彼农夫修玉殿。\n六街朝暮鼓冬冬，禁兵持戟守空宫。\n百官月月拜章表，驿使相续长安道。\n上阳宫树黄復绿，野豺入苑食麋鹿。\n陌上老翁双泪垂，共说武皇巡幸时。",
        "dynasty": "唐",
        "collection_info": null
    },
    {
        "title": "春江曲",
        "author": "张籍",
        "content": "春江无云潮水平，蒲心出水凫雏鸣。\n长干夫壻爱远行，自染春衣缝已成。\n妾身生长金陵侧，去年随夫住江北。\n春来未到父母家，舟小风多渡不得。\n欲辞舅姑先问人，私向江头祭水神。",
        "dynasty": "唐",
        "collection_info": null
    },
    {
        "title": "送远曲",
        "author": "张籍",
        "content": "吴门向西流水长，水长柳暗烟茫茫。\n行人送客各惆怅，话离叙别倾清觞。\n吟丝竹，鸣笙簧，酒酣性逸歌猖狂。\n行人告我挂帆去，此去何时返故乡。\n殷勤振衣两相嘱，世事近来还浅促。\n愿君看取吴门山，带雪经春依旧绿。\n行人行处求知亲，送君去去徒酸辛。",
        "dynasty": "唐",
        "collection_info": null
    },
    {
        "title": "塞下曲",
        "author": "张籍",
        "content": "边州八月修城堡，候骑先烧碛中草。\n胡风吹沙度陇飞，陇头林木无北枝。\n将军阅兵青塞下，鸣鼓逢逢促猎围。\n天寒山路石断裂，白日不销帐上雪。\n乌孙国乱多降胡，诏使名王持汉节。\n年年征战不得闲，边人杀尽唯空山。",
        "dynasty": "唐",
        "collection_info": null
    },
    {
        "title": "董逃行",
        "author": "张籍",
        "content": "洛阳城头火曈曈，乱兵烧我天子宫。\n宫城南面有深山，尽将老幼藏其间。\n重岩为屋橡为食，丁男夜行候消息。\n闻道官军犹掠人，旧里如今归未得。\n董逃行，汉家几时重太平。",
        "dynasty": "唐",
        "collection_info": null
    },
    {
        "title": "少年行",
        "author": "张籍",
        "content": "少年从猎出长杨，禁中新拜羽林郎。\n独对辇前射双虎，君王手赐黄金珰。\n日日鬬鸡都市裏，赢得宝刀重刻字。\n百里报仇夜出城，平明还在娼楼醉。\n遥闻虏到平陵下，不待诏书行上马。\n斩得名王献桂宫，封侯起第一日中。\n不为六郡良家子，百战始取边城功。",
        "dynasty": "唐",
        "collection_info": null
    },
    {
        "title": "白头吟",
        "author": "张籍",
        "content": "请君漆上琴，弹我白头吟。\n忆昔君前娇笑语，两情宛转如萦素。\n宫中为我起高楼，更开花池种芳树。\n春天百草秋始衰，弃我不待白头时。\n罗襦玉珥色未暗，今朝已道不相宜。\n扬州青铜作明镜，暗中持照不见影。\n人心回互自无穷，眼前好恶那能定。\n君恩已去若再返，菖蒲花开月长满。",
        "dynasty": "唐",
        "collection_info": null
    },
    {
        "title": "将军行",
        "author": "张籍",
        "content": "弹筝峡东有胡尘，天子择日拜将军。\n蓬莱殿前赐六纛，还领禁兵为部曲。\n当朝受诏不辞家，夜向咸阳原上宿。\n战车彭彭旌旗动，三十六军齐上陇。\n陇头战胜夜亦行，分兵处处收旧城。\n胡儿杀尽阴碛暮，扰扰唯有牛羊声。\n边人亲戚曾战没，今逐官军收旧骨。\n碛西行见万里空，幕府独奏将军功。",
        "dynasty": "唐",
        "collection_info": null
    },
    {
        "title": "贾客乐",
        "author": "张籍",
        "content": "金陵向西贾客多，船中生长乐风波。\n欲发移船近江口，船头祭神各浇酒。\n停杯共说远行期，入蜀经蛮谁别离。\n金多众中为上客，夜夜算缗眠独迟。\n秋江初月猩猩语，孤帆夜发潇湘渚。\n水工持檝防暗滩，直过山边及前侣。\n年年逐利西復东，姓名不在县籍中。\n农夫税多长辛苦，弃业长为贩宝翁。",
        "dynasty": "唐",
        "collection_info": null
    },
    {
        "title": "羁旅行",
        "author": "张籍",
        "content": "远客出门行路难，停车敛策在门端。\n荒城无人霜满路，野火烧桥不得度。\n寒虫入窟鸟归巢，僮仆问我谁家去。\n行寻田头暝未息，双毂长辕碍荆棘。\n缘冈入涧投田家，主人舂米为夜食。\n晨鸡喔喔茅屋傍，行人起扫车上霜。\n旧山已别行已远，身计未成难復返。\n长安陌上相识稀，遥望天山白日晚。\n谁能听我辛苦行，为向君前歌一声。",
        "dynasty": "唐",
        "collection_info": null
    },
    {
        "title": "车遥遥",
        "author": "张籍",
        "content": "征人遥遥出古城，双轮齐动驷马鸣。\n山川无处不归路，念君长作万里行。\n野田人稀秋草绿，日暮放马车中宿。\n惊麏游兔在我傍，独唱乡歌对僮仆。\n君家大宅凤城隅，年年道上随行车。\n愿为玉銮繫华轼，终日有声在君侧。\n门前旧辙久已平，无由復得君消息。",
        "dynasty": "唐",
        "collection_info": null
    },
    {
        "title": "妾薄命",
        "author": "张籍",
        "content": "薄命妇，良家子，无事从军去万里。\n汉家天子平四夷，护羌都尉裹尸归。\n念君此行为死别，对君裁缝泉下衣。\n与君一日为夫妇，千年万岁亦相守。\n君爱龙城征战功，妾愿青楼歌乐同。\n人生各各有所欲，讵得将心入君腹。",
        "dynasty": "唐",
        "collection_info": null
    },
    {
        "title": "朱鹭",
        "author": "张籍",
        "content": "翩翩兮朱鹭，来泛春塘栖绿树。\n羽毛如翦色如染，远飞欲下双翅敛。\n避人引子入深壍，动处水纹开滟滟。\n谁知豪家网尔躯，不如饮啄江海隅。",
        "dynasty": "唐",
        "collection_info": null
    },
    {
        "title": "远别离",
        "author": "张籍",
        "content": "莲叶团团杏花拆，长江鲤鱼鬐鬣赤。\n念君少年弃亲戚，千里万里独为客。\n谁言远别心不易，天星坠地能为石。\n几时断得城南陌，勿使居人有行役。",
        "dynasty": "唐",
        "collection_info": null
    },
    {
        "title": "楚宫行",
        "author": "张籍",
        "content": "章华宫中九月时，桂花半落红橘垂。\n江头骑火照辇道，君王夜从云梦归。\n霓旌凤盖到双阙，台上重重歌吹发。\n千门万户开相当，烛笼左右列成行。\n下辇更衣入洞房，洞房侍女尽焚香。\n玉阶罗幕微有霜，齐言此夕乐未央。\n玉酒湛湛盈华觞，丝竹次第鸣中堂。\n巴姬起舞向君王，迴身垂手结明珰。\n愿君千年万年寿，朝出射麋夜饮酒。",
        "dynasty": "唐",
        "collection_info": null
    },
    {
        "title": "江南行",
        "author": "张籍",
        "content": "江南人家多橘树，吴姬舟上织白苎。\n土地卑湿饶虫蛇，连木为牌入江住。\n江村亥日长为市，落帆度桥来蒲裏。\n清莎覆城竹为屋，无井家家饮潮水。\n长干午日沽春酒，高高酒旗悬江口。\n娼楼两岸临水栅，夜唱竹枝留北客。\n江南风土欢乐多，悠悠处处尽经过。",
        "dynasty": "唐",
        "collection_info": null
    },
    {
        "title": "乌夜啼引",
        "author": "张籍",
        "content": "秦乌啼哑哑，夜啼长安吏人家。\n吏人得罪囚在狱，倾家卖产将自赎。\n少妇起听夜啼乌，知是官家有赦书。\n下床心喜不重寐，未明上堂贺舅姑。\n少妇语啼乌，汝啼慎勿虚。\n借汝庭树作高巢，年年不令伤尔雏。",
        "dynasty": "唐",
        "collection_info": null
    },
    {
        "title": "促促词",
        "author": "张籍",
        "content": "促促復促促，家贫夫妇欢不足。\n今年为人送租船，去年捕鱼在江边。\n家中姑老子復小，自执吴绡输税钱。\n家家桑麻满地黑，念君一身空努力。\n愿教牛蹄团团羊角直，君身常在应不得。",
        "dynasty": "唐",
        "collection_info": null
    },
    {
        "title": "宛转行",
        "author": "张籍",
        "content": "华屋重翠幄，绮席雕象床。\n远漏微更疎，薄衾中夜凉。\n炉气暗裴徊，寒灯背斜光。\n妍姿结宵态，寝臂幽梦长。\n宛转復宛转，忆君更未央。",
        "dynasty": "唐",
        "collection_info": null
    },
    {
        "title": "短歌行",
        "author": "张籍",
        "content": "青天荡荡高且虚，上有白日无根株。\n流光暂出还入地，使我年少不须臾。\n与君相逢勿寂寞，衰老不復如今乐。\n玉巵盛酒置君前，再拜愿君千万年。",
        "dynasty": "唐",
        "collection_info": null
    },
    {
        "title": "山头鹿",
        "author": "张籍",
        "content": "山头鹿，角芟芟，尾促促。\n贫儿多租输不足，夫死未葬儿在狱。\n早日熬熬蒸野冈，禾黍不收无狱粮。\n县家唯忧少军食，谁能令尔无死伤。",
        "dynasty": "唐",
        "collection_info": null
    },
    {
        "title": "湘江曲",
        "author": "张籍",
        "content": "湘水无潮秋水阔，湘中月落行人发。\n送人发，送人归，白苹茫茫鹧鸪飞。",
        "dynasty": "唐",
        "collection_info": null
    },
    {
        "title": "楚妃怨",
        "author": "张籍",
        "content": "梧桐叶下黄金井，横架辘轳牵素绠。\n美人初起天未明，手拂银缾秋水冷。",
        "dynasty": "唐",
        "collection_info": null
    },
    {
        "title": "离宫怨",
        "author": "张籍",
        "content": "高堂别馆连湘渚，长向春光开万户。\n荆王去去不復来，宫中美人自歌舞。",
        "dynasty": "唐",
        "collection_info": null
    },
    {
        "title": "成都曲",
        "author": "张籍",
        "content": "锦江近西烟水绿，新雨山头荔枝熟。\n万里桥边多酒家，游人爱向谁家宿。",
        "dynasty": "唐",
        "collection_info": null
    },
    {
        "title": "寒塘曲",
        "author": "张籍",
        "content": "寒塘沉沉柳叶疎，水暗人语惊栖凫。\n舟中少年醉不起，持烛照水射游鱼。",
        "dynasty": "唐",
        "collection_info": null
    },
    {
        "title": "春别曲",
        "author": "张籍",
        "content": "长江春水绿堪染，莲叶出水大如钱。\n江头橘树君自种，那不长繫木兰船。",
        "dynasty": "唐",
        "collection_info": null
    },
    {
        "title": "春堤曲",
        "author": "张籍",
        "content": "野塘鵁鶄飞树头，绿蒲紫菱盖碧流。\n狂客谁家爱云水，日日独来城下游。",
        "dynasty": "唐",
        "collection_info": null
    },
    {
        "title": "乌栖曲",
        "author": "张籍",
        "content": "西山作宫潮满池，宫鸟晓鸣茱萸枝。\n吴姬采莲自唱曲，君王昨夜舟中宿。",
        "dynasty": "唐",
        "collection_info": null
    },
    {
        "title": "雀飞多",
        "author": "张籍",
        "content": "雀飞多，触网罗，网罗高树颠。\n汝飞蓬蒿下，勿復投身网罗间。\n粟积仓，禾在田。\n巢之雏，望其母来还。",
        "dynasty": "唐",
        "collection_info": null
    },
    {
        "title": "泗水行",
        "author": "张籍",
        "content": "泗水流急石纂纂，鲤鱼上下红尾短。\n春冰销散日华满，行舟往来浮桥断。\n城边鱼市人早行，水烟漠漠多棹声。",
        "dynasty": "唐",
        "collection_info": null
    },
    {
        "title": "废居行",
        "author": "张籍",
        "content": "胡马崩腾满阡陌，都人避乱唯空宅。\n宅边青桑垂宛宛，野蚕食叶还成茧。\n黄雀衔草入燕窠，啧啧啾啾白日晚。\n去时禾黍埋地中，饥兵掘土翻重重。\n鸱枭养子庭树上，曲墙空屋多旋风。\n乱定几人还本土，唯有官家重作主。",
        "dynasty": "唐",
        "collection_info": null
    },
    {
        "title": "寄菖蒲",
        "author": "张籍",
        "content": "石上生菖蒲，一寸十二节。\n仙人劝我食，令我头青面如雪。\n逢人寄君一绛囊，书中不得传此方。\n君能来作栖霞侣，与君同入丹玄乡。",
        "dynasty": "唐",
        "collection_info": null
    },
    {
        "title": "江村行",
        "author": "张籍",
        "content": "南塘水深芦笋齐，下田种稻不作畦。\n耕场磷磷在水底，短衣半染芦中泥。\n田头刈莎结为屋，归来繫牛还独宿。\n水淹手足尽有疮，山蝱遶身飞扬扬。\n桑林椹黑蚕再眠，妇姑采桑不向田。\n江南热旱天气毒，雨中移秧颜色鲜。\n一年耕种长苦辛，田熟家家将赛神。",
        "dynasty": "唐",
        "collection_info": null
    },
    {
        "title": "樵客吟",
        "author": "张籍",
        "content": "上山采樵选枯树，深处樵多出辛苦。\n秋来野火烧栎林，枝柯已枯堪采取。\n斧声坎坎在幽谷，采得齐梢青葛束。\n日西待伴同下山，竹担弯弯向身曲。\n共知路傍多虎窟，未出深林不敢歇。\n村西地暗狐兔行，稚子呌时相应声。\n采樵客，莫采松与栢。\n松栢生枝直且坚，与君作屋成家宅。",
        "dynasty": "唐",
        "collection_info": null
    },
    {
        "title": "湖南曲",
        "author": "张籍",
        "content": "潇湘多别离，风起芙蓉洲。\n江上人已远，夕阳满中流。\n鸳鸯东南飞，飞上青山头。",
        "dynasty": "唐",
        "collection_info": null
    },
    {
        "title": "春水曲",
        "author": "张籍",
        "content": "鸭鸭，觜唼唼。\n青蒲生，春水狭。\n荡漾木兰船，中有双少年。\n少年醉，鸭不起。",
        "dynasty": "唐",
        "collection_info": null
    },
    {
        "title": "云童行",
        "author": "张籍",
        "content": "云童童，白龙之尾垂江中。\n今年天旱不作雨，水足墙上有禾黍。",
        "dynasty": "唐",
        "collection_info": null
    },
    {
        "title": "新桃行",
        "author": "张籍",
        "content": "桃生叶婆娑，枝叶四向多。\n高未出墙颠，蒿苋相凌摩。\n植之三年余，今年初试花。\n秋来已成实，其阴良已嘉。\n青蝉不来鸣，安得迅羽过。\n常恶牵丝虫，蒙幂成网罗。\n顾託戏儿童，勿折吾柔柯。\n明年结其实，磊磊充汝家。",
        "dynasty": "唐",
        "collection_info": null
    },
    {
        "title": "忆远曲",
        "author": "张籍",
        "content": "水上山沈沈，征途復绕林。\n途荒人行少，马迹犹可寻。\n雪中独立树，海口失侣禽。\n离忧如长线，千里萦我心。",
        "dynasty": "唐",
        "collection_info": null
    },
    {
        "title": "长塘湖",
        "author": "张籍",
        "content": "长塘湖，一斛水中半斛鱼。\n大鱼如柳叶，小鱼如针锋，水浊谁能辨真龙。",
        "dynasty": "唐",
        "collection_info": null
    },
    {
        "title": "废瑟词",
        "author": "张籍",
        "content": "古瑟在匣谁復识，玉柱颠倒朱丝黑。\n千年曲谱不分明，乐府无人传正声。\n秋虫暗穿尘作色，腹中不辨工人名。\n几时天下復古乐，此瑟还奏云门曲。",
        "dynasty": "唐",
        "collection_info": null
    },
    {
        "title": "野居",
        "author": "张籍",
        "content": "贫贱易为适，荒郊亦安居。\n端坐无余思，弥乐古人书。\n秋田多良苗，野水多游鱼。\n我无耒与网，安得充廪厨。\n寒天白日短，檐下暖我躯。\n四肢暂宽柔，中肠郁不舒。\n多病减志气，为客足忧虞。\n况復苦时节，览景独踟蹰。",
        "dynasty": "唐",
        "collection_info": null
    },
    {
        "title": "西州",
        "author": "张籍",
        "content": "羌胡据西州，近甸无边城。\n山东收税租，养我防塞兵。\n胡骑来无时，居人常震惊。\n嗟我五陵间，农者罢耘耕。\n边头多杀伤，士卒难全形。\n郡县发丁役，丈夫各征行。\n生男不能养，惧身有姓名。\n良马不念秣，烈士不苟营。\n所愿除国难，再逢天下平。",
        "dynasty": "唐",
        "collection_info": null
    },
    {
        "title": "杂怨",
        "author": "张籍",
        "content": "切切重切切，秋风桂枝折。\n人当少年嫁，我当少年别。\n念君非征行，年年长远途。\n妾身甘独殁，高堂有舅姑。\n山川岂遥远，行人自不返。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "春潭足芳树，水清不如素。\n幽人爱华景，一一空山暮。\n月出潭气白，游鱼暗衝石。\n夜深春思多，酒醒山寂寂。",
        "dynasty": "唐",
        "collection_info": null
    },
    {
        "title": "三原李氏园宴集",
        "author": "张籍",
        "content": "暮春天早热，邑居苦嚣烦。\n言从君子乐，乐彼李氏园。\n园中有草堂，池引泾水泉。\n开户西北望，远见嵯峨山。\n借问主人翁，北州佐戎轩。\n仆夫守旧宅，为客侍华筵。\n高怀有余兴，竹树芳且鲜。\n倾我所持觞，尽日共留连。\n疎拙不偶俗，常喜形体闲。\n况来幽栖地，能不重叹言。",
        "dynasty": "唐",
        "collection_info": null
    },
    {
        "title": "沈千运旧居",
        "author": "张籍",
        "content": "汝北君子宅，我来见颓墉。\n乱离子孙尽，地属邻里翁。\n土木被丘墟，溪路不连通。\n旧井蔓草合，牛羊坠其中。\n君辞天下书，放意任体躬。\n一生不自力，家与逆旅同。\n高议切星辰，余声激瘖聋。\n方将旌旧闾，百世可封崇。\n嗟其未积年，已为荒林丛。\n时岂无知音，不能崇此风。\n浩荡竟无覩，我将安所从。",
        "dynasty": "唐",
        "collection_info": null
    },
    {
        "title": "赠别孟郊",
        "author": "张籍",
        "content": "历历天上星，沉沉水中萍。\n幸当清秋夜，流影及微形。\n君生衰俗间，立身如礼经。\n纯诚发新文，独有金石声。\n才名振京国，归省东南行。\n停车楚城下，顾我不念程。\n宝镜曾坠水，不磨岂自明。\n苦节居贫贱，所知赖友生。\n欢会方别离，戚戚忧虑幷。\n安得在一方，终老无送迎。",
        "dynasty": "唐",
        "collection_info": null
    },
    {
        "title": "卧疾",
        "author": "张籍",
        "content": "身病多思虑，亦读神农经。\n空堂留灯烛，四壁青荧荧。\n羁旅随人欢，贫贱还自轻。\n今来问良医，乃知病所生。\n僮仆各忧愁，杵臼无停声。\n见我形顦顇，劝药语丁宁。\n春雨枕席冷，窗前新禽鸣。\n开门起无力，遥爱鸡犬行。\n服药察耳目，渐如醉者醒。\n顾非达性命，犹为忧患生。",
        "dynasty": "唐",
        "collection_info": null
    },
    {
        "title": "卧疾",
        "author": "张籍",
        "content": "身病始知道，卧读神农经。\n空房夜留灯，四壁青荧荧。\n羇旅逐人欢，贫贱还自轻。\n今来问良医，乃知病所生。\n僮仆各相忧，杵臼无停声。\n见我形憔悴，劝药语丁宁。\n春雨枕席冷，窗前新禽鸣。\n开门起无力，遥爱鷄犬行。\n服药察耳目，渐觉如酒醒。\n方悟养生者，不为忧患并。",
        "dynasty": "唐",
        "collection_info": null
    },
    {
        "title": "别段生",
        "author": "张籍",
        "content": "与子骨肉亲，愿言长相随。\n况离父母傍，从我学书诗。\n同在道路间，讲论亦未亏。\n为文于我前，日夕生光仪。\n行役多疾疚，赖此相扶持。\n贫贱事难拘，今日有别离。\n我去秦城中，子留汴水湄。\n离情两飘断，不异风中丝。\n幼年独为客，举动难得宜。\n努力自修励，常如见我时。\n送我登山冈，再拜问还期。\n还期在新年，勿怨欢会迟。",
        "dynasty": "唐",
        "collection_info": null
    },
    {
        "title": "哭于鹄",
        "author": "张籍",
        "content": "青山无逸人，忽觉大国贫。\n良玉沈幽泉，名为天下珍。\n野性疎时俗，再拜乃从军。\n气高终不合，去如镜上尘。\n我初有章句，相合者唯君。\n今来弔嗣子，对陇烧新文。\n耕者废其耜，爨者绝其薪。\n苟无新衣裳，曷用光我身。\n奠酒徒拜手，哀怀安能陈。\n徒保金石韵，千载人所闻。",
        "dynasty": "唐",
        "collection_info": null
    },
    {
        "title": "南归",
        "author": "张籍",
        "content": "促促念道路，四支不常宁。\n行车未及家，天外非尽程。\n骨肉待我欢，乡里望我荣。\n岂知东与西，顦顇竟无成。\n人言苦夜长，穷者不念明。\n惧离其寝寐，百忧伤性灵。\n世道多险薄，相劝毕中诚。\n远游无知音，不如商贾行。\n达人有常志，愚夫劳所营。\n旧山行去远，言归乐此生。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "蒙蒙庭树花，坠地无颜色。\n日暮东风起，飘扬玉阶侧。\n残蘂在犹稀，青条耸復直。\n为君结芳实，令君勿叹息。",
        "dynasty": "唐",
        "collection_info": null
    },
    {
        "title": "奉和舍人叔直省时思琴",
        "author": "张籍",
        "content": "蔼蔼紫薇直，秋意深无穷。\n滴沥仙阁漏，肃穆禁池风。\n竹月泛凉影，萱露澹幽丛。\n地清物态胜，宵闲琴思通。\n时属雅音际，逈凝虚抱中。\n达人掌枢近，常与隐默同。",
        "dynasty": "唐",
        "collection_info": null
    },
    {
        "title": "离妇",
        "author": "张籍",
        "content": "十载来夫家，闺门无瑕疵。\n薄命不生子，古制有分离。\n託身言同穴，今日事乖违。\n念君终弃捐，谁能强在兹。\n堂上谢姑嫜，长跪请离辞。\n姑嫜见我往，将决復沉疑。\n与我古时钏，留我嫁时衣。\n高堂拊我身，哭我于路陲。\n昔日初为妇，当君贫贱时。\n昼夜常纺绩，不得事蛾眉。\n辛勤积黄金，济君寒与饥。\n洛阳买大宅，邯郸买侍儿。\n夫壻乘龙马，出入有光仪。\n将为富家妇，永为子孙资。\n谁谓出君门，一身上车归。\n有子未必荣，无子坐生悲。\n为人莫作女，作女实难为。",
        "dynasty": "唐",
        "collection_info": null
    },
    {
        "title": "怀别",
        "author": "张籍",
        "content": "仆人驱行轩，低昂出我门。\n离堂无留客，席上唯琴樽。\n古道随水曲，悠悠绕荒村。\n远程未奄息，别念在朝昏。\n端居愁岁永，独此留清景。\n岂无经过人，寻叹门巷静。\n君如天上雨，我如屋下井。\n无因同波流，愿作形与影。",
        "dynasty": "唐",
        "collection_info": null
    },
    {
        "title": "学仙",
        "author": "张籍",
        "content": "楼观开朱门，树木连房廊。\n中有学仙人，少年休谷粮。\n高冠如芙蓉，霞月披衣裳。\n六时朝上清，佩玉纷铿锵。\n自言天老书，秘覆云锦囊。\n百年度一人，妄泄有灾殃。\n每占有仙相，然后传此方。\n先生坐中堂，弟子跪四厢。\n金刀截身髮，结誓焚灵香。\n弟子得其诀，清斋入空房。\n守神保元气，动息随天罡。\n炉烧丹砂尽，昼夜候火光。\n药成既服食，计日乘鸾凰。\n虚空无灵应，终岁安所望。\n勤劳不能成，疑虑积心肠。\n虚羸生疾疹，寿命多夭伤。\n身殁惧人见，夜埋山谷傍。\n求道慕灵异，不如守寻常。\n先王知其非，戒之在国章。",
        "dynasty": "唐",
        "collection_info": null
    },
    {
        "title": "夜怀",
        "author": "张籍",
        "content": "穷居积远念，转转迷所归。\n幽蕙零落色，暗萤参差飞。\n病生秋风簟，泪堕月明衣。\n无愁坐寂寞，重使奏清徽。",
        "dynasty": "唐",
        "collection_info": null
    },
    {
        "title": "城南",
        "author": "张籍",
        "content": "漾漾南涧水，来作曲池流。\n言寻参差岛，晓榜轻盈舟。\n万绕不再止，千寻尽孤幽。\n藻涩讶人重，萍分指鱼游。\n繁苗毯下垂，密箭翻迴辀。\n曝鼈乱自坠，阴藤斜相钩。\n卧蒋黑米吐，翻芰紫角稠。\n桥低竞俯偻，亭近闲夷犹。\n目为逐胜朗，手因掇芳柔。\n渐喜游来极，忽疑归无由。\n气状虽可览，纤微谅难搜。\n未听主人赏，徒爱清华秋。",
        "dynasty": "唐",
        "collection_info": null
    },
    {
        "title": "怀友",
        "author": "张籍",
        "content": "人生有行役，谁能如草木。\n别离感中怀，乃为我桎梏。\n百年受命短，光景良不足。\n念我别离者，愿怀日月促。\n平地施道路，车马往不復。\n空知为良田，秋望禾黍熟。\n端居无俦侣，日夜祷耳目。\n立身难自觉，常恐忧与辱。\n穷贱无闲暇，疾痛多嗜欲。\n我思携手人，逍遥任心腹。",
        "dynasty": "唐",
        "collection_info": null
    },
    {
        "title": "寄别者",
        "author": "张籍",
        "content": "寒天正飞雪，行人心切切。\n同为万里客，中路忽离别。\n别君汾水东，望君汾水西。\n积雪无平冈，空山无人蹊。\n羸马时倚辕，行行未遑食。\n下车劝僮仆，相顾莫叹息。\n讵知佳期隔，离念终无极。",
        "dynasty": "唐",
        "collection_info": null
    },
    {
        "title": "献从兄",
        "author": "张籍",
        "content": "悠悠旱天云，不远如飞尘。\n贤达失其所，沉飘同众人。\n擢秀登王畿，出为良使宾。\n名高满朝野，幼贱谁不闻。\n一朝遇谗邪，流窜八九春。\n诏书近迁移，组绶未及身。\n冬井无寒冰，玉润难为焚。\n虚怀日迢遥，荣辱常保纯。\n我念出游时，勿吟康乐文。\n愿言灵溪期，聊欲相依因。",
        "dynasty": "唐",
        "collection_info": null
    },
    {
        "title": "寄韩愈",
        "author": "张籍",
        "content": "野馆非我室，新居未能安。\n读书避尘杂，方觉此地闲。\n过郭多园墟，桑果相接连。\n独游竟寂寞，如寄空云山。\n夏景常昼毒，密林无鸣蝉。\n临溪一盥濯，清去肢体烦。\n出林望曾城，君子在其间。\n戎府草章记，阻我此游盘。\n忆昔西潭时，并持钓鱼竿。\n共忻得鲂鲤，烹鲙于我前。\n几朝还復来，叹息时独言。",
        "dynasty": "唐",
        "collection_info": null
    },
    {
        "title": "赠姚怤",
        "author": "张籍",
        "content": "漏天日无光，泽土松不长。\n君今职下位，志气安得扬。\n白髮文思壮，才为国贤良。\n无人识高韵，荐于天子傍。\n况我愚朴姿，强趋利名场。\n远同干贵人，身举固难彰。\n昔逢汴水滨，今会习池阳。\n岂无再来期，顾恐非此方。\n愿为石中泉，不为瓦上霜。\n离别勿復道，所贵不相忘。",
        "dynasty": "唐",
        "collection_info": null
    },
    {
        "title": "病中寄白学士拾遗",
        "author": "张籍",
        "content": "秋亭病客眠，庭树满枝蝉。\n凉风绕砌起，斜影入床前。\n梨晚渐红坠，菊寒无黄鲜。\n倦游寂寞日，感叹蹉跎年。\n尘欢久消委，华念独迎延。\n自寓城阙下，识君弟事焉。\n君为天子识，我方沉病缠。\n无因会同语，悄悄中怀煎。",
        "dynasty": "唐",
        "collection_info": null
    },
    {
        "title": "雨中寄元宗简",
        "author": "张籍",
        "content": "秋堂羸病起，盥漱风雨朝。\n竹影冷疎涩，榆叶暗飘萧。\n街径多坠果，墙隅有蜕蜩。\n延瞻游步阻，独坐闲思饶。\n君居应如此，恨言相去遥。",
        "dynasty": "唐",
        "collection_info": null
    },
    {
        "title": "野寺后池寄友",
        "author": "张籍",
        "content": "佛寺连野水，池幽夏景清。\n繁木荫芙蕖，时有水禽鸣。\n通溪岸蹔断，分渚流復萦。\n伴僧钟磬罢，月来池上明。\n友人竟不至，东北见高城。\n独游自寂寞，况此恨盈盈。",
        "dynasty": "唐",
        "collection_info": null
    },
    {
        "title": "董公诗",
        "author": "张籍",
        "content": "谁主东诸侯，元臣陇西公。\n旌节居汴水，四方皆承风。\n在朝四十年，天下诵其功。\n相我明天子，政成如太宗。\n东方有艰难，公乃出临戎。\n单车入危城，慈惠安羣凶。\n公谓其党言，汝材甚骁雄。\n为我帐下士，出入卫我躬。\n汝息为我子，汝亲我为翁。\n众皆相顾泣，无不和且恭。\n其父教子义，其妻勉夫忠。\n不自以为资，奉上但颙颙。\n公衣无文采，公食少肥浓。\n所忧在万人，人实我宁空。\n轻刑宽其政，薄赋弛租庸。\n四郡三十城，不知岁饥凶。\n天子临朝喜，元老留在东。\n今闻扬盛德，就安我大邦。\n百辟贺明主，皇风恩赐重。\n朝廷有大事，就决其所从。\n海内既无虞，君臣方肃雍。\n端居任僚属，宴语常从容。\n翩翩者苍乌，来巢于林丛。\n甘瓜生场圃，一蔕实连中。\n田有嘉谷陇，异亩穗亦同。\n贤人佐圣人，德与神明通。\n感应我淳化，生瑞我地中。\n昔者此州人，但矜马与弓。\n今公施德礼，自然威武崇。\n公其共百年，受禄将无穷。",
        "dynasty": "唐",
        "collection_info": null
    },
    {
        "title": "祭退之",
        "author": "张籍",
        "content": "呜呼吏部公，其道诚巍昂。\n生为大贤姿，天使光我唐。\n德义动鬼神，鉴用不可详。\n独得雄直气，发为古文章。\n学无不该贯，吏治得其方。\n三次论诤退，其志亦刚强。\n再使平山东，不言所谋臧。\n荐待皆寒羸，但取其才良。\n亲朋有孤稚，婚姻有办营。\n如彼天有斗，人可为信常。\n如彼岁有春，物宜得华昌。\n哀哉未申施，中年遽殂丧。\n朝野良共哀，矧于知旧肠。\n籍在江湖间，独以道自将。\n学诗为众体，久乃溢笈囊。\n略无相知人，黯如雾中行。\n北游偶逢公，盛语相称明。\n名因天下闻，传者入歌声。\n公领试士司，首荐到上京。\n一来遂登科，不见苦贡场。\n观我性朴直，乃言及平生。\n由兹类朋党，骨肉无以当。\n坐令其子拜，常呼幼时名。\n追招不隔日，继践公之堂。\n出则连辔驰，寝则对榻床。\n搜穷古今书，事事相酌量。\n有花必同寻，有月必同望。\n为文先见草，酿熟偕共觞。\n新果及异鲑，无不相待尝。\n到今三十年，曾不少异更。\n公文为时师，我亦有微声。\n而后之学者，或号为韩张。\n我官麟台中，公为大司成。\n念此委末秩，不能力自扬。\n特状为博士，始获升朝行。\n未几享其资，遂忝南宫郎。\n是事赖拯扶，如屋有栋梁。\n去夏公请告，养疾城南庄。\n籍时官休罢，两月同游翔。\n黄子陂岸曲，地旷气色清。\n新池四平涨，中有蒲荇香。\n北台临稻畴，茂柳多阴凉。\n板亭坐垂钓，烦苦稍已平。\n共爱池上佳，联句舒遐情。\n偶有贾秀才，来兹亦同幷。\n移船入南溪，东西纵篙撑。\n划波激船舷，前后飞鸥鸧。\n回入潭濑下，网截鲤与鲂。\n踏沙掇水蔬，树下烝新秔。\n日来相与嬉，不知暑日长。\n柴翁携童儿，聚观于岸傍。\n月中登高滩，星汉交垂芒。\n钓车掷长綫，有获齐欢惊。\n夜阑乘马归，衣上草露光。\n公为游溪诗，唱咏多慨慷。\n自期此可老，结社于其乡。\n籍受新官诏，拜恩当入城。\n公因同归还，居处隔一坊。\n中秋十六夜，魄圆天差晴。\n公既相邀留，坐语于阶楹。\n乃出二侍女，合弹琵琶筝。\n临风听繁丝，忽遽闻再更。\n顾我数来过，是夜凉难忘。\n公疾浸日加，孺人视药汤。\n来候不得宿，出门每迴遑。\n自是将重危，车马候纵横。\n门仆皆逆遣，独我到寝房。\n公有旷达识，生死为一纲。\n及当临终晨，意色亦不荒。\n赠我珍重言，傲然委衾裳。\n公比欲为书，遗约有修章。\n令我署其末，以为后事程。\n家人号于前，其书不果成。\n子符奉其言，甚于亲使令。\n鲁论未讫注，手迹今微茫。\n新亭成未登，闭在庄西厢。\n书札与诗文，重迭我笥盈。\n顷息万事尽，肠情多摧伤。\n旧茔盟津北，野窆动鼓钲。\n柳车一出门，终天无迴箱。\n籍贫无赠赀，曷用申哀诚。\n衣器陈下帐，醪饵奠堂皇。\n明灵庶鉴知，髣髴斯来飨。",
        "dynasty": "唐",
        "collection_info": null
    },
    {
        "title": "蓟北旅思",
        "author": "张籍",
        "content": "日日望乡国，空謌白苎词。\n长因送人处，忆得别家时。\n失意还独语，多愁祗自知。\n客亭门外柳，折尽向南枝。",
        "dynasty": "唐",
        "collection_info": null
    },
    {
        "title": "江南春",
        "author": "张籍",
        "content": "江南杨柳春，日暖地无尘。\n渡口过新雨，夜来生白苹。\n晴沙鸣乳燕，芳树醉游人。\n向晚青山下，谁家祭水神。",
        "dynasty": "唐",
        "collection_info": null
    },
    {
        "title": "西楼望月",
        "author": "张籍",
        "content": "城西楼上月，復是雪晴时。\n寒夜共来望，思乡独下迟。\n幽光落水堑，净色在霜枝。\n明日千里去，此中还别离。",
        "dynasty": "唐",
        "collection_info": null
    },
    {
        "title": "别鹤",
        "author": "张籍",
        "content": "双鹤出云溪，分飞各自迷。\n空巢在松顶，折羽落红泥。\n寻水终不饮，逢林亦未栖。\n别离应易老，万里雨凄凄。",
        "dynasty": "唐",
        "collection_info": null
    },
    {
        "title": "江陵孝女",
        "author": "张籍",
        "content": "孝女独垂髮，少年唯一身。\n无家空托墓，主祭不从人。\n相弔有行客，起庐无旧邻。\n江头闻哭处，寂寂楚花春。",
        "dynasty": "唐",
        "collection_info": null
    },
    {
        "title": "山中古祠",
        "author": "张籍",
        "content": "春草空祠墓，荒林唯鸟飞。\n记年碑石在，经乱祭人稀。\n野鼠缘朱帐，阴尘盖画衣。\n近门潭水黑，时见宿龙归。",
        "dynasty": "唐",
        "collection_info": null
    },
    {
        "title": "渔阳将",
        "author": "张籍",
        "content": "塞深沙草白，都护领燕兵。\n放火烧奚帐，分旗筑汉城。\n下营看岭势，寻雪觉人行。\n更向桑干北，擒生问碛名。",
        "dynasty": "唐",
        "collection_info": null
    },
    {
        "title": "听夜泉",
        "author": "张籍",
        "content": "细泉深处落，夜久渐闻声。\n独起出门听，欲寻当涧行。\n还疑隔林远，復畏有风生。\n月下长来此，无人亦到明。",
        "dynasty": "唐",
        "collection_info": null
    },
    {
        "title": "送南迁客",
        "author": "张籍",
        "content": "去去远迁客，瘴中衰病身。\n青山无限路，白首不归人。\n海国战骑象，蛮州市用银。\n一家分几处，谁见日南春。",
        "dynasty": "唐",
        "collection_info": null
    },
    {
        "title": "蓟北春怀",
        "author": "张籍",
        "content": "渺渺水云外，别来音信稀。\n因逢过江使，却寄在家衣。\n问路更愁远，逢人空说归。\n今朝蓟城北，又见塞鸿飞。",
        "dynasty": "唐",
        "collection_info": null
    },
    {
        "title": "思远人",
        "author": "张籍",
        "content": "野桥春水清，桥上送君行。\n去去人应老，年年草自生。\n出门看远道，无信向边城。\n杨柳别离处，秋蝉今復鸣。",
        "dynasty": "唐",
        "collection_info": null
    },
    {
        "title": "赠同溪客",
        "author": "张籍",
        "content": "幽居得相近，烟景每寥寥。\n共伐临溪树，因为过水桥。\n自教青鹤舞，分采紫芝苗。\n更爱南峰住，寻君路恐遥。",
        "dynasty": "唐",
        "collection_info": null
    },
    {
        "title": "望行人",
        "author": "张籍",
        "content": "秋风窗下起，旅雁向南飞。\n日日出门望，家家行客归。\n无因见边使，空待寄寒衣。\n独倚青楼暮，烟深鸟雀稀。",
        "dynasty": "唐",
        "collection_info": null
    },
    {
        "title": "送宫人入道",
        "author": "张籍",
        "content": "旧宠昭阳裏，寻仙此最稀。\n名初出宫籍，身未称霞衣。\n已别歌舞贵，长随鸾鹤飞。\n中官看入洞，空驾玉轮归。",
        "dynasty": "唐",
        "collection_info": null
    },
    {
        "title": "送越客",
        "author": "张籍",
        "content": "见说孤帆去，东南到会稽。\n春云剡溪口，残月镜湖西。\n水鹤沙边立，山鼯竹裏啼。\n谢家曾住处，烟洞入应迷。",
        "dynasty": "唐",
        "collection_info": null
    },
    {
        "title": "赠辟谷者",
        "author": "张籍",
        "content": "学得餐霞法，逢人与小还。\n身轻曾试鹤，力弱未离山。\n无食犬犹在，不耕牛自闲。\n朝朝空漱水，叩齿草堂间。",
        "dynasty": "唐",
        "collection_info": null
    },
    {
        "title": "思江南旧游",
        "author": "张籍",
        "content": "江皋三月时，花发石楠枝。\n归客应无数，春山自不知。\n独行愁道远，迴信畏家移。\n杨柳东西渡，茫茫欲问谁。",
        "dynasty": "唐",
        "collection_info": null
    },
    {
        "title": "夜到渔家",
        "author": "张籍",
        "content": "渔家在江口，潮水入柴扉。\n行客欲投宿，主人犹未归。\n竹深村路远，月出钓船稀。\n遥见寻沙岸，春风动草衣。",
        "dynasty": "唐",
        "collection_info": null
    },
    {
        "title": "送远使",
        "author": "张籍",
        "content": "扬旌过陇头，陇水向西流。\n塞路依山远，戍城逢笛秋。\n寒沙阴漫漫，疲马去悠悠。\n为问征行将，谁封定远侯。",
        "dynasty": "唐",
        "collection_info": null
    },
    {
        "title": "不食姑",
        "author": "张籍",
        "content": "几年山裏住，已作绿毛身。\n护气常稀语，存思自见神。\n养龟同不食，留药任生尘。\n要问西王母，仙中第几人。",
        "dynasty": "唐",
        "collection_info": null
    },
    {
        "title": "古苑杏花",
        "author": "张籍",
        "content": "废苑杏花在，行人愁到时。\n独开新堑底，半露旧烧枝。\n晚色连荒辙，低阴覆折碑。\n茫茫古陵下，春尽又谁知。",
        "dynasty": "唐",
        "collection_info": null
    },
    {
        "title": "送流人",
        "author": "张籍",
        "content": "独向长城北，黄云暗塞天。\n流名属边将，旧业作公田。\n拥雪添军垒，收冰当井泉。\n知君住应老，须记别乡年。",
        "dynasty": "唐",
        "collection_info": null
    },
    {
        "title": "宿临江驿",
        "author": "张籍",
        "content": "楚驿南渡口，夜深来客稀。\n月明见潮上，江静觉鸥飞。\n旅宿今已远，此行殊未归。\n离家久无信，又听捣寒衣。",
        "dynasty": "唐",
        "collection_info": null
    },
    {
        "title": "送蛮客",
        "author": "张籍",
        "content": "借问炎州客，天南几日行。\n江连恶溪路，山遶夜郎城。\n柳叶瘴云湿，桂丛蛮鸟声。\n知君却迴日，记得海花名。",
        "dynasty": "唐",
        "collection_info": null
    },
    {
        "title": "襄国别友",
        "author": "张籍",
        "content": "晓色荒城下，相看秋草时。\n独游无定计，不欲道来期。\n别处去家远，愁中驱马迟。\n归人渡烟水，遥暎野棠枝。",
        "dynasty": "唐",
        "collection_info": null
    },
    {
        "title": "送远客",
        "author": "张籍",
        "content": "南原相送处，秋水草还生。\n同作忆乡客，如今分路行。\n因谁寄归信，渐远问前程。\n明日重阳节，无人上古城。",
        "dynasty": "唐",
        "collection_info": null
    },
    {
        "title": "山中赠日南僧",
        "author": "张籍",
        "content": "独向双峰老，松门闭两崖。\n翻经上蕉叶，挂衲落藤花。\n甃石新开井，穿林自种茶。\n时逢海南客，蛮语问谁家。",
        "dynasty": "唐",
        "collection_info": null
    },
    {
        "title": "征西将",
        "author": "张籍",
        "content": "黄沙北风起，半夜又翻营。\n战马雪中宿，探人冰上行。\n深山旗未展，阴碛鼓无声。\n几道征西将，同收碎叶城。",
        "dynasty": "唐",
        "collection_info": null
    },
    {
        "title": "寄友人",
        "author": "张籍",
        "content": "忆在江南日，同游三月时。\n采茶寻远涧，鬬鸭向春池。\n送客沙头宿，招僧竹裏碁。\n如今各千里，无计得相随。",
        "dynasty": "唐",
        "collection_info": null
    },
    {
        "title": "送防秋将",
        "author": "张籍",
        "content": "白首征西将，犹能射戟支。\n元戎选部曲，军吏换旌旗。\n逐虏招降远，开边旧垒移。\n重收陇外地，应似汉家时。",
        "dynasty": "唐",
        "collection_info": null
    },
    {
        "title": "律僧",
        "author": "张籍",
        "content": "苦行长不出，清羸最少年。\n持斋唯一食，讲律岂曾眠。\n避草每移径，滤虫还入泉。\n从来天竺法，到此几人传。",
        "dynasty": "唐",
        "collection_info": null
    },
    {
        "title": "山中秋夜",
        "author": "张籍",
        "content": "寂寂山景静，幽人归去迟。\n横琴当月下，压酒及花时。\n冷露湿茆屋，暗泉衝竹篱。\n西峰采药伴，此夕恨无期。",
        "dynasty": "唐",
        "collection_info": null
    },
    {
        "title": "送南客",
        "author": "张籍",
        "content": "行路雨修修，青山尽海头。\n天涯人去远，岭北水空流。\n夜市连铜柱，巢居属象州。\n来时旧相识，谁向日南游。",
        "dynasty": "唐",
        "collection_info": null
    },
    {
        "title": "宿江店",
        "author": "张籍",
        "content": "野店临西浦，门前有橘花。\n停灯待贾客，卖酒与渔家。\n夜静江水白，路迴山月斜。\n闲寻泊船处，潮落见平沙。",
        "dynasty": "唐",
        "collection_info": null
    },
    {
        "title": "岭表逢故人",
        "author": "张籍",
        "content": "过岭万余里，旅游经此稀。\n相逢去家远，共说几时归。\n海上见花发，瘴中唯鸟飞。\n炎州望乡伴，自识北人衣。",
        "dynasty": "唐",
        "collection_info": null
    },
    {
        "title": "出塞",
        "author": "张籍",
        "content": "秋塞雪初下，将军远出师。\n分营长记火，放马不收旗。\n月冷边帐湿，沙昏夜探迟。\n征人皆白首，谁见灭胡时。",
        "dynasty": "唐",
        "collection_info": null
    },
    {
        "title": "寄紫阁隐者",
        "author": "张籍",
        "content": "紫阁气沉沉，先生住处深。\n有人时得见，无路可相寻。\n夜鹿伴茅屋，秋猿守栗林。\n唯应采灵药，更不别营心。",
        "dynasty": "唐",
        "collection_info": null
    },
    {
        "title": "夜宿黑竈溪",
        "author": "张籍",
        "content": "夜到碧溪裏，无人秋月明。\n逢幽更移宿，取伴亦探行。\n花下红泉色，云西乳鹤声。\n明朝记归处，石上自书名。",
        "dynasty": "唐",
        "collection_info": null
    },
    {
        "title": "古树",
        "author": "张籍",
        "content": "古树枝柯少，枯来復几春。\n露根堪繫马，空腹定藏人。\n蠹节莓苔老，烧痕霹雳新。\n若当江浦上，行客祭为神。",
        "dynasty": "唐",
        "collection_info": null
    },
    {
        "title": "送徐先生归蜀",
        "author": "张籍",
        "content": "日暮远归处，云间仙观钟。\n唯持青玉牒，独立碧鸡峰。\n阴涧长收乳，寒泉旧养龙。\n几时因卖药，得向海边逢。",
        "dynasty": "唐",
        "collection_info": null
    },
    {
        "title": "隐者",
        "author": "张籍",
        "content": "先生已得道，市井亦容身。\n救病自行药，得钱多与人。\n问年长不定，传法又非真。\n每见邻家说，时闻使鬼神。",
        "dynasty": "唐",
        "collection_info": null
    },
    {
        "title": "送友人归山",
        "author": "张籍",
        "content": "出山成北首，重去结茅庐。\n移石修废井，埽龛盛旧书。\n开田留杏树，分洞与僧居。\n长在幽峰裏，樵人见亦疎。",
        "dynasty": "唐",
        "collection_info": null
    },
    {
        "title": "霅溪西亭晚望",
        "author": "张籍",
        "content": "霅水碧悠悠，西亭柳岸头。\n夕阴生远岫，斜照逐迴流。\n此地动归思，逢人方倦游。\n吴兴耆旧尽，空见白苹州。",
        "dynasty": "唐",
        "collection_info": null
    },
    {
        "title": "哭山中友人",
        "author": "张籍",
        "content": "入云遥便哭，山友隔今生。\n遶墓招魂魄，镌岩记姓名。\n犬因无主善，鹤为见人鸣。\n长说能尸解，多应别路行。",
        "dynasty": "唐",
        "collection_info": null
    },
    {
        "title": "答僧拄杖",
        "author": "张籍",
        "content": "灵籐为拄杖，白净色如银。\n得自高僧手，将扶病客身。\n春游不骑马，夜会亦呈人。\n持此归山去，深宜戴角巾。",
        "dynasty": "唐",
        "collection_info": null
    },
    {
        "title": "灵都观李道士",
        "author": "张籍",
        "content": "仙观雨来静，遶房琼草春。\n素书天上字，花洞古时人。\n泥竈煮灵液，埽坛朝玉真。\n几迴游阆苑，青节亦随身。",
        "dynasty": "唐",
        "collection_info": null
    },
    {
        "title": "送韦评事归华阴",
        "author": "张籍",
        "content": "三峰西面住，出见世人稀。\n老大谁相识，恓惶又独归。\n埽窗秋菌落，开箧夜蛾飞。\n若向云中伴，还应着褐衣。",
        "dynasty": "唐",
        "collection_info": null
    },
    {
        "title": "送闽僧",
        "author": "张籍",
        "content": "几夏京城住，今朝独远归。\n修行四分律，护净七条衣。\n溪寺黄橙熟，沙田紫芋肥。\n九龙潭上路，同去客应稀。",
        "dynasty": "唐",
        "collection_info": null
    },
    {
        "title": "送海南客归旧岛",
        "author": "张籍",
        "content": "海上去应远，蛮家云岛孤。\n竹船来桂浦，山市卖鱼鬚。\n入国自献宝，逢人多赠珠。\n却归春洞口，斩象祭天吴。",
        "dynasty": "唐",
        "collection_info": null
    },
    {
        "title": "登咸阳北寺楼",
        "author": "张籍",
        "content": "高秋原上寺，下马一登临。\n渭水西来直，秦山南向深。\n旧宫人不住，荒碣路难寻。\n日暮凉风起，萧条多远心。",
        "dynasty": "唐",
        "collection_info": null
    },
    {
        "title": "送新罗使",
        "author": "张籍",
        "content": "万里为朝使，离家今几年。\n应知旧行路，却上远归船。\n夜泊避蛟窟，朝炊求岛泉。\n悠悠到乡国，还望海西天。",
        "dynasty": "唐",
        "collection_info": null
    },
    {
        "title": "宿广德寺寄从舅",
        "author": "张籍",
        "content": "古寺客堂空，开帘四面风。\n移床动栖鹤，停烛聚飞虫。\n闲卧逐凉处，远愁生静中。\n林西微月色，思与宁家同。",
        "dynasty": "唐",
        "collection_info": null
    },
    {
        "title": "宿邯郸馆寄马磁州",
        "author": "张籍",
        "content": "孤客到空馆，夜寒愁卧迟。\n虽沽主人酒，不似在家时。\n几宿得欢笑，如今成别离。\n明朝行更远，迴望隔山陂。",
        "dynasty": "唐",
        "collection_info": null
    },
    {
        "title": "舟行寄李湖州",
        "author": "张籍",
        "content": "客愁无次第，川路重辛勤。\n藻密行舟涩，湾多转檝频。\n薄游空感惠，失计自怜贫。\n赖有汀洲句，时时慰远人。",
        "dynasty": "唐",
        "collection_info": null
    },
    {
        "title": "送闲师归江南",
        "author": "张籍",
        "content": "徧住江南寺，随缘到上京。\n多生修律业，外学得诗名。\n讲殿偏追入，斋家别请行。\n青枫乡路远，几日尽归程。",
        "dynasty": "唐",
        "collection_info": null
    },
    {
        "title": "游襄阳山寺",
        "author": "张籍",
        "content": "秋色江边路，烟霞若有期。\n寺贫无利施，僧老足慈悲。\n薜荔侵禅窟，虾蟆占浴池。\n闲游殊未徧，即是下山时。",
        "dynasty": "唐",
        "collection_info": null
    },
    {
        "title": "登城寄王秘书建",
        "author": "张籍",
        "content": "闻君鹤岭住，西望日依依。\n远客偏相忆，登城独不归。\n十年为道侣，几处共柴扉。\n今日烟霞外，人间得见稀。",
        "dynasty": "唐",
        "collection_info": null
    },
    {
        "title": "送从弟戴玄往苏州",
        "author": "张籍",
        "content": "杨柳阊门路，悠悠水岸斜。\n乘舟向山寺，着屐到渔家。\n夜月红柑树，秋风白藕花。\n江天诗景好，迴日莫令赊。",
        "dynasty": "唐",
        "collection_info": null
    },
    {
        "title": "送朱庆余及第归越",
        "author": "张籍",
        "content": "东南归路远，几日到乡中。\n有寺山皆遍，无家水不通。\n湖声莲叶雨，野气稻花风。\n州县知名久，争邀与客同。",
        "dynasty": "唐",
        "collection_info": null
    },
    {
        "title": "过贾岛野居",
        "author": "张籍",
        "content": "青门坊外住，行坐见南山。\n此地去人远，知君终日闲。\n蛙声篱落下，草色户庭间。\n好是经过处，唯愁暮独还。",
        "dynasty": "唐",
        "collection_info": null
    },
    {
        "title": "酬韩庶子",
        "author": "张籍",
        "content": "西街幽僻处，正与懒相宜。\n寻寺独行远，借书常送迟。\n家贫无易事，身病足闲时。\n寂寞谁相问，祗应君自知。",
        "dynasty": "唐",
        "collection_info": null
    },
    {
        "title": "赠姚合少府",
        "author": "张籍",
        "content": "病来辞赤县，案上有丹经。\n为客烧茶竈，教儿埽竹亭。\n诗成添旧卷，酒尽卧空缾。\n阙下今遗逸，谁瞻隐士星。",
        "dynasty": "唐",
        "collection_info": null
    },
    {
        "title": "送僧游五台兼谒李司空",
        "author": "张籍",
        "content": "远去见双节，因行上五台。\n化楼侵晓出，雪路向春开。\n边寺连峰去，胡儿听法来。\n定知巡礼后，解夏始应迴。",
        "dynasty": "唐",
        "collection_info": null
    },
    {
        "title": "送郑秀才归宁",
        "author": "张籍",
        "content": "桂檝彩为衣，行当令节归。\n夕潮迷浦远，昼雨见人稀。\n野芰到时熟，江鸥泊处飞。\n离琴一奏罢，山雨霭余晖。",
        "dynasty": "唐",
        "collection_info": null
    },
    {
        "title": "送李评事游越",
        "author": "张籍",
        "content": "未习风尘事，初为吴越游。\n露沾湖草晚，日照海山秋。\n梅市门何在，兰亭水尚流。\n西陵待潮处，知汝不胜愁。",
        "dynasty": "唐",
        "collection_info": null
    },
    {
        "title": "夏日闲居",
        "author": "张籍",
        "content": "无事门多闭，偏知夏日长。\n早蝉声寂寞，新竹气清凉。\n闲对临书案，看移晒药床。\n自怜归未得，犹寄在班行。",
        "dynasty": "唐",
        "collection_info": null
    },
    {
        "title": "闲居",
        "author": "张籍",
        "content": "东城南陌尘，紫幰与朱轮。\n尽说无多事，能闲有几人。\n唯教推甲子，不信守庚申。\n谁见衡门裏，终朝自在贫。",
        "dynasty": "唐",
        "collection_info": null
    },
    {
        "title": "寄昭应王中丞",
        "author": "张籍",
        "content": "借得街西宅，开门渭水头。\n长贫唯要健，渐老不禁愁。\n独凭藤书案，空悬竹酒钩。\n春风石瓮寺，作意共君游。",
        "dynasty": "唐",
        "collection_info": null
    },
    {
        "title": "酬孙洛阳",
        "author": "张籍",
        "content": "家贫相远住，斋馆入时稀。\n独坐看书卷，闲行着褐衣。\n早蝉庭笋老，新雨径莎肥。\n各离争名地，无人见是非。",
        "dynasty": "唐",
        "collection_info": null
    },
    {
        "title": "送人任济阴",
        "author": "张籍",
        "content": "黄绶在腰下，知君非旅行。\n将书报旧里，留褐与诸生。\n赠别尽沽酒，惜欢多出城。\n春风济水上，候吏听车声。",
        "dynasty": "唐",
        "collection_info": null
    },
    {
        "title": "晚春过崔驸马东园",
        "author": "张籍",
        "content": "闲园多好风，不意在街东。\n早早诗名远，长长酒性同。\n竹香新雨后，莺语落花中。\n莫遣经过少，年光渐觉空。",
        "dynasty": "唐",
        "collection_info": null
    },
    {
        "title": "夏日闲居",
        "author": "张籍",
        "content": "多病逢迎少，闲居又一年。\n药看辰日合，茶过卯时煎。\n草长晴来地，虫飞晚后天。\n此时幽梦远，不觉到山边。",
        "dynasty": "唐",
        "collection_info": null
    },
    {
        "title": "晚秋闲居",
        "author": "张籍",
        "content": "独坐高秋晚，萧条足远思。\n家贫常畏客，身老转怜儿。\n万种尽闲事，一生能几时。\n从来疎懒性，应祗有僧知。",
        "dynasty": "唐",
        "collection_info": null
    },
    {
        "title": "和陆司业习静寄所知",
        "author": "张籍",
        "content": "幽室独焚香，清晨下未央。\n山开登竹阁，僧到出茶床。\n收拾新琴谱，封题旧药方。\n逍遥无别事，不似在班行。",
        "dynasty": "唐",
        "collection_info": null
    },
    {
        "title": "酬韩祭酒雨中见寄",
        "author": "张籍",
        "content": "雨中愁不出，阴黑尽连宵。\n屋湿唯添漏，泥深未放朝。\n无刍怜马瘦，少食信儿娇。\n闻道韩夫子，还同此寂寥。",
        "dynasty": "唐",
        "collection_info": null
    },
    {
        "title": "和裴仆射移官言志",
        "author": "张籍",
        "content": "身在勤劳地，常思放旷时。\n功成归圣主，位重委羣司。\n看垒台边石，闲吟箧裏诗。\n苍生正瞻望，难与故山期。",
        "dynasty": "唐",
        "collection_info": null
    },
    {
        "title": "酬白二十二舍人早春曲江见招",
        "author": "张籍",
        "content": "曲江冰欲尽，风日已恬和。\n柳色看犹浅，泉声觉渐多。\n紫蒲生湿岸，青鸭戏新波。\n仙掖高情客，相招共一过。",
        "dynasty": "唐",
        "collection_info": null
    },
    {
        "title": "和裴仆射朝回寄韩吏部",
        "author": "张籍",
        "content": "独爱南关裏，山晴竹杪风。\n从容朝早退，萧洒客常通。\n案曲新亭上，移花远寺中。\n唯应有吏部，诗酒每相同。",
        "dynasty": "唐",
        "collection_info": null
    },
    {
        "title": "春日李舍人宅见两省诸公唱和因书情即事",
        "author": "张籍",
        "content": "又见帝城裏，东风天气和。\n官闲人事少，年长道情多。\n紫掖发章句，青闱更咏歌。\n谁知余寂寞，终日断经过。",
        "dynasty": "唐",
        "collection_info": null
    },
    {
        "title": "和李仆射秋日病中作",
        "author": "张籍",
        "content": "由来病根浅，易见药功成。\n晓日杵臼静，凉风衣服轻。\n犹疑少气力，渐觉有心情。\n独倚红藤杖，时时阶上行。",
        "dynasty": "唐",
        "collection_info": null
    },
    {
        "title": "早春病中",
        "author": "张籍",
        "content": "羸病及年初，心情不自如。\n多申请假牒，祗送贺官书。\n幽径独行步，白头长懒梳。\n更怜晴日色，渐渐暖贫居。",
        "dynasty": "唐",
        "collection_info": null
    },
    {
        "title": "送严大夫之桂州",
        "author": "张籍",
        "content": "旌斾过湘潭，幽奇得徧探。\n莎城百越北，行路九疑南。\n有地多生桂，无时不养蚕。\n听歌疑似曲，风俗自相谙。",
        "dynasty": "唐",
        "collection_info": null
    },
    {
        "title": "咏怀",
        "author": "张籍",
        "content": "老去多悲事，非唯见二毛。\n眼昏书字大，耳重觉声高。\n望月偏增思，寻山易发劳。\n都无作官意，赖得在闲曹。",
        "dynasty": "唐",
        "collection_info": null
    },
    {
        "title": "使至蓝溪驿寄太常王丞",
        "author": "张籍",
        "content": "独上七盘去，峰峦转转稠。\n云中迷象鼻，雨裏下筝头。\n水没荒桥路，鸦啼古驿楼。\n君今在城阙，肯见此中愁。",
        "dynasty": "唐",
        "collection_info": null
    },
    {
        "title": "留别江陵王少府",
        "author": "张籍",
        "content": "迢迢山上路，病客独行迟。\n况此分手处，当君失意时。\n寒林远路驿，晚烧过荒陂。\n别后空迴首，相逢未有期。",
        "dynasty": "唐",
        "collection_info": null
    },
    {
        "title": "赠海东僧",
        "author": "张籍",
        "content": "别家行万里，自说过扶余。\n学得中州语，能为外国书。\n与医收海藻，持咒取龙鱼。\n更问同来伴，天台几处居。",
        "dynasty": "唐",
        "collection_info": null
    },
    {
        "title": "寄汉阳故人",
        "author": "张籍",
        "content": "知君汉阳住，烟树远重重。\n归使雨中发，寄书灯下封。\n同时买江坞，今日别云松。\n欲问新移处，青萝最北峰。",
        "dynasty": "唐",
        "collection_info": null
    },
    {
        "title": "送安西将",
        "author": "张籍",
        "content": "万里海西路，茫茫边草秋。\n计程沙塞口，望伴驿峰头。\n雪暗非时宿，沙深独去愁。\n塞乡人易老，莫住近蕃州。",
        "dynasty": "唐",
        "collection_info": null
    },
    {
        "title": "题李山人幽居",
        "author": "张籍",
        "content": "襄阳南郭外，茅屋一书生。\n无事焚香坐，有时寻竹行。\n画苔藤杖细，踏石笋鞋轻。\n应笑风尘客，区区逐世名。",
        "dynasty": "唐",
        "collection_info": null
    },
    {
        "title": "早春闲游",
        "author": "张籍",
        "content": "年长身多病，独宜作冷官。\n从来闲坐惯，渐觉出门难。\n树影新犹薄，池光晚尚寒。\n遥闻有花发，骑马暂行看。",
        "dynasty": "唐",
        "collection_info": null
    },
    {
        "title": "赠太常王建藤杖笋鞋",
        "author": "张籍",
        "content": "蛮藤剪为杖，楚笋结成鞋。\n称与诗人用，堪随礼寺斋。\n寻花入幽径，步日下寒阶。\n以此持相赠，君应惬素怀。",
        "dynasty": "唐",
        "collection_info": null
    },
    {
        "title": "和周赞善闻子规",
        "author": "张籍",
        "content": "秦城啼楚鸟，远思更纷纷。\n况是街西夜，偏当雨裏闻。\n应投最高树，似隔数重云。\n此处谁能听，遥知独有君。",
        "dynasty": "唐",
        "collection_info": null
    },
    {
        "title": "送李骑曹灵州归觐",
        "author": "张籍",
        "content": "翩翩出上京，几日到边城。\n渐觉风沙起，还将弓箭行。\n席箕侵路暗，野马见人惊。\n军府知归庆，应教数骑迎。",
        "dynasty": "唐",
        "collection_info": null
    },
    {
        "title": "寒食夜寄姚侍郎",
        "author": "张籍",
        "content": "贫官多寂寞，不异野人居。\n作酒和山药，教儿写道书。\n五湖归去远，百事病来疎。\n况忆同怀者，寒庭月上初。",
        "dynasty": "唐",
        "collection_info": null
    },
    {
        "title": "题清彻上人院",
        "author": "张籍",
        "content": "古寺临坛久，松间别起堂。\n看添浴佛水，自合读经香。\n爱养无家客，多传得效方。\n过斋长不出，坐卧一绳床。",
        "dynasty": "唐",
        "collection_info": null
    },
    {
        "title": "寄灵一上人初归云门寺",
        "author": "张籍",
        "content": "寒山白云裏，法侣自招携。\n竹径通城下，松门隔水西。\n方同沃洲去，不作武陵迷。\n髣髴遥看处，秋风是会稽。",
        "dynasty": "唐",
        "collection_info": null
    },
    {
        "title": "和裴司空即事通简旧僚",
        "author": "张籍",
        "content": "肃肃上台坐，四方皆仰风。\n当朝奉明政，早日立元功。\n独对赤墀下，密宣黄阁中。\n犹闻动高韵，思与旧僚同。",
        "dynasty": "唐",
        "collection_info": null
    },
    {
        "title": "使回留别襄阳李司空",
        "author": "张籍",
        "content": "江亭寒日晚，弦管有离声。\n从此一筵别，独为千里行。\n迟迟恋恩德，役役限公程。\n迴首吟新句，霜云满楚城。",
        "dynasty": "唐",
        "collection_info": null
    },
    {
        "title": "和户部令狐尚书喜裴司空见招看雪",
        "author": "张籍",
        "content": "南园新覆雪，上宰晓来看。\n谁共登春榭，唯闻有地官。\n色连山远静，气与竹偏寒。\n高韵更相应，宁同謌吹欢。",
        "dynasty": "唐",
        "collection_info": null
    },
    {
        "title": "和裴司空以诗请刑部白侍郎双鹤",
        "author": "张籍",
        "content": "皎皎仙家鹤，远留闲宅中。\n徘徊幽树月，嘹唳小亭风。\n丞相西园好，池塘野水通。\n欲将来放此，赏望与宾同。",
        "dynasty": "唐",
        "collection_info": null
    },
    {
        "title": "同锦州胡郎中清明日对雨西亭宴",
        "author": "张籍",
        "content": "郡内开新火，高斋雨气清。\n惜花邀客赏，劝酒促歌声。\n共醉移芳席，留欢闭暮城。\n政闲方宴语，琴筑任遥情。",
        "dynasty": "唐",
        "collection_info": null
    },
    {
        "title": "庄陵挽歌词三首 一",
        "author": "张籍",
        "content": "白日已昭昭，干戈亦渐消。\n迎师亲出道，从谏早临朝。\n佞倖威权薄，忠良宠锡饶。\n丘陵今一变，无復白云谣。",
        "dynasty": "唐",
        "collection_info": null
    },
    {
        "title": "庄陵挽歌词三首 二",
        "author": "张籍",
        "content": "观风欲巡洛，习战亦开池。\n始改三年政，旋闻七月期。\n陵分内外使，官具吉凶仪。\n渭北新园路，箫笳远更悲。",
        "dynasty": "唐",
        "collection_info": null
    },
    {
        "title": "庄陵挽歌词三首 三",
        "author": "张籍",
        "content": "晓日龙车动，秋风阊阖开。\n行帷六宫出，执绋万方来。\n惨惨郊原暮，迟迟挽唱哀。\n空山烟雨夕，新陌遶陵台。",
        "dynasty": "唐",
        "collection_info": null
    },
    {
        "title": "和左司元郎中秋居十首 一",
        "author": "张籍",
        "content": "选得闲坊住，秋来草树肥。\n风前卷筒簟，雨裏脱荷衣。\n野客留方去，山童取药归。\n非因入朝省，过此出门稀。",
        "dynasty": "唐",
        "collection_info": null
    },
    {
        "title": "和左司元郎中秋居十首 二",
        "author": "张籍",
        "content": "有地唯栽竹，无池亦养鹅。\n学书求墨迹，酿酒爱朝和。\n古镜铭文浅，神方谜语多。\n居贫闲自乐，豪客莫相过。",
        "dynasty": "唐",
        "collection_info": null
    },
    {
        "title": "和左司元郎中秋居十首 三",
        "author": "张籍",
        "content": "闲来松菊地，未省有埃尘。\n直去多将药，朝迴不访人。\n见僧收酒器，迎客换纱巾。\n更恐登清要，难成自在身。",
        "dynasty": "唐",
        "collection_info": null
    },
    {
        "title": "和左司元郎中秋居十首 四",
        "author": "张籍",
        "content": "自知清静好，不要问时豪。\n就石安琴枕，穿松压酒槽。\n山晴因月甚，诗语入秋高。\n身外无余事，唯应笔砚劳。",
        "dynasty": "唐",
        "collection_info": null
    },
    {
        "title": "和左司元郎中秋居十首 五",
        "author": "张籍",
        "content": "闲堂新埽洒，称是早秋天。\n书客多呈帖，琴僧与合弦。\n莎台乘晚上，竹院就凉眠。\n终日无忙事，还应似得仙。",
        "dynasty": "唐",
        "collection_info": null
    },
    {
        "title": "和左司元郎中秋居十首 六",
        "author": "张籍",
        "content": "醉倚斑藤杖，闲眠瘿木床。\n案头行气诀，炉裏降真香。\n尚俭经营少，居闲意思长。\n秋茶莫夜饮，新自作松浆。",
        "dynasty": "唐",
        "collection_info": null
    },
    {
        "title": "和左司元郎中秋居十首 七",
        "author": "张籍",
        "content": "每忆旧山居，新教上墨图。\n晚花迴地种，好酒问人沽。\n夜后开朝簿，申前发省符。\n为郎凡几岁，已见白髭鬚。",
        "dynasty": "唐",
        "collection_info": null
    },
    {
        "title": "和左司元郎中秋居十首 八",
        "author": "张籍",
        "content": "菊地纔通履，茶房不垒阶。\n凭医看蜀药，寄信觅吴鞋。\n尽得仙家法，多随道客斋。\n本无荣辱意，不是学安排。",
        "dynasty": "唐",
        "collection_info": null
    },
    {
        "title": "和左司元郎中秋居十首 九",
        "author": "张籍",
        "content": "林下无拘束，闲行放性灵。\n好时开药竈，高处置琴亭。\n更撰居山记，唯寻相鹤经。\n初当授衣假，无吏挽门铃。",
        "dynasty": "唐",
        "collection_info": null
    },
    {
        "title": "和左司元郎中秋居十首 十",
        "author": "张籍",
        "content": "客散高斋晚，东园景象偏。\n晴明犹有蝶，凉冷渐无蝉。\n藤折霜来子，蜗行雨后涎。\n新诗纔上卷，已得满城传。",
        "dynasty": "唐",
        "collection_info": null
    },
    {
        "title": "经王处士原居",
        "author": "张籍",
        "content": "旧宅谁相近，唯僧近竹关。\n庭闲云满井，窗晓雪通山。\n来客半留宿，借书多寄还。\n明时未中岁，莫便一生闲。",
        "dynasty": "唐",
        "collection_info": null
    },
    {
        "title": "不食仙姑山房",
        "author": "张籍",
        "content": "寂寂花枝裏，草堂唯素琴。\n因山曾改眼，见客不言心。\n月出溪路静，鹤鸣云树深。\n丹砂如可学，便欲住幽林。",
        "dynasty": "唐",
        "collection_info": null
    },
    {
        "title": "江头",
        "author": "张籍",
        "content": "晚步随江远，来帆过眼频。\n试寻新住客，少见故乡人。\n回首怜归翼，长吟任此身。\n应同南浦雁，更见岭头春。",
        "dynasty": "唐",
        "collection_info": null
    },
    {
        "title": "寄孙冲主簿",
        "author": "张籍",
        "content": "低折沧州簿，无书整两春。\n马从同事借，妻怕罢官贫。\n道僻收闲药，诗高笑故人。\n仍闻长吏奏，表乞锁厅频。",
        "dynasty": "唐",
        "collection_info": null
    },
    {
        "title": "赠任懒",
        "author": "张籍",
        "content": "未肯求科第，深坊且隐居。\n胜游寻野客，高卧看兵书。\n点药医闲马，分泉灌远蔬。\n汉庭无得意，谁拟荐相如。",
        "dynasty": "唐",
        "collection_info": null
    },
    {
        "title": "旧宫人",
        "author": "张籍",
        "content": "謌舞梁州女，归时白髮生。\n全家没蕃地，无处问乡程。\n宫锦不传样，御香空记名。\n一身难自说，愁逐路人行。",
        "dynasty": "唐",
        "collection_info": null
    },
    {
        "title": "春日留别",
        "author": "张籍",
        "content": "游人欲别离，半醉对花枝。\n看着春又晚，莫轻少年时。\n临行记分处，回首是相思。\n各向天涯去，重来未可期。",
        "dynasty": "唐",
        "collection_info": null
    },
    {
        "title": "没蕃故人",
        "author": "张籍",
        "content": "前年伐月支，城上没全师。\n蕃汉断消息，死生长别离。\n无人收废帐，归马识残旗。\n欲祭疑君在，天涯哭此时。",
        "dynasty": "唐",
        "collection_info": null
    },
    {
        "title": "赠箕山僧",
        "author": "张籍",
        "content": "久住空林下，长斋耳目清。\n蒲团借客坐，石磹甃人行。\n似鹤难知性，因山强号名。\n时闻衣袖裏，闇掐念珠声。",
        "dynasty": "唐",
        "collection_info": null
    },
    {
        "title": "冬夕",
        "author": "张籍",
        "content": "寒蛩独罢织，湘雁犹能鸣。\n月色当窗入，乡心半夜生。\n不成高枕梦，復作遶阶行。\n迴首嗟淹泊，城头北斗横。",
        "dynasty": "唐",
        "collection_info": null
    },
    {
        "title": "奉和陕州十四翁中丞寄雷州二十二翁司户之作",
        "author": "张籍",
        "content": "联飞独不前，迥落海南天。\n贾傅竟行矣，邵公惟泫然。\n瘴开山更远，路极水无边。\n沈劣本多感，况闻原上篇。",
        "dynasty": "唐",
        "collection_info": null
    },
    {
        "title": "老将",
        "author": "张籍",
        "content": "鬓衰头似雪，行步急如风。\n不怕骑生马，犹能挽硬弓。\n兵书封锦字，手诏满香筒。\n今日身憔悴，犹夸定远功。",
        "dynasty": "唐",
        "collection_info": null
    },
    {
        "title": "送友生游峡中",
        "author": "张籍",
        "content": "风静杨柳垂，看花又别离。\n几年同在此，今日各驱驰。\n峡裏闻猿呌，山头见月时。\n殷勤一杯酒，珍重岁寒姿。",
        "dynasty": "唐",
        "collection_info": null
    },
    {
        "title": "送安法师",
        "author": "张籍",
        "content": "出郭见落日，别君临古津。\n远程无野寺，宿处问何人。\n原色不分路，锡声遥隔尘。\n山阴到家节，犹及蕙兰春。",
        "dynasty": "唐",
        "collection_info": null
    },
    {
        "title": "水",
        "author": "张籍",
        "content": "荡漾空沙际，虚明入远天。\n秋光照不极，鸟色去无边。\n势引长云阔，波轻片雪连。\n汀洲杳难测，万古覆苍烟。",
        "dynasty": "唐",
        "collection_info": null
    },
    {
        "title": "岳州晚景",
        "author": "张籍",
        "content": "晚景寒鸦集，秋声旅雁归。\n水光浮日去，霞彩暎江飞。\n洲白芦花吐，园红柿叶稀。\n长沙卑湿地，九月未成衣。",
        "dynasty": "唐",
        "collection_info": null
    },
    {
        "title": "寒食后",
        "author": "张籍",
        "content": "田舍清明日，家家出火迟。\n白衫眠古巷，红索搭高枝。\n纱带生难结，铜钗重易垂。\n斩新衣着尽，还似去年时。",
        "dynasty": "唐",
        "collection_info": null
    },
    {
        "title": "寒食书事二首 一",
        "author": "张籍",
        "content": "今朝一百五，出户雨初晴。\n舞爱双飞蝶，歌闻数里莺。\n江深青草岸，花满白云城。\n为政多孱懦，应无酷吏名。",
        "dynasty": "唐",
        "collection_info": null
    },
    {
        "title": "寒食书事二首 二",
        "author": "张籍",
        "content": "出城烟火少，况復是今朝。\n闲坐将谁语，临觞只自谣。\n阶前春藓徧，衣上落花飘。\n妓乐州人戏，使君心寂寥。",
        "dynasty": "唐",
        "collection_info": null
    },
    {
        "title": "和李仆射雨中寄卢严二给事",
        "author": "张籍",
        "content": "郊原飞雨至，城阙湿云埋。\n迸点时穿牖，浮沤欲上阶。\n偏滋解箨竹，併洒落花槐。\n晚润生琴匣，新凉满药斋。\n从容朝务退，放旷掖曹乖。\n尽日无来客，闲吟感此怀。",
        "dynasty": "唐",
        "collection_info": null
    },
    {
        "title": "酬李仆射晚春见寄",
        "author": "张籍",
        "content": "戟户洞初晨，莺声雨后频。\n虚庭清气在，众药湿光新。\n鱼动芳池面，苔侵老竹身。\n教铺尝酒处，自问探花人。\n独此长多病，幽居欲过春。\n今朝听高韵，忽觉离埃尘。",
        "dynasty": "唐",
        "collection_info": null
    },
    {
        "title": "和卢常侍寄华山郑隐者",
        "author": "张籍",
        "content": "独住三峰下，年深学炼丹。\n一间松叶屋，数片石花冠。\n酒待山中饮，琴将洞口弹。\n开门移远竹，剪草出幽兰。\n荒壁通泉架，晴崖晒药坛。\n寄知骑省客，长向白云闲。",
        "dynasty": "唐",
        "collection_info": null
    },
    {
        "title": "和令狐尚书平泉东庄近居李仆射有寄十韵",
        "author": "张籍",
        "content": "平地有清泉，伊南古寺边。\n涨池闲遶屋，出野徧浇田。\n旧隐离多日，新邻得几年。\n探幽皆一绝，选胜又双全。\n门静山光别，园深竹影连。\n斜分采药径，直过钓鱼船。\n鸡犬还应识，云霞顿觉鲜。\n追思应不远，赏爱谅难偏。\n此处堪长往，游人早共传。\n各当恩寄重，归卧恐无缘。",
        "dynasty": "唐",
        "collection_info": null
    },
    {
        "title": "送郑尚书出镇南海",
        "author": "张籍",
        "content": "远镇承新命，王程不假催。\n班行争路送，恩赐併时来。\n牙斾从城展，兵符到府开。\n蛮声喧夜市，海色浸潮台。\n画角天边月，寒关岭上梅。\n共知公望重，多是隔年迴。",
        "dynasty": "唐",
        "collection_info": null
    },
    {
        "title": "徐州试反舌无声",
        "author": "张籍",
        "content": "夏木多好鸟，偏知反舌名。\n林幽仍共宿，时过即无声。\n竹外天空晓，溪头雨自晴。\n居人宜寂寞，深院益凄清。\n入雾暗相失，当风闲易惊。\n来年上林苑，知尔最先鸣。",
        "dynasty": "唐",
        "collection_info": null
    },
    {
        "title": "省试行不由径",
        "author": "张籍",
        "content": "田裏有微径，贤人不復行。\n孰知求捷步，又恐异端成。\n从易众所欲，安邪患亦生。\n谁能达天道，共此竞前程。\n子羽有遗迹，孔门传旧声。\n今逢大君子，士节自光明。",
        "dynasty": "唐",
        "collection_info": null
    },
    {
        "title": "新城甲仗楼",
        "author": "张籍",
        "content": "谢氏起新楼，西临城角头。\n图功百尺丽，藏器五兵修。\n结缔榱甍固，虚明户槛幽。\n鱼龙卷旗帜，霜雪积戈矛。\n暑雨熇烝隔，凉风宴位留。\n地高形出没，山静气清优。\n睥睨斜光彻，阑干宿霭浮。\n芊芊秔稻色，脉脉苑溪流。\n郡化黄丞相，诗成沈隐侯。\n居兹良得景，殊胜岘山游。",
        "dynasty": "唐",
        "collection_info": null
    },
    {
        "title": "赠殷山人",
        "author": "张籍",
        "content": "郁郁山中客，知名四十年。\n恓惶身独隐，寂寞性应便。\n世业公侯籍，生涯黍稷田。\n藤悬读书帐，竹繫网鱼船。\n已种千头橘，新开数脉泉。\n闲游携酒远，幽语向僧偏。\n入洞题松过，看花选石眠。\n避喧长汩没，逢胜即留连。\n自古多高迹，如君少比肩。\n耕耘此辛苦，章句已流传。\n昔日交游盛，当时省阁贤。\n同袍还共弊，连辔每推先。\n讲序居重席，羣儒愿执鞭。\n满堂虚左待，众目望乔迁。\n才异时难用，情高道自全。\n畏人颜惨澹，疎物势迍邅。\n贤者闻知命，吾生復礼玄。\n深藏报恩劒，久缉养生篇。\n憔悴众夫笑，经过郡守怜。\n夕阳悲病鹤，霜气动饥鹯。\n处士谁能荐，穷途世所捐。\n伯鸾甘寄食，元淑苦无钱。\n策蹇秋尘裏，吟诗黄叶前。\n故裘余白领，废瑟断朱弦。\n志气终犹在，逍遥任自然。\n家贫念婚嫁，身老恋云烟。\n放逸栖岩鹿，清虚饮露蝉。\n郑逃秦谷口，严爱越溪边。\n霄汉予犹阻，荣枯子不牵。\n山城一相遇，感激意难宣。",
        "dynasty": "唐",
        "collection_info": null
    },
    {
        "title": "夏日可畏",
        "author": "张籍",
        "content": "赫赫温风扇，炎炎夏日徂。\n火威驰逈野，畏景铄遥途。\n势矫翔阳翰，功分造化垆。\n禁城千品烛，黄道一轮孤。\n落照频空簟，余晖卷夕梧。\n如何倦游子，中路独踟蹰。",
        "dynasty": "唐",
        "collection_info": null
    },
    {
        "title": "罔象得玄珠",
        "author": "张籍",
        "content": "赤水今何处，遗珠已渺然。\n离娄徒肆目，罔象乃通玄。\n皎洁因成性，圆明不在泉。\n暗中看夜色，尘外照晴田。\n无胫真难掬，怀疑实易迁。\n今朝搜择得，应免媚晴川。",
        "dynasty": "唐",
        "collection_info": null
    },
    {
        "title": "和李仆射西园",
        "author": "张籍",
        "content": "遇午归闲处，西庭敞四檐。\n高眠着琴枕，散帖检书签。\n印在休通客，山晴好捲帘。\n竹凉蝇少到，藤暗蝶争潜。\n晓鹊频惊喜，疎蝉不许拈。\n石苔生紫点，栏药吐红尖。\n虚坐诗情远，幽探道侣兼。\n所营尚胜地，虽俭復谁嫌。",
        "dynasty": "唐",
        "collection_info": null
    },
    {
        "title": "送裴相公赴镇太原",
        "author": "张籍",
        "content": "盛德雄名远近知，功高先乞守藩维。\n衔恩暂遣分龙节，署勅还同在凤池。\n天子亲临楼上送，朝官齐出道傍辞。\n明年塞北清蕃落，应建生祠请立碑。",
        "dynasty": "唐",
        "collection_info": null
    },
    {
        "title": "寄元员外",
        "author": "张籍",
        "content": "外郎直罢无余事，埽洒书堂试药炉。\n门巷不教当要闹，诗篇转觉足工夫。\n月明台上唯僧到，夜静坊中有酒沽。\n朝省入频闲日少，可能同作旧游无。",
        "dynasty": "唐",
        "collection_info": null
    },
    {
        "title": "赠梅处士",
        "author": "张籍",
        "content": "早闻声价满京城，头白江湖放旷情。\n讲易自传新註义，题诗不着旧官名。\n近移马迹山前住，多向牛头寺裏行。\n天子如今议封禅，应将束帛请先生。",
        "dynasty": "唐",
        "collection_info": null
    },
    {
        "title": "赠王秘书",
        "author": "张籍",
        "content": "不曾浪出谒公侯，唯向花间水畔游。\n每着新衣看药竈，多收古器在书楼。\n有官祗作山人老，平地能开洞穴幽。\n自领闲司了无事，得来君处喜相留。",
        "dynasty": "唐",
        "collection_info": null
    },
    {
        "title": "谢裴司空寄马",
        "author": "张籍",
        "content": "騄耳新驹骏得名，司空远自寄书生。\n乍离华廐移蹄涩，初到贫家举眼惊。\n每被闲人来借问，多寻古寺独骑行。\n长思岁旦沙堤上，得从鸣珂傍火城。",
        "dynasty": "唐",
        "collection_info": null
    },
    {
        "title": "酬秘书王丞见寄",
        "author": "张籍",
        "content": "相看头白来城阙，却忆漳溪旧往还。\n今体诗中偏出格，常参官裏每同班。\n街西借宅多临水，马上逢人亦说山。\n芸阁水曹虽最冷，与君长喜得身闲。",
        "dynasty": "唐",
        "collection_info": null
    },
    {
        "title": "送李余及第后归蜀",
        "author": "张籍",
        "content": "十年人咏好诗章，今日成名出举场。\n归去唯将新诰牒，后来争取旧衣裳。\n山桥晓上芭蕉暗，水店晴看芋草黄。\n乡里亲情相见日，一时携酒贺高堂。",
        "dynasty": "唐",
        "collection_info": null
    },
    {
        "title": "早朝寄白舍人严郎中",
        "author": "张籍",
        "content": "鼓声初动未闻鸡，羸马街中踏冻泥。\n烛暗有时衝石柱，雪深无处认沙堤。\n常参班裏人犹少，待漏房前月欲西。\n凤阙星郎离去远，閤门开日入还齐。",
        "dynasty": "唐",
        "collection_info": null
    },
    {
        "title": "书怀寄元郎中",
        "author": "张籍",
        "content": "转觉人间无气味，常因身外省因缘。\n经过独爱游山客，计校唯求买药钱。\n重作学官闲尽日，一离江坞病多年。\n吟君钓客词中说，便欲南归榜小船。",
        "dynasty": "唐",
        "collection_info": null
    },
    {
        "title": "赠道士宜师",
        "author": "张籍",
        "content": "自到王城得几年，巴童蜀马共随缘。\n两朝侍从当时贵，五字声名远处传。\n旧住红楼通内院，新承墨诏赐斋钱。\n闲房暂喜居相近，还得陪师坐竹边。",
        "dynasty": "唐",
        "collection_info": null
    },
    {
        "title": "书怀寄王秘书",
        "author": "张籍",
        "content": "白髮如今欲满头，从来百事尽应休。\n祗于触目须防病，不拟将心更养愁。\n下药远求新熟酒，看山多上最高楼。\n赖君同在京城住，每到花前免独游。",
        "dynasty": "唐",
        "collection_info": null
    },
    {
        "title": "题韦郎中新亭",
        "author": "张籍",
        "content": "起得幽亭景復新，碧莎地上更无尘。\n琴书着尽犹嫌少，松竹栽多亦称贫。\n药酒欲开期好客，朝衣暂脱见闲身。\n成名同日官连署，此处经过有几人。",
        "dynasty": "唐",
        "collection_info": null
    },
    {
        "title": "送杨州判官",
        "author": "张籍",
        "content": "应得烟霞出俗心，茅山道士共追寻。\n闲怜鹤貌偏能画，暗辨桐声自作琴。\n长啸每来松下坐，新诗堪向雪中吟。\n征南幕裏多宾客，君独相知最校深。",
        "dynasty": "唐",
        "collection_info": null
    },
    {
        "title": "喜王起侍郎放牒",
        "author": "张籍",
        "content": "东风节气近清明，车马争来满禁城。\n二十八人初上牒，百千万里尽传名。\n谁家不借花园看，在处多将酒器行。\n共贺春司能鉴识，今年定合有公卿。",
        "dynasty": "唐",
        "collection_info": null
    },
    {
        "title": "赠王司马",
        "author": "张籍",
        "content": "白笏朱衫年少时，久登班列会朝仪。\n贮财不省关身用，行义唯愁被众知。\n藏得宝刀求主带，调成骏马乞人骑。\n未曾相识多闻说，遥望长如白玉枝。",
        "dynasty": "唐",
        "collection_info": null
    },
    {
        "title": "书怀",
        "author": "张籍",
        "content": "自小信成疎懒性，人间事事总无功。\n别从仙客求方法，时到僧家问苦空。\n老大登朝如梦裏，贫穷作活似村中。\n未能即便休官去，惭愧南山采药翁。",
        "dynasty": "唐",
        "collection_info": null
    },
    {
        "title": "赠令狐博士",
        "author": "张籍",
        "content": "头白新年六十余，近闻生计转空虚。\n久为博士谁能识，自到长安赁舍居。\n骑马出随寻寺客，呼儿散写乞钱书。\n古来贤哲皆如此，应是才高与众疎。",
        "dynasty": "唐",
        "collection_info": null
    },
    {
        "title": "送从弟删东归",
        "author": "张籍",
        "content": "云水东南两月程，贪归庆节马蹄轻。\n春桥欲醉攀花别，野路闲吟触雨行。\n诗价已高犹失意，礼司曾赏会成名。\n旧山风月知应好，莫向秋时不到京。",
        "dynasty": "唐",
        "collection_info": null
    },
    {
        "title": "赠王秘书",
        "author": "张籍",
        "content": "早在山东声价远，曾将顺策佐嫖姚。\n赋来诗句无闲语，老去官班未在朝。\n身屈祗闻词客说，家贫多见野僧招。\n独从书阁归时晚，春水渠边看柳条。",
        "dynasty": "唐",
        "collection_info": null
    },
    {
        "title": "哭丘长史",
        "author": "张籍",
        "content": "曾是先皇殿上臣，丹砂久服不成真。\n常骑马在嘶空枥，自作书留别故人。\n诗句徧传天下口，朝衣偏送地中身。\n最悲昨日同游处，看却春风树树新。",
        "dynasty": "唐",
        "collection_info": null
    },
    {
        "title": "送枝江刘明府",
        "author": "张籍",
        "content": "老着青衫为楚宰，平生志业有谁知。\n家僮从去愁行远，县吏迎来怪到迟。\n定访玉泉幽院宿，应过碧涧早茶时。\n向南渐渐云山好，一路唯闻唱竹枝。",
        "dynasty": "唐",
        "collection_info": null
    },
    {
        "title": "送从弟彻东归",
        "author": "张籍",
        "content": "缑山领印知公奏，才称同时尽不如。\n奉使贺成登册礼，陪班看出降恩书。\n去迴在路秋尘裏，受诏辞归晓漏初。\n早晚得为朝署拜，闲坊买宅作邻居。",
        "dynasty": "唐",
        "collection_info": null
    },
    {
        "title": "哭胡十八遇",
        "author": "张籍",
        "content": "早得声名年尚少，寻常志气出风尘。\n文场继续成三代，家族辉华在一身。\n幼子见生才满月，选书知写未呈人。\n送君帐下衣裳白，数尺坟头栢树新。",
        "dynasty": "唐",
        "collection_info": null
    },
    {
        "title": "赠贾岛",
        "author": "张籍",
        "content": "篱落荒凉僮仆饥，乐游原上住多时。\n蹇驴放饱骑将出，秋卷装成寄与谁。\n拄杖傍田寻野菜，封书乞米趂时炊。\n姓名未上登科记，身屈惟应内史知。",
        "dynasty": "唐",
        "collection_info": null
    },
    {
        "title": "逢王建有赠",
        "author": "张籍",
        "content": "年状皆齐初有髭，鹊山漳水每追随。\n使君座下朝听易，处士庭中夜会诗。\n新作句成相借问，闲求义尽共寻思。\n经今三十余年事，却说还同昨日时。",
        "dynasty": "唐",
        "collection_info": null
    },
    {
        "title": "移居静安坊答元八郎中",
        "author": "张籍",
        "content": "长安寺裏多时住，虽守卑官不苦贫。\n作活每常嫌费力，移居祗是贵容身。\n初开井浅偏宜树，渐觉街闲省踏尘。\n更喜往还相去近，门前减却送书人。",
        "dynasty": "唐",
        "collection_info": null
    },
    {
        "title": "送杨少尹赴凤翔",
        "author": "张籍",
        "content": "诗名往日动长安，首首人家卷裏看。\n西学已行秦博士，南宫新拜汉郎官。\n得钱祗了还书铺，借宅常时事药栏。\n今去岐州生计薄，移居偏近陇头寒。",
        "dynasty": "唐",
        "collection_info": null
    },
    {
        "title": "送韩侍御归山",
        "author": "张籍",
        "content": "闻君久卧在云间，为佐嫖姚未得还。\n新阶茆庐招隐逸，独骑骢马入深山。\n九灵洞口行应到，五粒松枝醉亦攀。\n明日珂声出城去，家僮不復埽柴关。",
        "dynasty": "唐",
        "collection_info": null
    },
    {
        "title": "新除水曹郎答白舍人见贺",
        "author": "张籍",
        "content": "年过五十到南宫，章句无名荷至公。\n黄纸开呈相府后，朱衣引入谢班中。\n诸曹纵许为仙侣，羣吏多嫌是老翁。\n最幸紫薇郎见爱，独称官与古人同。",
        "dynasty": "唐",
        "collection_info": null
    },
    {
        "title": "送杨少尹赴满城",
        "author": "张籍",
        "content": "官为本府当身荣，因得还乡任野情。\n自废田园今作主，每逢耆老不呼名。\n旧游寺裏僧应识，新别桥边树已成。\n公事况闲诗更好，将随相逐上山行。",
        "dynasty": "唐",
        "collection_info": null
    },
    {
        "title": "哭元九少府",
        "author": "张籍",
        "content": "平生志业独相知，早结云山老去期。\n初作学官常共宿，晚登朝列暂同时。\n闲来各数经过地，醉后齐吟唱和诗。\n今日春风花满宅，入门行哭见灵帷。",
        "dynasty": "唐",
        "collection_info": null
    },
    {
        "title": "送侯判官赴广州从军",
        "author": "张籍",
        "content": "年少才高求自展，将身万里赴军门。\n辟书远到开呈客，公服新成着谢恩。\n驿舫过江分白堠，戍亭当岭见红旛。\n海花蛮草连冬有，行处无家不满园。",
        "dynasty": "唐",
        "collection_info": null
    },
    {
        "title": "答白杭州郡楼登望画图见寄",
        "author": "张籍",
        "content": "画得江城登望处，寄来今日到长安。\n乍惊物色从诗出，更想工人下手难。\n将展书堂偏觉好，每来朝客尽求看。\n见君向此闲吟意，肯恨当时作外官。",
        "dynasty": "唐",
        "collection_info": null
    },
    {
        "title": "赠赵将军",
        "author": "张籍",
        "content": "当年胆略已纵横，每见妖星气不平。\n身贵早登龙尾道，功高自破鹿头城。\n寻常得对论边事，委曲承恩掌内兵。\n会取安西将报国，凌烟阁上大书名。",
        "dynasty": "唐",
        "collection_info": null
    },
    {
        "title": "送和蕃公主",
        "author": "张籍",
        "content": "塞上如今无战尘，汉家公主出和亲。\n邑司犹属宗卿寺，册号还同虏帐人。\n九姓旗旛先引路，一生衣服尽随身。\n毡城南望无迴日，空见沙蓬水柳春。",
        "dynasty": "唐",
        "collection_info": null
    },
    {
        "title": "寒食内宴二首 一",
        "author": "张籍",
        "content": "朝光瑞气满宫楼，綵纛鱼龙四面稠。\n廊下御厨分冷食，殿前香骑逐飞毬。\n千官尽醉犹教坐，百戏皆呈未放休。\n共喜拜恩侵夜出，金吾不敢问行由。",
        "dynasty": "唐",
        "collection_info": null
    },
    {
        "title": "寒食内宴二首 二",
        "author": "张籍",
        "content": "城阙沈沈向晓寒，恩当令节赐余欢。\n瑞烟深处开三殿，春雨微时引百官。\n宝树楼前分绣幕，綵花廊下暎华栏。\n宫筵戏乐年年别，已得三回对御看。",
        "dynasty": "唐",
        "collection_info": null
    },
    {
        "title": "朝日勅赐百官樱桃",
        "author": "张籍",
        "content": "仙果人间都未有，今朝忽见下天门。\n捧盘小吏初宣勅，当殿羣臣共拜恩。\n日色遥分门下坐，露香才出禁中园。\n每年重此先偏待，愿得千春奉至尊。",
        "dynasty": "唐",
        "collection_info": null
    },
    {
        "title": "太白老人",
        "author": "张籍",
        "content": "日观东峰幽客住，竹巾藤带亦逢迎。\n暗修黄箓无人见，深种胡麻共犬行。\n洞裏仙家常独往，壶中灵药自为名。\n春泉四面遶茅屋，日日唯闻杵臼声。",
        "dynasty": "唐",
        "collection_info": null
    },
    {
        "title": "和裴司空酬满城杨少尹",
        "author": "张籍",
        "content": "圣朝偏重大司空，人咏元和第一功。\n拥节高临汉水上，题诗远入舜城中。\n共惊向老多年别，更忆登科旧日同。\n谁不望归丞相府，江边杨柳又秋风。",
        "dynasty": "唐",
        "collection_info": null
    },
    {
        "title": "寄和州刘使君",
        "author": "张籍",
        "content": "别离已久犹为郡，闲向春风倒酒缾。\n送客特过沙口堰，看花多上水心亭。\n晓来江气连城白，雨后山光满郭青。\n到此诗情应更远，醉中高咏有谁听。",
        "dynasty": "唐",
        "collection_info": null
    },
    {
        "title": "赠商州王使君",
        "author": "张籍",
        "content": "衔命南来会郡堂，却思朝裏接班行。\n才雄犹是山城守，道薄初为水部郎。\n选胜相留开客馆，寻幽更引到僧房。\n明朝从此辞君去，独出商关路渐长。",
        "dynasty": "唐",
        "collection_info": null
    },
    {
        "title": "寄令狐宾客",
        "author": "张籍",
        "content": "勋名尽得国家传，退狎琴僧与酒仙。\n还带郡符经几处，暂辞台座已三年。\n留司未到龙楼下，拜表长怀玉案前。\n秋日出城伊水好，领谁相逐上闲船。",
        "dynasty": "唐",
        "collection_info": null
    },
    {
        "title": "寄梅处士",
        "author": "张籍",
        "content": "扰扰人间是与非，官闲自觉省心机。\n六行班裏身常下，九列符中事亦稀。\n市客惯曾赊贱药，家僮惊见着新衣。\n君今独得居山乐，应喜多时未办归。",
        "dynasty": "唐",
        "collection_info": null
    },
    {
        "title": "送施肩吾东归",
        "author": "张籍",
        "content": "知君本是烟霞客，被荐因来城阙间。\n世业偏临七里濑，仙游多在四明山。\n早闻诗句传人徧，新得科名到处闲。\n惆怅灞亭相送去，云中琪树不同攀。",
        "dynasty": "唐",
        "collection_info": null
    },
    {
        "title": "昆崙儿",
        "author": "张籍",
        "content": "昆崙家住海中州，蛮客将来汉地游。\n言语解教秦吉了，波涛初过郁林洲。\n金环欲落曾穿耳，螺髻长卷不裹头。\n自爱肌肤黑如漆，行时半脱木绵裘。",
        "dynasty": "唐",
        "collection_info": null
    },
    {
        "title": "赠李杭州",
        "author": "张籍",
        "content": "仙郎白首未归朝，应为苍生领六条。\n惠化州人尽清净，高情野鹤与逍遥。\n竹间虚馆无朝讼，山畔青田长夏苗。\n终日政声长独坐，开门长望浙江潮。",
        "dynasty": "唐",
        "collection_info": null
    },
    {
        "title": "送郑尚书赴广州",
        "author": "张籍",
        "content": "圣朝选将持符节，内使宣时百辟听。\n海北蛮夷来舞蹈，岭南封管送图经。\n白鷴飞遶迎官舫，红槿开当讌客亭。\n此处莫言多瘴疠，天边看取老人星。",
        "dynasty": "唐",
        "collection_info": null
    },
    {
        "title": "贺秘书王丞南郊摄将军",
        "author": "张籍",
        "content": "正初天子亲郊礼，诏摄将军领卫兵。\n斜带银刀入黄道，先随玉辂到青城。\n坛边不在千官位，仗外唯闻再拜声。\n共喜与君逢此日，病中无计得随行。",
        "dynasty": "唐",
        "collection_info": null
    },
    {
        "title": "送令狐尚书赴东都留守",
        "author": "张籍",
        "content": "朝廷重寄在关东，共说从前选上公。\n勋业新城大梁镇，恩荣更守洛阳宫。\n行香暂出天桥上，巡礼常过禁殿中。\n每领羣臣拜章庆，半开门仗日曈曈。",
        "dynasty": "唐",
        "collection_info": null
    },
    {
        "title": "拜丰陵",
        "author": "张籍",
        "content": "岁朝园寝遣公卿，学省班中亦摄行。\n身逐陵官齐再拜，手持木铎叩三声。\n寒更报点来山殿，晓炬分行照栢城。\n却下龙门看渐远，金峰高处日微明。",
        "dynasty": "唐",
        "collection_info": null
    },
    {
        "title": "赠孔尚书",
        "author": "张籍",
        "content": "能将直道历荣班，事着元和实录间。\n三表自陈辞北阙，一家相送入南山。\n买来侍女教人嫁，赐得朝衣在箧闲。\n宅近青山高静处，时归林下暂开关。",
        "dynasty": "唐",
        "collection_info": null
    },
    {
        "title": "酬杭州白使君兼寄浙东元大夫",
        "author": "张籍",
        "content": "相印暂离临远镇，掖垣出守復同时。\n一行已作三年别，两处空传七字诗。\n越地江山应共见，秦天风月不相知。\n人间聚散真难料，莫叹平生信所之。",
        "dynasty": "唐",
        "collection_info": null
    },
    {
        "title": "寄苏州白二十二使君",
        "author": "张籍",
        "content": "三朝出入紫微臣，头白金章未在身。\n登第早年同座主，题诗今日是州人。\n阊门柳色烟中远，茂苑莺声雨后新。\n此处吟诗向山寺，知君忘却曲江春。",
        "dynasty": "唐",
        "collection_info": null
    },
    {
        "title": "送白宾客分司东都",
        "author": "张籍",
        "content": "赫赫声名三十春，高情人独出埃尘。\n病辞省闼归闲地，恩许宫曹作上宾。\n诗裏难同相得伴，酒边多见自由身。\n老人也拟休官去，便是君家池上人。",
        "dynasty": "唐",
        "collection_info": null
    },
    {
        "title": "赠阎少保",
        "author": "张籍",
        "content": "辞荣恋阙未还乡，修养年多气力强。\n半俸归烧伏火药，全家解说养生方。\n特承恩诏新开戟，每见公卿不下床。\n竹树晴深寒院静，长悬石磬在虚廊。",
        "dynasty": "唐",
        "collection_info": null
    },
    {
        "title": "赠别王侍御赴任陕州司马",
        "author": "张籍",
        "content": "京城在处闲人少，唯共君行并马蹄。\n更和诗篇名最出，时倾杯酒户常齐。\n同趋阙下听钟漏，独向军前闻鼓鼙。\n今日春明门外别，更无因得到街西。",
        "dynasty": "唐",
        "collection_info": null
    },
    {
        "title": "田司空入朝",
        "author": "张籍",
        "content": "西来将相位兼雄，不与诸君觐礼同。\n早变山东知顺命，新收济上立殊功。\n朝官叙谒趋门外，恩使喧迎满路中。\n阊阖晓开铜漏静，身当受册大明宫。",
        "dynasty": "唐",
        "collection_info": null
    },
    {
        "title": "送浙西周判官",
        "author": "张籍",
        "content": "由来自是烟霞客，早已闻名诗酒间。\n天阙因将贺表到，家乡新着赐衣远。\n常吟卷裏新酬句，自话湖中旧住山。\n吴越主人偏爱重，多应不肯放君闲。",
        "dynasty": "唐",
        "collection_info": null
    },
    {
        "title": "送吴炼师归王屋",
        "author": "张籍",
        "content": "玉阳峰下学长生，玉洞仙中已有名。\n独戴熊鬚冠暂出，唯将鹤尾扇同行。\n炼成云母休炊爨，已得雷公当吏兵。\n却到瑶坛上头宿，应闻空裏步虚声。",
        "dynasty": "唐",
        "collection_info": null
    },
    {
        "title": "送邵州林使君",
        "author": "张籍",
        "content": "词客南行宠命新，潇湘郡入曲江津。\n山幽自足探微处，俗朴应无争竞人。\n郭外相连排殿阁，市中多半用金银。\n知君不作家私计，迁日还同到日贫。",
        "dynasty": "唐",
        "collection_info": null
    },
    {
        "title": "寄王六侍御",
        "author": "张籍",
        "content": "渐觉近来筋力少，难堪今日在风尘。\n谁能借问功名事，祗自扶持老病身。\n贵得药资将助道，肯嫌家计不如人。\n洞庭已置新居处，归去安期与作邻。",
        "dynasty": "唐",
        "collection_info": null
    },
    {
        "title": "送稽亭山寺僧",
        "author": "张籍",
        "content": "师住稽亭高处寺，斜廊曲阁倚云开。\n山门十里松间入，泉涧三重洞裏来。\n名岳寻游今已徧，家城礼谒便应迴。\n旧房到日闲吟后，林下还登说法台。",
        "dynasty": "唐",
        "collection_info": null
    },
    {
        "title": "送汀州源使君",
        "author": "张籍",
        "content": "曾成赵北归朝计，因拜王门最好官。\n为郡暂辞双凤阙，全家远过九龙滩。\n山乡祗有输蕉户，水镇应多养鸭栏。\n地僻寻常来客少，刺桐花发共谁看。",
        "dynasty": "唐",
        "collection_info": null
    },
    {
        "title": "寄孙洛阳格",
        "author": "张籍",
        "content": "久持刑宪声名远，好是中朝正直臣。\n赤县上来应足事，青山老去未离身。\n常思从省连归马，乍觉同班少旧人。\n遥爱南桥秋日晚，雨边杨柳映天津。",
        "dynasty": "唐",
        "collection_info": null
    },
    {
        "title": "胡山人归王屋因有赠",
        "author": "张籍",
        "content": "转转无成到白头，人间举眼尽堪愁。\n此生已是蹉跎去，每事应从卤莽休。\n虽作闲官少拘束，难逢胜景可淹留。\n君归与访移家处，若箇峰头最较幽。",
        "dynasty": "唐",
        "collection_info": null
    },
    {
        "title": "寄虔州韩使君",
        "author": "张籍",
        "content": "南康太守负才豪，五十如今未拥旄。\n早得一人知姓字，常闻三事说功劳。\n月明渡口漳江静，云散城头赣石高。\n郡政已成秋思远，闲吟应不问官曹。",
        "dynasty": "唐",
        "collection_info": null
    },
    {
        "title": "送从弟蒙赴饶州",
        "author": "张籍",
        "content": "京城南去鄱阳远，风月悠悠别思劳。\n三领郡符新寄重，再登科第旧名高。\n去程江上多看堠，迎吏船中亦带刀。\n到日更行清静化，春田应不见蓬蒿。",
        "dynasty": "唐",
        "collection_info": null
    },
    {
        "title": "罗道士",
        "author": "张籍",
        "content": "城裏无人得实年，衣襟常带臭黄烟。\n楼中赊酒唯留药，洞裏争棋不赌钱。\n闻客语声知贵贱，持花歌咏似狂颠。\n寻常行处皆逢见，世上多疑是谪仙。",
        "dynasty": "唐",
        "collection_info": null
    },
    {
        "title": "寄陆浑赵明府",
        "author": "张籍",
        "content": "与君学省同官处，常日相随说道情。\n新作陆浑山县长，早知三礼甲科名。\n郭中时有仙人住，城内应多药草生。\n公事稀疎来客少，无妨着屐独闲行。",
        "dynasty": "唐",
        "collection_info": null
    },
    {
        "title": "同将作韦二少监赠水部李郎中",
        "author": "张籍",
        "content": "旧年同是水曹郎，各罢鱼符自楚乡。\n重着青衫承诏命，齐趋紫殿异班行。\n别来同说经过事，老去相传补养方。\n忆得当时亦连步，如今独在读书堂。",
        "dynasty": "唐",
        "collection_info": null
    },
    {
        "title": "赠王侍御",
        "author": "张籍",
        "content": "心同野鹤与尘远，诗似冰壶见底清。\n府县同趋昨日事，升沈不改故人情。\n上阳春晚萧萧雨，洛水寒来夜夜声。\n自叹独为折腰吏，可怜騘马路傍行。",
        "dynasty": "唐",
        "collection_info": null
    },
    {
        "title": "送金少卿副使归新罗",
        "author": "张籍",
        "content": "云岛茫茫天畔微，向东万里一帆飞。\n久为侍子承恩重，今佐使臣衔命归。\n通海便应将国信，到家犹自着朝衣。\n从前此去人无数，光彩如君定是稀。",
        "dynasty": "唐",
        "collection_info": null
    },
    {
        "title": "送李司空赴镇襄阳",
        "author": "张籍",
        "content": "中外兼权社稷臣，千官齐出拜行尘。\n再调公鼎勋庸盛，三受兵符宠命新。\n商路雪开旗斾展，楚堤梅发驿亭春。\n襄阳风景由来好，重与江山作主人。",
        "dynasty": "唐",
        "collection_info": null
    },
    {
        "title": "送李仆射愬赴镇凤翔",
        "author": "张籍",
        "content": "由来勋业属英雄，兄弟连营列位同。\n先入贼城擒首恶，尽封筦库让元公。\n旌幢独继家声外，竹帛新添国史中。\n天子新收秦陇地，故教移镇古扶风。",
        "dynasty": "唐",
        "collection_info": null
    },
    {
        "title": "寄白二十二舍人",
        "author": "张籍",
        "content": "早知内诏过先辈，蹭蹬江南百事疎。\n湓浦成中为上佐，炉峰寺后着幽居。\n偏依仙法多求药，长共僧游不读书。\n三省比来名望重，肯容君去乐樵渔。",
        "dynasty": "唐",
        "collection_info": null
    },
    {
        "title": "送友人卢处士游吴越",
        "author": "张籍",
        "content": "羡君东去见残梅，惟有王孙独未回。\n吴苑夕阳明古堞，越宫春草上高台。\n波生野水雁初下，风满驿楼潮欲来。\n试问渔舟看雪浪，几多江燕荇花开。",
        "dynasty": "唐",
        "collection_info": null
    },
    {
        "title": "苏州江岸留别乐天",
        "author": "张籍",
        "content": "银泥裙暎锦障泥，画舸停桡马簇蹄。\n清管曲终鹦鹉语，红旗影动薄寒嘶。\n渐消酒色朱颜浅，欲话离情翠黛低。\n莫忘使君吟咏处，女坟湖北武丘西。",
        "dynasty": "唐",
        "collection_info": null
    },
    {
        "title": "寒食看花",
        "author": "张籍",
        "content": "早入公门到夜归，不因寒食少闲时。\n颠狂遶树猿离锁，踊跃缘冈马断羁。\n酒污衣裳从客笑，醉饶言语觅花知。\n老来自喜常无事，仰面西园得咏诗。",
        "dynasty": "唐",
        "collection_info": null
    },
    {
        "title": "酬浙东元尚书见寄绫素",
        "author": "张籍",
        "content": "越地缯纱纹样新，远封来寄学曹人。\n便令裁制为时服，顿觉光荣上病身。\n应念此官同弃置，独能相贺更殷勤。\n三千里外无由见，海上东风又一春。",
        "dynasty": "唐",
        "collection_info": null
    },
    {
        "title": "赠项斯",
        "author": "张籍",
        "content": "端坐吟诗忘忍饥，万人中觅似君稀。\n门连野水风长到，驴放秋原夜不归。\n日暖剩收新落叶，天寒更着旧生衣。\n曲江亭上频频见，为爱鸬鷀雨裏飞。",
        "dynasty": "唐",
        "collection_info": null
    },
    {
        "title": "和韦开州盛山十二首 宿云亭",
        "author": "张籍",
        "content": "清净当深处，虚明向远开。\n卷帘无俗客，应只见云来。",
        "dynasty": "唐",
        "collection_info": null
    },
    {
        "title": "和韦开州盛山十二首 梅溪",
        "author": "张籍",
        "content": "自爱新梅好，行寻一径斜。\n不教人扫石，恐损落来花。",
        "dynasty": "唐",
        "collection_info": null
    },
    {
        "title": "和韦开州盛山十二首 茶岭",
        "author": "张籍",
        "content": "紫芽连白蘂，初向岭头生。\n自看家人摘，寻常触露行。",
        "dynasty": "唐",
        "collection_info": null
    },
    {
        "title": "和韦开州盛山十二首 流杯渠",
        "author": "张籍",
        "content": "渌酒白螺杯，随流去復回。\n似知人把处，各向面前来。",
        "dynasty": "唐",
        "collection_info": null
    },
    {
        "title": "和韦开州盛山十二首 盘石磴",
        "author": "张籍",
        "content": "垒石盘空远，层层势不危。\n不知行几匝，得到上头时。",
        "dynasty": "唐",
        "collection_info": null
    },
    {
        "title": "和韦开州盛山十二首 桃坞",
        "author": "张籍",
        "content": "春坞桃花发，多将野客游。\n日西殊未散，看望酒缸头。",
        "dynasty": "唐",
        "collection_info": null
    },
    {
        "title": "和韦开州盛山十二首 竹岩",
        "author": "张籍",
        "content": "独入千竿裏，缘岩踏石层。\n笋头齐欲出，更不许人登。",
        "dynasty": "唐",
        "collection_info": null
    },
    {
        "title": "和韦开州盛山十二首 琵琶台",
        "author": "张籍",
        "content": "台上绿萝春，闲登不待人。\n每当休暇日，着履戴纱巾。",
        "dynasty": "唐",
        "collection_info": null
    },
    {
        "title": "和韦开州盛山十二首 胡芦沼",
        "author": "张籍",
        "content": "曲沼春流满，新蒲映野鹅。\n闲斋朝饭后，拄杖遶行多。",
        "dynasty": "唐",
        "collection_info": null
    },
    {
        "title": "和韦开州盛山十二首 隐月岫",
        "author": "张籍",
        "content": "月出深峰裏，清凉夜亦寒。\n每嫌西落疾，不得到明看。",
        "dynasty": "唐",
        "collection_info": null
    },
    {
        "title": "和韦开州盛山十二首 绣衣石榻",
        "author": "张籍",
        "content": "山城无别味，药草兼鱼果。\n时到绣衣人，同来石上坐。",
        "dynasty": "唐",
        "collection_info": null
    },
    {
        "title": "和韦开州盛山十二首 上士泉缾",
        "author": "张籍",
        "content": "阶上一眼泉，四边青石甃。\n唯有护净僧，添缾将盥漱。",
        "dynasty": "唐",
        "collection_info": null
    },
    {
        "title": "送远客",
        "author": "张籍",
        "content": "憔悴远归客，殷勤欲别杯。\n九星坛下路，几日见重来。",
        "dynasty": "唐",
        "collection_info": null
    },
    {
        "title": "寄西峰僧",
        "author": "张籍",
        "content": "松暗水涓涓，夜凉人未眠。\n西峰月犹在，遥忆草堂前。",
        "dynasty": "唐",
        "collection_info": null
    },
    {
        "title": "禅师",
        "author": "张籍",
        "content": "独在西峰顶，年年闭石房。\n定中无弟子，人到为焚香。",
        "dynasty": "唐",
        "collection_info": null
    },
    {
        "title": "惜花",
        "author": "张籍",
        "content": "山中春已晚，处处见花稀。\n明日来应尽，林间宿不归。",
        "dynasty": "唐",
        "collection_info": null
    },
    {
        "title": "题晖师影堂",
        "author": "张籍",
        "content": "日早欲参禅，竟无相识缘。\n道场今独到，惆怅影堂前。",
        "dynasty": "唐",
        "collection_info": null
    },
    {
        "title": "泾州塞",
        "author": "张籍",
        "content": "行到泾州塞，唯闻羌戍鼙。\n道边古双堠，犹记向安西。",
        "dynasty": "唐",
        "collection_info": null
    },
    {
        "title": "野田",
        "author": "张籍",
        "content": "漠漠野田草，草中牛羊道。\n古墓无子孙，白杨不得老。",
        "dynasty": "唐",
        "collection_info": null
    },
    {
        "title": "岸花",
        "author": "张籍",
        "content": "可怜岸边树，红蘂发青条。\n东风吹渡水，衝着木兰桡。",
        "dynasty": "唐",
        "collection_info": null
    },
    {
        "title": "别于鹄",
        "author": "张籍",
        "content": "离灯及晨辉，行人起復思。\n出门两相顾，青山路逶迤。",
        "dynasty": "唐",
        "collection_info": null
    },
    {
        "title": "送蜀客",
        "author": "张籍",
        "content": "蜀客南行祭碧鸡，木棉花发锦江西。\n山桥日晚行人少，时见猩猩树上啼。",
        "dynasty": "唐",
        "collection_info": null
    },
    {
        "title": "送元结",
        "author": "张籍",
        "content": "昔日同游漳水边，如今重说恨绵绵。\n天涯相见还离别，客路秋风又几年。",
        "dynasty": "唐",
        "collection_info": null
    },
    {
        "title": "宿山祠",
        "author": "张籍",
        "content": "秋草宫人斜裏墓，宫人谁送葬来时。\n千千万万皆如此，家在边城亦不知。",
        "dynasty": "唐",
        "collection_info": null
    },
    {
        "title": "美人宫棊",
        "author": "张籍",
        "content": "红烛台前出翠娥，海沙铺局巧相和。\n趂行移手巡收尽，数数看谁得最多。",
        "dynasty": "唐",
        "collection_info": null
    },
    {
        "title": "蛮州",
        "author": "张籍",
        "content": "瘴水蛮中入洞流，人家多住竹棚头。\n一山海上无城郭，唯见松牌记象州。",
        "dynasty": "唐",
        "collection_info": null
    },
    {
        "title": "送元宗简",
        "author": "张籍",
        "content": "貂帽垂肩窄皂裘，雪深骑马向西州。\n暂时相见还相送，却闭闲门依旧愁。",
        "dynasty": "唐",
        "collection_info": null
    },
    {
        "title": "寄徐晦",
        "author": "张籍",
        "content": "鄠陂鱼美酒偏浓，不出琴斋见雪峰。\n应胜昨来趋府日，簿书床上乱重重。",
        "dynasty": "唐",
        "collection_info": null
    },
    {
        "title": "寄白学士",
        "author": "张籍",
        "content": "自掌天书见客稀，纵因休沐锁双扉。\n几回扶病欲相访，知向禁中归未归。",
        "dynasty": "唐",
        "collection_info": null
    },
    {
        "title": "喜王六同宿",
        "author": "张籍",
        "content": "十八年来恨别离，唯同一宿咏新诗。\n更相借问诗中语，共说如今胜旧时。",
        "dynasty": "唐",
        "collection_info": null
    },
    {
        "title": "题玉像堂",
        "author": "张籍",
        "content": "玉毫不着世间尘，辉相分明十八身。\n入夜无烟灯更好，堂中唯有转经人。",
        "dynasty": "唐",
        "collection_info": null
    },
    {
        "title": "与贾岛闲游",
        "author": "张籍",
        "content": "水北原南草色新，雪消风暖不生尘。\n城中车马应无数，能解闲行有几人。",
        "dynasty": "唐",
        "collection_info": null
    },
    {
        "title": "哭丘长史",
        "author": "张籍",
        "content": "丘公已殁故人稀，欲过街西更访谁。\n每到子城东路上，忆君相逐入朝时。",
        "dynasty": "唐",
        "collection_info": null
    },
    {
        "title": "哭孟寂",
        "author": "张籍",
        "content": "曲江院裏题名处，十九人中最少年。\n今日春光君不见，杏花零落寺门前。",
        "dynasty": "唐",
        "collection_info": null
    },
    {
        "title": "患眼",
        "author": "张籍",
        "content": "三年患眼今年[校]，[免]与风光便隔生。\n昨日韩家后园裏，看花犹似未分明。",
        "dynasty": "唐",
        "collection_info": null
    },
    {
        "title": "答刘竞",
        "author": "张籍",
        "content": "刘君久被时抛掷，老向城中作选人。\n昨日街西相近住，每来存问老夫身。",
        "dynasty": "唐",
        "collection_info": null
    },
    {
        "title": "赠华严院僧",
        "author": "张籍",
        "content": "一身依止荒闲院，烛耀窗中有宿烟。\n徧礼华严经裏字，不曾行到寺门前。",
        "dynasty": "唐",
        "collection_info": null
    },
    {
        "title": "逢故人",
        "author": "张籍",
        "content": "山东一十余年别，今日相逢在上都。\n说尽向来无限事，相看摩捋白髭鬚。",
        "dynasty": "唐",
        "collection_info": null
    },
    {
        "title": "送萧远弟",
        "author": "张籍",
        "content": "街北槐花傍马垂，病身相送出门迟。\n与君别后秋风夜，作得新诗说向谁。",
        "dynasty": "唐",
        "collection_info": null
    },
    {
        "title": "送辛少府任乐安",
        "author": "张籍",
        "content": "才多不肯浪容身，老大诗章转更新。\n选得天台山下住，一家全作学仙人。",
        "dynasty": "唐",
        "collection_info": null
    },
    {
        "title": "赠任道人",
        "author": "张籍",
        "content": "长安多病无生计，药铺医人乱索钱。\n欲得定知身上事，凭君为算小行年。",
        "dynasty": "唐",
        "collection_info": null
    },
    {
        "title": "招周居士",
        "author": "张籍",
        "content": "闭门秋雨湿墙莎，俗客来稀野思多。\n已扫书斋安药竈，山人作意早经过。",
        "dynasty": "唐",
        "collection_info": null
    },
    {
        "title": "送许处士",
        "author": "张籍",
        "content": "高情自与俗人疎，独向蓝溪选僻居。\n会到白云长取醉，不能窗下读闲书。",
        "dynasty": "唐",
        "collection_info": null
    },
    {
        "title": "送律师归婺州",
        "author": "张籍",
        "content": "京中开讲已多时，曾作坛头证戒师。\n归到双溪桥北寺，乡僧争就学威仪。",
        "dynasty": "唐",
        "collection_info": null
    },
    {
        "title": "题杨秘书新居",
        "author": "张籍",
        "content": "爱闲不向争名地，宅在街西最静坊。\n卷裏诗过一千首，白头新受秘书郎。",
        "dynasty": "唐",
        "collection_info": null
    },
    {
        "title": "送晊师",
        "author": "张籍",
        "content": "九星台下煎茶别，五老峰头觅寺居。\n作得新诗旋相寄，人来请莫达空书。",
        "dynasty": "唐",
        "collection_info": null
    },
    {
        "title": "送僧往金州",
        "author": "张籍",
        "content": "闻道溪阴山水好，师行一一徧经过。\n事须觅取堪居处，若箇溪头药最多。",
        "dynasty": "唐",
        "collection_info": null
    },
    {
        "title": "寻徐道士",
        "author": "张籍",
        "content": "寻师远到晖天观，竹院森森闭药房。\n闻入静来经七日，仙童檐下独焚香。",
        "dynasty": "唐",
        "collection_info": null
    },
    {
        "title": "答开州韦使君寄车前子",
        "author": "张籍",
        "content": "开州午日车前子，作药人皆道有神。\n惭愧使君怜病眼，三千余里寄闲人。",
        "dynasty": "唐",
        "collection_info": null
    },
    {
        "title": "忆故州",
        "author": "张籍",
        "content": "垒石为山伴野夫，自收灵药读仙书。\n如今身是他州客，每见青山忆旧居。",
        "dynasty": "唐",
        "collection_info": null
    },
    {
        "title": "送客游蜀",
        "author": "张籍",
        "content": "行尽青山到益州，锦城楼下二江流。\n杜家曾向此中住，为到浣花溪水头。",
        "dynasty": "唐",
        "collection_info": null
    },
    {
        "title": "送陆畅",
        "author": "张籍",
        "content": "共踏长安街裏尘，吴州独作未归身。\n昔年旧宅今谁住，君过西塘与问人。",
        "dynasty": "唐",
        "collection_info": null
    },
    {
        "title": "感春",
        "author": "张籍",
        "content": "远客悠悠任病身，谢家池上又逢春。\n明年各自东西去，此地看花是别人。",
        "dynasty": "唐",
        "collection_info": null
    },
    {
        "title": "赠李司议",
        "author": "张籍",
        "content": "汉庭谁问投荒客，十载天南着白衣。\n秋草茫茫恶溪路，岭头遥送北人稀。",
        "dynasty": "唐",
        "collection_info": null
    },
    {
        "title": "别客",
        "author": "张籍",
        "content": "青山历历水悠悠，今日相逢明日秋。\n繫马城边杨柳树，为君沽酒暂淹留。",
        "dynasty": "唐",
        "collection_info": null
    },
    {
        "title": "登楼寄胡家兄弟",
        "author": "张籍",
        "content": "独上西楼尽日闲，林烟演漾鸟蛮蛮。\n谢家兄弟重城裏，不得同看雨后山。",
        "dynasty": "唐",
        "collection_info": null
    },
    {
        "title": "答刘明府",
        "author": "张籍",
        "content": "身病多时又客居，满城亲旧尽相疎。\n可怜绛县刘明府，犹解频频寄远书。",
        "dynasty": "唐",
        "collection_info": null
    },
    {
        "title": "酬藤杖",
        "author": "张籍",
        "content": "病裏出门行步迟，喜君相赠古藤枝。\n倚来自觉身生力，每向傍人说得时。",
        "dynasty": "唐",
        "collection_info": null
    },
    {
        "title": "法雄寺东楼",
        "author": "张籍",
        "content": "汾阳旧宅今为寺，犹有当时歌舞楼。\n四十年来车马绝，古槐深巷暮蝉愁。",
        "dynasty": "唐",
        "collection_info": null
    },
    {
        "title": "寄故人",
        "author": "张籍",
        "content": "静曲闲房病客居，蝉声满树槿花疎。\n故人祗在蓝田县，强半年来未得书。",
        "dynasty": "唐",
        "collection_info": null
    },
    {
        "title": "邻妇哭征夫",
        "author": "张籍",
        "content": "双鬟初合便分离，万里征夫不得随。\n今日军回身独殁，去时鞍马别人骑。",
        "dynasty": "唐",
        "collection_info": null
    },
    {
        "title": "和崔驸马闻蝉",
        "author": "张籍",
        "content": "凤凰楼下多欢乐，不觉秋风暮雨天。\n应为昨来身暂病，蝉声得到耳傍边。",
        "dynasty": "唐",
        "collection_info": null
    },
    {
        "title": "和裴仆射看樱桃花",
        "author": "张籍",
        "content": "昨日南园新雨后，樱桃花发旧枝柯。\n天明不待人同看，遶树重重履迹多。",
        "dynasty": "唐",
        "collection_info": null
    },
    {
        "title": "和长安郭明府与友人县中会饮",
        "author": "张籍",
        "content": "一尊清酒两人同，好在街西水县中。\n自恨病身相去远，此时闲坐对秋风。",
        "dynasty": "唐",
        "collection_info": null
    },
    {
        "title": "唐昌观看花",
        "author": "张籍",
        "content": "新红旧紫不相宜，看觉从前两月迟。\n更向同来诗客道，明年到此莫过时。",
        "dynasty": "唐",
        "collection_info": null
    },
    {
        "title": "九华观看花",
        "author": "张籍",
        "content": "街西无数闲游处，不似九华仙观中。\n花裏可怜池上景，几重墻壁贮春风。",
        "dynasty": "唐",
        "collection_info": null
    },
    {
        "title": "赠姚合",
        "author": "张籍",
        "content": "丹凤城门向晓开，千官相次入朝来。\n唯君独走衝尘土，下马桥边报直迴。",
        "dynasty": "唐",
        "collection_info": null
    },
    {
        "title": "同韦员外开元观寻时道士",
        "author": "张籍",
        "content": "观裏初晴竹树凉，闲行共到最高房。\n昨来官罢无生计，欲就师求断谷方。",
        "dynasty": "唐",
        "collection_info": null
    },
    {
        "title": "同韩侍御南溪夜赏",
        "author": "张籍",
        "content": "喜作闲人得出城，南溪两月逐君行。\n忽闻新命须归去，一夜船中语到明。",
        "dynasty": "唐",
        "collection_info": null
    },
    {
        "title": "使行望悟真寺",
        "author": "张籍",
        "content": "采玉峰连佛寺幽，高高斜对驿门楼。\n无端来去骑官马，寸步教身不得游。",
        "dynasty": "唐",
        "collection_info": null
    },
    {
        "title": "重阳日至峡道",
        "author": "张籍",
        "content": "无限青山行已尽，迴看忽觉远离家。\n逢高欲饮重阳酒，山菊今朝未有花。",
        "dynasty": "唐",
        "collection_info": null
    },
    {
        "title": "赠主客刘郎中",
        "author": "张籍",
        "content": "忆昔君登南省日，老夫犹是褐衣身。\n谁知二十余年后，来作客曹相替人。",
        "dynasty": "唐",
        "collection_info": null
    },
    {
        "title": "同严给事闻唐昌观玉蘂近有仙过因成绝句二首 一",
        "author": "张籍",
        "content": "千枝花裏玉尘飞，阿母宫中见亦稀。\n应共诸仙鬬百草，独来偷得一枝归。",
        "dynasty": "唐",
        "collection_info": null
    },
    {
        "title": "同严给事闻唐昌观玉蘂近有仙过因成绝句二首 二",
        "author": "张籍",
        "content": "九色云中紫凤车，寻仙来到洞仙家。\n飞轮迴处无踪迹，唯有斑斑满地花。",
        "dynasty": "唐",
        "collection_info": null
    },
    {
        "title": "秋思",
        "author": "张籍",
        "content": "洛阳城裏见秋风，欲作归书意万重。\n忽恐匆匆说不尽，行人临发又开封。",
        "dynasty": "唐",
        "collection_info": null
    },
    {
        "title": "忆远",
        "author": "张籍",
        "content": "行人犹未有归期，万里初程日暮时。\n唯爱门前双柳树，枝枝叶叶不相离。",
        "dynasty": "唐",
        "collection_info": null
    },
    {
        "title": "玉仙馆",
        "author": "张籍",
        "content": "长溪新雨色如泥，野水阴云尽向西。\n楚客天南行渐远，山山树裏鹧鸪啼。",
        "dynasty": "唐",
        "collection_info": null
    },
    {
        "title": "寄府吏",
        "author": "张籍",
        "content": "野外寻花共作期，今朝出郭不相随。\n待君公事有闲日，此地春风应过时。",
        "dynasty": "唐",
        "collection_info": null
    },
    {
        "title": "弟萧远雪夜同宿",
        "author": "张籍",
        "content": "数卷新游蜀客诗，长安僻巷得相随。\n草堂雪夜携琴宿，说是青城馆裏时。",
        "dynasty": "唐",
        "collection_info": null
    },
    {
        "title": "凉州词三首 一",
        "author": "张籍",
        "content": "边城暮雨雁飞低，芦笋初生渐欲齐。\n无数铃声遥过碛，应驮白练到安西。",
        "dynasty": "唐",
        "collection_info": null
    },
    {
        "title": "凉州词三首 二",
        "author": "张籍",
        "content": "古镇城门白碛开，胡兵往往傍沙堆。\n巡边使客行应早，欲问平安无使来。",
        "dynasty": "唐",
        "collection_info": null
    },
    {
        "title": "凉州词三首 三",
        "author": "张籍",
        "content": "凤林关裏水东流，白草黄榆六十秋。\n边将皆承主恩泽，无人解道取凉州。",
        "dynasty": "唐",
        "collection_info": null
    },
    {
        "title": "宫词 一",
        "author": "张籍",
        "content": "新鹰初放兔犹肥，白日君王在内稀。\n薄暮千门临欲锁，红妆飞骑向前归。",
        "dynasty": "唐",
        "collection_info": null
    },
    {
        "title": "宫词 二",
        "author": "张籍",
        "content": "黄金捍拨紫檀槽，弦索初张调更高。\n尽理昨来新上曲，内官帘外送樱桃。",
        "dynasty": "唐",
        "collection_info": null
    },
    {
        "title": "华清宫",
        "author": "张籍",
        "content": "温泉流入汉离宫，宫树行行浴殿空。\n武帝时人今欲尽，青山空闭御墻中。",
        "dynasty": "唐",
        "collection_info": null
    },
    {
        "title": "崔驸马养鹤",
        "author": "张籍",
        "content": "身闲无事称高情，已有人间章句名。\n求得鹤来教翦翅，望仙台下亦将行。",
        "dynasty": "唐",
        "collection_info": null
    },
    {
        "title": "闲游",
        "author": "张籍",
        "content": "老身不计人间事，野寺秋晴每独过。\n病眼校来犹断酒，却嫌行处菊花多。",
        "dynasty": "唐",
        "collection_info": null
    },
    {
        "title": "刘兵曹赠酒",
        "author": "张籍",
        "content": "一缾颜色似甘泉，闲向新栽小竹前。\n饮罢身中更无事，移床独就夕阳眠。",
        "dynasty": "唐",
        "collection_info": null
    },
    {
        "title": "送梧州王使君",
        "author": "张籍",
        "content": "楚江亭上秋风起，看发苍梧太守船。\n千里同行从此别，相逢又隔几多年。",
        "dynasty": "唐",
        "collection_info": null
    },
    {
        "title": "春日早朝",
        "author": "张籍",
        "content": "晓陌春寒朝骑来，瑞云深处见楼台。\n夜来新雨沙堤湿，东上閤门应未开。",
        "dynasty": "唐",
        "collection_info": null
    },
    {
        "title": "寄朱阚二山人",
        "author": "张籍",
        "content": "为箇朝章束此身，眼看东路去无因。\n历阳旧客今应少，转忆邻家二老人。",
        "dynasty": "唐",
        "collection_info": null
    },
    {
        "title": "寄李渤",
        "author": "张籍",
        "content": "五度溪头踯躅红，嵩阳寺裏讲时钟。\n春山处处行应好，一月看花到几峰。",
        "dynasty": "唐",
        "collection_info": null
    },
    {
        "title": "寻仙",
        "author": "张籍",
        "content": "溪头一径入青崖，处处仙居隔杏花。\n更见峰西幽客说，云中犹有两三家。",
        "dynasty": "唐",
        "collection_info": null
    },
    {
        "title": "同白侍郎杏园赠刘郎中",
        "author": "张籍",
        "content": "一去潇湘头欲白，今朝始见杏花春。\n从来迁客应无数，重到花前有几人。",
        "dynasty": "唐",
        "collection_info": null
    },
    {
        "title": "答鄱阳客药名诗",
        "author": "张籍",
        "content": "江皋岁暮相逢地，黄叶霜前半夏枝。\n子夜吟诗向松桂，心中万事喜君知。",
        "dynasty": "唐",
        "collection_info": null
    },
    {
        "title": "寄宋景",
        "author": "张籍",
        "content": "诏发官兵取乱臣，将军弓箭不离身。\n今君独在征东府，莫遣功名属别人。",
        "dynasty": "唐",
        "collection_info": null
    },
    {
        "title": "寄王侍御",
        "author": "张籍",
        "content": "爱君紫阁峰前好，新作书堂药竈成。\n见欲移居相近住，有田多与种黄精。",
        "dynasty": "唐",
        "collection_info": null
    },
    {
        "title": "题渭北寺上方",
        "author": "张籍",
        "content": "昔祭郊坛今谒陵，寺中高处最来登。\n十余年后人多别，喜见当时转读僧。",
        "dynasty": "唐",
        "collection_info": null
    },
    {
        "title": "闲游",
        "author": "张籍",
        "content": "终日不离尘土间，若为能见此身闲。\n今朝暂共游僧语，更恨趋时别旧山。",
        "dynasty": "唐",
        "collection_info": null
    },
    {
        "title": "倡女词",
        "author": "张籍",
        "content": "轻鬓丛梳阔扫眉，为嫌风日下楼稀。\n画罗金缕难相称，故着寻常淡薄衣。",
        "dynasty": "唐",
        "collection_info": null
    },
    {
        "title": "答元八遗纱帽",
        "author": "张籍",
        "content": "黑纱方帽君边得，称对山前坐竹床。\n唯恐被人偷剪样，不曾闲戴出书堂。",
        "dynasty": "唐",
        "collection_info": null
    },
    {
        "title": "题僧院",
        "author": "张籍",
        "content": "闻师行讲青龙疏，本寺住来多少年。\n静扫空房唯独坐，千茎秋竹在檐前。",
        "dynasty": "唐",
        "collection_info": null
    },
    {
        "title": "送元八",
        "author": "张籍",
        "content": "百神斋祭相随徧，寻竹看山亦共行。\n明日城西送君去，旧游重到独题名。",
        "dynasty": "唐",
        "collection_info": null
    },
    {
        "title": "吴楚歌词",
        "author": "张籍",
        "content": "庭前春鸟啄林声，红夹罗襦缝未成。\n今朝社日停针线，起向朱樱树下行。",
        "dynasty": "唐",
        "collection_info": null
    },
    {
        "title": "题方睦上人月台观",
        "author": "张籍",
        "content": "一身清净无童子，独坐空堂得几年。\n每夜焚香通月观，可邻光影最团圆。",
        "dynasty": "唐",
        "collection_info": null
    },
    {
        "title": "华山庙",
        "author": "张籍",
        "content": "金天庙下西京道，巫女纷纷走似烟。\n手把纸钱迎过客，遣求恩福到神前。",
        "dynasty": "唐",
        "collection_info": null
    },
    {
        "title": "病中酬元宗简",
        "author": "张籍",
        "content": "东风渐暖满城春，独占幽居养病身。\n莫说樱桃花已发，今年不作看花人。",
        "dynasty": "唐",
        "collection_info": null
    },
    {
        "title": "寺宿斋",
        "author": "张籍",
        "content": "晚到金光门外寺，寺中新竹隔帘多。\n斋官禁与僧相见，院院开门不得过。",
        "dynasty": "唐",
        "collection_info": null
    },
    {
        "title": "赠施肩吾",
        "author": "张籍",
        "content": "世间渐觉无多事，虽有空名未着身。\n合取药成相待吃，不须先作上天人。",
        "dynasty": "唐",
        "collection_info": null
    },
    {
        "title": "赠王建",
        "author": "张籍",
        "content": "白君去后交游少，东野亡来箧笥贫。\n赖有白头王建在，眼前犹见咏诗人。",
        "dynasty": "唐",
        "collection_info": null
    },
    {
        "title": "逢贾岛",
        "author": "张籍",
        "content": "僧房逢着欵冬花，出寺行吟日已斜。\n十二街中春雪遍，马蹄今去入谁家。",
        "dynasty": "唐",
        "collection_info": null
    },
    {
        "title": "山中酬人",
        "author": "张籍",
        "content": "山中日暖春鸠鸣，逐水看花任意行。\n向晚归来石窗下，菖蒲叶上见题名。",
        "dynasty": "唐",
        "collection_info": null
    },
    {
        "title": "弱栢院僧影堂",
        "author": "张籍",
        "content": "弱栢倒垂如线蔓，檐头不见有枝柯。\n影堂香火长相续，应得人来礼拜多。",
        "dynasty": "唐",
        "collection_info": null
    },
    {
        "title": "题故僧影堂",
        "author": "张籍",
        "content": "香消云锁旧僧家，僧剎残形半壁斜。\n日暮松烟寒漠漠，秋风吹破纸莲花。",
        "dynasty": "唐",
        "collection_info": null
    },
    {
        "title": "无题",
        "author": "张籍",
        "content": "桃溪柳陌好经过，灯下妆成月下歌。\n为是襄王故宫地，至今犹有细腰多。",
        "dynasty": "唐",
        "collection_info": null
    },
    {
        "title": "山禽",
        "author": "张籍",
        "content": "山禽毛如白练带，栖我庭前栗树枝。\n狝猴半夜来取栗，一双中林向月飞。",
        "dynasty": "唐",
        "collection_info": null
    },
    {
        "title": "秋山",
        "author": "张籍",
        "content": "秋山无云復无风，溪头看月出深松。\n草堂不闭石床静，叶间坠露声重重。",
        "dynasty": "唐",
        "collection_info": null
    },
    {
        "title": "玉真观",
        "author": "张籍",
        "content": "台殿曾为贵主家，春风吹尽竹窗纱。\n院中仙女修香火，不许闲人入看花。",
        "dynasty": "唐",
        "collection_info": null
    },
    {
        "title": "蛮中",
        "author": "张籍",
        "content": "铜柱南边毒草春，行人几日到金麟。\n玉镮穿耳谁家女，自抱琵琶迎海神。",
        "dynasty": "唐",
        "collection_info": null
    },
    {
        "title": "赠道士",
        "author": "张籍",
        "content": "茅山近别剡溪逢，玉节青旄十二重。\n自说年年上天去，罗浮最近海边峰。",
        "dynasty": "唐",
        "collection_info": null
    },
    {
        "title": "重平驿作",
        "author": "张籍",
        "content": "茫茫菰草平如地，渺渺长堤曲似城。\n日暮未知投宿处，逢人更问向前程。",
        "dynasty": "唐",
        "collection_info": null
    },
    {
        "title": "宿天竺寺寄灵隐寺僧",
        "author": "张籍",
        "content": "夜向灵溪息此身，风泉竹露净衣尘。\n月明石上堪同宿，那作山南山北人。",
        "dynasty": "唐",
        "collection_info": null
    },
    {
        "title": "酬朱庆余",
        "author": "张籍",
        "content": "越女新妆出镜心，自知明艳更沈吟。\n齐纨未是人间贵，一曲菱歌敌万金。",
        "dynasty": "唐",
        "collection_info": null
    },
    {
        "title": "寒食忆归",
        "author": "张籍",
        "content": "京中曹局无多事，寒食贫儿要在家。\n遮莫杏园胜别处，亦须归看傍村花。",
        "dynasty": "唐",
        "collection_info": null
    },
    {
        "title": "寒食",
        "author": "张籍",
        "content": "绿杨枝上五丝绳，枝弱春多欲不胜。\n唯有一年寒食日，女郎相唤摆阶𤺩。",
        "dynasty": "唐",
        "collection_info": null
    },
    {
        "title": "赋花",
        "author": "张籍",
        "content": "花，花。\n落早，开赊。\n对酒客，兴诗家。\n能迴游骑，每驻行车。\n宛宛清风起，茸茸丽日斜。\n且愿相留懽洽，惟愁虚弃光华。\n明年攀折知不远，对此谁能更叹嗟。",
        "dynasty": "唐",
        "collection_info": null
    },
    {
        "title": "句",
        "author": "张籍",
        "content": "韩公国大贤，道德赫已闻。\n时出为阳山，尔区来趋奔。\n韩官迁掾曹，子随至荆门。\n韩入为博士，崎岖送归轮。",
        "dynasty": "唐",
        "collection_info": null
    },
    {
        "title": "月蚀诗",
        "author": "卢仝",
        "content": "新天子即位五年，岁次庚寅。\n斗柄插子，律调黄钟。\n森森万木夜殭立，寒气赑屃顽无风。\n烂银盘从海底出，出来照我草屋东。\n天色绀滑凝不流，冰光交贯寒朣胧。\n初疑白莲花，浮出龙王宫。\n八月十五夜，比并不可双。\n此时怪事发，有物吞食来。\n轮如壮士斧斫坏，桂似雪山风拉摧。\n百炼镜，照见胆。\n平地埋寒灰，火龙珠。\n飞出脑，却入蚌蛤胎。\n摧环破璧眼看尽，当天一搭如煤炲。\n磨踪灭迹须臾间，便似万古不可开。\n不料至神物，有此大狼狈。\n星如撒沙出，争头事光大。\n奴婢炷暗灯，揜菼如玳瑁。\n今夜吐燄长如虹，孔隙千道射户外。\n玉川子，涕泗下。\n中庭独自行，念此日月者。\n太阴太阳精，皇天要识物。\n日月乃化生，走天汲汲劳四体。\n与天作眼行光明，此眼不自保。\n天公行道何由行，吾见阴阳家有说。\n望日蚀月月光灭，朔月掩日日光缺。\n两眼不相攻，此说吾不容。\n又孔子师老子云，五色令人目盲。\n吾恐天似人，好色即丧明。\n幸且非春时，万物不娇荣。\n青山破瓦色，绿水冰峥嵘。\n花枯无女艳，鸟死沈歌声。\n顽冬何所好，偏使一目盲。\n传闻古老说，蚀月虾蟇精。\n径圆千里入汝腹，汝此痴骸阿谁生。\n可从海窟来，便解缘青冥。\n恐是眶睫间，揜塞所化成。\n黄帝有二目，帝舜重瞳明。\n二帝悬四目，四海生光辉。\n吾不遇二帝，滉漭不可知。\n何故瞳子上，坐受虫豸欺。\n长嗟白兔捣灵药，恰似有意防姦非。\n药成满臼不中度，委任白兔夫何为。\n忆昔尧为天，十日烧九州。\n金烁水银流，玉煼丹砂焦。\n六合烘为窑，尧心增百忧。\n帝见尧心忧，勃然发怒决洪流。\n立拟沃杀九日妖，天高日走沃不及。\n但见万国赤子𧥄𧥄生鱼头，此时九御导九日。\n争持节幡麾幢旒，驾车六九五十四头蛟螭虬。\n掣电九火辀，汝若蚀开齱齵轮。\n御辔执索相爬钩，推荡轰訇入汝喉。\n红鳞燄鸟烧口快，翎鬣倒侧声醆邹。\n撑肠拄肚礧傀如山丘，自可饱死更不偷。\n不独填饥坑，亦解尧心忧。\n恨汝时当食，藏头擫脑不肯食。\n不当食，张唇哆觜食不休。\n食天之眼养逆命，安得上帝请汝刘。\n呜呼！人养虎，被虎啮。\n天媚蟇，被蟇瞎。\n乃知恩非类，一一自作孽。\n吾见患眼人，必索良工诀。\n想天不异人，爱眼固应一。\n安得常娥氏，来习扁鹊术。\n手操舂喉戈，去此睛上物。\n其初犹朦胧，既久如抹漆。\n但恐功业成，便此不吐出。\n玉川子又涕泗下，心祷再拜额榻砂土中。\n地上虮虱臣仝告愬帝天皇，臣心有铁一寸。\n可刳妖蟇痴肠，上天不为臣立梯磴。\n臣血肉身，无由飞上天。\n扬天光，封词付与小心风。\n颰排阊阖入紫宫，密迩玉几前擘坼。\n奏上臣仝顽愚胸，敢死横干天。\n代天谋其长，东方苍龙角。\n插戟尾捭风，当心开明堂。\n统领三百六十鳞虫，坐理东方宫。\n月蚀不救援，安用东方龙。\n南方火鸟赤泼血，项长尾短飞跋躠。\n头戴井冠高逵枿，月蚀鸟宫十三度。\n鸟为居停主人不觉察，贪向何人家。\n行赤口毒舌，毒虫头上吃却月。\n不啄杀，虚眨鬼眼明䆕䆷。\n鸟罪不可雪，西方攫虎立踦踦。\n斧为牙，凿为齿。\n偷牺牲，食封豕。\n大蟇一脔，固当软美。\n见似不见，是何道理。\n爪牙根天不念天，天若准拟错准拟。\n北方寒龟被虵缚，藏头入壳如入狱。\n虵筋束紧束破壳，寒龟夏鼈一种味。\n且当以其肉充臛，死壳没信处。\n唯堪支床脚不堪钻灼与天卜，岁星主福德。\n官爵奉董秦，忍使黔娄生。\n覆尸无衣巾，天失眼不弔。\n岁星胡其仁，荧惑矍铄翁。\n执法大不中，月明无罪过。\n不纠蚀月虫，年年十月朝太微。\n支卢谪罚何灾凶，土星与土性相背。\n反养福德生祸害，到人头上死破败。\n今夜月蚀安可会，太白真将军。\n怒激锋铓生，恆州阵斩郦定进。\n项骨脃甚春蔓菁，天唯两眼失一眼。\n将军何处行天兵，辰星任廷尉。\n天律自主持，人命在盆底。\n固应乐见天盲时，天若不肯信。\n试唤皋陶鬼一问，一如今日。\n三台文昌宫，作上天纪纲。\n环天二十八宿，磊磊尚书郎。\n整顿排班行，劒握他人将。\n一四太阳侧，一四天市傍。\n操斧代大匠，两手不怕伤。\n弧矢引满反射人，天狼呀啄明煌煌。\n痴牛与騃女，不肯勤农桑。\n徒劳含淫思，旦夕遥相望。\n蚩尤簸旗弄旬朔，始搥天鼓鸣珰琅。\n枉矢能蛇行，眊目森森张。\n天狗下舐地，血流何滂滂。\n谲险万万党，架构何可当。\n眯目衅成就，害我光明王。\n请留北斗一星相北极，指麾万国悬中央。\n此外尽扫除，堆积如山冈。\n赎我父母光，当时常星没。\n殒雨如迸浆，似天会事发。\n叱喝诛奸强，何故中道废。\n自遗今日殃，善善又恶恶。\n郭公所以亡，愿天神圣心。\n无信他人忠，玉川子词讫。\n风色紧格格，近月黑暗边。\n有似动劒戟，须臾痴蟇精。\n两吻自决坼，初露半箇璧。\n渐吐满轮魄，众星尽原赦。\n一蟇独诛磔，腹肚忽脱落。\n依旧挂穹碧，光彩未苏来。\n惨澹一片白，奈何万里光。\n受此吞吐厄，再得见天眼。\n感荷天地力，或问玉川子。\n孔子修春秋，二百四十年。\n月蚀尽不收，今子咄咄词。\n颇合孔意不，玉川子笑荅。\n或请听逗留，孔子父母鲁。\n讳鲁不讳周，书外书大恶。\n故月蚀不见收，予命唐天。\n口食唐土，唐礼过三。\n唐乐过五，小犹不说。\n大不可数，灾沴无有小大愈。\n安得引衰周，研覈其可否。\n日分昼，月分夜。\n辨寒暑，一主刑。\n二主德，政乃举。\n孰为人面上，一目偏可去。\n愿天完两目，照下万方土。\n万古更不瞽，万万古。\n更不瞽，照万古。",
        "dynasty": "唐",
        "collection_info": null
    },
    {
        "title": "哭玉碑子",
        "author": "卢仝",
        "content": "山有洞左颊，拾得玉碑子。\n其长一周尺，其阔一药匕。\n颜色九秋天，棱角四面起。\n轻敲吐寒流，清悲动神鬼。\n稽首置手中，只似一片水。\n至文反无文，上帝应有以。\n予疑仙石灵，愿以仙人比。\n心期香汤洗，归送箓堂裏。\n颇奈穷相驴，行动如跛鼈。\n十里五里行，百蹶復千蹶。\n颜子不少夭，玉碑中路折。\n横文寻龟兆，直理任瓦裂。\n劈竹不可合，破环永离别。\n向人如有情，似痛滴无血。\n勘鬬平地上，罅坼多啮缺。\n百见百伤心，不堪再提挈。\n怪哉坚贞姿，忽脃不坚固。\n矧曰人间人，安能保常度。\n敢问生物成，败为有真素。\n为禀灵异气，不得受秽汚。\n驴罪真不厚，驴生亦错误。\n更将前前行，復恐山神怒。\n白云蓊闭岭，高松吟古墓。\n置此忍其伤，驱驴下山路。",
        "dynasty": "唐",
        "collection_info": null
    },
    {
        "title": "观放鱼歌",
        "author": "卢仝",
        "content": "常州贤刺史，从谏议大夫除。\n天地好生物，刺史性与天地俱。\n见山客，狎鱼鸟。\n坐山客，北亭湖。\n命舟人，驾舫子。\n漾漾菰蒲，酒兴引行处。\n正见渔人鱼，刺史密会山客意。\n復念网罗婴无辜，忽脱身上殷绯袍。\n尽买罟擭尽有无，鳗鳣鲇鳢鰌。\n涎恶最顽愚，鳟舫见豳风。\n质干稍高流，时白喷雪鲫鲤𦛇。\n此辈肥脃为绝尤，老鲤变化颇神异。\n三十六鳞如抹朱，水苞弘窟有蛟鼍。\n饵非龙饵唯无鲈，丛杂百千头。\n性命悬须臾，天心应刺史。\n刺史尽活诸，一一投深泉。\n跳脱不復拘，得水竞腾突。\n动作诡怪殊，或透藻而出。\n或破浪而趋，或掉尾孑孑。\n或奋鬣愉愉，或如莺掷梭。\n或如虵衔珠，四散渐不见。\n岛屿徒萦纡，鸂鶒鸰鸥凫。\n喜观争呌呼，小虾亦相庆。\n绕岸摇其鬚，乃知贪生不独顽痴夫。\n可怜百千命，几为中肠葅。\n若养圣贤真，大烹龙髓敢惜乎。\n苦痛如今人，尽是鱼食鱼。\n族类恣饮噉，强力无亲疏。\n明明刺史心，不欲与物相欺诬。\n岸虫两与命，无意杀此活彼用贼徒。\n亦忆清江使，横遭乎余且。\n圣神七十钻，不及泥中鰌。\n哀哉託非贤，五臟生冤讐。\n若当刺史时，圣物保不囚。\n不疑且不卜，二子安能谀。\n二子傥故谀，吾知心受诛。\n礼重一草木，易卦称中孚。\n又曰钓不纲，又曰远庖厨。\n故仁人用心，刺史尽合符。\n昔鲁公观棠距箴，遂被孔子贬而书。\n今刺史好生，德洽民心。\n谁为刺史一褒誉，刺史自上来。\n德风如草铺，衣冠兴废礼。\n百姓减暴租，豪猾不豪猾。\n鳏孤不鳏孤，开古孟渎三十里。\n四千顷泥坑为膏腴，刺史视之总若无。\n讼庭雀噪坐不得，湖上拔茭植芙蕖。\n胜业庄中二桑门，时时对坐谈真如。\n因说十千天子事，福力当与刺史俱。\n天雨曼陀罗花深没膝，四十千真珠璎珞堆高楼。\n此中怪特不可会，但慕刺史仁有余。\n刺史敕左右兼小家奴，慎勿背我沈毒钩。\n念鱼承奉刺史仁，深僻处，远远游。\n刺史官职小，教化未能敷。\n第一莫近人，恶人唯口腴。\n第一莫出境，四境多网罟。\n重伤刺史心，丧尔微贱躯。",
        "dynasty": "唐",
        "collection_info": null
    },
    {
        "title": "示添丁",
        "author": "卢仝",
        "content": "春风苦不仁，呼逐马蹄行人家。\n惭愧瘴气却怜我，入我憔悴骨中为生涯。\n数日不食强强行，何忍索我抱看满树花。\n不知四体正困𢞎，泥人啼哭声呀呀。\n忽来案上翻墨汁，涂抹诗书如老鵶。\n父怜母惜掴不得，却生痴笑令人嗟。\n宿舂连晓不成米，日高始进一椀茶。\n气力龙钟头欲白，凭仗添丁莫恼爷。",
        "dynasty": "唐",
        "collection_info": null
    },
    {
        "title": "寄男抱孙",
        "author": "卢仝",
        "content": "别来三得书，书道违离久。\n书处甚麤杀，且喜见汝手。\n殷十七又报，汝文颇新有。\n别来纔经年，囊盎未合斗。\n当是汝母贤，日夕加训诱。\n尚书当毕功，礼记速须剖。\n喽啰儿读书，何异摧枯朽。\n寻义低作声，便可养年寿。\n莫学村学生，麤气强呌吼。\n下学偷功夫，新宅锄䔧莠。\n乘凉劝奴婢，园裏耨葱韭。\n远篱编榆棘，近眼栽桃柳。\n引水灌竹中，蒲池种莲藕。\n捞漉蛙𢋙脚，莫遣生科斗。\n竹林吾最惜，新笋好看守。\n万箨苞龙儿，攒迸溢林薮。\n吾眼恨不见，心肠痛如搊。\n宅钱都未还，债利日日厚。\n箨龙正称冤，莫杀入汝口。\n丁宁嘱託汝，汝活箨龙不。\n殷十七老儒，是汝父师友。\n传读有疑悞，輙告咨问取。\n两手莫破拳，一吻莫饮酒。\n莫学捕鸠鸽，莫学打鸡狗。\n小时无大伤，习性防已后。\n顽发苦恼人，汝母必不受。\n任汝恼弟妹，任汝恼姨舅。\n姨舅非吾亲，弟妹多老丑。\n莫恼添丁郎，泪子作面垢。\n莫引添丁郎，赫赤日裏走。\n添丁郎小小，别吾来久久。\n脯脯不得吃，兄兄莫捻搜。\n他日吾归来，家人若弹糺。\n一百放一下，打汝九十九。",
        "dynasty": "唐",
        "collection_info": null
    },
    {
        "title": "自咏三首 一",
        "author": "卢仝",
        "content": "为报玉川子，知君未是贤。\n低头虽有地，仰面輙无天。\n骨肉清成瘦，莴蔓老觉羶。\n家书与心事，相伴过流年。",
        "dynasty": "唐",
        "collection_info": null
    },
    {
        "title": "自咏三首 二",
        "author": "卢仝",
        "content": "卢子躘踵也，贤愚总莫惊。\n蚊蝱当家口，草石是亲情。\n万卷堆胸朽，三光撮眼明。\n翻悲广成子，闲气说长生。",
        "dynasty": "唐",
        "collection_info": null
    },
    {
        "title": "自咏三首 三",
        "author": "卢仝",
        "content": "物外无知己，人间一癖王。\n生涯身是梦，耽乐酒为乡。\n日月黏髭鬚，云山锁肺肠。\n愚公只公是，不用谩惊张。",
        "dynasty": "唐",
        "collection_info": null
    },
    {
        "title": "送王储詹事西游献兵书",
        "author": "卢仝",
        "content": "美酒拨醅酌，杨花飞尽时。\n落日长安道，方寸无人知。\n箧中制胜术，气雄屈指筭。\n半醉千殷勤，仰天一长叹。\n玉匣百炼劒，龟文又龙吼。\n抽赠王将军，勿使虚白首。",
        "dynasty": "唐",
        "collection_info": null
    },
    {
        "title": "送邵兵曹归江南",
        "author": "卢仝",
        "content": "春风杨柳陌，连骑醉离觞。\n千里远山碧，一条归路长。\n花开愁北渚，云去渡南湘。\n东望蒙蒙处，烟波是故乡。",
        "dynasty": "唐",
        "collection_info": null
    },
    {
        "title": "寄外兄魏澈",
        "author": "卢仝",
        "content": "何处堪惆怅，情亲不得亲。\n兴宁楼上月，辜负酒家春。",
        "dynasty": "唐",
        "collection_info": null
    },
    {
        "title": "喜逢郑三游山",
        "author": "卢仝",
        "content": "相逢之处花茸茸，石壁攒峰千万重。\n他日期君何处好，寒流石上一株松。",
        "dynasty": "唐",
        "collection_info": null
    },
    {
        "title": "卓女怨",
        "author": "卢仝",
        "content": "妾本怀春女，春愁不自任。\n迷魂随凤客，娇思入琴心。\n託援交情重，当垆酌意深。\n谁家有夫壻，作赋得黄金。",
        "dynasty": "唐",
        "collection_info": null
    },
    {
        "title": "守岁二首 一",
        "author": "卢仝",
        "content": "去年留不住，年来也任他。\n当垆一榼酒，争奈两年何。",
        "dynasty": "唐",
        "collection_info": null
    },
    {
        "title": "守岁二首 二",
        "author": "卢仝",
        "content": "老来经节腊，乐事甚悠悠。\n不及儿童日，都卢不解愁。",
        "dynasty": "唐",
        "collection_info": null
    },
    {
        "title": "新月",
        "author": "卢仝",
        "content": "仙宫云箔卷，露出玉帘钩。\n清光无所赠，相忆凤皇楼。",
        "dynasty": "唐",
        "collection_info": null
    },
    {
        "title": "解闷",
        "author": "卢仝",
        "content": "人生都几日，一半是离忧。\n但有尊中物，从他万事休。",
        "dynasty": "唐",
        "collection_info": null
    },
    {
        "title": "杨子津",
        "author": "卢仝",
        "content": "风卷鱼龙暗楚关，白波沈却海门山。\n鹏腾鳌倒且快性，地坼天开总是闲。",
        "dynasty": "唐",
        "collection_info": null
    },
    {
        "title": "人日立春",
        "author": "卢仝",
        "content": "春度春归无限春，今朝方始觉成人。\n从今克己应犹及，颜与梅花俱自新。",
        "dynasty": "唐",
        "collection_info": null
    },
    {
        "title": "送尉迟羽之归宣州",
        "author": "卢仝",
        "content": "君归呼，君归兴不孤。\n谢朓澄江今夜月，也应忆着此山夫。",
        "dynasty": "唐",
        "collection_info": null
    },
    {
        "title": "悲新年",
        "author": "卢仝",
        "content": "新年何事最堪悲，病客遥听百舌儿。\n太岁只游桃李径，春风肯管岁寒枝。",
        "dynasty": "唐",
        "collection_info": null
    },
    {
        "title": "忆酒寄刘侍郎",
        "author": "卢仝",
        "content": "爱酒如偷蜜，憎醒似见刀。\n君为麯糵主，酒醴莫辞劳。",
        "dynasty": "唐",
        "collection_info": null
    },
    {
        "title": "白鹭鸶",
        "author": "卢仝",
        "content": "刻成片玉白鹭鸶，欲捉纤鳞心自急。\n翘足沙头不得时，傍人不知谓闲立。",
        "dynasty": "唐",
        "collection_info": null
    },
    {
        "title": "风中琴",
        "author": "卢仝",
        "content": "五音六律十三徽，龙吟鹤响思庖羲。\n一弹流水一弹月，水月风生松树枝。",
        "dynasty": "唐",
        "collection_info": null
    },
    {
        "title": "感秋别怨",
        "author": "卢仝",
        "content": "霜秋自断魂，楚调怨离分。\n魄散瑶台月，心随巫峡云。\n蛾眉谁共画，凤曲不同闻。\n莫似湘妃泪，斑斑点翠裙。",
        "dynasty": "唐",
        "collection_info": null
    },
    {
        "title": "新蝉",
        "author": "卢仝",
        "content": "泉溜潜幽咽，琴鸣乍往还。\n长风翦不断，还在树枝间。",
        "dynasty": "唐",
        "collection_info": null
    },
    {
        "title": "题褚遂良孙庭竹",
        "author": "卢仝",
        "content": "负霜停雪旧根枝，龙笙凤管君莫截。\n春风一番琴上来，摇碎金尊碧天月。",
        "dynasty": "唐",
        "collection_info": null
    },
    {
        "title": "访含曦上人",
        "author": "卢仝",
        "content": "三入寺，曦未来。\n辘轳无人井百尺，渴心归去生尘埃。",
        "dynasty": "唐",
        "collection_info": null
    },
    {
        "title": "客淮南病",
        "author": "卢仝",
        "content": "扬州蒸毒似燂汤，客病清枯鬓欲霜。\n且喜闭门无俗物，四肢安稳一张床。",
        "dynasty": "唐",
        "collection_info": null
    },
    {
        "title": "村醉",
        "author": "卢仝",
        "content": "昨夜村饮归，健倒三四五。\n摩挲青莓苔，莫嗔惊着汝。",
        "dynasty": "唐",
        "collection_info": null
    },
    {
        "title": "村醉",
        "author": "卢仝",
        "content": "村醉黄昏归，健倒三四五。\n摩娑莓苔背，嗔我惊尔不。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客赠石",
        "author": "卢仝",
        "content": "竹下青莎中，细长三四片。\n主人虽不归，长见主人面。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 石让竹",
        "author": "卢仝",
        "content": "自顾拨不转，何敢当主人。\n竹弟有清风，可以娱嘉宾。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 竹荅客",
        "author": "卢仝",
        "content": "竹弟谢石兄，清风非所任。\n随分有萧瑟，实无坚重心。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 石请客",
        "author": "卢仝",
        "content": "竹弟虽让客，不敢当客恩。\n自惭埋没久，满面苍苔痕。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客荅石",
        "author": "卢仝",
        "content": "遍索天地间，彼此最痴癖。\n主人幸未来，与君为莫逆。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 石荅竹",
        "author": "卢仝",
        "content": "石报孤竹君，此客甚高调。\n共我相共痴，不怕主人天下笑。\n我非蛱蝶儿，我非桃李枝。\n不要儿女扑，不要春风吹。\n苔藓印我面，雨露皴我皮。\n此故不嫌我，突兀蒙相知。\n此客即西归，我心徒依依。\n我欲随客去，累重不解飞。\n知弟虚心亦待客，此客何以共报之。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 竹请客",
        "author": "卢仝",
        "content": "我本泰山阿，避地到南国。\n主人欲移家，我亦要归北。\n上客幸先归，愿託归飞翼。\n唯将翛翛风，累路报恩德。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客谢竹",
        "author": "卢仝",
        "content": "扬州駮杂地，不辨龙𧈼蜴。\n客身正干枯，行处无膏泽。\n太山道不远，相庇实无力。\n君若随我行，必有煎茶厄。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 石请客",
        "author": "卢仝",
        "content": "启母是诸母，三十六峰是诸父。\n知君家近父母家，小人安得不怀土。\n怜君与我金石交，君归可得共载否。\n小人无以报君恩，使君池亭风月古。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客谢石",
        "author": "卢仝",
        "content": "我有水竹庄，甚近嵩之巅。\n是君归休处，可以终天年。\n虽有提携劳，不忧粮食钱。\n但恐主人心，疑我相钓竿。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 石再请客",
        "author": "卢仝",
        "content": "主人若知我，应喜我结得君。\n主人不知我，我住何求于主人。\n我在天地间，自是一片物。\n可得杠压我，使我头不出。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客许石",
        "author": "卢仝",
        "content": "石公说道理，句句出凡格。\n相知贵知心，岂恨主为客。\n过须归去来，旦晚上无厄。\n主人诚贤人，多应不相责。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 井请客",
        "author": "卢仝",
        "content": "我生天地间，颇是往还数。\n已効炊爨劳，我亦不愿住。\n君有造化力，在君一降顾。\n我愿拔黄泉，轻举随君去。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客谢井",
        "author": "卢仝",
        "content": "改邑不改井，此是井卦辞。\n井公莫怪惊，说我成憨痴。\n我纵有神力，争敢将公归。\n扬州恶百姓，疑我卷地皮。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 马兰请客",
        "author": "卢仝",
        "content": "兰兰是小草，不怕郎君駡。\n愿得随君行，暂到嵩山下。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客请马兰",
        "author": "卢仝",
        "content": "嵩山未必怜兰兰，兰兰已受郎君恩。\n不须刷帚跳踪走，只拟兰浪出其门。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 蛱蝶请客",
        "author": "卢仝",
        "content": "粉末为四体，春风为生涯。\n愿得纷飞去，与君为眼花。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客荅蛱蝶",
        "author": "卢仝",
        "content": "君是轻薄子，莫窥君子肠。\n且须看雀儿，雀儿衔尔将。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 虾𢋙请客",
        "author": "卢仝",
        "content": "凡有水竹处，我曹长先行。\n愿君借我一勺水，与君昼夜歌德声。",
        "dynasty": "唐",
        "collection_info": null
    },
    {
        "title": "萧宅二三子赠答诗二十首 客请虾𢋙",
        "author": "卢仝",
        "content": "虾𢋙𢋙，叩头莫语人闻声，扬州虾蚬忽得便。\n腥臊臭秽逐我行，我身化作青泥坑。",
        "dynasty": "唐",
        "collection_info": null
    },
    {
        "title": "龟铭",
        "author": "卢仝",
        "content": "龟，汝灵于人，不灵于身。\n致网于津，吾灵于身。\n不灵于人，致走于尘。\n龟，吾与汝邻。",
        "dynasty": "唐",
        "collection_info": null
    },
    {
        "title": "梳铭",
        "author": "卢仝",
        "content": "有髮兮朝朝思理，有身兮胡不如是。",
        "dynasty": "唐",
        "collection_info": null
    },
    {
        "title": "小妇吟",
        "author": "卢仝",
        "content": "小妇欲入门，隈门匀红妆。\n大妇出门迎，正顿罗衣裳。\n门边两相见，笑乐不可当。\n夫子于傍聊断肠，小妇哆㖷上高堂。\n开玉匣，取琴张。\n陈金罍，酌满觞。\n顾言两相乐，永与同心事我郎。\n夫子于傍剩欲狂，珠帘风度百花香。\n翠帐云屏白玉床，啼鸟休啼花莫笑，女英新喜得娥皇。",
        "dynasty": "唐",
        "collection_info": null
    },
    {
        "title": "月下寄徐希仁",
        "author": "卢仝",
        "content": "夜半沙上行，月莹天心明。\n沙月浩无际，此中离思生。\n上天何寥廓，下地何峥嵘。\n吾道岂已矣，为君倾兕觥。",
        "dynasty": "唐",
        "collection_info": null
    },
    {
        "title": "赠徐希仁石砚别",
        "author": "卢仝",
        "content": "灵山一片不灵石，手斲成器心所惜。\n凤鸟不至池不成，蛟龙干蟠水空滴。\n青松火炼翠烟凝，寒竹风摇远天碧。\n今日赠君离别心，此中至浅造化深。\n用之可以过珪璧，弃置还为一片石。",
        "dynasty": "唐",
        "collection_info": null
    },
    {
        "title": "有所思",
        "author": "卢仝",
        "content": "当时我醉美人家，美人颜色娇如花。\n今日美人弃我去，青楼珠箔天之涯。\n天涯娟娟姮娥月，三五二八盈又缺。\n翠眉蝉鬓生别离，一望不见心断绝。\n心断绝，几千里。\n梦中醉卧巫山云，觉来泪滴湘江水。\n湘江两岸花木深，美人不见愁人心。\n含愁更奏绿绮琴，调高弦绝无知音。\n美人兮美人，不知为暮雨兮为朝云。\n相思一夜梅花发，忽到窗前疑是君。",
        "dynasty": "唐",
        "collection_info": null
    },
    {
        "title": "楼上女儿曲",
        "author": "卢仝",
        "content": "谁家女儿楼上头，指挥婢子挂帘钩。\n林花撩乱心之愁，卷却罗袖弹箜篌。\n箜篌历乱五六弦，罗袖掩面啼向天。\n相思弦断情不断，落花纷纷心欲穿。\n心欲穿，凭栏干。\n相忆柳条绿，相思锦帐寒。\n直缘感君恩爱一迴顾，使我双泪长珊珊。\n我有娇靥待君笑，我有娇蛾待君扫。\n莺花烂熳君不来，及至君来花已老。\n心肠寸断谁得知，玉阶幂历生青草。",
        "dynasty": "唐",
        "collection_info": null
    },
    {
        "title": "秋梦行",
        "author": "卢仝",
        "content": "客行一夜秋风起，客梦南游渡湘水。\n湘水泠泠彻底清，二妃怨处无限情。\n娥皇不语启娇靥，女英目成转心惬。\n长眉入鬓何连娟，肌肤白玉秀且鲜。\n裴回共咏东方日，沈吟再理南风弦。\n声断续，思绵绵，中含幽意两不宣。\n殷勤纤手惊破梦，中宵寂寞心悽然。\n心悽然，肠亦绝。\n寐不寐兮玉枕寒，夜深夜兮霜似雪。\n镜中不见双翠眉，台前空挂纤纤月。\n纤纤月，盈復缺，娟娟似眉意难诀。\n愿此眉兮如此月，千里万里光不灭。",
        "dynasty": "唐",
        "collection_info": null
    },
    {
        "title": "自君之出矣",
        "author": "卢仝",
        "content": "自君之出矣，壁上蜘蛛织。\n近取见妾心，夜夜无休息。\n妾有双玉环，寄君表相忆。\n环是妾之心，玉是君之德。\n驰情增悴容，蓄思损精力。\n玉簟寒悽悽，延想心恻恻。\n风含霜月明，水泛碧天色。\n此水有尽时，此情无终极。",
        "dynasty": "唐",
        "collection_info": null
    },
    {
        "title": "走笔谢孟谏议寄新茶",
        "author": "卢仝",
        "content": "日高丈五睡正浓，军将打门惊周公。\n口云谏议送书信，白绢斜封三道印。\n开缄宛见谏议面，手阅月团三百片。\n闻道新年入山裏，蛰虫惊动春风起。\n天子须尝阳羡茶，百草不敢先开花。\n仁风暗结珠琲瓃，先春抽出黄金芽。\n摘鲜焙芳旋封裹，至精至好且不奢。\n至尊之余合王公，何事便到山人家。\n柴门反关无俗客，纱帽笼头自煎吃。\n碧云引风吹不断，白花浮光凝椀面。\n一椀喉吻润，两椀破孤闷。\n三椀搜枯肠，唯有文字五千卷。\n四椀发轻汗，平生不平事。\n尽向毛孔散，五椀肌骨清。\n六椀通仙灵，七椀吃不得也。\n唯觉两腋习习清风生，蓬莱山，在何处？\n玉川子，乘此清风欲归去。\n山上羣仙司下土，地位清高隔风雨。\n安得知百万亿苍生命，堕在巅崖受辛苦。\n便为谏议问苍生，到头还得苏息否。",
        "dynasty": "唐",
        "collection_info": null
    },
    {
        "title": "冬行三首 一",
        "author": "卢仝",
        "content": "虫豸腊月皆在蛰，吾独何乃劳其形。\n小大无由知天命，但怪守道不得宁。\n老母妻子一挥手，涕下便作千里行。\n自顾不及遭霜叶，旦夕保得同飘零。\n达生何足云，偶然苦乐经其身。\n古来尧孔与桀跖，善恶何补如今人。",
        "dynasty": "唐",
        "collection_info": null
    },
    {
        "title": "冬行三首 二",
        "author": "卢仝",
        "content": "长年爱伊洛，决计卜长久。\n赊买里仁宅，水竹且小有。\n卖宅将还资，旧业苦不厚。\n债家征利心，饿虎血染口。\n腊风刀刻肌，遂向东南走。\n贤哉韩员外，劝我莫强取。\n凭风谢长者，敢不愧心苟。\n赁载得估舟，估杂非吾偶。\n壮色排榻席，别座夸羊酒。\n落日无精光，哑暝被掣肘。\n漕石生齿牙，洗滩乱相掫。\n奔澌嚼篙杖，夹岸雪龙吼。\n可怜圣明朝，还为丧家狗。\n通运隔南溟，债利拄北斗。\n扬州屋舍贱，还债堪了不。\n此宅贮书籍，地湿忧蠹朽。\n贾僎旧相识，十年与营守。\n贫交多变态，僎得君子不。\n利命子罕言，我诚孔门丑。\n且贵终焉图，死免惭狐首。\n何当归帝乡，白云永相友。",
        "dynasty": "唐",
        "collection_info": null
    },
    {
        "title": "冬行三首 三",
        "author": "卢仝",
        "content": "不敢唾汴水，汴水入东海。\n汚泥龙王宫，恐获不敬罪。\n不敢蹋汴堤，汴堤连秦宫。\n蹋尽天子土，馈餫无由通。\n此言虽太阔，且是臣心肠。\n野风结阴兵，千里鸣刀枪。\n海月护羇魄，到晓点孤光。\n上不事天子，下不识侯王。\n夜半睡独觉，爽气盈心堂。\n颜子甚年少，孔圣同行藏。\n我年过颜子，敢道不自强。\n船人虽奴兵，亦有意智长。\n问我何所得，乐色填清扬。\n我报果有为，孔经在衣裳。",
        "dynasty": "唐",
        "collection_info": null
    },
    {
        "title": "常州孟谏议座上闻韩员外职方贬国子博士有感五首 一",
        "author": "卢仝",
        "content": "忽见除书到，韩君又学官。\n死生纵有命，人事始知难。\n烈火先烧玉，庭芜不养兰。\n山夫与刺史，相对两巑岏。",
        "dynasty": "唐",
        "collection_info": null
    },
    {
        "title": "常州孟谏议座上闻韩员外职方贬国子博士有感五首 二",
        "author": "卢仝",
        "content": "干禄无便佞，宜知黜此身。\n员郎犹小小，国学大频频。\n孤宦心肝直，天王苦死嗔。\n朝廷无谏议，谁是雪韩人。",
        "dynasty": "唐",
        "collection_info": null
    },
    {
        "title": "常州孟谏议座上闻韩员外职方贬国子博士有感五首 三",
        "author": "卢仝",
        "content": "何事遭朝贬，知何被不容。\n不如思所自，只欲涕无从。\n爵服何曾好，荷衣已惯缝。\n朝官莫相识，归去老岩松。",
        "dynasty": "唐",
        "collection_info": null
    },
    {
        "title": "常州孟谏议座上闻韩员外职方贬国子博士有感五首 四",
        "author": "卢仝",
        "content": "力小垂垂上，天高又不登。\n致身唯一己，获罪则颜朋。\n禄位埋坑穽，康庄垒劒棱。\n公卿共惜取，莫遣玉山崩。",
        "dynasty": "唐",
        "collection_info": null
    },
    {
        "title": "常州孟谏议座上闻韩员外职方贬国子博士有感五首 五",
        "author": "卢仝",
        "content": "谁怜野田子，海内一韩侯。\n左道官虽乐，刚肠得健无。\n功名生地狱，礼教死天囚。\n莫言耕种好，须避蒺藜秋。",
        "dynasty": "唐",
        "collection_info": null
    },
    {
        "title": "夏夜闻蚯蚓吟",
        "author": "卢仝",
        "content": "夏夜雨欲作，傍砌蚯蚓吟。\n念尔无筋骨，也应天地心。\n汝无亲朋累，汝无名利侵。\n孤韵似有说，哀怨何其深。\n泛泛轻薄子，旦夕还讴吟。\n肝胆异汝辈，热血徒相侵。",
        "dynasty": "唐",
        "collection_info": null
    },
    {
        "title": "扬州送伯龄过江",
        "author": "卢仝",
        "content": "伯龄不厌山，山不养伯龄。\n松颠有樵堕，石上无禾生。\n不忍六尺躯，遂作东南行。\n诸侯尽食肉，壮气吞八纮。\n不唧溜钝汉，何由通姓名。\n夷齐饿死日，武王称圣明。\n节义士枉死，何异鸿毛轻。\n努力事干谒，我心终不平。",
        "dynasty": "唐",
        "collection_info": null
    },
    {
        "title": "忆金鹅山沈山人二首 一",
        "author": "卢仝",
        "content": "君家山头松树风，适来入我竹林裏。\n一片新茶破鼻香，请君速来助我喜。\n莫合九转大还丹，莫读三十六部大洞经。\n闲来共我说真意，齿下领取真长生。\n不须服药求神仙，神仙意智或偶然。\n自古圣贤放入土，淮南鸡犬驱上天。\n白日上昇应不恶，药成且輙一丸药。\n暂时上天少问天，蛇头蝎尾谁安着。",
        "dynasty": "唐",
        "collection_info": null
    },
    {
        "title": "忆金鹅山沈山人二首 二",
        "author": "卢仝",
        "content": "君爱炼药药欲成，我爱炼骨骨已清。\n试自比校得仙者，也应合得天上行。\n天门九重高崔嵬，清空凿出黄金堆。\n夜叉守门昼不启，夜半醮祭夜半开。\n夜叉喜欢动关锁，锁声㩧地生风雷。\n地上禽兽重血食，性命血化飞黄埃。\n太上道君莲花台，九门隔阔安在哉？\n呜呼！沈君大药成，兼须巧会鬼物情，无求长生丧厥生。",
        "dynasty": "唐",
        "collection_info": null
    },
    {
        "title": "寄萧二十三庆中",
        "author": "卢仝",
        "content": "萧乎萧乎，忆萧者嵩山之卢。\n卢扬州，萧歙州。\n相思过春花，鬓毛生麦秋。\n千灾万怪天南道，猩猩鹦鹉皆人言。\n山魈吹火虫入椀，鸩鸟咒诅鲛吐涎。\n就中南瘴欺北客，凭君数磨犀角吃。\n我忆君心千百间，千百间君何时还，使我夜夜劳魂魄。",
        "dynasty": "唐",
        "collection_info": null
    },
    {
        "title": "赠金鹅山人沈师鲁",
        "author": "卢仝",
        "content": "金鹅山中客，来到扬州市。\n买药床头一破颜，撇然便有上天意。\n日月高挂玄关深，金膏切淬肌骨异。\n人皆食谷与五味，独食太和阴阳气。\n浩浩流珠走百关，绵绵若存有深致。\n种玉不耕山外非内粹，凿儒关决文泉彰。\n风雅因君不復坠，光不外照刃不磨。\n迴避人间恶富贵，三日四日五六日。\n盘礴化元搜万类，昼饮兴酣陶天和。\n夜话造微□精魅，示我插血不死方。\n赏我风格不肥腻，肉眼不识天上书。\n小儒安敢窥奥秘，昆崙路隔西北天。\n三山后浮不着地，君到头来忆我时，金简为吾镌一字。",
        "dynasty": "唐",
        "collection_info": null
    },
    {
        "title": "叹昨日三首 一",
        "author": "卢仝",
        "content": "昨日之日不可追，今日之日须臾期。\n如此如此復如此，壮心死尽生鬓丝。\n秋风落叶客肠断，不办斗酒开愁眉。\n贤名圣行甚辛苦，周公孔子徒自欺。",
        "dynasty": "唐",
        "collection_info": null
    },
    {
        "title": "叹昨日三首 二",
        "author": "卢仝",
        "content": "天下薄夫苦耽酒，玉川先生也耽酒。\n薄夫有钱恣张乐，先生无钱养恬漠。\n有钱无钱俱可怜，百年骤过如流川。\n平生心事消散尽，天上白日悠悠悬。",
        "dynasty": "唐",
        "collection_info": null
    },
    {
        "title": "叹昨日三首 三",
        "author": "卢仝",
        "content": "上帝板板主何物，日车劫劫西向没。\n自古贤圣无奈何，道行不得皆白骨。\n白骨土化鬼入泉，生人莫负平生年。\n何时出得禁酒国，满瓮酿酒曝背眠。",
        "dynasty": "唐",
        "collection_info": null
    },
    {
        "title": "月蚀诗",
        "author": "卢仝",
        "content": "东海出明月，清明照毫髮。\n朱弦初罢弹，金兔正奇绝。\n三五与二八，此时光满时。\n颇奈虾𢋙儿，吞我芳桂枝。\n我爱明镜洁，尔乃痕翳之。\n尔且无六翮，焉得升天涯。\n方寸有白刃，无由扬清辉。\n如何万里光，遭尔小物欺。\n却吐天汉中，良久素魄微。\n日月尚如此，人情良可知。",
        "dynasty": "唐",
        "collection_info": null
    },
    {
        "title": "直钩吟",
        "author": "卢仝",
        "content": "初岁学钓鱼，自谓鱼易得。\n三十持钓竿，一鱼钓不得。\n人钩曲，我钩直，哀哉我钩又无食。",
        "dynasty": "唐",
        "collection_info": null
    },
    {
        "title": "与马异结交诗",
        "author": "卢仝",
        "content": "天地日月如等闲，卢仝四十无往还。\n唯有一片心脾骨，巉岩崒硉兀郁律。\n刀劒为峰㟧，平地放着高如昆崙山。\n天不容，地不受，日月不敢偷照耀。\n神农画八卦，凿破天心胸。\n女娲本是伏羲妇，恐天怒。\n捣炼五色石，引日月之针，五星之缕把天补。\n补了三日不肯归壻家，走向日中放老鵶。\n月裏栽桂养虾𢋙，天公发怒化龙蛇。\n此龙此蛇得死病，神农合药救死命。\n天怪神农党龙蛇，罚神农为牛头。\n令载元气车，不知药中有毒药。\n药杀元气天不觉，尔来天地不神圣。\n日月之光无正定，不知元气元不死。\n忽闻空中唤马异，马异若不是祥瑞。\n空中敢道不容易，昨日仝不仝，异自异，是谓大仝而小异。\n今日仝自仝，异不异，是谓仝不往兮异不至。\n直当中兮动天地，白玉璞裏斵出相思心。\n黄金矿裏铸出相思泪，忽闻空中崩崖倒谷声。\n绝胜明珠千万斛，买得西施南威一双婢。\n此婢娇饶恼杀人，凝脂为肤翡翠裙。\n唯解画眉朱点唇，自从获得君。\n敲金摐玉凌浮云，却返顾。\n一双婢子何足云，平生结交若少人。\n忆君眼前如见君，青云欲开白日没。\n天眼不见此奇骨，此骨纵横奇又奇。\n千岁万岁枯松枝，半折半残压山谷。\n盘根蹙节成蛟螭，忽雷霹雳卒风暴雨撼不动。\n欲动不动千变万化总是鳞皴皮，此奇怪物不可欺。\n卢仝见马异文章，酌得马异胸中事。\n风姿骨本恰如此，是不是。",
        "dynasty": "唐",
        "collection_info": null
    },
    {
        "title": "感古四首 一",
        "author": "卢仝",
        "content": "天生圣明君，必资忠贤臣。\n舜禹竭股肱，共佐尧为君。\n四载成地理，七政齐天文。\n阶下蓂荚生，琴上南风熏。\n轮转夏殷周，时復犹一人。\n秦汉事谗巧，魏晋忘机钧。\n猜忌相翦灭，尔来迷恩亲。\n以愚保其身，不觉身沈沦。\n以智理其国，遂为国之贼。\n苟图容一身，万事良可恻。\n可怜万乘君，聪明受沈惑。\n忠良伏草莽，无因施羽翼。\n日月异又蚀，天地晦如墨。\n既亢而后求，异哉龙之德。",
        "dynasty": "唐",
        "collection_info": null
    },
    {
        "title": "感古四首 二",
        "author": "卢仝",
        "content": "人生何所贵，所贵有终始。\n昨日盈尺璧，今朝尽瑕弃。\n苍蝇点垂棘，巧舌成锦绮。\n箕子为之奴，比干谏而死。\n仲尼鲁司寇，出走为羣婢。\n假如屈原醒，其奈一国醉。\n一国醉号呶，一人行清高。\n便欲激颓波，此事真徒劳。\n上山逢猛虎，入海逢巨鳌。\n王者苟不死，腰下鱼鳞刀。\n东海波连天，三度成桑田。\n高岸高于屋，斯须变溪谷。\n天地犹尚然，人情难久全。\n夜半白刃讐，旦来金石坚。\n萧绶既解坼，陈印亦弃捐。\n竭节遇刀割，输忠遭祸缠。\n不予衾之眠，信予衾之穿。\n镜明不自照，膏润徒自煎。\n抱剑长太息，泪堕秋风前。",
        "dynasty": "唐",
        "collection_info": null
    },
    {
        "title": "感古四首 三",
        "author": "卢仝",
        "content": "古来不患寡，所患患不均。\n单醪投长河，三军尽沈沦。\n今人异古人，结託唯亲宾。\n毁坼维鹊巢，不行鸤鸠仁。\n鄙恡不识分，有心占阳春。\n鸾鹤日已疎，燕雀日已亲。\n小物无大志，安测栖松筠。\n恩眷多弃故，物情尚逐新。\n瓦砾暂拂拭，光掩连城珍。\n唇吻恣谈铄，黄金同灰尘。\n苏秦北游赵，张禄西入秦。\n既变嫂叔节，仍摈华阳君。\n万世金石交，一饷如浮云。\n骨肉且不顾，何况长羁贫。",
        "dynasty": "唐",
        "collection_info": null
    },
    {
        "title": "感古四首 四",
        "author": "卢仝",
        "content": "君莫以富贵，轻忽他年少。\n听我暂话会稽朱太守，正受冻饿时。\n索得人家贵傲妇，读书书史未润身。\n负薪辛苦胝生肘，谓言琴与瑟。\n糟糠结长久，不分杀人羽翮成。\n临临冲天妇嫌丑，□□□□□□□。\n其奈一朝太守振羽仪，乡关昼行衣锦衣。\n哀哉旧妇何眉目，新壻随行向天哭。\n寸心金石徒尔为，杯水庭沙空自覆。\n乃知愚妇人，妬忌阴毒心。\n唯救眼底事，不思日月深。\n等闲取羞死，岂如甘布衾。",
        "dynasty": "唐",
        "collection_info": null
    },
    {
        "title": "杂兴",
        "author": "卢仝",
        "content": "意志未成百不解，见人富贵亦心爱。\n等闲对酒呼三达，屠羊杀牛皆自在。\n放心为乐笙歌攒，壮气激作风霜寒。\n厨中玉馔盈金盘，方丈厌见嫌不餐。\n飞鹰跃马实快性，唇腐齿烂空巑岏。\n岂期福极翻成祸，祸成身诛家亦破。\n昨朝惆怅不如君，今日悲君不如我。\n否泰交加无定主，懒学风云戢翎羽。\n绿酒清琴好养生，出将入相无心取。\n三五图书旧揣摩，五千道德新䂓矩。",
        "dynasty": "唐",
        "collection_info": null
    },
    {
        "title": "酬徐公以新文见招",
        "author": "卢仝",
        "content": "昨夜霜月明，果有清音生。\n便欲走相和，愁闻寒玉声。",
        "dynasty": "唐",
        "collection_info": null
    },
    {
        "title": "门箴",
        "author": "卢仝",
        "content": "贪残奸酗，狡佞讦愎。\n身之八杀，背惠，恃己。\n狎不肖，妬贤能。\n命之四孽，有是有此予敢辞。\n无是无此予之师，一日不见予心思。\n思其人，惧其人。\n其交其难，敢告于门。",
        "dynasty": "唐",
        "collection_info": null
    },
    {
        "title": "孟夫子生生亭赋",
        "author": "卢仝",
        "content": "玉川子沿孟冬之寒流兮，辍棹上登生生亭。\n夫子何之兮，面逐云没兮南行。\n百川注海而心不写兮，落日千里凝寒精。\n予日衰期人生之世斯已矣，爰为今日犹犹岐路之心生。\n悲夫！南国风涛，鱼龙畜伏。\n予小子戆朴，必不能济夫子欲。\n嗟自惭承夫子而不失予兮，传古道甚分明。\n予且广孤目遐賷于天壤兮，庶得外尽万物变化之幽情。\n然后惭愧而来归兮，大息吾躬于夫子之亭。",
        "dynasty": "唐",
        "collection_info": null
    },
    {
        "title": "走笔追王内丘",
        "author": "卢仝",
        "content": "自识夫子面，便获夫子心。\n夫子一启颜，义重千黄金。\n平原孟尝骨已土，始有夫子堪知音。\n忽然夫子不语，带席帽，骑驴去。\n余对醁醽不能斟，君且来，余之瞻望心悠哉。\n零雨其蒙愁不散，闲花寂寂斑阶苔。\n不如对此景，含笑倾金罍。\n莫问四肢畅，暂取眉头开。\n弦琴待夫子，夫子来不来。",
        "dynasty": "唐",
        "collection_info": null
    },
    {
        "title": "思君吟寄□□生",
        "author": "卢仝",
        "content": "我思君兮河之壖，我为河中之泉，君为河中之青天。\n天青青，泉泠泠。\n泉含青天天隔泉，我思君兮心亦然。\n心亦然，此心復在天之侧。\n我心为风兮淅淅，君身为云兮羃羃。\n此风引此云兮云不来，此风此云兮何悠哉，与我身心双裴回。",
        "dynasty": "唐",
        "collection_info": null
    },
    {
        "title": "将归山招冰僧",
        "author": "卢仝",
        "content": "买得一片田，济源花洞前。\n千里石壁坼，一条流泌泉。\n青松盘樛枝，森森上插青冥天。\n枝上有□猨，宿处近鹤巢。\n清唳孤吟声相交，月轮下射空洞响，丝篁成韵风萧萧。\n我心尘外心，爱此尘外物。\n欲结尘外交，苦无尘外骨。\n泌泉有冰公，心静见真佛。\n可结尘外交，占此松与月。",
        "dynasty": "唐",
        "collection_info": null
    },
    {
        "title": "詶愿公雪中见寄",
        "author": "卢仝",
        "content": "积雪三十日，车马路不通。\n贫病交亲绝，想忆唯愿公。\n春鸠报春归，苦寒生暗风。\n檐乳堕悬玉，日脚浮轻红。\n梅柳意却活，园圃冰始融。\n更候四体好，方可到寺中。",
        "dynasty": "唐",
        "collection_info": null
    },
    {
        "title": "苦雪寄退之",
        "author": "卢仝",
        "content": "天王二月行时令，白银作雪漫天涯。\n山人门前徧受赐，平地一尺白玉沙。\n云颓月坏桂英下，鹤毛风剪乱参差。\n山人屋中[冻]欲死，千树万树飞春花。\n菜头出土胶入地，山庄取粟埋却车。\n冷絮刀生削峭骨，冷虀斧破慰老牙。\n病妻烟眼泪滴滴，饥婴哭乳声呶呶。\n市头博米不用物，酒店买酒不肯赊。\n闻道西风弄劒戟，长阶杀人如乱麻。\n天眼高开欺草芽，我死未肯兴叹嗟。\n但恨口中无酒气，刘伶见我相揄揶。\n清风搅肠筋力绝，白灰压屋梁柱斜。\n圣明有道□命汉，可得再见朝日耶。\n柴门没胫昼不埽，黄昏遶树栖寒鸦。\n唯有河南韩县令，时时醉饱过贫家。",
        "dynasty": "唐",
        "collection_info": null
    },
    {
        "title": "寄赠含曦上人",
        "author": "卢仝",
        "content": "楞伽大师兄，夸曦识道理。\n破鏁推玄关，高辩果难揣。\n论语老庄易，搜索通神鬼。\n起信中百门，敲骨得佛髓。\n此外杂经律，泛读一万纸。\n高殿排名僧，执卷坐纍纍。\n化物自一心，三教齐发起。\n随钟嚼宫商，满口文字美。\n商贾女郎辈，不曾道生死。\n纵遇彊礼拜，雅语不露齿。\n劈破天地来，节义可屈指。\n季展即此僧，孤立无依倚。\n近来爱作诗，新奇颇烦委。\n忽忽造古格，削尽俗绮靡。\n假如慵裹头，但勤读书史。\n切磋併工夫，休远不可比。\n怜僧无远□，信佛殊未已。\n貌古饶风情，清论兴亹亹。\n访余十数度，相去三五里。\n见时心亦喜，不见心亦喜。\n见时谈谑乐，四座尽角嘴。\n不见养天和，无人聒人耳。\n昨朝披雪来，面色赤韡韡。\n封竈养黄金，许割方寸匕。\n泥丸佛□教，怛化庄亦耻。\n未达不敢尝，孔子疑季子。\n药成必分余，余必投泥裏。\n不如向阳堂，拨醅泛浮蚁。\n曲米本无愆，酒成是法水。\n行道不见心，毁誉徒云尔。\n雪晴天气和，日光弄梅李。\n春鸟娇关关，春风醉旎旎。\n道上正无尘，人家有花卉。\n高僧有拄杖，愿得数觏止。",
        "dynasty": "唐",
        "collection_info": null
    },
    {
        "title": "听萧君姬人弹琴",
        "author": "卢仝",
        "content": "弹琴人似膝上琴，听琴人似匣中弦。\n二物各一处，音韵何由传。\n无风质气两相感，万般悲意方缠绵。\n初时天山之外飞白雪，渐渐万丈涧地生流泉。\n风梅花落轻扬扬，十指干净声涓涓。\n昭君可惜嫁单于，沙场不远只眼前。\n蔡琰薄命没胡虏，乌枭啾唧啼胡天。\n关山险隔一万里，颜色错漠生风烟。\n形魄散逐五音尽，双蛾结草空婵娟。\n中腹苦恨杳不极，新心愁绝难復传。\n金尊湛湛夜沈沈，余音迭发清联绵。\n主人醉盈有得色，座客向隅增内然。\n孔子怪责颜回瑟，野夫何事萧君筵。\n拂衣屡命请中废，月照书窗归独眠。",
        "dynasty": "唐",
        "collection_info": null
    },
    {
        "title": "蜻蜓歌",
        "author": "卢仝",
        "content": "黄河中流日影斜，水天一色无津涯。\n处处惊波喷流飞雪花，篙工檝师力且武。\n进寸退尺莫能度，吾甚惧。\n念汝小虫子，造化借羽翼。\n随风戏中流，翩然有余力。\n吾不如汝无他，无羽翼。\n吾若有羽翼，则上叩天关。\n为圣君请贤臣，布惠化于人间。\n然后东飞浴东溟，吸日精。\n撼若木之英，纷而零。\n使地上学仙之子，得而食之皆长生。\n不学汝无端小虫子，叶叶水上无一事，忽遭风雨水中死。",
        "dynasty": "唐",
        "collection_info": null
    },
    {
        "title": "出山作",
        "author": "卢仝",
        "content": "出山忘掩山门路，钓竿插在枯桑树。\n当时只有鸟窥窬，更亦无人得知处。\n家僮若失钓鱼竿，定是猨猴把将去。",
        "dynasty": "唐",
        "collection_info": null
    },
    {
        "title": "寄崔柳州",
        "author": "卢仝",
        "content": "使者立取书，迭纸生百忧。\n使君若不信，他时看白头。\n三百六十州，克情惟柳州。\n柳州蛮天末，鄙夫嵩之幽。\n花落陇水头，各自东西流。\n凛凛长相逐，为谢池上鸥。",
        "dynasty": "唐",
        "collection_info": null
    },
    {
        "title": "赠稚禅师",
        "author": "卢仝",
        "content": "春风满禅院，师独坐南轩。\n万化见中尽，始觉静性尊。\n我来契平生，目击道自存。\n与师不动游，游此无迹门。",
        "dynasty": "唐",
        "collection_info": null
    },
    {
        "title": "送好约法师归江南",
        "author": "卢仝",
        "content": "杯度度一身，法度度万民。\n为报江南三二日，这回应见雪中人。",
        "dynasty": "唐",
        "collection_info": null
    },
    {
        "title": "萧二十三赴歙州婚期二首 一",
        "author": "卢仝",
        "content": "淮上客情殊冷落，蛮方春早客何如。\n相思莫道无来使，迴雁峯前好寄书。",
        "dynasty": "唐",
        "collection_info": null
    },
    {
        "title": "萧二十三赴歙州婚期二首 二",
        "author": "卢仝",
        "content": "南方山水生时兴，教有新诗得寄余。\n路带长安迢遰急，多应不逐使君书。",
        "dynasty": "唐",
        "collection_info": null
    },
    {
        "title": "掩关铭",
        "author": "卢仝",
        "content": "蛇毒毒有形，药毒毒有名。\n人毒毒在心，对面如弟兄。\n美言不可听，深于千丈坑。\n不如掩关坐，幽鸟时一声。",
        "dynasty": "唐",
        "collection_info": null
    },
    {
        "title": "逢病军人",
        "author": "卢仝",
        "content": "行多有病住无粮，万里还乡未到乡。\n蓬鬓哀吟古城下，不堪秋气入金疮。",
        "dynasty": "唐",
        "collection_info": null
    },
    {
        "title": "山中",
        "author": "卢仝",
        "content": "饥拾松花渴饮泉，偶从山后到山前。\n阳坡软草厚如织，困与鹿麛相伴眠。",
        "dynasty": "唐",
        "collection_info": null
    },
    {
        "title": "除夜 一",
        "author": "卢仝",
        "content": "衰残归未遂，寂寞此宵情。\n旧国余千里，新年隔数更。\n寒犹近北峭，风渐向东生。\n惟见长安陌，晨钟度火城。",
        "dynasty": "唐",
        "collection_info": null
    },
    {
        "title": "除夜 二",
        "author": "卢仝",
        "content": "殷勤惜此夜，此夜在逡巡。\n烛尽年还别，鸡鸣老更新。\n傩声方去病，酒色已迎春。\n明日持杯处，谁为最后人。",
        "dynasty": "唐",
        "collection_info": null
    },
    {
        "title": "李凭箜篌引",
        "author": "李贺",
        "content": "吴丝蜀桐张高秋，空白凝云颓不流。\n江娥啼竹素女愁，李凭中国弹箜篌。\n昆山玉碎凤皇呌，芙蓉泣露香兰笑。\n十二门前融冷光，二十三丝动紫皇。\n女娲炼石补天处，石破天惊逗秋雨。\n梦入坤山教神妪，老鱼跳波瘦蛟舞。\n吴质不眠倚桂树，露脚斜飞湿寒兔。",
        "dynasty": "唐",
        "collection_info": null
    },
    {
        "title": "残丝曲",
        "author": "李贺",
        "content": "垂杨叶老莺哺儿，残丝欲断黄蜂归。\n绿鬓年少金钗客，缥粉壶中沈琥珀。\n花台欲暮春辞去，落花起作迴风舞。\n榆荚相催不知数，沈郎青钱夹城路。",
        "dynasty": "唐",
        "collection_info": null
    },
    {
        "title": "还自会稽歌",
        "author": "李贺",
        "content": "野粉椒壁黄，湿萤满梁殿。\n台城应教人，秋衾梦铜辇。\n吴霜点归鬓，身与塘蒲晚。\n脉脉辞金鱼，羁臣守迍贱。",
        "dynasty": "唐",
        "collection_info": null
    },
    {
        "title": "出城寄权璩杨敬之",
        "author": "李贺",
        "content": "草暖云昏万里春，宫花拂面送行人。\n自言汉劒当飞去，何事还车载病身。",
        "dynasty": "唐",
        "collection_info": null
    },
    {
        "title": "示弟",
        "author": "李贺",
        "content": "别弟三年后，还家一日余。\n醁醽今夕酒，缃帙去时书。\n病骨犹能在，人间底事无。\n何须问牛马，抛掷任枭卢。",
        "dynasty": "唐",
        "collection_info": null
    },
    {
        "title": "竹",
        "author": "李贺",
        "content": "入水文光动，抽空绿影春。\n露华生笋径，苔色拂霜根。\n织可承香汗，裁堪钓锦鳞。\n三梁曾入用，一节奉王孙。",
        "dynasty": "唐",
        "collection_info": null
    },
    {
        "title": "同沈驸马赋得御沟水",
        "author": "李贺",
        "content": "入苑白泱泱，宫入正靥黄。\n遶堤龙骨冷，拂岸鸭头香。\n别馆惊残梦，停杯泛小觞。\n幸因流浪处，暂得见何郎。",
        "dynasty": "唐",
        "collection_info": null
    },
    {
        "title": "始为奉礼忆昌谷山居",
        "author": "李贺",
        "content": "扫断马蹄痕，衙迴自闭门。\n长鎗江米熟，小树枣花春。\n向壁悬如意，当帘阅角巾。\n犬书曾去洛，鹤病悔游秦。\n土甑封茶叶，山杯锁竹根。\n不知船上月，谁棹满溪云。",
        "dynasty": "唐",
        "collection_info": null
    },
    {
        "title": "七夕",
        "author": "李贺",
        "content": "别浦今朝暗，罗帷午夜愁。\n鹊辞穿线月，花入曝衣楼。\n天上分金镜，人间望玉钩。\n钱塘苏小小，更值一年秋。",
        "dynasty": "唐",
        "collection_info": null
    },
    {
        "title": "过华清宫",
        "author": "李贺",
        "content": "春月夜啼鸦，宫帘隔御花。\n云生朱络暗，石断紫钱斜。\n玉椀盛残露，银灯点旧纱。\n蜀王无近信，泉上有芹芽。",
        "dynasty": "唐",
        "collection_info": null
    },
    {
        "title": "送沈亚之歌",
        "author": "李贺",
        "content": "吴兴才人怨春风，桃花满陌千里红。\n紫丝竹断騘马小，家住钱塘东復东。\n白藤交穿织书笈，短策齐裁如梵夹。\n雄光宝矿献春卿，烟底蓦波乘一叶。\n春卿拾材白日下，掷置黄金解龙马。\n携笈归江重入门，劳劳谁是怜君者。\n吾闻壮夫重心骨，古人三走无摧捽。\n请君待旦事长鞭，他日还辕及秋律。",
        "dynasty": "唐",
        "collection_info": null
    },
    {
        "title": "咏怀二首 一",
        "author": "李贺",
        "content": "长卿怀茂陵，绿草垂石井。\n弹琴看文君，春风吹鬓影。\n梁王与武帝，弃之如断梗。\n惟留一简书，金泥泰山顶。",
        "dynasty": "唐",
        "collection_info": null
    },
    {
        "title": "咏怀二首 二",
        "author": "李贺",
        "content": "日夕着书罢，惊霜落素丝。\n镜中聊自笑，讵是南山期。\n头上无幅巾，苦蘗已染衣。\n不见清溪鱼，饮水得自宜。",
        "dynasty": "唐",
        "collection_info": null
    },
    {
        "title": "追和柳恽",
        "author": "李贺",
        "content": "汀洲白苹草，柳恽乘马归。\n江头樝树香，岸上蝴蝶飞。\n酒杯箬叶露，玉轸蜀桐虚。\n朱楼通水陌，沙暖一双鱼。",
        "dynasty": "唐",
        "collection_info": null
    },
    {
        "title": "春坊正字劒子歌",
        "author": "李贺",
        "content": "先辈匣中三尺水，曾入吴潭斩龙子。\n隙月斜明刮露寒，练带平铺吹不起。\n蛟胎皮老蒺藜刺，鸊鹈淬花白鷴尾。\n直是荆轲一片心，莫教照见春坊字。\n挼丝团金悬䍡𦌉，神光欲截蓝田玉。\n提出西方白帝惊，嗷嗷鬼母秋郊哭。",
        "dynasty": "唐",
        "collection_info": null
    },
    {
        "title": "贵公子夜阑曲",
        "author": "李贺",
        "content": "褭褭沈水烟，乌啼夜阑景。\n曲沼芙蓉波，腰围白玉冷。",
        "dynasty": "唐",
        "collection_info": null
    },
    {
        "title": "雁门太守行",
        "author": "李贺",
        "content": "黑云压城城欲摧，甲光向日金鳞开。\n角声满天秋色裏，塞上燕脂凝夜紫。\n半卷红旗临易水，霜重鼓寒声不起。\n报君黄金台上意，提携玉龙为君死。",
        "dynasty": "唐",
        "collection_info": null
    },
    {
        "title": "大堤曲",
        "author": "李贺",
        "content": "妾家住横塘，红纱满桂香。\n青云教绾头上髻，明月与作耳边珰。\n莲风起，江畔春。\n大堤上，留北人。\n郎食鲤鱼尾，妾食猩猩唇。\n莫指襄阳道，绿浦归帆少。\n今日菖蒲花，明朝枫树老。",
        "dynasty": "唐",
        "collection_info": null
    },
    {
        "title": "蜀国弦",
        "author": "李贺",
        "content": "枫香晚花静，锦水南山影。\n惊石坠猨哀，竹云愁半岭。\n凉月生秋浦，玉沙粼粼光。\n谁家红泪客，不忍过瞿塘。",
        "dynasty": "唐",
        "collection_info": null
    },
    {
        "title": "苏小小墓",
        "author": "李贺",
        "content": "幽兰露，如啼眼。\n无物结同心，烟花不堪剪。\n草如茵，松如盖。\n风为裳，水为佩。\n油壁车，夕相待。\n冷翠烛，劳光彩。\n西陵下，风吹雨。",
        "dynasty": "唐",
        "collection_info": null
    },
    {
        "title": "梦天",
        "author": "李贺",
        "content": "老兔寒蟾泣天色，云楼半开壁斜白。\n玉轮轧露湿团光，鸾佩相逢桂香陌。\n黄尘清水三山下，更变千年如走马。\n遥望齐州九点烟，一泓海水杯中泻。",
        "dynasty": "唐",
        "collection_info": null
    },
    {
        "title": "唐儿歌",
        "author": "李贺",
        "content": "头玉硗硗眉刷翠，杜郎生得真男子。\n骨重神寒天庙器，一双瞳人剪秋水。\n竹马梢梢摇绿尾，银鸾睒光踏半臂。\n东家娇娘求对值，浓笑画空作唐字。\n眼大心雄知所以，莫忘作歌人姓李。",
        "dynasty": "唐",
        "collection_info": null
    },
    {
        "title": "绿章封事",
        "author": "李贺",
        "content": "青霓扣额呼宫神，鸿龙玉狗开天门。\n石榴花发满溪津，溪女洗花染白云。\n绿章封事咨元父，六街马蹄浩无主。\n虚空风气不清泠，短衣小冠作尘土。\n金家香衖千轮鸣，杨雄秋室无俗声。\n愿携汉戟招书鬼，休令恨骨填蒿里。",
        "dynasty": "唐",
        "collection_info": null
    },
    {
        "title": "河南府试十二月乐词 正月",
        "author": "李贺",
        "content": "上楼迎春新春归，暗黄着柳宫漏迟。\n薄薄淡霭弄野姿，寒绿幽风生短丝。\n锦床晓卧玉肌冷，露脸未开对朝暝。\n官街柳带不堪折，早晚菖蒲胜绾结。",
        "dynasty": "唐",
        "collection_info": null
    },
    {
        "title": "河南府试十二月乐词 二月",
        "author": "李贺",
        "content": "二月饮酒采桑津，宜男草生兰笑人。\n蒲如交劒风如熏，劳劳胡燕怨酣春。\n薇帐逗烟生绿尘，金翘峨髻愁暮云。\n沓飒起舞真珠裙，津头送别唱流水，酒客背寒南山死。",
        "dynasty": "唐",
        "collection_info": null
    },
    {
        "title": "河南府试十二月乐词 三月",
        "author": "李贺",
        "content": "东方风来满眼春，花城柳暗愁杀人。\n复宫深殿竹风起，新翠舞衿净如水。\n光风转蕙百余里，暖雾驱云扑天地。\n军装宫妓扫蛾浅，摇摇锦旗夹城暖。\n曲水漂香去不归，梨花落尽成秋苑。",
        "dynasty": "唐",
        "collection_info": null
    },
    {
        "title": "河南府试十二月乐词 四月",
        "author": "李贺",
        "content": "晓凉暮凉树如盖，千山浓绿生云外。\n依微香雨青氛氲，腻叶蟠花照曲门。\n金塘闲水摇碧漪，老景沈重无惊飞，堕红残萼暗参差。",
        "dynasty": "唐",
        "collection_info": null
    },
    {
        "title": "河南府试十二月乐词 五月",
        "author": "李贺",
        "content": "雕玉押帘额，轻縠笼虚门。\n井汲铅华水，扇织鸳鸯纹。\n迴雪舞凉殿，甘露洗空绿。\n罗袖从徊翔，香汗沾宝粟。",
        "dynasty": "唐",
        "collection_info": null
    },
    {
        "title": "河南府试十二月乐词 六月",
        "author": "李贺",
        "content": "裁生罗，伐湘竹。\n帔拂疎霜簟秋玉，炎炎红镜东方开。\n晕如车轮上裴回，啾啾赤帝骑龙来。",
        "dynasty": "唐",
        "collection_info": null
    },
    {
        "title": "河南府试十二月乐词 七月",
        "author": "李贺",
        "content": "星依云渚冷，露滴盘中圆。\n好花生木末，衰蕙愁空园。\n夜天如玉砌，池叶极青钱。\n仅厌舞衫薄，稍知花簟寒。\n晓风何拂拂，北斗光阑干。",
        "dynasty": "唐",
        "collection_info": null
    },
    {
        "title": "河南府试十二月乐词 八月",
        "author": "李贺",
        "content": "孀妾怨夜长，独客梦归家。\n傍檐虫缉丝，向壁灯垂花。\n帘外月光吐，帘内树影斜。\n悠悠飞露姿，点缀池中荷。",
        "dynasty": "唐",
        "collection_info": null
    },
    {
        "title": "河南府试十二月乐词 九月",
        "author": "李贺",
        "content": "离宫散萤天似水，竹黄池冷芙蓉死。\n月缀金铺光脉脉，凉苑虚庭空澹白。\n露花飞飞风草草，翠锦斓斑满层道。\n鸡人罢唱晓珑璁𤧚，鸦啼金井下疎桐。",
        "dynasty": "唐",
        "collection_info": null
    },
    {
        "title": "河南府试十二月乐词 十月",
        "author": "李贺",
        "content": "玉壶银箭稍难倾，釭花夜笑凝幽明。\n碎霜斜舞上罗幕，烛龙两行照飞阁。\n珠帷怨卧不成眠，金凤刺衣着体寒，长眉对月鬬弯环。",
        "dynasty": "唐",
        "collection_info": null
    },
    {
        "title": "河南府试十二月乐词 十一月",
        "author": "李贺",
        "content": "宫城团迴凛严光，白天碎碎堕琼芳。\n挝钟高饮千日酒，却天凝寒作君寿。",
        "dynasty": "唐",
        "collection_info": null
    },
    {
        "title": "河南府试十二月乐词 十二月",
        "author": "李贺",
        "content": "日脚淡光红洒洒，薄霜不销桂枝下。\n依稀和气排冬严，已就长日辞长夜。",
        "dynasty": "唐",
        "collection_info": null
    },
    {
        "title": "河南府试十二月乐词 闰月",
        "author": "李贺",
        "content": "帝重光，年重时。\n七十二候迴环推，天官玉管灰剩飞。\n今岁何长来岁迟，王母移桃献天子。",
        "dynasty": "唐",
        "collection_info": null
    },
    {
        "title": "天上谣",
        "author": "李贺",
        "content": "天河夜转漂迴星，银浦流云学水声。\n玉宫桂树花未落，仙妾采香垂佩缨。\n秦妃卷帘北窗晓，窗前植桐青凤小。\n王子吹笙鹅管长，呼龙耕烟种瑶草。\n粉霞红绶藕丝裙，青洲步拾兰苕春。\n东指羲和能走马，海尘新生石山下。",
        "dynasty": "唐",
        "collection_info": null
    },
    {
        "title": "浩歌",
        "author": "李贺",
        "content": "南风吹山作平地，帝遣天吴移海水。\n王母桃花千遍红，彭祖巫咸几回死。\n青毛骢马参差钱，娇春杨柳含细烟。\n筝人劝我金屈巵，神血未凝身问谁。\n不须浪饮丁都护，世上英雄本无主。\n买丝绣作平原君，有酒惟浇赵州土。\n漏催水咽玉蟾蜍，卫娘髮薄不胜梳。\n看见秋眉换新绿，二十男儿那刺促。",
        "dynasty": "唐",
        "collection_info": null
    },
    {
        "title": "秋来",
        "author": "李贺",
        "content": "桐风惊心壮士苦，衰灯络纬啼寒素。\n谁看青简一编书，不遣花虫粉空蠹。\n思牵今夜肠应直，雨冷香魂弔书客。\n秋坟鬼唱鲍家诗，恨血千年土中碧。",
        "dynasty": "唐",
        "collection_info": null
    },
    {
        "title": "帝子歌",
        "author": "李贺",
        "content": "洞庭明月一千里，凉风雁啼天在水。\n九节菖蒲石上死，湘神弹琴迎帝子。\n山头老桂吹古香，雌龙怨吟寒水光。\n沙浦走鱼白石郎，闲取真珠掷龙堂。",
        "dynasty": "唐",
        "collection_info": null
    },
    {
        "title": "秦王饮酒",
        "author": "李贺",
        "content": "秦王骑虎游八极，劒光照空天自碧。\n羲和敲日玻璃声，劫灰飞尽古今平。\n龙头泻酒邀酒星，金槽琵琶夜枨枨。\n洞庭雨脚来吹笙，酒酣喝月使倒行。\n银云栉栉瑶殿明，宫门掌事报一更。\n花楼玉凤声娇狞，海绡红文香浅清。\n黄鹅跌舞千年觥，仙人烛树蜡烟轻，清琴醉眼泪泓泓。",
        "dynasty": "唐",
        "collection_info": null
    },
    {
        "title": "洛姝真珠",
        "author": "李贺",
        "content": "真珠小娘下清廓，洛苑香风飞绰绰。\n寒鬓斜钗玉燕光，高楼唱月敲悬珰。\n兰风桂露洒幽翠，红弦褭云咽深思。\n花袍白马不归来，浓蛾迭柳香唇醉。\n金鹅屏风蜀山梦，鸾裾凤带行烟重。\n八骢笼晃脸差移，日丝繁散曛罗洞。\n市南曲陌无秋凉，楚腰卫鬓四时芳。\n玉喉窱窱排空光，牵云曳雪留陆郎。",
        "dynasty": "唐",
        "collection_info": null
    },
    {
        "title": "李夫人歌",
        "author": "李贺",
        "content": "紫皇宫殿重重开，夫人飞入琼瑶台。\n绿香绣帐何时歇，青云无光宫水咽。\n翩联桂花坠秋月，孤鸾惊啼商丝发。\n红壁阑珊悬佩珰，歌台小妓遥相望。\n玉蟾滴水鸡人唱，露华兰叶参差光。",
        "dynasty": "唐",
        "collection_info": null
    },
    {
        "title": "走马引",
        "author": "李贺",
        "content": "我有辞乡劒，玉锋堪截云。\n襄阳走马客，意气自生春。\n朝嫌劒花净，暮嫌劒光冷。\n能持劒向人，不解持照身。",
        "dynasty": "唐",
        "collection_info": null
    },
    {
        "title": "湘妃",
        "author": "李贺",
        "content": "筠竹千年老不死，长伴秦娥盖湘水。\n蛮娘吟弄满寒空，九山静绿泪花红。\n离鸾别凤烟梧中，巫云蜀雨遥相通。\n幽愁秋气上青枫，凉夜波间吟古龙。",
        "dynasty": "唐",
        "collection_info": null
    },
    {
        "title": "南园十三首 一",
        "author": "李贺",
        "content": "花枝草蔓眼中开，小白长红越女腮。\n可怜日暮嫣香落，嫁与春风不用媒。",
        "dynasty": "唐",
        "collection_info": null
    },
    {
        "title": "南园十三首 二",
        "author": "李贺",
        "content": "宫北田塍晓气酣，黄桑饮露窣宫帘。\n长腰健妇偷攀折，将餧吴王八蠒蚕。",
        "dynasty": "唐",
        "collection_info": null
    },
    {
        "title": "南园十三首 三",
        "author": "李贺",
        "content": "竹裏缲丝挑网车，青蝉独噪日光斜。\n桃胶迎夏香琥珀，自课越佣能种瓜。",
        "dynasty": "唐",
        "collection_info": null
    },
    {
        "title": "南园十三首 四",
        "author": "李贺",
        "content": "三十未有二十余，白日长饥小甲蔬。\n桥头长老相哀念，因遗戎韬一卷书。",
        "dynasty": "唐",
        "collection_info": null
    },
    {
        "title": "南园十三首 五",
        "author": "李贺",
        "content": "男儿何不带吴钩，收取关山五十州。\n请君暂上凌烟阁，若箇书生万户侯。",
        "dynasty": "唐",
        "collection_info": null
    },
    {
        "title": "南园十三首 六",
        "author": "李贺",
        "content": "寻章摘句老雕虫，晓月当帘挂玉弓。\n不见年年辽海上，文章何处哭秋风。",
        "dynasty": "唐",
        "collection_info": null
    },
    {
        "title": "南园十三首 七",
        "author": "李贺",
        "content": "长卿牢落悲空舍，曼倩诙谐取自容。\n见买若耶溪水劒，明朝归去事猨公。",
        "dynasty": "唐",
        "collection_info": null
    },
    {
        "title": "南园十三首 八",
        "author": "李贺",
        "content": "春水初生乳燕飞，黄蜂小尾扑花归。\n窗含远色通书幌，鱼拥香钩近石矶。",
        "dynasty": "唐",
        "collection_info": null
    },
    {
        "title": "南园十三首 九",
        "author": "李贺",
        "content": "泉沙耎卧鸳鸯暖，曲岸迴篙舴艋迟。\n泻酒木栏椒叶盖，病容扶起种菱丝。",
        "dynasty": "唐",
        "collection_info": null
    },
    {
        "title": "南园十三首 十",
        "author": "李贺",
        "content": "边让今朝忆蔡邕，无心裁曲卧春风。\n舍南有竹堪书字，老去溪头作钓翁。",
        "dynasty": "唐",
        "collection_info": null
    },
    {
        "title": "南园十三首 十一",
        "author": "李贺",
        "content": "长峦谷口倚嵇家，白昼千峰老翠华。\n自履藤鞋收石蜜，手牵苔絮长莼花。",
        "dynasty": "唐",
        "collection_info": null
    },
    {
        "title": "南园十三首 十二",
        "author": "李贺",
        "content": "松溪黑水新龙卵，桂洞生硝旧马牙。\n谁遣虞卿裁道帔，轻绡一匹染朝霞。",
        "dynasty": "唐",
        "collection_info": null
    },
    {
        "title": "南园十三首 十三",
        "author": "李贺",
        "content": "小树开朝径，长茸湿夜烟。\n柳花惊雪浦，麦雨涨溪田。\n古剎疎钟度，遥岚破月悬。\n沙头敲石火，烧竹照渔船。",
        "dynasty": "唐",
        "collection_info": null
    },
    {
        "title": "金铜仙人辞汉歌",
        "author": "李贺",
        "content": "茂陵刘郎秋风客，夜闻马嘶晓无迹。\n画栏桂树悬秋香，三十六宫土花碧。\n魏官牵车指千里，东关酸风射眸子。\n空将汉月出宫门，忆君清泪如铅水。\n衰兰送客咸阳道，天若有情天亦老。\n携盘独出月荒凉，渭城已远波声小。",
        "dynasty": "唐",
        "collection_info": null
    },
    {
        "title": "古悠悠行",
        "author": "李贺",
        "content": "白景归西山，碧华上迢迢。\n今古何处尽，千岁随风飘。\n海沙变成石，鱼沫吹秦桥。\n空光远流浪，铜柱从年消。",
        "dynasty": "唐",
        "collection_info": null
    },
    {
        "title": "黄头郎",
        "author": "李贺",
        "content": "黄头郎，捞拢去不归。\n南浦芙蓉影，愁红独自垂。\n水弄湘娥佩，竹啼山露月。\n玉瑟调青门，石云湿黄葛。\n沙上蘼芜花，秋风已先发。\n好持扫罗荐，香出鸳鸯热。",
        "dynasty": "唐",
        "collection_info": null
    },
    {
        "title": "马诗二十三首 一",
        "author": "李贺",
        "content": "龙脊贴连钱，银蹄白踏烟。\n无人织锦韂，谁为铸金鞭。",
        "dynasty": "唐",
        "collection_info": null
    },
    {
        "title": "马诗二十三首 二",
        "author": "李贺",
        "content": "腊月草根甜，天街雪似盐。\n未知口硬软，先拟蒺藜衔。",
        "dynasty": "唐",
        "collection_info": null
    },
    {
        "title": "马诗二十三首 三",
        "author": "李贺",
        "content": "忽忆周天子，驱车上玉山。\n鸣驺辞凤苑，赤骥最承恩。",
        "dynasty": "唐",
        "collection_info": null
    },
    {
        "title": "马诗二十三首 四",
        "author": "李贺",
        "content": "此马非凡马，房星本是星。\n向前敲瘦骨，犹自带铜声。",
        "dynasty": "唐",
        "collection_info": null
    },
    {
        "title": "马诗二十三首 五",
        "author": "李贺",
        "content": "大漠山如雪，燕山月似钩。\n何当金络脑，快走踏清秋。",
        "dynasty": "唐",
        "collection_info": null
    },
    {
        "title": "马诗二十三首 六",
        "author": "李贺",
        "content": "饥卧骨查牙，粗毛刺破花。\n鬣焦朱色落，髮断锯长麻。",
        "dynasty": "唐",
        "collection_info": null
    },
    {
        "title": "马诗二十三首 七",
        "author": "李贺",
        "content": "西母酒将阑，东王饭已干。\n君王若燕去，谁为拽车辕。",
        "dynasty": "唐",
        "collection_info": null
    },
    {
        "title": "马诗二十三首 八",
        "author": "李贺",
        "content": "赤兔无人用，当须吕布骑。\n吾闻果下马，羇策任蛮儿。",
        "dynasty": "唐",
        "collection_info": null
    },
    {
        "title": "马诗二十三首 九",
        "author": "李贺",
        "content": "飂叔去怱怱，如今不豢龙。\n夜来霜压栈，骏骨折西风。",
        "dynasty": "唐",
        "collection_info": null
    },
    {
        "title": "马诗二十三首 十",
        "author": "李贺",
        "content": "摧榜渡乌江，神骓泣向风。",
        "dynasty": "唐",
        "collection_info": null
    },
    {
        "title": "马诗二十三首 十一",
        "author": "李贺",
        "content": "内马赐宫人，银鞯刺骐驎。\n午时盐坂上，蹭蹬溘风尘。",
        "dynasty": "唐",
        "collection_info": null
    },
    {
        "title": "马诗二十三首 十二",
        "author": "李贺",
        "content": "批竹初攒耳，桃花未上身。\n他时须搅阵，牵去借将军。",
        "dynasty": "唐",
        "collection_info": null
    },
    {
        "title": "马诗二十三首 十三",
        "author": "李贺",
        "content": "宝玦谁家子，长闻侠骨香。\n堆金买骏骨，将送楚襄王。",
        "dynasty": "唐",
        "collection_info": null
    },
    {
        "title": "马诗二十三首 十四",
        "author": "李贺",
        "content": "香幞赭罗新，盘龙蹙镫鳞。\n迴看南陌上，谁道不逢春。",
        "dynasty": "唐",
        "collection_info": null
    },
    {
        "title": "马诗二十三首 十五",
        "author": "李贺",
        "content": "不从桓公猎，何能伏虎威。\n一朝沟陇出，看取拂云飞。",
        "dynasty": "唐",
        "collection_info": null
    },
    {
        "title": "马诗二十三首 十六",
        "author": "李贺",
        "content": "唐剑斩隋公，拳毛属太宗。\n莫嫌金甲重，且去捉𩘶风。",
        "dynasty": "唐",
        "collection_info": null
    },
    {
        "title": "马诗二十三首 十七",
        "author": "李贺",
        "content": "白铁剉青禾，碪间落细莎。\n世人怜小颈，金埒畏长牙。",
        "dynasty": "唐",
        "collection_info": null
    },
    {
        "title": "马诗二十三首 十八",
        "author": "李贺",
        "content": "伯乐向前看，旋毛在腹间。\n祗今掊白草，何日蓦青山。",
        "dynasty": "唐",
        "collection_info": null
    },
    {
        "title": "马诗二十三首 十九",
        "author": "李贺",
        "content": "萧寺驮经马，元从竺国来。\n空知有善相，不解走章台。",
        "dynasty": "唐",
        "collection_info": null
    },
    {
        "title": "马诗二十三首 二十",
        "author": "李贺",
        "content": "重围如燕尾，宝剑似鱼肠。\n欲求千里脚，先采眼中光。",
        "dynasty": "唐",
        "collection_info": null
    },
    {
        "title": "马诗二十三首 二十一",
        "author": "李贺",
        "content": "暂繫腾黄马，仙人上綵楼。\n须鞭玉勒吏，何事谪高州。",
        "dynasty": "唐",
        "collection_info": null
    },
    {
        "title": "马诗二十三首 二十二",
        "author": "李贺",
        "content": "汗血到王家，随鸾撼玉珂。\n少君骑海上，人见是青骡。",
        "dynasty": "唐",
        "collection_info": null
    },
    {
        "title": "马诗二十三首 二十三",
        "author": "李贺",
        "content": "武帝爱神仙，烧金得紫烟。\n廐中皆肉马，不解上青天。",
        "dynasty": "唐",
        "collection_info": null
    },
    {
        "title": "申胡子觱篥歌",
        "author": "李贺",
        "content": "颜热感君酒，含嚼芦中声。\n花娘篸绥妥，休睡芙蓉屏。\n谁截太平管，列点排空星。\n直贯开花风，天上驱云行。\n今夕岁华落，令人惜平生。\n心事如波涛，中坐时时惊。\n朔客骑白马，剑弝悬兰缨。\n俊健如生猱，肯拾蓬中萤。",
        "dynasty": "唐",
        "collection_info": null
    },
    {
        "title": "老夫采玉歌",
        "author": "李贺",
        "content": "采玉采玉须水碧，琢作步摇徒好色。\n老夫饥寒龙为愁，蓝溪水气无清白。\n夜雨冈头食蓁子，杜鹃口血老夫泪。\n蓝溪之水厌生人，身死千年恨溪水。\n斜山柏风雨如啸，泉脚挂绳青褭褭。\n村寒白屋念娇婴，古台石磴悬肠草。",
        "dynasty": "唐",
        "collection_info": null
    },
    {
        "title": "伤心行",
        "author": "李贺",
        "content": "咽咽学楚吟，病骨伤幽素。\n秋姿白髮生，木叶啼风雨。\n灯青兰膏歇，落照飞蛾舞。\n古壁生凝尘，羇魂梦中语。",
        "dynasty": "唐",
        "collection_info": null
    },
    {
        "title": "湖中曲",
        "author": "李贺",
        "content": "长眉越沙采兰若，桂叶水葓春漠漠。\n横船醉眠白昼闲，渡口梅风歌扇薄。\n燕钗玉股照青渠，越王娇郎小字书。\n蜀纸封巾报云鬓，晚漏壶中水淋尽。",
        "dynasty": "唐",
        "collection_info": null
    },
    {
        "title": "黄家洞",
        "author": "李贺",
        "content": "雀步蹙沙声促促，四尺角弓青石镞。\n黑幡三点铜鼓鸣，高作猨啼摇箭箙。\n綵巾缠踍幅半斜，溪头簇队暎葛花。\n山潭晚雾吟白鼍，竹蛇飞蠹射金沙。\n闲驱竹马缓归家，官军自杀容州槎。",
        "dynasty": "唐",
        "collection_info": null
    },
    {
        "title": "屏风曲",
        "author": "李贺",
        "content": "蝶栖石竹银交关，水凝绿鸭瑠璃钱。\n团迴六曲抱膏兰，将鬟镜上掷金蝉。\n沈香火暖茱萸烟，酒觥绾带新承懽。\n月风吹露屏外寒，城上乌啼楚女眠。",
        "dynasty": "唐",
        "collection_info": null
    },
    {
        "title": "南山田中行",
        "author": "李贺",
        "content": "秋野明，秋风白，塘水漻漻虫啧啧。\n云根苔藓山上石，冷红泣露娇啼色。\n荒畦九月稻叉牙，蛰萤低飞陇径斜。\n石脉水流泉滴沙，鬼灯如漆点松花。",
        "dynasty": "唐",
        "collection_info": null
    },
    {
        "title": "贵主征行乐",
        "author": "李贺",
        "content": "奚骑黄铜连锁甲，罗旗香干金画叶。\n中军留醉河阳城，娇嘶紫燕踏花行。\n春营骑将如红玉，走马捎鞭上空绿。\n女垣素月角吚吚，牙帐未开分锦衣。",
        "dynasty": "唐",
        "collection_info": null
    },
    {
        "title": "酒罢张大彻索赠诗",
        "author": "李贺",
        "content": "长鬣张郎三十八，天遣裁诗花作骨。\n往还谁是龙头人，公主遣秉鱼须笏。\n太行青草上白衫，匣中章奏密如蚕。\n金门石阁知卿有，豸角鸡香早晚含。\n陇西长吉摧颓客，酒阑感觉中区窄。\n葛衣断碎赵城秋，吟诗一夜东方白。",
        "dynasty": "唐",
        "collection_info": null
    },
    {
        "title": "罗浮山父与葛篇",
        "author": "李贺",
        "content": "依依宜织江雨空，雨中六月兰台风。\n博罗老仙时出洞，千岁石床啼鬼工。\n蛇毒浓凝洞堂湿，江鱼不食衔沙立。\n欲剪箱中一尺天，吴娥莫道吴刀涩。",
        "dynasty": "唐",
        "collection_info": null
    },
    {
        "title": "仁和里杂叙皇甫湜",
        "author": "李贺",
        "content": "大人乞马癯乃寒，宗人贷宅荒厥垣。\n横庭鼠径空土涩，出篱大枣垂朱残。\n安定美人截黄绶，脱落缨裾瞑朝酒。\n还家白笔未上头，使我清声落人后。\n枉辱称知犯君眼，排引纔升强絙断。\n洛风送马入长关，阖扇未开逢猰犬。\n那知坚都相草草，客枕幽单看春老。\n归来骨薄面无膏，疫气衝头鬓茎少。\n欲雕小说干天官，宗孙不调为谁怜。\n明朝下元復西道，崆峒叙别长如天。",
        "dynasty": "唐",
        "collection_info": null
    },
    {
        "title": "宫娃歌",
        "author": "李贺",
        "content": "蜡光高悬照纱空，花房夜捣红守宫。\n象口吹香毾㲪暖，七星挂城闻漏板。\n寒入罘罳殿影昏，彩鸾帘额着霜痕。\n啼蛄弔月钩栏下，屈膝铜铺锁阿甄。\n梦入家门上沙渚，天河落处长洲路。\n愿君光明如太阳，放妾骑鱼撇波去。",
        "dynasty": "唐",
        "collection_info": null
    },
    {
        "title": "堂堂",
        "author": "李贺",
        "content": "堂堂復堂堂，红脱梅灰香。\n十年粉蠹生画梁，饥虫不食推碎黄。\n蕙花已老桃叶长，禁院悬帘隔御光。\n华清源中礜石汤，裴回白凤随君王。",
        "dynasty": "唐",
        "collection_info": null
    },
    {
        "title": "勉爱行二首送小季之庐山 一",
        "author": "李贺",
        "content": "洛郊无俎豆，弊廐惭老马。\n小雁过鑪峰，影落楚水下。\n长船倚云泊，石镜秋凉夜。\n岂解有乡情，弄月聊呜哑。",
        "dynasty": "唐",
        "collection_info": null
    },
    {
        "title": "勉爱行二首送小季之庐山 二",
        "author": "李贺",
        "content": "别柳当马头，官槐如兔目。\n欲将千里别，持我易斗粟。\n南云北云空脉断，灵台经络悬春綫。\n青轩树转月满床，下国饥儿梦中见。\n维尔之昆二十余，年来持镜颇有鬚。\n辞家三载今如此，索米王门一事无。\n荒沟古水光如刀，庭南拱柳生蛴螬。\n江干幼客真可念，郊原晚吹悲号号。",
        "dynasty": "唐",
        "collection_info": null
    },
    {
        "title": "致酒行",
        "author": "李贺",
        "content": "零落栖迟一杯酒，主人奉觞客长寿。\n主父西游困不归，家人折断门前柳。\n吾闻马周昔作新丰客，天荒地老无人识。\n空将笺上两行书，直犯龙颜请恩泽。\n我有迷魂招不得，雄鸡一声天下白。\n少年心事当拏云，谁念幽寒坐呜呃。",
        "dynasty": "唐",
        "collection_info": null
    },
    {
        "title": "长歌续短歌",
        "author": "李贺",
        "content": "长歌破衣襟，短歌断白髮。\n秦王不可见，旦夕成内热。\n渴饮壶中酒，饥拔陇头粟。\n凄凄四月阑，千里一时绿。\n夜峰何离离，明月落石底。\n裴回沿石寻，照出高峰外。\n不得与之游，歌成鬓先改。",
        "dynasty": "唐",
        "collection_info": null
    },
    {
        "title": "公莫舞歌",
        "author": "李贺",
        "content": "方花古础排九楹，刺豹淋血盛银罂。\n华筵鼓吹无桐竹，长刀直立割鸣筝。\n横楣麤锦生红纬，日炙锦嫣王未醉。\n腰下三看宝玦光，项庄掉箾栏前起。\n材官小臣公莫舞，座上真人赤龙子。\n芒砀云端抱天迴，咸阳王气清如水。\n铁枢铁楗重束关，大旗五丈撞双镮。\n汉王今日颁秦印，绝膑刳肠臣不论。",
        "dynasty": "唐",
        "collection_info": null
    },
    {
        "title": "昌谷北园新笋四首 一",
        "author": "李贺",
        "content": "箨落长竿削玉开，君看母笋是龙材。\n更容一夜抽千尺，别却池园数寸泥。",
        "dynasty": "唐",
        "collection_info": null
    },
    {
        "title": "昌谷北园新笋四首 二",
        "author": "李贺",
        "content": "斫取青光写楚辞，腻香春粉黑离离。\n无情有恨何人见，露压烟啼千万枝。",
        "dynasty": "唐",
        "collection_info": null
    },
    {
        "title": "昌谷北园新笋四首 三",
        "author": "李贺",
        "content": "家泉石眼两三茎，晓看阴根紫脉生。\n今年水曲春沙上，笛管新篁拔玉青。",
        "dynasty": "唐",
        "collection_info": null
    },
    {
        "title": "昌谷北园新笋四首 四",
        "author": "李贺",
        "content": "古竹老梢惹碧云，茂陵归卧叹清贫。\n风吹千亩迎雨啸，鸟重一枝入酒尊。",
        "dynasty": "唐",
        "collection_info": null
    },
    {
        "title": "恼公",
        "author": "李贺",
        "content": "宋玉愁空断，娇饶粉自红。\n歌声春草露，门掩杏花丛。\n注口樱桃小，添眉桂叶浓。\n晓奁妆秀靥，夜帐减香筒。\n钿镜飞孤鹊，江图画水葓。\n陂陀梳碧凤，腰褭带金虫。\n杜若含清露，河蒲聚紫茸。\n月分蛾黛破，花合靥朱融。\n髮重疑盘雾，腰轻乍倚风。\n密书题荳蔲，隐语笑芙蓉。\n莫锁茱萸匣，休开翡翠笼。\n弄珠惊汉燕，烧蜜引胡蜂。\n醉缬抛红网，单罗挂绿蒙。\n数钱教姹女，买药问巴賨。\n匀脸安斜雁，移灯想梦熊。\n肠攒非束竹，胘急是张弓。\n晚树迷新蝶，残蜺忆断虹。\n古时填渤澥，今日凿崆峒。\n绣沓褰长幔，罗裙结短封。\n心摇如舞鹤，骨出似飞龙。\n井槛淋清漆，门铺缀白铜。\n隈花开兔径，向壁印狐踪。\n玳瑁钉帘薄，琉璃迭扇烘。\n象床缘素柏，瑶席卷香葱。\n细管吟朝幌，芳醪落夜枫。\n宜男生楚巷，栀子发金墉。\n龟甲开屏涩，鹅毛渗墨浓。\n黄庭留卫瓘，绿树养韩冯。\n鸡唱星悬柳，鵶啼露滴桐。\n黄娥初出座，宠妹始相从。\n蜡泪垂兰烬，秋芜扫绮栊。\n吹笙翻旧引，沽酒待新丰。\n短佩愁填粟，长弦怨削菘。\n曲池眠乳鸭，小阁睡娃僮。\n褥缝篸双线，钩縚辫五总。\n蜀烟飞重锦，峡雨溅轻容。\n拂镜羞温峤，熏衣避贾充。\n鱼生玉藕下，人在石莲中。\n含水弯蛾翠，登楼选马鬉。\n使君居曲陌，园令住临邛。\n桂火流苏暖，金炉细炷通。\n春迟王子态，莺啭谢娘慵。\n玉漏三星曙，铜街五马逢。\n犀株防胆怯，银液镇心忪。\n跳脱看年命，琵琶道吉凶。\n王时应七夕，夫位在三宫。\n无力涂云母，多方带药翁。\n符因青鸟送，囊用绛纱缝。\n汉苑寻官柳，河桥阂禁钟。\n月明中妇觉，应笑画堂空。",
        "dynasty": "唐",
        "collection_info": null
    },
    {
        "title": "感讽五首 一",
        "author": "李贺",
        "content": "合浦无明珠，龙洲无木奴。\n足知造化力，不给使君须。\n越妇未织作，吴蚕始蠕蠕。\n县官骑马来，狞色虬紫鬚。\n怀中一方板，板上数行书。\n不因使君怒，焉得诣尔庐。\n越妇拜县官，桑牙今尚小。\n会待春日晏，丝车方掷掉。\n越妇通言语，小姑具黄粱。\n县官踏飡去，簿吏復登堂。",
        "dynasty": "唐",
        "collection_info": null
    },
    {
        "title": "感讽五首 二",
        "author": "李贺",
        "content": "奇俊无少年，日车何躃躃。\n我待纡双绶，遗我星星髮。\n都门贾生墓，青蝇久断绝。\n寒食摇扬天，愤景长肃杀。\n皇汉十二帝，唯帝称睿哲。\n一夕信竖儿，文明永沦歇。",
        "dynasty": "唐",
        "collection_info": null
    },
    {
        "title": "感讽五首 三",
        "author": "李贺",
        "content": "南山何其悲，鬼雨洒空草。\n长安夜半秋，风前几人老。\n低迷黄昏径，褭褭青栎道。\n月午树无影，一山唯白晓。\n漆炬迎新人，幽圹萤扰扰。",
        "dynasty": "唐",
        "collection_info": null
    },
    {
        "title": "感讽五首 四",
        "author": "李贺",
        "content": "星尽四方高，万物知天曙。\n己生须己养，荷担出门去。\n君平久不反，康伯循国路。\n晓思何譊譊，阛阓千人语。",
        "dynasty": "唐",
        "collection_info": null
    },
    {
        "title": "感讽五首 五",
        "author": "李贺",
        "content": "石根秋水明，石畔秋草瘦。\n侵衣野竹香，蛰蛰垂叶厚。\n岑中月归来，蟾光挂空秀。\n桂露对仙娥，星星下云逗。\n凄凉栀子落，山璺泣清漏。\n下有张仲蔚，披书案将朽。",
        "dynasty": "唐",
        "collection_info": null
    },
    {
        "title": "三月过行宫",
        "author": "李贺",
        "content": "渠水红繁拥御墙，风娇小叶学娥妆。\n垂帘几度青春老，堪锁千年白日长。",
        "dynasty": "唐",
        "collection_info": null
    },
    {
        "title": "追和何谢铜雀妓",
        "author": "李贺",
        "content": "佳人一壶酒，秋容满千里。\n石马卧新烟，忧来何所似。\n歌声且潜弄，陵树风自起。\n长裾压高台，泪眼看花机。",
        "dynasty": "唐",
        "collection_info": null
    },
    {
        "title": "送秦光禄北征",
        "author": "李贺",
        "content": "北虏胶堪折，秋沙乱晓鼙。\n髯胡频犯塞，骄气似横霓。\n灞水楼船渡，营门细柳开。\n将军驰白马，豪彦骋雄材。\n箭射欃枪落，旗悬日月低。\n榆稀山易见，甲重马频嘶。\n天远星光没，沙平草叶齐。\n风吹云路火，雪污玉关泥。\n屡断呼韩颈，曾然董卓脐。\n太常犹旧宠，光禄是新隮。\n宝玦麒麟起，银壶狒狖啼。\n桃花连马发，綵絮扑鞍来。\n呵臂悬金斗，当唇注玉罍。\n清苏和碎蚁，紫腻卷浮杯。\n虎鞹先蒙马，鱼肠且断犀。\n䟃𧽼西旅狗，蹙额北方奚。\n守帐然香暮，看鹰永夜栖。\n黄龙就别镜，青冢念阳台。\n周处长桥役，侯调短弄哀。\n钱塘阶凤羽，正室擘鸾钗。\n内子攀琪树，羌儿奏落梅。\n今朝擎劒去，何日刺蛟迴。",
        "dynasty": "唐",
        "collection_info": null
    },
    {
        "title": "酬荅二首 一",
        "author": "李贺",
        "content": "金鱼公子夹衫长，密装腰鞓割玉方。\n行处春风随马尾，柳花偏打内家香。",
        "dynasty": "唐",
        "collection_info": null
    },
    {
        "title": "酬荅二首 二",
        "author": "李贺",
        "content": "雍州二月梅池春，御水鵁鶄暖白苹。\n试问酒旗歌板地，今朝谁是抝花人。",
        "dynasty": "唐",
        "collection_info": null
    },
    {
        "title": "画角东城",
        "author": "李贺",
        "content": "河转曙萧萧，鸦飞睥睨高。\n帆长摽越甸，壁冷挂吴刀。\n淡菜生寒日，鲕鱼潠白涛。\n水花霑抹额，旗鼓夜迎潮。",
        "dynasty": "唐",
        "collection_info": null
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺復继四首 一",
        "author": "李贺",
        "content": "谁知泥忆云，望断梨花春。\n荷丝制机练，竹叶剪花裙。\n月明啼阿姊，灯暗会良人。\n也识君夫壻，金鱼挂在身。",
        "dynasty": "唐",
        "collection_info": null
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺復继四首 二",
        "author": "李贺",
        "content": "铜镜立青鸾，燕脂拂紫绵。\n腮花弄暗粉，眼尾泪侵寒。\n碧玉破不復，瑶琴重拨弦。\n今日非昔日，何人敢正看。",
        "dynasty": "唐",
        "collection_info": null
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺復继四首 三",
        "author": "李贺",
        "content": "洞房思不禁，蜂子作花心。\n灰暖残香炷，髮冷青虫簪。\n夜遥灯焰短，睡熟小屏深。\n好作鸳鸯梦，南城罢捣碪。",
        "dynasty": "唐",
        "collection_info": null
    },
    {
        "title": "谢秀才有妾缟练改从于人秀才留之不得[后]生感忆座人制诗嘲谢贺復继四首 四",
        "author": "李贺",
        "content": "寻常轻宋玉，今日嫁文鸯。\n戟干横龙簴，刀环倚桂窗。\n邀人裁半袖，端坐据胡床。\n泪湿红轮重，栖乌上井梁。",
        "dynasty": "唐",
        "collection_info": null
    },
    {
        "title": "昌谷读书示巴童",
        "author": "李贺",
        "content": "虫响灯光薄，宵寒药气浓。\n君怜垂翅客，辛苦尚相从。",
        "dynasty": "唐",
        "collection_info": null
    },
    {
        "title": "巴童荅",
        "author": "李贺",
        "content": "巨鼻宜山褐，庞眉入苦吟。\n非君唱乐府，谁识怨秋深。",
        "dynasty": "唐",
        "collection_info": null
    },
    {
        "title": "代崔家送客",
        "author": "李贺",
        "content": "行盖柳烟下，马蹄白翩翩。\n恐随行处尽，何忍重扬鞭。",
        "dynasty": "唐",
        "collection_info": null
    },
    {
        "title": "出城",
        "author": "李贺",
        "content": "雪下桂花稀，啼乌被弹归。\n关水乘驴影，秦风帽带垂。\n入乡试万里，无印自堪悲。\n卿卿忍相问，镜中双泪姿。",
        "dynasty": "唐",
        "collection_info": null
    },
    {
        "title": "莫种树",
        "author": "李贺",
        "content": "园中莫种树，种树四时愁。\n独睡南床月，今秋似去秋。",
        "dynasty": "唐",
        "collection_info": null
    },
    {
        "title": "将发",
        "author": "李贺",
        "content": "东床卷席罢，[濩]落将行去。\n秋白遥遥空，日满门前路。",
        "dynasty": "唐",
        "collection_info": null
    },
    {
        "title": "追赋画江潭苑四首 一",
        "author": "李贺",
        "content": "吴苑晓苍苍，宫衣水溅黄。\n小鬟红粉薄，骑马佩珠长。\n路指台城迥，罗熏袴褶香。\n行云霑翠辇，今日似襄王。",
        "dynasty": "唐",
        "collection_info": null
    },
    {
        "title": "追赋画江潭苑四首 二",
        "author": "李贺",
        "content": "宝袜菊衣单，蕉花密露寒。\n水光兰泽叶，带重剪刀钱。\n角暖盘弓易，靴长上马难。\n泪痕霑寝帐，匀粉照金鞍。",
        "dynasty": "唐",
        "collection_info": null
    },
    {
        "title": "追赋画江潭苑四首 三",
        "author": "李贺",
        "content": "剪翅小鹰斜，[縚]根玉旋花。\n秋垂妆钿粟，箭箙钉文牙。\n●●啼深竹，鵁鶄老湿沙。\n宫官烧蜡火，飞烬汚铅华。",
        "dynasty": "唐",
        "collection_info": null
    },
    {
        "title": "追赋画江潭苑四首 四",
        "author": "李贺",
        "content": "十骑簇芙蓉，宫衣小队红。\n练香熏宋鹊，寻箭踏卢龙。\n旗湿金铃重，霜干玉镫空。\n今朝画眉早，不待景阳钟。",
        "dynasty": "唐",
        "collection_info": null
    },
    {
        "title": "潞州张大宅病酒遇江使寄上十四兄",
        "author": "李贺",
        "content": "秋至昭关后，当知赵国寒。\n繫书随短羽，写恨破长笺。\n病客眠清晓，疎桐坠绿鲜。\n城鸦啼粉堞，军吹压芦烟。\n岸帻褰沙幌，枯塘卧折莲。\n木窗银迹画，石磴水痕钱。\n旅酒侵愁肺，离歌绕懦弦。\n诗封两条泪，露折一枝兰。\n莎老沙鸡泣，松干瓦兽残。\n觉骑燕地马，梦载楚溪船。\n椒桂倾长席，鲈鲂斫玳筵。\n岂能忘旧路，江岛滞佳年。",
        "dynasty": "唐",
        "collection_info": null
    },
    {
        "title": "难忘曲",
        "author": "李贺",
        "content": "夹道开洞门，弱杨低画戟。\n帘影竹华起，箫声吹日色。\n蜂语绕妆镜，拂蛾学春碧。\n乱繫丁香梢，满栏花向夕。",
        "dynasty": "唐",
        "collection_info": null
    },
    {
        "title": "贾公闾贵壻曲",
        "author": "李贺",
        "content": "朝衣不须长，分花对袍缝。\n嘤嘤白马来，满脑黄金重。\n今朝香气苦，珊瑚涩难枕。\n且要弄风人，暖蒲沙上饮。\n燕语踏帘钩，日虹屏中碧。\n潘令在河阳，无人死芳色。",
        "dynasty": "唐",
        "collection_info": null
    },
    {
        "title": "夜饮朝眠曲",
        "author": "李贺",
        "content": "觞酣出座东方高，腰横半解星劳劳。\n柳苑鸦啼公主醉，薄露压花蕙园气。\n玉转湿丝牵晓水，熟粉生香琅玕紫。\n夜饮朝眠断无事，楚罗之帏卧皇子。",
        "dynasty": "唐",
        "collection_info": null
    },
    {
        "title": "王浚墓下作",
        "author": "李贺",
        "content": "人间无阿童，犹唱水中龙。\n白草侵烟死，秋梨遶地红。\n古书平黑石，袖劒断青铜。\n耕势鱼鳞起，坟科马鬣封。\n菊花垂湿露，棘径卧干蓬。\n松柏愁香涩，南原几夜风。",
        "dynasty": "唐",
        "collection_info": null
    },
    {
        "title": "客游",
        "author": "李贺",
        "content": "悲满千里心，日暖南山石。\n不谒承明庐，老作平原客。\n四时别家庙，三年去乡国。\n旅歌屡弹铗，归问时裂帛。",
        "dynasty": "唐",
        "collection_info": null
    },
    {
        "title": "崇义里滞雨",
        "author": "李贺",
        "content": "落莫谁家子，来感长安秋。\n壮年抱羁恨，梦泣生白头。\n瘦马秣败草，雨沫飘寒沟。\n南宫古帘暗，湿景传籤筹。\n家山远千里，云脚天东头。\n忧眠枕劒匣，客帐梦封侯。",
        "dynasty": "唐",
        "collection_info": null
    },
    {
        "title": "冯小怜",
        "author": "李贺",
        "content": "湾头见小怜，请上琵琶弦。\n破得春风恨，今朝直几钱。\n裙垂竹叶带，鬓湿杏花烟。\n玉冷红丝重，齐宫妾驾鞭。",
        "dynasty": "唐",
        "collection_info": null
    },
    {
        "title": "赠陈商",
        "author": "李贺",
        "content": "长安有男儿，二十心已朽。\n楞伽堆案前，楚辞繫肘后。\n人生有穷拙，日暮聊饮酒。\n秪今道已塞，何必须白首。\n凄凄陈述圣，披褐鉏俎豆。\n学为尧舜文，时人责衰偶。\n柴门车辙冻，日下榆影瘦。\n黄昏访我来，苦节青阳皱。\n太华五千仞，劈地抽森秀。\n旁古无寸寻，一上戛牛斗。\n公卿纵不怜，宁能锁吾口。\n李生师太华，大坐看白昼。\n逢霜作朴𣙙，得气为春柳。\n礼节乃相去，顦顇如刍狗。\n风雪直斋坛，墨组贯铜绶。\n臣妾气态间，唯欲承箕帚。\n天眼何时开，古劒庸一吼。",
        "dynasty": "唐",
        "collection_info": null
    },
    {
        "title": "钓鱼诗",
        "author": "李贺",
        "content": "秋水钓红渠，仙人待素书。\n菱丝萦独茧，蒲米蛰双鱼。\n斜竹垂清沼，长纶贯碧虚。\n饵悬春[蜥蜴]，钩坠小蟾蜍。\n詹子情无限，龙阳恨有余。\n为看烟浦上，楚女泪霑裾。",
        "dynasty": "唐",
        "collection_info": null
    },
    {
        "title": "奉和二兄罢使遣马归延州",
        "author": "李贺",
        "content": "空留三尺劒，不用一丸泥。\n马向沙场去，人归故国来。\n笛愁翻陇水，酒喜沥春灰。\n锦带休惊雁，罗衣尚鬬鸡。\n还吴已渺渺，入郢莫凄凄。\n自是桃李树，何畏不成蹊。",
        "dynasty": "唐",
        "collection_info": null
    },
    {
        "title": "荅赠",
        "author": "李贺",
        "content": "本是张公子，曾名萼绿华。\n沈香熏小像，杨柳伴啼鸦。\n露重金泥冷，杯阑玉树斜。\n琴堂沽酒客，新买后园花。",
        "dynasty": "唐",
        "collection_info": null
    },
    {
        "title": "题赵生壁",
        "author": "李贺",
        "content": "大妇然竹根，中妇舂玉屑。\n冬暖拾松枝，日烟坐蒙灭。\n木藓青桐老，石井水声发。\n曝背卧东亭，桃花满肌骨。",
        "dynasty": "唐",
        "collection_info": null
    },
    {
        "title": "感春",
        "author": "李贺",
        "content": "日暖自萧条，花悲北郭骚。\n榆穿莱子眼，柳断舞儿腰。\n上幕迎神燕，飞丝送百劳。\n胡琴今日恨，急语向檀槽。",
        "dynasty": "唐",
        "collection_info": null
    },
    {
        "title": "仙人",
        "author": "李贺",
        "content": "弹琴石壁上，翻翻一仙人。\n手持白鸾尾，夜扫南山云。\n鹿饮寒涧下，鱼归清海滨。\n当时汉武帝，书报桃花春。",
        "dynasty": "唐",
        "collection_info": null
    },
    {
        "title": "河阳歌",
        "author": "李贺",
        "content": "染罗衣，秋蓝难着色。\n不是无心人，为作台邛客。\n花烧中潬城，颜郎身已老。\n惜许两少年，抽心似春草。\n今日见银牌，今夜鸣玉讌。\n牛头高一尺，隔坐应相见。\n月从东方来，酒从东方转。\n觥船饫口红，[蜜]炬千枝烂。",
        "dynasty": "唐",
        "collection_info": null
    },
    {
        "title": "花游曲",
        "author": "李贺",
        "content": "春柳南陌态，冷花寒露姿。\n今朝醉城外，拂镜浓扫眉。\n烟湿愁车重，红油覆画衣。\n舞裙香不暖，酒色上来迟。",
        "dynasty": "唐",
        "collection_info": null
    },
    {
        "title": "春昼",
        "author": "李贺",
        "content": "朱城报春更漏转，光风催兰吹小殿。\n草细堪梳，柳长如线。\n卷衣秦帝，扫粉赵燕。\n日含画幕，蜂上罗荐。\n平阳花坞，河阳花县。\n越妇搘机，吴蚕作茧。\n菱汀繫带，荷塘倚扇。\n江南有情，塞北无恨。",
        "dynasty": "唐",
        "collection_info": null
    },
    {
        "title": "安乐宫",
        "author": "李贺",
        "content": "深井桐乌起，尚復牵情水。\n未盥邵陵瓜，缾中弄长翠。\n新成安乐宫，宫如凤皇翅。\n歌迴蜡板鸣，左悺提壶使。\n绿蘩悲水曲，茱萸别秋子。",
        "dynasty": "唐",
        "collection_info": null
    },
    {
        "title": "胡蝶飞",
        "author": "李贺",
        "content": "杨花扑帐春云热，龟甲屏风醉眼缬。\n东家胡蝶西家飞，白骑少年今日归。",
        "dynasty": "唐",
        "collection_info": null
    },
    {
        "title": "梁公子",
        "author": "李贺",
        "content": "风彩出萧家，本是菖蒲花。\n南塘连子熟，洗马走江沙。\n御笺银沫冷，长簟凤窠斜。\n种柳营中暗，题书赐馆娃。",
        "dynasty": "唐",
        "collection_info": null
    },
    {
        "title": "牡丹种曲",
        "author": "李贺",
        "content": "莲枝未长秦蘅老，走马驮金斸春草。\n水灌香泥却月盆，一夜绿房迎白晓。\n美人醉语园中烟，晚华已散蝶又阑。\n梁王老去罗衣在，拂袖风吹蜀国弦。\n归霞帔拖蜀帐昏，嫣红落粉罢承恩。\n檀郎谢女眠何处，楼台月明燕夜语。",
        "dynasty": "唐",
        "collection_info": null
    },
    {
        "title": "后园凿井歌",
        "author": "李贺",
        "content": "井上辘轳床上转，水声繁，弦声浅。\n情若何，荀奉倩。\n城头日，长向城头住。\n一日作千年，不须流下去。",
        "dynasty": "唐",
        "collection_info": null
    },
    {
        "title": "开愁歌",
        "author": "李贺",
        "content": "秋风吹地百草干，华容碧影生晚寒。\n我当二十不得意，一心愁谢如枯兰。\n衣如飞鹑马如狗，临岐击剑生铜吼。\n旗亭下马解秋衣，请贳宜阳一壶酒。\n壶中唤天云不开，白昼万里闲凄迷。\n主人劝我养心骨，莫受俗物相填𧱉。",
        "dynasty": "唐",
        "collection_info": null
    },
    {
        "title": "秦宫诗",
        "author": "李贺",
        "content": "越罗衫袂迎春风，玉刻麒麟腰带红。\n楼头曲宴仙人语，帐底吹笙香雾浓。\n人间酒暖春茫茫，花枝入帘白日长。\n飞窗复道传筹饮，十夜铜盘腻烛黄。\n秃衿小袖调鹦鹉，紫绣麻䪗踏哮虎。\n斫桂烧金待晓筵，白鹿青苏夜半煮。\n桐英永巷骑新马，内屋深屏生色画。\n开门烂用水衡钱，卷起黄河向身泻。\n皇天厄运犹曾裂，秦宫一生花底活。\n鸾篦夺得不还人，醉睡氍毺满堂月。",
        "dynasty": "唐",
        "collection_info": null
    },
    {
        "title": "古邺城童子谣效王粲刺曹操",
        "author": "李贺",
        "content": "邺城中，暮尘起。\n将黑丸，斫文吏。\n棘为鞭，虎为马。\n团团走，邺城下。\n切玉剑，射日弓。\n献何人，奉相公。\n扶毂来，关右儿。\n香扫涂，相公归。",
        "dynasty": "唐",
        "collection_info": null
    },
    {
        "title": "杨生青花紫石砚歌",
        "author": "李贺",
        "content": "端州石工巧如神，踏天磨刀割紫云。\n佣刓抱水含满唇，暗洒苌弘冷血痕。\n纱帷昼暖墨花春，轻沤漂沫松麝熏。\n干腻薄重立脚匀，数寸光秋无日昏。\n圆毫促点声静新，孔砚宽顽何足云。",
        "dynasty": "唐",
        "collection_info": null
    },
    {
        "title": "房中思",
        "author": "李贺",
        "content": "新桂如蛾眉，秋风吹小绿。\n行轮出门去，玉銮声断续。\n月轩下风露，晓庭自幽涩。\n谁能事贞素，卧听莎鸡泣。",
        "dynasty": "唐",
        "collection_info": null
    },
    {
        "title": "石城晓",
        "author": "李贺",
        "content": "月落大堤上，女垣栖乌起。\n细露湿团红，寒香解夜醉。\n女牛渡天河，柳烟满城曲。\n上客留断缨，残蛾鬬双绿。\n春帐依微蝉翼罗，横茵突金隐体花。\n帐前轻絮鹤毛起，欲说春心无所似。",
        "dynasty": "唐",
        "collection_info": null
    },
    {
        "title": "苦昼短",
        "author": "李贺",
        "content": "飞光飞光，劝尔一杯酒。\n吾不识青天高，黄地厚。\n唯见月寒日暖，来煎人寿。\n食熊则肥，食蛙则瘦。\n神君何在，太一安有。\n天东有若木，下置衔烛龙。\n吾将斩龙足，嚼龙肉。\n使之朝不得迴，夜不得伏。\n自然老者不死，少者不哭。\n何为服黄金，吞白玉。\n谁似任公子，云中骑碧驴。\n刘彻茂陵多滞骨，嬴政梓棺费鲍鱼。",
        "dynasty": "唐",
        "collection_info": null
    },
    {
        "title": "章和二年中",
        "author": "李贺",
        "content": "云萧索，田风拂拂，麦芒如篲黍如粟。\n关中父老百领襦，关东吏人乏诟租。\n健犊春耕土膏黑，菖蒲丛丛沿水脉。\n殷勤为我下田租，百钱携偿丝桐客。\n游春漫光坞花白，野林散香神降席。\n拜神得寿献天子，七星贯断姮娥死。",
        "dynasty": "唐",
        "collection_info": null
    },
    {
        "title": "春归昌谷",
        "author": "李贺",
        "content": "束髮方读书，谋身苦不早。\n终军未乘传，颜子鬓先老。\n天网信崇大，矫士常慅慅。\n逸目骈甘华，羁心如荼蓼。\n旱云二三月，岑岫相颠倒。\n谁揭頳玉盘，东方发红照。\n春热张鹤盖，兔目官槐小。\n思焦面如病，尝胆肠似绞。\n京国心烂漫，夜梦归家少。\n发轫东门外，天地皆浩浩。\n青树骊山头，花风满秦道。\n宫台光错落，装尽偏峰峤。\n细绿及团红，当路杂啼笑。\n香风下高广，鞍马正华耀。\n独乘鸡栖车，自觉少风调。\n心曲语形影，祗身焉足乐。\n岂能脱负檐，刻鹤曾无兆。\n幽幽太华侧，老柏如建纛。\n龙皮相排戛，翠羽更荡掉。\n驱趋委憔悴，眺览强容貌。\n花蔓阂行辀，縠烟暝深徼。\n少健无所就，入门愧家老。\n听讲依大树，观书临曲沼。\n知非出柙虎，甘作藏雾豹。\n韩鸟处[矰]缴，湘鯈在笼罩。\n狭行无廓落，壮士徒轻躁。",
        "dynasty": "唐",
        "collection_info": null
    },
    {
        "title": "昌谷诗",
        "author": "李贺",
        "content": "昌谷五月稻，细青满平水。\n遥峦相压迭，颓绿愁堕地。\n光洁无秋思，凉旷吹浮媚。\n竹香满凄寂，粉节涂生翠。\n草髮垂恨鬓，光露泣幽泪。\n层围烂洞曲，芳径老红醉。\n攒虫锼古柳，蝉子鸣高邃。\n大带委黄葛，紫蒲交狭涘。\n石钱差復藉，厚叶皆蟠腻。\n汰沙好平白，立马印青字。\n晚鳞自遨游，瘦鹄暝单跱。\n嘹嘹湿蛄声，咽源惊溅起。\n纡缓玉真路，神娥蕙花裏。\n苔絮萦涧砾，山实垂頳紫。\n小柏俨重扇，肥松突丹髓。\n鸣流走响韵，壠秋拖光穟。\n莺唱闵女歌，瀑悬楚练帔。\n风露满笑眼，骈岩杂舒坠。\n乱条迸石岭，细颈喧岛毖。\n日脚埽昏翳，新云启华閟。\n谧谧厌夏光，商风道清气。\n高眠服玉容，烧桂祀天几。\n雾衣夜披拂，眠坛梦真粹。\n待驾栖鸾老，故宫椒壁圮。\n鸿珑数铃响，羁臣发凉思。\n阴藤束朱键，龙帐着魈魅。\n碧锦帖花柽，香衾事残贵。\n歌尘蠹木在，舞綵长云似。\n珍壤割绣段，里俗祖风义。\n邻凶不相杵，疫病无邪祀。\n鲐皮识仁惠，丱角知腼耻。\n县省司刑官，户乏诟租吏。\n竹薮添堕简，石矶引钩饵。\n溪湾转水带，芭蕉倾蜀纸。\n岑光晃縠襟，孤景拂繁事。\n泉尊陶宰酒，月眉谢郎妓。\n丁丁幽钟远，矫矫单飞至。\n霞巘殷嵯峨，危溜听争次。\n淡蛾流平碧，薄月眇阴悴。\n凉光入涧岸，廓尽山中意。\n渔童下宵网，霜禽竦烟翅。\n潭镜滑蛟涎，浮珠噞鱼戏。\n风桐瑶匣瑟，萤星锦城使。\n柳缀长缥带，篁掉短笛吹。\n石根缘绿藓，芦笋抽丹渍。\n漂旋弄天影，古桧拏云臂。\n愁月薇帐红，罥云香蔓刺。\n芒麦平百井，闲乘列千肆。\n刺促成纪人，好学鸱夷子。",
        "dynasty": "唐",
        "collection_info": null
    },
    {
        "title": "铜驼悲",
        "author": "李贺",
        "content": "落魄三月罢，寻花去东家。\n谁作送春曲，洛岸悲铜驼。\n桥南多马客，北山饶古人。\n客饮杯中酒，驼悲千万春。\n生世莫徒劳，风吹盘上烛。\n厌见桃株笑，铜驼夜来哭。",
        "dynasty": "唐",
        "collection_info": null
    },
    {
        "title": "自昌谷到洛后门",
        "author": "李贺",
        "content": "九月大野白，苍芩竦秋门。\n寒凉十月末，露霰蒙晓昏。\n澹色结昼天，心事填空云。\n道上千里风，野竹蛇涎痕。\n石涧涷波声，鸡叫清寒晨。\n强行到东舍，解马投旧邻。\n东家名廖者，乡曲传姓辛。\n杖头非饮酒，吾请造其人。\n始欲南去楚，又将西适秦。\n襄王与武帝，各自留青春。\n闻道兰台上，宋玉无归魂。\n缃缥两行字，蛰虫蠹秋芸。\n为探秦台意，岂命余负薪。",
        "dynasty": "唐",
        "collection_info": null
    },
    {
        "title": "七月一日晓入太行山",
        "author": "李贺",
        "content": "一夕遶山秋，香露溘蒙菉。\n新桥倚云阪，候虫嘶露朴。\n洛南今已远，越衾谁为熟。\n石气何凄凄，老莎如短镞。",
        "dynasty": "唐",
        "collection_info": null
    },
    {
        "title": "秋凉诗寄正字十二兄",
        "author": "李贺",
        "content": "闭门感秋风，幽姿任契阔。\n大野生素空，天地旷肃杀。\n露光泣残蕙，虫响连夜发。\n房寒寸辉薄，迎风绛纱折。\n披书古芸馥，恨唱华容歇。\n百日不相知，花光变凉节。\n弟兄谁念虑，笺翰既通达。\n青袍度白马，草简奏东阙。\n梦中相聚笑，觉见半床月。\n长思剧寻环，乱忧抵覃葛。",
        "dynasty": "唐",
        "collection_info": null
    },
    {
        "title": "艾如张",
        "author": "李贺",
        "content": "锦襜褕，绣裆襦。\n强饮啄，哺尔雏。\n陇东卧穟满风雨，莫信笼媒陇西去。\n齐人织网如素空，张在野田平碧中。\n网丝漠漠无形影，误尔触之伤首红。\n艾叶绿花谁剪刻，中藏祸机不可测。",
        "dynasty": "唐",
        "collection_info": null
    },
    {
        "title": "上云乐",
        "author": "李贺",
        "content": "飞香走红满天春，花龙盘盘上紫云。\n三千宫女列金屋，五十弦瑟海上闻。\n天江碎碎银沙路，嬴女机中断烟素。\n断烟素，缝衣缕，八月一日君前舞。",
        "dynasty": "唐",
        "collection_info": null
    },
    {
        "title": "摩多楼子",
        "author": "李贺",
        "content": "玉塞去金人，二万四千里。\n风吹沙作云，一时渡辽水。\n天白水如练，甲丝双串断。\n行行莫苦辛，城月犹残半。\n晓气朔烟上，趢趗胡马蹄。\n行人临水别，隔陇长东西。",
        "dynasty": "唐",
        "collection_info": null
    },
    {
        "title": "猛虎行",
        "author": "李贺",
        "content": "长戈莫舂，长弩莫抨。\n乳孙哺子，教得生狞。\n举头为城，掉尾为旌。\n东海黄公，愁见夜行。\n道逢驺虞，牛哀不平。\n何用尺刀，壁上雷鸣。\n泰山之下，妇人哭声。\n官家有程，吏不敢听。",
        "dynasty": "唐",
        "collection_info": null
    },
    {
        "title": "日出行",
        "author": "李贺",
        "content": "白日下昆崙，发光如舒丝。\n徒照葵藿心，不照游子悲。\n折折黄河曲，日从中央转。\n旸谷耳曾闻，若木眼不见。\n奈尔铄石，胡为销人，羿弯弓属矢那不中。\n足令久不得奔，讵教晨光夕昏。",
        "dynasty": "唐",
        "collection_info": null
    },
    {
        "title": "苦篁调啸引",
        "author": "李贺",
        "content": "请说轩辕在时事，伶伦采竹二十四。\n伶伦采之自昆丘，轩辕诏遣中分作十二。\n伶伦以之正音律，轩辕以之调元气。\n当时黄帝上天时，二十三管咸相随。\n唯留一管人间吹，无德不能得此管，此管沈埋虞舜祠。",
        "dynasty": "唐",
        "collection_info": null
    },
    {
        "title": "拂舞歌辞",
        "author": "李贺",
        "content": "吴娥声绝天，空云闲裴回。\n门外满车马，亦须生绿苔。\n尊有乌程酒，劝君千万寿。\n全胜汉武锦楼上，晓望晴寒饮花露。\n东方日不破，天光无老时。\n丹成作蛇乘白雾，千年重化玉井土。\n从蛇作土一千载，吴堤绿草年年在。\n背有八卦称神仙，邪鳞顽甲滑腥涎。",
        "dynasty": "唐",
        "collection_info": null
    },
    {
        "title": "夜坐吟",
        "author": "李贺",
        "content": "踏踏马蹄谁见过，眼看北斗直天河。\n西风罗幕生翠波，铅华笑妾颦青蛾。\n为君起唱长相思，帘外严霜皆倒飞。\n明星烂烂东方陲，红霞梢出东南涯，陆郎去矣乘班骓。",
        "dynasty": "唐",
        "collection_info": null
    },
    {
        "title": "箜篌引",
        "author": "李贺",
        "content": "公乎公乎，提壶将焉如。\n屈平沈湘不足慕，徐衍入海诚为愚。\n公乎公乎，床有菅席盘有鱼。\n北里有贤兄，东隣有小姑。\n陇亩油油黍与葫，瓦甒浊醪蚁浮浮。\n黍可食，醪可饮，公乎公乎其奈居。\n被髮奔流竟何如，贤兄小姑哭呜呜。",
        "dynasty": "唐",
        "collection_info": null
    },
    {
        "title": "巫山高",
        "author": "李贺",
        "content": "碧丛丛，高插天，大江翻澜神曳烟。\n楚魂寻梦风飔然，晓风飞雨生苔钱。\n瑶姬一去一千年，丁香筇竹啼老猨。\n古祠近月蟾桂寒，椒花坠红湿云间。",
        "dynasty": "唐",
        "collection_info": null
    },
    {
        "title": "平城下",
        "author": "李贺",
        "content": "饥寒平城下，夜夜守明月。\n别劒无玉花，海风断鬓髮。\n塞长连白空，遥见汉旗红。\n青帐吹短笛，烟雾湿昼龙。\n日晚在城上，依稀望城下。\n风吹枯蓬起，城中嘶瘦马。\n借问筑城吏，去关几千里。\n惟愁裹尸归，不惜倒戈死。",
        "dynasty": "唐",
        "collection_info": null
    },
    {
        "title": "江南弄",
        "author": "李贺",
        "content": "江中绿雾起凉波，天上迭巘红嵯峨。\n水风浦云生老竹，渚暝蒲帆如一幅。\n鲈鱼千头酒百斛，酒中倒卧南山绿。\n吴歈越吟未终曲，江上团团帖寒玉。",
        "dynasty": "唐",
        "collection_info": null
    },
    {
        "title": "荣华乐",
        "author": "李贺",
        "content": "鸢肩公子二十余，齿编贝，唇激朱。\n气如虹霓，饮如建瓴。\n走马夜归呌严更，径穿复道游椒房。\n龙裘金玦杂花光，玉堂调笑金楼子。\n台下戏学邯郸倡，口吟舌话称女郎。\n锦祛绣面汉帝旁，得明珠十斛。\n白璧一双，新诏垂金曳紫光煌煌。\n马如飞，人如水。\n九卿六官皆望履，将迴日月先反掌。\n欲作江河唯画地，峨峨虎冠上切云。\n竦劒晨趋凌紫氛，绣段千寻贻皂隶。\n黄金百镒贶家臣，十二门前张大宅。\n晴春烟起连天碧，金铺缀日杂红光。\n铜龙啮环似争力，瑶姬凝醉卧芳席。\n海素笼窗空下隔，丹穴取凤充行庖。\n貜貜如拳那足食，金蟾呀呀兰烛香。\n军装武妓声琅珰，谁知花雨夜来过。\n但见池台春草长，嘈嘈弦吹匝天开。\n洪厓箫声遶天来，天长一矢贯双虎。\n云弝绝骋聒旱雷，乱袖交竿管儿舞。\n吴音绿鸟学言语，能教刻石平紫金。\n解送刻毛寄新兔，三皇皇后七贵人。\n五十校尉二将军，当时飞去逐彩云，化作今日京华春。",
        "dynasty": "唐",
        "collection_info": null
    },
    {
        "title": "相劝酒",
        "author": "李贺",
        "content": "羲和骋六辔，昼夕不曾闲。\n弹乌崦嵫竹，抶马蟠桃鞭。\n蓐收既断翠柳，青帝又造红兰。\n尧舜至今万万岁，数子将为倾盖间。\n青钱白璧买无端，丈夫快意方为欢。\n臛蠵臛熊何足云，会须钟饮北海，箕踞南山。\n歌淫淫，管愔愔，横波好送雕题金。\n人生得意且如此，何用强知元化心。\n相劝酒，终无辍，伏愿陛下鸿名终不歇。\n子孙绵如石上葛，来长安，车骈骈。\n中有梁冀旧宅，石崇故园。",
        "dynasty": "唐",
        "collection_info": null
    },
    {
        "title": "瑶华乐",
        "author": "李贺",
        "content": "穆天子，走龙媒，八辔冬珑逐天迴。\n五精扫地凝云开，高门左右日月环。\n四方错镂棱层殷，舞霞垂尾长盘珊。\n江澄海净神母颜，施红点翠照虞泉。\n曳云拖玉下昆山，列斾如松，张盖如轮。\n金风殿秋，清明发春。\n八銮十乘，矗如云屯。\n琼钟瑶席甘露文，玄霜绛雪何足云，熏梅染柳将赠君。\n铅华之水洗君骨，与君相对作真质。",
        "dynasty": "唐",
        "collection_info": null
    },
    {
        "title": "北中寒",
        "author": "李贺",
        "content": "一方黑照三方紫，黄河冰合鱼龙死。\n三尺木皮断文理，百石强车上河水。\n霜花草上大如钱，挥刀不入迷蒙天。\n争瀯海水飞凌喧，山瀑无声玉虹悬。",
        "dynasty": "唐",
        "collection_info": null
    },
    {
        "title": "梁台古愁",
        "author": "李贺",
        "content": "梁王台沼空中立，天河之水夜飞入。\n台前鬬玉作蛟龙，绿粉扫天愁露湿。\n撞钟饮酒行射天，金虎蹙裘喷血斑。\n朝朝暮暮愁海翻，长绳繫日乐当年。\n芙蓉凝红得秋色，兰脸别春啼脉脉。\n芦洲客雁报春来，寥落野篁秋漫白。",
        "dynasty": "唐",
        "collection_info": null
    },
    {
        "title": "公无出门",
        "author": "李贺",
        "content": "天迷迷，地密密。\n熊虺食人魂，雪霜断人骨。\n嗾犬狺狺相索索，舐掌偏宜佩兰客。\n帝遣乘轩灾自息，玉星点劒黄金轭。\n我虽跨马不得还，历阳湖波大如山。\n毒虬相视振金环，狻猊猰貐吐嚵涎。\n鲍焦一世披草眠，颜回廿九鬓毛斑。\n颜回非血衰，鲍焦不违天。\n天畏遭衔啮，所以致之然。\n分明犹惧公不信，公看呵壁书问天。",
        "dynasty": "唐",
        "collection_info": null
    },
    {
        "title": "神弦别曲",
        "author": "李贺",
        "content": "巫山小女隔云别，春风松花山上发。\n绿盖独穿香径归，白马花竿前孑孑。\n蜀江风澹水如罗，堕兰谁泛相经过。\n南山桂树为君死，云衫浅汚红脂花。",
        "dynasty": "唐",
        "collection_info": null
    },
    {
        "title": "绿水词",
        "author": "李贺",
        "content": "今宵好风月，阿侯在何处。\n为有倾人色，翻成足愁苦。\n东湖采莲叶，南湖拔蒲根。\n未持寄小姑，且持感愁魂。",
        "dynasty": "唐",
        "collection_info": null
    },
    {
        "title": "沙路曲",
        "author": "李贺",
        "content": "柳脸半眠丞相树，佩马钉铃踏沙路。\n断烬遗香褭翠烟，烛骑啼乌上天去。\n帝家玉龙开九关，帝前动笏移南山。\n独垂重印押千官，金窠篆字红屈盘。\n沙路归来闻好语，旱火不光天下雨。",
        "dynasty": "唐",
        "collection_info": null
    },
    {
        "title": "上之回",
        "author": "李贺",
        "content": "上之回，大旗喜。\n悬红云，挞凤尾。\n劒匣破，舞蛟龙。\n蚩尤死，鼓逢逢。\n天高庆雷齐坠地，地无惊烟海千里。",
        "dynasty": "唐",
        "collection_info": null
    },
    {
        "title": "高轩过",
        "author": "李贺",
        "content": "华裾织翠青如葱，金环压辔摇玲珑。\n马蹄隐耳声隆隆，入门下马气如虹。\n云是东京才子，文章鉅公。\n二十八宿罗心胸，九精照耀贯当中。\n殿前作赋声摩空，笔补造化天无功。\n庞眉书客感秋蓬，谁知死草生华风。\n我今垂翅附冥鸿，他日不羞蛇作龙。",
        "dynasty": "唐",
        "collection_info": null
    },
    {
        "title": "贝宫夫人",
        "author": "李贺",
        "content": "丁丁海女弄金环，雀钗翘揭双翅关。\n六宫不语一生闲，高悬银牓照青山。\n长眉凝绿几千年，清凉堪老镜中鸾。\n秋肌稍觉玉衣寒，空光帖妥水如天。",
        "dynasty": "唐",
        "collection_info": null
    },
    {
        "title": "兰香神女庙",
        "author": "李贺",
        "content": "古春年年在，闲绿摇暖云。\n松香飞晚华，柳渚含日昏。\n沙砌落红满，石泉生水芹。\n幽篁画新粉，蛾绿横晓门。\n弱蕙不胜露，山秀愁空春。\n舞佩剪鸾翼，帐带涂轻银。\n兰桂吹浓香，菱藕长莘莘。\n看雨逢瑶姬，乘船值江君。\n吹箫饮酒醉，结绶金丝裙。\n走天呵白鹿，游水鞭锦鳞。\n密髮虚鬟飞，腻颊凝花匀。\n团鬓分蛛巢，秾眉笼小唇。\n弄蝶和轻妍，风光怯腰身。\n深帏金鸭冷，奁镜幽凤尘。\n踏雾乘风归，撼玉山上闻。",
        "dynasty": "唐",
        "collection_info": null
    },
    {
        "title": "送韦仁实兄弟入关",
        "author": "李贺",
        "content": "送客饮别酒，千觞无赭颜。\n何物最伤心，马首鸣金镮。\n野色浩无主，秋明空旷间。\n坐来壮胆破，断目不能看。\n行槐引西道，青梢长攒攒。\n韦郎好兄弟，迭玉生文翰。\n我在山上舍，一亩蒿硗田。\n夜雨呌租吏，春声暗交关。\n谁解念劳劳，苍突唯南山。",
        "dynasty": "唐",
        "collection_info": null
    },
    {
        "title": "洛阳城外别皇甫湜",
        "author": "李贺",
        "content": "洛阳吹别风，龙门起断烟。\n冬树束生涩，晚紫凝华天。\n单身野霜上，疲马飞蓬间。\n凭轩一双泪，奉坠绿衣前。",
        "dynasty": "唐",
        "collection_info": null
    },
    {
        "title": "溪晚凉",
        "author": "李贺",
        "content": "白狐向月号山风，秋寒扫云留碧空。\n玉烟青湿白如幢，银湾晓转流天东。\n溪汀眠鹭梦征鸿，轻涟不语细游溶。\n层岫迴岑复迭龙，苦篁对客吟歌筒。",
        "dynasty": "唐",
        "collection_info": null
    },
    {
        "title": "官不来题皇甫湜先辈厅",
        "author": "李贺",
        "content": "官不来，官庭秋，老桐错干青龙愁。\n书司曹佐走如牛，迭声问佐官来不。\n官不来，门幽幽。",
        "dynasty": "唐",
        "collection_info": null
    },
    {
        "title": "长平箭头歌",
        "author": "李贺",
        "content": "漆灰骨末丹水沙，凄凄古血生铜花。\n白翎金簳雨中尽，直余三脊残狼牙。\n我寻平原乘两马，驿东石田蒿坞下。\n风长日短星萧萧，黑旗云湿悬空夜。\n左魂右魄啼肌瘦，酪瓶倒尽将羊炙。\n虫栖雁病芦笋红，迴风送客吹阴火。\n访古汍澜收断镞，折锋赤璺曾刲肉。\n南陌东城马上儿，劝我将金换簝竹。",
        "dynasty": "唐",
        "collection_info": null
    },
    {
        "title": "江楼曲",
        "author": "李贺",
        "content": "楼前流水江陵道，鲤鱼风起芙蓉老。\n晓钗催鬓语南风，抽帆归来一日功。\n鼍吟浦口飞梅雨，竿头酒旗换青苎。\n萧骚浪白云差池，黄粉油衫寄郎主。\n新槽酒声苦无力，南湖一顷菱花白。\n眼前便有千里愁，小玉开屏见山色。",
        "dynasty": "唐",
        "collection_info": null
    },
    {
        "title": "塞下曲",
        "author": "李贺",
        "content": "胡角引北风，蓟门白于水。\n天含青海道，城头月千里。\n露下旗蒙蒙，寒金鸣夜刻。\n蕃甲鏁蛇鳞，马嘶青冢白。\n秋静见旄头，沙远席羁愁。\n帐北天应尽，河声出塞流。",
        "dynasty": "唐",
        "collection_info": null
    },
    {
        "title": "染丝上春机",
        "author": "李贺",
        "content": "玉罂泣水桐花井，蒨丝沈水如云影。\n美人懒态燕脂愁，春梭抛掷鸣高楼。\n綵线结茸背复迭，白袷玉郎寄桃叶。\n为君挑鸾作腰绶，愿君处处宜春酒。",
        "dynasty": "唐",
        "collection_info": null
    },
    {
        "title": "五粒小松歌",
        "author": "李贺",
        "content": "蛇子蛇孙鳞蜿蜿，新香几粒洪厓饭。\n绿波浸叶满浓光，细束龙髯铰刀剪。\n主人壁上铺州图，主人堂前多俗儒。\n月明白露秋泪滴，石笋溪云肯寄书。",
        "dynasty": "唐",
        "collection_info": null
    },
    {
        "title": "塘上行",
        "author": "李贺",
        "content": "藕花凉露湿，花缺藕根涩。\n飞下雌鸳鸯，塘水声溘溘。",
        "dynasty": "唐",
        "collection_info": null
    },
    {
        "title": "吕将军歌",
        "author": "李贺",
        "content": "吕将军，骑赤兔。\n独携大胆出秦门，金粟堆边哭陵树。\n北方逆气污青天，劒龙夜呌将军闲。\n将军振袖挥劒锷，玉阙朱城有门阁。\n榼榼银龟摇白马，傅粉女郎火旗下。\n恆山铁骑请金枪，遥闻箙中花箭香。\n西郊寒蓬叶如刺，皇天新栽养神骥。\n廐中高桁排蹇蹄，饱食青刍饮白水。\n圆苍低迷盖张地，九州人事皆如此。\n赤山秀铤御时英，绿眼将军会天意。",
        "dynasty": "唐",
        "collection_info": null
    },
    {
        "title": "休洗红",
        "author": "李贺",
        "content": "休洗红，洗多红色浅。\n卿卿骋少年，昨日殷桥见。\n封侯早归来，莫作弦上箭。",
        "dynasty": "唐",
        "collection_info": null
    },
    {
        "title": "神弦曲",
        "author": "李贺",
        "content": "西山日没东山昏，旋风吹马马踏云。\n画弦素管声浅繁，花裙綷䌨步秋尘。\n桂叶刷风桂坠子，青狸哭血寒狐死。\n古壁彩虬金帖尾，雨工骑入秋潭水。\n百年老鸮成木魅，笑声碧火巢中起。",
        "dynasty": "唐",
        "collection_info": null
    },
    {
        "title": "野歌",
        "author": "李贺",
        "content": "鵶翎羽箭山桑弓，仰天射落衔芦鸿。\n麻衣黑肥衝北风，带酒日晚歌田中。\n男儿屈穷心不穷，枯荣不等嗔天公。\n寒风又变为春柳，条条看即烟蒙蒙。",
        "dynasty": "唐",
        "collection_info": null
    },
    {
        "title": "神弦",
        "author": "李贺",
        "content": "女巫浇酒云满空，玉炉炭火香冬冬。\n海神山鬼来座中，纸钱窸窣鸣𩘶风。\n相思木帖金舞鸾，攒蛾一啑重一弹。\n呼星召鬼歆杯盘，山魅食时人森寒。\n终南日色低平湾，神兮长在有无间。\n神嗔神喜师更颜，送神万骑还青山。",
        "dynasty": "唐",
        "collection_info": null
    },
    {
        "title": "将进酒",
        "author": "李贺",
        "content": "琉璃钟，琥珀浓，小槽酒滴真珠红。\n烹龙炮凤玉脂泣，罗屏绣幕围香风。\n吹龙笛，击鼍鼓，皓齿歌，细腰舞。\n况是青春日将暮，桃花乱落如红雨。\n劝君终日酩酊醉，酒不到刘伶坟上土。",
        "dynasty": "唐",
        "collection_info": null
    },
    {
        "title": "美人梳头歌",
        "author": "李贺",
        "content": "西施晓梦绡帐寒，香鬟堕髻半沈檀。\n辘轳咿哑转鸣玉，惊起芙蓉睡新足。\n双鸾开镜秋水光，解鬟临镜立象床。\n一编香丝云撒地，玉钗落处无声腻。\n纤手却盘老鵶色，翠滑宝钗簪不得。\n春风烂熳恼娇慵，十八鬟多无气力。\n妆成𩭏鬌敧不斜，云裾数步踏雁沙。\n背人不语向何处，下阶自折樱桃花。",
        "dynasty": "唐",
        "collection_info": null
    },
    {
        "title": "月漉漉篇",
        "author": "李贺",
        "content": "月漉漉，波烟玉。\n莎青桂花繁，芙蓉别江木。\n粉态夹罗寒，雁羽铺烟湿。\n谁能看石帆，乘船镜中入。\n秋白鲜红死，水香莲子齐。\n挽菱隔歌袖，绿刺罥银泥。",
        "dynasty": "唐",
        "collection_info": null
    },
    {
        "title": "京城",
        "author": "李贺",
        "content": "驱马出门意，牢落长安心。\n两事谁向道，自作秋风吟。",
        "dynasty": "唐",
        "collection_info": null
    },
    {
        "title": "官街鼓",
        "author": "李贺",
        "content": "晓声隆隆催转日，暮声隆隆呼月出。\n汉城黄柳暎新帘，柏陵飞燕埋香骨。\n磓发千年日长白，孝武秦王听不得。\n从君翠髮芦花色，独共南山守中国。\n几迴天上葬神仙，漏声相将无断缘。",
        "dynasty": "唐",
        "collection_info": null
    },
    {
        "title": "许公子郑姬歌",
        "author": "李贺",
        "content": "许史世家外亲贵，宫锦千端买沈醉。\n铜驼酒熟烘明胶，古堤大柳烟中翠。\n桂开客花名郑袖，入洛闻香鼎门口。\n先将芍药献妆台，后解黄金大如斗。\n莫愁帘中许合欢，清弦五十为君弹。\n弹声咽春弄君骨，骨兴牵人马上鞍。\n两马八蹄踏兰苑，情如合竹谁能见。\n夜光玉枕栖凤皇，袷罗当门刺纯綫。\n长翻蜀纸卷明君，转角含商破碧云。\n自从小靥来东道，曲裏长眉少见人。\n相如冢上生秋柏，三秦谁是言情客。\n蛾鬟醉眼拜诸宗，为谒皇孙请曹植。",
        "dynasty": "唐",
        "collection_info": null
    },
    {
        "title": "新夏歌",
        "author": "李贺",
        "content": "晓木千笼真蜡綵，落蕊枯香数分在。\n阴枝秀牙卷缥茸，长风迴气扶葱茏。\n野家麦畦上新壠，长畛裴回桑柘重。\n刺香满地菖蒲草，雨梁燕语悲身老。\n三月摇扬入河道，天浓地浓柳梳扫。",
        "dynasty": "唐",
        "collection_info": null
    },
    {
        "title": "题归梦",
        "author": "李贺",
        "content": "长安风雨夜，书客梦昌谷。\n怡怡中堂笑，小弟栽涧菉。\n家门厚重意，望我饱饥腹。\n劳劳一寸心，灯花照鱼目。",
        "dynasty": "唐",
        "collection_info": null
    },
    {
        "title": "经沙苑",
        "author": "李贺",
        "content": "野水泛长澜，宫牙开小蒨。\n无人柳自春，草渚鸳鸯暖。\n晴嘶卧沙马，老去悲啼展。\n今春还不归，塞嘤折翅雁。",
        "dynasty": "唐",
        "collection_info": null
    },
    {
        "title": "出城别张又新酬李汉",
        "author": "李贺",
        "content": "李子别上国，南山崆峒春。\n不闻今夕鼓，差慰煎情人。\n赵壹赋命薄，马卿家业贫。\n乡书何所报，紫蕨生石云。\n长安玉桂国，戟带披侯门。\n惨阴地自光，宝马踏晓昏。\n腊春戏草苑，玉輓鸣𨏈辚。\n绿网缒金铃，霞卷清池漘。\n开贯泻蚨母，买冰防夏蝇。\n时宜裂大袂，劒客车盘茵。\n小人如死灰，心切生秋榛。\n皇图跨四海，百姓拖长绅。\n光明霭不发，腰龟徒甃银。\n吾将譟礼乐，声调摩清新。\n欲使十千岁，帝道如飞神。\n华实自苍老，流采长倾湓。\n没没暗齰舌，涕血不敢论。\n今将下东道，祭酒而别秦。\n六郡无剿儿，长刀谁拭尘。\n地理阳无正，快马逐服辕。\n二子美年少，调道讲清浑。\n讥笑断冬夜，家庭疎篠穿。\n曙风起四方，秋月当东悬。\n赋诗面投掷，悲哉不遇人。\n此别定霑臆，越布先裁巾。",
        "dynasty": "唐",
        "collection_info": null
    },
    {
        "title": "南园",
        "author": "李贺",
        "content": "方领蕙带折角巾，杜若已老兰苕春。\n南山削秀蓝玉合，小雨归去飞凉云。\n熟杏暖香梨叶老，草梢竹栅锁池痕。\n郑公乡老开酒尊，坐泛楚奏吟招魂。",
        "dynasty": "唐",
        "collection_info": null
    },
    {
        "title": "假龙吟歌",
        "author": "李贺",
        "content": "石轧铜杯，吟咏枯瘁。\n苍鹰摆血，白凤下肺。\n桂子自落，云弄车盖。\n木死沙崩恶溪岛，阿母得仙今不老。\n窞中跳汰截清涎，隈壖卧水埋金爪。\n崖蹬苍苔弔石髮，江君掩帐篔筜折。\n莲花去国一千年，雨后闻腥犹带铁。",
        "dynasty": "唐",
        "collection_info": null
    },
    {
        "title": "感讽六首 一",
        "author": "李贺",
        "content": "人间春荡荡，帐暖香扬扬。\n飞光染幽红，夸娇来洞房。\n舞席泥金蛇，桐竹罗花床。\n眼逐春瞑醉，粉随泪色黄。\n王子下马来，曲沼鸣鸳鸯。\n焉知肠车转，一夕巡九方。",
        "dynasty": "唐",
        "collection_info": null
    },
    {
        "title": "感讽六首 二",
        "author": "李贺",
        "content": "苦风吹朔寒，沙惊秦木折。\n舞影逐空天，画鼓余清节。\n蜀书秋信断，黑水朝波咽。\n娇魂从回风，死处悬乡月。",
        "dynasty": "唐",
        "collection_info": null
    },
    {
        "title": "感讽六首 三",
        "author": "李贺",
        "content": "杂杂胡马尘，森森边士戟。\n天教胡马战，晓云皆血色。\n妇人携汉卒，箭箙囊巾帼。\n不惭金印重，踉蹡腰鞬力。\n恂恂乡门老，昨夜试锋镝。\n走马遣书勋，谁能分粉墨。",
        "dynasty": "唐",
        "collection_info": null
    },
    {
        "title": "感讽六首 四",
        "author": "李贺",
        "content": "青门放弹去，马色连空郊。\n何年帝家物，玉装鞍上摇。\n去去走犬归，来来坐烹羔。\n千金不了馔，狢肉称盘臊。\n试问谁家子，乃老能佩刀。\n西山白盖下，贤儁寒萧萧。",
        "dynasty": "唐",
        "collection_info": null
    },
    {
        "title": "感讽六首 五",
        "author": "李贺",
        "content": "晓菊泫寒露，似悲团扇风。\n秋凉经汉殿，班子泣衰红。\n本无辞辇意，岂见入空宫。\n腰衱佩珠断，灰蝶生阴松。",
        "dynasty": "唐",
        "collection_info": null
    },
    {
        "title": "感讽六首 六",
        "author": "李贺",
        "content": "蝶飞红粉台，柳扫吹笙道。\n十日悬户庭，九秋无衰草。\n调歌送风转，杯池白鱼小。\n水宴截香腴，菱科映青罩。\n䒠蒙梨花满，春昏弄长啸。\n唯愁苦花落，不悟世衰到。\n抚旧唯销魂，南山坐悲峭。",
        "dynasty": "唐",
        "collection_info": null
    },
    {
        "title": "莫愁曲",
        "author": "李贺",
        "content": "草生龙坡下，鵶噪城堞头。\n何人此城裏，城角栽石榴。\n青丝繫五马，黄金络双牛。\n白鱼驾莲船，夜作十里游。\n归来无人识，暗上沈香楼。\n罗床倚瑶瑟，残月倾帘钩。\n今日槿花落，明朝桐树秋。\n莫负平生意，何名何莫愁。",
        "dynasty": "唐",
        "collection_info": null
    },
    {
        "title": "夜来乐",
        "author": "李贺",
        "content": "红罗复帐金流苏，华灯九枝悬鲤鱼。\n丽人暎月开铜铺，春水滴酒猩猩沽。\n重一箧，香十株，赤金瓜子兼杂麸。\n五丝封青凫，阿侯此笑千万余。\n南轩汉转帘影疎，桐林哑哑挟子乌。\n劒崖鞭节青石珠，白騧吹湍凝霜鬚。\n漏长送佩承明庐，倡楼嵯峨明月孤。\n新客下马故客去，绿蝉秀黛重拂梳。",
        "dynasty": "唐",
        "collection_info": null
    },
    {
        "title": "嘲雪",
        "author": "李贺",
        "content": "昨日发葱岭，今朝下兰渚。\n喜从千里来，乱笑含春语。\n龙沙湿汉旗，凤扇迎秦素。\n久别辽城鹤，毛衣已应故。",
        "dynasty": "唐",
        "collection_info": null
    },
    {
        "title": "春怀引",
        "author": "李贺",
        "content": "芳蹊密影成花洞，柳结浓烟花带重。\n蟾蜍碾玉挂明弓，捍拨装金打仙凤。\n宝枕垂云选春梦，钿合碧寒龙脑冻。\n阿侯繫锦觅周郎，凭仗东风好相送。",
        "dynasty": "唐",
        "collection_info": null
    },
    {
        "title": "白虎行",
        "author": "李贺",
        "content": "火乌日暗崩腾云，秦皇虎视苍生羣。\n烧书灭国无暇日，铸劒佩玦惟将军。\n玉坛设醮思冲天，一世二世当万年。\n烧丹未得不死药，拏舟海上寻神仙。\n鲸鱼张鬣海波沸，耕人半作征人鬼。\n雄豪气猛如燄烟，无人为决天河水。\n谁最苦兮谁最苦，报人义士深相许。\n渐离击筑荆卿歌，荆卿把酒燕丹语。\n劒如霜兮胆如铁，出燕城兮望秦月。\n天授秦封祚未移，衮龙衣点荆卿血。\n朱旗卓地白虎死，汉皇知是真天子。",
        "dynasty": "唐",
        "collection_info": null
    },
    {
        "title": "有所思",
        "author": "李贺",
        "content": "去年陌上歌离曲，今日君书远游蜀。\n帘外花开二月风，台前泪滴千行竹。\n琴心与妾肠，此夜断还续。\n想君白马悬雕弓，世间何处无春风。\n君心未肯镇如石，妾颜不久如花红。\n夜残高碧横长河，河上无梁空白波。\n西风未起悲龙梭，年年织素攒双蛾。\n江山迢遰无休绝，泪眼看灯乍明灭。\n自从孤馆深锁窗，桂花几度圆还缺。\n鵶鵶向晓鸣森木，风过池塘响丛玉。\n白日萧条梦不成，桥南更问仙人卜。",
        "dynasty": "唐",
        "collection_info": null
    },
    {
        "title": "啁少年",
        "author": "李贺",
        "content": "青騘马肥金鞍光，龙脑入缕罗衫香。\n美人狭坐飞琼觞，贫人唤云天上郎。\n别起高楼临碧篠，丝曳红鳞出深沼。\n有时半醉百花前，背把金丸落飞鸟。\n自说生来未为客，一身美妾过三百。\n岂知斸地种苗家，官税频催勿人织。\n长得积玉夸豪毅，每揖闲人多意气。\n生来不读半行书，只把黄金买身贵。\n少年安得长少年，海波尚变为桑田。\n荣枯递传急如箭，天公不肯于公偏。\n莫道韶华镇长在，髮白面皱专相待。",
        "dynasty": "唐",
        "collection_info": null
    },
    {
        "title": "高平县东私路",
        "author": "李贺",
        "content": "侵侵槲叶香，木花滞寒雨。\n今夕山上秋，永谢无人处。\n石磎远荒涩，棠实悬辛苦。\n古者定幽寻，呼君作私路。",
        "dynasty": "唐",
        "collection_info": null
    },
    {
        "title": "神仙曲",
        "author": "李贺",
        "content": "碧峰海面藏灵书，上帝拣作神仙居。\n清明笑语闻空虚，鬬乘巨浪骑鲸鱼。\n春罗书字邀王母，共讌红楼最深处。\n鹤羽衝风过海迟，不如却使青龙去。\n犹疑王母不相许，垂露娃鬟更传语。",
        "dynasty": "唐",
        "collection_info": null
    },
    {
        "title": "龙夜吟",
        "author": "李贺",
        "content": "鬈髮胡儿眼睛绿，高楼夜静吹横竹。\n一声似向天上来，月下美人望乡哭。\n直排七点星藏指，暗合清风调宫征。\n蜀道秋深云满林，湘江半夜龙惊起。\n玉堂美人边塞情，碧窗皓月愁中听。\n寒碪能捣百尺练，粉泪凝珠滴红线。\n胡儿莫作陇头吟，隔窗暗结愁人心。",
        "dynasty": "唐",
        "collection_info": null
    },
    {
        "title": "昆崙使者",
        "author": "李贺",
        "content": "昆崙使者无消息，茂陵烟树生愁色。\n金盘玉露自淋漓，元气茫茫收不得。\n麒麟背上石文裂，虬龙鳞下红枝折。\n何处偏伤万国心，中天夜久高明月。",
        "dynasty": "唐",
        "collection_info": null
    },
    {
        "title": "汉唐姬饮酒歌",
        "author": "李贺",
        "content": "御服沾霜露，天衢长蓁棘。\n金隐秋尘姿，无人为带饰。\n玉堂歌声寝，芳林烟树隔。\n云阳台上歌，鬼哭復何益。\n铁劒常光光，至凶威屡逼。\n彊枭噬母心，犇厉索人魄。\n相看两相泣，泪下如波激。\n宁用清酒为，欲作黄泉客。\n不说玉山颓，且无饮中色。\n勉从天帝诉，天上寡沈厄。\n无处张穗帷，如何望松柏。\n妾身昼团团，君魂夜寂寂。\n蛾眉自觉长，颈粉谁怜白。\n矜持昭阳意，不肯看南陌。",
        "dynasty": "唐",
        "collection_info": null
    },
    {
        "title": "听颖师琴歌",
        "author": "李贺",
        "content": "别浦云归桂花渚，蜀国弦中双凤语。\n芙蓉叶落秋鸾离，越王夜起游天姥。\n暗佩清臣敲水玉，渡海蛾眉牵白鹿。\n谁看挟劒赴长桥，谁看浸髮题春竹。\n竺僧前立当吾门，梵宫真相眉棱尊。\n古琴大轸长八尺，峄阳老树非桐孙。\n凉馆闻弦惊病客，药囊暂别龙鬚席。\n请歌直请卿相歌，奉礼官卑復何益。",
        "dynasty": "唐",
        "collection_info": null
    },
    {
        "title": "谣俗",
        "author": "李贺",
        "content": "上林胡蝶小，试伴汉家君。\n飞向南城去，误落石榴裙。\n脉脉花满树，翾翾燕遶云。\n出门不识路，羞问陌头人。",
        "dynasty": "唐",
        "collection_info": null
    },
    {
        "title": "静女春曙曲",
        "author": "李贺",
        "content": "嫩叶怜芳抱新蕊，泣露枝枝滴夭泪。\n粉窗香咽颓晓云，锦堆花密藏春睡。\n恋屏孔雀摇金尾，莺舌分明呼婢子。\n冰洞寒龙半匣水，一隻商鸾逐烟起。",
        "dynasty": "唐",
        "collection_info": null
    },
    {
        "title": "少年乐",
        "author": "李贺",
        "content": "芳草落花如锦地，二十长游醉乡裏。\n红缨不动白马骄，垂柳金丝香拂水。\n吴娥未笑花不开，绿鬓耸堕兰云起。\n陆郎倚醉牵罗袂，夺得宝钗金翡翠。",
        "dynasty": "唐",
        "collection_info": null
    },
    {
        "title": "句",
        "author": "李贺",
        "content": "不见山巅树，摧杌下为薪。\n日覩井中泥，上出作埃尘。\n情知一丘趣，不谢千里印。\n倚剑登高台，悠悠送春目。",
        "dynasty": "唐",
        "collection_info": null
    },
    {
        "title": "冰柱",
        "author": "刘叉",
        "content": "师干久不息，农为兵兮民重嗟。\n骚然县宇，土崩水溃。\n畹中无熟谷，壠上无桑麻。\n王春判序，百卉茁甲含葩。\n有客避兵奔游僻，跋履险阨至三巴。\n貂裘蒙茸已敝缕，鬓髮蓬舥。\n雀惊鼠伏，宁遑安处。\n独卧旅舍无好梦，更堪走风沙。\n天人一夜剪瑛琭，诘旦都成六出花。\n南亩未盈尺，纤片乱舞空纷拏。\n旋落旋逐朝暾化，檐间冰柱若削出交加。\n或低或昂，小大莹洁。\n随势无等差，始疑玉龙下界来人世。\n齐向茅檐布爪牙，又疑汉高帝。\n西方未斩虵，人不识，谁为当风杖莫邪。\n铿镗冰有韵，的皪玉无瑕。\n不为四时雨，徒于道路成泥柤。\n不为九江浪，徒为汩没天之涯。\n不为双井水，满瓯泛泛烹春茶。\n不为中山浆，清新馥鼻盈百车。\n不为池与沼，养鱼种芰成霪䨟。\n不为醴泉与甘露，使名异瑞世俗夸。\n特禀朝澈气，洁然自许靡间其迩遐。\n森然气结一千里，滴沥声沈十万家。\n明也虽小，暗之大不可遮。\n勿被曲瓦，直下不能抑羣邪。\n奈何时逼，不得时在我目中。\n倏然漂去无余㱔，自是成毁任天理。\n天于此物岂宜有忒赊，反令井蛙壁虫变容易。\n背人缩首竞呀呀，我愿天子回造化。\n藏之韫椟翫之生光华。",
        "dynasty": "唐",
        "collection_info": null
    },
    {
        "title": "雪车",
        "author": "刘叉",
        "content": "腊令凝绨三十日，缤纷密雪一復一。\n孰云润泽在枯荄，阛阓饿民涷欲死。\n死中犹被豺狼食，官车初还城垒未完备。\n人家千里无烟火，鸡犬何太怨。\n天不恤吾甿，如何连夜瑶花乱。\n皎洁既同君子节，沾濡多着小人面。\n寒鏁侯门见客稀，色迷塞路行商断。\n小小细细如尘间，轻轻缓缓成朴簌。\n官家不知民馁寒，尽驱牛车盈道载屑玉。\n载载欲何之，秘藏深宫以御炎酷。\n徒能自卫九重间，岂信车辙血，点点尽是农夫哭。\n刀兵残丧后，满野谁为载白骨。\n远戍久乏粮，太仓谁为运红粟。\n戎夫尚逆命，扁箱鹿角谁为敌。\n士夫困征讨，买花载酒谁为适。\n天子端然少旁求，股肱耳目皆姦慝。\n依违用事佞上方，犹驱饿民运造化防暑阨。\n吾闻躬耕南亩舜之圣，为民吞蝗唐之德。\n未闻𭐁孽苦苍生，相羣相党上下为蟊贼。\n庙堂食禄不自惭，我为斯民叹息还叹息。",
        "dynasty": "唐",
        "collection_info": null
    },
    {
        "title": "修养",
        "author": "刘叉",
        "content": "损神终日谈虚空，不必归命于胎中。\n我神不西亦不东，烟收云散何蒙蒙。\n尝令体如微微风，绵绵不断道自冲。\n世人逢一不逢一，一回存想一回出。\n只知一切望一切，不觉一日损一日。\n劝君修真復识真，世上道人多忤人。\n披图醮录益乱神，此法那能坚此身。\n心田自有灵地珍，惜哉自有不自亲，明真汩没随埃尘。",
        "dynasty": "唐",
        "collection_info": null
    },
    {
        "title": "勿执古寄韩潮州",
        "author": "刘叉",
        "content": "古人皆执古，不辞[冻]饿悲。\n今人亦执古，自取行坐危。\n老菊凌霜葩，狞松抱雪姿。\n武王亦至明，宁哀首阳饥。\n仲尼岂非圣，但为互乡嗤。\n寸心生万路，今古棼若丝。\n逐逐行不尽，茫茫休者谁。\n来恨不可遏，去悔何足追。\n玉石共笑唾，驽骥相奔驰。\n请君勿执古，执古徒自隳。",
        "dynasty": "唐",
        "collection_info": null
    },
    {
        "title": "荅孟东野",
        "author": "刘叉",
        "content": "酸寒孟夫子，苦爱老叉诗。\n生涩有百篇，谓是琼瑶辞。\n百篇非所长，忧来豁穷悲。\n唯有刚肠铁，百炼不柔亏。\n退之何可駡，东野何可欺。\n文王已云没，谁顾好爵縻。\n生死守一丘，宁计饱与饥。\n万事付杯酒，从人笑狂痴。",
        "dynasty": "唐",
        "collection_info": null
    },
    {
        "title": "自古无长生劝姚合酒",
        "author": "刘叉",
        "content": "奉子一杯酒，为子照颜色。\n但愿腮上红，莫管颏下白。\n自古无长生，生者何戚戚。\n登山勿厌高，四望都无极。\n丘陇逐日多，天地为我窄。\n祗见李耳书，对之空脉脉。\n何曾见天上，着得刘安宅。\n若问长生人，昭昭孔丘籍。",
        "dynasty": "唐",
        "collection_info": null
    },
    {
        "title": "独饮",
        "author": "刘叉",
        "content": "尽欲调太羹，自古无好手。\n所以山中人，兀兀但饮酒。",
        "dynasty": "唐",
        "collection_info": null
    },
    {
        "title": "作诗",
        "author": "刘叉",
        "content": "作诗无知音，作不如不作。\n未逢赓载人，此道终寂寞。\n有虞今已殁，来者谁为託。\n朗咏豁心胸，笔与泪俱落。",
        "dynasty": "唐",
        "collection_info": null
    },
    {
        "title": "天津桥",
        "author": "刘叉",
        "content": "洛阳宫阙照天地，四面山川无毒气。\n谁令汉祖都秦关，从此姦雄转相炽。",
        "dynasty": "唐",
        "collection_info": null
    },
    {
        "title": "嘲荆卿",
        "author": "刘叉",
        "content": "白虹千里气，血颈一劒义。\n报恩不到头，徒作轻生士。",
        "dynasty": "唐",
        "collection_info": null
    },
    {
        "title": "代牛言",
        "author": "刘叉",
        "content": "渴饮颍水流，饿喘吴门月。\n黄金如可种，我力终不竭。",
        "dynasty": "唐",
        "collection_info": null
    },
    {
        "title": "莫问卜",
        "author": "刘叉",
        "content": "莫问卜，人生吉凶皆自速。\n伏羲文王若无死，今人不为古人哭。",
        "dynasty": "唐",
        "collection_info": null
    },
    {
        "title": "观八骏图",
        "author": "刘叉",
        "content": "穆王八骏走不歇，海外去寻长日月。\n五云望断阿母宫，归来落得新白髮。",
        "dynasty": "唐",
        "collection_info": null
    },
    {
        "title": "经战地",
        "author": "刘叉",
        "content": "杀气不上天，阴风吹雨血。\n冤魂不入地，髑髅哭沙月。\n人命固有常，此地何夭折。",
        "dynasty": "唐",
        "collection_info": null
    },
    {
        "title": "野哭",
        "author": "刘叉",
        "content": "棘针生狞义路闲，野泉相弔声潺潺。\n哀哉异教溺颓俗，淳源一去何时还。",
        "dynasty": "唐",
        "collection_info": null
    },
    {
        "title": "古怨",
        "author": "刘叉",
        "content": "君莫嫌丑妇，丑妇死守贞。\n山头一怪石，长作望夫名。\n鸟有并翼飞，兽有比肩行。\n丈夫不立义，岂如鸟兽情。",
        "dynasty": "唐",
        "collection_info": null
    },
    {
        "title": "烈士咏",
        "author": "刘叉",
        "content": "烈士或爱金，爱金不为贫。\n义死天亦许，利生鬼亦嗔。\n胡为轻薄儿，使酒杀平人。",
        "dynasty": "唐",
        "collection_info": null
    },
    {
        "title": "狂夫",
        "author": "刘叉",
        "content": "大妻唱舜歌，小妻鼓湘瑟。\n狂夫游冶归，端坐仍作色。\n不读关雎篇，安知后妃德。",
        "dynasty": "唐",
        "collection_info": null
    },
    {
        "title": "饿咏",
        "author": "刘叉",
        "content": "文王久不出，贤士如土贱。\n妻孥从饿死，敢爱黄金篆。",
        "dynasty": "唐",
        "collection_info": null
    },
    {
        "title": "自问",
        "author": "刘叉",
        "content": "自问彭城子，何人授汝颠。\n酒肠宽似海，诗胆大于天。\n断劒徒劳匣，枯琴无復弦。\n相逢不多合，赖是向林泉。",
        "dynasty": "唐",
        "collection_info": null
    },
    {
        "title": "入蜀",
        "author": "刘叉",
        "content": "望空问真宰，此路为谁开。\n峡色侵天去，江声滚地来。\n孔明深有意，钟会亦何才。\n信此非人事，悲歌付一杯。",
        "dynasty": "唐",
        "collection_info": null
    },
    {
        "title": "塞上逢卢仝",
        "author": "刘叉",
        "content": "直到桑干北，逢君夜不眠。\n上楼腰脚健，怀土眼睛穿。\n斗柄寒垂地，河流[冻]彻天。\n羁魂泣相向，何事有诗篇。",
        "dynasty": "唐",
        "collection_info": null
    },
    {
        "title": "偶书",
        "author": "刘叉",
        "content": "日出扶桑一丈高，人间万事细如毛。\n野夫怒见不平处，磨损胸中万古刀。",
        "dynasty": "唐",
        "collection_info": null
    },
    {
        "title": "爱碣山石",
        "author": "刘叉",
        "content": "碣石何青青，挽我双眼睛。\n爱尔多古峭，不到人间行。",
        "dynasty": "唐",
        "collection_info": null
    },
    {
        "title": "与孟东野",
        "author": "刘叉",
        "content": "寒衣草木皮，饥饭葵藿根。\n不为孟夫子，岂识市井门。",
        "dynasty": "唐",
        "collection_info": null
    },
    {
        "title": "姚秀才爱予小劒因赠",
        "author": "刘叉",
        "content": "一条古时水，向我手心流。\n临行泻赠君，勿薄细碎讐。",
        "dynasty": "唐",
        "collection_info": null
    },
    {
        "title": "老恨",
        "author": "刘叉",
        "content": "雪打杉松残，补书书不完。\n懒学渭上翁，辛苦把钓竿。",
        "dynasty": "唐",
        "collection_info": null
    },
    {
        "title": "思归乐",
        "author": "元稹",
        "content": "山中思归乐，尽作思归鸣。\n尔是此山鸟，安得失乡名。\n应缘此山路，自古离人征。\n阴愁感和气，俾尔从此生。\n我虽失乡去，我无失乡情。\n惨舒在方寸，宠辱将何惊。\n浮生居大块，寻丈可寄形。\n身安即形乐，岂独乐咸京。\n命者道之本，死者天之平。\n安问远与近，何言殇与彭。\n君看赵工部，八十支体轻。\n交州二十载，一到长安城。\n长安不须臾，復作交州行。\n交州又累岁，移镇广与荆。\n归朝新天子，济济为上卿。\n肌肤无瘴色，饮食康且宁。\n长安一昼夜，死者如霣星。\n丧车四门出，何关炎瘴萦。\n况我三十二，百年未半程。\n江陵道涂近，楚俗云水清。\n遐想玉泉寺，久闻岘山亭。\n此去尽绵历，岂无心赏幷。\n红餐日充腹，碧涧朝析酲。\n开门待宾客，寄书安弟兄。\n闲穷四声韵，闷阅九部经。\n身外皆委顺，眼前随所营。\n此意久已定，谁能求苟荣。\n所以官甚小，不畏权势倾。\n倾心岂不易，巧诈神之刑。\n万物有本性，况復人性灵。\n金埋无土色，玉坠无瓦声。\n劒折有寸利，镜破有片明。\n我可俘为囚，我可刃为兵。\n我心终不死，金石贯以诚。\n此诚患不至，诚至道亦亨。\n微哉满山鸟，呌噪何足听。",
        "dynasty": "唐",
        "collection_info": null
    },
    {
        "title": "春鸠",
        "author": "元稹",
        "content": "春鸠与百舌，音响讵同年。\n如何一时语，俱得春风怜。\n犹知化工意，当春不生蝉。\n免教争呌噪，沸渭桃花前。",
        "dynasty": "唐",
        "collection_info": null
    },
    {
        "title": "春蝉",
        "author": "元稹",
        "content": "我自东归日，厌苦春鸠声。\n作诗怜化工，不遣春蝉生。\n及来商山道，山深气不平。\n春秋两相似，虫豸百种鸣。\n风松不成韵，蜩螗沸如羹。\n岂无朝阳凤，羞与微物争。\n安得天上雨，奔浑河海倾。\n荡涤反时气，然后好晴明。",
        "dynasty": "唐",
        "collection_info": null
    },
    {
        "title": "兔丝",
        "author": "元稹",
        "content": "人生莫依倚，依倚事不成。\n君看兔丝蔓，依倚榛与荆。\n荆榛易蒙密，百鸟撩乱鸣。\n下有狐兔穴，奔走亦纵横。\n樵童斫将去，柔蔓与之幷。\n翳荟生可耻，束缚死无名。\n桂树月中出，珊瑚石上生。\n俊鹘度海食，应龙升天行。\n灵物本特达，不復相缠萦。\n缠萦竟何者，荆棘与飞茎。",
        "dynasty": "唐",
        "collection_info": null
    },
    {
        "title": "古社",
        "author": "元稹",
        "content": "古社基阯在，人散社不神。\n惟有空心树，妖狐藏魅人。\n狐惑意颠倒，臊腥不復闻。\n丘坟变城郭，花草仍荆榛。\n良田千万顷，占作天荒田。\n主人议芟斫，怪见不敢前。\n那言空山烧，夜随风马奔。\n飞声鼓鼙震，高燄旗帜飜。\n逡巡荆棘尽，狐兔无子孙。\n狐死魅人灭，烟消坛墠存。\n绕坛旧田地，给授有等伦。\n农收邨落盛，社树新团圆。\n社公千万岁，永保邨中民。",
        "dynasty": "唐",
        "collection_info": null
    },
    {
        "title": "松树",
        "author": "元稹",
        "content": "华山高幢幢，上有高高松。\n株株遥各各，叶叶相重重。\n槐树夹道植，枝叶俱冥蒙。\n既无贞直榦，復有罥挂虫。\n何不种松树，使之摇清风。\n秦时已曾种，顦顇种不供。\n可怜孤松意，不与槐树同。\n闲在高山顶，樛盘虬与龙。\n屈为大厦栋，庇荫侯与公。\n不肯作行伍，俱在尘土中。",
        "dynasty": "唐",
        "collection_info": null
    },
    {
        "title": "芳树",
        "author": "元稹",
        "content": "芳树已寥落，孤英尤可嘉。\n可怜团团叶，盖覆深深花。\n游蜂竞钻刺，鬬雀亦纷拏。\n天生细碎物，不爱好华光。\n非无歼殄法，念尔有生涯。\n春雷一声发，惊燕亦惊蛇。\n清池养神蔡，已復长虾蟇。\n雨露贵平施，吾其春草芽。",
        "dynasty": "唐",
        "collection_info": null
    },
    {
        "title": "桐花",
        "author": "元稹",
        "content": "胧月上山馆，紫桐垂好阴。\n可惜暗澹色，无人知此心。\n舜没苍梧野，凤归丹穴岑。\n遗落在人世，光华那復深。\n年年怨春意，不竞桃杏林。\n唯占清明后，牡丹还復侵。\n况此空馆闭，云谁恣幽寻。\n徒烦鸟噪集，不语山嵚岑。\n满院青苔地，一树莲花簪。\n自开还自落，暗芳终暗沈。\n尔生不得所，我愿裁为琴。\n安置君王侧，调和元首音。\n安问宫征角，先辨雅郑淫。\n宫弦春以君，君若春日临。\n商弦廉以臣，臣作旱天霖。\n人安角声畅，人困鬬不任。\n羽以类万物，祆物神不歆。\n征以节百事，奉事罔不钦。\n五者苟不乱，天命乃可忱。\n君若问孝理，弹作梁山吟。\n君若事宗庙，拊以和球琳。\n君若不好谏，愿献触疏箴。\n君若不罢猎，请听荒于禽。\n君若侈台殿，雍门可霑襟。\n君若傲贤隽，鹿鸣有食芩。\n君闻祈招什，车马勿骎骎。\n君若欲败度，中有式如金。\n君闻熏风操，志气在愔愔。\n中有阜财语，勿受来献賝。\n北里当绝听，祸莫大于淫。\n南风苟不竞，无往遗之擒。\n姦声不入耳，巧言宁孔壬。\n枭音亦云革，安得沴与祲。\n天子既穆穆，羣材亦森森。\n劒士还农野，丝人归织纴。\n丹凤巢阿阁，文鱼游碧浔。\n和气浃寰海，易若溉蹄[涔]。\n改张乃可鼓，此语无古今。\n非琴独能尔，事有谕因鍼。\n感尔桐花意，闲怨杳难禁。\n待我持斤斧，置君为大琛。",
        "dynasty": "唐",
        "collection_info": null
    },
    {
        "title": "雉媒",
        "author": "元稹",
        "content": "双雉在野时，可怜同嗜欲。\n毛衣前后成，一种文章足。\n一雉独先飞，衝开芳草绿。\n网罗幽草中，暗被潜羁束。\n剪刀摧六翮，丝线缝双目。\n啖养能几时，依然已驯熟。\n都无旧性灵，返与他心腹。\n置在芳草中，翻令诱同族。\n前时相失者，思君意弥笃。\n朝朝旧处飞，往往巢边哭。\n今朝树上啼，哀音断还续。\n远见尔文章，知君草中伏。\n和鸣忽相召，鼓翅遥相瞩。\n畏我未肯来，又啄翳前粟。\n敛翮远投君，飞驰势奔蹙。\n罥挂在君前，向君声促促。\n信君决无疑，不道君相覆。\n自恨飞太高，疎罗偶然触。\n看看架上鹰，拟食无罪肉。\n君意定何如，依旧雕笼宿。",
        "dynasty": "唐",
        "collection_info": null
    },
    {
        "title": "箭镞",
        "author": "元稹",
        "content": "箭镞本求利，淬砺良甚难。\n砺将何所用，砺以射凶残。\n不砺射不入，不射人不安。\n为盗即当射，宁问私与官。\n夜射官中盗，中之血阑干。\n带箭君前诉，君王悄不欢。\n顷曾为盗者，百箭中心攒。\n竞将儿女泪，滴沥助辛酸。\n君王责良帅，此祸谁为端。\n帅言发硎罪，不使刃稍刓。\n君王不忍杀，逐之如迸丸。\n仍令后来箭，尽可头团团。\n发硎去虽远，砺镞心不阑。\n会射蛟螭尽，舟行无恶澜。",
        "dynasty": "唐",
        "collection_info": null
    },
    {
        "title": "赛神",
        "author": "元稹",
        "content": "邨落事妖神，林木大如邨。\n事来三十载，巫觋传子孙。\n邨中四时祭，杀尽鸡与豚。\n主人不堪命，积燎曾欲燔。\n旋风天地转，急雨江河翻。\n采薪持斧者，弃斧纵横奔。\n山深多掩暎，仅免鲸鲵吞。\n主人集邻里，各各持酒罇。\n庙中再三拜，愿得禾稼存。\n去年大巫死，小觋又妖言。\n邑中神明宰，有意效西门。\n焚除计未决，伺者迭乘轩。\n庙深荆棘厚，但见狐兔蹲。\n巫言小神变，可验牛马蕃。\n邑吏齐进说，幸勿祸乡原。\n踰年计不定，县听良亦烦。\n涉夏祭时至，因令修四垣。\n忧虞神愤恨，玉帛意弥敦。\n我来神庙下，箫鼓正喧喧。\n因言遣妖术，灭绝由本根。\n主人中罢舞，许我重迭论。\n蜉蝣生湿处，鸱鸮集黄昏。\n主人邪心起，气燄日夜繁。\n狐貍得蹊径，潜穴主人园。\n腥臊袭左右，然后託丘樊。\n岁深树成就，曲直可轮辕。\n幽妖尽依倚，万怪之所屯。\n主人一心好，四面无篱藩。\n命樵执斤斧，怪木宁遽髠。\n主人且倾听，再为谕清浑。\n阿胶在末派，罔象游上源。\n灵药逡巡尽，黑波朝夕喷。\n神龙厌流浊，先伐鼍与鼋。\n鼋鼍在龙穴，妖气常郁温。\n主人恶淫祀，先去邪与惛。\n惛邪中人意，蛊祸蚀精魂。\n德胜妖不作，势强威亦尊。\n计穷然后赛，后赛復何恩。",
        "dynasty": "唐",
        "collection_info": null
    },
    {
        "title": "大觜乌",
        "author": "元稹",
        "content": "阳乌有二类，觜白者名慈。\n求食哺慈母，因以此名之。\n饮啄颇廉俭，音响亦柔雌。\n百巢同一树，栖宿不復疑。\n得食先反哺，一身常苦羸。\n缘知五常性，飜被众禽欺。\n其一觜大者，攫搏性贪痴。\n有力强如鹘，有爪利如锥。\n音响甚㕭嗗，潜通妖怪词。\n受日余光庇，终天无死期。\n翱翔富人屋，栖息屋前枝。\n巫言此乌至，财产日丰宜。\n主人一心惑，诱引不知疲。\n转见乌来集，自言家转孳。\n白鹤门外养，花鹰架上维。\n专听乌喜怒，信受若神龟。\n举家同此意，弹射不復施。\n往往清池侧，却令鹓鹭随。\n羣乌饱粱肉，毛羽色泽滋。\n远近恣所往，贪残无不为。\n巢禽攫雏卵，廐马啄疮痍。\n渗沥脂膏尽，凤皇那得知。\n主人一朝病，争向屋檐窥。\n呦鷕呼羣鵩，翩翻集怪鸱。\n主人偏养者，啸聚最奔驰。\n夜半仍惊噪，鸺鹠逐老狸。\n主人病心怯，灯火夜深移。\n左右虽无语，奄然皆泪垂。\n平明天出日，阴魅走参差。\n乌来屋檐上，又惑主人儿。\n儿即当家业，玩好方爱奇。\n占募能言鸟，置者许高赀。\n陇树巢鹦鹉，言语好光仪。\n美人倾心献，雕笼身自持。\n求者临轩坐，置在白玉墀。\n先问鸟中苦，便言乌若斯。\n众乌齐搏铄，翠羽几离披。\n远掷千余里，美人情亦衰。\n举家惩此患，事乌踰昔时。\n向言池上鹭，啄肉寝其皮。\n夜漏天终晓，阴云风定吹。\n况尔乌何者，数极不知危。\n会结弥天网，尽取一无遗。\n常令阿阁上，宛宛宿长离。",
        "dynasty": "唐",
        "collection_info": null
    },
    {
        "title": "分水岭",
        "author": "元稹",
        "content": "崔嵬分水岭，高下与云平。\n上有分流水，东西随势倾。\n朝同一源出，暮隔千里情。\n风雨各自异，波澜相背惊。\n势高竞奔注，势曲已回萦。\n偶值当途石，蹙缩又纵横。\n有时遭孔穴，变作呜咽声。\n褊浅无所用，奔波奚所营。\n团团井中水，不復东西征。\n上应美人意，中涵孤月明。\n旋风西面起，井深波不生。\n坚冰一时合，井深冻不成。\n终年汲引绝，不耗復不盈。\n五月金石铄，既寒亦既清。\n易时不易性，改邑不改名。\n定如拱北极，莹若烧玉英。\n君门客如水，日夜随势行。\n君看守心者，井水为君盟。",
        "dynasty": "唐",
        "collection_info": null
    },
    {
        "title": "四皓庙",
        "author": "元稹",
        "content": "巢由昔避世，尧舜不得臣。\n伊吕虽急病，汤武乃可君。\n四贤胡为者，千载名氛氲。\n显晦有遗迹，前后疑不伦。\n秦政虐天下，黩武穷生民。\n诸侯战必死，壮士眉亦嚬。\n张良韩孺子，椎碎属车轮。\n遂令英雄意，日夜思报秦。\n先生相将去，不復婴世尘。\n云卷在孤岫，龙潜为小鳞。\n秦王转无道，谏者鼎镬亲。\n茅焦脱衣谏，先生无一言。\n赵高杀二世，先生如不闻。\n刘项取天下，先生游白云。\n海内八年战，先生全一身。\n汉业日已定，先生名亦振。\n不得为济世，宜哉为隐沦。\n如何一朝起，屈作储贰宾。\n安存孝惠帝，摧顇戚夫人。\n舍大以谋细，虬盘而蠖伸。\n惠帝竟不嗣，吕氏祸有因。\n虽怀安刘志，未若周与陈。\n皆落子房术，先生道何屯。\n出处贵明白，故吾今有云。",
        "dynasty": "唐",
        "collection_info": null
    },
    {
        "title": "青云驿",
        "author": "元稹",
        "content": "岧峣青云岭，下有千仞溪。\n裴回不可上，人倦马亦嘶。\n愿登青云路，若望丹霞梯。\n谓言青云驿，绣户芙蓉闺。\n谓言青云骑，玉勒黄金蹄。\n谓言青云具，瑚琏杂象犀。\n谓言青云吏，的的颜如珪。\n怀此青云望，安能復久稽。\n攀援信不易，风雨正凄凄。\n已怪杜鹃鸟，先来山下啼。\n纔及青云驿，忽遇蓬蒿妻。\n延我开荜户，凿窦宛如圭。\n逡巡吏来谒，头白颜色黧。\n馈食频叫噪，假器仍乞酰。\n嚮时延我者，共舍藿与藜。\n乘我牂牁马，蒙茸大如羝。\n悔为青云意，此意良噬脐。\n昔游蜀门下，有驿名青泥。\n闻名意惨怆，若坠牢与狴。\n云泥异所称，人物一以齐。\n復闻阊阖上，下视日月低。\n银城蘂珠殿，玉版金字题。\n大帝直南北，羣仙侍东西。\n龙虎俨队仗，雷霆轰鼓鼙。\n元君理庭内，左右桃花蹊。\n丹霞烂成绮，景云轻若绨。\n天池光滟滟，瑶草绿萋萋。\n众真千万辈，柔颜尽如荑。\n手持凤尾扇，头戴翠羽笄。\n云韶互铿戛，霞服相提携。\n双双发皓齿，各各扬轻袿。\n天祚乐未极，溟波浩无堤。\n秽贱灵所恶，安肯问黔黎。\n桑田变成海，宇悬烹为韲。\n虚皇不愿见，云雾重重翳。\n大帝安可梦，阊阖何由跻。\n灵物可见者，愿以谕端倪。\n虫蛇吐云气，妖氛变虹蜺。\n获麟书诸册，豢龙醢为臡。\n凤皇占梧桐，丛杂百鸟栖。\n野鹤啄腥虫，贪饕不如鸡。\n山鹿藏窟穴，虎豹吞其麛。\n灵物比灵境，冠履宁甚睽。\n道胜即为乐，何惭居稗稊。\n金张好车马，于陵亲灌畦。\n在梁或在火，不变玉与鹈。\n上天勿行行，潜穴勿悽悽。\n吟此青云谕，达观终不迷。",
        "dynasty": "唐",
        "collection_info": null
    },
    {
        "title": "阳城驿",
        "author": "元稹",
        "content": "商有阳城驿，名同阳道州。\n阳公没已久，感我泪交流。\n昔公孝父母，行与曾闵俦。\n既孤善兄弟，兄弟和且柔。\n一夕不相见，若怀三岁忧。\n遂誓不婚娶，没齿同衾裯。\n妹夫死他县，遗骨无人收。\n公令季弟往，公与仲弟留。\n相别竟不得，三人同远游。\n共负他乡骨，归来藏故丘。\n栖迟居夏邑，邑人无苟偷。\n里中竞长短，来问劣与优。\n官刑一朝耻，公短终身羞。\n公亦不遗布，人自不盗牛。\n问公何能尔，忠信先自修。\n发言当道理，不顾党与讐。\n声香渐翕习，冠盖若云浮。\n少者从公学，老者从公游。\n往来相告报，县尹与公侯。\n名落公卿口，涌如波荐舟。\n天子得闻之，书下再三求。\n书中愿一见，不异旱地虬。\n何以持为聘，束帛藉琳球。\n何以持为御，驷马驾安辀。\n公方伯夷操，事殷不事周。\n我实唐士庶，食唐之田畴。\n我闻天子忆，安敢专自由。\n来为谏大夫，朝夕侍冕旒。\n希夷惇薄俗，密勿献良筹。\n神医不言术，人瘼曾暗瘳。\n月请谏官俸，诸弟相对谋。\n皆曰亲戚外，酒散目前愁。\n公云不有尔，安得此嘉猷。\n施余尽酤酒，客来相献酬。\n日旰不谋食，春深仍弊裘。\n人心良戚戚，我乐独由由。\n贞元岁云暮，朝有曲如钩。\n风波势奔蹙，日月光绸缪。\n齿牙属为猾，禾黍暗生蟊。\n岂无司言者，肉食吞其喉。\n岂无司搏者，利柄扼其鞲。\n鼻復势气塞，不得辩熏莸。\n公虽未显谏，惴惴如患瘤。\n飞章八九上，皆若珠暗投。\n炎炎日将炽，积燎无人抽。\n公乃帅其属，决谏同报仇。\n延英殿门外，叩閤仍叩头。\n且曰事不止，臣谏誓不休。\n上知不可遏，命以美语酬。\n降官司成署，俾之为赘疣。\n姦心不快活，击刺砺戈矛。\n终为道州去，天道竟悠悠。\n遂令不言者，反以言为訧。\n喉舌坐成木，鹰鹯化为鸠。\n避权如避虎，冠豸如冠猴。\n平生附我者，诗人称好逑。\n私来一执手，恐若坠诸沟。\n送我不出户，决我不迴眸。\n唯有太学生，各具粮与糇。\n咸言公去矣，我亦去荒陬。\n公与诸生别，步步驻行驺。\n有生不可诀，行行过闽瓯。\n为师得如此，得为贤者不。\n道州闻公来，鼓舞歌且讴。\n昔公居夏邑，狎人如狎鸥。\n况自为刺史，岂復援鼓桴。\n滋章一时罢，教化天下遒。\n炎瘴不得老，英华忽已秋。\n有鸟哭杨震，无儿悲邓攸。\n唯余门弟子，列树松与楸。\n今来过此驿，若弔汨罗洲。\n祠曹讳羊祜，此驿何不侔。\n我愿避公讳，名为避贤邮。\n此名有深意，蔽贤天所尤。\n吾闻玄元教，日月冥九幽。\n幽阴蔽翳者，永为幽翳囚。",
        "dynasty": "唐",
        "collection_info": null
    },
    {
        "title": "苦雨",
        "author": "元稹",
        "content": "江瘴气候恶，庭空田地芜。\n烦昏一日内，阴暗三四殊。\n巢燕汚床席，苍蝇点肌肤。\n不足生诟怒，但苦寡欢娱。\n夜来稍清晏，放体阶前呼。\n未饱风月思，已为蚊蚋图。\n我受簪组身，我生天地炉。\n炎蒸安敢勌，虫豸何时无。\n凌晨坐堂庑，努力泥中趋。\n官家事不了，尤悔亦可虞。\n门外竹桥折，马惊不敢踰。\n回头命僮御，向我色踟蹰。\n自顾方濩落，安能相诘诛。\n隐忍心愤恨，翻为声喣愉。\n逡巡崔嵬日，杲曜东南隅。\n已復云蔽翳，不使及泥涂。\n良农尽蒲苇，厚地积潢汚。\n三光不得照，万物何由苏。\n安得飞廉车，磔裂云将躯。\n又提精阳劒，蛟螭支节屠。\n阴沴皆电埽，幽妖亦雷驱。\n煌煌启阊阖，轧轧掉干枢。\n东西生日月，昼夜如转珠。\n百川朝巨海，六龙蹋亨衢。\n此意倍寥廓，时来本须臾。\n今也泥鸿洞，鼋鼍真得途。",
        "dynasty": "唐",
        "collection_info": null
    },
    {
        "title": "种竹",
        "author": "元稹",
        "content": "昔公怜我直，比之秋竹竿。\n秋来苦相忆，种竹厅前看。\n失地颜色改，伤根枝叶残。\n清风犹淅淅，高节空团团。\n鸣蝉聒暮景，跳蛙集幽阑。\n尘土復昼夜，梢云良独难。\n丹丘信云远，安得临仙坛。\n瘴江冬草绿，何人惊岁寒。\n可怜亭亭榦，一一青琅玕。\n孤凤竟不至，坐伤时节阑。",
        "dynasty": "唐",
        "collection_info": null
    },
    {
        "title": "和乐天赠樊着作",
        "author": "元稹",
        "content": "君为着作诗，志激词且温。\n璨然光扬者，皆以义烈闻。\n千虑竟一失，冰玉不断痕。\n谬予顽不肖，列在数子间。\n因君讥史氏，我亦能具陈。\n羲黄眇云远，载籍无遗文。\n煌煌二帝道，铺设在典坟。\n尧心惟舜会，因着为话言。\n皋夔益稷禹，粗得无间然。\n缅然千载后，后圣曰孔宣。\n迥知皇王意，缀书为百篇。\n是时游夏辈，不敢措舌端。\n信哉作遗训，职在圣与贤。\n如何至近古，史氏为闲官。\n但令识字者，窃弄刀笔权。\n由心书曲直，不使当世观。\n贻之千万代，疑言相并传。\n人人异所见，各各私所偏。\n以是曰褒贬，不如都无焉。\n况乃丈夫志，用舍贵当年。\n顾予有微尚，愿以出处论。\n出非利吾已，其出贵道全。\n全道岂虚设，道全当及人。\n全则富与寿，亏则饥与寒。\n遂我一身逸，不如万物安。\n解悬不泽手，拯溺无折旋。\n神哉伊尹心，可以冠古先。\n其次有独善，善己不善民。\n天地为一物，死生为一源。\n合杂分万变，忽若风中尘。\n抗哉巢由志，尧舜不可迁。\n舍此二者外，安用名为宾。\n持谢着书郎，愚不愿有云。",
        "dynasty": "唐",
        "collection_info": null
    },
    {
        "title": "和乐天感鹤",
        "author": "元稹",
        "content": "我有所爱鹤，毛羽霜雪妍。\n秋霄一滴露，声闻林外天。\n自随卫侯去，遂入大夫轩。\n云貌久已隔，玉音无復传。\n吟君感鹤操，不觉心惕然。\n无乃予所爱，误为微物迁。\n因兹谕直质，未免柔细牵。\n君看孤松树，左右萝茑缠。\n既可习为饱，亦可熏为荃。\n期君常善救，勿令终弃捐。",
        "dynasty": "唐",
        "collection_info": null
    },
    {
        "title": "谕宝二首 一",
        "author": "元稹",
        "content": "沈玉在弱泥，泥弱玉易沈。\n扶桑寒日薄，不照万丈心。\n安得潜渊虬，拔壑超邓林。\n泥封泰山阯，水散旱天霖。\n洗此泥下玉，照耀台殿深。\n刻为传国宝，神器人不侵。",
        "dynasty": "唐",
        "collection_info": null
    },
    {
        "title": "谕宝二首 二",
        "author": "元稹",
        "content": "冰置白玉壶，始见清皎洁。\n珠穿殷红缕，始见明洞彻。\n镆铘无人淬，两刃幽壤铁。\n秦镜无人拭，一片埋雾月。\n骥跼环堵中，骨附筋入节。\n虬蟠尺泽内，鱼贯蛙同穴。\n艅艎无巨海，浮浮矜瀎潏。\n栋梁无广厦，颠倒卧霜雪。\n大鹏无长空，举翮受羁绁。\n豫樟无厚地，危柢真卼臲。\n圭璧无卞和，甘与顽石列。\n舜禹无陶尧，名随腐草灭。\n神功伏神物，神物神乃别。\n神人不世出，所以神功绝。\n神物岂徒然，用之乃施设。\n禹功九州理，舜德天下悦。\n璧充传国玺，圭用祈太折。\n千寻豫樟榦，九万大鹏歇。\n栋梁庇生民，艅艎济来哲。\n虬腾旱天雨，骥骋流电掣。\n镜悬姦胆露，劒拂妖蛇裂。\n珠玉照乘光，冰莹环坐热。\n此物比在泥，斯言为谁发。\n于今尽凡耳，不为君不说。",
        "dynasty": "唐",
        "collection_info": null
    },
    {
        "title": "说劒",
        "author": "元稹",
        "content": "吾友有宝劒，密之如密友。\n我实胶漆交，中堂共杯酒。\n酒酣肝胆露，恨不眼前剖。\n高唱荆卿歌，乱击相如缶。\n更击復更唱，更酌亦更寿。\n白虹坐上飞，青蛇匣中吼。\n我闻音响异，疑是干将偶。\n为君再拜言，神物可见不。\n君言我所重，我自为君取。\n迎箧已焚香，近鞘先泽手。\n徐抽寸寸刃，渐屈弯弯肘。\n杀杀霜在锋，团团月临纽。\n逡巡潜虬跃，郁律惊左右。\n霆电满室光，蛟龙绕身走。\n我为捧之泣，此劒别来久。\n铸时近山破，藏在松桂朽。\n幽匣狱底埋，神人水心守。\n本是稽泥淬，果非雷焕有。\n我欲评劒功，愿君良听受。\n劒可剸犀兕，劒可切琼玖。\n劒决天外云，劒衝日中斗。\n劒隳妖蛇腹，劒拂佞臣首。\n太古初断鳌，武王亲击纣。\n燕丹卷地图，陈平绾花绶。\n曾被桂树枝，寒光射林薮。\n曾经铸农器，利用翦稂莠。\n神物终变化，復为龙牝牡。\n晋末武库烧，脱然排户牖。\n为欲埽羣胡，散作弥天帚。\n自兹失所往，豪英共为诟。\n今復谁人铸，挺然千载后。\n既非古风胡，无乃近鵶九。\n自我与君游，平生益自负。\n况擎宝劒出，重以雄心扣。\n此劒何太奇，此心何太厚。\n劝君慎所用，所用无或苟。\n潜将辟魑魅，勿但防妾妇。\n留斩泓下蛟，莫试街中狗。\n君今困泥滓，我亦坌尘垢。\n俗耳惊大言，逢人少开口。",
        "dynasty": "唐",
        "collection_info": null
    },
    {
        "title": "书异",
        "author": "元稹",
        "content": "孟冬初寒月，渚泽蒲尚青。\n飘萧北风起，皓雪纷满庭。\n行过冬至后，冻闭万物零。\n奔浑驰暴雨，骤鼓轰雷霆。\n传云不终日，通宵曾莫停。\n瘴云愁拂地，急溜疑注缾。\n汹涌潢潦浊，喷薄鲸鲵腥。\n跳趫井蛙喜，突兀水怪形。\n飞蚋奔不死，修蛇蛰再醒。\n应龙非时出，无乃岁不宁。\n吾闻阴阳户，启闭各有扃。\n后时无肃杀，废职乃玄冥。\n座配五天帝，荐用百品珍。\n权为祝融夺，神其焉得灵。\n春秋雷电异，则必书诸经。\n仲冬雷雨苦，愿省蒙蔽刑。",
        "dynasty": "唐",
        "collection_info": null
    },
    {
        "title": "和乐天折劒头",
        "author": "元稹",
        "content": "闻君得折劒，一片雄心起。\n讵意铁蛟龙，潜在延津水。\n风云会一合，呼吸期万里。\n雷震山岳碎，电斩鲸鲵死。\n莫但宝劒头，劒头非此比。",
        "dynasty": "唐",
        "collection_info": null
    },
    {
        "title": "松鹤",
        "author": "元稹",
        "content": "渚宫本坳下，佛庙有台阁。\n台下三四松，低昂势前却。\n是时晴景丽，松梢残雪薄。\n日色相玲珑，纤云暎罗幕。\n逡巡九霄外，似振风中铎。\n渐见尺帛光，孤飞唳空鹤。\n裴回耀霜雪，顾慕下寥廓。\n蹋动樛盘枝，龙蛇互跳跃。\n俯瞰九江水，旁瞻万里壑。\n无心眄乌鸢，有字悲城郭。\n清角已沈绝，虞韶亦冥寞。\n鶱翻勿重留，幸及钧天作。",
        "dynasty": "唐",
        "collection_info": null
    },
    {
        "title": "竞渡",
        "author": "元稹",
        "content": "吾观竞舟子，因测大竞源。\n天地昔将竞，蓬勃昼夜昏。\n龙蛇相嗔薄，海岱俱崩奔。\n羣动皆搅挠，化作流浑浑。\n数极鬬心息，太和蒸混元。\n一气忽为二，矗然画干坤。\n日月復照耀，春秋递寒温。\n八荒坦以旷，万物罗以繁。\n圣人中间立，理世了不烦。\n延绵復几岁，逮及羲与轩。\n炎皇炽如炭，蚩尤扇其燔。\n有熊竞心起，驱兽出林樊。\n一战波委燄，再战火燎原。\n战讫天下定，号之为轩辕。\n自是岂无竞，琐细不復言。\n其次有龙竞，竞渡龙之门。\n龙门浚如泻，淙射不可援。\n赤鳞化时至，唐突鳍鬣掀。\n乘风瞥然去，万里黄河飜。\n接瞬电烻出，微吟霹雳喧。\n傍瞻旷宇宙，俯瞰卑昆崙。\n庶类咸在下，九霄行易扪。\n倏辞蛙黾穴，遽排天帝阍。\n迴悲曝鳃者，未免鲸鲵吞。\n帝命泽诸夏，不弃虫与昆。\n随时布膏露，称物施厚恩。\n草木霑我润，豚鱼望我蕃。\n嚮来同竞辈，岂料由我存。\n壮哉龙竞渡，一竞身独尊。\n舍此皆蚁鬬，竞舟何足论。",
        "dynasty": "唐",
        "collection_info": null
    },
    {
        "title": "寺院新竹",
        "author": "元稹",
        "content": "宝地琉璃坼，紫苞琅玕踊。\n亭亭巧于削，一一大如拱。\n冰碧林外寒，峯峦眼前耸。\n槎枒矛戟合，屹仡龙蛇动。\n烟泛翠光流，岁余霜彩重。\n风朝竽籁过，雨夜鬼神恐。\n佳色有鲜妍，修茎无拥肿。\n节高迷玉镞，箨缀疑花捧。\n讵必太山根，本自仙坛种。\n谁令植幽壤，復此依闲冗。\n居然霄汉姿，坐受藩篱壅。\n噪集勌鸱乌，炎昏繁蠛蠓。\n未遭伶伦听，非安子犹宠。\n威凤来有时，虚心岂无奉。",
        "dynasty": "唐",
        "collection_info": null
    },
    {
        "title": "詶别致用",
        "author": "元稹",
        "content": "风行自委顺，云合非有期。\n神哉心相见，无眹安得离。\n我有恳愤志，三十无人知。\n修身不言命，谋道不择时。\n达则济亿兆，穷亦济毫牦。\n济人无大小，誓不空济私。\n研几未淳熟，与世忽参差。\n意气一为累，猜仍良已随。\n昨来窜荆蛮，分与平生隳。\n那言返为遇，获见心所奇。\n一见肺肝尽，坦然无滞疑。\n感念交契定，泪流如断縻。\n此交定生死，非为论盛衰。\n此契宗会极，非为同路岐。\n君今虎在柙，我亦鹰就羁。\n驯养保性命，安能奋殊姿。\n玉色深不变，井水挠不移。\n相看各年少，未敢深自悲。",
        "dynasty": "唐",
        "collection_info": null
    },
    {
        "title": "竹部",
        "author": "元稹",
        "content": "竹部竹山近，岁伐竹山竹。\n伐竹岁亦深，深林隔深谷。\n朝朝冰雪行，夜夜豺狼宿。\n科首霜断蓬，枯形烧余木。\n一束十余茎，千钱百余束。\n得钱盈千百，得粟盈斗斛。\n归来不买食，父子分半菽。\n持此欲何为，官家岁输促。\n我来荆门掾，寓食公堂肉。\n岂惟遍妻孥，亦以及僮仆。\n分尔有限资，饱我无端腹。\n愧尔不復言，尔生何太蹙。",
        "dynasty": "唐",
        "collection_info": null
    },
    {
        "title": "赛神",
        "author": "元稹",
        "content": "楚俗不事事，巫风事妖神。\n事妖结妖社，不问疎与亲。\n年年十月暮，珠稻欲垂新。\n家家不敛穫，赛妖无富贫。\n杀牛贳官酒，椎鼓集顽民。\n喧阗里闾隘，凶酗日夜频。\n岁暮雪霜至，稻珠随陇湮。\n吏来官税迫，求质倍称缗。\n贫者日消铄，富亦无仓囷。\n不谓事神苦，自言诚不真。\n岳阳贤刺史，念此为俗屯。\n未可一朝去，俾之为等伦。\n粗许存习俗，不得呼党人。\n但许一日泽，不得月与旬。\n吾闻国侨理，三年名乃振。\n巫风燎原久，未必怜徙薪。\n我来歌此事，非独歌政仁。\n此事四邻有，亦欲闻四邻。",
        "dynasty": "唐",
        "collection_info": null
    },
    {
        "title": "竞舟",
        "author": "元稹",
        "content": "楚俗不爱力，费力为竞舟。\n买舟俟一竞，竞敛贫者赇。\n年年四五月，蠒实麦小秋。\n积水堰堤坏，拔秧蒲稗稠。\n此时集丁壮，习竞南亩头。\n朝饮邨社酒，暮椎邻舍牛。\n祭船如祭祖，习竞如习讐。\n连延数十日，作业不復忧。\n君侯馔良吉，会客陈膳羞。\n画鹢四来合，大竞长江流。\n建标明取舍，胜负死生求。\n一时讙呼罢，三月农事休。\n岳阳贤刺史，念此为俗疣。\n习俗难尽去，聊用去其尤。\n百船不留一，一竞不滞留。\n自为里中戏，我亦不寓游。\n吾闻管仲教，沐树惩堕游。\n节此淫竞俗，得为良政不。\n我来歌此事，非独歌此州。\n此事数州有，亦欲闻数州。",
        "dynasty": "唐",
        "collection_info": null
    },
    {
        "title": "茅舍",
        "author": "元稹",
        "content": "楚俗不理居，居人尽茅舍。\n茅苫竹梁栋，茅疎竹仍罅。\n边缘堤岸斜，诘屈檐楹亚。\n篱落不蔽肩，街衢不容驾。\n南风五月盛，时雨不来下。\n竹蠹茅亦干，迎风自焚灺。\n防虞集邻里，巡警劳昼夜。\n遗烬一星然，连延祸相嫁。\n号呼邻谷帛，奔走伐桑柘。\n旧架已新焚，新茅又初架。\n前日洪州牧，念此常嗟讶。\n牧民未及久，郡邑纷如化。\n峻邸俨相望，飞甍远相跨。\n旗亭红粉泥，佛庙青鸳瓦。\n斯事纔未终，斯人久云谢。\n有客自洪来，洪民至今藉。\n惜其心太亟，作役无容暇。\n台观亦已多，工徒稍冤咤。\n我欲他郡长，三时务耕稼。\n农收次邑居，先室后台榭。\n启闭既及期，公私亦相借。\n度材无强略，庀役有定价。\n不使及僭差，粗得御寒夏。\n火至殊陈郑，人安极嵩华。\n谁能继此名，名流袭兰麝。\n五袴有前闻，斯言我非诈。",
        "dynasty": "唐",
        "collection_info": null
    },
    {
        "title": "后湖",
        "author": "元稹",
        "content": "荆有泥泞水，在荆之邑郛。\n郛前水在后，谓之为后湖。\n环湖十余里，岁积潢与汚。\n臭腐鱼鳌死，不植菰与蒲。\n郑公理三载，其理用喣愉。\n岁稔民四至，隘廛亦隘衢。\n公乃署其地，为民先矢谟。\n人人傥自为，我亦不庀徒。\n下里得闻之，各各相俞俞。\n提携翁及孙，捧戴妇与姑。\n壮者负砾石，老亦捽茅蒭。\n斤磨片片雪，椎隐连连珠。\n朝餐布庭落，夜宿完户枢。\n邻里近相告，亲戚远相呼。\n鬻者自为鬻，酤者自为酤。\n鸡犬丰中市，人民岐下都。\n百年废滞所，一旦奥浩区。\n我实司水土，得为官事无。\n人言贱事贵，贵直不贵谀。\n此实公所小，安用歌袴襦。\n答云潭及广，以至鄂与吴。\n万里尽泽国，居人皆垫濡。\n富者不容盖，贫者不庇躯。\n得不歌此事，以我为楷模。",
        "dynasty": "唐",
        "collection_info": null
    },
    {
        "title": "八骏图诗",
        "author": "元稹",
        "content": "穆满志空阔，将行九州野。\n神驭四来归，天与八骏马。\n龙种无凡性，龙行无暂舍。\n朝辞扶桑底，暮宿昆崙下。\n鼻息吼春雷，蹄声裂寒瓦。\n尾掉沧波黑，汗染白云赭。\n华辀本修密，翠盖尚妍冶。\n御者腕不移，乘者寐不假。\n车无轮扁斵，辔无王良把。\n虽有万骏来，谁是敢骑者。",
        "dynasty": "唐",
        "collection_info": null
    },
    {
        "title": "画松",
        "author": "元稹",
        "content": "张璪画古松，往往得神骨。\n翠帚扫春风，枯龙戛寒月。\n流传画师辈，奇态尽埋没。\n纤枝无萧洒，顽榦空突兀。\n乃悟埃尘心，难状烟霄质。\n我去淅阳山，深山看真物。",
        "dynasty": "唐",
        "collection_info": null
    },
    {
        "title": "遣兴十首 一",
        "author": "元稹",
        "content": "始见棃花房，坐对棃花白。\n行看棃叶青，已復棃叶赤。\n严霜九月半，危蔕几时客。\n况有高高原，秋风四来迫。",
        "dynasty": "唐",
        "collection_info": null
    },
    {
        "title": "遣兴十首 二",
        "author": "元稹",
        "content": "莫厌夏日长，莫愁冬日短。\n欲识短復长，君看寒又暖。\n城中百万家，冤哀杂丝管。\n草没奉诚园，轩车昔曾满。",
        "dynasty": "唐",
        "collection_info": null
    },
    {
        "title": "遣兴十首 三",
        "author": "元稹",
        "content": "孤竹迸荒园，误与蓬麻列。\n久拥萧萧风，空长高高节。\n严霜荡羣秽，蓬断麻亦折。\n独立转亭亭，心期凤皇别。",
        "dynasty": "唐",
        "collection_info": null
    },
    {
        "title": "遣兴十首 四",
        "author": "元稹",
        "content": "艳艳翦红英，团团削翠茎。\n託根在褊浅，因依泥滓生。\n中有合欢蘂，池枯难遽呈。\n凉宵露华重，低徊当月明。",
        "dynasty": "唐",
        "collection_info": null
    },
    {
        "title": "遣兴十首 五",
        "author": "元稹",
        "content": "晚荷犹展卷，早蝉遽萧嘹。\n露叶行已重，况乃江风摇。\n炎夏火再伏，清商暗回飙。\n寄言抱志士，日月东西跳。",
        "dynasty": "唐",
        "collection_info": null
    },
    {
        "title": "遣兴十首 六",
        "author": "元稹",
        "content": "买马买锯牙，买犊买破车。\n养禽当养鹘，种树先种花。\n人生负俊健，天意与光华。\n莫学蚯蚓辈，食泥近土涯。",
        "dynasty": "唐",
        "collection_info": null
    },
    {
        "title": "遣兴十首 七",
        "author": "元稹",
        "content": "爱直莫爱夸，爱疾莫爱斜。\n爱谟莫爱诈，爱施莫爱奢。\n择才不求备，任物不过涯。\n用人如用己，理国如理家。",
        "dynasty": "唐",
        "collection_info": null
    },
    {
        "title": "遣兴十首 八",
        "author": "元稹",
        "content": "㸌㸌刀刃光，弯弯弓面张。\n入水斩犀兕，上山椎虎狼。\n里中无老少，唤作癫儿郎。\n一日风云会，横行归故乡。",
        "dynasty": "唐",
        "collection_info": null
    },
    {
        "title": "遣兴十首 九",
        "author": "元稹",
        "content": "团团规内星，未必明如月。\n託迹近北辰，周天无沦没。\n老人在南极，地远光不发。\n见则寿圣明，愿照高高阙。",
        "dynasty": "唐",
        "collection_info": null
    },
    {
        "title": "遣兴十首 十",
        "author": "元稹",
        "content": "河清谅嘉瑞，吾帝真圣人。\n时哉不我梦，此时为废民。\n光阴本跳踯，功业劳苦辛。\n一到江陵郡，三年成去尘。",
        "dynasty": "唐",
        "collection_info": null
    },
    {
        "title": "野节鞭",
        "author": "元稹",
        "content": "神鞭鞭宇宙，玉鞭鞭骐骥。\n紧綛野节鞭，本用鞭赑屃。\n使君鞭甚长，使君马亦利。\n司马并马行，司马马顦顇。\n短鞭不可施，疾步无由致。\n使君驻马言，愿以长鞭遗。\n此遗不寻常，此鞭不容易。\n金坚无缴绕，玉滑无尘腻。\n青蛇坼生石，不刺山阿地。\n乌龟旋眼斑，不染江头泪。\n长看雷雨痕，未忍驽骀试。\n持用换所持，无令等闲弃。\n答云君何奇，赠我君所贵。\n我用亦不凡，终身保明义。\n誓以鞭姦顽，不以鞭蹇踬。\n指撝狡兔踪，决挞怪龙睡。\n惜令寸寸折，节节不虚坠。\n因作换鞭诗，诗成谓同志。\n而我得闻之，笑君年少意。\n安用换长鞭，鞭长亦奚为。\n我有鞭尺余，泥抛风雨渍。\n不拟闲赠行，唯将烂夸醉。\n春来信马头，款缓花前辔。\n愿我迟似挛，饶君疾如翅。",
        "dynasty": "唐",
        "collection_info": null
    },
    {
        "title": "旱灾自咎贻七县宰",
        "author": "元稹",
        "content": "吾闻上帝心，降命明且仁。\n臣稹苟有罪，胡不灾我身。\n胡为旱一州，祸此千万人。\n一旱犹可忍，其旱亦已频。\n腊雪不满地，膏雨不降春。\n恻恻诏书下，半减麦与缗。\n半租岂不薄，尚竭力与筋。\n竭力不敢惮，惭戴天子恩。\n纍纍妇拜姑，吶吶翁语孙。\n禾黍日夜长，足得盈我囷。\n还填折粟税，酬偿贳麦邻。\n苟无公私责，饮水不为贫。\n欢言未盈口，旱气已再振。\n六月天不雨，秋孟亦既旬。\n区区昧陋积，祷祝非不勤。\n日驰衰白颜，再拜泥甲鳞。\n归来重思忖，愿告诸邑君。\n以彼天道远，岂如人事亲。\n团团囹圄中，无乃冤不申。\n扰扰食廪内，无乃姦有因。\n轧轧输送车，无乃使不伦。\n遥遥负担卒，无乃役不均。\n今年无大麦，计与珠玉滨。\n邨胥与里吏，无乃求取繁。\n符不敛钱急，值官因酒嗔。\n诛求与挞罚，无乃不逡巡。\n生小下里住，不曾州县门。\n诉词千万恨，无乃不得闻。\n强豪富酒肉，穷独无蒭薪。\n俱由案牍吏，无乃移祸屯。\n官分市井户，迭配水陆珍。\n未蒙所偿直，无乃不敢言。\n有一于此事，安可尤苍旻。\n借使漏刑宪，得不虞鬼神。\n自顾顽滞牧，坐贻灾沴臻。\n上羞朝廷寄，不愧闾里民。\n岂无神明宰，为我同苦辛。\n共布慈惠语，慰此衢客尘。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "巴蛇千种毒，其最鼻褰蛇。\n掉舌翻红燄，盘身蹙白花。\n喷人竖毛髮，饮浪沸泥沙。\n欲学叔敖瘗，其如多似麻。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "越岭南滨海，武都西隐戎。\n雄黄假名石，鷣鸟远难笼。\n讵有隳肠计，应无破脑功。\n巴山昼昏黑，妖雾毒蒙蒙。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "汉帝斩蛇劒，晋时烧上天。\n自兹繁巨蟒，往往寿千年。\n白昼遮长道，青溪蒸毒烟。\n战龙苍海外，平地血浮船。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "巴蛇蟠窟穴，穴下有巢蜂。\n近树禽垂翅，依原兽绝踪。\n微遭断手足，厚毒破心胸。\n昔甚招魂句，那知眼自逢。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "梨笑清都月，蜂游紫殿春。\n构脾分部伍，嚼蕊奉君亲。\n翅羽颇同类，心神固异伦。\n安知人世裏，下有噬人人。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "兰蕙本同畹，蜂蛇亦杂居。\n害心俱毒螫，妖燄两吹嘘。\n雷蛰吞噬止，枯焚巢穴除。\n可怜相济恶，勿谓祸无余。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "蜘蛛天下足，巴蜀就中多。\n缝隙容长踦，虚空织横罗。\n萦缠伤竹柏，吞噬及虫蛾。\n为送佳人喜，珠栊无奈何。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "网密将求食，丝斜误着人。\n因依方纪绪，挂罥遂容身。\n截道蝉冠碍，漫天玉露频。\n儿童怜小巧，渐欲及车轮。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "稚子怜圆网，佳人祝喜丝。\n那知缘暗隙，忽被囓柔肌。\n毒腠攻犹易，焚心疗恐迟。\n看看长祅绪，和扁欲涟洏。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "蚁子生无处，偏因湿处生。\n阴霪烦扰攘，拾粒苦譻𧭈。\n床上主人病，耳中虚藏鸣。\n雷霆翻不省，闻汝作牛声。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "时术功虽细，年深祸亦成。\n攻穿漏江海，噆食困蛟鲸。\n敢惮榱𣡵蠹，深藏柱石倾。\n寄言持重者，微物莫全轻。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "攘攘终朝见，悠悠卒岁疑。\n讵能分牝牡，焉得有蝝蚳。\n徙市竟何意，生涯都几时。\n巢由或逢我，应似我相期。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "蟆子微于蚋，朝繁夜则无。\n毫端生羽翼，针喙噆肌肤。\n暗毒应难免，羸形日渐枯。\n将身远相就，不敢恨非辜。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "晦景权藏毒，明时敢噬人。\n不劳生诟怒，祗足助酸辛。\n隼眦看无物，蛇躯庇有鳞。\n天方刍狗我，甘与尔相亲。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "有口深堪异，趋时讵可量。\n谁令通鼻息，何故辨馨香。\n沈水来沧海，崇兰泛露光。\n那能枉焚爇，尔众我微茫。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "可叹浮尘子，纤埃喻此微。\n宁谕隔纱幌，幷解透绵衣。\n有毒能成痏，无声不见飞。\n病来双眼暗，何计辨雰霏。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "乍可巢蚊睫，胡为附蟒鳞。\n已微于蠢蠢，仍害及仁人。\n动植皆分命，毫芒亦是身。\n哀哉此幽物，生死敌浮尘。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "但觉皮肤憯，安知琐细来。\n因风吹薄雾，向日误轻埃。\n暗囓堪销骨，潜飞有祸胎。\n然无防备处，留待雪霜摧。",
        "dynasty": "唐",
        "collection_info": null
    },
    {
        "title": "虫豸诗  一",
        "author": "元稹",
        "content": "阴深山有瘴，湿垫草多蝱。\n众噬锥刀毒，羣飞风雨声。\n汗粘疮痏痛，日曝苦辛行。\n饱尔蛆残腹，安知天地情。",
        "dynasty": "唐",
        "collection_info": null
    },
    {
        "title": "虫豸诗  二",
        "author": "元稹",
        "content": "千山溪沸石，六月火烧云。\n自顾生无类，那堪毒有羣。\n搏牛皮若截，噬马血成文。\n蹄角尚如此，肌肤安可云。",
        "dynasty": "唐",
        "collection_info": null
    },
    {
        "title": "虫豸诗  三",
        "author": "元稹",
        "content": "辛螫终非久，炎凉本递兴。\n秋风自天落，夏蘖与霜澄。\n一镜开潭面，千锋露石棱。\n气平虫豸死，云路好攀登。",
        "dynasty": "唐",
        "collection_info": null
    },
    {
        "title": "楚歌十首 一",
        "author": "元稹",
        "content": "楚人千万户，生死繫时君。\n当璧便为嗣，贤愚安可分。\n干戈长浩浩，篡乱亦纷纷。\n纵有明在下，区区何足云。",
        "dynasty": "唐",
        "collection_info": null
    },
    {
        "title": "楚歌十首 二",
        "author": "元稹",
        "content": "陶虞事已远，尼父独将明。\n潜穴龙无位，幽林兰自生。\n楚王谋授邑，此意復中倾。\n未别子西语，纵来何所成。",
        "dynasty": "唐",
        "collection_info": null
    },
    {
        "title": "楚歌十首 三",
        "author": "元稹",
        "content": "平王渐昏惑，无极转承恩。\n子建犹相贰，伍奢安得存。\n生居宫雉閟，死葬寝园尊。\n岂料奔吴士，鞭尸郢市门。",
        "dynasty": "唐",
        "collection_info": null
    },
    {
        "title": "楚歌十首 四",
        "author": "元稹",
        "content": "惧盈因邓曼，罢猎为樊姬。\n盛德留金石，清风鉴薄帷。\n襄王忽妖梦，宋玉復淫辞。\n万事捐宫馆，空山云雨期。",
        "dynasty": "唐",
        "collection_info": null
    },
    {
        "title": "楚歌十首 五",
        "author": "元稹",
        "content": "宜僚南市住，未省食人恩。\n临难忽相感，解纷宁用言。\n何如晋夷甫，坐占紫微垣。\n看着五胡乱，清谈空自尊。",
        "dynasty": "唐",
        "collection_info": null
    },
    {
        "title": "楚歌十首 六",
        "author": "元稹",
        "content": "谁恃王深宠，谁为楚上卿。\n包胥心独许，连夜哭秦兵。\n千乘徒虚尔，一夫安可轻。\n殷勤聘名士，莫但倚方城。",
        "dynasty": "唐",
        "collection_info": null
    },
    {
        "title": "楚歌十首 七",
        "author": "元稹",
        "content": "梁业雄图尽，遗孙世运消。\n宣明徒有号，江汉不相朝。\n碑碣高临路，松枝半作樵。\n唯余开圣寺，犹学武皇妖。",
        "dynasty": "唐",
        "collection_info": null
    },
    {
        "title": "楚歌十首 八",
        "author": "元稹",
        "content": "江陵南北道，长有远人来。\n死别登舟去，生心上马迴。\n荣枯诚异日，今古尽同灰。",
        "dynasty": "唐",
        "collection_info": null
    },
    {
        "title": "楚歌十首 九",
        "author": "元稹",
        "content": "三峡连天水，奔波万里来。\n风涛各自急，前后苦相推。\n倒入黄牛漩，惊衝滟滪堆。\n古今流不尽，流去不曾迴。",
        "dynasty": "唐",
        "collection_info": null
    },
    {
        "title": "楚歌十首 十",
        "author": "元稹",
        "content": "八荒同日月，万古共山川。\n生死既由命，兴衰还付天。\n栖栖王粲赋，愤愤屈平篇。\n各自埋幽恨，江流终宛然。",
        "dynasty": "唐",
        "collection_info": null
    },
    {
        "title": "襄阳道",
        "author": "元稹",
        "content": "羊公名渐远，唯有岘山碑。\n近日称难继，曹王任马彝。\n椒兰俱下世，城郭到今时。\n汉水清如玉，流来本为谁。",
        "dynasty": "唐",
        "collection_info": null
    },
    {
        "title": "赋得鱼登龙门",
        "author": "元稹",
        "content": "鱼贯终何益，龙门在苦登。\n有成当作雨，无用耻为鹏。\n激浪诚难泝，雄心亦自凭。\n风云潜会合，鬐鬣忽腾凌。\n泥滓辞河浊，烟霄见海澄。\n迴瞻顺流辈，谁敢望同升。",
        "dynasty": "唐",
        "collection_info": null
    },
    {
        "title": "贞元历",
        "author": "元稹",
        "content": "象魏纔颁历，龙镳已御天。\n犹看后元历，新署永贞年。\n半岁光阴在，三朝礼数迁。\n无因书简册，空得咏诗篇。",
        "dynasty": "唐",
        "collection_info": null
    },
    {
        "title": "塞马",
        "author": "元稹",
        "content": "塞马倦江渚，今朝神彩生。\n晓风寒猎猎，乍得草头行。\n夷狄寝烽候，关河无战声。\n何由当阵面，从尔四蹄轻。",
        "dynasty": "唐",
        "collection_info": null
    },
    {
        "title": "鹿角镇",
        "author": "元稹",
        "content": "去年湖水满，此地覆行舟。\n万怪吹高浪，千人死乱流。\n谁能问帝子，何事宠阳侯。\n渐恐鲸鲵大，波涛及九州。",
        "dynasty": "唐",
        "collection_info": null
    },
    {
        "title": "感事三首 一",
        "author": "元稹",
        "content": "为国谋羊舌，从来不为身。\n此心长自保，终不学张陈。",
        "dynasty": "唐",
        "collection_info": null
    },
    {
        "title": "感事三首 二",
        "author": "元稹",
        "content": "自笑心何劣，区区辨所冤。\n伯仁虽到死，终不向人言。",
        "dynasty": "唐",
        "collection_info": null
    },
    {
        "title": "感事三首 三",
        "author": "元稹",
        "content": "富贵年皆长，风尘旧转稀。\n白头方见绝，遥为一霑衣。",
        "dynasty": "唐",
        "collection_info": null
    },
    {
        "title": "题翰林东閤前小松",
        "author": "元稹",
        "content": "檐碍修鳞亚，霜侵簇翠黄。\n唯余入琴韵，终待舜弦张。",
        "dynasty": "唐",
        "collection_info": null
    },
    {
        "title": "清都夜境",
        "author": "元稹",
        "content": "夜久连观静，斜月何晶荧。\n寥天如碧玉，历历缀华星。\n楼榭自阴暎，云牖深冥冥。\n纤埃悄不起，玉砌寒光清。\n栖鹤露微影，枯松多怪形。\n南厢俨容卫，音响如可聆。\n启圣发空洞，朝真趋广庭。\n闲开蘂珠殿，暗阅金字经。\n屏气动方息，凝神心自灵。\n悠悠车马上，浩思安得宁。",
        "dynasty": "唐",
        "collection_info": null
    },
    {
        "title": "春晚寄杨十二兼呈赵八",
        "author": "元稹",
        "content": "蒙蒙竹树深，帘牖多清阴。\n避日坐林影，余花委芳襟。\n倾尊就残酌，舒卷续微吟。\n空际扬高蝶，风中聆素琴。\n广庭备幽趣，復对商山岑。\n独此爱时景，旷怀云外心。\n迁鸎恋嘉木，求友多好音。\n自无琅玕实，安得莲花簪。\n寄之二君子，希见双南金。",
        "dynasty": "唐",
        "collection_info": null
    },
    {
        "title": "与杨十二李三早入永寿寺看牡丹",
        "author": "元稹",
        "content": "晓入白莲宫，琉璃花界净。\n开敷多喻草，凌乱被幽径。\n压砌锦地铺，当霞日轮暎。\n蝶舞香暂飘，蠭牵蕊难正。\n笼处彩云合，露湛红珠莹。\n结叶影自交，摇风光不定。\n繁华有时节，安得保全盛。\n色见尽浮荣，希君了真性。",
        "dynasty": "唐",
        "collection_info": null
    },
    {
        "title": "春余遣兴",
        "author": "元稹",
        "content": "春去日渐迟，庭空草偏长。\n余英间初实，雪絮萦蛛网。\n好鸟多息阴，新篁已成响。\n帘开斜照入，树褭游丝上。\n绝迹念物闲，良时契心赏。\n单衣颇新绰，虚室復清敞。\n置酒奉亲宾，树萱自怡养。\n笑倚连枝花，恭扶瑞藤杖。\n步屧恣优游，望山多气象。\n云叶遥卷舒，风裾动萧爽。\n簪缨固烦杂，江海徒浩荡。\n野马笼赤霄，无由负羁鞅。",
        "dynasty": "唐",
        "collection_info": null
    },
    {
        "title": "忆云之",
        "author": "元稹",
        "content": "为鱼实爱泉，食辛宁避蓼。\n人生既相合，不復论窕窕。\n沧海良有穷，白日非长皎。\n何事一人心，各在四方表。\n泛若逐水萍，居为附松茑。\n流浪随所之，萦纡牵所绕。\n百龄颇跼促，况復迷寿夭。\n芟髮君已衰，冠岁予非小。\n娱乐不及时，暮年壮心少。\n感此幽念绵，遂为长悄悄。\n中庭草木春，历乱递相扰。\n奇树花冥冥，竹竿凤褭褭。\n幽芳被兰径，安得寄天杪。\n万里潇湘魂，夜夜南枝鸟。",
        "dynasty": "唐",
        "collection_info": null
    },
    {
        "title": "别李三",
        "author": "元稹",
        "content": "阶蓂附瑶砌，藂兰偶芳藿。\n高位良有依，幽姿亦相託。\n鲍叔知我贫，烹葵不为薄。\n半面契始终，千金比然诺。\n人生繫时命，安得无苦乐。\n但感游子颜，又值余英落。\n苍苍秦树云，去去缑山鹤。\n日暮分手归，杨花满城郭。",
        "dynasty": "唐",
        "collection_info": null
    },
    {
        "title": "秋夕远怀",
        "author": "元稹",
        "content": "旦夕天气爽，风飘叶渐轻。\n星繁河汉白，露逼衾枕清。\n丹鸟月中灭，莎鸡床下鸣。\n悠悠此怀抱，况復多远情。",
        "dynasty": "唐",
        "collection_info": null
    },
    {
        "title": "东西道",
        "author": "元稹",
        "content": "天皇开四极，便有东西道。\n万古阅行人，行人几人老。\n顾我倦行者，息阴何不早？\n少壮尘事多，那言壮年好。",
        "dynasty": "唐",
        "collection_info": null
    },
    {
        "title": "分流水",
        "author": "元稹",
        "content": "古时愁别泪，滴作分流水。\n日夜东西流，分流几千里。\n通塞两不见，波澜各自起。\n与君相背飞，去去心如此。",
        "dynasty": "唐",
        "collection_info": null
    },
    {
        "title": "西还",
        "author": "元稹",
        "content": "悠悠洛阳梦，郁郁灞陵树。\n落日正西归，逢君又东去。",
        "dynasty": "唐",
        "collection_info": null
    },
    {
        "title": "含风夕",
        "author": "元稹",
        "content": "炎昏勌烦久，逮此含风夕。\n夏服稍轻清，秋堂已岑寂。\n载欣凉宇旷，復念佳辰掷。\n络纬惊岁功，顾我何成绩。\n青荧微月钩，幽晖洞阴魄。\n水镜涵玉轮，若见渊泉璧。\n参差帘牖重，次第笼虚白。\n树影满空床，萤光缀深壁。\n怅望牵牛星，復为经年隔。\n露网褭风珠，轻河泛遥碧。\n讵无深秋夜，感此乍流易。\n亦有迟暮年，壮年良自惜。\n循环切中肠，感念追往昔。\n接瞬无停阴，何言问陈积。\n馨香推蕙兰，坚贞谕松柏。\n生物固有涯，安能比金石。\n况兹百龄内，扰扰纷众役。\n日月东西驰，飞车无留迹。\n来者良未穷，去矣定奚适。\n委顺在物为，营营復何益。",
        "dynasty": "唐",
        "collection_info": null
    },
    {
        "title": "秋堂夕",
        "author": "元稹",
        "content": "炎凉正迴互，金火郁相乘。\n云雷时交构，川泽方蒸腾。\n清风一朝胜，白露忽已凝。\n草木凡气尽，始见天地澄。\n况此秋堂夕，幽怀旷无朋。\n萧条帘外雨，倏闪案前灯。\n书卷满床席，蟏蛸悬復升。\n啼儿屡哑咽，勌僮时寝兴。\n泛觉昏夜目，咏谣畅烦膺。\n况吟获麟章，欲罢久不能。\n尧舜事已远，丘道安可胜。\n蜉蝣不信鹤，蜩鷃肯窥鹏。\n当年且不偶，没世何必称。\n胡为揭闻见，褒贬贻爱憎。\n焉用汩其泥，岂在清如冰。\n非白又非黑，谁能点青蝇。\n处世苟无闷，佯狂道非弘。\n无言被人觉，予亦笑孙登。",
        "dynasty": "唐",
        "collection_info": null
    },
    {
        "title": "酬乐天",
        "author": "元稹",
        "content": "放鹤在深水，置鱼在高枝。\n升沈或异势，同谓非所宜。\n君为邑中吏，皎皎鸾凤姿。\n顾我何为者，翻侍白玉墀。\n昔作芸香侣，三载不暂离。\n逮兹忽相失，旦夕梦魂思。\n崔嵬骊山顶，宫树遥参差。\n祗得两相望，不得长相随。\n多君岁寒意，裁作秋兴诗。\n上言风尘苦，下言时节移。\n官家事拘束，安得携手期。\n愿为云与雨，会合天之垂。",
        "dynasty": "唐",
        "collection_info": null
    },
    {
        "title": "杨子华画三首 一",
        "author": "元稹",
        "content": "杨画远于展，何言今在兹。\n依然古妆服，但感时节移。\n念君一朝意，遗我千载思。\n子亦几时客，安能长苦悲。",
        "dynasty": "唐",
        "collection_info": null
    },
    {
        "title": "杨子华画三首 二",
        "author": "元稹",
        "content": "皓腕卷红袖，锦鞴臂苍鹗。\n故人断弦心，稚齿从禽乐。\n当年惜贵游，遗形寄丹雘。\n骨象或依稀，铅华已寥落。\n似对古人民，无復昔城郭。\n子亦观病身，色空俱寂寞。",
        "dynasty": "唐",
        "collection_info": null
    },
    {
        "title": "杨子华画三首 三",
        "author": "元稹",
        "content": "颠倒世人心，纷纷乏公是。\n真赏画不成，画赏真相似。\n丹青各所尚，工拙何足恃。\n求此妄中精，嗟哉子华子。",
        "dynasty": "唐",
        "collection_info": null
    },
    {
        "title": "西州院",
        "author": "元稹",
        "content": "自入西州院，唯见东川城。\n今夜城头月，非暗又非明。\n文案床席满，卷舒赃罪名。\n惨悽且烦勌，弃之阶下行。\n怅望天回转，动摇万里情。\n参辰次第出，牛女颠倒倾。\n况此风中柳，枝条千万茎。\n到来篱下笋，亦已长短生。\n感怆正多绪，鵶鵶相唤惊。\n墙上杜鹃鸟，又作思归鸣。\n以彼撩乱思，吟为幽怨声。\n吟罢终不寝，冬冬復铛铛。",
        "dynasty": "唐",
        "collection_info": null
    },
    {
        "title": "台中鞫狱忆开元观旧事呈损之兼赠周兄四十韵",
        "author": "元稹",
        "content": "忆在开元馆，食柏练玉颜。\n疎慵日高卧，自谓轻人寰。\n李生隔墙住，隔墙如隔山。\n怪我久不识，先来问骄顽。\n十过乃一往，遂成相往还。\n以我文章卷，文章甚斒斓。\n因言辛庾辈，亦愿放羸孱。\n既回数子顾，展转相连攀。\n驱令选科目，若在阓与阛。\n学随尘土坠，漫数公卿关。\n唯恐坏情性，安能惧谤讪。\n还招辛庾李，静处杯巡环。\n进取果由命，不由趋险艰。\n穿杨二三子，弓矢次第弯。\n推我亦上道，再联朝士班。\n二月除御史，三月使巴蛮。\n蛮民詀諵诉，啮指明痛癏。\n怜蛮不解语，为发昏帅姦。\n归来五六月，旱色天地殷。\n分司别兄弟，各各泪潸潸。\n哀哉剧部职，唯数赃罪锾。\n死款依稀取，鬬辞方便删。\n道心常自愧，柔髮难久黫。\n折支望车乘，支痛谁置患。\n奇哉乳臭儿，绯紫䙀被间。\n渐大官渐贵，渐富心渐悭。\n闹装辔头𧤾，静拭腰带斑。\n鹞子绣线𩏪，狗儿金油镮。\n香汤洗騘马，翠篾笼白鷴。\n月请公王封，冰受天子颁。\n开筵试歌舞，别宅宠妖娴。\n坐卧摩绵褥，捧拥綟丝鬟。\n旦夕不相离，比翼若飞鸾。\n而我亦何苦，三十身已鳏。\n愁吟心骨颤，寒卧支体𤸷。\n居处虽幽静，尤悔少愉㦨。\n不如周道士，鹤岭临钟湾。\n绕院松瑟瑟，通畦水潺潺。\n阳坡自寻蕨，邨沼看沤菅。\n穷通两未遂，营营真老闲。",
        "dynasty": "唐",
        "collection_info": null
    },
    {
        "title": "韦氏馆与周隐客杜归和泛舟",
        "author": "元稹",
        "content": "天色低澹澹，池光漫油油。\n轻舟闲缴绕，不远池上楼。\n时物欣外奖，真元随内修。\n神恬津藏满，气委支节柔。\n众处岂自异，旷怀谁我俦。\n风车笼野马，八荒安足游。\n开颜陆浑杜，握手灵都周。\n持君宝珠赠，顶戴头上头。",
        "dynasty": "唐",
        "collection_info": null
    },
    {
        "title": "刘氏馆集隐客归和子元及之子蒙晦之",
        "author": "元稹",
        "content": "湿垫缘竹径，寥落护岸冰。\n偶然沽市酒，不越四五升。\n诗客爱时景，道人话升腾。\n笑言各有趣，悠哉古孙登。",
        "dynasty": "唐",
        "collection_info": null
    },
    {
        "title": "寄隐客",
        "author": "元稹",
        "content": "我年三十二，鬓有八九丝。\n非无官次第，其如身早衰。\n今人夸贵富，肉食与妖姬。\n而我俱不乐，贵富亦何为。\n况逢多士朝，贤俊若布棊。\n班行次第立，朱紫相参差。\n谟猷密勿进，羽檄纵横驰。\n监察官甚小，发言无所裨。\n小官仍不了，谴夺亦已随。\n时或不之弃，得不自弃之。\n陶君喜不遇，顾我復何疑。\n潜书周隐士，白云今有期。",
        "dynasty": "唐",
        "collection_info": null
    },
    {
        "title": "元和五年予官不了罚俸西归三月六日至陕府与吴十一兄端公崔二十二院长思怆曩游因投五十韵",
        "author": "元稹",
        "content": "小年闲爱春，认得春风意。\n未有花草时，先醲晓窗睡。\n霞朝澹云色，霁景牵诗思。\n渐到柳枝头，川光始明媚。\n长安车马客，倾心奉权贵。\n昼夜尘土中，那言早春至。\n此时我独游，我游有伦次。\n闲行曲江岸，便宿慈恩寺。\n扣林引寒龟，疏丛出幽翠。\n凌晨过杏园，晓露凝芳气。\n初阳好明净，嫩树怜低庳。\n排房似缀珠，欲啼红脸泪。\n新莺语娇小，浅水光流利。\n冷饮空腹杯，因成日高醉。\n酒醒闻饭钟，随僧受遗施。\n餐罢还復游，过从上文记。\n行逢二月半，始足游春骑。\n是时春已老，我游亦云既。\n藤开九华观，草结三条隧。\n新笋踊犀株，落梅飜蝶翅。\n名倡绣毂车，公子青丝辔。\n朝士还旬休，豪家得春赐。\n提携好音乐，翦铲空田地。\n同占杏花园，喧阗各丛萃。\n顾予烦寝兴，復往散顦顇。\n倦仆色肌羸，蹇驴行跛痹。\n春衫未成就，冬服渐尘腻。\n倾盖吟短章，书空忆难字。\n遥闻公主笑，近被王孙戏。\n邀我上华筵，横头坐宾位。\n那知我年少，深解酒中事。\n能唱犯声歌，偏精变筹义。\n含词待残拍，促舞递繁吹。\n叫噪掷投盘，生狞摄觥使。\n逡巡光景晏，散乱东西异。\n古观闭閒门，依然復幽閟。\n无端矫情性，漫学求科试。\n薄艺何足云，虚名偶频遂。\n拾遗天子前，密奏升平议。\n召见不须臾，憸庸已猜忌。\n朝陪香案班，暮作风尘尉。\n去岁又登朝，登为柏台吏。\n台官相束缚，不许放情志。\n寓直劳送迎，上堂烦避讳。\n分司在东洛，所职尤不易。\n罚俸得西归，心知受朝庇。\n常山攻小寇，淮右择良帅。\n国难身不行，劳生欲何为。\n吾兄谙性灵，崔子同臭味。\n投此挂冠词，一生还自恣。",
        "dynasty": "唐",
        "collection_info": null
    },
    {
        "title": "寄吴士矩端公五十韵",
        "author": "元稹",
        "content": "昔在凤翔日，十岁即相识。\n未有好文章，逢人赏颜色。\n可怜何郎面，二十纔冠饰。\n短髮予近梳，罗衫紫蝉翼。\n伯舅各骄纵，仁兄未摧抑。\n事业若杯盘，诗书甚徽纆。\n西州戎马地，贤豪事雄特。\n百万时可赢，十千良易借。\n寒食桐阴下，春风柳林侧。\n藉草送远游，列筵酬博塞。\n萎蕤云幕翠，灿烂红茵赩。\n脍缕轻似丝，香醅腻如职。\n将军频下城，佳人尽倾国。\n媚语娇不闻，纤腰輭无力。\n歌辞妙宛转，舞态能剜刻。\n筝弦玉指调，粉汗红绡拭。\n予时最年少，专务酒中职。\n未能解生狞，偏矜任狂直。\n曲庇桃根盏，横讲捎云式。\n乱布鬬分朋，惟新间谗慝。\n耻作最先吐，羞言未朝食。\n醉眼渐纷纷，酒声频䬵䬵。\n扣节参差乱，飞觥往来织。\n强起相维持，飜成两匍匐。\n边霜飒然降，战马鸣不息。\n但喜秋光丽，谁忧塞云黑。\n常随猎骑走，多在豪家匿。\n夜饮天既明，朝歌日还昃。\n荒狂岁云久，名利心潜逼。\n时辈多得途，亲朋屡相敕。\n闲因适农野，忽復爱稼穑。\n平生中圣人，飜然腐肠贼。\n亦从酒仙去，便被书魔惑。\n脱迹壮士场，甘心竖儒域。\n矜持翠筠管，敲断黄金勒。\n屡益兰膏灯，犹研兔枝墨。\n崎岖来掉荡，矫枉事沈默。\n隐笑甚艰难，敛容还屴崱。\n与君始分散，勉我劳修饰。\n岐路各营营，别离长恻恻。\n行看二十载，万事纷何极。\n相值或须臾，安能洞胸臆。\n昨来陕郊会，悲欢两难克。\n问我新相知，但报长相忆。\n岂无新知者，不及小相得。\n亦有生岁游，同年不同德。\n为别讵几时，伊予坠沟洫。\n大江鼓风浪，远道参荆棘。\n往事返无期，前途浩难测。\n一旦得自由，相求北山北。",
        "dynasty": "唐",
        "collection_info": null
    },
    {
        "title": "三月二十四日宿曾峰馆夜对桐花寄乐天",
        "author": "元稹",
        "content": "微月照桐花，月微花漠漠。\n怨澹不胜情，低回拂帘幕。\n叶新阴影细，露重枝条弱。\n夜久春恨多，风清暗香薄。\n是夕远思君，思君瘦如削。\n但感事睽违，非言官好恶。\n奏书金銮殿，步屣青龙阁。\n我在山馆中，满地桐花落。",
        "dynasty": "唐",
        "collection_info": null
    },
    {
        "title": "酬乐天书怀见寄",
        "author": "元稹",
        "content": "新昌北门外，与君从此分。\n街衢走车马，尘土不见君。\n君为分手归，我行行不息。\n我上秦岭南，君直枢星北。\n秦岭高崔嵬，商山好颜色。\n月照山馆花，裁诗寄相忆。\n天明作诗罢，草草随所如。\n凭人寄将去，三月无报书。\n荆州白日晚，城上鼓冬冬。\n行逢贺州牧，致书三四封。\n封题乐天字，未坼已霑裳。\n坼书八九读，泪落千万行。\n中有酬我诗，句句截我肠。\n仍云得诗夜，梦我魂凄凉。\n终言作书处，上直金銮东。\n诗书费一夕，万恨缄其中。\n中宵宫中出，復见宫月斜。\n书罢月亦落，晓灯随暗花。\n想君书罢时，南望劳所思。\n况我江上立，吟君怀我诗。\n怀我浩无极，江水秋正深。\n清见万丈底，照我平生心。\n感君求友什，因报壮士吟。\n持谢众人口，销尽犹是金。",
        "dynasty": "唐",
        "collection_info": null
    },
    {
        "title": "酬乐天登乐游园见忆",
        "author": "元稹",
        "content": "昔君乐游园，怅望天欲曛。\n今我大江上，快意波飜云。\n秋空压澶漫，澒洞无垢氛。\n四顾皆豁达，我眉今日伸。\n长安隘朝市，百道走埃尘。\n轩车随对列，骨肉非本亲。\n夸游丞相第，偷入常侍门。\n爱君直如髮，勿念江湖人。",
        "dynasty": "唐",
        "collection_info": null
    },
    {
        "title": "酬乐天早夏见怀",
        "author": "元稹",
        "content": "庭柚有垂实，燕巢无宿雏。\n我亦辞社燕，茫茫焉所如。\n君诗夏方早，我叹秋已徂。\n食物风土异，衾裯时节殊。\n荒草满田地，近移江上居。\n八日復切九，月明侵半除。",
        "dynasty": "唐",
        "collection_info": null
    },
    {
        "title": "酬乐天劝醉",
        "author": "元稹",
        "content": "神麯清浊酒，牡丹深浅花。\n少年欲相饮，此乐何可涯。\n沈机造神境，不必悟楞伽。\n酡颜返童貌，安用成丹砂。\n刘伶称酒德，所称良未多。\n愿君听此曲，我为尽称嗟。\n一杯颜色好，十盏胆气加。\n半酣得自恣，酩酊归太和。\n共醉真可乐，飞觥撩乱歌。\n独醉亦有趣，兀然无与他。\n美人醉灯下，左右流横波。\n王孙醉床上，颠倒眠绮罗。\n君今劝我醉，劝醉意如何。",
        "dynasty": "唐",
        "collection_info": null
    },
    {
        "title": "和乐天初授户曹喜而言志",
        "author": "元稹",
        "content": "王爵无细大，得请即为恩。\n君求户曹掾，贵以禄奉亲。\n闻君得所请，感我欲霑巾。\n今人重轩冕，所重华与纷。\n矜夸仕台阁，奔走无朝昏。\n君衣不盈箧，君食不满囷。\n君言养既薄，何以荣我门。\n披诚再三请，天子怜俭贫。\n词曹直文苑，捧诏荣且忻。\n归来高堂上，兄弟罗酒尊。\n各称千万寿，共饮三四巡。\n我实知君者，千里能具陈。\n感君求禄意，求禄殊众人。\n上以奉颜色，余以及亲宾。\n弃名不弃实，谋养不谋身。\n可怜白华士，永愿凌青云。",
        "dynasty": "唐",
        "collection_info": null
    },
    {
        "title": "和乐天赠吴丹",
        "author": "元稹",
        "content": "不识吴生面，久知吴生道。\n迹虽染世名，心本奉天老。\n雌一守命门，回九填血脑。\n委气荣卫和，咽津颜色好。\n传闻共甲子，衰隤尽枯[槁]。\n独有冰雪容，纤华夺鲜缟。\n问人何能尔，吴实旷怀抱。\n弁冕徒挂身，身外非所宝。\n伊予固童昧，希真亦云早。\n石坛玉晨尊，昼夜长自埽。\n密印视丹田，游神梦三岛。\n万过黄庭经，一食青精稻。\n冥搜方朔桃，结念安期枣。\n绿髮幸未改，丹诚自能保。\n行当摆尘缨，吴门事探讨。\n君为先此词，终期搴瑶草。",
        "dynasty": "唐",
        "collection_info": null
    },
    {
        "title": "和乐天秋题曲江",
        "author": "元稹",
        "content": "十载定交契，七年镇相随。\n长安最多处，多是曲江池。\n梅杏春尚小，芰荷秋已衰。\n共爱寥落境，相将偏此时。\n绵绵红蓼水，扬扬白鹭鹚。\n诗句偶未得，酒杯聊久持。\n今来云雨旷，旧赏魂梦知。\n况乃江枫夕，和君秋兴诗。",
        "dynasty": "唐",
        "collection_info": null
    },
    {
        "title": "和乐天别弟后月夜作",
        "author": "元稹",
        "content": "闻君别爱弟，明天照夜寒。\n秋雁拂檐影，晓琴当砌弹。\n怅望天澹澹，因思路漫漫。\n吟为别弟操，闻者为辛酸。\n况我兄弟远，一身形影单。\n江波浩无极，但见时岁阑。",
        "dynasty": "唐",
        "collection_info": null
    },
    {
        "title": "和乐天秋题牡丹丛",
        "author": "元稹",
        "content": "敝宅艳山卉，别来长叹息。\n吟君晚丛咏，似见摧隤色。\n欲识别后容，勤过晚丛侧。",
        "dynasty": "唐",
        "collection_info": null
    },
    {
        "title": "春月",
        "author": "元稹",
        "content": "春月虽至明，终有霭霭光。\n不似秋冬色，逼人寒带霜。\n纤粉澹虚壁，轻烟笼半床。\n分晖间林影，余照上虹梁。\n病久尘事隔，夜闲清兴长。\n拥抱颠倒领，步屣东西厢。\n风柳结柔援，露梅飘暗香。\n雪含樱绽蘂，珠蹙桃缀房。\n杳杳有余思，行行安可忘。\n四邻非旧识，无以话中肠。\n南有居士俨，默坐调心王。\n款关一问讯，为我披衣裳。\n延我入深竹，暖我于小堂。\n视身琉璃莹，谕指芭蕉黄。\n復有比丘溢，早传龙树方。\n口中秘丹诀，肘后悬青囊。\n锡杖虽独振，刀圭期共尝。\n未知仙近远，已觉神轻翔。\n夜久魂耿耿，月明露苍苍。\n悲哉沈眠士，宁见兹夕良。",
        "dynasty": "唐",
        "collection_info": null
    },
    {
        "title": "月临花",
        "author": "元稹",
        "content": "临风扬扬花，透影胧胧月。\n巫峡隔波云，姑峰漏霞雪。\n镜匀娇面粉，灯泛高笼缬。\n夜久清露多，啼珠坠还结。",
        "dynasty": "唐",
        "collection_info": null
    },
    {
        "title": "红芍药",
        "author": "元稹",
        "content": "芍药绽红绡，巴篱织青琐。\n繁丝蹙金蘂，高燄当炉火。\n翦刻彤云片，开张赤霞裹。\n烟轻琉璃叶，风亚珊瑚朵。\n受露色低迷，向人娇婀娜。\n酡颜醉后泣，小女妆成坐。\n艳艳锦不如，夭夭桃未可。\n晴霞畏欲散，晚日愁将堕。\n结植本为谁，赏心期在我。\n采之谅多思，幽赠何由果。",
        "dynasty": "唐",
        "collection_info": null
    },
    {
        "title": "送王十一南行",
        "author": "元稹",
        "content": "夏水漾天末，晚旸依岸邨。\n风调乌尾劲，眷恋余芳尊。\n解袂方瞬息，征帆已翩翻。\n江豚涌高浪，枫树摇去魂。\n远戍宗侣泊，暮烟洲渚昏。\n离心讵几许，骤若移寒温。\n此别信非久，胡为坐忧烦。\n我留石难转，君泛云无根。\n万里湖南月，三声山上猿。\n从兹耿幽梦，夜夜湘与沅。",
        "dynasty": "唐",
        "collection_info": null
    },
    {
        "title": "三叹 一",
        "author": "元稹",
        "content": "孤劒锋刀涩，犹能神彩生。\n有时雷雨过，暗吼阗阗声。\n主人閟灵宝，畏作升天行。\n淬砺当阳铁，刻为干镆名。\n远求鸊鹈莹，同用玉匣盛。\n颜色纵相类，利钝颇相倾。\n雄为光电烻，雌但深泓澄。\n龙怒有奇变，青蛇终不惊。",
        "dynasty": "唐",
        "collection_info": null
    },
    {
        "title": "三叹 二",
        "author": "元稹",
        "content": "仙凤翠皇死，葳蕤光彩低。\n非无鸳鸾侣，誓不同树栖。\n飞驰岁云暮，感念雏在泥。\n顾影不自暖，寄尔蟠桃鸡。\n驯养岂无愧，类族安得齐。\n愿言成羽翼，奋翅凌丹梯。",
        "dynasty": "唐",
        "collection_info": null
    },
    {
        "title": "三叹 三",
        "author": "元稹",
        "content": "天骥失龙偶，三年常夜嘶。\n哀缘喷风断，渴且含霜啼。\n长恐绝遗类，不復蹑云霓。\n非无駉駉者，鹤意不在鸡。\n春来筋骨瘦，弔影心亦迷。\n自此渥洼种，应生浊水泥。",
        "dynasty": "唐",
        "collection_info": null
    },
    {
        "title": "遣昼",
        "author": "元稹",
        "content": "密竹有清阴，旷怀无尘滓。\n况乃秋日光，玲珑晓窗裏。\n旬休聊自适，今辰日高起。\n栉沐坐前轩，风轻镜如水。\n开卷恣咏谣，望云闲徙倚。\n新菊媚鲜妍，短萍怜靃靡。\n埽除田地静，摘掇园蔬美。\n幽翫惬诗流，空堂称居士。\n客来伤寂寞，我念遗烦鄙。\n心迹两相忘，谁能验行止。",
        "dynasty": "唐",
        "collection_info": null
    },
    {
        "title": "冬夜怀李侍御王太祝段丞",
        "author": "元稹",
        "content": "浩露烟壒尽，月光閒有余。\n松篁细阴影，重以帘牖疎。\n泛览星粲粲，轻河悠碧虚。\n纤云不成叶，脉脉风丝舒。\n丹竈炽东序，烧香罗玉书。\n飘飘魂神举，若骖鸾鹤舆。\n感念夙昔意，华尚簪与裾。\n簪裾讵几许，累创吞钩鱼。\n今闻馨香道，一以悟臭帤。\n悟觉誓不惑，永抱胎仙居。\n昼夜欣所适，安知岁云除。\n行行二三友，君怀復何如。",
        "dynasty": "唐",
        "collection_info": null
    },
    {
        "title": "西斋小松二首 一",
        "author": "元稹",
        "content": "松树短于我，清风亦已多。\n况乃枝上雪，动摇微月波。\n幽姿得閒地，讵感岁蹉跎。\n但恐厦终构，藉君当奈何。",
        "dynasty": "唐",
        "collection_info": null
    },
    {
        "title": "西斋小松二首 二",
        "author": "元稹",
        "content": "簇簇枝新黄，纤纤攒素指。\n柔苙渐依条，短莎还半委。\n清风日夜高，凌云意何已。\n千岁盘老龙，修鳞自兹始。",
        "dynasty": "唐",
        "collection_info": null
    },
    {
        "title": "周先生",
        "author": "元稹",
        "content": "寥寥空山岑，冷冷风松林。\n流月垂鳞光，悬泉扬高音。\n希夷周先生，烧香调琴心。\n神力盈三千，谁能还黄金。",
        "dynasty": "唐",
        "collection_info": null
    },
    {
        "title": "遣春十首 一",
        "author": "元稹",
        "content": "晓月笼云影，鸎声余雾中。\n暗芳飘露气，轻寒生柳风。\n冉冉一趋府，未为劳我躬。\n因兹得晨起，但觉情兴隆。",
        "dynasty": "唐",
        "collection_info": null
    },
    {
        "title": "遣春十首 二",
        "author": "元稹",
        "content": "久雨怜霁景，偶来堤上行。\n空蒙天色嫩，杳淼江面平。\n百草短长出，众禽高下鸣。\n春阳各有分，予亦澹无情。",
        "dynasty": "唐",
        "collection_info": null
    },
    {
        "title": "遣春十首 三",
        "author": "元稹",
        "content": "镜皎碧潭水，微波粗成文。\n烟光垂碧草，琼脉散纤云。\n岸柳好阴影，风裾遗垢氛。\n悠然送春目，八荒谁与羣。",
        "dynasty": "唐",
        "collection_info": null
    },
    {
        "title": "遣春十首 四",
        "author": "元稹",
        "content": "低迷笼树烟，明净当霞日。\n阳燄波春空，平湖漫凝溢。\n雪鹭远近飞，渚牙浅深出。\n江流復浩荡，相为坐纡郁。",
        "dynasty": "唐",
        "collection_info": null
    },
    {
        "title": "遣春十首 五",
        "author": "元稹",
        "content": "暄寒深浅春，红白前后花。\n颜色讵相让，生成良有涯。\n梅芳勿自早，菊秀勿自赊。\n各将一时意，终年无再华。",
        "dynasty": "唐",
        "collection_info": null
    },
    {
        "title": "遣春十首 六",
        "author": "元稹",
        "content": "高屋童稚少，春来归燕多。\n葺旧良易就，新院亦已罗。\n俯怜雏化卵，仰愧鹏无窠。\n巢栋与巢幕，秋风俱奈何。",
        "dynasty": "唐",
        "collection_info": null
    },
    {
        "title": "遣春十首 七",
        "author": "元稹",
        "content": "撩乱扑树蜂，摧残恋房蕊。\n风吹雨又频，安得繁于绮。\n酒杯沈易过，世事纷何已。\n莫倚颜似花，君看岁如水。",
        "dynasty": "唐",
        "collection_info": null
    },
    {
        "title": "遣春十首 八",
        "author": "元稹",
        "content": "绕郭高高冢，半是荆王墓。\n后嗣炽阳台，前贤甘荜路。\n善恶徒自分，波流尽东注。\n胡然不饮酒，坐落桐花树。",
        "dynasty": "唐",
        "collection_info": null
    },
    {
        "title": "遣春十首 九",
        "author": "元稹",
        "content": "花阴莎草长，藉莎闲自酌。\n坐看鸎鬬枝，轻花满尊杓。\n葛巾竹稍挂，书卷琴上阁。\n沽酒过此生，狂歌眼前乐。",
        "dynasty": "唐",
        "collection_info": null
    },
    {
        "title": "遣春十首 十",
        "author": "元稹",
        "content": "梨叶已成阴，柳条纷起絮。\n波绿紫屏风，螺红碧筹筯。\n三杯面上热，万事心中去。\n我意风散云，何劳问行处。",
        "dynasty": "唐",
        "collection_info": null
    },
    {
        "title": "表夏十首 一",
        "author": "元稹",
        "content": "夏风多暖暖，树木有繁阴。\n新笋紫长短，早樱红浅深。\n烟花云幕重，榴艳朝景侵。\n华实各自好，讵云芳意沈。",
        "dynasty": "唐",
        "collection_info": null
    },
    {
        "title": "表夏十首 二",
        "author": "元稹",
        "content": "初日满阶前，轻风动帘影。\n旬时得休浣，高卧阅清景。\n僮儿拂巾箱，鵶轧深林井。\n心到物自闲，何劳远箕颕。",
        "dynasty": "唐",
        "collection_info": null
    },
    {
        "title": "表夏十首 三",
        "author": "元稹",
        "content": "江瘴炎夏早，蒸腾信难度。\n今宵好风月，独此荒庭趣。\n露叶倾暗光，流星委余素。\n但恐清夜徂，讵悲朝景暮。",
        "dynasty": "唐",
        "collection_info": null
    },
    {
        "title": "表夏十首 四",
        "author": "元稹",
        "content": "孟月夏犹浅，奇云未成峰。\n度霞红漠漠，压浪白溶溶。\n玉委有余润，飙驰无去踪。\n何如捧云雨，喷毒随蛟龙。",
        "dynasty": "唐",
        "collection_info": null
    },
    {
        "title": "表夏十首 五",
        "author": "元稹",
        "content": "流芳递炎景，繁英尽寥落。\n公署香满庭，晴霞覆阑药。\n裁红起高燄，缀绿排新萼。\n凭此遣幽怀，非言念将谑。",
        "dynasty": "唐",
        "collection_info": null
    },
    {
        "title": "表夏十首 六",
        "author": "元稹",
        "content": "红丝散芳树，旋转光风急。\n烟泛被笼香，露浓妆面湿。\n佳人不在此，恨望阶前立。\n忽厌夏景长，今春行已及。",
        "dynasty": "唐",
        "collection_info": null
    },
    {
        "title": "表夏十首 七",
        "author": "元稹",
        "content": "百舌渐吞声，黄鸎正娇小。\n云鸿方警夜，笼鸡已鸣晓。\n当时客自适，运去谁能矫。\n莫厌夏虫多，蜩螗定相扰。",
        "dynasty": "唐",
        "collection_info": null
    },
    {
        "title": "表夏十首 八",
        "author": "元稹",
        "content": "翩翩帘外燕，戢戢巢内雏。\n啖食筋力尽，毛衣成紫襦。\n朝来各飞去，雄雌梁上呼。\n养子将备老，恶儿那胜无。",
        "dynasty": "唐",
        "collection_info": null
    },
    {
        "title": "表夏十首 九",
        "author": "元稹",
        "content": "西山夏雪消，江势东南泻。\n风波高若天，滟滪低于马。\n正被黄牛旋，难期白帝下。\n我在平地行，翻忧济川者。",
        "dynasty": "唐",
        "collection_info": null
    },
    {
        "title": "表夏十首 十",
        "author": "元稹",
        "content": "灵均死波后，是节常浴兰。\n綵缕碧筠糉，香秔白玉团。\n逝者良自苦，今人反为欢。\n哀哉徇名士，没命求所难。",
        "dynasty": "唐",
        "collection_info": null
    },
    {
        "title": "解秋十首 一",
        "author": "元稹",
        "content": "清晨颒寒水，动摇襟袖轻。\n翳翳林上叶，不知秋暗生。\n回悲镜中髮，华白三四茎。\n岂无满头黑，念此衰已萌。",
        "dynasty": "唐",
        "collection_info": null
    },
    {
        "title": "解秋十首 二",
        "author": "元稹",
        "content": "微霜纔结露，翔鸠初变鹰。\n无乃天地意，使之行小惩。\n鸱鸮诚可恶，蔽日有高鹏。\n舍大以擒细，我心终不能。",
        "dynasty": "唐",
        "collection_info": null
    },
    {
        "title": "解秋十首 三",
        "author": "元稹",
        "content": "往岁学仙侣，各在无何乡。\n同时骛名者，次第鹓鹭行。\n而我两不遂，三十鬓添霜。\n日暮江上立，蝉鸣枫树黄。",
        "dynasty": "唐",
        "collection_info": null
    },
    {
        "title": "解秋十首 四",
        "author": "元稹",
        "content": "后伏火犹在，先秋蝉已多。\n云色日夜白，骄阳能几何。\n壤隙漏江海，忽微成网罗。\n勿言时不至，但恐岁蹉跎。",
        "dynasty": "唐",
        "collection_info": null
    },
    {
        "title": "解秋十首 五",
        "author": "元稹",
        "content": "新月纔到地，轻河如泛云。\n萤飞高下火，树影参差文。\n露簟有微润，清香时暗焚。\n夜闲心寂默，洞庭无垢氛。",
        "dynasty": "唐",
        "collection_info": null
    },
    {
        "title": "解秋十首 六",
        "author": "元稹",
        "content": "霁丽床前影，飘萧帘外竹。\n簟凉朝睡重，梦觉茶香熟。\n亲烹园内葵，凭买家家麯。\n酿酒幷毓蔬，人来有棊局。",
        "dynasty": "唐",
        "collection_info": null
    },
    {
        "title": "解秋十首 七",
        "author": "元稹",
        "content": "寒竹秋雨重，凌霄晚花落。\n低回翠玉梢，散乱栀黄萼。\n颜色有殊异，风霜无好恶。\n年年百草芳，毕意同萧索。",
        "dynasty": "唐",
        "collection_info": null
    },
    {
        "title": "解秋十首 八",
        "author": "元稹",
        "content": "春非我独春，秋非我独秋。\n岂念百草死，但念霜满头。\n头白古所同，胡为坐烦忧。\n茫茫百年内，处身良未休。",
        "dynasty": "唐",
        "collection_info": null
    },
    {
        "title": "解秋十首 九",
        "author": "元稹",
        "content": "西风冷衾簟，展转布华茵。\n来者承玉体，去者流芳尘。\n适意丑为好，及时疎亦亲。\n衰周仲尼出，无乃为妖人。",
        "dynasty": "唐",
        "collection_info": null
    },
    {
        "title": "解秋十首 十",
        "author": "元稹",
        "content": "漠漠江面烧，微微枫树烟。\n今日復今夕，秋怀方浩然。\n况我头上髮，衰白不待年。\n我怀有时极，此意何由诠。",
        "dynasty": "唐",
        "collection_info": null
    },
    {
        "title": "遣病十首 一",
        "author": "元稹",
        "content": "服药备江瘴，四年方一疠。\n岂是药无功，伊予久留滞。\n滞留人固薄，瘴久药难制。\n去日良已甘，归途奈无际。",
        "dynasty": "唐",
        "collection_info": null
    },
    {
        "title": "遣病十首 二",
        "author": "元稹",
        "content": "弃置何所任，郑公怜我病。\n三十九万钱，资予养顽瞑。\n身贱杀何益，恩深报难罄。\n公其万千年，世有天之郑。",
        "dynasty": "唐",
        "collection_info": null
    },
    {
        "title": "遣病十首 三",
        "author": "元稹",
        "content": "忆作孩稚初，健羡成人列。\n倦学厌日长，嬉游念佳节。\n今来渐讳年，顿与前心别。\n白日速如飞，佳晨亦骚屑。",
        "dynasty": "唐",
        "collection_info": null
    },
    {
        "title": "遣病十首 四",
        "author": "元稹",
        "content": "昔在痛饮场，憎人病辞醉。\n病来身怕酒，始悟他人意。\n怕酒岂不闲，悲无少年气。\n传语少年儿，杯盘莫回避。",
        "dynasty": "唐",
        "collection_info": null
    },
    {
        "title": "遣病十首 五",
        "author": "元稹",
        "content": "忆初头始白，昼夜惊一缕。\n渐及鬓与鬚，多来不能数。\n壮年等闲过，过壮年已五。\n华髮不再青，劳生竟何补。",
        "dynasty": "唐",
        "collection_info": null
    },
    {
        "title": "遣病十首 六",
        "author": "元稹",
        "content": "在家非不病，有病心亦安。\n起居甥侄扶，药饵兄嫂看。\n今病兄远路，道遥书信难。\n寄言娇小弟，莫作官家官。",
        "dynasty": "唐",
        "collection_info": null
    },
    {
        "title": "遣病十首 七",
        "author": "元稹",
        "content": "燕巢官舍内，我尔俱为客。\n岁晚我独留，秋深尔安适。\n风高翅羽垂，路远烟波隔。\n去去玉山岑，人间网罗窄。",
        "dynasty": "唐",
        "collection_info": null
    },
    {
        "title": "遣病十首 八",
        "author": "元稹",
        "content": "檐宇夜来旷，暗知秋已生。\n卧悲衾簟冷，病觉支体轻。\n炎昏岂不勌，时去聊自惊。\n浩叹终一夕，空堂天欲明。",
        "dynasty": "唐",
        "collection_info": null
    },
    {
        "title": "遣病十首 九",
        "author": "元稹",
        "content": "秋依静处多，况乃凌晨趣。\n深竹蝉昼风，翠茸衫晓露。\n庭莎病看长，林果闲知数。\n何以强健时，公门日劳骛。",
        "dynasty": "唐",
        "collection_info": null
    },
    {
        "title": "遣病十首 十",
        "author": "元稹",
        "content": "朝结故乡念，暮作空堂寝。\n梦别泪亦流，啼痕暗横枕。\n昔愁凭酒遣，今病安能饮。\n落尽秋槿花，离人病犹甚。",
        "dynasty": "唐",
        "collection_info": null
    },
    {
        "title": "寒",
        "author": "元稹",
        "content": "江瘴节候暖，腊初梅已残。\n夜来北风至，喜见今日寒。\n扣冰浅塘水，拥雪深竹阑。\n復此满尊醁，但嗟谁与欢。",
        "dynasty": "唐",
        "collection_info": null
    },
    {
        "title": "玉泉道中作",
        "author": "元稹",
        "content": "楚俗物候晚，孟冬纔有霜。\n早农半华实，夕水含风凉。\n遐想云外寺，峰峦渺相望。\n松门接官路，泉脉连僧房。\n微露上弦月，暗焚初夜香。\n谷深烟壒净，山虚钟磬长。\n念此清境远，復忧尘事妨。\n行行即前路，勿滞分寸光。",
        "dynasty": "唐",
        "collection_info": null
    },
    {
        "title": "遣病",
        "author": "元稹",
        "content": "自古谁不死，不復记其名。\n今年京城内，死者老少幷。\n独孤纔四十，仕宦方荣荣。\n李三三十九，登朝有清声。\n赵昌八十余，三拥大将旌。\n为生信异异，之死同冥冥。\n其家哭泣爱，一一无异情。\n其类嗟叹惜，各各无重轻。\n万龄龟菌等，一死天地平。\n以此方我病，我病何足惊。\n借如今日死，亦足了一生。\n借使到百年，不知何所成。\n况我早师佛，屋宅此身形。\n舍彼復就此，去留何所萦。\n前身为过迹，来世即前程。\n但念行不息，岂忧无路行。\n蜕骨龙不死，蜕皮蝉自鸣。\n胡为神蜕体，此道人不明。\n持谢爱朋友，寄之仁弟兄。\n吟此可达观，世言何足听。",
        "dynasty": "唐",
        "collection_info": null
    },
    {
        "title": "感梦",
        "author": "元稹",
        "content": "十月初二日，我行蓬州西。\n三十里有馆，有馆名芳溪。\n荒邮屋舍坏，新雨田地泥。\n我病百日余，肌体顾若刲。\n气填暮不食，早早掩窦圭。\n阴寒筋骨病，夜久灯火低。\n忽然寝成梦，宛见颜如珪。\n似叹久离别，嗟嗟復悽悽。\n问我何病痛，又叹何栖栖。\n答云痰滞久，与世復相暌。\n重云痰小疾，良药固易挤。\n前时奉橘丸，攻疾有神功。\n何不善和疗，岂独头有风。\n殷勤平生事，款曲无不终。\n悲欢两相极，以是半日中。\n言罢相与行，行行古成裏。\n同行復一人，不识谁氏子。\n逡巡急吏来，呼唤愿且止。\n驰至相君前，再拜復再起。\n启云吏有奉，奉命传所旨。\n事有大惊忙，非君不能理。\n答云久就闲，不愿见劳使。\n多谢致勤勤，未敢相唯唯。\n我因前献言，此事愚可料。\n乱热由静消，理繁在知要。\n君如冬月阳，奔走不必召。\n君如铜镜明，万物自可照。\n愿君许苍生，勿復高体调。\n相君不我言，顾我再三笑。\n行行及城户，黯黯余日晖。\n相君不我言，命我从此归。\n不省别时语，但省涕淋漓。\n觉来身体汗，坐卧心骨悲。\n闪闪灯背壁，胶胶鸡去埘。\n倦童颠倒寝，我泪纵横垂。\n泪垂啼不止，不止啼且声。\n啼声觉僮仆，僮仆撩乱惊。\n问我何所苦，问我何所思。\n我亦不能语，惨惨即路岐。\n前经新政县，今夕復明辰。\n寘寘满心气，不得说向人。\n奇哉赵明府，怪我眉不伸。\n云有北来僧，住此月与旬。\n自言辨贵骨，谓若识天真。\n谈游费閟景，何不与逡巡？\n僧来为予语，语及昔所知。\n自言有奇中，裴相未相时。\n读书灵山寺，住处接园篱。\n指言他日贵，晷刻似不移。\n我闻僧此语，不觉泪歔欷。\n因言前夕梦，无人一相谓。\n无乃裴相君，念我胸中气。\n遣师及此言，使我尽前事。\n僧云彼何亲，言下涕不已。\n我云知我深，不幸先我死。\n僧云裴相君，如君恩有几。\n我云滔滔众，好直者皆是。\n唯我与白生，感遇同所以。\n官学不同时，生小异乡里。\n拔我尘土中，使我名字美。\n美名何足多，深分从此始。\n吹嘘莫我先，顽陋不我鄙。\n往往裴相门，终年不曾履。\n相门多众流，多誉亦多毁。\n如闻风过尘，不动井中水。\n前时予掾荆，公在期復起。\n自从裴公无，吾道甘已矣。\n白生道亦孤，谗谤销骨髓。\n司马九江城，无人一言理。\n为师陈苦言，挥涕满十指。\n未死终报恩，师听此男子。",
        "dynasty": "唐",
        "collection_info": null
    },
    {
        "title": "和东川李相公慈竹十二韵",
        "author": "元稹",
        "content": "慈竹不外长，密比青瑶华。\n矛攒有森束，玉粒无蹉跎。\n纤粉妍腻质，细琼交翠柯。\n亭亭霄汉近，霭霭雨露多。\n冰碧寒夜耸，箫韶风昼罗。\n烟含胧胧影，月泛鳞鳞波。\n鸾凤一已顾，燕雀永不过。\n幽姿媚庭实，颢气爽天涯。\n峻节高转露，贞筠寒更佳。\n託身仙坛上，灵物神所呵。\n时与天籁合，日闻阳春歌。\n应怜孤生者，摧折成病痾。",
        "dynasty": "唐",
        "collection_info": null
    },
    {
        "title": "酬东川李相公十六韵",
        "author": "元稹",
        "content": "昔附赤霄羽，葳蕤游紫垣。\n鬬班香案上，奏语玉晨尊。\n戆直撩忌讳，科仪惩傲顽。\n自从真籍除，弃置勿復论。\n前时共游者，日夕黄金轩。\n请帝下巫觋，八荒求我魂。\n鸾凤屡鸣顾，燕雀尚篱藩。\n徒令霄汉外，往往尘念存。\n存念岂虚设，併投琼与璠。\n弹珠古所讶，此用何太敦。\n邹律寒气变，郑琴祥景奔。\n灵芝绕身出，左右光彩繁。\n碾玉无俗色，蘂珠非世言。\n重惭前日句，陋若莸并荪。\n腊月巴地雨，瘴江愁浪翻。\n因持骇鸡宝，一照浊水昏。",
        "dynasty": "唐",
        "collection_info": null
    },
    {
        "title": "酬独孤二十六送归通州",
        "author": "元稹",
        "content": "再拜捧兄赠，拜兄珍重言。\n我有平生志，临别将具论。\n十岁慕倜傥，爱白不爱昏。\n宁爱寒切烈，不爱旸温暾。\n二十走猎骑，三十游海门。\n憎兔跳趯趯，恶鹏黑翻翻。\n鳌钓气方壮，鹘拳心颇尊。\n下观鬇鬡辈，一扫冀不存。\n名冠壮士籍，功酬明主恩。\n不然合身弃，何况身上痕。\n金石有销烁，胏腑无寒温。\n分画久已定，波涛何足烦。\n尝希苏门啸，讵厌巴树猿。\n瘴水徒浩浩，浮云亦轩轩。\n长歌莫长欢，饮斛莫饮樽。\n生为醉乡客，死作达士魂。",
        "dynasty": "唐",
        "collection_info": null
    },
    {
        "title": "酬刘猛见送",
        "author": "元稹",
        "content": "种花有颜色，异色即为妖。\n养鸟恶羽翮，剪翮不待高。\n非无剪伤者，物性难自逃。\n百足虽捷捷，商羊亦翘翘。\n伊余狷然质，谬入多士朝。\n任气有愎戆，容身寡朋曹。\n愚狂偶似直，静僻非敢骄。\n一为毫髮忤，十载山川遥。\n烁铁不在火，割肌不在刀。\n险心露山岳，流语翻波涛。\n六尺安敢主，方寸自由调。\n神劒土不蚀，异布火不燋。\n虽无二物姿，庶欲効一毫。\n未能深蹙蹙，多谢相劳劳。\n去去我移马，迟迟君过桥。\n云势正横壑，江流初满槽。\n持此慰远道，此之为旧交。",
        "dynasty": "唐",
        "collection_info": null
    },
    {
        "title": "酬乐天赴江州路上见寄三首 一",
        "author": "元稹",
        "content": "昔在京城心，今在吴楚末。\n千山道路险，万里音尘阔。\n天上参与商，地上胡与越。\n终天升沈异，满地网罗设。\n心有无眹环，肠有无绳结。\n有结解不开，有环寻不歇。\n山岳移可尽，江海塞可绝。\n离恨若空虚，穷年思不彻。\n生莫强相同，相同会相别。",
        "dynasty": "唐",
        "collection_info": null
    },
    {
        "title": "酬乐天赴江州路上见寄三首 二",
        "author": "元稹",
        "content": "襄阳大堤绕，我向堤前住。\n烛随花艳来，骑送朝云去。\n万竿高庙竹，三月徐亭树。\n我昔忆君时，君今怀我处。\n有身有离别，无地无岐路。\n风尘同古今，人世劳新故。",
        "dynasty": "唐",
        "collection_info": null
    },
    {
        "title": "酬乐天赴江州路上见寄三首 三",
        "author": "元稹",
        "content": "人亦有相爱，我尔殊众人。\n朝朝宁不食，日日愿见君。\n一日不得见，愁肠坐氛氲。\n如何远相失，各作万里云。\n云高风苦多，会合难遽因。\n天上犹有碍，何况地上身。",
        "dynasty": "唐",
        "collection_info": null
    },
    {
        "title": "邮竹",
        "author": "元稹",
        "content": "庭有萧萧竹，门有阗阗骑。\n嚣静本殊途，因依偶同寄。\n亭亭乍干云，袅袅亦垂地。\n人有异我心，我无异人意。",
        "dynasty": "唐",
        "collection_info": null
    },
    {
        "title": "落月",
        "author": "元稹",
        "content": "落月沈余影，阴渠流暗光。\n蚊声霭窗户，萤火绕屋梁。\n飞幌翠云薄，新荷清露香。\n不吟復不寐，竟夕池水傍。",
        "dynasty": "唐",
        "collection_info": null
    },
    {
        "title": "高荷",
        "author": "元稹",
        "content": "种藕百余根，高荷纔四叶。\n飐闪碧云扇，团圆青玉迭。\n亭亭自抬举，鼎鼎难藏擪。\n不学着水荃，一生长怗怗。",
        "dynasty": "唐",
        "collection_info": null
    },
    {
        "title": "和裴校书鹭鸶飞",
        "author": "元稹",
        "content": "鹭鸶鹭鸶何遽飞，鵶惊雀噪难久依。\n清江见底草堂在，一点白光终不归。",
        "dynasty": "唐",
        "collection_info": null
    },
    {
        "title": "夜池",
        "author": "元稹",
        "content": "荷叶团圆茎削削，绿萍面上红衣落。\n满池明月思啼螀，高屋无人风张幕。",
        "dynasty": "唐",
        "collection_info": null
    },
    {
        "title": "酬杨司业十二兄早秋述情见寄",
        "author": "元稹",
        "content": "白髮故人少，相逢意弥远。\n往事共销沈，前期各衰晚。\n昨来遇弥苦，已復云离巘。\n秋草古胶庠，寒沙废宫苑。\n知心岂忘鲍，咏怀难和阮。\n壮志日萧条，那能竞朝幰。",
        "dynasty": "唐",
        "collection_info": null
    },
    {
        "title": "代杭人作使君一朝去二首 一",
        "author": "元稹",
        "content": "使君一朝去，遗爱在人口。\n惠化境内春，才名天下首。\n为问龚黄辈，兼能作诗否。",
        "dynasty": "唐",
        "collection_info": null
    },
    {
        "title": "代杭人作使君一朝去二首 二",
        "author": "元稹",
        "content": "使君一朝去，断肠如剉檗。\n无復见冰壶，唯应镂金石。\n自此一州人，生男尽名白。",
        "dynasty": "唐",
        "collection_info": null
    },
    {
        "title": "长庆历",
        "author": "元稹",
        "content": "年历復年历，卷尽悲且惜。\n历日何足悲，但悲年运易。\n年年岂无叹，此叹何唧唧。\n所叹别此年，永无长庆历。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 一",
        "author": "元稹",
        "content": "不改延洪祚，因成揖让朝。\n讴歌同戴启，遏密共思尧。\n雨露施恩广，梯航会葬遥。\n号弓那独切，曾感昔年招。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 二",
        "author": "元稹",
        "content": "前春文祖庙，大舜嗣尧登。\n及此踰年感，还因是月崩。\n寿缘追孝促，业在继明兴。\n俭诏同今古，山川绕灞陵。",
        "dynasty": "唐",
        "collection_info": null
    },
    {
        "title": "顺宗至德大圣大安孝皇帝挽歌词三首 三",
        "author": "元稹",
        "content": "七月悲风起，凄凉万国人。\n羽仪经巷内，輼𨍇转城闉。\n暝色依陵早，秋声入辂新。\n自嗟同草木，不识永贞春。",
        "dynasty": "唐",
        "collection_info": null
    },
    {
        "title": "宪宗章武孝皇帝挽歌词三首 一",
        "author": "元稹",
        "content": "国付重离后，身随十圣仙。\n北辰移帝座，西日到虞泉。\n方丈言虚设，华胥事眇然。\n触鳞曾在宥，偏哭堕髯前。",
        "dynasty": "唐",
        "collection_info": null
    },
    {
        "title": "宪宗章武孝皇帝挽歌词三首 二",
        "author": "元稹",
        "content": "天宝遗余事，元和盛圣功。\n二凶枭帐下，三叛斩都中。\n始服沙陁虏，方吞逻逤戎。\n狼星如要射，犹有鼎湖弓。",
        "dynasty": "唐",
        "collection_info": null
    },
    {
        "title": "宪宗章武孝皇帝挽歌词三首 三",
        "author": "元稹",
        "content": "月落禁垣西，星攒晓仗齐。\n风传宫漏苦，云拂羽仪低。\n路隘车千两，桥危马万蹄。\n共嗟封石捡，不为报功泥。",
        "dynasty": "唐",
        "collection_info": null
    },
    {
        "title": "恭王故太妃挽歌词二首 一",
        "author": "元稹",
        "content": "燕姞贻天梦，梁王尽孝思。\n虽从魏诏葬，得用汉藩仪。\n曙月残光敛，寒箫度曲迟。\n平生奉恩地，哀挽欲何之。",
        "dynasty": "唐",
        "collection_info": null
    },
    {
        "title": "恭王故太妃挽歌词二首 二",
        "author": "元稹",
        "content": "文卫罗新圹，仙娥掩暝山。\n雪云埋陇合，箫鼓望城还。\n寒树风难静，霜郊夜更闲。\n哀荣深孝嗣，仪表在河间。",
        "dynasty": "唐",
        "collection_info": null
    },
    {
        "title": "哭吕衡州六首 一",
        "author": "元稹",
        "content": "气敌三人杰，交深一纸书。\n我投冰莹眼，君报水怜鱼。\n髀股惟夸瘦，膏肓岂暇除。\n伤心死诸葛，忧道不忧余。",
        "dynasty": "唐",
        "collection_info": null
    },
    {
        "title": "哭吕衡州六首 二",
        "author": "元稹",
        "content": "望有经纶钓，虔收宰相刀。\n江文驾风远，云貌接天高。\n国待球琳器，家藏虎豹韬。\n尽将千载宝，埋入五原蒿。",
        "dynasty": "唐",
        "collection_info": null
    },
    {
        "title": "哭吕衡州六首 三",
        "author": "元稹",
        "content": "白马双旌队，青山八阵图。\n请缨期繫虏，枕草誓捐躯。\n势激三千壮，年应四十无。\n遥闻不瞑目，非是不怜吴。",
        "dynasty": "唐",
        "collection_info": null
    },
    {
        "title": "哭吕衡州六首 四",
        "author": "元稹",
        "content": "鵰鹗生难敌，沉檀死更香。\n儿童喧巷市，羸老哭碑堂。\n鴈起沙汀闇，云连海气黄。\n祝融峰上月，几照北人丧。",
        "dynasty": "唐",
        "collection_info": null
    },
    {
        "title": "哭吕衡州六首 五",
        "author": "元稹",
        "content": "回鴈峰前鴈，春回尽却回。\n联行四人去，同葬一人来。\n铙吹临江返，城池隔雾开。\n满船深夜哭，风棹楚猿哀。",
        "dynasty": "唐",
        "collection_info": null
    },
    {
        "title": "哭吕衡州六首 六",
        "author": "元稹",
        "content": "杜预春秋癖，扬雄着述精。\n在时兼不语，终古定归名。\n耒水波文细，湘江竹叶轻。\n平生思风月，潜寐若为情。",
        "dynasty": "唐",
        "collection_info": null
    },
    {
        "title": "僧如展及韦载同游碧涧寺各赋诗予落句云他生莫忘灵山座满壁人名后会稀展共吟他生之句因话释氏缘会所以莫不悽然久之不十日而展公长逝惊悼返覆则他生岂有兆耶其间展公仍赋黄字五十韵飞札相示予方属和未毕自此不復撰成徒以四韵为识",
        "author": "元稹",
        "content": "重吟前日他生句，岂料踰旬便隔生。\n会拟一来身塔下，无因共绕寺廊竹。\n紫毫飞札看犹湿，黄字新诗和未成。\n纵使得如羊叔子，不闻兼记旧交情。",
        "dynasty": "唐",
        "collection_info": null
    },
    {
        "title": "公安县远安寺水亭见展公题壁漂然泪流因书四韵",
        "author": "元稹",
        "content": "碧涧去年会，与师三两人。\n今来见题壁，师已是前身。\n芰叶迎僧夏，杨花度俗春。\n空将数行泪，洒徧塔中尘。",
        "dynasty": "唐",
        "collection_info": null
    },
    {
        "title": "寒食日毛空路示侄晦及从简",
        "author": "元稹",
        "content": "我昔孩提从我兄，我今衰白尔初成。\n分明寄取原头路，百世长须此路行。",
        "dynasty": "唐",
        "collection_info": null
    },
    {
        "title": "别孙村老人",
        "author": "元稹",
        "content": "年年渐觉老人稀，欲别孙翁泪满衣。\n未死不知何处去，此身终向此原归。",
        "dynasty": "唐",
        "collection_info": null
    },
    {
        "title": "和乐天刘家花",
        "author": "元稹",
        "content": "闲坊静曲同消日，泪草伤花不为春。\n徧问旧交零落尽，十人纔有两三人。",
        "dynasty": "唐",
        "collection_info": null
    },
    {
        "title": "褒城驿二首 一",
        "author": "元稹",
        "content": "容州诗句在褒城，几度经过眼暂明。\n今日重看满衫泪，可怜名字已前生。",
        "dynasty": "唐",
        "collection_info": null
    },
    {
        "title": "褒城驿二首 二",
        "author": "元稹",
        "content": "忆昔万株梨映竹，遇逢黄令醉残春。\n梨枯竹尽黄令死，今日再来衰病身。",
        "dynasty": "唐",
        "collection_info": null
    },
    {
        "title": "和乐天梦亡友刘太白同游二首 一",
        "author": "元稹",
        "content": "君诗昨日到通州。\n万里知君一梦刘，闲坐思量小来事。\n秪应元是梦中游。",
        "dynasty": "唐",
        "collection_info": null
    },
    {
        "title": "和乐天梦亡友刘太白同游二首 二",
        "author": "元稹",
        "content": "老来东郡復西州，行处生尘为丧刘。\n纵使刘君魂魄在，也应至死不同游。",
        "dynasty": "唐",
        "collection_info": null
    },
    {
        "title": "酬乐天见忆兼伤仲远",
        "author": "元稹",
        "content": "死别重泉閟，生离万里赊。\n瘴侵新病骨，梦到故人家。\n遥泪陈根草，闲收落地花。\n庾公楼怅望，巴子国生涯。\n河任天然曲，江随峡势斜。\n与君皆直戆，须分老泥沙。",
        "dynasty": "唐",
        "collection_info": null
    },
    {
        "title": "与乐天同葬杓直",
        "author": "元稹",
        "content": "元伯来相葬，山涛誓抚孤。\n不知他日事，兼得似君无。",
        "dynasty": "唐",
        "collection_info": null
    },
    {
        "title": "夜闲",
        "author": "元稹",
        "content": "感极都无梦，魂销转易惊。\n风帘半钩落，秋月满床明。\n怅望临阶坐，沈吟遶树行。\n孤琴在幽匣，时迸断弦声。",
        "dynasty": "唐",
        "collection_info": null
    },
    {
        "title": "感小株夜合",
        "author": "元稹",
        "content": "纤干未盈把，高条纔过眉。\n不禁风苦动，偏受露先萎。\n不分秋同尽，深嗟小便衰。\n伤心落残叶，犹识合昏期。",
        "dynasty": "唐",
        "collection_info": null
    },
    {
        "title": "醉醒",
        "author": "元稹",
        "content": "积善坊中前度饮，谢家诸婢笑扶行。\n今宵还似当时醉，半夜觉来闻哭声。",
        "dynasty": "唐",
        "collection_info": null
    },
    {
        "title": "追昔游",
        "author": "元稹",
        "content": "谢傅堂前音乐和，狗儿吹笛胆娘歌。\n花园欲盛千场饮，水阁初成百度过。\n醉摘樱桃投小玉，懒梳丛鬓舞曹婆。\n再来门馆唯相弔，风落秋池红叶多。",
        "dynasty": "唐",
        "collection_info": null
    },
    {
        "title": "空屋题",
        "author": "元稹",
        "content": "朝从空屋裏，骑马入空台。\n尽日推閒事，还归空屋来。\n月明穿暗隙，灯烬落残灰。\n更想咸阳道，魂车昨夜回。",
        "dynasty": "唐",
        "collection_info": null
    },
    {
        "title": "初寒夜寄卢子蒙",
        "author": "元稹",
        "content": "月是阴秋镜，寒为寂寞资。\n轻寒酒醒后，斜月枕前时。\n倚壁思闲事，回灯检旧诗。\n闻君亦同病，终夜远相悲。",
        "dynasty": "唐",
        "collection_info": null
    },
    {
        "title": "城外回谢子蒙见谕",
        "author": "元稹",
        "content": "十里抚柩别，一身骑马回。\n寒烟半堂影，烬火满庭灰。\n稚女凭人问，病夫空自哀。\n潘安寄新咏，仍是夜深来。",
        "dynasty": "唐",
        "collection_info": null
    },
    {
        "title": "谕子蒙",
        "author": "元稹",
        "content": "抚稚君休感，无儿我不伤。\n片云离岫远，双燕念巢忙。\n大壑谁非水，华星各自光。\n但令长有酒，何必谢家庄。",
        "dynasty": "唐",
        "collection_info": null
    },
    {
        "title": "遣悲怀三首 一",
        "author": "元稹",
        "content": "谢公最小偏怜女，嫁与黔娄百事乖。\n顾我无衣搜画箧，泥他沽酒拔金钗。\n野蔬充膳甘长藿，落叶添薪仰古槐。\n今日俸钱过十万，与君营奠復营斋。",
        "dynasty": "唐",
        "collection_info": null
    },
    {
        "title": "遣悲怀三首 二",
        "author": "元稹",
        "content": "昔日戏言身后意，今朝皆到眼前来。\n衣裳已施行看尽，针线犹存未忍开。\n尚想旧情怜婢仆，也曾因梦送钱财。\n诚知此恨人人有，贫贱夫妻百事哀。",
        "dynasty": "唐",
        "collection_info": null
    },
    {
        "title": "遣悲怀三首 三",
        "author": "元稹",
        "content": "闲坐悲君亦自悲，百年都是几多时。\n邓攸无子寻知命，潘岳悼亡犹费词。\n同穴窅冥何所望，他生缘会更难期。\n唯将终夜长开眼，报荅平生未展眉。",
        "dynasty": "唐",
        "collection_info": null
    },
    {
        "title": "旅眠",
        "author": "元稹",
        "content": "内外都无隔，帷屏不復张。\n夜眠兼客坐，同在火炉床。",
        "dynasty": "唐",
        "collection_info": null
    },
    {
        "title": "除夜",
        "author": "元稹",
        "content": "忆昔岁除夜，见君花烛前。\n今宵祝文上，重迭叙新年。\n闲处低声哭，空堂背月眠。\n伤心小儿女，撩乱火堆边。",
        "dynasty": "唐",
        "collection_info": null
    },
    {
        "title": "感梦",
        "author": "元稹",
        "content": "行吟坐叹知何极，影绝魂销动隔年。\n今夜商山馆中梦，分明同在后堂前。",
        "dynasty": "唐",
        "collection_info": null
    },
    {
        "title": "合衣寝",
        "author": "元稹",
        "content": "良夕背灯坐，方成合衣寝。\n酒醉夜未阑，几回颠倒枕。",
        "dynasty": "唐",
        "collection_info": null
    },
    {
        "title": "竹簟",
        "author": "元稹",
        "content": "竹簟衬重茵，未忍都令卷。\n忆昨初来日，看君自施展。",
        "dynasty": "唐",
        "collection_info": null
    },
    {
        "title": "听庾及之弹乌夜啼引",
        "author": "元稹",
        "content": "君弹乌夜啼，我传乐府解古题。\n良人在狱妻在闺，官家欲赦乌报妻。\n乌前再拜泪如雨，乌作哀声妻暗语。\n后人写出乌啼引，吴调哀弦声楚楚。\n四五年前作拾遗，谏书不密丞相知。\n谪官诏下吏驱遣，身作囚拘妻在远。\n归来相见泪如珠，唯说闲宵长拜乌。\n君来到舍是乌力，粧点乌盘邀女巫。\n今君为我千万弹，乌啼啄啄泪澜澜。\n感君此曲有深意，昨日乌啼桐叶坠。\n当时为我赛乌人，死葬咸阳原上地。",
        "dynasty": "唐",
        "collection_info": null
    },
    {
        "title": "梦井",
        "author": "元稹",
        "content": "梦上高高原，原上有深井。\n登高意枯渴，愿见深泉冷。\n裴回遶井顾，自照泉中影。\n沈浮落井瓶，井上无悬绠。\n念此瓶欲沈，荒忙为求请。\n遍入原上村，村空犬仍猛。\n还来遶井哭，哭声通復哽。\n哽噎梦忽惊，觉来房舍静。\n灯焰碧胧胧，泪光疑冏冏。\n钟声夜方半，坐卧心难整。\n忽忆咸阳原，荒田万余顷。\n土厚圹亦深，埋魂在深埂。\n埂深安可越，魂通有时逞。\n今宵泉下人，化作瓶相憬。\n感此涕汍澜，汍澜涕霑领。\n所伤觉梦间，便觉死生境。\n岂无同穴期，生期谅绵永。\n又恐前后魂，安能两知省。\n寻环意无极，坐见天将昞。\n吟此梦井诗，春朝好光景。",
        "dynasty": "唐",
        "collection_info": null
    },
    {
        "title": "江陵三梦 一",
        "author": "元稹",
        "content": "平生每相梦，不省两相知。\n况乃幽明隔，梦魂徒尔为。\n情知梦无益，非梦见何期。\n今夕亦何夕，梦君相见时。\n依稀旧粧服，晻淡昔容仪。\n不道间生死，但言将别离。\n分张碎针线，襵迭故幈帏。\n抚稚再三嘱，泪珠千万垂。\n嘱云唯此女，自叹总无儿。\n尚念娇且騃，未禁寒与饥。\n君復不憘事，奉身犹脱遗。\n况有官缚束，安能长顾私。\n他人生间别，婢仆多谩欺。\n君在或有託，出门当付谁。\n言罢泣幽噎，我亦涕淋漓。\n惊悲忽然寤，坐卧若狂痴。\n月影半床黑，虫声幽草移。\n心魂生次第，觉梦久自疑。\n寂默深想像，泪下如流澌。\n百年永已诀，一梦何太悲。\n悲君所娇女，弃置不我随。\n长安远于日，山川云间之。\n纵我生羽翼，网罗生絷维。\n今宵泪零落，半为生别滋。\n感君下泉魄，动我临川思。\n一水不可越，黄泉况无涯。\n此怀何由极，此梦何由追。\n坐见天欲曙，江风吟树枝。",
        "dynasty": "唐",
        "collection_info": null
    },
    {
        "title": "江陵三梦 二",
        "author": "元稹",
        "content": "古原三丈穴，深葬一枝琼。\n崩剥山门坏，烟绵坟草生。\n久依荒陇坐，却望远村行。\n惊觉满床月，风波江上声。",
        "dynasty": "唐",
        "collection_info": null
    },
    {
        "title": "江陵三梦 三",
        "author": "元稹",
        "content": "君骨久为土，我心长似灰。\n百年何处尽，三夜梦中来。\n逝水良已矣，行云安在哉？\n坐看朝日出，众鸟双裴回。",
        "dynasty": "唐",
        "collection_info": null
    },
    {
        "title": "张旧蚊帱",
        "author": "元稹",
        "content": "踰年间生死，千里旷南北。\n家居无见期，况乃异乡国。\n破尽裁缝衣，忘收遗翰墨。\n独有缬纱帱，凭人远携得。\n施张合欢榻，展卷双鸳翼。\n已矣长空虚，依然旧颜色。\n裴回将就寝，徙倚情何极。\n昔透香田田，今无魂恻恻。\n隙穿斜月照，灯背空床黑。\n达理强开怀，梦啼还过臆。\n平生贫寡欢，夭枉劳苦忆。\n我亦距几时，胡为自摧逼。\n烛蛾焰中舞，蠒蚕丛上织。\n燋烂各自求，他人顾何力。\n多离因苟合，恶影当务息。\n往事勿復言，将来幸前识。",
        "dynasty": "唐",
        "collection_info": null
    },
    {
        "title": "独夜伤怀赠呈张侍御",
        "author": "元稹",
        "content": "烬火孤星灭，残灯寸焰明。\n竹风吹面冷，檐雪坠阶声。\n寡鹤连天呌，寒雏彻夜惊。\n秪应张侍御，潜会我心情。",
        "dynasty": "唐",
        "collection_info": null
    },
    {
        "title": "六年春遣怀八首 一",
        "author": "元稹",
        "content": "伤禽我是笼中鹤，沈劒君为泉下龙。\n重纩犹存孤枕在，春衫无復旧裁缝。",
        "dynasty": "唐",
        "collection_info": null
    },
    {
        "title": "六年春遣怀八首 二",
        "author": "元稹",
        "content": "检得旧书三四纸，高低阔狭粗成行。\n自言併食寻高事，唯念山深驿路长。",
        "dynasty": "唐",
        "collection_info": null
    },
    {
        "title": "六年春遣怀八首 三",
        "author": "元稹",
        "content": "公无渡河音响绝，已隔前春復去秋。\n今日闲窗拂尘土，残弦犹迸钿箜篌。",
        "dynasty": "唐",
        "collection_info": null
    },
    {
        "title": "六年春遣怀八首 四",
        "author": "元稹",
        "content": "婢仆晒君余服用，娇痴稚女遶床行。\n玉梳钿朵香胶解，尽日风吹玳瑁筝。",
        "dynasty": "唐",
        "collection_info": null
    },
    {
        "title": "六年春遣怀八首 五",
        "author": "元稹",
        "content": "伴客销愁长日饮，偶然乘兴便醺醺。\n怪来醒后傍人泣，醉裏时时错问君。",
        "dynasty": "唐",
        "collection_info": null
    },
    {
        "title": "六年春遣怀八首 六",
        "author": "元稹",
        "content": "我随楚泽波中梗，君作咸阳泉下泥。\n百事无心值寒食，身将稚女帐前啼。",
        "dynasty": "唐",
        "collection_info": null
    },
    {
        "title": "六年春遣怀八首 七",
        "author": "元稹",
        "content": "童稚痴狂撩乱走，绣毬花仗满堂前。\n病身一到繐帷下，还向临阶背日眠。",
        "dynasty": "唐",
        "collection_info": null
    },
    {
        "title": "六年春遣怀八首 八",
        "author": "元稹",
        "content": "小于潘岳头先白，学取庄周泪莫多。\n止竟悲君须自省，川流前后各风波。",
        "dynasty": "唐",
        "collection_info": null
    },
    {
        "title": "荅友封见赠",
        "author": "元稹",
        "content": "荀令香销潘簟空，悼亡诗满旧屏风。\n扶床小女君先识，应为些些似外翁。",
        "dynasty": "唐",
        "collection_info": null
    },
    {
        "title": "梦成之",
        "author": "元稹",
        "content": "烛暗船风独梦惊，梦君频问向南行。\n觉来不语到明坐，一夜洞庭湖水声。",
        "dynasty": "唐",
        "collection_info": null
    },
    {
        "title": "哭小女降真",
        "author": "元稹",
        "content": "雨点轻沤风復惊，偶来何事去何情。\n浮生未到无生地，暂到人间又一生。",
        "dynasty": "唐",
        "collection_info": null
    },
    {
        "title": "哭女樊",
        "author": "元稹",
        "content": "秋天净绿月分明，何事巴猿不剩鸣。\n应是一声肠断去，不容啼到第三声。",
        "dynasty": "唐",
        "collection_info": null
    },
    {
        "title": "哭女樊四十韵",
        "author": "元稹",
        "content": "逝者何由见，中人未达情。\n马无生角望，猿有断肠鸣。\n去伴投遐徼，来随梦险程。\n四年巴养育，万里硖回萦。\n病是他乡染，魂应远处惊。\n山魈邪乱逼，沙虱毒潜婴。\n母约看宁辨，余慵疗不精。\n欲寻方次第，俄值疾充盈。\n灯火徒相守，香花秪浪擎。\n莲初开月梵，蕣已落朝荣。\n魄散云将尽，形全玉尚莹。\n空垂两行血，深送一枝琼。\n秘祝休巫觋，安眠放使令。\n旧衣和箧施，残药满瓯倾。\n乳媪闲于社，医僧婗似酲。\n悯渠身觉剩，讶佛力难争。\n骑竹痴犹子，牵车小外甥。\n等长迷过影，遥戏误啼声。\n涴纸伤余画，扶床念试行。\n独留呵面镜，谁弄倚墙筝。\n忆昨工言语，怜初妙长成。\n撩风妬鹦舌，凌露触兰英。\n翠凤舆真女，红蕖捧化生。\n秪忧嫌五浊，终恐向三清。\n宿恶诸荤味，悬知众物名。\n环从枯树得，经认宝函盛。\n愠怒偏憎数，分张雅爱平。\n最怜贪栗妹，频救懒书兄。\n为占娇饶分，良多眷恋诚。\n别常回面泣，归定出门迎。\n解怪还家晚，长将远信呈。\n说人偷罪过，要我抱纵横。\n腾蹋游江舫，攀缘看乐棚。\n和蛮歌字拗，学妓舞腰轻。\n迢遰离荒服，提携到近京。\n未容夸伎俩，唯恨枉聪明。\n往绪心千结，新丝鬓百茎。\n暗窗风报晓，秋幌雨闻更。\n败槿萧疎馆，衰杨破坏城。\n此中临老泪，仍自哭孩婴。",
        "dynasty": "唐",
        "collection_info": null
    },
    {
        "title": "哭子十首 一",
        "author": "元稹",
        "content": "维鹈受刺因吾过，得马生灾念尔冤。\n独在中庭倚闲树，乱蝉嘶噪欲黄昏。",
        "dynasty": "唐",
        "collection_info": null
    },
    {
        "title": "哭子十首 二",
        "author": "元稹",
        "content": "纔能辨别东西位，未解分明管带身。\n自食自眠犹未得，九重泉路託何人。",
        "dynasty": "唐",
        "collection_info": null
    },
    {
        "title": "哭子十首 三",
        "author": "元稹",
        "content": "尔母溺情连夜哭，我身因事有时悲。\n钟声欲绝东方动，便是寻常上学时。",
        "dynasty": "唐",
        "collection_info": null
    },
    {
        "title": "哭子十首 四",
        "author": "元稹",
        "content": "莲花上品生真界，兜率天中离世途。\n彼此业缘多障碍，不知还得见儿无。",
        "dynasty": "唐",
        "collection_info": null
    },
    {
        "title": "哭子十首 五",
        "author": "元稹",
        "content": "节量棃栗愁生疾，教示诗书望早成。\n鞭扑校多怜校少，又缘遗恨哭三声。",
        "dynasty": "唐",
        "collection_info": null
    },
    {
        "title": "哭子十首 六",
        "author": "元稹",
        "content": "深嗟尔更无兄弟，自叹予应绝子孙。\n寂寞讲堂基址在，何人车马入高门。",
        "dynasty": "唐",
        "collection_info": null
    },
    {
        "title": "哭子十首 七",
        "author": "元稹",
        "content": "往年鬓已同潘岳，垂老年教作邓攸。\n烦恼数中除一事，自兹无復子孙忧。",
        "dynasty": "唐",
        "collection_info": null
    },
    {
        "title": "哭子十首 八",
        "author": "元稹",
        "content": "长年苦境知何限，岂得因儿独丧明。\n消遣又来缘尔母，夜深和泪有经声。",
        "dynasty": "唐",
        "collection_info": null
    },
    {
        "title": "哭子十首 九",
        "author": "元稹",
        "content": "乌生八子今无七，猿呌三声月正孤。\n寂寞空堂天欲曙，拂帘双燕引新雏。",
        "dynasty": "唐",
        "collection_info": null
    },
    {
        "title": "哭子十首 十",
        "author": "元稹",
        "content": "频频子落长江水，夜夜巢边旧处栖。\n若是愁肠终不断，一年添得一声啼。",
        "dynasty": "唐",
        "collection_info": null
    },
    {
        "title": "感逝",
        "author": "元稹",
        "content": "头白夫妻分无子，谁令兰梦感衰翁。\n三声啼妇卧床上，一寸断肠埋土中。\n蜩甲暗枯秋叶坠，燕雏新去夜巢空。\n情知此恨人皆有，应与暮年心不同。",
        "dynasty": "唐",
        "collection_info": null
    },
    {
        "title": "妻满月日相唁",
        "author": "元稹",
        "content": "十月辛勤一月悲，今朝相见泪淋漓。\n狂风落尽莫惆怅，犹胜因花压折枝。",
        "dynasty": "唐",
        "collection_info": null
    },
    {
        "title": "代曲江老人百韵",
        "author": "元稹",
        "content": "何事花前泣，曾逢旧日春。\n先皇初在镐，贱子正游秦。\n拨乱干戈后，经文礼乐辰。\n徽章悬象魏，貔虎画骐驎。\n光武休言战，唐尧念睦姻。\n琳琅铺柱础，葛藟茂河漘。\n尚齿惇耆艾，搜材拔积薪。\n裴王持藻镜，姚宋斡陶钧。\n内史称张敞，苍生借寇恂。\n名卿唯讲德，命士耻忧贫。\n杞梓无遗用，蒭荛不忘询。\n悬金收逸骥，鼓瑟荐嘉宾。\n羽翼皆随凤，圭璋肯杂珉。\n班行容济济，文质道彬彬。\n百度依皇极，千门闢紫宸。\n措刑非苟简，稽古蹈因循。\n书谬偏求伏，诗亡远听申。\n雄推三虎贾，羣擢八龙荀。\n海外恩方洽，寰中教不泯。\n儒林精阃奥，流品重清淳。\n天净三光丽，时和四序均。\n卑官休力役，蠲赋免艰辛。\n蛮貊同车轨，乡原尽里仁。\n帝途高荡荡，风俗厚誾誾。\n暇日耕耘足，丰年雨露频。\n戍烟生不见，村竖老犹纯。\n耒耜勤千亩，牲牢奉六禋。\n南郊礼天地，东野闢原畇。\n校猎求初吉，先农卜上寅。\n万方来合杂，五色瑞轮囷。\n池籞呈朱鴈，坛场得白麟。\n酹金光照耀，奠璧綵璘玢。\n掉荡云门发，蹁跹鹭羽振。\n集灵撞玉磬，和鼓奏金錞。\n建簴崇牙盛，衔钟兽目嗔。\n总干形屹崪，戛敔背嶙峋。\n文物千官会，夷音九部陈。\n鱼龙华外戏，歌舞洛中嫔。\n佳节修酺礼，非时宴侍臣。\n梨园明月夜，花萼艳阳晨。\n李杜诗篇敌，苏张笔力匀。\n乐章轻鲍照，碑板笑颜竣。\n泰岳陪封禅，汾阴颂鬼神。\n星移逐西顾，风暖助东巡。\n浴德留汤谷，蒐畋过渭滨。\n沸天雷殷殷，匝地毂辚辚。\n沃土心逾炽，豪家礼渐湮。\n老农羞荷锸，贪贾学垂绅。\n曲艺争工巧，雕机变组紃。\n青凫连不解，红粟朽相因。\n山泽长孳货，梯航竞献珍。\n翠毛开越巂，龙眼弊瓯闽。\n玉馔薪然蜡，椒房烛用银。\n铜山供横赐，金屋贮宜嚬。\n班女恩移赵，思王赋感甄。\n辉光随顾步，生死属摇唇。\n世族功勋久，王姬宠爱亲。\n街衢连甲第，冠盖拥朱轮。\n大道垂珠箔，当垆踏锦茵。\n轩车隘南陌，钟磬满西邻。\n出入张公子，骄奢石季伦。\n鸡场潜介羽，马埒并扬尘。\n韬袖夸狐腋，弓弦尚鹿𦟘。\n紫绦牵白犬，绣䪜被花骃。\n箭倒南山虎，鹰擒东郭㕙。\n翻身迎过鴈，劈肘取回鹑。\n竟蓄朱公产，争藏邴氏缗。\n桥桃矜马鹜，倚顿数牛犉。\n齑鬬冬中韭，羹怜远处莼。\n万钱纔下筯，五酘未称醇。\n曲水闲销日，倡楼醉度旬。\n探丸依郭解，投辖伴陈遵。\n共谓长之泰，那知遽构屯。\n姦心兴桀黠，凶丑比顽嚚。\n斗柄侵妖彗，天泉化逆鳞。\n背恩欺乃祖，连祸及吾民。\n䝟貐当前路，鲸鲵得要津。\n王师纔业业，暴卒已䖜䖜。\n杂虏同谋夏，宗周蹔去豳。\n陵园深暮景，霜露下秋旻。\n凤阙悲巢鵩，鹓行乱野麏。\n华林荒茂草，寒竹碎贞筠。\n村落空垣坏，城隍旧井堙。\n破船沉古渡，战鬼聚阴燐。\n振臂谁相应，攒眉独不伸。\n毁容怀赤绂，混迹戴黄巾。\n木梗随波荡，桃源斅隐沦。\n弟兄书信断，鸥鹭往来驯。\n忽遇山光澈，遥瞻海气真。\n秘图推废[主]，后圣合经纶。\n野杏浑休植，幽兰不復纫。\n但惊心愤愤，谁恋水粼粼。\n尽室离深洞，轻桡荡小䑳。\n殷勤题白石，怅望出青苹。\n梦寐平生在，经过处所新。\n阮郎迷里巷，辽鹤记城闉。\n虚过休明代，旋为朽病身。\n劳生常矻矻，语旧苦谆谆。\n晚岁多衰柳，先秋愧大椿。\n眼前年少客，无復昔时人。",
        "dynasty": "唐",
        "collection_info": null
    },
    {
        "title": "开元观闲居酬吴士矩侍御三十韵",
        "author": "元稹",
        "content": "静习狂心尽，幽居道气添。\n神编启黄简，秘箓捧朱籤。\n烂熳烟霞驻，优游岁序淹。\n登坛拥旄节，趋殿礼胡髯。\n醮起彤庭烛，香开白玉奁。\n结盟金劒重，斩魅宝刀铦。\n禹步星纲动，焚符竈鬼詹。\n冥搜呼直使，章奏役飞廉。\n仙籍聊凭检，浮名復为占。\n赤诚祈皓鹤，绿髮代青缣。\n虚室常怀素，玄关屡引枮。\n貂蝉徒自宠，鸥鹭不相嫌。\n始悟身为患，唯欣禄未恬。\n龟龙恋淮海，鸡犬傍闾阎。\n松笠新偏翠，山峰远更尖。\n箫声吟茂竹，虹影逗虚檐。\n初日先通牖，轻飔每透帘。\n露盘朝滴滴，钩月夜纤纤。\n已得餐霞味，应嗤食蓼甜。\n工琴闲度昼，耽酒醉销炎。\n几案随宜设，诗书逐便拈。\n灌园多抱瓮，刈藿乍腰镰。\n野鸟终难絷，鹪鹩本易厌。\n风高云远逝，波骇鲤深潜。\n邸第过从隔，蓬壶梦寐瞻。\n所希颜颇练，谁恨突无黔。\n思拙惭圭璧，词烦杂米盐。\n谕锥言太小，求药意何谦。\n语默君休问，行藏我讵兼。\n狂歌终此曲，情尽口长箝。",
        "dynasty": "唐",
        "collection_info": null
    },
    {
        "title": "病减逢春期白二十二辛大不至十韵",
        "author": "元稹",
        "content": "病与穷阴退，春从血气生。\n寒肤渐舒展，阳脉乍虚盈。\n就日临阶坐，扶床履地行。\n问人知面瘦，祝鸟愿身轻。\n风暖牵诗兴，时新变卖声。\n饥馋看药忌，闲闷点书名。\n旧雪依深竹，微和动早萌。\n推迁悲往事，疎数辨交情。\n琴待嵇中散，杯思阮步兵。\n世间除却病，何者不营营。",
        "dynasty": "唐",
        "collection_info": null
    },
    {
        "title": "黄明府诗",
        "author": "元稹",
        "content": "少年曾痛饮，黄令苦飞觥。\n席上当时走，马前今日迎。\n依稀迷姓氏，积渐识平生。\n故友身皆远，他乡眼暂明。\n便邀连榻坐，兼共榜船行。\n酒思临风乱，霜棱埽地平。\n不堪深浅酌，贪怆古今情。\n逦迤七盘路，坡陁数丈城。\n花疑褒女笑，栈想武侯征。\n一种埋幽石，老闲千载名。",
        "dynasty": "唐",
        "collection_info": null
    },
    {
        "title": "酬翰林白学士代书一百韵",
        "author": "元稹",
        "content": "昔岁俱充赋，同年遇有司。\n八人称迥拔，两郡滥相知。\n逸骥初翻步，鞲鹰暂脱羁。\n远途忧地窄，高视觉天卑。\n并入红兰署，偏亲白玉规。\n近朱怜冉冉，伐木愿偲偲。\n鱼鲁非难识，铅黄自懒持。\n心轻马融帐，谋夺子房帷。\n秀发幽岩电，清澄隘岸陂。\n九霄排直上，万里整前期。\n勇赠栖鸾句，惭当古井诗。\n多闻全受益，择善颇相师。\n脱俗殊常调，潜工大有为。\n还醇凭酎酒，运智託围棊。\n情会招车胤，闲行觅戴逵。\n僧餐月灯阁，醵宴劫灰池。\n胜概争先到，篇章竞出奇。\n输赢论破的，点窜肯容丝。\n山岫当街翠，墙花拂面枝。\n莺声爱娇小，燕翼翫逶迤。\n辔为逢车缓，鞭缘趂伴施。\n密携长上乐，偷宿静坊姬。\n僻性慵朝起，新晴助晚嬉。\n相欢常满目，别处鲜开眉。\n翰墨题名尽，光阴听话移。\n绿袍因醉典，乌帽逆风遗。\n暗插轻筹箸，仍提小屈巵。\n本絃纔一举，下口已三迟。\n逃席衝门出，归倡借马骑。\n狂歌繁节乱，醉舞半衫垂。\n散漫纷长薄，邀遮守隘岐。\n几遭朝士笑，兼任巷童随。\n苟务形骸达，浑将性命[推]。\n何曾爱官序，不省计家资。\n忽悟成虚掷，翻然叹未宜。\n使回躭乐事，坚赴策贤时。\n寝食都忘倦，园庐遂绝闚。\n劳神甘戚戚，攻短过孜孜。\n叶怯穿杨箭，囊藏透颕锥。\n超遥望云雨，摆落占泉坻。\n略削荒凉苑，搜求激直词。\n那能作牛后，更拟助洪基。\n唱第听鸡集，趋朝忘马疲。\n内人舆御案，朝景丽神旗。\n首被呼名姓，多惭冠等衰。\n千官容眷盼，五色照离披。\n鹓侣从兹洽，鸥情转自縻。\n分张殊品命，中外却驱驰。\n出入称金籍，东西侍碧墀。\n鬬班云汹涌，开扇雉参差。\n切愧寻常质，亲瞻咫尺姿。\n日轮光照耀，龙服瑞葳蕤。\n誓欲通愚謇，生憎效喔咿。\n佞存真妾妇，谏死是男儿。\n便殿承偏召，权臣惧挠私。\n庙堂虽稷契，城社有狐貍。\n似锦言应巧，如弦数易欺。\n敢嗟身暂黜，所恨政无毗。\n谬辱良由此，昇腾亦在斯。\n再令陪宪禁，依旧履阽危。\n使蜀常绵远，分台更崄巇。\n匿姦劳发掘，破党恶持疑。\n斧刃迎皆碎，盘牙老未萎。\n乍能还帝笏，讵忍折吾支。\n虎尾元来险，圭文却类疵。\n浮荣齐壤芥，闲气咏江蓠。\n阙下殷勤拜，樽前啸傲辞。\n飘沈委蓬梗，忠信敌蛮夷。\n戏诮青云驿，讥题皓髮祠。\n贪过谷隐寺，留读岘山碑。\n草没章台阯，堤横楚泽湄。\n野莲侵稻陇，亚柳压城陴。\n遇物伤凋换，登楼思漫瀰。\n金攒嫩橙子，瑿泛远鸬鹚。\n仰竹藤缠屋，苫茆荻补篱。\n面梨通蔕朽，火米带芒炊。\n苇笋鍼筒束，鯾鱼箭羽鬐。\n芋羹真底可，鲈鲙漫劳思。\n北渚销魂望，南风着骨吹。\n度梅衣色渍，食稗马蹄羸。\n院榷和泥碱，官酤小曲醨。\n讹音烦缴绕，轻俗丑威仪。\n树罕贞心柏，畦丰卫足葵。\n坳洼饶尰矮，游惰压庸缁。\n病赛乌称鬼，巫占瓦代龟。\n连阴蛙张王，瘴疟雪治医。\n我正穷于是，君宁念及兹。\n一篇从日下，双鲤送天涯。\n坐捧迷前席，行吟忘结綦。\n匡床铺错绣，几案踊灵芝。\n形影同初合，参商喻此离。\n扇因秋弃置，镜异月盈亏。\n壮志诚难夺，良辰岂復追。\n宁牛终夜永，潘鬓去年衰。\n溟渤深那测，穹苍意在谁。\n驭方轻騕褭，车肯重辛夷。\n卧辙希濡沫，低颜受颔颐。\n世情焉足怪，自省固堪悲。\n溷鼠虚求洁，笼禽方讶饥。\n犹胜忆黄犬，幸得早图之。",
        "dynasty": "唐",
        "collection_info": null
    },
    {
        "title": "纪怀赠李六户曹崔二十功曹五十韵",
        "author": "元稹",
        "content": "昔冠诸生首，初因三道征。\n公卿碧墀会，名姓白麻称。\n日月光遥射，烟霄志渐弘。\n荣班联锦绣，谏纸赐笺藤。\n便欲呈肝胆，何言犯股肱。\n椎埋衝斗劒，消碎莹壶冰。\n赤县纔分务，青骢已迥乘。\n因骑度海鹘，拟杀蔽天鹏。\n缚虎声空壮，连鳌力未胜。\n风翻波竟蹙，山压势逾崩。\n僇辱徒相困，苍黄性不能。\n酣歌离岘顶，负气入江陵。\n华表当蟾魄，高楼挂玉绳。\n角声悲掉荡，城影暗棱层。\n军幕威容盛，官曹礼数兢。\n心虽出云鹤，身尚触笼鹰。\n竦足良甘分，排衙苦未曾。\n通名参将校，抵掌见亲朋。\n喣沫求涓滴，沧波怯斗升。\n荒居邻鬼魅，羸马步殑㱥。\n白草堂檐短，黄梅雨气蒸。\n霑黏经汗席，飐闪尽油灯。\n夜怯餐肤蚋，朝烦拂面蝇。\n过从愁厌贱，专静畏猜仍。\n旅寓谁堪託，官联自可凭。\n甲科崔并骛，柱史李齐昇。\n共展排空翼，俱遭激远矰。\n他乡元易感，同病转相矜。\n投分多然诺，忘言少爱憎。\n誓将探胏腑，耻更辨淄渑。\n会宿形骸远，论交意气增。\n一心吞渤澥，戮力拔嵩恆。\n语到磨圭角，疑消破弩癥。\n吹嘘期指掌，患难许檐簦。\n铩翮鸾栖棘，藏锋箭在弸。\n雪中方覩桂，木上莫施罾。\n且泛夤沿水，兼过被病僧。\n有时鞭欵段，尽日醉儚僜。\n蹑屐看秧稻，敲船和采菱。\n叉鱼江火合，唤客谷神应。\n啸傲虽开口，幽忧復满膺。\n望云鳍拨剌，透匣色腾凌。\n每想潢池寇，犹稽赤族惩。\n夔龙劳算画，貔虎带威棱。\n逐鸟忠潜奋，悬旌意远凝。\n弢弓思彻札，绊骥闷牵緪。\n运甓调辛苦，闻鸡屡寝兴。\n闲随人兀兀，梦听鼓鼟鼟。\n班笔行看掷，黄陂莫漫澄。\n骐驎高阁上，须及壮时登。",
        "dynasty": "唐",
        "collection_info": null
    },
    {
        "title": "答姨兄胡灵之见寄五十韵",
        "author": "元稹",
        "content": "忆昔凤翔城，龆年是事荣。\n理家烦伯舅，相宅尽吾兄。\n诗律蒙亲授，朋游忝自迎。\n题头筠管缦，教射角弓骍。\n矮马駞鬉䪜，牦牛兽面缨。\n对谈依赳赳，送客步盈盈。\n米椀诸贤让，蠡杯大户倾。\n一船席外语，三榼拍心精。\n传盏加分数，横波掷目成。\n华奴歌淅淅，媚子舞卿卿。\n鬬设狂为好，谁忧饮败名。\n屠过隐朱亥，楼梦古秦嬴。\n环坐唯便草，投盘暂废觥。\n春郊纔烂熳，夕鼓已砰轰。\n荏苒移灰管，喧阗勌塞兵。\n糟浆闻渐足，书劒讶无成。\n抵璧惭虚弃，弹珠觉用轻。\n遂笼云际鹤，来狎谷中莺。\n学问攻方苦，篇章兴太清。\n囊疎萤易透，锥钝股多坑。\n笔阵戈矛合，文房栋桷撑。\n豆萁才敏儁，羽猎正峥嵘。\n岐下寻时别，京师触处行。\n醉眠街北庙，闲绕宅南营。\n柳爱凌寒软，梅怜上番惊。\n观松青黛笠，栏药紫霞英。\n尽日听僧讲，通宵咏月明。\n正耽幽趣乐，旋被宦途萦。\n吏晋资材枉，留秦岁序更。\n我髯黳数寸，君髮白千茎。\n芸阁怀铅暇，姑峰带雪晴。\n何由身倚玉，空覩翰飞琼。\n世道难于劒，谗言巧似笙。\n但憎心可转，不解跽如擎。\n始效神羊触，俄随旅鴈征。\n孤芳安可驻，五鼎几时烹。\n潦倒沉泥滓，欹危践矫衡。\n登楼王粲望，落帽孟嘉情。\n巫峡连天水，章台塞路荆。\n雨摧渔火燄，风引竹枝声。\n分作屯之蹇，那知困亦亨。\n官曹三语掾，国器万寻桢。\n逸杰雄姿迥，皇王雅论评。\n蕙依潜可习，云合定谁令。\n原燎逢冰井，鸿流值木罂。\n智囊推有在，勇爵敢徒争。\n迅拔看鹏举，高音侍鹤鸣。\n所期人拭目，焉肯自佯盲。\n铅钝丁宁淬，芜荒展转耕。\n穷通须豹变，撄搏笑狼狞。\n愧捧芝兰赠，还披胏腑呈。\n此生如未死，未拟变平生。",
        "dynasty": "唐",
        "collection_info": null
    },
    {
        "title": "酬许五康佐",
        "author": "元稹",
        "content": "奋迅君何晚，羁离我讵俦。\n鹤笼闲警露，鹰缚闷牵鞴。\n蓬阁深沈省，荆门远慢州。\n课书同吏职，旅宦各乡愁。\n白日伤心过，沧江满眼流。\n嘶风悲代马，喘月伴吴牛。\n枯涸方穷辙，生涯不繫舟。\n猿啼三峡雨，蝉报两京秋。\n珠玉惭新赠，芝兰忝旧游。\n他年问狂客，须向老农求。",
        "dynasty": "唐",
        "collection_info": null
    },
    {
        "title": "送崔侍御之岭南二十韵",
        "author": "元稹",
        "content": "汉法戎施幕，秦官郡置监。\n萧何归旧印，鲍永授新衔。\n币聘虽盈箧，泥章未破缄。\n蛛悬丝缭绕，鹊报语詀諵。\n再砺神羊角，重开宪简函。\n鞶缨骢赳赳，緌佩绣縿縿。\n逸翮怜鸿翥，离心觉刃劖。\n联游亏片玉，洞照失明鉴。\n遥想车登岭，那无泪满衫。\n茅蒸连蟒气，衣渍度梅黬。\n象鬬缘溪竹，猿鸣带雨杉。\n飓风狂浩浩，韶石峻崭崭。\n宿浦宜深泊，祈泷在至諴。\n瘴江乘早度，毒草莫亲芟。\n试蛊看银黑，排腥贵食咸。\n菌须虫已蠹，菓重鸟先鹐。\n冰莹怀贪水，霜清顾痛岩。\n珠玑当尽掷，薏苡讵能谗。\n荆俗欺王粲，吾生问季咸。\n远书多不达，勤为枉攕攕。",
        "dynasty": "唐",
        "collection_info": null
    },
    {
        "title": "酬段丞与诸棊流会宿弊居见赠二十四韵",
        "author": "元稹",
        "content": "鸣局宁虚日，闲窗任废时。\n琴书甘尽弃，园井讵能窥。\n运石疑填海，争筹忆坐帷。\n赤心方苦鬬，红烛已先施。\n蛇势萦山合，鸿联度岭迟。\n堂堂排直阵，衮衮逼羸师。\n悬劫偏深猛，回征特险巇。\n旁攻百道进，死战万般为。\n异日玄黄队，今宵黑白棊。\n斫营看迥点，对垒重相持。\n善败虽称怯，骄盈最易欺。\n狼牙当必碎，虎口祸难移。\n乘胜同三捷，扶颠望一词。\n希因送目便，敢恃指纵奇。\n退引防边策，雄吟斩将诗。\n眠床都浪置，通夕共忘疲。\n晓雉风传角，寒藂雪压枝。\n繁星收玉版，残月耀冰池。\n僧请闻钟粥，宾催下药巵。\n兽炎余炭在，蜡泪短光衰。\n俛仰嗟陈迹，殷勤卜后期。\n公私牵去住，车马各支离。\n分作终身癖，兼从是事隳。\n此中无限兴，唯怕俗人知。",
        "dynasty": "唐",
        "collection_info": null
    },
    {
        "title": "酬窦校书二十韵",
        "author": "元稹",
        "content": "鸥鹭元相得，杯觞每共传。\n芳游春烂熳，晴望月团圆。\n调笑风流剧，论文属对全。\n赏花珠并缀，看雪璧常连。\n竹寺荒唯好，松斋小更怜。\n潜投孟公辖，狂乞莫愁钱。\n尘土抛书卷，枪筹弄酒权。\n令夸齐箭道，力鬬抹弓弦。\n但喜添樽满，谁忧乏桂然。\n渐轻身外役，浑证饮中禅。\n及我辞云陛，逢君仕圃田。\n音徽千里断，魂梦两情偏。\n足听猿啼雨，深藏马腹鞭。\n官醪半清浊，夷馔杂腥膻。\n顾影无依倚，甘心守静专。\n那知暮江上，俱会落英前。\n欵曲生平在，悲凉岁序迁。\n鹤方同北渚，鸿又过南天。\n丽句惭虚掷，沈机懒强牵。\n粗酬珍重意，工拙定相悬。",
        "dynasty": "唐",
        "collection_info": null
    },
    {
        "title": "泛江翫月十二韵",
        "author": "元稹",
        "content": "楚塞分形势，羊公压大邦。\n因依多士子，参画尽敦厖。\n岳璧闲相对，荀龙自有双。\n共将船载酒，同泛月临江。\n远树悬金镜，深潭倒玉幢。\n委波添净练，洞照灭凝釭。\n阗咽沙头市，𤫩珑竹岸窗。\n巴童唱巫峡，海客话神泷。\n已困连飞盏，犹催未倒缸。\n饮荒情烂熳，风棹乐峥摐。\n胜事他年忆，愁心此夜降。\n知君皆逸韵，须为应莛撞。",
        "dynasty": "唐",
        "collection_info": null
    },
    {
        "title": "痁卧闻幕中诸公征乐会饮因有戏呈三十韵",
        "author": "元稹",
        "content": "濩落因寒甚，沈阴与病偕。\n药囊堆小案，书卷塞空斋。\n胀腹看成鼓，羸形渐比柴。\n道情忧易适，温瘴气难排。\n治尰扶轻杖，开门立静街。\n耳鸣疑暮角，眼暗助昏霾。\n野竹连荒草，平陂接断崖。\n坐隅甘对鵩，当路恐遭豺。\n蛇蛊迷弓影，鵰翎落箭靫。\n晚篱喧鬬雀，残菊半枯荄。\n怅望悲回鴈，依迟傍古槐。\n一生长苦节，三省讵行怪。\n奔北翻成勇，司南却是呙。\n穹苍真漠漠，风雨漫喈喈。\n彼美犹溪女，其谁占馆娃。\n诚知通有日，太极浩无涯。\n布卦求无妄，祈天愿孔皆。\n藏衰谋计拙，地僻往还乖。\n况羡莲花侣，方欣绮席谐。\n钿车迎妓乐，银翰屈朋侪。\n白纻颦歌黛，同蹄坠舞钗。\n纤身霞出海，艳脸月临淮。\n筹箸随宜放，投盘止罚啀。\n红娘留醉打，觥使及醒差。\n顾我潜孤愤，何人想独怀。\n夜灯然檞叶，冻雪堕塼阶。\n坏壁虚缸倚，深炉小火埋。\n鼠骄衔笔砚，被冷束筋骸。\n毕竟图斟酌，先须遣疠痎。\n枪旗如在手，那復敢崴㠢。",
        "dynasty": "唐",
        "collection_info": null
    },
    {
        "title": "酬友封话旧叙怀十二韵",
        "author": "元稹",
        "content": "风波千里别，书信二年稀。\n乍见悲兼喜，犹惊是与非。\n身名判作梦，杯盏莫相违。\n草馆同床宿，沙头待月归。\n春深乡路远，老去宦情微。\n魏阙何由到，荆州且共依。\n人欺翻省事，官冷易藏威。\n但拟驯鸥鸟，无因用弩机。\n开张图卷轴，颠倒醉衫衣。\n莼菜银丝嫩，鲈鱼雪片肥。\n怜君诗似涌，赠我笔如飞。\n会遣诸伶唱，篇篇入禁闱。",
        "dynasty": "唐",
        "collection_info": null
    },
    {
        "title": "送王协律游杭越十韵",
        "author": "元稹",
        "content": "去去莫悽悽，余杭接会稽。\n松门天竺寺，花洞若耶溪。\n浣渚逢新艳，兰亭识旧题。\n山经秦帝望，垒辨越王栖。\n江树春常早，城楼月易低。\n镜呈湖面出，云迭海潮齐。\n章甫官人戴，莼丝姹女提。\n长干迎客闹，小市隔烟迷。\n纸乱红蓝压，瓯凝碧玉泥。\n荆南无抵物，来日为侬携。",
        "dynasty": "唐",
        "collection_info": null
    },
    {
        "title": "送东川马逢侍御使回十韵",
        "author": "元稹",
        "content": "风水荆门阔，文章蜀地豪。\n眼青宾礼重，眉白众情高。\n思勇曾吞笔，投虚惯用刀。\n词锋倚天劒，学海驾云涛。\n南郡传纱帐，东方让锦袍。\n旋吟新乐府，便续古离骚。\n雪岸犹封草，春江欲满槽。\n饯筵君置醴，随俗我餔糟。\n莫叹巴三峡，休惊鬓二毛。\n流年等头过，人世各劳劳。",
        "dynasty": "唐",
        "collection_info": null
    },
    {
        "title": "酬卢秘书",
        "author": "元稹",
        "content": "偶有衝天气，都无处世才。\n未容荣路稳，先蹋祸机开。\n分久沉荆掾，惭经厕柏台。\n理推愁易惑，乡思病难裁。\n夜伴吴牛喘，春惊朔鴈回。\n北人肠断送，西日眼穿颓。\n唯望魂归去，那知诏下来。\n涸鱼千丈水，殭燕一声雷。\n幽匣提清镜，衰颜拂故埃。\n梦云期紫阁，厌雨别黄梅。\n亲戚迎时到，班行见处陪。\n文工犹畏忌，朝士绝嫌猜。\n新识蓬山杰，深交翰苑材。\n连投珠作贯，独和玉成堆。\n剧敌徒相轧，羸师亦自媒。\n磨砻刮骨刃，翻掷委心灰。\n恐被神明哭，忧为造化灾。\n私调破叶箭，定饮搴旗杯。\n金宝潜砂砾，芝兰似草莱。\n凭君毫髮鉴，莫遣翳莓苔。",
        "dynasty": "唐",
        "collection_info": null
    },
    {
        "title": "见人咏韩舍人新律诗因有戏赠",
        "author": "元稹",
        "content": "喜闻韩古调，兼爱近诗篇。\n玉磬声声彻，金铃箇箇圆。\n高疎明月下，细腻早春前。\n花态繁于绮，闺情软似绵。\n轻新便妓唱，凝妙入僧禅。\n欲得人人伏，能教面面全。\n延之苦拘检，摩诘好因缘。\n七字排居敬，千词敌乐天。\n殷勤闲太祝，好去老通川。\n莫漫裁章句，须饶紫禁仙。",
        "dynasty": "唐",
        "collection_info": null
    },
    {
        "title": "奉和权相公行次临阙驿逢仆射相公归朝俄顷分途因以奉赠诗十四韵",
        "author": "元稹",
        "content": "帝下赤霄符，搜求造化炉。\n中台归内座，太一直南都。\n黄霸乘轺入，王尊叱驭趋。\n万人东道送，六纛北风驱。\n栈阁纔倾盖，关门已合繻。\n贯鱼行逦迤，交马语踟蹰。\n去速熊罴兆，来驰虎豹夫。\n昔怜三易地，今讶两分途。\n别路环山雪，离章运寸珠。\n锋铓断犀兕，波浪没蓬壶。\n区宇声虽动，淮河孽末诛。\n将军遥策画，师氏密吁谟。\n汉上坛仍筑，褒西阵再图。\n公方先二虏，何暇进愚儒。",
        "dynasty": "唐",
        "collection_info": null
    },
    {
        "title": "酬乐天东南行诗一百韵",
        "author": "元稹",
        "content": "我病方吟越，君行已过湖。\n去应缘直道，哭不为穷途。\n亚竹寒惊牖，空堂夜向隅。\n暗魂思背烛，危梦怯乘桴。\n坐痛筋骸憯，旁嗟物候殊。\n雨蒸虫沸渭，浪涌怪睢盱。\n索绠飘蚊蚋，蓬麻甃舳舻。\n短檐苫稻草，微俸封渔租。\n泥浦喧捞蛤，荒郊险鬬貙。\n鲸吞近溟涨，猿闹接黔巫。\n芒屩泅牛妇，丫头荡桨夫。\n酢醅荷裹卖，醨酒水淋沽。\n舞态翻鸜鹆，歌词咽鹧鸪。\n夷音啼似笑，蛮语谜相呼。\n江郭船添店，山城木竖郛。\n吠声沙市犬，争食墓林乌。\n犷俗诚堪惮，妖神甚可虞。\n欲令仁渐及，已被疟潜图。\n膳减思调鼎，行稀恐蠹枢。\n杂莼多剖鳝，和黍半蒸菰。\n绿糉新菱实，金丸小木奴。\n芋羹真蹔淡，䶉炙漫涂苏。\n炰鼈那胜羜，烹鯄只似鲈。\n楚风轻似蜀，巴地湿如吴。\n气浊星难见，州斜日易晡。\n通宵但云雾，未酉即桑榆。\n瘴窟蛇休蛰，炎溪暑不徂。\n伥魂阴叫啸，鵩貌昼踟蹰。\n乡里家藏蛊，官曹世乏儒。\n敛缗偷印信，传箭作符繻。\n椎髻抛巾帼，镩刀代辘轳。\n当心鞙铜鼓，背弝射桑弧。\n岂復民甿料，须将鸟兽驱。\n是非浑并漆，词讼敢研朱。\n陋室鸮窥伺，衰形蟒觊觎。\n鬓毛霜点合，襟泪血痕濡。\n倍忆京华伴，偏忘我尔躯。\n谪居今共远，荣路昔同趋。\n科试铨衡局，衙参典校厨。\n月中分桂树，天上识昌蒲。\n应召逢鸿泽，陪游值赐酺。\n心唯撞卫磬，耳不乱齐竽。\n海岱词锋截，皇王笔阵驱。\n疾奔凌騕褭，高唱轧吴歈。\n点检张仪舌，提携傅说图。\n摆囊看利颕，开颔出明珠。\n并取千人特，皆非十上徒。\n白麻云色腻，墨诏电光麤。\n众口贪归美，何颜敢妬姝。\n秦台纳红旭，酆匣洗黄垆。\n谏猎宁规避，弹豪讵嗫嚅。\n胏肝憎巧曲，蹊径绝萦迂。\n誓遣朝纲振，忠饶翰苑输。\n骥调方汗血，蝇点忽成卢。\n遂谪栖遑掾，还飞送别盂。\n痛嗟亲爱隔，颠望友朋扶。\n狸病翻随鼠，骢羸返作驹。\n物情良狥俗，时论太诬吾。\n瓶罄罍偏耻，松摧柏自枯。\n虎虽遭陷穽，龙不怕泥涂。\n重喜登贤苑，方欣佐伍符。\n判身入矛戟，轻敌比锱铢。\n驿骑来千里，天书下九衢。\n因教罢飞檄，便许到皇都。\n舟败罂浮汉，骖疲杖过邘。\n邮亭一萧索，烽候各崎岖。\n馈饷人推辂，谁何吏执殳。\n拔家逃力役，连鏁责逋诛。\n防戍兄兼弟，收田妇与姑。\n缣缃工女竭，青紫使臣纡。\n望国参云树，归家满地芜。\n破窗尘𡋯𡋯，幽院鸟呜呜。\n祖竹藂新笋，孙枝压旧梧。\n晚花狂蛱蝶，残蒂宿茱萸。\n始悟摧林秀，因衔避缴芦。\n文房长遣闭，经肆未曾铺。\n鹓鹭方求侣，鸱鸢已吓雏。\n征还何郑重，斥去亦须臾。\n迢递投遐徼，苍黄出奥区。\n通川诚有咎，湓口定无辜。\n利器从头匣，刚肠到底刳。\n熏莸任盛贮，稊稗莫超踰。\n公干经时卧，钟仪几岁拘。\n光阴流似水，蒸瘴热于鑪。\n薄命知然也，深交有矣夫。\n救焚期骨肉，投分刻肌肤。\n二妙驰轩陛，三英咏袴襦。\n李多嘲蝘蜓，窦数集蜘蛛。\n数子皆奇货，唯予独朽株。\n邯郸笑匍匐，燕蒯受揶揄。\n懒学三闾愤，甘齐百里愚。\n耽眠稀醒素，凭醉少嗟吁。\n学问徒为尔，书题尽已于。\n别犹多梦寐，情尚感凋枯。\n近喜司戎健，寻伤掌诰徂。\n士元名位屈，伯道子孙无。\n旧好飞琼翰，新诗灌玉壶。\n几催闲处泣，终作苦中娱。\n廉蔺声相让，燕秦势岂俱。\n此篇应绝倒，休漫捋髭鬚。",
        "dynasty": "唐",
        "collection_info": null
    },
    {
        "title": "和乐天送客游岭南二十韵",
        "author": "元稹",
        "content": "我自离乡久，君那度岭频。\n一杯魂惨澹，万里路艰辛。\n江馆连沙市，泷船泊水滨。\n骑田回北顾，铜柱指南邻。\n大壑浮三岛，周天过五均。\n波心涌楼阁，规外布星辰。\n狒狒穿筒格，猩猩置屐驯。\n贡兼蛟女绢，俗重语儿巾。\n舶主腰藏宝，黄家砦起尘。\n歌钟排象背，炊爨上鱼身。\n电白雷山接，旗红贼舰新。\n岛夷徐市种，庙觋赵佗神。\n鸢跕方知瘴，蛇苏不待春。\n曙潮云斩斩，夜海火燐燐。\n冠冕中华客，梯航异域臣。\n果然皮胜锦，吉了舌如人。\n风黖秋茅叶，烟埋晓月轮。\n定应玄髮变，焉用翠毛珍。\n句漏沙须买，贪泉货莫亲。\n能传稚川术，何患隐之贫。",
        "dynasty": "唐",
        "collection_info": null
    },
    {
        "title": "献荥阳公诗五十韵",
        "author": "元稹",
        "content": "郑驿骑翩翩，丘门子弟贤。\n文翁开学日，正礼骋途年。\n骏骨黄金买，英髦绛帐延。\n趋风皆蹀足，侍坐各差肩。\n解榻招徐穉，登楼引仲宣。\n凤攒题字扇，鱼落讲经筵。\n盛气河包济，贞姿岳柱天。\n皋夔当五百，邹鲁重三千。\n科斗翻腾取，关雎教授先。\n篆垂朝露滴，诗缀夜珠联。\n逸礼多心匠，焚书旧口传。\n陈遵修尺牍，阮瑀让飞笺。\n中的颜初启，抽毫踵未旋。\n森罗万木合，属对百花全。\n词海跳波涌，文星拂坐悬。\n戴冯遥避席，祖逖后施鞭。\n西蜀凌云赋，东阳咏月篇。\n劲芟鳌足断，精贯蝨心穿。\n浩汗神弥王，鹞扬兴欲仙。\n冰壶通皓雪，绮树眇晴烟。\n驱驾雷霆走，铺陈锦绣鲜。\n情机登穾奥，流韵溢山川。\n墨客膺潜服，谈宾膝误前。\n张鳞定摧败，折角反矜怜。\n句句推琼玉，声声播管弦。\n纤新撩造化，澒洞斡陶甄。\n卫磬琤鍧极，齐竽僭滥偏。\n空虚惭炙輠，点窜许怀铅。\n惫色秋来草，哀吟雨后蝉。\n自伤魂惨沮，何暇思幽玄。\n喜到樽罍侧，愁亲几案边。\n菁华知竭矣，胏腑尚求旃。\n抵滞浑成醉，徘徊转慕膻。\n老叹才渐少，闲苦病相煎。\n瓦砾难追琢，刍荛分弃捐。\n漫劳成恳恳，那得美娟娟。\n拙劣仍非速，迂愚且异专。\n移时停笔砚，挥景乏戈鋋。\n仪舌忻犹在，舒帷誓不褰。\n会将连献楚，深耻谬游燕。\n蒲有临书叶，韦充读易编。\n沙须披见宝，经拟带耕田。\n入雾长期闰，持朱本望研。\n轮辕呈曲直，凿枘取方圆。\n呼吸宁徒尔，霑濡岂浪然。\n过箫资响亮，随水涨沦涟。\n惜日看圭短，偷光恨壁坚。\n勤勤雕朽木，细细导蒙泉。\n传癖今应甚，头风昨已痊。\n丹青公旧物，一为变蚩妍。",
        "dynasty": "唐",
        "collection_info": null
    },
    {
        "title": "酬乐天江楼夜吟稹诗因成三十韵",
        "author": "元稹",
        "content": "忽见君新句，君吟我旧篇。\n见当巴徼外，吟在楚江前。\n思鄙宁通律，声清遂扣玄。\n三都时觉重，一顾世称妍。\n排韵曾遥荅，分题几共联。\n昔凭银翰写，今赖玉音宣。\n布鼓随椎响，坯泥仰匠圆。\n铃因风断续，珠与调牵绵。\n阮籍惊长啸，商陵怨别弦。\n猿羞啼月峡，鹤让警秋天。\n志士潜兴感，高僧暂废禅。\n兴飘沧海动，气合碧云连。\n点缀工微者，吹嘘势特然。\n休文徒倚槛，彦伯浪回船。\n伎乐当筵唱，儿童满巷传。\n改张思妇锦，腾跃贾人笺。\n魏拙虚教出，曹风敢望痊。\n定遭才子笑，恐赚学生癫。\n裁什情何厚，飞书信不专。\n隼猜鸿蓄缩，虎横犬迍邅。\n水墨看虽久，琼瑶喜尚全。\n纔从鱼裏得，便向市头悬。\n夜置堂东序，朝铺座右边。\n手寻韦欲绝，泪滴纸浑穿。\n甘蔗销残醉，醍醐醒早眠。\n深藏那遽灭，同咏苦无缘。\n雅羡诗能圣，终嗟药未仙。\n五千诚远道，四十已中年。\n暗魄多相梦，衰容每自怜。\n卒章还恸哭，蚊蚋溢山川。",
        "dynasty": "唐",
        "collection_info": null
    },
    {
        "title": "酬乐天待漏入閤见赠",
        "author": "元稹",
        "content": "未勘银台契，先排浴殿关。\n沃心因特召，[承]旨绝常班。\n飐闪才人袖，呕鵶软举镮。\n宫花低作帐，云从积成山。\n密视枢机草，偷瞻咫尺颜。\n恩垂天语近，对久漏声闲。\n丹陛曾同立，金銮恨独攀。\n笔无鸿业润，袍愧紫文殷。\n河水通天上，瀛州接世间。",
        "dynasty": "唐",
        "collection_info": null
    },
    {
        "title": "酬乐天早春闲游西湖颇多野趣恨不得与微之同赏因思在越官重事殷镜湖之游或恐未暇因成十八韵见寄乐天前篇到时适会予亦宴镜湖南亭因述目前所睹以成酬荅末章亦示暇诚则势使之然亦欲粗为恬养之赠耳",
        "author": "元稹",
        "content": "雁思欲回宾，风声乍变新。\n各携红粉伎，俱伴紫垣人。\n水面波疑縠，山腰虹似巾。\n柳条黄大带，茭葑绿文茵。\n雪尽纔通屐，汀寒未有苹。\n向阳偏晒羽，依岸小游鳞。\n浦屿崎岖到，林园次第巡。\n墨池怜嗜学，丹井羡登真。\n雅叹游方盛，聊非意所亲。\n白头辞北阙，沧海是东邻。\n问俗烦江界，蒐畋想渭津。\n故交音讯少，归梦往来频。\n独喜同门旧，皆为列郡臣。\n三刀连地轴，一苇碍车轮。\n尚阻青天雾，空瞻白玉尘。\n龙因雕字识，犬为送书驯。\n胜事无穷境，流年有限身。\n懒将闲气力，争鬬野塘春。",
        "dynasty": "唐",
        "collection_info": null
    },
    {
        "title": "江边四十韵",
        "author": "元稹",
        "content": "官借江边宅，天生地势坳。\n敧危饶坏构，迢递接长郊。\n怪鵩频栖息，跳蛙颇混殽。\n总无篱缴绕，尤怕虎咆哮。\n停潦鱼招獭，空仓鼠敌猫。\n土虚烦穴蚁，柱朽畏藏蛟。\n蛇虺吞檐雀，豺狼逐野麃。\n犬惊狂浩浩，鸡乱响嘐嘐。\n濩落贫甘守，荒凉秽尽包。\n断帘飞熠耀，当户网蟏蛸。\n曲突翻成沼，行廊却代庖。\n桥横老颠枿，马病裛刍茭。\n一一床头点，连连砌下泡。\n辱泥疑在绛，避雨想经崤。\n相顾忧为鼈，谁能復繫匏。\n誓心来利往，卜食过安爻。\n何计逃昏垫，移文报旧交。\n栋梁存伐木，苫盖愧分茅。\n金管排黄荻，琅玕褭翠梢。\n花塼水面鬬，鸳瓦玉声敲。\n方础荆山采，修掾郢匠鉋。\n隐锥雷震蛰，破竹箭鸣骹。\n正寝初停午，频眠欲转胞。\n囷圆收薄禄，厨敝备嘉肴。\n各各人宁宇，双双燕贺巢。\n高门受车辙，华廐称蒲捎。\n尺寸皆随用，毫釐敢浪抛。\n篾余笼白鹤，枝剩架青鵁。\n制榻容筐篚，施关拒斗筲。\n栏干防汲井，密室待持胶。\n庭草佣工薙，园蔬稚子掊。\n本图闲种植，那要择肥硗。\n绿柚勤勤数，红榴箇箇抄。\n池清漉螃蟹，瓜蠹拾𧏘蟊。\n晒篆看沙鸟，磨刀绽海鲛。\n罗灰修药竈，筑垛阅弓弰。\n散诞都由习，童蒙剩懒教。\n最便陶静饮，还作解愁嘲。\n近浦闻归楫，遥城罢晓铙。\n王孙如有问，须为併挥鞘。",
        "dynasty": "唐",
        "collection_info": null
    },
    {
        "title": "春六十韵",
        "author": "元稹",
        "content": "节应寒灰下，春生返照中。\n未能消积雪，已渐少回风。\n迎气邦经重，斋诚帝念隆。\n龙骧紫宸北，天压翠坛东。\n仙仗摇佳彩，荣光荅圣衷。\n便从威仰座，随入大罗宫。\n先到璇渊底，偷穿玳瑁栊。\n馆娃朝镜晚，太液晓冰融。\n撩摘芳情徧，搜求好处终。\n九霄浑可可，万姓尚忡忡。\n昼漏频加箭，宵晖欲半弓。\n驱令三殿出，乞与百蛮同。\n直自方壶岛，斜临绝漠戎。\n南巡暧珠树，西转丽崆峒。\n度岭梅甘坻，潜泉脉暗洪。\n悠悠铺塞草，冉冉着江枫。\n蚕役投筐妾，耘催荷莜翁。\n既蒸难发地，仍送懒归鸿。\n约略环区宇，殷勤绮镐酆。\n华山青黛扑，渭水碧沙蒙。\n宿露清余霭，晴烟塞迥空。\n燕巢纔点缀，莺舌最惺愡。\n腻粉梨园白，臙脂桃径红。\n郁金垂嫩柳，罯画委高笼。\n地甲门阑大，天开禁掖崇。\n层台张舞凤，阁道架飞虹。\n曲糵调神化，鹓鸾竭至忠。\n歌钟齐锡宴，车服奖庸功。\n俊造欣时用，闾阎贺岁丰。\n倡楼妆㸌㸌，农野绿芃芃。\n贵主骄矜盛，豪家恃赖雄。\n偏霑打毬彩，频得铸钱铜。\n专杀擒杨若，殊恩赦邓通。\n女孙新在内，婴稚近封公。\n游衍关心乐，诗书对面聋。\n盘筵饶异味，音乐斥庸工。\n酒爱油衣浅，杯夸玛瑙烘。\n挑鬟玉钗髻，刺绣宝装拢。\n启齿呈编贝，弹丝动削葱。\n醉圆双媚靥，波溢两明瞳。\n但赏欢无极，那知恨亦充。\n洞房闲窈窕，庭院独葱茏。\n谢砌萦残絮，班窗网曙虫。\n望夫身化石，为伯首如蓬。\n顾我沉忧士，骑他老病骢。\n静街乘旷荡，初日接曈昽。\n饮败胏常渴，魂惊耳更聪。\n虚逢好阳艳，其那苦昏懜。\n僶俛还移步，持疑又省躬。\n慵将疲顇质，漫走倦羸僮。\n季月行当暮，良辰坐叹穷。\n晋悲焚介子，鲁愿浴沂童。\n燧改鲜妍火，阴繁晻澹桐。\n瑞云低𢈁𢈁，香雨润蒙蒙。\n药溉分窠数，篱栽备幼冲。\n种莎怜见叶，护笋冀成筒。\n有梦多为蝶，因蒐定坐熊。\n漂沈随坏芥，荣茂委苍穹。\n震动风千变，晴和鹤一冲。\n丁宁搴芳侣，须识未开丛。",
        "dynasty": "唐",
        "collection_info": null
    },
    {
        "title": "月三十韵",
        "author": "元稹",
        "content": "蓂叶标新朔，霜豪引细辉。\n白眉惊半隐，虹势讶全微。\n凉魄潭空洞，虚弓雁畏威。\n上弦何汲汲，佳色转依依。\n绮幕残灯敛，妆楼破镜飞。\n玲珑穿竹树，岑寂思幈帏。\n坐爱规将合，行看望已几。\n绛河冰鑑朗，黄道玉轮巍。\n迥照偏琼砌，余光借粉闱。\n泛池相皎洁，压桂共芳菲。\n的的当歌扇，娟娟透舞衣。\n殷勤入怀什，恳款堕云圻。\n素液传烘盏，鸣琴荐碧徽。\n椒房深肃肃，兰路霭霏霏。\n翡翠通帘影，琉璃莹殿扉。\n西园筵玳瑁，东壁射蛜蝛。\n老将占天阵，幽人钓石矶。\n荷锄元亮息，回棹子猷归。\n迢递同千里，孤高净九围。\n从星作风雨，配日丽旌旗。\n麟鬬宁徒设，蝇声岂浪讥。\n司存委卿士，新拜出郊畿。\n今古虽云极，亏盈不易违。\n珠胎方夜满，清露忍朝晞。\n渐减姮娥面，徐收楚练机。\n卞疑雕璧碎，潘感竟床稀。\n捐箧辞班女，潜波蔽虙妃。\n氛埃谁定灭，蟾兔杳难希。\n须遣圆明尽，良嗟造化非。\n如能付刀尺，别为创璇玑。",
        "dynasty": "唐",
        "collection_info": null
    },
    {
        "title": "饮致用神曲酒三十韵",
        "author": "元稹",
        "content": "七月调神曲，三春酿绿醽。\n雕镌荆玉盏，烘透内丘缾。\n试滴盘心露，疑添案上萤。\n满尊凝止水，祝地落繁星。\n翻陋琼浆浊，唯闻石髓馨。\n冰壶通角簟，金镜彻云屏。\n雪暎烟光薄，霜涵霁色泠。\n蚌珠悬皎皛，桂魄倒瀴溟。\n昼洒蝉将饮，宵挥鹤误聆。\n琉璃惊太白，钟乳讶微青。\n讵敢辞濡首，幷怜可鉴形。\n行当遣俗累，便得造禅扃。\n何惮说千日，甘从过百龄。\n但令长泛蚁，无復恨漂萍。\n胆壮还增气，机忘反自冥。\n瓮眠思毕卓，糟籍忆刘伶。\n髣髴中圣日，希夷夹大庭。\n眼前须底物，座右任他铭。\n刮骨都无痛，如泥未拟停。\n残觞犹漠漠，华烛已荧荧。\n真性临时见，狂歌半睡听。\n喧阗争意气，调笑学娉婷。\n酩酊焉知极，羇离忽暂宁。\n鸡声催欲曙，蟾影照初醒。\n咽绝鹃啼竹，萧撩雁去汀。\n遥城传漏箭，乡寺响风铃。\n楚泽一为梗，尧阶屡变蓂。\n醉荒非独此，愁梦几曾经。\n每耻穷途哭，今那客泪零。\n感君澄醴酒，不遣渭和泾。",
        "dynasty": "唐",
        "collection_info": null
    },
    {
        "title": "感石榴二十韵",
        "author": "元稹",
        "content": "何年安石国，万里贡榴花。\n迢递河源道，因依汉使槎。\n酸辛犯葱岭，顦顇涉龙沙。\n初到摽珍木，多来比乱麻。\n深抛故园裏，少种贵人家。\n唯我荆州见，怜君胡地赊。\n从教当路长，兼恣入檐斜。\n绿叶裁烟翠，红英动日华。\n新帘帬透影，疎牖烛笼纱。\n委作金炉燄，飘成玉砌瑕。\n乍惊珠缀密，终误绣帏奢。\n琥珀烘梳碎，燕支懒颊涂。\n风翻一树火，电转五云车。\n绛帐迎宵日，芙蕖绽早牙。\n浅深俱隐映，前后各分葩。\n宿露低莲脸，朝光借绮霞。\n暗虹徒缴绕，濯锦莫周遮。\n俗态能嫌旧，芳姿尚可嘉。\n非专爱颜色，同恨阻幽遐。\n满眼思乡泪，相嗟亦自嗟。",
        "dynasty": "唐",
        "collection_info": null
    },
    {
        "title": "度门寺",
        "author": "元稹",
        "content": "北祖三禅地，西山万树松。\n门临溪一带，桥映竹千重。\n翦凿基阶正，包藏景气浓。\n诸岩分院宇，双岭抱垣墉。\n舍利开层墖，香炉占小峰。\n道场居士置，经藏大师封。\n太子知栽植，神王守要衝。\n由旬排讲座，丈六写真容。\n佛语迦陵说，僧行猛虎从。\n修罗抬日拒，楼至拔霜锋。\n画井垂枯朽，穿池救噞喁。\n蕉非难败坏，槿喻暂丰茸。\n宝界留遗事，金棺灭去踪。\n钵传烘玛瑙，石长翠芙蓉。\n影帐纱全落，绳床土半壅。\n荒林迷醉象，危壁亚盘龙。\n行色怜初月，归程待晓钟。\n心源虽了了，尘世苦憧憧。\n宿荫高声忏，斋粮幷力舂。\n他生再来此，还愿总相逢。",
        "dynasty": "唐",
        "collection_info": null
    },
    {
        "title": "大云寺二十韵",
        "author": "元稹",
        "content": "地胜宜台殿，山晴离垢氛。\n现身千佛国，护世四王军。\n碧耀高楼瓦，赪飞半壁文。\n鹤林萦古道，雁墖没归云。\n幡影中天扬，钟声下界闻。\n攀萝极峰顶，游目到江濆。\n驯鸽闲依缀，调猿静守羣。\n虎行风捷猎，龙睡气氛氲。\n穫稻禅衣卷，烧畬劫火焚。\n新英蜂采掇，荒草象耕耘。\n钵付灵童洗，香教善女熏。\n果枝低罯罯，花雨泽雰雰。\n示化维摩疾，降魔力士勋。\n听经神变见，说偈鸟纷纭。\n上境光犹在，深溪暗不分。\n竹笼烟欲暝，松带日余曛。\n真谛成知别，迷心尚有云。\n多生沈五蕴，宿习乐三坟。\n谕鹿车虽设，如蚕绪正棼。\n且将平等义，还奉圣明君。",
        "dynasty": "唐",
        "collection_info": null
    },
    {
        "title": "和友封题开善寺十韵",
        "author": "元稹",
        "content": "梁王开佛庙，云构岁时遥。\n珠缀飞闲鸽，红泥落碎椒。\n灯笼青燄短，香印白灰销。\n古匣收遗施，行廊画本朝。\n藏经霑雨烂，魔女捧花娇。\n亚树牵藤阁，横查压石桥。\n竹荒新笋细，池浅小鱼跳。\n匠正琉璃瓦，僧锄芍药苗。\n旋蒸茶嫩叶，偏把柳长条。\n便欲忘归路，方知隐易招。",
        "dynasty": "唐",
        "collection_info": null
    },
    {
        "title": "牡丹二首 一",
        "author": "元稹",
        "content": "簇蘂风频坏，裁红雨更新。\n眼看吹落地，便别一年春。",
        "dynasty": "唐",
        "collection_info": null
    },
    {
        "title": "牡丹二首 二",
        "author": "元稹",
        "content": "繁绿阴全合，衰红展渐难。\n风光一抬举，犹得暂时看。",
        "dynasty": "唐",
        "collection_info": null
    },
    {
        "title": "象人",
        "author": "元稹",
        "content": "被色空成象，观空色异真。\n自悲人是假，那復假为人。",
        "dynasty": "唐",
        "collection_info": null
    },
    {
        "title": "与杨十二巨源卢十九经济同游大安亭各赋二物各为五韵探得松石",
        "author": "元稹",
        "content": "片石与孤松，曾经物外逢。\n月临栖鹤影，云抱老人峰。\n蜀客君当问，秦官我旧封。\n积膏当琥珀，新劫长芙蓉。\n待补苍苍去，樛柯早变龙。",
        "dynasty": "唐",
        "collection_info": null
    },
    {
        "title": "赋得春雪映早梅",
        "author": "元稹",
        "content": "飞舞先春雪，因依上番梅。\n一枝方渐秀，六出已同开。\n积素光逾密，真花节暗催。\n抟风飘不散，见晛忽偏摧。\n郢曲琴空奏，羌音笛自哀。\n今朝两成咏，翻挟昔人才。",
        "dynasty": "唐",
        "collection_info": null
    },
    {
        "title": "赋得玉巵无当",
        "author": "元稹",
        "content": "共惜连城宝，翻成无当巵。\n讵惭君子贵，深讶巧工隳。\n泛蚁功全小，如虹色不移。\n可怜殊砾石，何计辨糟醨。\n江海诚难满，盘筵莫忘施。\n纵乖斟酌意，犹得对光仪。",
        "dynasty": "唐",
        "collection_info": null
    },
    {
        "title": "赋得数蓂",
        "author": "元稹",
        "content": "将课司天历，先观近砌蓂。\n一旬开应月，五日数从星。\n桂满丛初合，蟾亏影渐零。\n辨时长有素，数闰或余青。\n坠叶推前事，新芽察未形。\n尧年始今岁，方欲瑞千龄。",
        "dynasty": "唐",
        "collection_info": null
    },
    {
        "title": "赋得九月尽",
        "author": "元稹",
        "content": "霜降三旬后，蓂余一叶秋。\n玄阴迎落日，凉魄尽残钓。\n半夜灰移管，明朝帝御裘。\n潘安过今夕，休咏赋中愁。",
        "dynasty": "唐",
        "collection_info": null
    },
    {
        "title": "赋得雨后花",
        "author": "元稹",
        "content": "红芳怜静色，深与雨相宜。\n余滴下纤蘂，残珠堕细枝。\n浣花江上思，啼粉镜中窥。\n念此低回久，风光幸一吹。",
        "dynasty": "唐",
        "collection_info": null
    },
    {
        "title": "早归",
        "author": "元稹",
        "content": "春静晓风微，凌晨带酒归。\n远山笼宿雾，高树影朝晖。\n饮马鱼惊水，穿花露滴衣。\n娇莺似相恼，含啭傍人飞。",
        "dynasty": "唐",
        "collection_info": null
    },
    {
        "title": "晚秋",
        "author": "元稹",
        "content": "竹露滴寒声，离人晓思惊。\n酒醒秋簟冷，风急夏衣轻。\n寝倦解幽梦，虑闲添远情。\n谁怜独欹枕，斜月透窗明。",
        "dynasty": "唐",
        "collection_info": null
    },
    {
        "title": "送林復梦赴韦令辟",
        "author": "元稹",
        "content": "蜀路危于劒，怜君自坦途。\n几回曾啖炙，千里远衔珠。\n野性便荒饮，时风忌酒徒。\n相门多礼让，前后莫相踰。",
        "dynasty": "唐",
        "collection_info": null
    },
    {
        "title": "忆杨十二",
        "author": "元稹",
        "content": "杨子爱言诗，春天好咏时。\n恋花从马滞，联句放杯迟。\n日映含烟竹，风牵卧柳丝。\n南山更多兴，须作白云期。",
        "dynasty": "唐",
        "collection_info": null
    },
    {
        "title": "夜合",
        "author": "元稹",
        "content": "绮树满朝阳，融融有露光。\n雨多疑濯锦，风散似分妆。\n叶密烟蒙火，枝低绣拂墙。\n更怜当暑见，留咏日偏长。",
        "dynasty": "唐",
        "collection_info": null
    },
    {
        "title": "新竹",
        "author": "元稹",
        "content": "新篁纔解箨，寒色已青葱。\n冉冉偏凝粉，萧萧渐引风。\n扶疎多透日，寥落未成丛。\n惟有团团节，坚贞大小同。",
        "dynasty": "唐",
        "collection_info": null
    },
    {
        "title": "秋相望",
        "author": "元稹",
        "content": "檐月惊残梦，浮凉满夏衾。\n蟏蛸低户网，萤火度墙阴。\n炉暗灯光短，床空帐影深。\n此时相望久，高树忆横岑。",
        "dynasty": "唐",
        "collection_info": null
    },
    {
        "title": "春病",
        "author": "元稹",
        "content": "病来闲卧久，因见静时心。\n残月晓窗迥，落花幽院深。\n望山移坐榻，行药步墙阴。\n车马门前度，遥闻哀苦吟。",
        "dynasty": "唐",
        "collection_info": null
    },
    {
        "title": "山竹枝",
        "author": "元稹",
        "content": "深院虎溪竹，远公身自栽。\n多惭折君节，扶我出山来。\n贵宅安危步，难将混俗材。\n还投辋川水，从作老龙回。",
        "dynasty": "唐",
        "collection_info": null
    },
    {
        "title": "悟禅三首寄胡果 一",
        "author": "元稹",
        "content": "近闻胡隐士，潜认得心王。\n不恨百年促，翻悲万劫长。\n有修终有限，无事亦无殃。\n慎莫通方便，应机不顿忘。",
        "dynasty": "唐",
        "collection_info": null
    },
    {
        "title": "悟禅三首寄胡果 二",
        "author": "元稹",
        "content": "百年都几日，何事苦嚣然。\n晚岁倦为学，闲心易到禅。\n病宜多宴坐，贫似少攀缘。\n自笑无名字，因名自在天。",
        "dynasty": "唐",
        "collection_info": null
    },
    {
        "title": "悟禅三首寄胡果 三",
        "author": "元稹",
        "content": "近见新章句，因知见在心。\n春游晋祠水，晴上霍山岑。\n问法僧当偈，还丹客赠金。\n莫惊头欲白，禅观老弥深。",
        "dynasty": "唐",
        "collection_info": null
    },
    {
        "title": "东台去",
        "author": "元稹",
        "content": "陶君喜不遇，予每为君言。\n今日东台去，澄心在陆浑。\n旋抽随日俸，幷买近山园。\n千万崔兼白，殷勤承主恩。",
        "dynasty": "唐",
        "collection_info": null
    },
    {
        "title": "戴光弓",
        "author": "元稹",
        "content": "潞府筋角劲，戴光因合成。\n因君怀胆气，赠我定交情。\n不拟闲穿叶，那能枉始生。\n唯调一隻箭，飞入破聊城。",
        "dynasty": "唐",
        "collection_info": null
    },
    {
        "title": "刘颇诗",
        "author": "元稹",
        "content": "一言感激士，三世义忠臣。\n破瓮嫌妨路，烧庄耻属人。\n迥分辽海气，闲蹋洛阳尘。\n傥使权由我，还君白马津。",
        "dynasty": "唐",
        "collection_info": null
    },
    {
        "title": "夜饮",
        "author": "元稹",
        "content": "灯火隔帘明，竹梢风雨声。\n诗篇随意赠，杯酒越巡行。\n漫唱江朝曲，闲征药草名。\n莫辞终夜饮，朝起又营营。",
        "dynasty": "唐",
        "collection_info": null
    },
    {
        "title": "襃城驿",
        "author": "元稹",
        "content": "严秦修此驿，兼涨驿前池。\n已种千竿竹，又栽千树棃。\n四年三月半，新笋晚花时。\n怅望东川去，等闲题作诗。",
        "dynasty": "唐",
        "collection_info": null
    },
    {
        "title": "闲二首 一",
        "author": "元稹",
        "content": "晻澹洲烟白，篱筛日脚红。\n江喧过云雨，船泊打头风。\n艇子收鱼市，鸦儿噪荻丛。\n不堪堤上立，满眼是蚊虫。",
        "dynasty": "唐",
        "collection_info": null
    },
    {
        "title": "闲二首 二",
        "author": "元稹",
        "content": "青衫经夏黕，白髮望乡稠。\n雨冷新秋簟，星稀欲曙楼。\n连鸿尽南去，双鲤本东流。\n北信无人寄，蝉声满树头。",
        "dynasty": "唐",
        "collection_info": null
    },
    {
        "title": "欲曙",
        "author": "元稹",
        "content": "江堤阅暗流，漏鼓急残筹。\n片月低城堞，稀星转角楼。\n鹤媒华表上，{篦𥫗+鸟}鵊柳枝头。\n不为来趋府，何因欲曙游。",
        "dynasty": "唐",
        "collection_info": null
    },
    {
        "title": "寄胡灵之",
        "author": "元稹",
        "content": "早岁颠狂伴，城中共几年。\n有时潜步出，连夜小亭眠。\n月影侵床上，花丛在眼前。\n今宵正风雨，空宅楚江边。",
        "dynasty": "唐",
        "collection_info": null
    },
    {
        "title": "夜雨",
        "author": "元稹",
        "content": "水怪潜幽草，江云拥废居。\n雷惊空屋柱，电照满床书。\n竹瓦风频裂，茅檐雨渐疎。\n平生沧海意，此去怯为鱼。",
        "dynasty": "唐",
        "collection_info": null
    },
    {
        "title": "酬李六醉后见寄口号",
        "author": "元稹",
        "content": "顿愈头风疾，因吟口号诗。\n文章纷似绣，珠玉布如棊。\n健羡觥飞酒，苍黄日映篱。\n命童寒色倦，抚穉晚啼饥。\n潦倒惭相识，平生颇自奇。\n明公将有问，林下是灵龟。",
        "dynasty": "唐",
        "collection_info": null
    },
    {
        "title": "归田",
        "author": "元稹",
        "content": "陶君三十七，挂绶出都门。\n我亦今年去，商山淅岸邨。\n冬修方丈室，春种桔橰园。\n千万人间事，从兹不復言。",
        "dynasty": "唐",
        "collection_info": null
    },
    {
        "title": "缘路",
        "author": "元稹",
        "content": "总是玲珑竹，兼藏浅漫溪。\n沙平深见底，石乱不成泥。\n烟火遥邨落，桑麻隔稻畦。\n此中如有问，甘被到头迷。",
        "dynasty": "唐",
        "collection_info": null
    },
    {
        "title": "诮卢戡与予数约游三寺戡独沈醉而不行",
        "author": "元稹",
        "content": "乘兴无羁束，闲行信马蹄。\n路幽穿竹远，野迥望云低。\n素帚茅花乱，圆珠稻实齐。\n如何卢进士，空恋醉如泥。",
        "dynasty": "唐",
        "collection_info": null
    },
    {
        "title": "遣春三首 一",
        "author": "元稹",
        "content": "杨公三不惑，我惑两般全。\n逢酒判身病，拈花尽意怜。\n水生低岸没，梅蹙小珠连。\n千万红颜辈，须惊又一年。",
        "dynasty": "唐",
        "collection_info": null
    },
    {
        "title": "遣春三首 二",
        "author": "元稹",
        "content": "柳眼开浑尽，梅心动已阑。\n风光好时少，杯酒病中难。\n学问慵都废，声名老更判。\n唯余看花伴，未免忆长安。",
        "dynasty": "唐",
        "collection_info": null
    },
    {
        "title": "遣春三首 三",
        "author": "元稹",
        "content": "失却游花伴，因风浪引将。\n柳堤遥认马，梅径误寻香。\n晚景行看谢，春心渐欲狂。\n园林都不到，何处枉风光。",
        "dynasty": "唐",
        "collection_info": null
    },
    {
        "title": "岁日",
        "author": "元稹",
        "content": "一日今年始，一年前事空。\n凄凉百年事，应与一年同。",
        "dynasty": "唐",
        "collection_info": null
    },
    {
        "title": "湘南登临湘楼",
        "author": "元稹",
        "content": "高处望潇湘，花时万井香。\n雨余怜日嫩，岁闰觉春长。\n霞剎分危牓，烟波透远光。\n情知楼上好，不是仲宣乡。",
        "dynasty": "唐",
        "collection_info": null
    },
    {
        "title": "晚宴湘亭",
        "author": "元稹",
        "content": "晚日宴清湘，晴空走艳阳。\n花低愁露醉，絮起觉春狂。\n舞旋红裙急，歌垂碧袖长。\n甘心出童羖，须一尽时荒。",
        "dynasty": "唐",
        "collection_info": null
    },
    {
        "title": "酒醒",
        "author": "元稹",
        "content": "饮醉日将尽，醒时夜已阑。\n暗灯风燄晓，春席水窗寒。\n未解萦身带，犹倾坠枕冠。\n呼儿问狼藉，疑是梦中欢。",
        "dynasty": "唐",
        "collection_info": null
    },
    {
        "title": "独游",
        "author": "元稹",
        "content": "远地难逢侣，闲人且独行。\n上山随老鹤，接酒待残鸎。\n花当西施面，泉胜卫玠清。\n鹈鹕满春野，无限好同声。",
        "dynasty": "唐",
        "collection_info": null
    },
    {
        "title": "洞庭湖",
        "author": "元稹",
        "content": "人生除泛海，便到洞庭波。\n驾浪沉西日，吞空接曙河。\n虞巡竟安在，轩乐讵曾过。\n唯有君山下，狂风万古多。",
        "dynasty": "唐",
        "collection_info": null
    },
    {
        "title": "雪天",
        "author": "元稹",
        "content": "故乡千里梦，往事万重悲。\n小雪沈阴夜，闲窗老病时。\n独闻归去鴈，偏咏别来诗。\n惭愧红妆女，频惊两鬓丝。",
        "dynasty": "唐",
        "collection_info": null
    },
    {
        "title": "赠熊士登",
        "author": "元稹",
        "content": "平生本多思，况復老逢春。\n今日梅花下，他乡值故人。",
        "dynasty": "唐",
        "collection_info": null
    },
    {
        "title": "别岭南熊判官",
        "author": "元稹",
        "content": "十年常远道，不忍别离声。\n况復三巴外，仍逢万里行。\n桐花新雨气，梨叶晚春晴。\n到海知何日，风波从此生。",
        "dynasty": "唐",
        "collection_info": null
    },
    {
        "title": "水上寄乐天",
        "author": "元稹",
        "content": "眼前明月水，先入汉江流。\n汉水流江海，西江过庾楼。\n庾楼今夜月，君岂在楼头。\n万一楼头望，还应望我愁。",
        "dynasty": "唐",
        "collection_info": null
    },
    {
        "title": "夏阳亭临望寄河阳侍御尧",
        "author": "元稹",
        "content": "望远音书绝，临川意绪长。\n殷勤眼前水，千里到河阳。",
        "dynasty": "唐",
        "collection_info": null
    },
    {
        "title": "日高睡",
        "author": "元稹",
        "content": "隔是身如梦，频来不为名。\n怜君近南住，时得到山行。",
        "dynasty": "唐",
        "collection_info": null
    },
    {
        "title": "辋川",
        "author": "元稹",
        "content": "世累为身累，闲忙不自由。\n殷勤辋川水，何事出山流。",
        "dynasty": "唐",
        "collection_info": null
    },
    {
        "title": "天坛归",
        "author": "元稹",
        "content": "为结区中累，因辞洞裏花。\n还来旧城郭，烟火万人家。",
        "dynasty": "唐",
        "collection_info": null
    },
    {
        "title": "雨后",
        "author": "元稹",
        "content": "倦寝数残更，孤灯暗又明。\n竹梢余雨重，时復拂帘惊。",
        "dynasty": "唐",
        "collection_info": null
    },
    {
        "title": "晴日",
        "author": "元稹",
        "content": "多病苦虚羸，晴明强展眉。\n读书心绪少，闲卧日长时。",
        "dynasty": "唐",
        "collection_info": null
    },
    {
        "title": "直台",
        "author": "元稹",
        "content": "麋入神羊队，乌惊海鹭眠。\n仍教百余日，迎送直厅前。",
        "dynasty": "唐",
        "collection_info": null
    },
    {
        "title": "行宫",
        "author": "元稹",
        "content": "寥落古行宫，宫花寂寞红。\n白头宫女在，闲坐说玄宗。",
        "dynasty": "唐",
        "collection_info": null
    },
    {
        "title": "醉行",
        "author": "元稹",
        "content": "秋风方索漠，霜貌足暌携。\n今日骑骢马，街中醉蹋泥。",
        "dynasty": "唐",
        "collection_info": null
    },
    {
        "title": "指巡胡",
        "author": "元稹",
        "content": "遣闷多凭酒，公心只仰胡。\n挺身唯直指，无意独欺愚。",
        "dynasty": "唐",
        "collection_info": null
    },
    {
        "title": "饮新酒",
        "author": "元稹",
        "content": "闻君新酒熟，况值菊花秋。\n莫怪平生志，图销尽日愁。",
        "dynasty": "唐",
        "collection_info": null
    },
    {
        "title": "香毬",
        "author": "元稹",
        "content": "顺俗唯团转，居中莫动摇。\n爱君心不恻，犹讶火长烧。",
        "dynasty": "唐",
        "collection_info": null
    },
    {
        "title": "景申秋八首 一",
        "author": "元稹",
        "content": "年年秋意绪，多向雨中生。\n渐欲烟火近，稍怜衣服轻。\n咏诗闲处立，忆事夜深行。\n濩落寻常惯，凄凉别为情。",
        "dynasty": "唐",
        "collection_info": null
    },
    {
        "title": "景申秋八首 二",
        "author": "元稹",
        "content": "蚊幌雨来卷，烛蛾灯上稀。\n啼儿冷秋簟，思妇问寒衣。\n帘断萤火入，窗明蝙蝠飞。\n良辰日夜去，渐与壮心违。",
        "dynasty": "唐",
        "collection_info": null
    },
    {
        "title": "景申秋八首 三",
        "author": "元稹",
        "content": "嗢嗢檐溜凝，丁丁窗雨繁。\n枕倾筒簟滑，幔飐案灯翻。\n唤魇儿难觉，吟诗婢苦烦。\n强眠终不着，闲卧暗消魂。",
        "dynasty": "唐",
        "collection_info": null
    },
    {
        "title": "景申秋八首 四",
        "author": "元稹",
        "content": "瓶泻高檐雨，窗来激箭风。\n病憎灯火暗，寒觉薄帏空。\n婢报樵苏竭，妻愁院落通。\n老夫慵计数，教想蔡城东。",
        "dynasty": "唐",
        "collection_info": null
    },
    {
        "title": "景申秋八首 五",
        "author": "元稹",
        "content": "风头难着枕，病眼厌看书。\n无酒销长夜，回灯照小余。\n三元推废王，九曜入乘除。\n廊庙应多算，参差斡太虚。",
        "dynasty": "唐",
        "collection_info": null
    },
    {
        "title": "景申秋八首 六",
        "author": "元稹",
        "content": "经雨篱落坏，入秋田地荒。\n竹垂哀折节，莲败惜空房。\n小片慈菇白，低丛柚子黄。\n眼前撩乱辈，无不是同乡。",
        "dynasty": "唐",
        "collection_info": null
    },
    {
        "title": "景申秋八首 七",
        "author": "元稹",
        "content": "雨柳枝枝弱，风光片片斜。\n蜻蜓怜晓露，蛱蝶恋秋花。\n饥啅空篱雀，寒栖满树鸦。\n荒凉池馆内，不似有人家。",
        "dynasty": "唐",
        "collection_info": null
    },
    {
        "title": "景申秋八首 八",
        "author": "元稹",
        "content": "病苦十年后，连阴十日余。\n人方教作鼠，天岂遣为鱼。\n鲛绽酆城劒，虫凋鬼火书。\n出闻泥泞尽，何地不摧车。",
        "dynasty": "唐",
        "collection_info": null
    },
    {
        "title": "遣行十首 一",
        "author": "元稹",
        "content": "惨切风雨夕，沉吟离别情。\n燕辞前日社，蝉是每年声。\n暗泪深相感，危心亦自惊。\n不如元不识，俱作路人行。",
        "dynasty": "唐",
        "collection_info": null
    },
    {
        "title": "遣行十首 二",
        "author": "元稹",
        "content": "十五年前事，恓惶无限情。\n病僮更借出，羸马共驰声。\n射叶杨纔破，闻弓鴈已惊。\n小年辛苦学，求得苦辛行。",
        "dynasty": "唐",
        "collection_info": null
    },
    {
        "title": "遣行十首 三",
        "author": "元稹",
        "content": "徙倚檐宇下，思量去住情。\n暗萤穿竹见，斜雨隔窗声。\n就枕回转数，闻鸡撩乱惊。\n一家同草草，排比送君行。",
        "dynasty": "唐",
        "collection_info": null
    },
    {
        "title": "遣行十首 四",
        "author": "元稹",
        "content": "已怆朋交别，復怀儿女情。\n相兄亦相旧，同病又同声。\n白髮年年剩，秋蓬处处惊。\n不堪身渐老，频送异乡行。",
        "dynasty": "唐",
        "collection_info": null
    },
    {
        "title": "遣行十首 五",
        "author": "元稹",
        "content": "塞上风雨思，城中兄弟情。\n北随鹓立位，南送鴈来声。\n遇适尤兼恨，闻书喜復惊。\n唯应遥料得，知我伴君行。",
        "dynasty": "唐",
        "collection_info": null
    },
    {
        "title": "遣行十首 六",
        "author": "元稹",
        "content": "暮欲歌吹乐，暗衝泥水情。\n稻花秋雨气，江石夜滩声。\n犬吠穿篱出，鸥眠起水惊。\n愁君明月夜，独自入山行。",
        "dynasty": "唐",
        "collection_info": null
    },
    {
        "title": "遣行十首 七",
        "author": "元稹",
        "content": "七过襃城驿，回回各为情。\n八年身世梦，一种水风声。\n寻觅诗章在，思量岁月惊。\n更悲西塞别，终夜绕池行。",
        "dynasty": "唐",
        "collection_info": null
    },
    {
        "title": "遣行十首 八",
        "author": "元稹",
        "content": "襃县驿前境，曲江池上情。\n南堤衰柳意，西寺晚钟声。\n云水兴方远，风波心已惊。\n可怜皆老大，不得自由行。",
        "dynasty": "唐",
        "collection_info": null
    },
    {
        "title": "遣行十首 九",
        "author": "元稹",
        "content": "见说巴风俗，都无汉性情。\n猿声芦管调，羌笛竹鸡声。\n迎候人应少，平安火莫惊。\n每逢危栈处，须作贯鱼行。",
        "dynasty": "唐",
        "collection_info": null
    },
    {
        "title": "遣行十首 十",
        "author": "元稹",
        "content": "闻道阴平郡，翛然古戍情。\n桥兼麋鹿蹋，山应鼓鼙声。\n羌妇梳头紧，蕃牛护尾惊。\n怜君闲闷极，只傍白江行。",
        "dynasty": "唐",
        "collection_info": null
    },
    {
        "title": "生春二十首 一",
        "author": "元稹",
        "content": "何处生春早，春生云色中。\n笼葱闲着水，晻淡欲随风。\n度晓分霞态，余光庇雪融。\n晚来低漠漠，浑欲泥幽丛。",
        "dynasty": "唐",
        "collection_info": null
    },
    {
        "title": "生春二十首 二",
        "author": "元稹",
        "content": "何处生春早，春生漫雪中。\n浑无到地片，唯逐入楼风。\n屋上些些薄，池心旋旋融。\n自悲销散尽，谁假入兰丛。",
        "dynasty": "唐",
        "collection_info": null
    },
    {
        "title": "生春二十首 三",
        "author": "元稹",
        "content": "何处生春早，春生霁色中。\n远林横返照，高树亚东风。\n水冻霜威庇，泥新地气融。\n渐知残雪薄，杪近最怜丛。",
        "dynasty": "唐",
        "collection_info": null
    },
    {
        "title": "生春二十首 四",
        "author": "元稹",
        "content": "何处生春早，春生曙火中。\n星围分暗陌，烟气满晴风。\n宫树栖鵶乱，城楼带雪融。\n竞排阊阖侧，珂伞自相丛。",
        "dynasty": "唐",
        "collection_info": null
    },
    {
        "title": "生春二十首 五",
        "author": "元稹",
        "content": "何处生春早，春生晓禁中。\n殿阶龙斾日，漏阁宝筝风。\n药树香烟重，天颜瑞气融。\n柳梅浑未觉，青紫已丛丛。",
        "dynasty": "唐",
        "collection_info": null
    },
    {
        "title": "生春二十首 六",
        "author": "元稹",
        "content": "何处生春早，春生江路中。\n雨移临浦市，晴候过湖风。\n芦笋锥犹短，凌澌玉渐融。\n数宗船载足，商妇两眉丛。",
        "dynasty": "唐",
        "collection_info": null
    },
    {
        "title": "生春二十首 七",
        "author": "元稹",
        "content": "何处生春早，春生野墅中。\n病翁闲向日，征妇懒成风。\n斫筤天虽暖，穿区冻未融。\n鞭牛县门外，争土盖蚕丛。",
        "dynasty": "唐",
        "collection_info": null
    },
    {
        "title": "生春二十首 八",
        "author": "元稹",
        "content": "何处生春早，春生冰岸中。\n尚怜扶腊雪，渐觉受东风。\n织女云桥断，波神玉貌融。\n便成呜咽去，流恨与莲丛。",
        "dynasty": "唐",
        "collection_info": null
    },
    {
        "title": "生春二十首 九",
        "author": "元稹",
        "content": "何处生春早，春生柳眼中。\n芽新纔绽日，茸短未含风。\n绿误眉心重，黄惊蜡泪融。\n碧条殊未合，愁绪已先丛。",
        "dynasty": "唐",
        "collection_info": null
    },
    {
        "title": "生春二十首 十",
        "author": "元稹",
        "content": "何处生春早，春生梅援中。\n蘂排难犯雪，香乞拟来风。\n陇迥羌声怨，江遥客思融。\n年年最相恼，缘未有诸丛。",
        "dynasty": "唐",
        "collection_info": null
    },
    {
        "title": "生春二十首 十一",
        "author": "元稹",
        "content": "何处生春早，春生鸟思中。\n鹊巢移旧岁，䳒羽旋高风。\n鸿鴈惊沙暖，鸳鸯爱水融。\n最怜双翡翠，飞入小梅丛。",
        "dynasty": "唐",
        "collection_info": null
    },
    {
        "title": "生春二十首 十二",
        "author": "元稹",
        "content": "何处生春早，春生池榭中。\n镂琼冰陷日，文縠水回风。\n柳爱和身动，梅愁合树融。\n草芽犹未出，挑得小萱丛。",
        "dynasty": "唐",
        "collection_info": null
    },
    {
        "title": "生春二十首 十三",
        "author": "元稹",
        "content": "何处生春早，春生稚戏中。\n乱骑残爆竹，争唾小旋风。\n駡雨愁妨走，呵冰喜旋融。\n女儿针线尽，偷学五辛丛。",
        "dynasty": "唐",
        "collection_info": null
    },
    {
        "title": "生春二十首 十四",
        "author": "元稹",
        "content": "何处生春早，春生人意中。\n晓妆虽近火，晴戏渐怜风。\n暗入心情懒，先添酒思融。\n预知花好恶，偏在最深丛。",
        "dynasty": "唐",
        "collection_info": null
    },
    {
        "title": "生春二十首 十五",
        "author": "元稹",
        "content": "何处生春早，春生半睡中。\n见灯如见雾，闻雨似闻风。\n开眼犹残梦，抬身便恐融。\n却成双翅蝶，还绕庳花丛。",
        "dynasty": "唐",
        "collection_info": null
    },
    {
        "title": "生春二十首 十六",
        "author": "元稹",
        "content": "何处生春早，春生晓镜中。\n手寒匀面粉，鬟动倚帘风。\n宿雾梅心滴，朝光幕上融。\n思牵梳洗懒，空拔绿丝丛。",
        "dynasty": "唐",
        "collection_info": null
    },
    {
        "title": "生春二十首 十七",
        "author": "元稹",
        "content": "何处生春早，春生绮户中。\n玉栊穿细日，罗幔张轻风。\n柳软腰支嫩，梅香密气融。\n独眠傍妬物，偷铲合欢丛。",
        "dynasty": "唐",
        "collection_info": null
    },
    {
        "title": "生春二十首 十八",
        "author": "元稹",
        "content": "何处生春早，春生老病中。\n土膏蒸足肿，天暖痒头风。\n似觉肌肤展，潜知血气融。\n又添新一岁，衰白转成丛。",
        "dynasty": "唐",
        "collection_info": null
    },
    {
        "title": "生春二十首 十九",
        "author": "元稹",
        "content": "何处生春早，春生客思中。\n旅魂惊北鴈，乡信是东风。\n纵有心灰动，无由鬓雪融。\n未知开眼日，空绕未开丛。",
        "dynasty": "唐",
        "collection_info": null
    },
    {
        "title": "生春二十首 二十",
        "author": "元稹",
        "content": "何处生春早，春生蒙雨中。\n裛尘微有气，拂面细如风。\n柳误啼珠密，梅惊粉汗融。\n满空愁淡淡，应豫忆芳丛。",
        "dynasty": "唐",
        "collection_info": null
    },
    {
        "title": "嘉陵水",
        "author": "元稹",
        "content": "尔是无心水，东流有恨无。\n我心无说处，也共尔何殊。",
        "dynasty": "唐",
        "collection_info": null
    },
    {
        "title": "漫天岭赠僧",
        "author": "元稹",
        "content": "五上两漫天，因师忏业缘。\n漫天无尽日，浮世有穷年。",
        "dynasty": "唐",
        "collection_info": null
    },
    {
        "title": "百牢关",
        "author": "元稹",
        "content": "天上无穷路，生期七十间。\n那堪九年内，五度百牢关。",
        "dynasty": "唐",
        "collection_info": null
    },
    {
        "title": "二月十九日酬王十八全素",
        "author": "元稹",
        "content": "君念世上川，嗟予老瘴天。\n那堪十日内，又长白头年。",
        "dynasty": "唐",
        "collection_info": null
    },
    {
        "title": "荥阳郑公以稹寓居严茅有池塘之胜寄诗四首因有意献",
        "author": "元稹",
        "content": "激射分流阔，湾环此地多。\n暂停随梗浪，犹阅败霜荷。\n恨阻还江势，思深到海波。\n自伤才畎浍，其奈赠珠何。",
        "dynasty": "唐",
        "collection_info": null
    },
    {
        "title": "酬乐天寄蕲州簟",
        "author": "元稹",
        "content": "蕲簟未经春，君先拭翠筠。\n知为热时物，预与瘴中人。\n碾玉连心润，编牙小片珍。\n霜凝青汗简，冰透碧游鳞。\n水魄轻涵黛，琉璃薄带尘。\n梦成伤冷滑，惊卧老龙身。",
        "dynasty": "唐",
        "collection_info": null
    },
    {
        "title": "酬李浙西先因从事见寄之作",
        "author": "元稹",
        "content": "近日金銮直，亲于汉珥貂。\n内人传帝命，丞相让吾僚。\n浙郡悬旌远，长安谕日遥。\n因君蘂珠赠，还一梦烟霄。",
        "dynasty": "唐",
        "collection_info": null
    },
    {
        "title": "酬周从事望海亭见寄",
        "author": "元稹",
        "content": "年老无流辈，行稀足薜萝。\n热时怜水近，高处见山多。\n衣袖长堪舞，喉咙转解歌。\n不辞狂復醉，人世有风波。",
        "dynasty": "唐",
        "collection_info": null
    },
    {
        "title": "代杭民答乐天",
        "author": "元稹",
        "content": "翠幕笼斜日，朱衣俨别筵。\n管弦凄欲罢，城郭望依然。\n路溢新城市，农开旧废田。\n春坊幸无事，何惜借三年。",
        "dynasty": "唐",
        "collection_info": null
    },
    {
        "title": "杏园",
        "author": "元稹",
        "content": "浩浩长安车马尘，狂风吹送每年春。\n门前本是虚空界，何事栽花误世人。",
        "dynasty": "唐",
        "collection_info": null
    },
    {
        "title": "菊花",
        "author": "元稹",
        "content": "秋丛绕舍似陶家，遍绕篱边日渐斜。\n不是花中偏爱菊，此花开尽更无花。",
        "dynasty": "唐",
        "collection_info": null
    },
    {
        "title": "酬哥舒大少府寄同年科第",
        "author": "元稹",
        "content": "前年科第偏年少，未解知羞最爱狂。\n九陌争驰好鞍马，八人同着綵衣裳。\n自言行乐朝朝是，岂料浮生渐渐忙。\n赖得官闲且疎散，到君花下忆诸郎。",
        "dynasty": "唐",
        "collection_info": null
    },
    {
        "title": "幽栖",
        "author": "元稹",
        "content": "野人自爱幽栖所，近对长松远是山。\n尽日望云心不繫，有时看月夜方闲。\n壶中天地干坤外，梦裏身名旦暮间。\n辽海若思千岁鹤，且留城市会飞还。",
        "dynasty": "唐",
        "collection_info": null
    },
    {
        "title": "清都春霁寄胡三吴十一",
        "author": "元稹",
        "content": "蘂珠宫殿经微雨，草树无尘耀眼光。\n白日当空天气暖，好风飘树柳阴凉。\n蜂怜宿露攒芳久，燕得新泥拂户忙。\n时节催年春不住，武陵花谢忆诸郎。",
        "dynasty": "唐",
        "collection_info": null
    },
    {
        "title": "华岳寺",
        "author": "元稹",
        "content": "山前古寺临长道，来往淹留为爱山。\n双燕营巢始西别，百花成子又东还。\n暝驱羸马频看堠，晓听鸣鸡欲度关。\n羞见窦师无外役，竹窗依旧老身闲。",
        "dynasty": "唐",
        "collection_info": null
    },
    {
        "title": "天坛上境",
        "author": "元稹",
        "content": "野人性僻穷深僻，芸署官闲不似官。\n万里洞中朝玉帝，九光霞外宿天坛。\n洪涟浩渺东溟曙，白日低回上境寒。\n因为南昌检仙籍，马君家世奉还丹。",
        "dynasty": "唐",
        "collection_info": null
    },
    {
        "title": "寻西明寺僧不在",
        "author": "元稹",
        "content": "春来日日到西林，飞锡经行不可寻。\n莲池旧是无波水，莫逐狂风起浪心。",
        "dynasty": "唐",
        "collection_info": null
    },
    {
        "title": "与吴侍御春游",
        "author": "元稹",
        "content": "苍龙阙下陪骢马，紫阁峰头见白云。\n满眼流光随日度，今朝花落更纷纷。",
        "dynasty": "唐",
        "collection_info": null
    },
    {
        "title": "晚春",
        "author": "元稹",
        "content": "昼静帘疎燕语频，双双鬬雀动阶尘。\n柴扉日暮随风掩，落尽闲花不见人。",
        "dynasty": "唐",
        "collection_info": null
    },
    {
        "title": "先醉",
        "author": "元稹",
        "content": "今日樽前败饮名，三桮未尽不能倾。\n怪来花下长先醉，半是春风荡酒情。",
        "dynasty": "唐",
        "collection_info": null
    },
    {
        "title": "独醉",
        "author": "元稹",
        "content": "一树芳菲也当春，漫随车马拥行尘。\n桃花解笑莺能语，自醉自眠那藉人。",
        "dynasty": "唐",
        "collection_info": null
    },
    {
        "title": "宿醉",
        "author": "元稹",
        "content": "风引春心不自由，等闲衝席饮多筹。\n朝来始向花前觉，度却醒时一夜愁。",
        "dynasty": "唐",
        "collection_info": null
    },
    {
        "title": "惧醉",
        "author": "元稹",
        "content": "闻道秋来怯夜寒，不辞泥水为桮盘。\n殷勤惧醉有深意，愁到醒时灯火阑。",
        "dynasty": "唐",
        "collection_info": null
    },
    {
        "title": "羡醉",
        "author": "元稹",
        "content": "绮陌高楼竞醉眠，共期顦顇不相怜。\n也应自有寻春日，虚度而今正少年。",
        "dynasty": "唐",
        "collection_info": null
    },
    {
        "title": "忆醉",
        "author": "元稹",
        "content": "自叹旅人行意速，每嫌桮酒缓归期。\n今朝偏遇醒时别，泪落风前忆醉时。",
        "dynasty": "唐",
        "collection_info": null
    },
    {
        "title": "病醉",
        "author": "元稹",
        "content": "醉伴见侬因病酒，道侬无酒不相窥。\n那知下药还沽底，人去人来剩一巵。",
        "dynasty": "唐",
        "collection_info": null
    },
    {
        "title": "拟醉",
        "author": "元稹",
        "content": "九月闲宵初向火，一尊清酒始行桮。\n怜君城外遥相忆，冒雨衝泥黑地来。",
        "dynasty": "唐",
        "collection_info": null
    },
    {
        "title": "劝醉",
        "author": "元稹",
        "content": "窦家能酿销愁酒，但是愁人便与销。\n愿我共君俱寂寞，只应连夜復连朝。",
        "dynasty": "唐",
        "collection_info": null
    },
    {
        "title": "任醉",
        "author": "元稹",
        "content": "本怕酒醒浑不饮，因君相劝觉情来。\n殷勤满酌从听醉，乍可欲醒还一桮。",
        "dynasty": "唐",
        "collection_info": null
    },
    {
        "title": "同醉",
        "author": "元稹",
        "content": "柏树台中推事人，杏花坛上炼形真。\n心源一种闲如水，同醉樱桃林下春。",
        "dynasty": "唐",
        "collection_info": null
    },
    {
        "title": "狂醉",
        "author": "元稹",
        "content": "一自柏台为御史，二年辜负两京春。\n岘亭今日颠狂醉，舞引红娘乱打人。",
        "dynasty": "唐",
        "collection_info": null
    },
    {
        "title": "伴僧行",
        "author": "元稹",
        "content": "春来求事百无成，因向愁中识道情。\n花满杏园千万树，几人能伴老僧行。",
        "dynasty": "唐",
        "collection_info": null
    },
    {
        "title": "古寺",
        "author": "元稹",
        "content": "古寺春余日半斜，竹风萧爽胜人家。\n花时不到有花院，意在寻僧不在花。",
        "dynasty": "唐",
        "collection_info": null
    },
    {
        "title": "定僧",
        "author": "元稹",
        "content": "落魄闲行不着家，徧寻春寺赏年华。\n野僧偶向花前定，满树狂风满树花。",
        "dynasty": "唐",
        "collection_info": null
    },
    {
        "title": "观心处",
        "author": "元稹",
        "content": "满坐喧喧笑语频，独怜方丈了无尘。\n灯前便是观心处，要似观心有几人。",
        "dynasty": "唐",
        "collection_info": null
    },
    {
        "title": "智度师二首 一",
        "author": "元稹",
        "content": "四十年前马上飞，功名藏尽拥禅衣。\n石榴园下擒生处，独自闲行独自归。",
        "dynasty": "唐",
        "collection_info": null
    },
    {
        "title": "智度师二首 二",
        "author": "元稹",
        "content": "三陷思明三突围，铁衣抛尽衲禅衣。\n天津桥上无人识，闲凭栏干望落晖。",
        "dynasty": "唐",
        "collection_info": null
    },
    {
        "title": "西明寺牡丹",
        "author": "元稹",
        "content": "花向琉璃地上生，光风炫转紫云英。\n自从天女盘中见，直至今朝眼更明。",
        "dynasty": "唐",
        "collection_info": null
    },
    {
        "title": "忆杨十二",
        "author": "元稹",
        "content": "去时芍药纔堪赠，看却残花已度春。\n只为情深偏怆别，等闲相见莫相亲。",
        "dynasty": "唐",
        "collection_info": null
    },
    {
        "title": "送復梦赴韦令幕",
        "author": "元稹",
        "content": "世上于今重检身，吾徒耽酒作狂人。\n西曹旧事多持法，慎莫吐他丞相茵。",
        "dynasty": "唐",
        "collection_info": null
    },
    {
        "title": "送刘太白",
        "author": "元稹",
        "content": "洛阳大底居人少，从善坊西最寂寥。\n想得刘君独骑马，古堤愁树隔中桥。",
        "dynasty": "唐",
        "collection_info": null
    },
    {
        "title": "奉诚园",
        "author": "元稹",
        "content": "萧相深诚奉至尊，旧居求作奉诚园。\n秋来古巷无人扫，树满空墙闭戟门。",
        "dynasty": "唐",
        "collection_info": null
    },
    {
        "title": "与太白同之东洛至栎阳太白染疾驻行予九月二十五日至华岳寺雪后望山",
        "author": "元稹",
        "content": "共作洛阳千里伴，老刘因疾驻行轩。\n今朝独自山前立，雪满三峰倚寺门。",
        "dynasty": "唐",
        "collection_info": null
    },
    {
        "title": "野狐泉柳林",
        "author": "元稹",
        "content": "去日野狐泉上柳，紫牙初绽拂眉低。\n秋来寥落惊风雨，叶满空林踏作泥。",
        "dynasty": "唐",
        "collection_info": null
    },
    {
        "title": "酬胡三凭人问牡丹",
        "author": "元稹",
        "content": "窃见胡三问牡丹，为言依旧满西栏。\n花时何处偏相忆，寥落衰红雨后看。",
        "dynasty": "唐",
        "collection_info": null
    },
    {
        "title": "酬乐天秋兴见赠本句云莫怪独吟秋兴苦比君校近二毛年",
        "author": "元稹",
        "content": "劝君休作悲秋赋，白髮如星也任垂。\n毕竟百年同是梦，长年何异少何为。",
        "dynasty": "唐",
        "collection_info": null
    },
    {
        "title": "雪后宿同轨店上法护寺钟楼望月",
        "author": "元稹",
        "content": "满山残雪满山风，野寺无门院院空。\n烟火渐稀孤店静，月明深夜古楼中。",
        "dynasty": "唐",
        "collection_info": null
    },
    {
        "title": "陪韦尚书丈归履信宅因赠韦氏兄弟",
        "author": "元稹",
        "content": "紫垣驺骑入华居，公子文衣护锦舆。\n眠阁书生復何事，也骑羸马从尚书。",
        "dynasty": "唐",
        "collection_info": null
    },
    {
        "title": "永贞二年正月二日上御丹凤楼赦天下予与李公垂庾顺之闲行曲江不及盛观",
        "author": "元稹",
        "content": "春来饶梦慵朝起，不看千官拥御楼。\n却着闲行是忙事，数人同傍曲江头。",
        "dynasty": "唐",
        "collection_info": null
    },
    {
        "title": "韦居守晚岁常言退休之志因署其居曰大隐洞命予赋诗因赠绝句",
        "author": "元稹",
        "content": "谢公潜有东山意，已向朱门启洞门。\n大隐犹疑恋朝市，不如名作罢归园。",
        "dynasty": "唐",
        "collection_info": null
    },
    {
        "title": "赠李十二牡丹花片因以饯行",
        "author": "元稹",
        "content": "鸎涩余声絮堕风，牡丹花尽叶成丛。\n可怜颜色经年别，收取朱阑一片红。",
        "dynasty": "唐",
        "collection_info": null
    },
    {
        "title": "题李十一修行里居壁",
        "author": "元稹",
        "content": "云阙朝迴尘骑合，杏花春尽曲江闲。\n怜君虽在城中住，不隔人家便是山。",
        "dynasty": "唐",
        "collection_info": null
    },
    {
        "title": "靖安穷居",
        "author": "元稹",
        "content": "喧静不由居远近，大都车马就权门。\n野人住处无名利，草满空阶树满园。",
        "dynasty": "唐",
        "collection_info": null
    },
    {
        "title": "赠乐天",
        "author": "元稹",
        "content": "等闲相见销长日，也有闲时更学琴。\n不是眼前无外物，不关心事不经心。",
        "dynasty": "唐",
        "collection_info": null
    },
    {
        "title": "使东川 骆口驿二首 一",
        "author": "元稹",
        "content": "邮亭壁上数行字，崔李题名王白诗。\n尽日无人共言语，不离墙下至行时。",
        "dynasty": "唐",
        "collection_info": null
    },
    {
        "title": "使东川 骆口驿二首 二",
        "author": "元稹",
        "content": "二星徼外通蛮服，五夜灯前草御文。\n我到东川恰相半，向南看月北看云。",
        "dynasty": "唐",
        "collection_info": null
    },
    {
        "title": "使东川 清明日",
        "author": "元稹",
        "content": "常年寒食好风轻，触处相随取次行。\n今日清明汉江上，一身骑马县官迎。",
        "dynasty": "唐",
        "collection_info": null
    },
    {
        "title": "使东川 亚枝红",
        "author": "元稹",
        "content": "平阳池上亚枝红，怅望山邮事事同。\n还向万竿深竹裏，一枝浑卧碧流中。",
        "dynasty": "唐",
        "collection_info": null
    },
    {
        "title": "使东川 梁州梦",
        "author": "元稹",
        "content": "梦君同绕曲江头，也向慈恩院院游。\n亭吏呼人排去马，忽惊身在古梁州。",
        "dynasty": "唐",
        "collection_info": null
    },
    {
        "title": "使东川 南秦雪",
        "author": "元稹",
        "content": "帝城寒尽临寒食，骆谷春深未有春。\n纔见岭头云似盖，已惊岩下雪如尘。\n千峰笋石千株玉，万树松萝万朵银。\n飞鸟不飞猿不动，青骢御史上南秦。",
        "dynasty": "唐",
        "collection_info": null
    },
    {
        "title": "使东川 江楼月",
        "author": "元稹",
        "content": "嘉陵江岸驿楼中，江在楼前月在空。\n月色满床兼满地，江声如鼓復如风。\n诚知远近皆三五，但恐阴晴有异同。\n万一帝乡还洁白，几人潜傍杏园东。",
        "dynasty": "唐",
        "collection_info": null
    },
    {
        "title": "使东川 惭问囚",
        "author": "元稹",
        "content": "司马子微坛上头，与君深结白云俦。\n尚平村落拟连买，王屋山泉为别游。\n各待陆浑求一尉，共资三径便同休。\n那知今日蜀门路，带月夜行缘问囚。",
        "dynasty": "唐",
        "collection_info": null
    },
    {
        "title": "使东川 江上行",
        "author": "元稹",
        "content": "闷见汉江流不息，悠悠漫漫竟何成。\n江流不语意相问，何事远来江上行。",
        "dynasty": "唐",
        "collection_info": null
    },
    {
        "title": "使东川 汉江上笛",
        "author": "元稹",
        "content": "小年为写游梁赋，最说汉江闻笛愁。\n今夜听时在何处，月明西县驿南楼。",
        "dynasty": "唐",
        "collection_info": null
    },
    {
        "title": "使东川 邮亭月",
        "author": "元稹",
        "content": "君多务实我多情，大抵偏嗔步月明。\n今夜山邮与蛮嶂，君应坚卧我还行。",
        "dynasty": "唐",
        "collection_info": null
    },
    {
        "title": "使东川 嘉陵驿二首 一",
        "author": "元稹",
        "content": "嘉陵驿上空床客，一夜嘉陵江水声。\n仍对墙南满山树，野花撩乱月胧明。",
        "dynasty": "唐",
        "collection_info": null
    },
    {
        "title": "使东川 嘉陵驿二首 二",
        "author": "元稹",
        "content": "墙外花枝压短墙，月明还照半张床。\n无人会得此时意，一夜独眠西畔廊。",
        "dynasty": "唐",
        "collection_info": null
    },
    {
        "title": "使东川 百牢关",
        "author": "元稹",
        "content": "嘉陵江上万重山，何事临江一破颜。\n自笑只缘任敬仲，等闲身度百牢关。",
        "dynasty": "唐",
        "collection_info": null
    },
    {
        "title": "使东川 江花落",
        "author": "元稹",
        "content": "日暮嘉陵江水东，棃花万片逐江风。\n江花何处最肠断，半落江流半在空。",
        "dynasty": "唐",
        "collection_info": null
    },
    {
        "title": "使东川 嘉陵江二首 一",
        "author": "元稹",
        "content": "秦人惟识秦中水，长想吴江与蜀江。\n今日嘉川驿楼下，可怜如练绕明窗。",
        "dynasty": "唐",
        "collection_info": null
    },
    {
        "title": "使东川 嘉陵江二首 二",
        "author": "元稹",
        "content": "千里嘉陵江水声，何年重绕此江行。\n只应添得清宵梦，时见满江流月明。",
        "dynasty": "唐",
        "collection_info": null
    },
    {
        "title": "使东川 西县驿",
        "author": "元稹",
        "content": "去时楼上清明夜，月照楼前撩乱花。\n今日成阴復成子，可怜春尽未还家。",
        "dynasty": "唐",
        "collection_info": null
    },
    {
        "title": "使东川 望喜驿",
        "author": "元稹",
        "content": "满眼文书堆案边，眼昏偷得暂时眠。\n子规惊觉灯又灭，一道月光横枕前。",
        "dynasty": "唐",
        "collection_info": null
    },
    {
        "title": "使东川 好时节",
        "author": "元稹",
        "content": "身骑骢马峨眉下，面带霜威卓氏前。\n虚度东川好时节，酒楼元被蜀儿眠。",
        "dynasty": "唐",
        "collection_info": null
    },
    {
        "title": "使东川 夜深行",
        "author": "元稹",
        "content": "夜深犹自绕江行，震地江声似鼓声。\n渐见戍楼疑近驿，百牢关吏火前迎。",
        "dynasty": "唐",
        "collection_info": null
    },
    {
        "title": "使东川 望驿台",
        "author": "元稹",
        "content": "可怜三月三旬足，怅望江边望驿台。\n料得孟光今日语，不曾春尽不归来。",
        "dynasty": "唐",
        "collection_info": null
    },
    {
        "title": "赠咸阳少府萧郎",
        "author": "元稹",
        "content": "莫怪逢君泪每盈，仲由多感有深情。\n陆家幼女託良壻，阮氏诸房无外生。\n顾我自伤为弟拙，念渠能继事姑名。\n别时何处最肠断，日暮渭阳驱马行。",
        "dynasty": "唐",
        "collection_info": null
    },
    {
        "title": "赠吕三校书",
        "author": "元稹",
        "content": "同年同拜校书郎，触处潜行烂熳狂。\n共占花园争赵辟，竞添钱贯定秋娘。\n七年浮世皆经眼，八月闲宵忽并床。\n语到欲明欢又泣，傍人相笑两相伤。",
        "dynasty": "唐",
        "collection_info": null
    },
    {
        "title": "封书",
        "author": "元稹",
        "content": "鹤台南望白云关，城市犹存暂一还。\n书出步虚三百韵，蘂珠文字在人间。",
        "dynasty": "唐",
        "collection_info": null
    },
    {
        "title": "仁风李着作园醉后寄李十",
        "author": "元稹",
        "content": "胧明春月照花枝，花下音声是管儿。\n却笑西京李员外，五更骑马趁朝时。",
        "dynasty": "唐",
        "collection_info": null
    },
    {
        "title": "灯影",
        "author": "元稹",
        "content": "洛阳昼夜无车马，漫挂红纱满树头。\n见说平时灯影裏，玄宗潜伴太真游。",
        "dynasty": "唐",
        "collection_info": null
    },
    {
        "title": "贬江陵途中寄乐天杓直杓直以员外郎判盐铁乐天以拾遗在翰林",
        "author": "元稹",
        "content": "想到江陵无一事，酒杯书卷缀新文。\n紫芽嫩茗和枝采，朱橘香苞数瓣分。\n暇日上山狂逐鹿，凌晨过寺饱看云。\n算缗草诏终须解，不敢将心远羡君。",
        "dynasty": "唐",
        "collection_info": null
    },
    {
        "title": "渡汉江",
        "author": "元稹",
        "content": "嶓冢去年寻漾水，襄阳今日渡江濆。\n山遥远树纔成点，浦静沈碑欲辨文。\n万里朝宗诚可羡，百川流入渺难分。\n鲵鲸归穴东溟溢，又作波涛随伍员。",
        "dynasty": "唐",
        "collection_info": null
    },
    {
        "title": "哀病骢呈致用",
        "author": "元稹",
        "content": "枥上病骢啼褭褭，江边废宅路迢迢。\n自经梅雨长垂耳，乍食菰蒋欲折腰。\n金络头衔光未灭，玉花衫色瘦来燋。\n曾听禁漏惊衙鼓，惯蹋康衢怕小桥。\n半夜雄嘶心不死，日高饥卧尾还摇。\n龙媒薄地天池远，何事牵牛在碧霄。",
        "dynasty": "唐",
        "collection_info": null
    },
    {
        "title": "送岭南崔侍御",
        "author": "元稹",
        "content": "我是北人长北望，每嗟南雁更南飞。\n君今又作岭南别，南雁北归君未归。\n洞主参承惊豸角，岛夷安集慕霜威。\n黄家贼用镩刀利，白水郎行旱地稀。\n蜃吐朝光楼隐隐，鳌吹细浪雨霏霏。\n毒龙蜕骨轰雷鼓，野象埋牙斸石矶。\n火布垢尘须火浣，木绵温软当绵衣。\n桄榔面碜槟榔涩，海气常昏海日微。\n蛟老变为妖妇女，舶来多卖假珠玑。\n此中无限相忧事，请为殷勤事事依。",
        "dynasty": "唐",
        "collection_info": null
    },
    {
        "title": "酬乐天八月十五夜禁中独直玩月见寄",
        "author": "元稹",
        "content": "一年秋半月偏深，况就烟霄极赏心。\n金凤台前波漾漾，玉钩帘下影沈沈。\n宴移明处清兰路，歌待新词促翰林。\n何意枚皋正承诏，瞥然尘念到江阴。",
        "dynasty": "唐",
        "collection_info": null
    },
    {
        "title": "予病瘴乐天寄通中散碧腴垂云膏仍题四韵以慰远怀开坼之间因有酬答",
        "author": "元稹",
        "content": "紫河变炼红霞散，翠液煎研碧玉英。\n金籍真人天上合，盐车病骥轭前惊。\n愁肠欲转蛟龙吼，醉眼初开日月明。\n唯有思君治不得，膏销雪尽意还生。",
        "dynasty": "唐",
        "collection_info": null
    },
    {
        "title": "陪诸公游故江西韦大夫通德湖旧居有感题四韵兼呈李六侍御即韦大夫旧寮也",
        "author": "元稹",
        "content": "高墉行马接通湖，巨壑藏舟感大夫。\n尘壁暗埋悲旧札，风帘吹断落残珠。\n烟波漾日侵隤岸，狐兔奔丛拂坐隅。\n唯有满园桃李下，膺门偏拜阮元瑜。",
        "dynasty": "唐",
        "collection_info": null
    },
    {
        "title": "送友封二首 一",
        "author": "元稹",
        "content": "桃叶成阴燕引雏，南风吹浪飐樯乌。\n瘴云拂地黄梅雨，明月满帆青草湖。\n迢递旅魂归去远，颠狂酒兴病来孤。\n知君兄弟怜诗句，徧为姑将恼大巫。",
        "dynasty": "唐",
        "collection_info": null
    },
    {
        "title": "送友封二首 二",
        "author": "元稹",
        "content": "惠和坊裏当时别，岂料江陵送上船。\n鹏翼张风期万里，马头无角已三年。\n甘将泥尾随龟后，尚有云心在鹤前。\n若见中丞忽相问，为言腰折气衝天。",
        "dynasty": "唐",
        "collection_info": null
    },
    {
        "title": "放言五首 一",
        "author": "元稹",
        "content": "近来逢酒便高歌，醉舞诗狂渐欲魔。\n五斗解酲犹恨少，十分飞盏未嫌多。\n眼前讐敌都休问，身外功名一任他。\n死是等闲生也得，拟将何事奈吾何。",
        "dynasty": "唐",
        "collection_info": null
    },
    {
        "title": "放言五首 二",
        "author": "元稹",
        "content": "莫将心事厌长沙，云到何方不是家。\n酒熟餔糟学渔父，饭来开口似神鵶。\n竹枝待凤千茎直，柳树迎风一向斜。\n总被天公霑雨露，等头成长尽生涯。",
        "dynasty": "唐",
        "collection_info": null
    },
    {
        "title": "放言五首 三",
        "author": "元稹",
        "content": "霆轰电烻数声频，不奈狂夫不藉身。\n纵使被雷烧作烬，宁殊埋骨扬为尘。\n得成蝴蝶寻花树，傥化江鱼掉锦鳞。\n必若乖龙在诸处，何须惊动自来人。",
        "dynasty": "唐",
        "collection_info": null
    },
    {
        "title": "放言五首 四",
        "author": "元稹",
        "content": "安得心源处处安，何劳终日望林峦。\n玉英惟向火中冷，莲叶元来水上干。\n宁戚饭牛图底事，陆通歌凤也无端。\n孙登不语启期乐，各自当情各自欢。",
        "dynasty": "唐",
        "collection_info": null
    },
    {
        "title": "放言五首 五",
        "author": "元稹",
        "content": "三十年来世上行，也曾狂走趁浮名。\n两回左降须知命，数度登朝何处荣。\n乞我杯中松叶满，遮渠肘上柳枝生。\n他时定葬烧缸地，卖与人家得酒盛。",
        "dynasty": "唐",
        "collection_info": null
    },
    {
        "title": "刘二十八以文石枕见赠仍题绝句以将厚意因持壁州鞭酬谢兼广为四韵",
        "author": "元稹",
        "content": "枕截文琼珠缀篇，野人酬赠壁州鞭。\n用长时节君须策，泥醉风云我要眠。\n歌眄彩霞临药竈，执陪仙仗引炉烟。\n张骞却上知何日，随会归期在此年。",
        "dynasty": "唐",
        "collection_info": null
    },
    {
        "title": "奉和严司空重阳日同崔常侍崔郎中及诸公登龙山落帽台佳宴",
        "author": "元稹",
        "content": "谢公愁思眇天涯，蜡屐登高为菊花。\n贵重近臣光绮席，笑怜从事落乌纱。\n萸房暗绽红珠朵，茗椀寒供白露芽。\n咏碎龙山归去号，马奔流电妓奔车。",
        "dynasty": "唐",
        "collection_info": null
    },
    {
        "title": "送王十一郎游剡中",
        "author": "元稹",
        "content": "越州都在浙河湾，尘土消沈景象闲。\n百里油盆镜湖水，千峰钿朵会稽山。\n军城楼阁随高下，禹庙烟霞自往还。\n想得玉郎乘画舸，几回明月坠云间。",
        "dynasty": "唐",
        "collection_info": null
    },
    {
        "title": "送友封",
        "author": "元稹",
        "content": "轻风略略柳欣欣，晴色空蒙远似尘。\n斗柄未回犹带闰，江痕潜上已生春。\n兰成宅裏寻枯树，宋玉亭前别故人。\n心断洛阳三两处，窈娘堤抱古天津。",
        "dynasty": "唐",
        "collection_info": null
    },
    {
        "title": "送致用",
        "author": "元稹",
        "content": "泪霑双袖血成文，不为悲身为别君。\n望鹤眼穿期海外，待乌头白老江濆。\n遥看逆浪愁翻雪，渐失征帆错认云。\n欲识九迴肠断处，浔阳流水逐条分。",
        "dynasty": "唐",
        "collection_info": null
    },
    {
        "title": "早春登龙山静胜寺时非休澣司空特许是行因赠幕中诸公",
        "author": "元稹",
        "content": "谢傅知怜景气新，许寻高寺望江春。\n龙文远水吞平岸，羊角轻风旋细尘。\n山茗粉含鹰觜嫩，海榴红绽锦窼匀。\n归来笑问诸从事，占得闲行有几人。",
        "dynasty": "唐",
        "collection_info": null
    },
    {
        "title": "书乐天纸",
        "author": "元稹",
        "content": "金銮殿裏书残纸，乞与荆州元判司。\n不忍拈将等闲用，半封京信半题诗。",
        "dynasty": "唐",
        "collection_info": null
    },
    {
        "title": "酬孝甫见赠十首 一",
        "author": "元稹",
        "content": "宋玉秋来续楚词，阴铿官漫足闲诗。\n亲情书札相安慰，多道萧何作判司。",
        "dynasty": "唐",
        "collection_info": null
    },
    {
        "title": "酬孝甫见赠十首 二",
        "author": "元稹",
        "content": "杜甫天材颇绝伦，每寻诗卷似情亲。\n怜渠直道当时语，不着心源傍古人。",
        "dynasty": "唐",
        "collection_info": null
    },
    {
        "title": "酬孝甫见赠十首 三",
        "author": "元稹",
        "content": "十岁荒狂任博徒，挼莎五木掷枭卢。\n野诗良辅偏怜假，长借金鞍迓酒胡。",
        "dynasty": "唐",
        "collection_info": null
    },
    {
        "title": "酬孝甫见赠十首 四",
        "author": "元稹",
        "content": "曾经绰立侍丹墀，绽蘂宫花拂面枝。\n雉尾扇开朝日出，柘黄衫对碧霄垂。",
        "dynasty": "唐",
        "collection_info": null
    },
    {
        "title": "酬孝甫见赠十首 五",
        "author": "元稹",
        "content": "一自低心翰墨场，箭靫抛尽负书囊。\n近来兼爱休粮药，柏叶纱罗杂豆黄。",
        "dynasty": "唐",
        "collection_info": null
    },
    {
        "title": "酬孝甫见赠十首 六",
        "author": "元稹",
        "content": "莫笑风尘满病颜，此生元在有无间。\n卷舒莲叶终难湿，去住云心一种闲。",
        "dynasty": "唐",
        "collection_info": null
    },
    {
        "title": "酬孝甫见赠十首 七",
        "author": "元稹",
        "content": "无事抛棊侵虎口，几时开眼復联行。\n终须杀尽缘边敌，四面通同掩大荒。",
        "dynasty": "唐",
        "collection_info": null
    },
    {
        "title": "酬孝甫见赠十首 八",
        "author": "元稹",
        "content": "原宪甘贫每自开，子春伤足少人哀。\n巷南唯有陈居士，时学文殊一问来。",
        "dynasty": "唐",
        "collection_info": null
    },
    {
        "title": "酬孝甫见赠十首 九",
        "author": "元稹",
        "content": "每识闲人如未识，与君相识更相怜。\n经旬不解来过宿，忍见空床夜夜眠。",
        "dynasty": "唐",
        "collection_info": null
    },
    {
        "title": "酬孝甫见赠十首 十",
        "author": "元稹",
        "content": "开坼新诗展大璆，明珠炫转玉音浮。\n酬君十首三更坐，减却常时半夜愁。",
        "dynasty": "唐",
        "collection_info": null
    },
    {
        "title": "和乐天招钱蔚章看山绝句",
        "author": "元稹",
        "content": "碧落招邀闲旷望，黄金城外玉方壶。\n人间还有大江海，万里烟波天上无。",
        "dynasty": "唐",
        "collection_info": null
    },
    {
        "title": "折枝花赠行",
        "author": "元稹",
        "content": "樱桃花下送君时，一寸春心逐折枝。\n别后相思最多处，千株万片绕林垂。",
        "dynasty": "唐",
        "collection_info": null
    },
    {
        "title": "寄刘颇二首 一",
        "author": "元稹",
        "content": "平生嗜酒颠狂甚，不许诸公占丈夫。\n唯爱刘君一片胆，近来还敢似人无。",
        "dynasty": "唐",
        "collection_info": null
    },
    {
        "title": "寄刘颇二首 二",
        "author": "元稹",
        "content": "前年碣石烟尘起，共看官军过洛城。\n无限公卿因战得，与君依旧绿衫行。",
        "dynasty": "唐",
        "collection_info": null
    },
    {
        "title": "晨起送使病不行因过王十一馆居二首 一",
        "author": "元稹",
        "content": "自笑今朝误夙兴，逢他御史疟相仍。\n过君未起房门掩，深映寒窗一盏灯。",
        "dynasty": "唐",
        "collection_info": null
    },
    {
        "title": "晨起送使病不行因过王十一馆居二首 二",
        "author": "元稹",
        "content": "密宇深房小火炉，饭香鱼熟近中厨。\n野人爱静仍耽寝，自问黄昏肯去无。",
        "dynasty": "唐",
        "collection_info": null
    },
    {
        "title": "送孙胜",
        "author": "元稹",
        "content": "桐花暗澹柳惺愡，池带轻波柳带风。\n今日与君临水别，可怜春尽宋亭中。",
        "dynasty": "唐",
        "collection_info": null
    },
    {
        "title": "游三寺回呈上府主严司空时因寻寺道出当阳县奉命覆视县囚牵于游行不暇详究故以诗自诮尔",
        "author": "元稹",
        "content": "谢公恣纵颠狂掾，触处闲行许自由。\n举板支颐对山色，当筵吹帽落台头。\n贪缘稽首他方佛，无暇精心满县囚。\n莫责寻常吐茵吏，书囊赤白报君侯。",
        "dynasty": "唐",
        "collection_info": null
    },
    {
        "title": "远望",
        "author": "元稹",
        "content": "满眼伤心冬景和，一山红树寺边多。\n仲宣无限思乡泪，漳水东流碧玉波。",
        "dynasty": "唐",
        "collection_info": null
    },
    {
        "title": "早春寻李校书",
        "author": "元稹",
        "content": "款款春风澹澹云，柳枝低作翠栊帬。\n梅含鸡舌兼红气，江弄琼花散绿纹。\n带雾山莺啼尚小，穿沙芦笋叶纔分。\n今朝何事偏相觅，撩乱芳情最是君。",
        "dynasty": "唐",
        "collection_info": null
    },
    {
        "title": "过襄阳楼呈上府主严司空楼在江陵节度使宅北隅",
        "author": "元稹",
        "content": "襄阳楼下树阴成，荷叶如钱水面平。\n拂水柳花千万点，隔林莺舌两三声。\n有时水畔看云立，每日楼前信马行。\n早晚暂教王粲上，庾公应待月分明。",
        "dynasty": "唐",
        "collection_info": null
    },
    {
        "title": "八月六日与僧如展前松滋主簿韦戴同游碧涧寺赋得扉字韵寺临蜀江内有碧涧穿注两廊又有龙女洞能兴云雨诗中喷字以平声韵",
        "author": "元稹",
        "content": "空阔长江碍铁围，高低行树倚岩扉。\n穿廊玉涧喷红旭，踊墖金轮拆翠微。\n草引风轻驯虎睡，洞驱云入毒龙归。\n他生莫忘灵山别，满壁人名后会稀。",
        "dynasty": "唐",
        "collection_info": null
    },
    {
        "title": "奉和窦容州",
        "author": "元稹",
        "content": "明公莫讶容州远，一路潇湘景气浓。\n斑竹初成二妃庙，碧莲遥耸九疑峰。\n禁林闻道长倾凤，池水那能久滞龙。\n自叹风波去无极，不知何日又相逢。",
        "dynasty": "唐",
        "collection_info": null
    },
    {
        "title": "卢头陀诗",
        "author": "元稹",
        "content": "卢师深话出家由，剃尽心花始剃头。\n马哭青山别车匿，鹊飞螺髻见罗睺。\n还来旧日经过处，似隔前身梦寐游。\n为向八龙兄弟说，他生缘会此生休。",
        "dynasty": "唐",
        "collection_info": null
    },
    {
        "title": "醉别卢头陀",
        "author": "元稹",
        "content": "醉迷狂象别吾师，梦觉观空始自悲。\n尽日笙歌人散后，满江风雨独醒时。\n心超几地行无处，云到何天住有期。\n顿见佛光身上出，已蒙衣内缀摩尼。",
        "dynasty": "唐",
        "collection_info": null
    },
    {
        "title": "陪张湖南宴望岳楼稹为监察御史张中丞知杂事",
        "author": "元稹",
        "content": "观象楼前奉末班，绛峰只似殿庭间。\n今日高楼重陪宴，雨笼衡岳是南山。",
        "dynasty": "唐",
        "collection_info": null
    },
    {
        "title": "岳阳楼",
        "author": "元稹",
        "content": "岳阳楼上日衔窗，影到深潭赤玉幢。\n怅望残春万般意，满櫺湖水入西江。",
        "dynasty": "唐",
        "collection_info": null
    },
    {
        "title": "寄庾敬休",
        "author": "元稹",
        "content": "小来同在曲江头，不省春时不共游。\n今日江风好暄暖，可怜春尽古湘州。",
        "dynasty": "唐",
        "collection_info": null
    },
    {
        "title": "花栽二首 一",
        "author": "元稹",
        "content": "买得山花一两栽，离乡别土易摧隤。\n欲知北客居南意，看取南花北地来。",
        "dynasty": "唐",
        "collection_info": null
    },
    {
        "title": "花栽二首 二",
        "author": "元稹",
        "content": "南花北地种应难，且向船中尽日看。\n纵使将来眼前死，犹胜抛掷在空栏。",
        "dynasty": "唐",
        "collection_info": null
    },
    {
        "title": "宿石矶",
        "author": "元稹",
        "content": "石矶江水夜潺湲，半夜江风引杜鹃。\n灯暗酒醒颠倒枕，五更斜月入空船。",
        "dynasty": "唐",
        "collection_info": null
    },
    {
        "title": "遭风二十韵",
        "author": "元稹",
        "content": "洞庭瀰漫接天回，一点君山似措杯。\n暝色已笼秋竹树，夕阳犹带旧楼台。\n湘南贾伴乘风信，夏口篙工厄泝洄。\n后侣逢滩方拽𥮘，前宗到浦已眠桅。\n俄惊四面云屏合，坐见千峰雪浪堆。\n罔象睢盱频逞怪，石尤翻动忽成灾。\n胜凌岂但河宫溢，坱轧浑忧地轴摧。\n疑是阴兵致昏黑，果闻灵鼓借喧豗。\n龙归窟穴深潭漩，蜃作波涛古岸隤。\n水客暗游烧野火，枫人夜长吼春雷。\n浸淫沙市儿童乱，汩没汀洲雁鹜哀。\n自叹生涯看转烛，更悲商旅哭沈财。\n樯乌斗折头仓掉，水狗斜倾尾缆开。\n在昔讵惭横海志，此时甘乏济川才。\n历阳旧事曾为鼈，鮌穴相传有化能。\n闭目唯愁满空电，冥心真类不然灰。\n那知否极休征至，渐觉宵分曙气催。\n怪族潜收湖黯湛，幽妖尽走日崔嵬。\n紫衣将校临船问，白马君侯傍柳来。\n唤上驿亭还酩酊，两行红袖拂樽罍。",
        "dynasty": "唐",
        "collection_info": null
    },
    {
        "title": "赠崔元儒",
        "author": "元稹",
        "content": "殷勤夏口阮元瑜，二十年前旧饮徒。\n最爱轻欺杏园客，也曾辜负酒家胡。\n些些风景闲犹在，事事颠狂老渐无。\n今日头盘三两掷，翠娥潜笑白髭鬚。",
        "dynasty": "唐",
        "collection_info": null
    },
    {
        "title": "鄂州寓馆严涧宅",
        "author": "元稹",
        "content": "凤有高梧鹤有松，偶来江外寄行踪。\n花枝满院空啼鸟，尘榻无人忆卧龙。\n心想夜闲唯足梦，眼看春尽不相逢。\n何时最是思君处，月入斜窗晓寺钟。",
        "dynasty": "唐",
        "collection_info": null
    },
    {
        "title": "送杜元颖",
        "author": "元稹",
        "content": "江上五年同送客，与君长羡北归人。\n今朝又送君先去，千里洛阳城裏尘。",
        "dynasty": "唐",
        "collection_info": null
    },
    {
        "title": "贻蜀五首 病马诗寄上李尚书",
        "author": "元稹",
        "content": "万里长鸣望蜀门，病身犹带旧疮痕。\n遥看云路心空在，久服盐车力渐烦。\n尚有高悬双镜眼，何由并驾两朱轓。\n唯应夜识深山道，忽遇君侯一报恩。",
        "dynasty": "唐",
        "collection_info": null
    },
    {
        "title": "贻蜀五首 李中丞表臣",
        "author": "元稹",
        "content": "韦门同是旧亲宾，独恨潘床簟有尘。\n十里花溪锦城丽，五年沙尾白头新。\n倅戎何事劳专席，老掾甘心逐众人。\n却待文星上天去，少分光影照沈沦。",
        "dynasty": "唐",
        "collection_info": null
    },
    {
        "title": "贻蜀五首 卢评事子蒙",
        "author": "元稹",
        "content": "为我殷勤卢子蒙，近来无復昔时同。\n懒成积疹推难动，禅尽狂心炼到空。\n老爱早眠虚夜月，病妨杯酒负春风。\n唯公两弟闲相访，往往潸然一望公。",
        "dynasty": "唐",
        "collection_info": null
    },
    {
        "title": "贻蜀五首 张校书元夫",
        "author": "元稹",
        "content": "未面西川张校书，书来稠迭颇相于。\n我闻声价金应敌，众道风姿玉不如。\n远处从人须谨慎，少年为事要舒徐。\n劝君便是酬君爱，莫比寻常赠鲤鱼。",
        "dynasty": "唐",
        "collection_info": null
    },
    {
        "title": "贻蜀五首 韦兵曹臧文",
        "author": "元稹",
        "content": "处处侯门可曳裙，人人争事蜀尚书。\n摩天气直山曾拔，澈底心清水共虚。\n鹏翼已翻君好去，乌头未变我何如。\n殷勤为话深相感，不学冯谖待食鱼。",
        "dynasty": "唐",
        "collection_info": null
    },
    {
        "title": "赠严童子",
        "author": "元稹",
        "content": "卫瓘诸孙卫玠珍，可怜雏凤好青春。\n解拈玉叶排新句，认得金环识旧身。\n十岁佩觿娇稚子，八行飞札老成人。\n杨公莫讶清无业，家有骊珠不復贫。",
        "dynasty": "唐",
        "collection_info": null
    },
    {
        "title": "桐孙诗",
        "author": "元稹",
        "content": "去日桐花半桐叶，别来桐树老桐孙。\n城中过尽无穷事，白髮满头归故园。",
        "dynasty": "唐",
        "collection_info": null
    },
    {
        "title": "西归绝句十二首 一",
        "author": "元稹",
        "content": "双堠频频减去程，渐知身得近京城。\n春来爱有归乡梦，一半犹疑梦裏行。",
        "dynasty": "唐",
        "collection_info": null
    },
    {
        "title": "西归绝句十二首 二",
        "author": "元稹",
        "content": "五年江上损容颜，今日春风到武关。\n两纸京书临水读，小桃花树满商山。",
        "dynasty": "唐",
        "collection_info": null
    },
    {
        "title": "西归绝句十二首 三",
        "author": "元稹",
        "content": "同归谏院韦丞相，共贬河南亚大夫。\n今日还乡独憔悴，几人怜见白髭鬚。",
        "dynasty": "唐",
        "collection_info": null
    },
    {
        "title": "西归绝句十二首 四",
        "author": "元稹",
        "content": "只去长安六日期，多应及得杏花时。\n春明门外谁相待，不梦闲人梦酒巵。",
        "dynasty": "唐",
        "collection_info": null
    },
    {
        "title": "西归绝句十二首 五",
        "author": "元稹",
        "content": "白头归舍意如何，贺处无穷弔亦多。\n左降去时裴相宅，旧来车马几人过。",
        "dynasty": "唐",
        "collection_info": null
    },
    {
        "title": "西归绝句十二首 六",
        "author": "元稹",
        "content": "还乡何用泪沾襟，一半云霄一半沈。\n世事渐多饶怅望，旧曾行处便伤心。",
        "dynasty": "唐",
        "collection_info": null
    },
    {
        "title": "西归绝句十二首 七",
        "author": "元稹",
        "content": "闲游寺观从容到，遍问亲知次第寻。\n肠断裴家光德宅，无人扫地戟门深。",
        "dynasty": "唐",
        "collection_info": null
    },
    {
        "title": "西归绝句十二首 八",
        "author": "元稹",
        "content": "一世营营死是休，生前无事定无由。\n不知山下东流水，何事长须日夜流。",
        "dynasty": "唐",
        "collection_info": null
    },
    {
        "title": "西归绝句十二首 九",
        "author": "元稹",
        "content": "今朝西渡丹河水，心寄丹河无限愁。\n若到庄前竹园下，殷勤为遶故山流。",
        "dynasty": "唐",
        "collection_info": null
    },
    {
        "title": "西归绝句十二首 十",
        "author": "元稹",
        "content": "寒窗风雪拥深炉，彼此相伤指白鬚。\n一夜思量十年事，几人强健几人无。",
        "dynasty": "唐",
        "collection_info": null
    },
    {
        "title": "西归绝句十二首 十一",
        "author": "元稹",
        "content": "云覆蓝桥雪满溪，须臾便与碧峰齐。\n风回麵市连天合，冻压花枝着水低。",
        "dynasty": "唐",
        "collection_info": null
    },
    {
        "title": "西归绝句十二首 十二",
        "author": "元稹",
        "content": "寒花带雪满山腰，着柳冰珠满碧条。\n天色渐明回一望，玉尘随马度蓝桥。",
        "dynasty": "唐",
        "collection_info": null
    },
    {
        "title": "留呈梦得子厚致用",
        "author": "元稹",
        "content": "泉溜才通疑夜磬，烧烟余暖有春泥。\n千层玉帐铺松盖，五出银区印虎蹄。\n暗落金乌山渐黑，深埋粉堠路浑迷。\n心知魏阙无多地，十二琼楼百里西。",
        "dynasty": "唐",
        "collection_info": null
    },
    {
        "title": "小碎",
        "author": "元稹",
        "content": "小碎诗篇取次书，等闲题柱意何如。\n诸郎到处应相问，留取三行代鲤鱼。",
        "dynasty": "唐",
        "collection_info": null
    },
    {
        "title": "和乐天高相宅",
        "author": "元稹",
        "content": "莫愁已去无穷事，漫苦如今有限身。\n二百年来城裏宅，一家知换几多人。",
        "dynasty": "唐",
        "collection_info": null
    },
    {
        "title": "和乐天仇家酒",
        "author": "元稹",
        "content": "病嗟酒户年年减，老觉尘机渐渐深。\n饮罢醒余更惆怅，不如閒事不经心。",
        "dynasty": "唐",
        "collection_info": null
    },
    {
        "title": "和乐天赠云寂僧",
        "author": "元稹",
        "content": "欲离烦恼三千界，不在禅门八万条。\n心火自生还自灭，云师无路与君销。",
        "dynasty": "唐",
        "collection_info": null
    },
    {
        "title": "沣西别乐天博载樊宗宪李景信两秀才侄谷三月三十日相饯送",
        "author": "元稹",
        "content": "今朝相送自同游，酒语诗情替别愁。\n忽到沣西总回去，一身骑马向通州。",
        "dynasty": "唐",
        "collection_info": null
    },
    {
        "title": "寄昙嵩寂三上人",
        "author": "元稹",
        "content": "长学对治思苦处，偏将死苦教人间。\n今因为说无生死，无可对治心更闲。",
        "dynasty": "唐",
        "collection_info": null
    },
    {
        "title": "题漫天岭智藏师兰若僧云住此二十八年",
        "author": "元稹",
        "content": "僧临大道阅浮生，来往憧憧利与名。\n二十八年何限客，不曾闲见一人行。",
        "dynasty": "唐",
        "collection_info": null
    },
    {
        "title": "苍溪县寄扬州兄弟",
        "author": "元稹",
        "content": "苍溪县下嘉陵水，入峡穿江到海流。\n凭仗鲤鱼将远信，雁回时节到扬州。",
        "dynasty": "唐",
        "collection_info": null
    },
    {
        "title": "赠吴渠州从姨兄士则",
        "author": "元稹",
        "content": "忆昔分襟童子郎，白头抛掷又他乡。\n三千里外巴南恨，二十年前城裏狂。\n宁氏舅甥俱寂寞，荀家兄弟半沦亡。\n泪因生别兼怀旧，回首江山欲万行。",
        "dynasty": "唐",
        "collection_info": null
    },
    {
        "title": "长滩梦李绅",
        "author": "元稹",
        "content": "孤吟独寝意千般，合眼逢君一夜欢。\n惭愧梦魂无远近，不辞风雨到长滩。",
        "dynasty": "唐",
        "collection_info": null
    },
    {
        "title": "新政县",
        "author": "元稹",
        "content": "新政县前逢月夜，嘉陵江底看星辰。\n已闻城上三更鼓，不见心中一箇人。\n鬚鬓暗添巴路雪，衣裳无復帝乡尘。\n曾沾几许名兼利，劳动生涯涉苦辛。",
        "dynasty": "唐",
        "collection_info": null
    },
    {
        "title": "南昌滩",
        "author": "元稹",
        "content": "渠江明净峡逶迤，船到明滩拽𥮘迟。\n橹窡动摇妨作梦，巴童指点笑吟诗。\n畬余宿麦黄山腹，日背残花白水湄。\n物色可怜心莫恨，此行都是独行时。",
        "dynasty": "唐",
        "collection_info": null
    },
    {
        "title": "见乐天诗",
        "author": "元稹",
        "content": "通州到日日平西，江馆无人虎印泥。\n忽向破檐残漏处，见君诗在柱心题。",
        "dynasty": "唐",
        "collection_info": null
    },
    {
        "title": "夜坐",
        "author": "元稹",
        "content": "雨滞更愁南瘴毒，月明兼喜北风凉。\n古城楼影横空馆，湿地虫声遶暗廊。\n萤火乱飞秋已近，星辰早没夜初长。\n孩提万里何时见，狼籍家书满卧床。",
        "dynasty": "唐",
        "collection_info": null
    },
    {
        "title": "闻乐天授江州司马",
        "author": "元稹",
        "content": "残灯无焰影幢幢，此夕闻君谪九江。\n垂死病中惊坐起，暗风吹雨入寒窗。",
        "dynasty": "唐",
        "collection_info": null
    },
    {
        "title": "岁日赠拒非",
        "author": "元稹",
        "content": "君思曲水嗟身老，我望通州感道穷。\n同入新年两行泪，白头翁坐说城中。",
        "dynasty": "唐",
        "collection_info": null
    },
    {
        "title": "送卢戡",
        "author": "元稹",
        "content": "红树蝉声满夕阳，白头相送倍相伤。\n老嗟去日光阴促，病觉今年昼夜长。\n顾我亲情皆远道，念君兄弟欲他乡。\n红旗满眼襄州路，此别泪流千万行。",
        "dynasty": "唐",
        "collection_info": null
    },
    {
        "title": "雨声",
        "author": "元稹",
        "content": "风吹竹叶休还动，雨点荷心暗復明。\n曾向西江船上宿，惯闻寒夜滴篷声。",
        "dynasty": "唐",
        "collection_info": null
    },
    {
        "title": "奉和荥阳公离筵作",
        "author": "元稹",
        "content": "南郡生徒辞绛帐，东山妓乐拥油旌。\n钧天排比箫韶待，犹顾人间有别情。",
        "dynasty": "唐",
        "collection_info": null
    },
    {
        "title": "嘉陵水",
        "author": "元稹",
        "content": "古时应是山头水，自古流来江路深。\n若使江流会人意，也应知我远来心。",
        "dynasty": "唐",
        "collection_info": null
    },
    {
        "title": "阆州开元寺壁题乐天诗",
        "author": "元稹",
        "content": "忆君无计写君诗，写尽千行说向谁。\n题在阆州东寺壁，几时知是见君时。",
        "dynasty": "唐",
        "collection_info": null
    },
    {
        "title": "凭李忠州寄书乐天",
        "author": "元稹",
        "content": "万里寄书将出峡，却凭巫峡寄江州。\n伤心最是江头月，莫把书将上庾楼。",
        "dynasty": "唐",
        "collection_info": null
    },
    {
        "title": "得乐天书",
        "author": "元稹",
        "content": "远信入门先有泪，妻惊女哭问何如。\n寻常不省曾如此，应是江州司马书。",
        "dynasty": "唐",
        "collection_info": null
    },
    {
        "title": "寄乐天",
        "author": "元稹",
        "content": "无身尚拟魂相就，身在那无梦往还。\n直到他生亦相觅，不能空记树中环。",
        "dynasty": "唐",
        "collection_info": null
    },
    {
        "title": "酬知退",
        "author": "元稹",
        "content": "终须修到无修处，闻尽声闻始不闻。\n莫着妄心销彼我，我心无我亦无君。",
        "dynasty": "唐",
        "collection_info": null
    },
    {
        "title": "通州",
        "author": "元稹",
        "content": "平生欲得山中住，天与通州遶郡山。\n睡到日西无一事，月储三万买教闲。",
        "dynasty": "唐",
        "collection_info": null
    },
    {
        "title": "酬乐天书后三韵",
        "author": "元稹",
        "content": "今日庐峰霞遶寺，昔时鸾殿凤回书。\n两封相去八年后，一种俱云五夜初。\n渐觉此生都是梦，不能将泪滴双鱼。",
        "dynasty": "唐",
        "collection_info": null
    },
    {
        "title": "相忆泪",
        "author": "元稹",
        "content": "西江流水到江州，闻道分成九道流。\n我滴两行相忆泪，遣君何处遣人求。\n除非入海无由住，纵使逢滩未拟休。\n会向伍员潮上见，气充顽石报心雠。",
        "dynasty": "唐",
        "collection_info": null
    },
    {
        "title": "喜李十一景信到",
        "author": "元稹",
        "content": "何事相逢翻有泪，念君缘我到通州。\n留君剩住君须住，我不自由君自由。",
        "dynasty": "唐",
        "collection_info": null
    },
    {
        "title": "与李十一夜饮",
        "author": "元稹",
        "content": "寒夜灯前赖酒壶，与君相对兴犹孤。\n忠州刺史应闲卧，江水猿声睡得无。",
        "dynasty": "唐",
        "collection_info": null
    },
    {
        "title": "赠李十一",
        "author": "元稹",
        "content": "淮水连年起战尘，油旌三换一何频。\n共君前后俱从事，羞见功名与别人。",
        "dynasty": "唐",
        "collection_info": null
    },
    {
        "title": "寒食日",
        "author": "元稹",
        "content": "今年寒食好风流，此日一家同出游。\n碧水青山无限思，莫将心道是涪州。",
        "dynasty": "唐",
        "collection_info": null
    },
    {
        "title": "三兄以白角巾寄遗髮不胜冠因有感叹",
        "author": "元稹",
        "content": "病瘴年深浑秃尽，那能胜置角头巾。\n暗梳蓬髮羞临镜，私戴莲花耻见人。\n白髮过于冠色白，银钉少校颔中银。\n我身四十犹如此，何况吾兄六十身。",
        "dynasty": "唐",
        "collection_info": null
    },
    {
        "title": "别李十一五绝 一",
        "author": "元稹",
        "content": "巴南分与亲情别，不料与君床并头。\n为我远来休怅望，折君灾难是通州。",
        "dynasty": "唐",
        "collection_info": null
    },
    {
        "title": "别李十一五绝 二",
        "author": "元稹",
        "content": "京城每与闲人别，犹自伤心与白头。\n今日别君心更苦，别君缘是在通州。",
        "dynasty": "唐",
        "collection_info": null
    },
    {
        "title": "别李十一五绝 三",
        "author": "元稹",
        "content": "万里尚能来远道，一程那忍便分头。\n鸟笼猿槛君应会，十步向前非我州。",
        "dynasty": "唐",
        "collection_info": null
    },
    {
        "title": "别李十一五绝 四",
        "author": "元稹",
        "content": "来时见我江南岸，今日送君江上头。\n别后料添新梦寐，虎惊蛇伏是通州。",
        "dynasty": "唐",
        "collection_info": null
    },
    {
        "title": "别李十一五绝 五",
        "author": "元稹",
        "content": "闻君欲去潜销骨，一夜暗添新白头。\n明朝别后应肠断，独棹破船归到州。",
        "dynasty": "唐",
        "collection_info": null
    },
    {
        "title": "酬乐天醉别",
        "author": "元稹",
        "content": "前回一去五年别，此别又知何日回。\n好住乐天休怅望，匹如元不到京来。",
        "dynasty": "唐",
        "collection_info": null
    },
    {
        "title": "酬乐天雨后见忆",
        "author": "元稹",
        "content": "雨滑危梁性命愁，差池一步一生休。\n黄泉便是通州郡，渐入深泥渐到州。",
        "dynasty": "唐",
        "collection_info": null
    },
    {
        "title": "和乐天过秘阁书省旧厅",
        "author": "元稹",
        "content": "闻君西省重徘徊，秘阁书房次第开。\n壁记欲题三漏合，吏人惊问十年来。\n经排蠹简怜初校，芸长陈根识旧栽。\n司马见诗心最苦，满身蚊蚋哭烟埃。",
        "dynasty": "唐",
        "collection_info": null
    },
    {
        "title": "和乐天赠杨秘书",
        "author": "元稹",
        "content": "旧与杨郎在帝城，搜天斡地觅诗情。\n曾因并句甘称小，不为论年便唤兄。\n刮骨直穿由苦鬬，梦肠翻出暂闲行。\n因君投赠还相和，老去那能竞底名。",
        "dynasty": "唐",
        "collection_info": null
    },
    {
        "title": "和乐天题王家亭子",
        "author": "元稹",
        "content": "风吹笋箨飘红砌，雨打桐花盖绿莎。\n都大资人无暇日，泛池全少买池多。",
        "dynasty": "唐",
        "collection_info": null
    },
    {
        "title": "酬乐天频梦微之",
        "author": "元稹",
        "content": "山水万重书断绝，念君怜我梦相闻。\n我今因病魂颠倒，唯梦闲人不梦君。",
        "dynasty": "唐",
        "collection_info": null
    },
    {
        "title": "琵琶",
        "author": "元稹",
        "content": "学语胡儿撼玉玲，甘州破裏最星星。\n使君自恨常多事，不得工夫夜夜听。",
        "dynasty": "唐",
        "collection_info": null
    },
    {
        "title": "春词",
        "author": "元稹",
        "content": "山翠湖光似欲流，蜂声鸟思却堪愁。\n西施颜色今何在，但看春风百草头。",
        "dynasty": "唐",
        "collection_info": null
    },
    {
        "title": "酬乐天春寄微之",
        "author": "元稹",
        "content": "鹦心明黠雀幽蒙，何事相将尽入笼。\n君避海鲸惊浪裏，我随巴蟒瘴烟中。\n千山塞路音书绝，两地知春历日同。\n一树梅花数升酒，醉寻江岸哭东风。",
        "dynasty": "唐",
        "collection_info": null
    },
    {
        "title": "酬乐天舟泊夜读微之诗",
        "author": "元稹",
        "content": "知君暗泊西江岸，读我闲诗欲到明。\n今夜通州还不睡，满山风雨杜鹃声。",
        "dynasty": "唐",
        "collection_info": null
    },
    {
        "title": "酬乐天武关南见微之题山石榴花诗",
        "author": "元稹",
        "content": "比因酬赠为花时，不为君行不復知。\n又更几年还共到，满墙尘土两篇诗。",
        "dynasty": "唐",
        "collection_info": null
    },
    {
        "title": "酬乐天见寄",
        "author": "元稹",
        "content": "三千里外巴虵穴，四十年来司马官。\n瘴色满身治不尽，疮痕刮骨洗应难。\n常甘人向衰容薄，独讶君将旧眼看。\n前日诗中高盖字，至今唇舌遍长安。",
        "dynasty": "唐",
        "collection_info": null
    },
    {
        "title": "酬乐天得稹所寄纻丝布白轻庸制成衣服以诗报之",
        "author": "元稹",
        "content": "湓城万里隔巴庸，纻薄绨轻共一封。\n腰带定知今瘦小，衣衫难作远裁缝。\n唯愁书到炎凉变，忽见诗来意绪浓。\n春草绿茸云色白，想君骑马好仪容。",
        "dynasty": "唐",
        "collection_info": null
    },
    {
        "title": "和乐天寻郭道士不遇",
        "author": "元稹",
        "content": "昔年我见杯中渡，今日人言鹤上逢。\n两虎定随千岁鹿，双林添作几株松。\n方瞳应是新烧药，短脚知缘旧施舂。\n欲请僧繇远相画，苦愁频变本形容。",
        "dynasty": "唐",
        "collection_info": null
    },
    {
        "title": "酬乐天寄生衣",
        "author": "元稹",
        "content": "秋茅处处流痎疟，夜鸟声声哭瘴云。\n羸骨不胜纤细物，欲将文服却还君。",
        "dynasty": "唐",
        "collection_info": null
    },
    {
        "title": "酬乐天得微之诗知通州事因成四首 一",
        "author": "元稹",
        "content": "茅檐屋舍竹篱州，虎怕偏蹄虵两头。\n暗蛊有时迷酒影，浮尘向日似波流。\n沙含水弩多伤骨，田仰畬刀少用牛。\n知得共君相见否，近来魂梦转悠悠。",
        "dynasty": "唐",
        "collection_info": null
    },
    {
        "title": "酬乐天得微之诗知通州事因成四首 二",
        "author": "元稹",
        "content": "平地才应一顷余，阁栏都大似巢居。\n入衙官吏声疑鸟，下峡舟船腹似鱼。\n市井无钱论尺丈，田畴付火罢耘锄。\n此中愁杀须甘分，惟惜平生旧着书。",
        "dynasty": "唐",
        "collection_info": null
    },
    {
        "title": "酬乐天得微之诗知通州事因成四首 三",
        "author": "元稹",
        "content": "哭鸟昼飞人少见，伥魂夜啸虎行多。\n满身沙虱无防处，独脚山魈不奈何。\n甘受鬼神侵骨髓，常忧岐路处风波。\n南歌未有东西分，敢唱沧浪一字歌。",
        "dynasty": "唐",
        "collection_info": null
    },
    {
        "title": "酬乐天得微之诗知通州事因成四首 四",
        "author": "元稹",
        "content": "荒芜满院不能锄，甑有尘埃圃乏蔬。\n定觉身将囚一种，未知生共死何如。\n饥摇困尾丧家狗，热暴枯鳞失水鱼。\n苦境万般君莫问，自怜方寸本来虚。",
        "dynasty": "唐",
        "collection_info": null
    },
    {
        "title": "酬乐天闻李尚书拜相以诗见贺",
        "author": "元稹",
        "content": "初因弹劾死东川，又为亲情弄化权百口共经三峡水，一时重上两漫天。\n尚书入用虽旬月，司马衔冤已十年。\n若待更遭秋瘴后，便愁平地有重泉。",
        "dynasty": "唐",
        "collection_info": null
    },
    {
        "title": "酬乐天叹穷愁见寄",
        "author": "元稹",
        "content": "病煎愁绪转纷纷，百里何由说向君。\n老去心情随日减，远来书信隔年闻。\n三冬有电连春雨，九月无霜尽火云。\n併与巴南终岁热，四时谁道各平分。",
        "dynasty": "唐",
        "collection_info": null
    },
    {
        "title": "酬乐天三月三日见寄",
        "author": "元稹",
        "content": "当年此日花前醉，今日花前病裏销。\n独倚破帘闲怅望，可怜虚度好春朝。",
        "dynasty": "唐",
        "collection_info": null
    },
    {
        "title": "酬乐天叹损伤见寄",
        "author": "元稹",
        "content": "前途何在转茫茫，渐老那能不自伤。\n病为怕风多睡月，起因花药暂扶床。\n函关气索迷真侣，峡水波翻碍故乡。\n唯有秋来两行泪，对君新赠远诗章。",
        "dynasty": "唐",
        "collection_info": null
    },
    {
        "title": "瘴塞",
        "author": "元稹",
        "content": "瘴塞巴山哭鸟悲，红妆少妇敛啼眉。\n殷勤奉药来相劝，云是前年欲病时。",
        "dynasty": "唐",
        "collection_info": null
    },
    {
        "title": "红荆",
        "author": "元稹",
        "content": "庭中栽得红荆树，十月花开不待春。\n直到孩提尽惊怪，一家同是北来人。",
        "dynasty": "唐",
        "collection_info": null
    },
    {
        "title": "黄草峡听柔之琴二首 一",
        "author": "元稹",
        "content": "胡笳夜奏塞声寒，是我乡音听渐难。\n料得小来辛苦学，又因知向峡中弹。",
        "dynasty": "唐",
        "collection_info": null
    },
    {
        "title": "黄草峡听柔之琴二首 二",
        "author": "元稹",
        "content": "别鹤凄清觉露寒，离声渐咽命雏难。\n怜君伴我涪州宿，犹有心情彻夜弹。",
        "dynasty": "唐",
        "collection_info": null
    },
    {
        "title": "书劒",
        "author": "元稹",
        "content": "渝工劒刃皆欧冶，巴吏书踪尽子云。\n唯我心知有来处，泊船黄草夜思君。",
        "dynasty": "唐",
        "collection_info": null
    },
    {
        "title": "内状诗寄杨白二员外",
        "author": "元稹",
        "content": "天门暗闢玉琤鍧，昼送中枢晓禁清。\n彤管内人书细腻，金奁御印篆分明。\n衝街不避将军令，跋勅兼题宰相名。\n南省郎官谁待诏，与君将向世间行。",
        "dynasty": "唐",
        "collection_info": null
    },
    {
        "title": "别毅郎 一",
        "author": "元稹",
        "content": "尔爷只为一杯酒，此别那知死与生。\n儿有何辜才七岁，亦教儿作瘴江行。",
        "dynasty": "唐",
        "collection_info": null
    },
    {
        "title": "别毅郎 二",
        "author": "元稹",
        "content": "爱惜尔爷唯有我，我今顦顇望何人。\n伤心自比笼中鹤，翦尽翅翎愁到身。",
        "dynasty": "唐",
        "collection_info": null
    },
    {
        "title": "自责",
        "author": "元稹",
        "content": "犀带金鱼束紫袍，不能将命报分毫。\n他时得见牛常侍，为尔君前捧佩刀。",
        "dynasty": "唐",
        "collection_info": null
    },
    {
        "title": "送公度之福建",
        "author": "元稹",
        "content": "棠阴犹在建溪矶，此去那论是与非。\n若见白头须尽敬，恐曾江岸识胡威。",
        "dynasty": "唐",
        "collection_info": null
    },
    {
        "title": "喜五兄自泗州至",
        "author": "元稹",
        "content": "眼中三十年来泪，一望南云一度垂。\n惭愧临淮李常侍，远教形影暂相随。",
        "dynasty": "唐",
        "collection_info": null
    },
    {
        "title": "杏花",
        "author": "元稹",
        "content": "常年出入右银台，每怪春光例早回。\n惭愧杏园行在景，同州园裏也先开。",
        "dynasty": "唐",
        "collection_info": null
    },
    {
        "title": "第三岁日咏春风凭杨员外寄长安柳",
        "author": "元稹",
        "content": "三日春风已有情，拂人头面稍怜轻。\n殷勤为报长安柳，莫惜枝条动软声。",
        "dynasty": "唐",
        "collection_info": null
    },
    {
        "title": "赠别杨员外巨源",
        "author": "元稹",
        "content": "忆昔西河县下时，青山顦顇宦名卑。\n揄扬陶令缘求酒，结託萧娘只在诗。\n朱紫衣裳浮世重，苍黄岁序长年悲。\n白头后会知何日，一盏烦君不用辞。",
        "dynasty": "唐",
        "collection_info": null
    },
    {
        "title": "寄乐天二首 一",
        "author": "元稹",
        "content": "荣辱升沈影与身，世情谁是旧雷陈。\n唯应鲍叔犹怜我，自保曾参不杀人。\n山入白楼沙苑暮，潮生沧海野塘春。\n老逢佳景唯惆怅，两地各伤何限神。",
        "dynasty": "唐",
        "collection_info": null
    },
    {
        "title": "寄乐天二首 二",
        "author": "元稹",
        "content": "论才赋命不相干，凤有文章雉有冠。\n羸骨欲销犹被刻，疮痕未没又遭弹。\n劒头已折藏须盖，丁字虽刚屈莫难。\n休学州前罗剎石，一生身敌海波澜。",
        "dynasty": "唐",
        "collection_info": null
    },
    {
        "title": "听妻弹别鹤操",
        "author": "元稹",
        "content": "别鹤声声怨夜弦，闻君此奏欲潸然。\n商瞿五十知无子，更付琴书与仲宣。",
        "dynasty": "唐",
        "collection_info": null
    },
    {
        "title": "和王侍郎酬广宣上人观放牓后相贺",
        "author": "元稹",
        "content": "渥洼徒自有权奇，伯乐书名世始知。\n竞走墙前希得儁，高县日下表无私。\n都中纸贵流传后，海外金填姓字时。\n珍重刘繇因首荐，为君送和碧云诗。",
        "dynasty": "唐",
        "collection_info": null
    },
    {
        "title": "酬乐天喜邻郡",
        "author": "元稹",
        "content": "蹇驴瘦马尘中伴，紫绶朱衣梦裏身。\n符竹偶因成对岸，文章虚被配为邻。\n湖翻白浪常看雪，火照红妆不待春。\n老大那能更争竞，任君投募醉乡人。",
        "dynasty": "唐",
        "collection_info": null
    },
    {
        "title": "再酬復言和前篇",
        "author": "元稹",
        "content": "经过二郡逢贤牧，聚集诸郎宴老身。\n清夜漫劳红烛会，白头非是翠娥邻。\n曾携酒伴无端宿，自入朝行便别春。\n潦倒微之从不占，未知公议道何人。",
        "dynasty": "唐",
        "collection_info": null
    },
    {
        "title": "赠乐天",
        "author": "元稹",
        "content": "莫言邻境易经过，彼此分符欲奈何。\n垂老相逢渐难别，白头期限各无多。",
        "dynasty": "唐",
        "collection_info": null
    },
    {
        "title": "重赠",
        "author": "元稹",
        "content": "休遣玲珑唱我诗，我诗多是别君词。\n明朝又向江头别，月落潮平是去时。",
        "dynasty": "唐",
        "collection_info": null
    },
    {
        "title": "别后西陵晚眺",
        "author": "元稹",
        "content": "晚日未抛诗笔砚，夕阳空望郡楼台。\n与君后会知何日，不似潮头暮却回。",
        "dynasty": "唐",
        "collection_info": null
    },
    {
        "title": "以州宅夸于乐天",
        "author": "元稹",
        "content": "州城迥遶拂云堆，镜水稽山满眼来。\n四面常时对屏障，一家终日在楼台。\n星河似向檐前落，鼓角惊从地底回。\n我是玉皇香案吏，谪居犹得住蓬莱。",
        "dynasty": "唐",
        "collection_info": null
    },
    {
        "title": "重夸州宅旦暮景色兼酬前篇末句",
        "author": "元稹",
        "content": "仙都难画亦难书，暂合登临不合居。\n绕郭烟岚新雨后，满山楼阁上灯初。\n人声晓动千门闢，湖色宵涵万象虚。\n为问西州罗剎岸，涛头衝突近何如。",
        "dynasty": "唐",
        "collection_info": null
    },
    {
        "title": "酬乐天吟张员外诗见寄因思上京每与乐天于居敬兄升平里咏张新诗",
        "author": "元稹",
        "content": "乐天书内重封到，居敬堂前共读时。\n四友一为泉路客，三人两咏浙江诗。\n别无远近皆难见，老减心情自各知。\n杯酒与他年少隔，不相酬赠欲何之。",
        "dynasty": "唐",
        "collection_info": null
    },
    {
        "title": "寄乐天",
        "author": "元稹",
        "content": "闲夜思君坐到明，追寻往事倍伤情。\n同登科后心相合，初得官时髭未生。\n二十年来谙世路，三千里外老江城。\n犹应更有前途在，知向人间何处行。",
        "dynasty": "唐",
        "collection_info": null
    },
    {
        "title": "戏赠乐天復言",
        "author": "元稹",
        "content": "乐事难逢岁易徂，白头光景莫令孤。\n弄涛船更曾观否，望市楼还有会无。\n眼力少将寻案牍，心情且强掷枭卢。\n孙园虎寺随宜看，不必遥遥羡镜湖。",
        "dynasty": "唐",
        "collection_info": null
    },
    {
        "title": "重酬乐天",
        "author": "元稹",
        "content": "红尘扰扰日西徂，我兴云心两共孤。\n暂出已遭千骑拥，故交求见一人无。\n百篇书判从饶白，八米诗章未伏卢。\n最笑近来黄叔度，自投名刺占陂湖。",
        "dynasty": "唐",
        "collection_info": null
    },
    {
        "title": "再酬復言",
        "author": "元稹",
        "content": "绕郭笙歌夜景徂，稽山迥带月轮孤。\n休文欲咏心应破，道子虽来画得无。\n顾我小才同培塿，知君险鬬敌都卢。\n不然岂有姑苏郡，拟着陂塘比镜湖。",
        "dynasty": "唐",
        "collection_info": null
    },
    {
        "title": "郡务稍简因得整比旧诗幷连缀焚削封章委箧仅逾百轴偶成自叹因寄乐天",
        "author": "元稹",
        "content": "近来章奏小年诗，一种成空尽可悲。\n书得眼昏朱似碧，用来心破髮如丝。\n催身易老缘多事，报主深恩在几时。\n天遣两家无嗣子，欲将文集与它谁。",
        "dynasty": "唐",
        "collection_info": null
    },
    {
        "title": "酬乐天余思不尽加为六韵之作",
        "author": "元稹",
        "content": "律吕同声我尔身，文章君是一伶伦。\n众推贾谊为才子，帝喜相如作侍臣。\n次韵千言曾报荅，直词三道共经纶。\n元诗駮杂真难辨，白朴流传用转新。\n蔡女图书虽在口，于公门户岂生尘。\n商瞿未老犹希冀，莫把籝金便付人。",
        "dynasty": "唐",
        "collection_info": null
    },
    {
        "title": "寄乐天",
        "author": "元稹",
        "content": "莫嗟虚老海壖西，天下风光数会稽。\n灵氾桥前百里镜，石帆山崦五云溪。\n冰销田地芦锥短，春入枝条柳眼低。\n安得故人生羽翼，飞来相伴醉如泥。",
        "dynasty": "唐",
        "collection_info": null
    },
    {
        "title": "酬乐天雪中见寄",
        "author": "元稹",
        "content": "知君夜听风萧索，晓望林亭雪半糊。\n撼落不教封柳眼，埽来偏尽附梅株。\n敲扶密竹枝犹亚，煦暖寒禽气渐苏。\n坐觉湖声迷远浪，回惊云路在长途。\n钱塘湖上苹先合，梳洗楼前粉暗铺。\n石立玉童披鹤氅，台施瑶席换龙鬚。\n满空飞舞应为瑞，寡和高歌只自娱。\n莫遣拥帘伤思妇，且将盈尺慰农夫。\n称觞彼此情何异，对景东西事有殊。\n镜水遶山山尽白，琉璃云母世间无。",
        "dynasty": "唐",
        "collection_info": null
    },
    {
        "title": "和乐天早春见寄",
        "author": "元稹",
        "content": "雨香云澹觉微和，谁送春声入棹歌。\n萱近北堂穿土早，柳偏东面受风多。\n湖添水色消残雪，江送潮头涌漫波。\n同受新年不同赏，无由缩地欲如何。",
        "dynasty": "唐",
        "collection_info": null
    },
    {
        "title": "酬復言长庆四年元日郡斋感怀见寄",
        "author": "元稹",
        "content": "腊尽残销春又归，逢新别故欲沾衣。\n自惊身上添年纪，休繫心中小是非。\n富贵祝来何所遂，聪明鞭得转无机。\n羞看稚子先拈酒，怅望平生旧采薇。\n去日渐加余日少，贺人虽闹故人稀。\n椒花丽句闲重检，艾髮衰容惜寸辉。\n苦思正旦酬白雪，闲观风色动青旗。\n千官仗下炉烟裏，东海西头意独违。",
        "dynasty": "唐",
        "collection_info": null
    },
    {
        "title": "代郡斋神荅乐天",
        "author": "元稹",
        "content": "虚白堂神传好语，二年长伴独吟时。\n夜怜星月多离烛，日滉波涛一下帷。\n为报何人偿酒债，引看墙上使君诗。",
        "dynasty": "唐",
        "collection_info": null
    },
    {
        "title": "酬乐天重寄别",
        "author": "元稹",
        "content": "却报君侯听苦辞，老头抛我欲何之。\n武牢关外虽分手，不似如今衰白时。",
        "dynasty": "唐",
        "collection_info": null
    },
    {
        "title": "和乐天重题别东楼",
        "author": "元稹",
        "content": "山容水态使君知，楼上从容万状移。\n日映文章霞细丽，风驱鳞甲浪参差。\n鼓催潮户凌晨击，笛赛婆官彻夜吹。\n唤客潜挥远红袖，卖垆高挂小青旗。\n剩铺床席春眠处，乍捲帘帷月上时。\n光景无因将得去，为郎抄在和郎诗。",
        "dynasty": "唐",
        "collection_info": null
    },
    {
        "title": "余杭周从事以十章见寄词调清婉难于遍酬聊和诗首篇以荅来贶",
        "author": "元稹",
        "content": "扰扰纷纷旦暮间，经营闲事不曾闲。\n多缘老病推辞酒，少有功夫久羡山。\n清夜笙歌喧四郭，黄昏钟漏下重关。\n何由得似周从事，醉入人家醒始还。",
        "dynasty": "唐",
        "collection_info": null
    },
    {
        "title": "寄浙西李大夫四首 一",
        "author": "元稹",
        "content": "柳眼梅心渐欲春，白头西望忆何人。\n金陵太守曾相伴，共蹋银台一路尘。",
        "dynasty": "唐",
        "collection_info": null
    },
    {
        "title": "寄浙西李大夫四首 二",
        "author": "元稹",
        "content": "蘂珠深处少人知，网索西临太液池。\n浴殿晓闻天语后，步廊骑马笑相随。",
        "dynasty": "唐",
        "collection_info": null
    },
    {
        "title": "寄浙西李大夫四首 三",
        "author": "元稹",
        "content": "禁林同直话交情，无夜无曾不到明。\n最忆西楼人静夜，玉晨钟磬两三声。",
        "dynasty": "唐",
        "collection_info": null
    },
    {
        "title": "寄浙西李大夫四首 四",
        "author": "元稹",
        "content": "由来鹏化便图南，浙右虽雄我未甘。\n早渡西江好归去，莫抛舟楫滞春潭。",
        "dynasty": "唐",
        "collection_info": null
    },
    {
        "title": "初除浙东妻有阻色因以四韵晓之",
        "author": "元稹",
        "content": "嫁时五月归巴地，今日双旌上越州。\n兴庆首行千命妇，会稽旁带六诸侯。\n海楼翡翠闲相逐，镜水鸳鸯暖共游。\n我有主恩羞未报，君于此外更何求。",
        "dynasty": "唐",
        "collection_info": null
    },
    {
        "title": "为乐天自勘诗集因思顷年城南醉归马上递唱艳曲十余里不绝长庆初俱以制诰侍宿南郊斋宫夜后偶吟数十篇两掖诸公洎翰林学士三十余人惊起就听逮至卒吏莫不众观羣公直至侍从行礼之时不復聚寐予与乐天吟哦竟亦不绝因书于乐天卷后越中冬夜风雨不觉将晓诸门互启关锁即事成篇",
        "author": "元稹",
        "content": "春野醉吟十里程，斋宫潜咏万人惊。\n今宵不寐到明读，风雨晓闻开锁声。",
        "dynasty": "唐",
        "collection_info": null
    },
    {
        "title": "题长庆四年历日尾",
        "author": "元稹",
        "content": "残历半张余十四，灰心雪鬓两悽然。\n定知新岁御楼后，从此不名长庆年。",
        "dynasty": "唐",
        "collection_info": null
    },
    {
        "title": "乐府古题序 梦上天",
        "author": "元稹",
        "content": "梦上高高天，高高苍苍高不极。\n下视五岳块纍纍，仰天依旧苍苍色。\n蹋云耸身身更上，攀天上天攀未得。\n西瞻若水兔轮低，东望蟠桃海波黑。\n日月之光不到此，非暗非明烟塞塞。\n天悠地远身跨风，下无阶梯上无力。\n来时畏有他人上，截断龙胡斩鹏翼。\n茫茫漫漫方自悲，哭向青云椎素臆。\n哭声厌咽旁人恶，唤起惊悲泪飘露。\n千惭万谢唤厌人，向使无君终不寤。",
        "dynasty": "唐",
        "collection_info": null
    },
    {
        "title": "乐府古题序 冬白纻",
        "author": "元稹",
        "content": "吴宫夜长宫漏款，帘幕四垂灯燄暖。\n西施自舞王自管，雪纻翻翻鹤翎散。\n促节牵繁舞腰懒，舞腰懒，王罢饮。\n盖覆西施凤花锦，身作匡床臂为枕。\n朝佩枞玉王晏寝，寝醒阍报门无事。\n子胥死后言为讳，近王之臣谕王意。\n共笑越王穷惴惴，夜夜抱冰寒不睡。",
        "dynasty": "唐",
        "collection_info": null
    },
    {
        "title": "乐府古题序 将进酒",
        "author": "元稹",
        "content": "将进酒，将进酒。\n酒中有毒酖主父，言之主父伤主母。\n母为妾地父妾天，仰天俯地不忍言。\n阳为僵踣主父前，主父不知加妾鞭。\n旁人知妾为主说，主将泪洗鞭头血。\n推椎主母牵下堂，扶妾遣升堂上床。\n将进酒，酒中无毒令主寿。\n愿主回恩归主母，遣妾如此由主父。\n妾为此事人偶知，自惭不密方自悲。\n主今颠倒安置妾，贪天僭地谁不为。",
        "dynasty": "唐",
        "collection_info": null
    },
    {
        "title": "乐府古题序 采珠行",
        "author": "元稹",
        "content": "海波无底珠沈海，采珠之人判死采。\n万人判死一得珠，斛量买婢人何在。\n年年采珠珠避人，今年采珠由海神。\n海神采珠珠尽死，死尽明珠空海水。\n珠为海物海属神，神今自采何况人。",
        "dynasty": "唐",
        "collection_info": null
    },
    {
        "title": "乐府古题序 董逃行",
        "author": "元稹",
        "content": "董逃董逃董卓逃，揩铿戈甲声劳嘈。\n剜剜深脐脂燄燄，人皆数叹曰。\n尔独不忆年年取我身上膏，膏销骨尽烟火死。\n长安城中贼毛起，城门四走公卿士。\n走劝刘虞作天子，刘虞不敢作天子。\n曹瞒篡乱从此始，董逃董逃人莫喜。\n胜负相环相枕倚，缝缀难成裁破易。\n何况曲鍼不能伸巧指，欲学裁缝须准拟。",
        "dynasty": "唐",
        "collection_info": null
    },
    {
        "title": "乐府古题序 忆远曲",
        "author": "元稹",
        "content": "忆远曲，郎身不远郎心远。\n沙随郎饭俱在匙，郎意看沙那比饭。\n水中书字无字痕，君心暗画谁会君。\n况妾事姑姑进止，身去门前同万里。\n一家尽是郎腹心，妾似生来无两耳。\n妾身何足言，听妾私劝君。\n君今夜夜醉何处？姑来伴妾自闭门。\n嫁夫恨不早，养儿将备老。\n妾自嫁郎身骨立，老姑为郎求娶妾。\n妾不忍见姑郎忍见，为郎忍耐看姑面。",
        "dynasty": "唐",
        "collection_info": null
    },
    {
        "title": "乐府古题序 夫远征",
        "author": "元稹",
        "content": "赵卒四十万，尽为坑中鬼。\n赵王未信赵母言，犹点新兵更填死。\n填死之兵兵气索，秦强赵破括敌起。\n括虽专命起尚轻，何况牵肘之人牵不已。\n坑中之鬼妻在营，髽麻戴绖鹅雁鸣。\n送夫之妇又行哭，哭声送死非送行。\n夫远征，远征不必戍长城，出门便不知死生。",
        "dynasty": "唐",
        "collection_info": null
    },
    {
        "title": "乐府古题序 织妇词",
        "author": "元稹",
        "content": "织夫何太忙，蚕经三卧行欲老。\n蚕神女圣早成丝，今年丝税抽征早。\n早征非是官人恶，去岁官家事戎索。\n征人战苦束刀疮，主将勋高换罗幕。\n缫丝织帛犹努力，变缉撩机苦难织。\n东家头白双女儿，为解挑纹嫁不得。\n檐前袅袅游丝上，上有蜘蛛巧来往。\n羡他虫豸解缘天，能向虚空织罗网。",
        "dynasty": "唐",
        "collection_info": null
    },
    {
        "title": "乐府古题序 田家词",
        "author": "元稹",
        "content": "牛咤咤，田确确。\n旱块敲牛蹄趵趵，种得官仓珠颗谷。\n六十年来兵蔟蔟，月月食粮车辘辘。\n一日官军收海服，驱牛驾车食牛肉。\n归来攸得牛两角，重铸锄犂作斤劚。\n姑舂妇担去输官，输官不足归卖屋。\n愿官早胜雠早覆，农死有儿牛有犊，誓不遣官军粮不足。",
        "dynasty": "唐",
        "collection_info": null
    },
    {
        "title": "乐府古题序 侠客行",
        "author": "元稹",
        "content": "侠客不怕死，怕在事不成。\n事成不肯藏姓名，我非窃贼谁夜行。\n白日堂堂杀袁盎，九衢草草人面青。\n此客此心师海鲸，海鲸露背横沧溟。\n海波分作两处生，分海减海刀，侠客有谋。\n人不识测，三尺铁蛇延二国。",
        "dynasty": "唐",
        "collection_info": null
    },
    {
        "title": "乐府古题序 君莫非",
        "author": "元稹",
        "content": "鸟不解走，兽不解飞。\n两不相解，那得相讥。\n犬不饮露，蝉不噉肥。\n以蝉易犬，蝉死犬饥。\n燕在梁栋，鼠在阶基。\n各自窠窟，人不能移。\n妇好鍼缕，夫读书诗。\n男翁女嫁，卒不相知。\n惧聋摘耳，效痛嚬眉。\n我不非尔，尔无我非。",
        "dynasty": "唐",
        "collection_info": null
    },
    {
        "title": "乐府古题序 田野狐兔行",
        "author": "元稹",
        "content": "种豆耘锄，种禾沟甽。\n禾苗豆甲，狐榾兔翦。\n割鹄餧鹰，烹麟噉犬。\n鹰怕兔毫，犬被狐引。\n狐兔相须，鹰犬相尽。\n日暗天寒，禾稀豆损。\n鹰犬就烹，狐兔俱哂。",
        "dynasty": "唐",
        "collection_info": null
    },
    {
        "title": "乐府古题序 当来日大难行",
        "author": "元稹",
        "content": "当来日大难行，前有阪，后有坑。\n大梁侧，小梁倾。\n两轴相绞，两轮相撑。\n大牛竖，小牛横。\n乌啄牛背，足趺力儜，当来日大难行。\n太行虽险，险可使平。\n轮轴自挠，牵制不停。\n泥潦渐久，荆棘旋生。\n行必不得，不如不行。",
        "dynasty": "唐",
        "collection_info": null
    },
    {
        "title": "乐府古题序 人道短",
        "author": "元稹",
        "content": "古道天道长人道短，我道天道短人道长。\n天道昼夜回转不曾住，春秋冬夏忙，颠风暴雨电雷狂。\n晴被阴暗，月夺日光。\n往往星宿，日亦堂堂。\n天既职性命，道德人自强。\n尧舜有圣德，天不能遣。\n寿命永昌，泥金刻玉。\n与秦始皇，周公傅说。\n何不长宰相，老耼仲尼。\n何事栖遑，莽卓恭显。\n皆数十年富贵，梁冀夫妇。\n车马煌煌，若此颠倒事。\n岂非天道短，岂非人道长。\n尧舜留得神圣事，百代天子有典章。\n仲尼留得孝顺语，千年万岁父子不敢相灭亡。\n殁后千余载，唐家天子封作文宣王。\n老君留得五千字，子孙万万称圣唐。\n谥作玄元帝，魂魄坐天堂。\n周公周礼二十卷，有能行者知纪纲。\n傅说说命三四纸，有能师者称祖宗。\n天能夭人命，人使道无穷。\n若此神圣事，谁道人道短。\n岂非人道长，天能种百草。\n莸得十年有气息，蕣纔一日芳。\n人能拣得丁沈兰蕙，料理百和香。\n天解养禽兽，餧虎豹豺狼。\n人解和麯糵，充礿祀烝尝。\n杜鹃无百作，天遣百鸟哺雏。\n不遣哺凤皇，巨蟒寿千岁。\n天遣食牛吞象充腹肠，蛟螭与变化。\n鬼怪与隐藏，蚊蚋与利觜。\n枳棘与锋铓，赖得人道有拣别。\n信任天道真茫茫，若此撩乱事。\n岂非天道短，赖得人道长。",
        "dynasty": "唐",
        "collection_info": null
    },
    {
        "title": "乐府古题序 苦乐相倚曲",
        "author": "元稹",
        "content": "古来苦乐之相倚，近于掌上之十指。\n君心半夜猜恨生，荆棘满怀天未明。\n汉成眼瞥飞燕时，可怜班女恩已衰。\n未有因由相决绝，犹得半年佯暖热。\n转将深意谕旁人，缉缀瑕疵遣潜说。\n一朝诏下辞金屋，班姬自痛何仓卒。\n呼天抚地将自明，不悟寻时暗销骨。\n白首宫人前再拜，愿将日月相辉解。\n苦乐相寻昼夜间，灯光那有天明在。\n主今被夺心应苦，妾夺深恩初为主。\n欲知妾意恨主时，主今为妾思量取。\n班姬收泪抱妾身，我曾排摈无限人。",
        "dynasty": "唐",
        "collection_info": null
    },
    {
        "title": "乐府古题序 出门行",
        "author": "元稹",
        "content": "兄弟同出门，同行不同志。\n悽悽分岐路，各各营所为。\n兄上荆山巅，翻石辨虹气。\n弟沈沧海底，偷珠待龙睡。\n出门不数年，同归亦同遂。\n俱用私所珍，升沈自兹异。\n献珠龙王宫，值龙觅珠次。\n但喜復得珠，不求珠所自。\n酬客双龙女，授客六龙辔。\n遣充行雨神，雨泽随客意。\n雩夏钟鼓繁，禜秋玉帛积。\n彩色画廊庙，奴僮被珠翠。\n骥騄千万双，鸳鸯七十二。\n言者未摇舌，无人敢轻议。\n其兄因献璞，再刖不履地。\n门户亲戚疎，匡床妻妾弃。\n铭心有所待，视足无所愧。\n持璞自枕头，泪痕双血渍。\n一朝龙醒寤，本问偷珠事。\n因知行雨偏，妻子五刑备。\n仁兄捧尸哭，势友掉头讳。\n丧车黔首葬，弔客青蝇至。\n楚有望气人，王前忽长跪。\n贺王得贵宝，不远王所莅。\n求之果如言，剖出浮筠腻。\n白珩无颜色，垂棘有瑕累。\n在楚裂地封，入赵连城贵。\n秦遣李斯书，书为传国瑞。\n秦亡汉魏传，传者得神器。\n卞和名永永，与宝不相坠。\n劝尔出门行，行难莫行易。\n易得还易失，难同亦难离。\n善贾识贪廉，良田无稙穉。\n磨劒莫磨锥，磨锥成小利。",
        "dynasty": "唐",
        "collection_info": null
    },
    {
        "title": "乐府古题序 捉捕歌",
        "author": "元稹",
        "content": "捉捕復捉捕，莫捉狐与兔。\n狐兔藏窟穴，豺狼妨道路。\n道路非不妨，最忧蝼蚁聚。\n豺狼不陷穽，蝼蚁潜幽蠹。\n切切主人窗，主人轻细故。\n延缘蚀𣡵栌，渐入栋梁柱。\n梁栋尽空虚，攻穿痕不露。\n主人坦然意，昼夜安寝寤。\n网罗布参差，鹰犬走回互。\n尽力穷窟穴，无心自还顾。\n客来歌捉捕，歌竟泪如雨。\n岂是惜狐兔，畏君先后误。\n愿君埽梁栋，莫遣蝼蚁附。\n次及清道涂，尽灭豺狼步。\n主人堂上坐，行客门前度。\n然后巡野田，徧张畋猎具。\n外无枭獍援，内有熊罴驱。\n狡兔掘荒榛，妖狐熏古墓。\n用力不足多，得禽自无数。\n畏君听未详，听客有明喻。\n虮蝨谁不轻，鲸鲵谁不恶。\n在海尚幽遐，在怀交秽汚。\n歌此劝主人，主人那不悟。\n不悟还更歌，谁能恐违忤。",
        "dynasty": "唐",
        "collection_info": null
    },
    {
        "title": "乐府古题序 古筑城曲五解 一",
        "author": "元稹",
        "content": "年年塞下丁，长作出塞兵。\n自从冒顿强，官筑遮虏城。",
        "dynasty": "唐",
        "collection_info": null
    },
    {
        "title": "乐府古题序 古筑城曲五解 二",
        "author": "元稹",
        "content": "筑城须努力，城高遮得贼。\n但恐贼路多，有城遮不得。",
        "dynasty": "唐",
        "collection_info": null
    },
    {
        "title": "乐府古题序 古筑城曲五解 三",
        "author": "元稹",
        "content": "丁口传父言，莫问城坚不。\n平城被虏围，汉劚城墙走。",
        "dynasty": "唐",
        "collection_info": null
    },
    {
        "title": "乐府古题序 古筑城曲五解 四",
        "author": "元稹",
        "content": "因兹请休和，虏往骑来过。\n半疑兼半信，筑城犹嵯峨。",
        "dynasty": "唐",
        "collection_info": null
    },
    {
        "title": "乐府古题序 古筑城曲五解 五",
        "author": "元稹",
        "content": "筑城安敢烦，愿听丁一言。\n请筑鸿胪寺，兼愁虏出关。",
        "dynasty": "唐",
        "collection_info": null
    },
    {
        "title": "乐府古题序 估客乐",
        "author": "元稹",
        "content": "估客无住着，有利身则行。\n出门求火伴，入户辞父兄。\n父兄相教示，求利莫求名。\n求名有所避，求利无不营。\n火伴相勒缚，卖假莫卖诚。\n交关但交假，本生得失轻。\n自兹相将去，誓死意不更。\n亦解市头语，便无邻里情。\n鍮石打臂钏，糯米吹项璎。\n归来邨中卖，敲作金石声。\n邨中田舍娘，贵贱不敢争。\n所费百钱本，已得十倍赢。\n颜色转光净，饮食亦甘馨。\n子本频蕃息，货贩日兼幷。\n求珠驾沧海，采玉上荆衡。\n北买党项马，西擒吐蕃鹦。\n炎洲布火浣，蜀地锦织成。\n越婢脂肉滑，奚僮眉眼明。\n通算衣食费，不计远近程。\n经游天下徧，却到长安城。\n城中东西市，闻客次第迎。\n迎客兼说客，多财为势倾。\n客心本明黠，闻语心已惊。\n先问十常侍，次求百公卿。\n侯家与主第，点缀无不精。\n归来始安坐，富与王者勍。\n市卒酒肉臭，县胥家舍成。\n岂唯绝言语，奔走极使令。\n大儿贩材木，巧识梁栋形。\n小儿贩盐卤，不入州县征。\n一身偃市利，突若截海鲸。\n钩距不敢下，下则牙齿横。\n生为估客乐，判尔乐一生。\n尔又生两子，钱刀何岁平。",
        "dynasty": "唐",
        "collection_info": null
    },
    {
        "title": "连昌宫词",
        "author": "元稹",
        "content": "连昌宫中满宫竹，岁久无人森似束。\n又有墙头千叶桃，风动落花红蔌蔌。\n宫边老翁为余泣，小年进食曾因入。\n上皇正在望仙楼，太真同凭阑干立。\n楼上楼前尽珠翠，炫转荧煌照天地。\n归来如梦復如痴，何暇备言宫裏事。\n初过寒食一百六，店舍无烟宫树绿。\n夜半月高弦索鸣，贺老琵琶定场屋。\n力士传呼觅念奴，念奴潜伴诸郎宿。\n须臾觅得又连催，特敕街中许然烛。\n春娇满眼睡红绡，掠削云鬟旋装束。\n飞上九天歌一声，二十五郎吹管逐。\n逡巡大徧凉州彻，色色龟兹轰录续。\n李謩擪笛傍宫墙，偷得新翻数般曲。\n平明大驾发行宫，万人歌舞涂路中。\n百官队仗避岐薛，杨氏诸姨车鬬风。\n明年十月东都破，御路犹存禄山过。\n驱令供顿不敢藏，万姓无声泪潜堕。\n两京定后六七年，却寻家舍行宫前。\n庄园烧尽有枯井，行宫门闭树宛然。\n尔后相传六皇帝，不到离宫门久闭。\n往来年少说长安，玄武楼成花萼废。\n去年敕使因斫竹，偶值门开暂相逐。\n荆榛栉比塞池塘，狐兔骄痴缘树木。\n舞榭敧倾基尚在，文窗窈窕纱犹绿。\n尘埋粉壁旧花钿，乌啄风筝碎珠玉。\n上皇偏爱临砌花，依然御榻临阶斜。\n蛇出燕巢盘鬬栱，菌生香案正当衙。\n寝殿相连端正楼，太真梳洗楼上头。\n晨光未出帘影黑，至今反挂珊瑚钩。\n指似傍人因恸哭，却出宫门泪相续。\n自从此后还闭门，夜夜狐貍上门屋。\n我闻此语心骨悲，太平谁致乱者谁。\n翁言野父何分别，耳闻眼见为君说。\n姚崇宋璟作相公，劝谏上皇言语切。\n燮理阴阳禾黍丰，调和中外无兵戎。\n长官清平太守好，拣选皆言由相公。\n开元之末姚宋死，朝廷渐渐由妃子。\n禄山宫裏养作儿，虢国门前闹如市。\n弄权宰相不记名，依稀忆得杨与李。\n庙谟颠倒四海摇，五十年来作疮痏。\n今皇神圣丞相明，诏书纔下吴蜀平。\n官军又取淮西贼，此贼亦除天下宁。\n年年耕种宫前道，今年不遣子孙耕。\n老翁此意深望幸，努力庙谋休用兵。",
        "dynasty": "唐",
        "collection_info": null
    },
    {
        "title": "望云骓马歌",
        "author": "元稹",
        "content": "忆昔先皇幸蜀时，八马入谷七马疲。\n肉绽筋挛四蹄脱，七马死尽无马骑。\n天子蒙尘天雨泣，巉岩道路淋漓湿。\n峥嵘白草眇难期，謥洞黄泉安可入。\n朱泚围兵抽未尽，怀光寇骑追行及。\n嫔娥相顾倚树啼，鹓鹭无声仰天立。\n圉人初进望云骓，彩色顦顇众马欺。\n上前喷吼如有意，耳尖卓立节踠奇。\n君王试遣回胸臆，撮骨锯牙骈两肋。\n蹄悬四跼脑颗方，胯耸三山尾株直。\n圉人畏诮仍相惑，此马无良空有力。\n频频囓掣辔难施，往往跳趫鞍不得。\n色沮声悲仰天诉，天不遣言君未识。\n亚身受取白玉羁，开口衔将紫金勒。\n君王自此方敢骑，似遇良臣久悽恻。\n龙腾鱼鼈啅然惊，骥朌驴骡少颜色。\n七圣心迷运方厄，五丁力尽路犹窄。\n橐它山上斧刃堆，望秦岭下锥头石。\n五六百里真符县，八十四盘青山驿。\n掣开流电有辉光，突过浮云无朕迹。\n地平险尽施黄屋，九九属车十二纛。\n齐暎前导引骓头，严震迎号抱骓足。\n路傍垂白天宝民，望骓礼拜见骓哭。\n皆言玄宗当时无此马，不免骑骡来幸蜀。\n雄雄猛将李令公，收城杀贼豺狼空。\n天旋地转日再中，天子却坐明光宫。\n朝廷无事忘征战，校猎朝回暮毬宴。\n御马齐登拟用槽，君王自试宣徽殿。\n圉人还进望云骓，性强步阔无方便。\n分騣摆杖头太高，擘肘回头项难转。\n人人共恶难回跋，潜遣飞龙减刍秣。\n银鞍绣韂不復施，空尽天年御槽活。\n当时邹谚已有言，莫倚功高浪开阔。\n登山纵似望云骓，平地须饶红叱拨。\n长安三月花垂草，果下翩翩紫骝好。\n千官暖热李令闲，百马生狞望云老。\n望云骓，尔之种类世世奇。\n当时项王乘尔祖，分配英豪称霸王。\n尔身今日逢圣人，从幸巴渝归入秦。\n功成事遂身退天之道，何必随羣逐队到死蹋红尘。\n望云骓，用与不用各有时，尔勿悲。",
        "dynasty": "唐",
        "collection_info": null
    },
    {
        "title": "和李校书新题乐府十二首 上阳白髮人",
        "author": "元稹",
        "content": "天宝年中花鸟使，撩花狎鸟含春思。\n满怀墨诏求嫔御，走上高楼半酣醉。\n醉酣直入卿士家，闺闱不得偷回避。\n良人顾妾心死别，小女呼爷血垂泪。\n十中有一得更衣，永配深宫作宫婢。\n御马南奔胡马蹙，宫女三千合宫弃。\n宫门一闭不復开，上阳花草青苔地。\n月夜闲闻洛水声，秋池暗度风荷气。\n日日长看提众门，终身不见门前事。\n近年又送数人来，自言兴庆南宫至。\n我悲此曲将彻骨，更想深冤復酸鼻。\n此辈贱嫔何足言，帝子天孙古称贵。\n诸王在閤四十年，七宅六宫门户閟。\n隋炀枝条袭封邑，肃宗血胤无官位。\n王无妃媵主无壻，阳亢阴淫结灾累。\n何如决壅顺众流，女遣从夫男作吏。",
        "dynasty": "唐",
        "collection_info": null
    },
    {
        "title": "和李校书新题乐府十二首 华原磬",
        "author": "元稹",
        "content": "泗滨浮石裁为磬，古乐疎音少人听。\n工师小贱牙旷稀，不辨邪声嫌雅正。\n正声不屈古调高，钟律参差管絃病。\n铿金戛瑟徒相杂，投玉敲冰杳然零。\n华原輭石易追琢，高下随人无雅郑。\n弃旧美新由乐胥，自此黄钟不能竞。\n玄宗爱乐爱新乐，梨园弟子承恩横。\n霓裳纔彻胡骑来，云门未得蒙亲定。\n我藏古磬藏在心，有时激作南风咏。\n伯夔曾抚野兽驯，仲尼暂叩春雷盛。\n何时得向笋簴悬，为君一吼君心醒。\n愿君每听念封疆，不遣豺狼剿人命。",
        "dynasty": "唐",
        "collection_info": null
    },
    {
        "title": "和李校书新题乐府十二首 五弦弹",
        "author": "元稹",
        "content": "赵璧五弦弹征调，征声巉绝何清峭。\n辞雄皓鹤警露啼，失子哀猿绕林啸。\n风入春松正凌乱，莺含晓舌怜娇妙。\n呜呜暗溜咽冰泉，杀杀霜刀涩寒鞘。\n促节频催渐繁拨，珠幢斗绝金铃掉。\n千靫鸣镝发胡弓，万片清球击虞庙。\n众乐虽同第一部，德宗皇帝常偏召。\n旬休节假暂归来，一声狂杀长安少。\n主第侯家最难见，挼歌按曲皆承诏。\n水精帘外教贵嫔，瑇瑁筵心伴中要。\n臣有五贤非此弦，或在拘囚或屠钓。\n一贤得进胜累百，两贤得进同周召。\n三贤事汉灭暴彊，四贤镇岳宁边徼。\n五贤并用调五常，五常既叙三光耀。\n赵璧五弦非此贤，九九何劳设庭燎。",
        "dynasty": "唐",
        "collection_info": null
    },
    {
        "title": "和李校书新题乐府十二首 西凉伎",
        "author": "元稹",
        "content": "吾闻昔日西凉州，人烟扑地桑柘稠。\n蒲萄酒熟恣行乐，红艳青旗朱粉楼。\n楼下当垆称卓女，楼头伴客名莫愁。\n乡人不识离别苦，更卒多为沈滞游。\n哥舒开府设高宴，八珍九酝当前头。\n前头百戏竞撩乱，丸劒跳踯霜雪浮。\n狮子摇光毛彩竖，胡腾醉舞筋骨柔。\n大宛来献赤汗马，赞普亦奉翠茸裘。\n一朝燕贼乱中国，河湟没尽空遗丘。\n开远门前万里堠，今来蹙到行原州。\n去京五百而近何其逼，天子县内半没为荒陬。\n西凉之道尔阻修，连城边将但高会，每听此曲能不羞。",
        "dynasty": "唐",
        "collection_info": null
    },
    {
        "title": "和李校书新题乐府十二首 法曲",
        "author": "元稹",
        "content": "吾闻黄帝鼓清角，弭伏熊罴舞玄鹤。\n舜持干羽苗革心，尧用咸池凤巢阁。\n大夏濩武皆象功，功多已讶玄功薄。\n汉祖过沛亦有歌，秦王破阵非无作。\n作之宗庙见艰难，作之军旅传糟粕。\n明皇度曲多新态，宛转侵淫易沈着。\n赤白桃李取花名，霓裳羽衣号天落。\n雅弄虽云已变乱，夷音未得相参错。\n自从胡骑起烟尘，毛毳腥羶满咸洛。\n女为胡妇学胡妆，伎进胡音务胡乐。\n火凤声沈多咽绝，春莺啭罢长萧索。\n胡音胡骑与胡妆，五十年来竞纷泊。",
        "dynasty": "唐",
        "collection_info": null
    },
    {
        "title": "和李校书新题乐府十二首 驯犀",
        "author": "元稹",
        "content": "建中之初放驯象，远归林邑近交广。\n兽返深山鸟构巢，鹰鵰鹞鹘无羁鞅。\n贞元之岁贡驯犀，上林置圈官司养。\n玉盆金栈非不珍，虎噉狴牢鱼食网。\n渡江之橘踰汶貉，反时易性安能长。\n腊月北风霜雪深，蜷跼鳞身遂长往。\n行地无疆费传驿，通天异物罹幽枉。\n乃知养兽如养人，不必人人自敦奖。\n不扰则得之于理，不夺有以多于赏。\n脱衣推食衣食之，不若男耕女令纺。\n尧民不自知有尧，但见安闲聊击壤。\n前观驯象后驯犀，理国其如指诸掌。",
        "dynasty": "唐",
        "collection_info": null
    },
    {
        "title": "和李校书新题乐府十二首 立部伎",
        "author": "元稹",
        "content": "胡部新声锦筵坐，中庭汉振高音播。\n太宗庙乐传子孙，取类羣凶阵初破。\n戢戢攒枪霜雪耀，腾腾击鼓云雷磨。\n初疑遇敌身启行，终象由文士宪左。\n昔日高宗常立听，曲终然后临玉座。\n如今节将一掉头，电卷风收尽摧挫。\n宋晋郑女歌声发，满堂会客齐喧㰤。\n珊珊佩玉动腰身，一一贯珠随咳唾。\n顷向圜丘见郊祀，亦曾正旦亲朝贺。\n太常雅乐备宫悬，九奏未终百寮惰。\n惉滞难令季札辨，迟回但恐文侯卧。\n工师尽取聋昧人，岂是先王作之过。\n宋沇尝传天宝季，法曲胡音忽相和。\n明年十月燕寇来，九庙千门虏尘涴我闻此语叹復泣，古来邪正将谁奈。\n奸声入耳佞入心，侏儒饱饭夷齐饿。",
        "dynasty": "唐",
        "collection_info": null
    },
    {
        "title": "和李校书新题乐府十二首 骠国乐",
        "author": "元稹",
        "content": "骠之乐器头象驼，音声不合十二和。\n促舞跳趫筋节硬，繁辞变乱名字讹。\n千弹万唱皆咽咽，左旋右转空傞傞。\n俯地呼天终不会，曲成调变当如何。\n德宗深意在柔远，笙镛不御停娇娥。\n史馆书为朝贡传，太常编入鞮靺科。\n古时陶尧作天子，逊遁亲听康衢歌。\n又遣遒人持木铎，徧采讴谣天下过。\n万人有意皆洞达，四岳不敢施烦苛。\n尽令区中击壤块，燕及海外覃恩波。\n秦霸周衰古官废，下堙上塞王道颇。\n共矜异俗同声教，不念齐民方荐瘥。\n传称鱼鼈亦咸若，苟能效此诚足多。\n借如牛马未蒙泽，岂在抱瓮滋鼋鼍。\n教化从来有源委，必将泳海先泳河。\n是非倒置自古有，骠兮骠兮谁尔诃。",
        "dynasty": "唐",
        "collection_info": null
    },
    {
        "title": "和李校书新题乐府十二首 胡旋女",
        "author": "元稹",
        "content": "天宝欲末胡欲乱，胡人献女能胡旋。\n旋得明王不觉迷，妖胡奄到长生殿。\n胡旋之义世莫知，胡旋之容我能传。\n蓬断霜根羊角疾，竿戴朱盘火轮炫。\n骊珠迸珥逐飞星，虹晕轻巾掣流电。\n潜鲸暗噏笡波海，回风乱舞当空霰。\n万过其谁辨终始，四座安能分背面。\n才人观者相为言，承奉君恩在圜变。\n是非好恶随君口，南北东西逐君眄。\n柔輭依身着佩带，裴回绕指同环钏。\n佞臣闻此心计回，荧惑君心君眼眩。\n君言似曲屈为钩，君言好直舒为箭。\n巧随清影触处行，妙学春莺百般啭。\n倾天侧地用君力，抑塞周遮恐君见。\n翠华南幸万里桥，玄宗始悟坤维转寄言旋目与旋心，有国有家当共谴。",
        "dynasty": "唐",
        "collection_info": null
    },
    {
        "title": "和李校书新题乐府十二首 蛮子朝",
        "author": "元稹",
        "content": "西南六诏有遗种，僻在荒陬路寻壅。\n部落支离君长贱，比诸夷狄为幽冗。\n犬戎彊盛频侵削，降有愤心战无勇。\n夜防抄盗保深山，朝望烟尘上高冢。\n鸟道绳桥来款附，非因慕化因危悚。\n清平官繫金呿嵯，求天叩地持双珙。\n益州大将韦令公，顷实遭时定汧陇。\n自居剧镇无他绩，幸得蛮来固恩宠。\n为蛮开道引蛮朝，迎蛮送蛮常继踵。\n天子临轩四方贺，朝廷无事唯端拱。\n漏天走马春雨寒，泸水飞蛇瘴烟重。\n椎头丑类除忧患，瘇足役夫劳汹涌。\n匈奴互市岁不供，云蛮通好辔长駷。\n戎王养马渐多年，南人耗顇西人恐。",
        "dynasty": "唐",
        "collection_info": null
    },
    {
        "title": "和李校书新题乐府十二首 缚戎人",
        "author": "元稹",
        "content": "边头大将差健卒，入抄禽生快于鹘。\n但逢赪面即捉来，半是边人半戎羯。\n大将论功重多级，捷书飞奏何超忽。\n圣朝不杀谐至仁，远送炎方示微罚。\n万里虚劳肉食费，连头尽被毡裘暍。\n华裀重席卧腥臊，病犬愁鸪声咽嗢。\n中有一人能汉语，自言家本长城窟。\n少年随父戍安西，河渭瓜沙眼看没。\n天宝未乱犹数载，狼星四角光蓬勃。\n中原祸作边防危，果有豺狼四来伐。\n蕃马臕成正翘健，蕃兵肉饱争唐突。\n烟尘乱起无亭燧，主帅惊跳弃旄钺。\n半夜城摧鹅雁鸣，妻啼子叫曾不歇。\n阴森神庙未敢依，脆薄河冰安可越。\n荆棘深处共潜身，前困蒺藜后臲卼。\n平明蕃骑四面走，古墓深林尽株榾。\n少壮为俘头被髠，老翁留居足多刖。\n乌鸢满野尸狼藉，楼榭成灰墙突兀。\n暗水溅溅入旧池，平沙漫漫铺明月。\n戎王遣将来安慰，口不敢言心咄咄。\n供进腋腋御叱般，岂料穹庐拣肥腯。\n五六十年消息绝，中间盟会又猖獗。\n眼穿东日望尧云，肠断正朝梳汉髮。\n近年如此思汉者，半为老病半埋骨。\n常教孙子学乡音，犹话平时好城阙。\n老者傥尽少者壮，生长蕃中似蕃悖。\n不知祖父皆汉民，便恐为蕃心矻矻。\n缘边饱餧十万众，何不齐驱一时发。\n年年但捉两三人，精卫衔芦塞溟渤。",
        "dynasty": "唐",
        "collection_info": null
    },
    {
        "title": "和李校书新题乐府十二首 阴山道",
        "author": "元稹",
        "content": "年年买马阴山道，马死阴山帛空耗。\n元和天子念女工，内出金银代酬犒。\n臣有一言昧死进，死生甘分荅恩焘。\n费财为马不独生，耗帛伤工有他盗。\n臣闻平时七十万匹马，关中不省闻嘶噪。\n四十八监选龙媒，时贡天庭付良造。\n如今垧野十无一，尽在飞龙相践暴。\n万束刍茭供旦暮，千钟菽粟长牵漕。\n屯军郡国百余镇，缣缃岁奉春冬劳。\n税户逋逃例摊配，官司折纳仍贪冒。\n挑纹变䌰力倍费，弃旧从新人所好。\n越縠缭绫织一端，十匹素缣功未到。\n豪家富贾踰常制，令族清班无雅操。\n从骑爱奴丝布衫，臂鹰小儿云锦韬。\n羣臣利己要差僭，天子深衷空悯悼。\n绰立花塼鹓凤行，雨露恩波几时报。",
        "dynasty": "唐",
        "collection_info": null
    },
    {
        "title": "有鸟二十章 一",
        "author": "元稹",
        "content": "有鸟有鸟名老鸱，鸱张贪很老不衰。\n似鹰指爪唯攫肉，戾天羽翮徒翰飞。\n朝偷暮窃恣昏饱，后顾前瞻高树枝。\n珠丸弹射死不去，意在护巢兼护儿。",
        "dynasty": "唐",
        "collection_info": null
    },
    {
        "title": "有鸟二十章 二",
        "author": "元稹",
        "content": "有鸟有鸟毛似鹤，行步虽迟性灵恶。\n主人但见闲慢容，许占蓬莱最高阁。\n弱羽长忧俊鹘拳，疽肠暗着鹓雏啄。\n千年不死伴灵龟，枭心鹤貌何人觉。",
        "dynasty": "唐",
        "collection_info": null
    },
    {
        "title": "有鸟二十章 三",
        "author": "元稹",
        "content": "有鸟有鸟如鹳雀，食蛇抱礐天姿恶。\n行经水浒为毒流，羽拂酒杯为死药。\n汉后忍渴天岂知，骊姬坟地君宁觉。\n呜呼为有白色毛，亦得乘轩谬称鹤。",
        "dynasty": "唐",
        "collection_info": null
    },
    {
        "title": "有鸟二十章 四",
        "author": "元稹",
        "content": "有鸟有鸟名为鸠，毛衣輭毳心性柔。\n鹘缘暖足怜不吃，鹞为同科曾共游。\n飞飞渐上高高阁，百鸟不猜称好逑。\n佳人许伴鹓雏食，望尔化为张氏钩。",
        "dynasty": "唐",
        "collection_info": null
    },
    {
        "title": "有鸟二十章 五",
        "author": "元稹",
        "content": "有鸟有鸟名野鸡，天姿耿介行步齐。\n主人偏养怜整顿，玉粟充肠瑶树栖。\n池塘潜狎不鸣雁，津梁暗引无用鹈。\n秋鹰迸逐霜鹘远，鵩鸟护巢当昼啼。\n主人频问遣妖术，力尽计穷音响悽。\n当时何不早量分，莫遣辉光深照泥。",
        "dynasty": "唐",
        "collection_info": null
    },
    {
        "title": "有鸟二十章 六",
        "author": "元稹",
        "content": "有鸟有鸟羣翠碧，毛羽短长心并窄。\n皆曾偷食渌池鱼，前去后来更逼迫。\n食鱼满腹各自飞，池上见人长似客。\n飞飞竞占嘉树林，百鸟不争缘凤惜。",
        "dynasty": "唐",
        "collection_info": null
    },
    {
        "title": "有鸟二十章 七",
        "author": "元稹",
        "content": "有鸟有鸟羣纸鸢，因风假势童子牵。\n去地渐高人眼乱，世人为尔羽毛全。\n风吹绳断童子走，余势尚存犹在天。\n愁尔一朝还到地，落在深泥谁復怜。",
        "dynasty": "唐",
        "collection_info": null
    },
    {
        "title": "有鸟二十章 八",
        "author": "元稹",
        "content": "有鸟有鸟名啄木，木中求食常不足。\n偏啄邓林求一虫，虫孔未穿长觜秃。\n木皮已穴虫在信，虫蚀木心根柢覆。\n可怜树上百鸟儿，有时飞向新林宿。",
        "dynasty": "唐",
        "collection_info": null
    },
    {
        "title": "有鸟二十章 九",
        "author": "元稹",
        "content": "有鸟有鸟众蝙蝠，长伴佳人占华屋。\n妖鼠多年羽翮生，不辨雌雄无本族。\n穿墉伺隙善潜身，昼伏宵飞恶明烛。\n大厦虽存柱石倾，暗啮栋梁成蠹木。",
        "dynasty": "唐",
        "collection_info": null
    },
    {
        "title": "有鸟二十章 十",
        "author": "元稹",
        "content": "有鸟有鸟名为鸮，深藏孔穴难动摇。\n鹰鹯绕树探不得，随珠弹尽声转娇。\n主人烦惑罢擒取，许占神林为物妖。",
        "dynasty": "唐",
        "collection_info": null
    },
    {
        "title": "有鸟二十章 十一",
        "author": "元稹",
        "content": "有鸟有鸟名燕子，口中未省无泥滓。\n春风吹送廊庑间，秋社驱将嵌孔裏。\n雷惊雨洒一时苏，云压霜摧半年死。\n驱去驱来长信风，暂託栋梁何用喜。",
        "dynasty": "唐",
        "collection_info": null
    },
    {
        "title": "有鸟二十章 十二",
        "author": "元稹",
        "content": "有鸟有鸟名老乌，贪痴突誖天下无。\n田中攫肉吞不足，偏入诸巢探众雏。\n归来仍占主人树，腹饱巢高声响麤。\n山鵶野鹊闲受肉，凤皇不得闻罪辜。\n秋鹰掣断架上索，利爪一挥毛血落。\n可怜鵶鹊慕腥羶，犹向巢边竞纷泊。",
        "dynasty": "唐",
        "collection_info": null
    },
    {
        "title": "有鸟二十章 十三",
        "author": "元稹",
        "content": "有鸟有鸟谓白鷴，雪毛皓白红觜殷。\n贵人妾妇爱光彩，行提坐臂怡朱颜。\n妖姬谢宠辞金屋，雕笼又伴新人宿。\n无心为主拟衔花，空长白毛映红肉。",
        "dynasty": "唐",
        "collection_info": null
    },
    {
        "title": "有鸟二十章 十四",
        "author": "元稹",
        "content": "有鸟有鸟羣雀儿，中庭啄粟篱上飞。\n秋鹰欺小嫌不食，凤皇容众从尔随。\n大鹏忽起遮白日，余风簸荡山岳移。\n翩翾百万徒惊噪，扶摇势远何由知。\n古来妄说衔花报，纵解衔花何所为。\n可惜官仓无限粟，伯夷饿死黄口肥。",
        "dynasty": "唐",
        "collection_info": null
    },
    {
        "title": "有鸟二十章 十五",
        "author": "元稹",
        "content": "有鸟有鸟皆百舌，舌端百啭声咄㗌。\n先春尽学百鸟啼，真僞不分听者悦。\n伶伦凤律乱宫商，盘木天鸡误时节。\n朝朝暮暮主人耳，桃李无言管弦咽。\n五月炎光朱火盛，阳燄烧阴幽响绝。\n安知不是卷舌星，化作刚刀一时截。",
        "dynasty": "唐",
        "collection_info": null
    },
    {
        "title": "有鸟二十章 十六",
        "author": "元稹",
        "content": "有鸟有鸟毛羽黄，雄者为鸳雌者鸯。\n主人幷养七十二，罗列雕笼开洞房。\n雄鸣一声雌鼓翼，夜不得栖朝不食。\n气息榻然双翅垂，犹入笼中就颜色。",
        "dynasty": "唐",
        "collection_info": null
    },
    {
        "title": "有鸟二十章 十七",
        "author": "元稹",
        "content": "有鸟有鸟名鹞雏，铃子眼睛苍锦襦。\n贵人腕輭怜易臂，奋肘一挥前后呼。\n俊鹘无由拳狡兔，金雕不得擒魅狐。\n文王长在苑中猎，何日非熊休卖屠。",
        "dynasty": "唐",
        "collection_info": null
    },
    {
        "title": "有鸟二十章 十八",
        "author": "元稹",
        "content": "有鸟有鸟名鹦鹉，养在雕笼解人语。\n主人曾问私所闻，因说妖姬暗欺主。\n主人方惑翻见疑，趁归陇底双翅垂。\n山鵶野雀怪鹦语，竞噪争窥无已时。\n君不见隋朝陇头姥，娇养双鹦嘱新妇。\n一鹦曾说妇无仪，悍妇杀鹦欺主母。\n一鹦闭口不復言，母问不言何太久。\n鹦言悍妇杀鹦由，母为逐之乡里丑。\n当时主母信尔言，顾尔微禽命何有。\n今之主人翻尔疑，何事笼中漫开口。",
        "dynasty": "唐",
        "collection_info": null
    },
    {
        "title": "有鸟二十章 十九",
        "author": "元稹",
        "content": "有鸟有鸟名俊鹘，鹞小鵰痴俊无匹。\n雏鸭拂爪血迸天，狡兔中拳头粉骨。\n平明度海朝未食，拔上秋空云影没。\n瞥然飞下人不知，搅碎荒城魅狐窟。",
        "dynasty": "唐",
        "collection_info": null
    },
    {
        "title": "有鸟二十章 二十",
        "author": "元稹",
        "content": "有鸟有鸟真白鹤，飞上九霄云漠漠。\n司晨守夜悲鸡犬，啄腐吞腥笑鵰鹗。\n尧年值雪度关山，晋室闻琴下寥廓。\n辽东尽尔千岁人，怅望桥边旧城郭。",
        "dynasty": "唐",
        "collection_info": null
    },
    {
        "title": "有酒十章 一",
        "author": "元稹",
        "content": "有酒有酒鸡初鸣，夜长睡足神虑清。\n悄然危坐心不平，浩思一气初彭亨。\n澒洞浩汗真无名，胡不终浑成。\n胡为沈浊以升清，矗然分画高下程。\n天蒸地郁羣动萌，毛鳞裸介如鬇鬡。\n呜呼万物纷已生，我可奈何兮杯一倾。",
        "dynasty": "唐",
        "collection_info": null
    },
    {
        "title": "有酒十章 二",
        "author": "元稹",
        "content": "有酒有酒东方明，一杯既进吞元精。\n尚思天地之始名，一元既二分浊清。\n地居方直天体明，胡不八荒圢圢如砥平。\n胡山高屹崪海泓澄，胡不日车杲杲昼夜行。\n胡为月轮灭缺星𥋝盯，呜呼不得真宰情，我可奈何兮杯再倾。",
        "dynasty": "唐",
        "collection_info": null
    },
    {
        "title": "有酒十章 三",
        "author": "元稹",
        "content": "有酒有酒兮湛渌波，饮将愉兮气弥和。\n念万古之纷罗，我独慨然而浩歌。\n歌曰：天耶，地耶。\n肇万物耶，储胥大庭之君耶。\n恍耶，忽耶。\n有耶，传而信耶。\n久而谬耶，文字生而羲农作耶。\n仁义别而圣贤出耶，炎始暴耶。\n蚩尤炽耶，轩辕战耶。\n不得已耶，仁耶。\n圣耶，愍人之毒耶。\n天荡荡耶，尧穆穆耶。\n岂其让耶，归有德耶。\n舜其贪耶，德能嗣耶。\n岂其让耶，授有功耶。\n禹功大耶，人戴之耶。\n益不逮耶，启能德耶。\n家天下耶，荣后嗣耶。\n于后嗣之荣则可耶，于天下之荣其可耶。\n呜呼远尧舜之日耶，何弃舜之速耶。\n辛癸虐耶，汤武革耶。\n顺天意耶，公天下耶。\n踵夏荣嗣，私其公耶。\n并建万国，均其私耶。\n专征递伐，鬬海内耶。\n秦埽其类，威定之耶。\n二代而陨，守不仁耶。\n汉魏而降，乘其机耶。\n短长理乱，繫其术耶。\n尧耶，舜耶。\n终不可逮耶，将德之者不位。\n位者不逮其德耶，时耶。\n时耶，时其可耶，我可奈何兮一杯又进歌且歌。",
        "dynasty": "唐",
        "collection_info": null
    },
    {
        "title": "有酒十章 四",
        "author": "元稹",
        "content": "有酒有酒兮黯兮溟，仰天大呼兮。\n天漫漫兮高兮青，高兮漫兮吾孰知天否与灵。\n取人之仰者，无乃在乎昭昭乎曰与夫日星。\n何三光之并照兮，奄云雨之冥冥。\n幽妖倏忽兮水怪族形，鼋鼍岸走兮海若鬬鲸。\n河溃溃兮愈浊，济翻翻兮不宁。\n蛇喷云而出穴，虎啸风兮屡鸣。\n污高巢而凤去兮，溺厚地而芝兰以之不生。\n葵心倾兮何向，松影直而孰明。\n人惧愁兮戴荣，天寂默兮无声。\n呜呼！天在云之上兮，人在云之下兮。\n又安能决云而上征，呜呼。\n既上征之不可兮，我奈何兮杯復倾。",
        "dynasty": "唐",
        "collection_info": null
    },
    {
        "title": "有酒十章 五",
        "author": "元稹",
        "content": "有酒有酒香满尊，君宁不饮开君颜。\n岂不知君饮此心恨，君今独醒谁与言。\n君宁不见飓风翻海火燎原，巨鳌唐突高燄延。\n精卫衔芦塞海溢，枯鱼喷沫救池燔。\n筋疲力竭波更大，鳍燋甲裂身已干。\n有翼劝尔升九天，有鳞劝尔登龙门。\n九天下视日月转，龙门上激雷雨奔。\n螗蜋虽怒谁尔惧，鹖旦虽啼谁尔怜。\n抟空意远风来壮，我可奈何兮一杯又进消我烦。",
        "dynasty": "唐",
        "collection_info": null
    },
    {
        "title": "有酒十章 六",
        "author": "元稹",
        "content": "有酒有酒歌且哀，江春例早多早梅。\n樱桃桃李相续开，间以木兰之秀香裴回。\n东风吹尽南风来，莺声渐涩花摧隤。\n四月清和艳残卉，芍药翻红蒲映水。\n夏龙痡毒雷雨多，蒲叶离披艳红死。\n红艳犹存榴树花，紫苞欲绽高笋牙。\n笋牙成竹冒霜雪，榴花落地还销歇。\n万古盈亏相逐行，君看夜夜当窗月。\n荣落亏盈可奈何，生成未徧霜霰过。\n霜霰过兮復奈何，灵芝敻绝荆棘多。\n荆棘多兮可奈何，可奈何兮终奈何。\n秦皇尧舜俱腐骨，我可奈何兮又进一杯歌復歌。",
        "dynasty": "唐",
        "collection_info": null
    },
    {
        "title": "有酒十章 七",
        "author": "元稹",
        "content": "有酒有酒方烂漫，饮酣拔劒心眼乱。\n声若雷砰目流电，醉舞翻环身眩转。\n干纲倒轧坤维旋，白日横空星宿见，一夫心醉万物变。\n何况蚩尤之蹴蹋，安得不以熊罴战。\n呜呼！风后力牧得亲见，我可奈何兮又进一杯除健羡。",
        "dynasty": "唐",
        "collection_info": null
    },
    {
        "title": "有酒十章 八",
        "author": "元稹",
        "content": "有酒有酒兮告临江，风漫漫兮波长。\n渺渺兮注海，海苍苍兮路茫茫。\n彼万流之混入兮，又安能分若畎浍淮河与夫岷吴之巨江。\n味作咸而若一，虽甘淡兮谁谓尔为良。\n济涓涓而缕贯，将奈何兮万里之浑黄。\n鲸归穴兮渤溢，鳌载山兮低昂。\n阴火然兮众族沸渭，飓风作兮昼夜猖狂。\n顾千珍与万怪兮，皆委润而深藏。\n信天地之潴蓄兮，我可奈何兮一杯又进兮包大荒。",
        "dynasty": "唐",
        "collection_info": null
    },
    {
        "title": "有酒十章 九",
        "author": "元稹",
        "content": "有酒有酒兮日将落，余光委照在林薄。\n阳乌撩乱兮屋上栖，阴怪跳趫兮水中跃。\n月争光兮星又繁，烧横空兮燄仍烁。\n我可奈何兮时既昏，一杯又进兮聊处廓。",
        "dynasty": "唐",
        "collection_info": null
    },
    {
        "title": "有酒十章 十",
        "author": "元稹",
        "content": "有酒有酒兮再祝，祝予心兮何欲。\n欲天泰而地宁，欲人康而岁熟。\n欲凤翥而鹓随兮，欲龙亨而骥逐。\n欲日盛而星微兮，欲滋兰而歼毒。\n欲人欲而天从，苟天未从兮，我可奈何兮一杯又进聊自足。",
        "dynasty": "唐",
        "collection_info": null
    },
    {
        "title": "华之巫",
        "author": "元稹",
        "content": "有一人兮神之侧，庙森森兮神默默。\n神默默兮可奈何，愿一见神兮何可得。\n女巫索我何所有，神之开闭予之手。\n我能进若神之前，神不自言寄予口。\n尔欲见神安尔身，买我神钱沽我酒。\n我家又有神之盘，尔进此盘神尔安。\n此盘不进行路难，陆有摧车舟有澜。\n我闻此语长太息，岂有神明欺正直。\n尔居大道谁南北，恣矫神言假神力。\n假神力兮神未悟，行道之人不得度。\n我欲见神诛尔巫，岂是因巫假神祜。\n尔巫，尔巫。\n尔独不闻乎？\n与其媚于奥，不若媚于竈。\n使我倾心事尔巫，吾宁驱车守吾道。\n尔巫尔巫且相保，吾心自有丘之祷。",
        "dynasty": "唐",
        "collection_info": null
    },
    {
        "title": "庙之神",
        "author": "元稹",
        "content": "我马烦兮释我车，神之庙兮山之阿。\n予一拜而一祝，祝予心之无涯。\n涕汍澜而零落，神寂默而无譁。\n神兮，神兮。\n奈神之寂默而不言何，復再拜而再祝。\n鼓吾腹兮歌吾歌，歌曰。\n今耶，古耶。\n有耶，无耶。\n福不自神耶，神不福人耶。\n巫尔惑耶，稔而诛耶。\n谒不得耶，终不可谒耶。\n返吾驾而遵吾道，庙之木兮山之花。",
        "dynasty": "唐",
        "collection_info": null
    },
    {
        "title": "村花晚",
        "author": "元稹",
        "content": "三春已暮桃李伤，棠梨花白蔓菁黄。\n村中女儿争摘将，插刺头鬓相夸张。\n田翁蚕老迷臭香，晒暴𢽱𣀳熏衣裳。\n非无后秀与孤芳，奈尔千株万顷之茫茫。\n天公此意何可量，长教尔辈时节长。",
        "dynasty": "唐",
        "collection_info": null
    },
    {
        "title": "紫踯躅",
        "author": "元稹",
        "content": "紫踯躅，灭紫拢帬倚山腹。\n文君新寡乍归来，羞怨春风不能哭。\n我从相识便相怜，但是花丛不迴目。\n去年春别湘水头，今年夏见青山曲。\n迢迢远在青山上，山高水阔难容足。\n愿为朝日早相暾，愿作轻风暗相触。\n尔踯躅，我向通州尔幽独。\n可怜今夜宿青山，何年却向青山宿。\n山花渐暗月渐明，月照空山满山绿。",
        "dynasty": "唐",
        "collection_info": null
    },
    {
        "title": "山枇杷",
        "author": "元稹",
        "content": "山枇杷，花似牡丹殷泼血。\n往年乘传过青山，正值山花好时节。\n压枝凝艳已全开，映叶香苞纔半裂。\n紧搏红袖欲支颐，慢解绛囊初破结。\n金线丛飘繁蘂乱，珊瑚朵重纤茎折。\n因风旋落帬片飞，带日斜看目精热。\n亚水依岩半倾侧，笼云隐雾多愁绝。\n绿珠语尽身欲投，汉武眼穿神渐灭。\n秾姿秀色人皆爱，怨媚羞容我偏别。\n说向闲人人不听，曾向乐天时一说。\n昨来谷口先相问，及到山前已消歇。\n左降通州十日迟，又与幽花一年别。\n山枇杷，尔託深山何太拙。\n天高万里看不精，帝在九重声不彻。\n园中杏树良人醉，陌上柳枝年少折。\n因尔幽芳喻昔贤，磻溪冷坐权门咽。",
        "dynasty": "唐",
        "collection_info": null
    },
    {
        "title": "树上乌",
        "author": "元稹",
        "content": "树上乌，洲中有树巢若铺。\n百巢一树知几乌，一乌不下三四雏。\n雏又生雏知几雏，老乌未死雏已乌。\n散向人间何处无，攫麑啄卵方可食。\n男女羣强最多力，灵蛇万古唯一珠。\n岂可抨弹千万亿，吾不会天教尔辈多子孙，告诉天公天不言。",
        "dynasty": "唐",
        "collection_info": null
    },
    {
        "title": "琵琶歌",
        "author": "元稹",
        "content": "琵琶宫调八十一，旋宫三调弹不出。\n玄宗偏许贺怀智，段师此艺还相匹。\n自后流传指拨衰，昆崙善才徒尔为。\n澒声少得似雷吼，缠弦不敢弹羊皮。\n人间奇事会相续，但有卞和无有玉。\n段师弟子数十人，李家管儿称上足。\n管儿不作供奉儿，抛在东都双鬓丝。\n逢人便请送杯盏，着尽工夫人不知。\n李家兄弟皆爱酒，我是酒徒为密友。\n着作曾邀连夜宿，中碾春溪华新绿。\n平明船载管儿行，尽日听弹无限曲。\n曲名无限知者鲜，霓裳羽衣偏宛转。\n凉州大徧最豪嘈，六么散序多笼捻。\n我闻此曲深赏奇，赏着奇处惊管儿。\n管儿为我双泪垂，自弹此曲长自悲。\n泪垂捍拨朱弦湿，冰泉呜咽流莺涩。\n因兹弹作雨霖铃，风雨萧条鬼神泣。\n一弹既罢又一弹，珠幢夜静风珊珊。\n低回慢弄关山思，坐对燕然秋月寒。\n月寒一声深殿磬，骤弹曲破音繁併。\n百万金铃旋玉盘，醉客满船皆暂醒。\n自兹听后六七年，管儿在洛我朝天。\n游想慈恩杏园裏，梦寐仁风花树前。\n去年御史留东台，公私蹙促颜不开。\n今春制狱正撩乱，昼夜推囚心似灰。\n暂辍归时寻着作，着作南园花坼萼。\n臙脂耀眼桃正红，雪片满溪梅已落。\n是夕青春值三五，花枝向月云含吐。\n着作施罇命管儿，管儿久别今方覩。\n管儿还为弹六么，六么依旧声迢迢。\n猿鸣雪岫来三峡，鹤唳晴空闻九霄。\n逡巡弹得六么彻，霜刀破竹无残节。\n幽关鵶轧胡雁悲，断弦砉騞层冰裂。\n我为含悽叹奇绝，许作长歌始终说。\n艺奇思寡尘事多，许来寒暑又经过。\n如今左降在閒处，始为管儿歌此歌。\n歌此歌，寄管儿，管儿管儿忧尔衰。\n尔衰之后继者谁，继之无乃在铁山。\n铁山已近曹穆间，性灵甚好功犹浅。\n急处未得臻幽閒，努力铁山勤学取，莫遣后来无所祖。",
        "dynasty": "唐",
        "collection_info": null
    },
    {
        "title": "小胡笳引",
        "author": "元稹",
        "content": "雷氏金徽琴，王君宝重轻千金。\n三峡流中将得来，明窗拂席幽匣开。\n朱弦宛转盘凤足，骤击数声风雨迴。\n哀笳慢指董家本，姜生得之妙思忖。\n泛徽胡雁咽萧萧，绕指辘轳圆衮衮。\n吞恨缄情乍轻激，故国关山心历历。\n潺湲疑是雁鸊鹈，砉騞如闻发鸣镝。\n流宫变征渐幽咽，别鹤欲飞猿欲绝。\n秋霜满树叶辞风，寒雏坠地乌啼血。\n哀弦已罢春恨长，恨长何恨怀我乡。\n我乡安在长城窟，闻君虏奏心飘忽。\n何时窄袖短貂裘，臙脂山下弯明月。",
        "dynasty": "唐",
        "collection_info": null
    },
    {
        "title": "去杭州",
        "author": "元稹",
        "content": "房杜王魏之子孙，虽及百代为清门。\n骏骨凤毛真可贵，冈头泽底何足论。\n去年江上识君面，爱君风貌情已敦。\n与君言语见君性，灵府坦荡消尘烦。\n自兹心洽迹亦洽，居常并榻游并轩。\n柳阴覆岸郑监水，李花压树韦公园。\n每出新诗共联缀，闲因醉舞相牵援。\n时寻沙尾枫林夕，夜摘兰丛衣露繁。\n今君别我欲何去，自言远结迢迢婚。\n简书五府已再至，波涛万里酬一言。\n为君再拜赠君语，愿君静听君勿喧。\n君名师范欲何范，君之烈祖遗范存。\n永宁昔在抡鉴表，沙汰沈浊澄浚源。\n君今取友由取士，得不别白清与浑。\n昔公事主尽忠谠，虽及死谏誓不谖。\n今君佐藩如佐主，得不陈露詶所恩。\n昔公为善日不足，假寐待旦朝至尊。\n今君三十朝未与，得不寸晷倍玙璠。\n昔公令子尚贵主，公执舅礼妇执笲。\n返拜之仪自此绝，关雎之化皎不昏。\n君今远娉奉明祀，得不齐励亲苹蘩。\n斯言皆为书佩带，然后别袂乃可扪。\n别袂可扪不可解，解袂开帆悽别魂。\n魂摇江树鸟飞没，帆挂樯竿鸟尾翻。\n翻风驾浪拍何处，直指杭州由上元。\n上元萧寺基址在，杭州潮水霜雪屯。\n潮户迎潮击潮鼓，潮平潮退有潮痕。\n得得为题罗剎石，古来非独伍员冤。",
        "dynasty": "唐",
        "collection_info": null
    },
    {
        "title": "南家桃",
        "author": "元稹",
        "content": "南家桃树深红色，日照露光看不得。\n树小花狂风易吹，一夜风吹满墙北。\n离人自有经时别，眼前落花心叹息。\n更待明年花满枝，一年迢递空相忆。",
        "dynasty": "唐",
        "collection_info": null
    },
    {
        "title": "志坚师",
        "author": "元稹",
        "content": "嵩山老僧披破衲，七十八年三十腊。\n灵武朝天辽海征，宇宙曾行三四匝。\n初因怏怏薙却头，便绕嵩山寂师墖。\n淮西未返半年前，已见淮西阵云合。",
        "dynasty": "唐",
        "collection_info": null
    },
    {
        "title": "答子蒙",
        "author": "元稹",
        "content": "报卢君，门外雪纷纷。\n纷纷门外雪，城中鼓声绝。\n强梁御史人觑步，安得夜开沽酒户。",
        "dynasty": "唐",
        "collection_info": null
    },
    {
        "title": "辛夷花",
        "author": "元稹",
        "content": "问君辛夷花，君言已斑駮。\n不畏辛夷不烂开，顾我筋骸官束缚。\n缚遣推囚名御史，狼藉囚徒满田地。\n明日不推缘国忌，依前不得花前醉。\n韩员外家好辛夷，开时乞取三两枝。\n折枝为赠君莫惜，纵君不折风亦吹。",
        "dynasty": "唐",
        "collection_info": null
    },
    {
        "title": "厅前柏",
        "author": "元稹",
        "content": "厅前柏，知君曾对罗希奭。\n我本癫狂耽酒人，何事与君为对敌。\n为对敌，洛阳城中花赤白。\n花赤白，囚渐多，花之赤白奈尔何。",
        "dynasty": "唐",
        "collection_info": null
    },
    {
        "title": "夜别筵",
        "author": "元稹",
        "content": "夜长酒阑灯花长，灯花落地復落床。\n似我别泪三四行，滴君满坐之衣裳。\n与君别后泪痕在，年年着衣心莫改。",
        "dynasty": "唐",
        "collection_info": null
    },
    {
        "title": "三泉驿",
        "author": "元稹",
        "content": "三泉驿内逢上巳，新叶趋尘花落地。\n劝君满盏君莫辞，别后无人共君醉。\n洛阳城中无限人，贵人自贵贫自贫。",
        "dynasty": "唐",
        "collection_info": null
    },
    {
        "title": "何满子歌",
        "author": "元稹",
        "content": "何满能歌能宛转，天宝年中世称罕。\n婴刑击在囹圄间，水调哀音歌愤懑。\n梨园弟子奏玄宗，一唱承恩羁网缓。\n便将何满为曲名，御谱亲题乐府纂。\n鱼家入内本领绝，叶氏有年声气短。\n自外徒烦记得词，点拍纔成已夸诞。\n我来湖外拜君侯，正值灰飞仲春管。\n广宴江亭为我开，红妆逼坐花枝暖。\n此时有态蹋华筵，未吐芳词貌夷坦。\n翠蛾转盼摇雀钗，碧袖歌垂翻鹤卵。\n定面凝眸一声发，云停尘下何劳算。\n迢迢击磬远玲玲，一一贯珠匀款款。\n犯羽含商移调态，留情度意抛弦管。\n湘妃宝瑟水上来，秦女玉箫空外满。\n缠绵迭破最慇懃，整顿衣裳颇閒散。\n冰含远溜咽还通，莺泥晚花啼渐懒。\n敛黛吞声若自冤，郑袖见捐西子浣。\n阴山鸣雁晓断行，巫峡哀猿夜呼伴。\n古者诸侯飨外宾，鹿鸣三奏陈圭瓒。\n何如有态一曲终，牙筹记令红螺盌。",
        "dynasty": "唐",
        "collection_info": null
    },
    {
        "title": "通州丁溪馆夜别李景信三首 一",
        "author": "元稹",
        "content": "月蒙蒙兮山掩掩，束束别魂眉敛敛。\n蠡琖覆时天欲明，碧幌青灯风滟滟。\n泪消语尽还暂眠，唯梦千山万山险。",
        "dynasty": "唐",
        "collection_info": null
    },
    {
        "title": "通州丁溪馆夜别李景信三首 二",
        "author": "元稹",
        "content": "水环环兮山簇簇，啼鸟声声妇人哭。\n离床别脸睡还开，灯灺暗飘珠蔌蔌。\n山深虎横馆无门，夜集巴儿扣空木。",
        "dynasty": "唐",
        "collection_info": null
    },
    {
        "title": "通州丁溪馆夜别李景信三首 三",
        "author": "元稹",
        "content": "雨潇潇兮鹃咽咽，倾冠倒枕灯临灭。\n倦僮呼唤譍復眠，啼鸡拍翅三声绝。\n握手相看其奈何，奈何其奈天明别。",
        "dynasty": "唐",
        "collection_info": null
    },
    {
        "title": "酬郑从事四年九月宴望海亭次用旧韵",
        "author": "元稹",
        "content": "海亭树木何茏葱，寒光透坼秋玲珑。\n湖山四面争气色，旷望不与人间同。\n一拳墺伏东武小，两山鬬构秦望雄。\n嵌空古墓失文种，突兀怪石疑防风。\n舟船骈比有宗侣，水云滃泱无始终。\n雪花布徧稻陇白，日脚插入秋波红。\n兴余望剧酒四坐，歌声舞艳烟霞中。\n酒酣从事歌送我，歌云此乐难再逢。\n良时年少犹健羡，使君况是头白翁。\n我闻此曲深叹息，唧唧不异秋草虫。\n忆年十五学构厦，有意盖覆天下穷。\n安知四十虚富贵，朱紫束缚心志空。\n妆梳伎女上楼榭，止欲欢乐微茫躬。\n虽无趣尚慕贤圣，幸有心目知西东。\n欲将滑甘柔藏府，已被郁噎衝喉咙。\n君今劝我酒太醉，醉语不復能冲融。\n劝君莫学虚富贵，不是贤人难变通。",
        "dynasty": "唐",
        "collection_info": null
    },
    {
        "title": "梦游春七十韵",
        "author": "元稹",
        "content": "昔岁梦游春，梦游何所遇。\n梦入深洞中，果遂平生趣。\n清泠浅漫流，画舫兰篙渡。\n过尽万株桃，盘旋竹林路。\n长廊抱小楼，门牖相回互。\n楼下杂花丛，丛边绕鸳鹭。\n池光漾霞影，晓日初明煦。\n未敢上阶行，频移曲池步。\n乌龙不作声，碧玉曾相慕。\n渐到帘幕间，裴回意犹惧。\n闲窥东西閤，奇玩参差布。\n隔子碧油糊，驼钩紫金镀。\n逡巡日渐高，影响人将寤。\n鹦鹉饥乱鸣，娇娃睡犹怒。\n帘开侍儿起，见我遥相谕。\n铺设绣红茵，施张钿妆具。\n潜褰翡翠帷，瞥见珊瑚树。\n不辨花貌人，空惊香若雾。\n身回夜合偏，态敛晨霞聚。\n睡脸桃破风，汗妆莲委露。\n丛梳百叶髻，金蹙重台屦。\n纰輭钿头帬，玲珑合欢袴。\n鲜妍脂粉薄，闇澹衣裳故。\n最似红牡丹，雨来春欲暮。\n梦魂良易惊，灵境难久寓。\n夜夜望天河，无由重沿泝。\n结念心所期，返如禅顿悟。\n觉来八九年，不向花迴顾。\n杂合两京春，喧阗众禽护。\n我到看花时，但作怀仙句。\n浮生转经历，道性尤坚固。\n近作梦仙诗，亦知劳肺腑。\n一梦何足云，良时事婚娶。\n当年二纪初，嘉节三星度。\n朝蕣玉佩迎，高松女萝附。\n韦门正全盛，出入多欢裕。\n甲第涨清池，鸣驺引朱辂。\n广榭舞萎蕤，长筵宾杂厝。\n青春讵几日，华实潜幽蠹。\n秋月照潘郎，空山怀谢傅。\n红楼嗟坏壁，金谷迷荒戍。\n石压破阑干，门摧旧梐枑。\n虽云觉梦殊，同是终难驻。\n悰绪竟何如，棼丝不成絇。\n卓女白头吟，阿娇金屋赋。\n重璧盛姬台，青冢明妃墓。\n尽委穷尘骨，皆随流波注。\n幸有古如今，何劳缣比素。\n况余当盛时，早岁谐如务。\n诏册冠贤良，谏垣陈好恶。\n三十再登朝，一登还一仆。\n宠荣非不早，邅迴亦云屡。\n直气在膏肓，氛氲日沈痼。\n不言意不快，快意言多忤。\n忤诚人所贼，性亦天之付。\n乍可沈为香，不能浮作瓠。\n诚为坚所守，未为明所措。\n事事身已经，营营计何误。\n美玉琢文珪，良金填武库。\n徒谓自坚贞，安知受砻铸。\n长丝羁野马，密网罗阴兔。\n物外各迢迢，谁能远相锢。\n时来既若飞，祸速当如骛。\n曩意自未精，此行何所诉。\n努力去江陵，笑言谁与晤。\n江花纵可怜，奈非心所慕。\n石竹逞奸黠，蔓青夸亩数。\n一种薄地生，浅深何足妒。\n荷叶水上生，团团水中住。\n泻水置叶中，君看不相汚。",
        "dynasty": "唐",
        "collection_info": null
    },
    {
        "title": "桐花落",
        "author": "元稹",
        "content": "莎草徧桐阴，桐花满莎落。\n盖覆相团圆，可怜无厚薄。\n昔岁幽院中，深堂下帘幕。\n同在后门前，因论花好恶。\n君夸沈檀样，云是指撝作。\n暗澹灭紫花，句连蹙金萼。\n都绣六七枝，鬬成双孔雀。\n尾上稠迭花，又将金解络。\n我爱看不已，君烦睡先着。\n我作绣桐诗，繫君帬带着。\n别来苦修道，此意都萧索。\n今日竟相牵，思量偶然错。",
        "dynasty": "唐",
        "collection_info": null
    },
    {
        "title": "梦昔时",
        "author": "元稹",
        "content": "閒窗结幽梦，此梦谁人知。\n夜半初得处，天明临去时。\n山川已久隔，云雨两无期。\n何事来相感，又成新别离。",
        "dynasty": "唐",
        "collection_info": null
    },
    {
        "title": "恨妆成",
        "author": "元稹",
        "content": "晓日穿隙明，开帷理妆点。\n傅粉贵重重，施朱怜冉冉。\n柔鬟背额垂，丛鬓随钗敛。\n凝翠晕蛾眉，轻红拂花脸。\n满头行小梳，当面施圆靥。\n最恨落花时，妆成独披掩。",
        "dynasty": "唐",
        "collection_info": null
    },
    {
        "title": "古决絶词 一",
        "author": "元稹",
        "content": "乍可为天上牵牛织女星，不愿为庭前红槿枝。\n七月七日一相见，相见故心终不移。\n那能朝开暮飞去，一任东西南北吹。\n分不两相守，恨不两相思。\n对面且如此，背面当可知。\n春风撩乱伯劳语，况是此时抛去时。\n握手苦相问，竟不言后期。\n君情既决绝，妾意已参差。\n借如死生别，安得长苦悲。",
        "dynasty": "唐",
        "collection_info": null
    },
    {
        "title": "古决絶词 二",
        "author": "元稹",
        "content": "噫春冰之将泮，何予怀之独结。\n有美一人，于焉旷绝。\n一日不见，比一日于三年。\n况三年之旷别，水得风兮小而已波。\n笋在苞兮高不见节，矧桃李之当春。\n竞众人而攀折，我自顾悠悠而若云。\n又安能保君皑皑之如雪，感破镜之分明，覩泪痕之余血。\n幸他人之既不我先，又安能使他人之终不我夺？\n已焉哉！织女别黄姑，一年一度暂相见，彼此隔河何事无。",
        "dynasty": "唐",
        "collection_info": null
    },
    {
        "title": "古决絶词 三",
        "author": "元稹",
        "content": "夜夜相抱眠，幽怀尚沈结。\n那堪一年事，长遣一宵说。\n但感久相思，何暇暂相悦。\n虹桥薄夜成，龙驾侵晨列。\n生憎野鹤性迟迴，死恨天鸡识时节。\n曙色渐曈曈，华星欲明灭。\n一去又一年，一年何可彻。\n有此迢递期，不如死生别。",
        "dynasty": "唐",
        "collection_info": null
    },
    {
        "title": "樱桃花",
        "author": "元稹",
        "content": "樱桃花，一枝两枝千万朵。\n花塼曾立摘花人，窣破罗帬红似火。",
        "dynasty": "唐",
        "collection_info": null
    },
    {
        "title": "曹十九舞绿钿",
        "author": "元稹",
        "content": "急管清弄频，舞衣纔揽结。\n含情独摇手，双袖参差列。\n騕褭柳牵丝，炫转风回雪。\n凝眄娇不移，往往度繁节。",
        "dynasty": "唐",
        "collection_info": null
    },
    {
        "title": "闺晚",
        "author": "元稹",
        "content": "红帬委塼阶，玉爪剺朱橘。\n素臆光如砑，明瞳艳凝溢。\n调弦不成曲，学书徒弄笔。\n夜色侵洞房，春烟透帘出。",
        "dynasty": "唐",
        "collection_info": null
    },
    {
        "title": "晓将别",
        "author": "元稹",
        "content": "风露晓凄凄，月下西墙西。\n行人帐中起，思妇枕前啼。\n屑屑命僮御，晨装俨已齐。\n将去復携手，日高方解携。",
        "dynasty": "唐",
        "collection_info": null
    },
    {
        "title": "蔷薇架",
        "author": "元稹",
        "content": "五色阶前架，一张笼上被。\n殷红稠迭花，半绿鲜明地。\n风蔓罗帬带，露英莲脸泪。\n多逢走马郎，可惜帘边思。",
        "dynasty": "唐",
        "collection_info": null
    },
    {
        "title": "月暗",
        "author": "元稹",
        "content": "月暗灯残面墙泣，罗缨斗重知啼湿。\n真珠帘断蝙蝠飞，燕子巢空萤火入。\n深殿门重夜漏严，柔□□□□年急。\n君王掌上容一人，更有轻身何处立。",
        "dynasty": "唐",
        "collection_info": null
    },
    {
        "title": "新秋",
        "author": "元稹",
        "content": "旦暮已凄凉，离人远思忙。\n夏衣临晓薄，秋影入檐长。\n前事风随扇，归心燕在梁。\n殷勤寄牛女，河汉正相望。",
        "dynasty": "唐",
        "collection_info": null
    },
    {
        "title": "赠双文",
        "author": "元稹",
        "content": "艳极翻含怨，怜多转自娇。\n有时还暂笑，闲坐爱无憀。\n晓月行看堕，春酥见欲消。\n何因肯垂手，不敢望回腰。",
        "dynasty": "唐",
        "collection_info": null
    },
    {
        "title": "春别",
        "author": "元稹",
        "content": "幽芳本未阑，君去蕙花残。\n河汉秋期远，关山世路难。\n云屏留粉絮，风幌引香兰。\n肠断迴文锦，春深独自看。",
        "dynasty": "唐",
        "collection_info": null
    },
    {
        "title": "和乐天示杨琼",
        "author": "元稹",
        "content": "我在江陵少年日，知有杨琼初唤出。\n腰身瘦小歌圆紧，依约年应十六七。\n去年十月过苏州，琼来拜问郎不识。\n青衫玉貌何处去，安得红旗遮头白。\n我语杨琼琼莫语，汝虽笑我我笑汝。\n汝今无復小腰身，不似江陵时好女。\n杨琼为我歌送酒，尔忆江陵县中否。\n江陵王令骨为灰，车来嫁作尚书妇。\n卢戡及第严涧在，其余死者十八九。\n我今贺尔亦自多，尔得老成余白首。",
        "dynasty": "唐",
        "collection_info": null
    },
    {
        "title": "鱼中素",
        "author": "元稹",
        "content": "重迭鱼中素，幽缄手自开。\n斜红余泪蹟，知着脸边来。",
        "dynasty": "唐",
        "collection_info": null
    },
    {
        "title": "代九九",
        "author": "元稹",
        "content": "昔年桃李月，颜色共花宜。\n回脸莲初破，低蛾柳并垂。\n望山多倚树，弄水爱临池。\n远被登楼识，潜因倒影窥。\n隔林徒想像，上砌转逶迤。\n谩掷庭中果，虚攀墙外枝。\n强持文玉佩，求结麝香缡。\n阿母怜金重，亲兄要马骑。\n把将娇小女，嫁与冶游儿。\n自隐勤勤索，相要事事随。\n每常同坐卧，不省暂参差。\n纔学羞兼妒，何言宠便移。\n青春来易皎，白日誓先亏。\n僻性嗔来见，邪行醉后知。\n别床铺枕席，当面指瑕疵。\n妾貌应犹在，君情遽若斯。\n的成终世恨，焉用此宵为。\n鸾镜灯前扑，鸳衾手下隳。\n参商半夜起，琴瑟一声离。\n努力新丛艳，狂风次第吹。",
        "dynasty": "唐",
        "collection_info": null
    },
    {
        "title": "卢十九子蒙吟卢七员外洛川怀古六韵命余和",
        "author": "元稹",
        "content": "闻道卢明府，闲行咏洛神。\n浪圆疑靥笑，波鬬忆眉嚬。\n蹀躞桥头马，空蒙水上尘。\n草芽犹犯雪，冰岸欲消春。\n寓目终无限，通辞未有因。\n子蒙将此曲，吟似独眠人。",
        "dynasty": "唐",
        "collection_info": null
    },
    {
        "title": "刘阮妻二首 一",
        "author": "元稹",
        "content": "仙洞千年一度开，等闲偷入又偷回。\n桃花飞尽东风起，何处消沈去不来。",
        "dynasty": "唐",
        "collection_info": null
    },
    {
        "title": "刘阮妻二首 二",
        "author": "元稹",
        "content": "芙蓉脂肉绿云鬟，罨画楼台青黛山。\n千树桃花万年药，不知何事忆人间。",
        "dynasty": "唐",
        "collection_info": null
    },
    {
        "title": "桃花",
        "author": "元稹",
        "content": "桃花浅深处，似匀深浅妆。\n春风助肠断，吹落白衣裳。",
        "dynasty": "唐",
        "collection_info": null
    },
    {
        "title": "暮秋",
        "author": "元稹",
        "content": "看着墙西日又沈，步廊回合戟门深。\n栖乌满树声声绝，小玉上床铺夜衾。",
        "dynasty": "唐",
        "collection_info": null
    },
    {
        "title": "压墙花",
        "author": "元稹",
        "content": "野性大都迷里巷，爱将高树记人家。\n春来偏认平阳宅，为见墙头拂面花。",
        "dynasty": "唐",
        "collection_info": null
    },
    {
        "title": "舞腰",
        "author": "元稹",
        "content": "帬裾旋旋手迢迢，不趁音声自趁娇。\n未必诸郎知曲误，一时偷眼为回腰。",
        "dynasty": "唐",
        "collection_info": null
    },
    {
        "title": "白衣裳二首 一",
        "author": "元稹",
        "content": "雨湿轻尘隔院香，玉人初着白衣裳。\n半含惆怅闲看绣，一朵棃花压象床。",
        "dynasty": "唐",
        "collection_info": null
    },
    {
        "title": "白衣裳二首 二",
        "author": "元稹",
        "content": "藕丝衫子柳花帬，空着沈香慢火熏。\n闲倚屏风笑周昉，枉抛心力画朝云。",
        "dynasty": "唐",
        "collection_info": null
    },
    {
        "title": "忆事",
        "author": "元稹",
        "content": "夜深闲到戟门边，却绕行廊又独眠。\n明月满庭池水渌，桐花垂在翠帘前。",
        "dynasty": "唐",
        "collection_info": null
    },
    {
        "title": "寄旧诗与薛涛因成长句",
        "author": "元稹",
        "content": "诗篇调态人皆有，细腻风光我独知。\n月夜咏花怜暗澹，雨朝题柳为敧垂。\n长教碧玉藏深处，总向红笺写自随。\n老大不能收拾得，与君闲似好男儿。",
        "dynasty": "唐",
        "collection_info": null
    },
    {
        "title": "友封体",
        "author": "元稹",
        "content": "雨送浮凉夏簟清，小楼腰褥怕单轻。\n微风暗度香囊转，胧月斜穿隔子明。\n桦烛燄高黄耳吠，柳堤风静紫骝声。\n频频闻动中门锁，桃叶知嗔未敢迎。",
        "dynasty": "唐",
        "collection_info": null
    },
    {
        "title": "看花",
        "author": "元稹",
        "content": "努力少年求好官，好花须是少年看。\n君看老大逢花树，未折一枝心已阑。",
        "dynasty": "唐",
        "collection_info": null
    },
    {
        "title": "斑竹",
        "author": "元稹",
        "content": "一枝斑竹渡湘沅，万里行人感别魂。\n知是娥皇庙前物，远随风雨送啼痕。",
        "dynasty": "唐",
        "collection_info": null
    },
    {
        "title": "筝",
        "author": "元稹",
        "content": "莫愁私地爱王昌，夜夜筝声怨隔墙。\n火凤有凰求不得，春莺无伴啭空长。\n急挥舞破催飞燕，慢逐歌词弄小娘。\n死恨相如新索妇，枉将心力为他狂。",
        "dynasty": "唐",
        "collection_info": null
    },
    {
        "title": "春晓",
        "author": "元稹",
        "content": "半欲天明半未明，醉闻花气睡闻莺。\n𤞇儿撼起钟声动，二十年前晓寺情。",
        "dynasty": "唐",
        "collection_info": null
    },
    {
        "title": "所思二首 一",
        "author": "元稹",
        "content": "庾亮楼中初见时，武昌春柳似腰肢。\n相逢相失还如梦，为雨为云今不知。",
        "dynasty": "唐",
        "collection_info": null
    },
    {
        "title": "所思二首 二",
        "author": "元稹",
        "content": "鄂渚蒙蒙烟雨微，女郎魂逐暮云归。\n只应长在汉阳渡，化作鸳鸯一隻飞。",
        "dynasty": "唐",
        "collection_info": null
    },
    {
        "title": "莺莺诗",
        "author": "元稹",
        "content": "殷红浅碧旧衣裳，取次梳头闇澹妆。\n夜合带烟笼晓日，牡丹经雨泣残阳。\n低迷隐笑原非笑，散漫清香不似香。\n频动横波嗔阿母，等闲教见小儿郎。",
        "dynasty": "唐",
        "collection_info": null
    },
    {
        "title": "离思五首 一",
        "author": "元稹",
        "content": "自爱残妆晓镜中，环钗谩篸绿丝丛。\n须臾日射燕脂颊，一朵红苏旋欲融。",
        "dynasty": "唐",
        "collection_info": null
    },
    {
        "title": "离思五首 二",
        "author": "元稹",
        "content": "山泉散漫绕阶流，万树桃花暎小楼。\n闲读道书慵未起，水晶帘下看梳头。",
        "dynasty": "唐",
        "collection_info": null
    },
    {
        "title": "离思五首 三",
        "author": "元稹",
        "content": "红罗着压逐时新，吉了花纱嫩曲尘。\n第一莫嫌材地弱，些些纰缦最宜人。",
        "dynasty": "唐",
        "collection_info": null
    },
    {
        "title": "离思五首 四",
        "author": "元稹",
        "content": "曾经沧海难为水，除却巫山不是云。\n取次花丛懒迴顾，半缘修道半缘君。",
        "dynasty": "唐",
        "collection_info": null
    },
    {
        "title": "离思五首 五",
        "author": "元稹",
        "content": "寻常百种花齐发，偏摘棃花与白人。\n今日江头两三树，可怜和叶度残春。",
        "dynasty": "唐",
        "collection_info": null
    },
    {
        "title": "杂忆五首 一",
        "author": "元稹",
        "content": "今年寒食月无光，夜色纔侵已上床。\n忆得双文通内裏，玉栊深处暗闻香。",
        "dynasty": "唐",
        "collection_info": null
    },
    {
        "title": "杂忆五首 二",
        "author": "元稹",
        "content": "花笼微月竹笼烟，百尺丝绳拂地悬。\n忆得双文人静后，潜教桃叶送秋韆。",
        "dynasty": "唐",
        "collection_info": null
    },
    {
        "title": "杂忆五首 三",
        "author": "元稹",
        "content": "寒轻夜浅绕回廊，不辨花丛暗辨香。\n忆得双文胧月下，小楼前后捉迷藏。",
        "dynasty": "唐",
        "collection_info": null
    },
    {
        "title": "杂忆五首 四",
        "author": "元稹",
        "content": "山榴似火叶相兼，亚拂塼阶半拂檐。\n忆得双文独披掩，满头花草倚新帘。",
        "dynasty": "唐",
        "collection_info": null
    },
    {
        "title": "杂忆五首 五",
        "author": "元稹",
        "content": "春冰消尽碧波湖，漾影残霞似有无。\n忆得双文衫子薄，钿头云暎褪红酥。",
        "dynasty": "唐",
        "collection_info": null
    },
    {
        "title": "有所教",
        "author": "元稹",
        "content": "莫画长眉画短眉，斜红伤竖莫伤垂。\n人人总解争时势，都大须看各自宜。",
        "dynasty": "唐",
        "collection_info": null
    },
    {
        "title": "襄阳为卢窦纪事 一",
        "author": "元稹",
        "content": "帝下真符召玉真，偶逢游女暂相亲。\n素书三卷留为赠，从向人间说向人。",
        "dynasty": "唐",
        "collection_info": null
    },
    {
        "title": "襄阳为卢窦纪事 二",
        "author": "元稹",
        "content": "风弄花枝月照阶，醉和春睡倚香怀。\n依稀似觉双环动，潜被萧郎卸玉钗。",
        "dynasty": "唐",
        "collection_info": null
    },
    {
        "title": "襄阳为卢窦纪事 三",
        "author": "元稹",
        "content": "莺声撩乱曙灯残，暗觅金钗动晓寒。\n犹带春酲懒相送，樱桃花下隔帘看。",
        "dynasty": "唐",
        "collection_info": null
    },
    {
        "title": "襄阳为卢窦纪事 四",
        "author": "元稹",
        "content": "琉璃波面月笼烟，暂逐萧郎走上天。\n今日归时最肠断，回江还是夜来船。",
        "dynasty": "唐",
        "collection_info": null
    },
    {
        "title": "襄阳为卢窦纪事 五",
        "author": "元稹",
        "content": "花枝临水復临堤，闲照江流亦照泥。\n千万春风好抬举，夜来曾有凤皇栖。",
        "dynasty": "唐",
        "collection_info": null
    },
    {
        "title": "会真诗三十韵",
        "author": "元稹",
        "content": "微月透帘栊，萤光度碧空。\n遥天初缥缈，低树渐葱茏。\n龙吹过庭竹，鸾歌拂井桐。\n罗绡垂薄雾，环佩响轻风。\n绛节随金母，云心捧玉童。\n更深人悄悄，晨会雨蒙蒙。\n珠莹光文履，花明隐绣栊。\n宝钗行彩凤，罗帔掩丹虹。\n言自瑶华浦，将朝碧帝宫。\n因游李城北，偶向宋家东。\n戏调初微拒，柔情已暗通。\n低鬟蝉影动，回步玉尘蒙。\n转面流花雪，登床抱绮丛。\n鸳鸯交颈舞，翡翠合欢笼。\n眉黛羞频聚，朱唇暖更融。\n气清兰蘂馥，肤润玉肌丰。\n无力慵移腕，多娇爱敛躬。\n汗光珠点点，髮乱绿松松。\n方喜千年会，俄闻五夜穷。\n留连时有限，缱绻意难终。\n慢脸含愁态，芳词誓素衷。\n赠环明运合，留结表心同。\n啼粉流清镜，残灯绕暗虫。\n华光独冉冉，旭日渐曈曈。\n警乘还归洛，吹箫亦上嵩。\n衣香犹染麝，枕腻尚残红。\n羃羃临塘草，飘飘思渚蓬。\n素琴鸣怨鹤，清汉望归鸿。\n海阔诚难度，天高不易冲。\n行云无处所，萧史在楼中。",
        "dynasty": "唐",
        "collection_info": null
    },
    {
        "title": "古艳诗二首 一",
        "author": "元稹",
        "content": "春来频到宋家东，垂袖开怀待好风。\n莺藏柳闇无人语，惟有墙花满树红。",
        "dynasty": "唐",
        "collection_info": null
    },
    {
        "title": "古艳诗二首 二",
        "author": "元稹",
        "content": "深院无人草树光，娇莺不语趁阴藏。\n等闲弄水浮花片，流出门前赚阮郎。",
        "dynasty": "唐",
        "collection_info": null
    },
    {
        "title": "奉和浙西大夫李德裕述梦四十韵大夫本题言赠于梦中诗赋以寄一二僚友故今所和者亦止述翰苑旧游而已次本韵",
        "author": "元稹",
        "content": "闻有池塘什，还因梦寐遭。\n攀禾工类蔡，咏豆敏过曹。\n庄蝶玄言秘，罗禽藻思高。\n戈矛排笔阵，貔虎让文韬。\n綵缋鸾凰颈，权奇骥騄髦。\n神枢千里应，华衮一言褒。\n李广留飞箭，王祥得佩刀。\n传乘司隶马，继染翰林毫。\n辨颖□超脱，词锋岂足櫜。\n金刚锥透玉，镔铁劒吹毛。\n顾我曾陪附，思君正郁陶。\n近酬新乐录，仍寄续离骚。\n阿阁偏随凤，方壶共跨鳌。\n借骑银杏叶，横赐锦垂萄。\n冰井分珍果，金瓶贮御醪。\n独辞珠有戒，廉取玉非叨。\n麦纸侵红点，兰灯燄碧高。\n代予言不易，承圣旨偏劳。\n绕月同栖鹊，惊风比夜獒。\n吏传开锁契，神撼引铃绦。\n渥泽深难报，危心过自操。\n犯颜诚恳恳，腾口惧忉忉。\n佩宠虽緺绶，安贫尚葛袍。\n宾亲多谢绝，延荐必英豪。\n分阻杯盘会，閒随寺观遨。\n祗园一林杏，仙洞万株桃。\n澥海沧波减，昆明劫火熬。\n未陪登鹤驾，已讣堕乌号。\n痛泪过江浪，冤声出海涛。\n尚看恩诏湿，已梦寿宫牢。\n再造承天宝，新持济巨篙。\n犹怜弊簪履，重委旧旌旄。\n北望心弥苦，西回首屡搔。\n九霄难就日，两浙仅容舠。\n暮竹寒窗影，衰杨古郡濠。\n鱼鰕集橘市，鹤鹳起亭皋。\n朽刃休衝斗，良弓枉在弢。\n早弯摧虎兕，便铸垦蓬蒿。\n渔艇宜孤棹，楼船称万艘。\n量材分用处，终不学滔滔。",
        "dynasty": "唐",
        "collection_info": null
    },
    {
        "title": "自述",
        "author": "元稹",
        "content": "延英引对碧衣郎，江砚宣毫各别床。\n天子下帘亲考试，宫人手裏过茶汤。",
        "dynasty": "唐",
        "collection_info": null
    },
    {
        "title": "春分投简阳明洞天作",
        "author": "元稹",
        "content": "中分春一半，今日半春徂。\n老惜光阴甚，慵牵兴绪孤。\n偶成投秘简，聊得泛平湖。\n郡邑移仙界，山川展画图。\n旌旗遮屿浦，士女满闉阇。\n似木吴儿劲，如花越女姝。\n牛侬惊力直，蚕妾笑睢盱。\n怪我携章甫，嘲人託鹧鸪。\n闾阎随地胜，风俗举华殊。\n跣足沿流妇，丫头避役奴。\n雕题虽少有，鸡卜尚多巫。\n乡味尤珍蛤，家神爱事乌。\n舟船通海峤，田种绕城隅。\n栉比千艘合，袈裟万顷铺。\n亥茶阗小市，渔父隔深芦。\n日脚斜穿浪，云根远曳蒲。\n凝风花气度，新雨草芽苏。\n粉坏梅辞萼，红含杏缀珠。\n薅余秧渐长，烧后葑犹枯。\n绿綟高悬柳，青钱密辫榆。\n驯鸥眠浅濑，惊雉迸平芜。\n水静王余见，山空谢豹呼。\n燕狂捎蛱蝶，螟挂集蒲卢。\n浅碧鹤新卵，深黄鹅嫩雏。\n邨扉以白板，寺壁耀赪糊。\n禹庙纔离郭，陈庄恰半途。\n石帆何峭峣，龙瑞本萦纡。\n穴为探符坼，潭因失箭刳。\n堤形弯熨斗，峰势踊香炉。\n幢盖迎三洞，烟霞贮一壶。\n桃枝蟠復直，桑树亚还扶。\n鼈解称从事，松堪作大夫。\n荣光飘殿阁，虚籁合笙竽。\n庭狎仙翁鹿，池游县令凫。\n君心除健羡，扣寂入虚无。\n冈蹋翻星纪，章飞动帝枢。\n东皇提白日，北斗下玄都。\n骑吏帬皆紫，科车幰尽朱。\n地侯鞭社伯，海若跨天吴。\n雾喷雷公怒，烟扬竈鬼趋。\n投壶怜玉女，噀饭笑麻姑。\n果实经千岁，衣裳重六铢。\n琼杯传素液，金匕进雕胡。\n掌裏承来露，盘中钓得鲈。\n菌生悲局促，柯烂觉须臾。\n稊米休言圣，酰鸡益伏愚。\n鼓鼙催瞑色，簪组缚微躯。\n遂别真徒侣，还来世路衢。\n题诗叹城郭，挥手谢妻孥。\n幸有桃源近，全家肯去无。",
        "dynasty": "唐",
        "collection_info": null
    },
    {
        "title": "春游",
        "author": "元稹",
        "content": "酒户年年减，山行渐渐难。\n欲终心懒慢，转恐兴阑散。\n镜水波犹冷，稽峰雪尚残。\n不能辜物色，乍可怯春寒。\n远目伤千里，新年思万端。\n无人知此意，闲凭小栏干。",
        "dynasty": "唐",
        "collection_info": null
    },
    {
        "title": "除夜酬乐天",
        "author": "元稹",
        "content": "引傩绥斾乱毵毵，戏罢人归思不堪。\n虚涨火尘龟浦北，无由阿伞凤城南。\n休官期限元同约，除夜情怀老共谙。\n莫道明朝始添岁，今年春在岁前三。",
        "dynasty": "唐",
        "collection_info": null
    },
    {
        "title": "酬乐天初冬早寒见寄",
        "author": "元稹",
        "content": "乍起衣犹冷，微吟帽半敧。\n霜凝南屋瓦，鸡唱后园枝。\n洛水碧云晓，吴宫黄叶时。\n两传千里意，书札不如诗。",
        "dynasty": "唐",
        "collection_info": null
    },
    {
        "title": "酬白乐天杏花园",
        "author": "元稹",
        "content": "刘郎不用闲惆怅，且作花间共醉人。\n算得贞元旧朝士，几人同见太和春。",
        "dynasty": "唐",
        "collection_info": null
    },
    {
        "title": "过东都别乐天二首 一",
        "author": "元稹",
        "content": "君应怪我留连久，我欲与君辞别难。\n白头徒侣渐稀少，明日恐君无此欢。",
        "dynasty": "唐",
        "collection_info": null
    },
    {
        "title": "过东都别乐天二首 二",
        "author": "元稹",
        "content": "自识君来三度别，这回白尽老髭鬚。\n恋君不去君须会，知得后回相见无。",
        "dynasty": "唐",
        "collection_info": null
    },
    {
        "title": "逢白公",
        "author": "元稹",
        "content": "远路事无限，相逢唯一言。\n月色照荣辱，长安千万门。",
        "dynasty": "唐",
        "collection_info": null
    },
    {
        "title": "酬白太傅",
        "author": "元稹",
        "content": "太空秋色凉，独鸟下微阳。\n三径池塘静，六街车马忙。\n渐能高酒户，始是入诗狂。\n官冷且无事，追陪慎莫忘。",
        "dynasty": "唐",
        "collection_info": null
    },
    {
        "title": "和严给事闻唐昌观玉蘂花下有游仙",
        "author": "元稹",
        "content": "弄玉潜过玉树时，不教青鸟出花枝。\n的应未有诸人觉，只是严朗不得知。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "元稹",
        "content": "仙驾初从蓬海来，相逢又说向天台。\n一言亲授希微诀，三夕同倾沆瀣杯。\n此日临风飘羽卫，他年嘉约指盐梅。\n花前挥手迢遥去，目断霓旌不可陪。",
        "dynasty": "唐",
        "collection_info": null
    },
    {
        "title": "八月十四日夜玩月",
        "author": "元稹",
        "content": "犹欠一宵轮未满，紫霞红衬碧云端。\n谁能唤得姮娥下，引向堂前子细看。",
        "dynasty": "唐",
        "collection_info": null
    },
    {
        "title": "寒食夜",
        "author": "元稹",
        "content": "红染桃花雪压棃，玲珑鸡子鬬赢时。\n今年不是明寒食，暗地秋韆别有期。",
        "dynasty": "唐",
        "collection_info": null
    },
    {
        "title": "三月三十日程氏馆饯杜十四归京",
        "author": "元稹",
        "content": "江春今日尽，程馆祖筵开。\n我正南冠絷，君寻北路回。\n谋身诚太拙，从宦苦无媒。\n处困方明命，遭时不在才。\n踰年长倚玉，连夜共衔杯。\n涸溜霑濡沫，余光照死灰。\n行看鸿欲翥，敢惮酒相催。\n拍逐飞觥绝，香随舞袖来。\n消棃抛五徧，娑葛𣩄三台。\n已许尊前倒，临风泪莫颓。",
        "dynasty": "唐",
        "collection_info": null
    },
    {
        "title": "酬张秘书因寄马赠诗",
        "author": "元稹",
        "content": "丞相功高厌武名，牵将战马寄儒生。\n四蹄荀距藏虽尽，六尺鬚头见尚惊。\n减粟偷儿憎未饱，骑驴诗客駡先行。\n劝君还却司空着，莫遣衙参傍子城。",
        "dynasty": "唐",
        "collection_info": null
    },
    {
        "title": "戏酬副使中丞见示四韵",
        "author": "元稹",
        "content": "莫恨暂櫜鞬，交游几箇全。\n眼明相见日，肺病欲秋天。\n五马虚盈枥，双蛾浪满船。\n可怜俱老大，无处用闲钱。",
        "dynasty": "唐",
        "collection_info": null
    },
    {
        "title": "赠柔之",
        "author": "元稹",
        "content": "穷冬到乡国，正岁别京华。\n自恨风尘眼，常看远地花。\n碧幢还照曜，红粉莫咨嗟。\n嫁得浮云壻，相随即是家。",
        "dynasty": "唐",
        "collection_info": null
    },
    {
        "title": "修龟山鱼池示众僧",
        "author": "元稹",
        "content": "劝尔诸僧好护持，不须垂钓引青丝。\n云山莫厌看经坐，便是浮生得道时。",
        "dynasty": "唐",
        "collection_info": null
    },
    {
        "title": "寄赠薛涛",
        "author": "元稹",
        "content": "锦江滑腻蛾眉秀，幻出文君与薛涛。\n言语巧偷鹦鹉舌，文章分得凤皇毛。\n纷纷辞客多停笔，箇箇公卿欲梦刀。\n别后相思隔烟水，菖蒲花发五云高。",
        "dynasty": "唐",
        "collection_info": null
    },
    {
        "title": "赠刘采春",
        "author": "元稹",
        "content": "新粧巧样画双蛾，谩裹常州透额罗。\n正面偷匀光滑笏，缓行轻踏破纹波。\n言辞雅措风流足，举止低迴秀媚多。\n更有恼人肠断处，选词能唱望夫歌。",
        "dynasty": "唐",
        "collection_info": null
    },
    {
        "title": "醉题东武",
        "author": "元稹",
        "content": "役役行人事，纷纷碎簿书。\n功夫两衙尽，留滞七年余。\n病痛梅天发，亲情海岸疎。\n因循未归得，不是忆鲈鱼。",
        "dynasty": "唐",
        "collection_info": null
    },
    {
        "title": "崔徽歌",
        "author": "元稹",
        "content": "崔徽本不是娼家，教歌按舞娼家长。\n使君知有不自由，坐在头时立在掌。\n有客有客名丘夏，善写仪容得恣把。\n为徽持此谢敬中，以死报郎为□□。",
        "dynasty": "唐",
        "collection_info": null
    },
    {
        "title": "一字至七字诗 茶",
        "author": "元稹",
        "content": "茶，香叶，嫩芽。\n慕诗客，爱僧家。\n碾雕白玉，罗织红纱。\n铫煎黄蘂色，椀转曲尘花。\n夜后邀陪明月，晨前命对朝霞。\n洗尽古今人不倦，将知醉后岂堪夸。",
        "dynasty": "唐",
        "collection_info": null
    },
    {
        "title": "句",
        "author": "元稹",
        "content": "儿歌杨柳叶，妾拂石榴花。\n松门待制应全远，药树监搜可得知。\n髻鬟峨峨高一尺，门前立地看春风。",
        "dynasty": "唐",
        "collection_info": null
    },
    {
        "title": "贺雨",
        "author": "白居易",
        "content": "皇帝嗣宝历，元和三年冬。\n自冬及春暮，不雨旱爞爞。\n上心念下民，惧岁成灾凶。\n遂下罪己诏，殷勤告万邦。\n帝曰予一人，继天承祖宗。\n忧勤不遑宁，夙夜心忡忡。\n元年诛刘闢，一举靖巴邛。\n二年戮李锜，不战安江东。\n顾惟眇眇德，遽有巍巍功。\n或者天降沴，无乃儆予躬。\n上思天戒，下思致时邕。\n莫如率其身，慈和与俭恭。\n乃命罢进献，乃命赈饥穷。\n宥死降五刑，责己宽三农。\n宫女出宣徽，廐马减飞龙。\n庶政靡不举，皆出自宸衷。\n奔腾道路人，伛偻田野翁。\n欢呼相告报，感泣涕霑胸。\n顺人人心悦，先天天意从。\n诏下纔七日，和气生冲融。\n凝为油油云，散作习习风。\n昼夜三日雨，凄凄復蒙蒙。\n万心春熙熙，百谷青芃芃。\n人变愁为喜，岁易俭为丰。\n乃知王者心，忧乐与众同。\n皇天与后土，所感无不通。\n冠佩何锵锵，将相及王公。\n蹈舞呼万岁，列贺明庭中。\n小臣诚愚陋，职忝金銮宫。\n稽首再三拜，一言献天聪。\n君以明为圣，臣以直为忠。\n敢贺有其始，亦愿有其终。",
        "dynasty": "唐",
        "collection_info": null
    },
    {
        "title": "读张籍古乐府",
        "author": "白居易",
        "content": "张君何为者，业文三十春。\n尤工乐府诗，举代少其伦。\n为诗意如何，六义互铺陈。\n风雅比兴外，未尝着空文。\n读君学仙诗，可讽放佚君。\n读君董公诗，可诲贪暴臣。\n读君商女诗，可感悍妇仁。\n读君勤齐诗，可劝薄夫敦。\n上可裨教化，舒之济万民。\n下可理情性，卷之善一身。\n始从青衿岁，迨此白髮新。\n日夜秉笔吟，心苦力亦勤。\n时无采诗官，委弃如泥尘。\n恐君百岁后，灭没人不闻。\n愿藏中秘书，百代不湮沦。\n愿播内乐府，时得闻至尊。\n言者志之苗，行者文之根。\n所以读君诗，亦知君为人。\n如何欲五十，官小身贱贫。\n病眼街西住，无人行到门。",
        "dynasty": "唐",
        "collection_info": null
    },
    {
        "title": "哭孔戡",
        "author": "白居易",
        "content": "洛阳谁不死，戡死闻长安。\n我是知戡者，闻之涕泫然。\n戡佐山东军，非义不可干。\n拂衣向西来，其道直如弦。\n从事得如此，人人以为难。\n人言明明代，合置在朝端。\n或望居谏司，有事戡必言。\n或望居宪府，有邪戡必弹。\n惜哉两不谐，没齿为闲官。\n竟不得一日，謇謇立君前。\n形骸随众人，敛葬北邙山。\n平生刚肠内，直气归其间。\n贤者为生民，生死悬在天。\n谓天不爱人，胡为生其贤。\n谓天果爱民，胡为夺其年。\n茫茫元化中，谁执如此权。",
        "dynasty": "唐",
        "collection_info": null
    },
    {
        "title": "凶宅",
        "author": "白居易",
        "content": "长安多大宅，列在街西东。\n往往朱门内，房廊相对空。\n枭鸣松桂树，狐藏兰菊丛。\n苍苔黄叶地，日暮多旋风。\n前主为将相，得罪窜巴庸。\n后主为公卿，寝疾殁其中。\n连延四五主，殃祸继相钟。\n自从十年来，不利主人翁。\n风雨坏檐隙，蛇鼠穿墙墉。\n人凝不敢买，日毁土木功。\n嗟嗟俗人心，甚矣其愚蒙。\n旦恐灾将至，不思祸所从。\n我今题此诗，欲悟迷者胸。\n凡为大官人，年禄多高崇。\n权重持难久，位高势易穷。\n骄者物之盈，老者数之终。\n四者如寇盗，日夜来相攻。\n假使居吉土，孰能保其躬。\n因小以明大，借家可喻邦。\n周秦宅殽函，其宅非不同。\n一兴八百年，一死望夷宫。\n寄语家与国，人凶非宅凶。",
        "dynasty": "唐",
        "collection_info": null
    },
    {
        "title": "梦仙",
        "author": "白居易",
        "content": "人有梦仙者，梦身升上清。\n坐乘一白鹤，前引双红旌。\n羽衣忽飘飘，玉鸾俄铮铮。\n半空直下视，人世尘冥冥。\n渐失乡国处，纔分山水形。\n东海一片白，列岳五点青。\n须臾羣仙来，相引朝玉京。\n安期羡门辈，列侍如公卿。\n仰谒玉皇帝，稽首前致诚。\n帝言汝仙才，努力勿自轻。\n却后十五年，期汝不死庭。\n再拜受斯言，既寤喜且惊。\n秘之不敢泄，誓志居岩扃。\n恩爱舍骨肉，饮食断羶腥。\n朝餐云母散，夜吸沆瀣精。\n空山三十载，日望辎軿迎。\n前期过已久，鸾鹤无来声。\n齿髮日衰白，耳目减聪明。\n一朝同物化，身与粪壤幷。\n神仙信有之，俗力非可营。\n苟无金骨相，不列丹台名。\n徒传辟谷法，虚受烧丹经。\n只自取勤苦，百年终不成。\n悲哉梦仙人，一梦误一生。",
        "dynasty": "唐",
        "collection_info": null
    },
    {
        "title": "观刈麦",
        "author": "白居易",
        "content": "田家少闲月，五月人倍忙。\n夜来南风起，小麦覆陇黄。\n妇姑荷箪食，童穉携壶浆。\n相随饷田去，丁壮在南冈。\n足蒸暑土气，背灼炎天光。\n力尽不知热，但惜夏日长。\n復有贫妇人，抱子在其傍。\n右手秉遗穗，左臂悬敝筐。\n听其相顾言，闻者为悲伤。\n家田输税尽，拾此充饥肠。\n今我何功德，曾不事农桑。\n吏禄三百石，岁晏有余粮。\n念此私自媿尽日不能忘。",
        "dynasty": "唐",
        "collection_info": null
    },
    {
        "title": "题海图屏风",
        "author": "白居易",
        "content": "海水无风时，波涛安悠悠。\n鳞介无小大，遂性各沈浮。\n突兀海底鳌，首冠三神丘。\n钓网不能制，其来非一秋。\n或者不量力，谓兹鳌可求。\n赑屃牵不动，纶绝沈其钩。\n一鳌既顿颔，诸鳌齐掉头。\n白涛与黑浪，呼吸绕咽喉。\n喷风激飞廉，鼓波怒阳侯。\n鲸鲵得其便，张口欲吞舟。\n万里无活鳞，百川多倒流。\n遂使江汉水，朝宗意亦休。\n苍然屏风上，此画良有由。",
        "dynasty": "唐",
        "collection_info": null
    },
    {
        "title": "羸骏",
        "author": "白居易",
        "content": "骅骝失其主，羸饿无人牧。\n向风嘶一声，莽苍黄河曲。\n蹋冰水畔立，卧雪冢间宿。\n岁暮田野空，寒草不满腹。\n岂无市骏者，尽是凡人目。\n相马失于瘦，遂遗千里足。\n村中何扰扰，有吏征刍粟。\n输彼军廐中，化作驽骀肉。",
        "dynasty": "唐",
        "collection_info": null
    },
    {
        "title": "废琴",
        "author": "白居易",
        "content": "丝桐合为琴，中有太古声。\n古声澹无味，不称今人情。\n玉徽光彩灭，朱弦尘土生。\n废弃来已久，遗音尚泠泠。\n不辞为君弹，纵弹人不听。\n何物使之然，羌笛与秦筝。",
        "dynasty": "唐",
        "collection_info": null
    },
    {
        "title": "李都尉古劒",
        "author": "白居易",
        "content": "古劒寒黯黯，铸来几千秋。\n白光纳日月，紫气排斗牛。\n有客借一观，爱之不敢求。\n湛然玉匣中，秋水澄不流。\n至宝有本性，精刚无与俦。\n可使寸寸折，不能绕指柔。\n愿快直士心，将断佞臣头。\n不愿报小怨，夜半刺私雠。\n劝君慎所用，无作神兵羞。",
        "dynasty": "唐",
        "collection_info": null
    },
    {
        "title": "云居寺孤桐",
        "author": "白居易",
        "content": "一株青玉立，千叶绿云委。\n亭亭五丈余，高意犹未已。\n山僧年九十，清净老不死。\n自云手种时，一棵青桐子。\n直从萌芽拔，高自毫末始。\n四面无附枝，中心有通理。\n寄言立身者，孤直当如此。",
        "dynasty": "唐",
        "collection_info": null
    },
    {
        "title": "京兆府新栽莲",
        "author": "白居易",
        "content": "汚沟贮浊水，水上叶田田。\n我来一长叹，知是东溪莲。\n下有青泥汚，馨香无復全。\n上有红尘扑，颜色不得鲜。\n物性犹如此，人事亦宜然。\n託根非其所，不如遭弃捐。\n昔在溪中日，花叶媚清涟。\n今来不得地，顦顇府门前。",
        "dynasty": "唐",
        "collection_info": null
    },
    {
        "title": "月夜登阁避暑",
        "author": "白居易",
        "content": "旱久炎气盛，中人若燔烧。\n青风隐何处，草树不动摇。\n何以避暑气，无如出尘嚣。\n行行都门外，佛阁正岧嶤。\n清凉近高生，烦热委静销。\n开襟当轩坐，意泰神飘飘。\n迴看归路傍，禾黍尽枯焦。\n独善诚有计，将何救旱苗。",
        "dynasty": "唐",
        "collection_info": null
    },
    {
        "title": "初授拾遗",
        "author": "白居易",
        "content": "奉诏登左掖，束带参朝议。\n何言初命卑，且脱风尘吏。\n杜甫陈子昂，才名括天地。\n当时非不遇，尚无过斯位。\n况余蹇薄者，宠至不自意。\n惊近白日光，惭非青云器。\n天子方从谏，朝廷无忌讳。\n岂不思匪躬，适遇时无事。\n受命已旬月，饱食随班次。\n谏纸忽盈箱，对之终自媿。",
        "dynasty": "唐",
        "collection_info": null
    },
    {
        "title": "赠元稹",
        "author": "白居易",
        "content": "自我从宦游，七年在长安。\n所得惟元君，乃知定交难。\n岂无山上苗，径寸无岁寒。\n岂无要津水，咫尺有波澜。\n之子异于是，久处誓不谖。\n无波古井水，有节秋竹竿。\n一为同心友，三及芳岁阑。\n花下鞍马游，雪中杯酒欢。\n衡门相逢迎，不具带与冠。\n春风日高睡，秋月夜深看。\n不为同登科，不为同署官。\n所合在方寸，心源无异端。",
        "dynasty": "唐",
        "collection_info": null
    },
    {
        "title": "哭刘敦质",
        "author": "白居易",
        "content": "小树两株柏，新土三尺坟。\n苍苍白露草，此地哭刘君。\n哭君岂无辞，辞云君子人。\n如何天不弔，穷悴至终身。\n愚者多贵寿，贤者独贱迍。\n龙亢彼无悔，蠖屈此不伸。\n哭罢持此辞，吾将诘羲文。",
        "dynasty": "唐",
        "collection_info": null
    },
    {
        "title": "答友问",
        "author": "白居易",
        "content": "大圭廉不割，利劒用不缺。\n当其斩马时，良玉不如铁。\n置铁在洪炉，铁消易如雪。\n良玉同其中，三日烧不热。\n君疑才与德，咏此知优劣。",
        "dynasty": "唐",
        "collection_info": null
    },
    {
        "title": "杂兴三首 一",
        "author": "白居易",
        "content": "楚王多内宠，倾国选嫔妃。\n又爱从禽乐，驰骋每相随。\n锦鞴臂花隼，罗袂控金羁。\n遂习宫中女，皆如马上儿。\n色禽合为荒，刑政两已衰。\n云梦春仍猎，章华夜不归。\n东风二月天，春雁正离离。\n美人挟银镝，一发迭双飞。\n飞鸿惊断行，敛翅避蛾眉。\n君王顾之笑，弓箭生光辉。\n迴眸语君曰，昔闻庄王时。\n有一愚夫人，其名曰樊姬。\n不有此游乐，三载断鲜肥。",
        "dynasty": "唐",
        "collection_info": null
    },
    {
        "title": "杂兴三首 二",
        "author": "白居易",
        "content": "越国政初荒，越天旱不已。\n风日燥水田，水涸尘飞起。\n国中新下令，官渠禁流水。\n流水不入田，壅入王宫裏。\n余波养鱼鸟，倒影浮楼雉。\n澹滟九折池，萦迴十余里。\n四月芰荷发，越王日游嬉。\n左右好风来，香动芙蓉蘂。\n但爱芙蓉香，又种芙蓉子。\n不念阊门外，千里稻苗死。",
        "dynasty": "唐",
        "collection_info": null
    },
    {
        "title": "杂兴三首 三",
        "author": "白居易",
        "content": "吴王心日侈，服玩尽奇瓌。\n身卧翠羽帐，手持红玉杯。\n冠垂明月珠，带束通天犀。\n行动自矜顾，数步一裴回。\n小人知所好，怀宝四方来。\n奸邪得藉手，从此倖门开。\n古称国之宝，谷米与贤才。\n今看君王眼，视之如尘灰。\n伍员谏已死，浮尸去不迴。\n姑苏台下草，麋鹿暗生麑。",
        "dynasty": "唐",
        "collection_info": null
    },
    {
        "title": "宿紫阁山北村",
        "author": "白居易",
        "content": "晨游柴阁峰，暮宿山下村。\n村老见余喜，为余开一尊。\n举杯未及饮，暴卒来入门。\n柴衣挟刀斧，草草十余人。\n夺我席上酒，掣我盘中飧。\n主人退后立，敛手反如宾。\n中庭有奇树，种来三十春。\n主人惜不得，持斧断其根。\n口称采造家，身属神策军。\n主人慎勿语，中尉正承恩。",
        "dynasty": "唐",
        "collection_info": null
    },
    {
        "title": "读汉书",
        "author": "白居易",
        "content": "禾黍与稂莠，雨来同日滋。\n桃李与荆棘，霜降同夜萎。\n草木既区别，荣枯那等夷。\n茫茫天地意，无乃太无私。\n小人与君子，用置各有宜。\n奈何西汉末，忠邪并信之。\n不然尽信忠，早绝邪臣窥。\n不然尽信邪，早使忠臣知。\n优游两不断，盛业日已衰。\n痛矣萧京辈，终令陷祸机。\n每读元成纪，愤愤令人悲。\n寄言为国者，不得学天时。\n寄言为臣者，可以鉴于斯。",
        "dynasty": "唐",
        "collection_info": null
    },
    {
        "title": "赠樊着作",
        "author": "白居易",
        "content": "阳城为谏议，以正事其君。\n其手如屈轶，举必指佞臣。\n卒使不仁者，不得秉国钧。\n元稹为御史，以直立其身。\n其心如肺石，动必达穷民。\n东川八十家，冤愤一言伸。\n刘闢肆乱心，杀人正纷纷。\n其嫂曰庾氏，弃绝不为亲。\n从史萌逆节，隐心潜负恩。\n其佐曰孔戡，舍去不为宾。\n凡此士与女，其道天下闻。\n常恐国史上，但记凤与麟。\n贤者不为名，名彰教乃敦。\n每惜若人辈，身死名亦沦。\n君为着作郎，职废志空存。\n虽有良史才，直笔无所申。\n何不自着书？实录彼善人。\n编为一家言，以备史阙文。",
        "dynasty": "唐",
        "collection_info": null
    },
    {
        "title": "蜀路石妇",
        "author": "白居易",
        "content": "道旁一石妇，无记復无铭。\n传是此乡女，为妇孝且贞。\n十五嫁邑人，十六夫征行。\n夫行二十载，妇独守孤焭。\n其夫有父母，老病不安宁。\n其妇执妇道，一一如礼经。\n晨昏问起居，恭顺发心诚。\n药饵自调节，膳羞必甘馨。\n夫行竟不归，妇德转光明。\n后人高其节，刻石像妇形。\n俨然整衣巾，若立在闺庭。\n似见舅姑礼，如闻环佩声。\n至今为妇者，见此孝心生。\n不比山头石，空有望夫名。",
        "dynasty": "唐",
        "collection_info": null
    },
    {
        "title": "折劒头",
        "author": "白居易",
        "content": "拾得折劒头，不知折之由。\n一握青蛇尾，数寸碧峰头。\n疑是斩鲸鲵，不然刺蛟虬。\n缺落泥土中，委弃无人收。\n我有鄙介性，好刚不好柔。\n勿轻直折劒，犹胜曲全钩。",
        "dynasty": "唐",
        "collection_info": null
    },
    {
        "title": "登乐游园望",
        "author": "白居易",
        "content": "独上乐游园，四望天日曛。\n东北何霭霭，宫阙入烟云。\n爱此高处立，忽如遗垢氛。\n耳目暂清旷，怀抱郁不伸。\n下视十二街，绿树间红尘。\n车马徒满眼，不见心所亲。\n孔生死洛阳，元九谪荆门。\n可怜南北路，高盖者何人。",
        "dynasty": "唐",
        "collection_info": null
    },
    {
        "title": "酬元九对新栽竹有怀见寄",
        "author": "白居易",
        "content": "昔我十年前，与君始相识。\n曾将秋竹竿，比君孤且直。\n中心一以合，外事纷无极。\n共保秋竹心，风霜侵不得。\n始嫌梧桐树，秋至先改色。\n不爱杨柳枝，春来輭无力。\n怜君别我后，见竹长相忆。\n长欲在眼前，故栽庭户侧。\n分首今何处，君南我在北。\n吟我赠君诗，对之心恻恻。",
        "dynasty": "唐",
        "collection_info": null
    },
    {
        "title": "感鹤",
        "author": "白居易",
        "content": "鹤有不羣者，飞飞在野田。\n饥不啄腐鼠，渴不饮盗泉。\n贞姿自耿介，杂鸟何翩翾。\n同游不同志，如此十余年。\n一兴嗜慾念，遂为矰缴牵。\n委质小池内，争食羣鸡前。\n不惟怀稻粱，兼亦竞腥羶。\n不惟恋主人，兼亦狎鸟鸢。\n物心不可知，天性有时迁。\n一饱尚如此，况乘大夫轩。",
        "dynasty": "唐",
        "collection_info": null
    },
    {
        "title": "春雪",
        "author": "白居易",
        "content": "元和岁在卯，六年春二月。\n月晦寒食天，天阴夜飞雪。\n连宵復竟日，浩浩殊未歇。\n大似落鹅毛，密如飘玉屑。\n寒销春茫苍，气变风凛冽。\n上林草尽没，曲江水復结。\n红干杏花死，绿冻杨枝折。\n所怜物性伤，非惜年芳绝。\n上天有时令，四序平分别。\n寒燠苟反常，物生皆夭阏。\n我观圣人意，鲁史有其说。\n或记水不冰，或书霜不杀。\n上将儆政教，下以防灾孽。\n兹雪今如何，信美非时节。",
        "dynasty": "唐",
        "collection_info": null
    },
    {
        "title": "高仆射",
        "author": "白居易",
        "content": "富贵人所爱，圣人去其泰。\n所以致仕年，着在礼经内。\n玄元亦有训，知止则不殆。\n二疏独能行，遗迹东门外。\n清风久销歇，迨此向千载。\n斯人古亦稀，何况今之代。\n遑遑名利客，白首千百辈。\n惟有高仆射，七十悬车盖。\n我年虽未老，岁月亦云迈。\n预恐耄及时，贪荣不能退。\n中心私自儆，何以为我戒。\n故作仆射诗，书之于大带。",
        "dynasty": "唐",
        "collection_info": null
    },
    {
        "title": "白牡丹",
        "author": "白居易",
        "content": "城中看花客，旦暮走营营。\n素华人不顾，亦占牡丹名。\n闭在深寺中，车马无来声。\n唯有钱学士，尽日绕丛行。\n怜此皓然质，无人自芳馨。\n众嫌我独赏，移植在中庭。\n留景夜不暝，迎光曙先明。\n对之心亦静，虚白相向生。\n唐昌玉蘂花，攀玩众所争。\n折来比颜色，一种如瑶琼。\n彼因稀见贵，此以多为轻。\n始知无正色，爱恶随人情。\n岂惟花独尔，理与人事幷。\n君看入时者，紫艳与红英。",
        "dynasty": "唐",
        "collection_info": null
    },
    {
        "title": "赠内",
        "author": "白居易",
        "content": "生为同室亲，死为同穴尘。\n他人尚相勉，而况我与君。\n黔娄固穷士，妻贤忘其贫。\n冀缺一农夫，妻敬俨如宾。\n陶潜不营生，翟氏自爨薪。\n梁鸿不肯仕，孟光甘布帬。\n君虽不读书，此事耳亦闻。\n至此千载后，传是何如人。\n人生未死间，不能忘其身。\n所须者衣食，不过饱与温。\n蔬食足充饥，何必膏粱珍。\n缯絮足御寒，何必锦绣文。\n君家有贻训，清白遗子孙。\n我亦贞苦士，与君新结婚。\n庶保贫与素，偕老同欣欣。",
        "dynasty": "唐",
        "collection_info": null
    },
    {
        "title": "寄唐生",
        "author": "白居易",
        "content": "贾谊哭时事，阮籍哭路岐。\n唐生今亦哭，异代同其悲。\n唐生者何人，五十寒且饥。\n不悲口无食，不悲身无衣。\n所悲忠与义，悲甚则哭之。\n太尉击贼日，尚书叱盗时。\n大夫死凶寇，谏议谪蛮夷。\n每见如此事，声发涕辄随。\n往往闻其风，俗士犹或非。\n怜君头半白，其志竟不衰。\n我亦君之徒，郁郁何所为。\n不能发声哭，转作乐府诗。\n篇篇无空文，句句必尽规。\n功高虞人箴，痛甚骚人辞。\n非求宫律高，不务文字奇。\n惟歌生民病，愿得天子知。\n未得天子知，甘受时人嗤。\n药良气味苦，琴澹音声稀。\n不惧权豪怒，亦任亲朋议。\n人竟无奈何，呼作狂男儿。\n每逢羣盗息，或遇云雾披。\n但自高声歌，庶几天听卑。\n歌哭虽异名，所感则同归。\n寄君三十章，与君为哭词。",
        "dynasty": "唐",
        "collection_info": null
    },
    {
        "title": "伤唐衢二首 一",
        "author": "白居易",
        "content": "自我心存道，外物少能逼。\n常排伤心事，不为长叹息。\n忽闻唐衢死，不觉动颜色。\n悲端从东来，触我心恻恻。\n伊昔未相知，偶游滑台侧。\n同宿李翱家，一言如旧识。\n酒酣出送我，风雪黄河北。\n日西并马头，语别至昏黑。\n君归向东郑，我来游上国。\n交心不交面，从此重相忆。\n怜君儒家子，不得诗书力。\n五十着青衫，试官无禄食。\n遗文仅千首，六义无差忒。\n散在京洛间，何人为收拾。",
        "dynasty": "唐",
        "collection_info": null
    },
    {
        "title": "伤唐衢二首 二",
        "author": "白居易",
        "content": "忆昨元和初，忝备谏官位。\n是时兵革后，生民正顦顇。\n但伤民病痛，不识时忌讳。\n遂作秦中吟，一吟悲一事。\n贵人皆怪怒，闲人亦非訾。\n天高未及闻，荆棘生满地。\n惟有唐衢见，知我平生志。\n一读兴叹嗟，再吟垂涕泗。\n因和三十韵，手题远缄寄。\n致吾陈杜间，赏爱非常意。\n此人无復见，此诗犹可贵。\n今日开箧看，蠹鱼损文字。\n不知何处葬，欲问先歔欷。\n终去哭坟前，还君一掬泪。",
        "dynasty": "唐",
        "collection_info": null
    },
    {
        "title": "问友",
        "author": "白居易",
        "content": "种兰不种艾，兰生艾亦生。\n根荄相交长，茎叶相附荣。\n香茎与臭叶，日夜俱长大。\n锄艾恐伤兰，溉兰恐滋艾。\n兰亦未能溉，艾亦未能除。\n沈吟意不决，问君合何如。",
        "dynasty": "唐",
        "collection_info": null
    },
    {
        "title": "悲哉行",
        "author": "白居易",
        "content": "悲哉为儒者，力学不知疲。\n读书眼欲暗，秉笔手生胝。\n十上方一第，成名常苦迟。\n纵有宦达者，两鬓已成丝。\n可怜少壮日，适在穷贱时。\n丈夫老且病，焉用富贵为。\n沈沈朱门宅，中有乳臭儿。\n状貌如妇人，光明膏粱肌。\n手不把书卷，身不擐戎衣。\n二十袭封爵，门承勋戚资。\n春来日日出，服御何轻肥。\n朝从博徒饮，暮有倡楼期。\n平封还酒债，堆金选蛾眉。\n声色狗马外，其余一无知。\n山苗与涧松，地势随高卑。\n古来无奈何，非君独伤悲。",
        "dynasty": "唐",
        "collection_info": null
    },
    {
        "title": "紫藤",
        "author": "白居易",
        "content": "藤花紫蒙茸，藤叶青扶疎。\n谁谓好颜色，而为害有余。\n下如蛇屈盘，上若绳萦纡。\n可怜中间树，束缚成枯株。\n柔蔓不自胜，袅袅挂空虚。\n岂知缠树木，千夫力不如。\n先柔后为害，有似谀佞徒。\n附着君权势，君迷不肯诛。\n又如妖妇人，绸缪蛊其夫。\n奇邪坏人室，夫惑不能除。\n寄言邦与家，所慎在其初。\n毫末不早辨，滋蔓信难图。\n愿以藤为戒，铭之于座隅。",
        "dynasty": "唐",
        "collection_info": null
    },
    {
        "title": "放鹰",
        "author": "白居易",
        "content": "十月鹰出笼，草枯雉兔肥。\n下鞴随指顾，百掷无一遗。\n鹰翅疾如风，鹰爪利如锥。\n本为鸟所设，今为人所资。\n孰能使之然，有术甚易知。\n取其向背性，制在饥饱时。\n不可使长饱，不可使长饥。\n饥则力不足，饱则背人飞。\n乘饥纵搏击，未饱须絷维。\n所以爪翅功，而人坐收之。\n圣明驭英雄，其术亦如斯。\n鄙语不可弃，吾闻诸猎师。",
        "dynasty": "唐",
        "collection_info": null
    },
    {
        "title": "慈乌夜啼",
        "author": "白居易",
        "content": "慈乌失其母，哑哑吐哀音。\n昼夜不飞去，经年守故林。\n夜夜夜半啼，闻者为霑襟。\n声中如告诉，未尽反哺心。\n百鸟岂无母，尔独哀怨深。\n应是母慈重，使尔悲不任。\n昔有吴起者，母殁丧不临。\n嗟哉斯徒辈，其心不如禽。\n慈乌復慈乌，鸟中之曾参。",
        "dynasty": "唐",
        "collection_info": null
    },
    {
        "title": "燕诗示刘叟",
        "author": "白居易",
        "content": "梁上有双燕，翩翩雄与雌。\n衔泥两椽间，一巢生四儿。\n四儿日夜长，索食声孜孜。\n青虫不易捕，黄口无饱期。\n觜爪虽欲敝，心力不知疲。\n须臾十来往，犹恐巢中饥。\n辛勤三十日，母瘦雏渐肥。\n喃喃教言语，一一刷毛衣。\n一旦羽翼成，引上庭树枝。\n举翅不回顾，随风四散飞。\n雌雄空中鸣，声尽呼不归。\n却入空巢裏，啁啾终夜悲。\n燕燕尔勿悲，尔当返自思。\n思尔为雏日，高飞背母时。\n当时父母念，今日尔应知。",
        "dynasty": "唐",
        "collection_info": null
    },
    {
        "title": "采地黄者",
        "author": "白居易",
        "content": "麦死春不雨，禾损秋早霜。\n岁晏无口食，田中采地黄。\n采时将何用，持以易糇粮。\n凌晨荷锄去，薄暮不盈筐。\n携来朱门家，卖与白面郎。\n与君噉肥马，可使照地光。\n愿易马残粟，救此苦饥肠。",
        "dynasty": "唐",
        "collection_info": null
    },
    {
        "title": "初入太行路",
        "author": "白居易",
        "content": "天冷日不光，太行峰苍莽。\n尝闻此中险，今我方独往。\n马蹄冻且滑，羊肠不可上。\n若比世路难，犹自平于掌。",
        "dynasty": "唐",
        "collection_info": null
    },
    {
        "title": "邓鲂张彻落第",
        "author": "白居易",
        "content": "古琴无俗韵，奏罢无人听。\n寒松无妖花，枝下无人行。\n春风十二街，轩骑不暂停。\n奔车看牡丹，走马听秦筝。\n众目悦芳艳，松独守其贞。\n众耳喜郑卫，琴亦不改声。\n怀哉二夫子，念此无自轻。",
        "dynasty": "唐",
        "collection_info": null
    },
    {
        "title": "送王处士",
        "author": "白居易",
        "content": "王门岂无酒，侯门岂无肉。\n主人贵且骄，待客礼不足。\n望尘而拜者，朝夕走碌碌。\n王生独拂衣，遐举如云鹄。\n宁归白云外，饮水卧空谷。\n不能随众人，敛手低眉目。\n扣门与我别，酤酒留君宿。\n好去采薇人，终南山正绿。",
        "dynasty": "唐",
        "collection_info": null
    },
    {
        "title": "村居苦寒",
        "author": "白居易",
        "content": "八年十二月，五日雪纷纷。\n竹柏皆冻死，况彼无衣民。\n回观村闾间，十室八九贫。\n北风利如劒，布絮不蔽身。\n唯烧蒿棘火，愁坐夜待晨。\n乃知大寒岁，农者尤苦辛。\n顾我当此日，草堂深掩门。\n褐裘覆絁被，坐卧有余温。\n幸免饥冻苦，又无壠亩勤。\n念彼深可媿，自问是何人。",
        "dynasty": "唐",
        "collection_info": null
    },
    {
        "title": "纳粟",
        "author": "白居易",
        "content": "有吏夜叩门，高声催纳粟。\n家人不待晓，场上张灯烛。\n扬簸净如珠，一车三十斛。\n犹忧纳不中，鞭责及僮仆。\n昔余谬从事，内媿才不足。\n连授四命官，坐尸十年禄。\n常闻古人语，损益周必復。\n今日谅甘心，还他太仓谷。",
        "dynasty": "唐",
        "collection_info": null
    },
    {
        "title": "薛中丞",
        "author": "白居易",
        "content": "百人无一直，百直无一遇。\n借问遇者谁，正人行得路。\n中丞薜存诚，守直心甚固。\n皇明烛如日，再使秉王度。\n奸豪与佞巧，非不憎且惧。\n直道渐光明，邪谋难盖覆。\n每因匪躬节，知有匡时具。\n张为坠网纲，倚作颓檐柱。\n悠哉上天意，报施纷回互。\n自古已冥茫，从今尤不谕。\n岂与小人意，昏然同好恶。\n不然君子人，何反如朝露。\n裴相昨已夭，薛君今又去。\n以我惜贤心，五年如旦暮。\n况闻善人命，长短繫运数。\n今我一涕零，岂为中丞故。",
        "dynasty": "唐",
        "collection_info": null
    },
    {
        "title": "秋池二首 一",
        "author": "白居易",
        "content": "前池秋始半，卉物多摧坏。\n欲暮槿先萎，未霜荷已败。\n默然有所感，可以从兹诫。\n本不种松筠，早雕何足怪。",
        "dynasty": "唐",
        "collection_info": null
    },
    {
        "title": "秋池二首 二",
        "author": "白居易",
        "content": "凿池贮秋水，中有苹与芰。\n天旱水暗消，塌然委空地。\n有似泛泛者，附离权与贵。\n一旦恩势移，相随共顦顇。",
        "dynasty": "唐",
        "collection_info": null
    },
    {
        "title": "夏旱",
        "author": "白居易",
        "content": "太阴不离毕，太岁仍在午。\n旱日与炎风，枯燋我田亩。\n金石欲销铄，况兹禾与黍。\n嗸嗸万族中，唯农最辛苦。\n悯然望岁者，出门何所覩。\n但见棘与茨，罗生徧场圃。\n恶苗承沴气，欣然得其所。\n感此因问天，可能长不雨。",
        "dynasty": "唐",
        "collection_info": null
    },
    {
        "title": "谕友",
        "author": "白居易",
        "content": "昨夜霜一降，杀君庭中槐。\n干叶不待黄，索索飞下来。\n怜君感节物，晨起步前阶。\n临风蹋叶立，半日颜色哀。\n西望长安城，歌钟十二街。\n何人不欢乐，君独心悠哉。\n白日头上走，朱颜镜中颓。\n平生青云心，销化成死灰。\n我今赠一言，胜饮酒千杯。\n其言虽甚鄙，可破悒悒怀。\n朱门有勋贵，陋巷有颜回。\n穷通各问命，不繫才不才。\n推此自豁豁，不必待安排。",
        "dynasty": "唐",
        "collection_info": null
    },
    {
        "title": "丘中有一士二首 一",
        "author": "白居易",
        "content": "丘中有一士，不知其姓名。\n面色不忧苦，血气常和平。\n每选隙地居，不蹋要路行。\n举动无尤悔，物莫与之争。\n藜藿不充肠，布褐不蔽形。\n终岁守穷饿，而无嗟叹声。\n岂是爱贫贱，深知时俗情。\n勿矜罗弋巧，鸾鹤在冥冥。",
        "dynasty": "唐",
        "collection_info": null
    },
    {
        "title": "丘中有一士二首 二",
        "author": "白居易",
        "content": "丘中有一士，守道岁月深。\n行披带索衣，坐拍无弦琴。\n不饮浊泉水，不息曲木阴。\n所逢苟非义，粪土千黄金。\n乡人化其风，熏如兰在林。\n智愚与强弱，不忍相欺侵。\n我欲访其人，将行復沈吟。\n何必见其面，但在学其心。",
        "dynasty": "唐",
        "collection_info": null
    },
    {
        "title": "新制布裘",
        "author": "白居易",
        "content": "桂布白似雪，吴绵輭于云。\n布重绵且厚，为裘有余温。\n朝拥坐至暮，夜覆眠达晨。\n谁知严冬月，支体暖如春。\n中夕忽有念，抚裘起逡巡。\n丈夫贵兼济，岂独善一身。\n安得万里裘，盖裹周四垠。\n稳暖皆如我，天下无寒人。",
        "dynasty": "唐",
        "collection_info": null
    },
    {
        "title": "杏园中枣树",
        "author": "白居易",
        "content": "人言百果中，唯枣凡且鄙。\n皮皴似龟手，叶小如鼠耳。\n胡为不自知，生花此园裏。\n岂宜遇攀玩，幸免遭伤毁。\n二月曲江头，杂英红旖旎。\n枣亦在其间，如嫫对西子。\n东风不择木，吹喣长未已。\n眼看欲合抱，得尽生生理。\n寄言游春客，乞君一迴视。\n君爱绕指柔，从君怜柳杞。\n君求悦目艳，不敢争桃李。\n君若作大车，轮轴材须此。",
        "dynasty": "唐",
        "collection_info": null
    },
    {
        "title": "虾蟇",
        "author": "白居易",
        "content": "嘉鱼荐宗朝，灵龟贡邦家。\n应龙能致雨，润我百谷芽。\n蠢蠢水族中，无用者虾蟇。\n形秽肌肉腥，出没于泥沙。\n六月七月交，时雨正滂沱。\n虾蟇得其志，快乐无以加。\n地既蕃其生，使之族类多。\n天又与其声，得以相諠譁。\n岂惟玉池上，汚君清冷波。\n可独瑶瑟前，乱君鹿鸣歌。\n常恐飞上天，跳跃随姮娥。\n往往蚀明月，遣君无奈何。",
        "dynasty": "唐",
        "collection_info": null
    },
    {
        "title": "寄隐者",
        "author": "白居易",
        "content": "卖药向都城，行憩青门树。\n道逢驰驿者，色有非常惧。\n亲族走相送，欲别不敢住。\n私怪问道旁，何人復何故。\n云是右丞相，当国握枢务。\n禄厚食万钱，恩深日三顾。\n昨日延英对，今日崖州去。\n由来君臣间，宠辱在朝暮。\n青青东郊草，中有归山路。\n归去卧云人，谋身计非误。",
        "dynasty": "唐",
        "collection_info": null
    },
    {
        "title": "放鱼",
        "author": "白居易",
        "content": "晓日提竹篮，家僮买春蔬。\n青青芹蕨下，迭卧双白鱼。\n无声但呀呀，以气相喣濡。\n倾篮写地上，拨刺长尺余。\n岂唯刀机忧，坐见蝼蚁图。\n脱泉虽已久，得水犹可苏。\n放之小池中，且用救干枯。\n水小池窄狭，动尾触四隅。\n一时幸苟活，久远将何如。\n怜其不得所，移放于南湖。\n南湖连西江，好去勿踟蹰。\n施恩即望报，吾非斯人徒。\n不须泥沙底，辛苦觅明珠。",
        "dynasty": "唐",
        "collection_info": null
    },
    {
        "title": "文柏床",
        "author": "白居易",
        "content": "陵上有老柏，柯叶寒苍苍。\n朝为风烟树，暮为宴寝床。\n以其多奇文，宜升君子堂。\n刮削露节目，拂拭生辉光。\n玄斑状貍首，素质如截肪。\n虽充悦目玩，终乏周身防。\n华彩诚可爱，生理苦已伤。\n方知自残者，为有好文章。",
        "dynasty": "唐",
        "collection_info": null
    },
    {
        "title": "浔阳三题 庐山桂",
        "author": "白居易",
        "content": "偃蹇月中桂，结根依青天。\n天风绕月起，吹子下人间。\n飘零委何处，乃落匡庐山。\n生为石上桂，叶如翦碧鲜。\n枝干日长大，根荄日牢坚。\n不归天上月，空老山中年。\n庐山去咸阳，道里三四千。\n无人为移植，得入上林园。\n不及红花树，长栽温室前。",
        "dynasty": "唐",
        "collection_info": null
    },
    {
        "title": "浔阳三题 湓浦竹",
        "author": "白居易",
        "content": "浔阳十月天，天气仍温燠。\n有霜不杀草，有风不落木。\n玄冥气力薄，草木冬犹绿。\n谁肯湓浦头，回眼看修竹。\n其有顾盼者，持刀斩且束。\n剖劈青琅玕，家家盖墙屋。\n吾闻汾晋间，竹少重如玉。\n胡为取轻贱，生此西江曲。",
        "dynasty": "唐",
        "collection_info": null
    },
    {
        "title": "浔阳三题 东林寺白莲",
        "author": "白居易",
        "content": "东林北塘水，湛湛见底清。\n中生白芙蓉，菡萏三百茎。\n白日发光彩，清飙散芳馨。\n洩香银囊破，泻露玉盘倾。\n我惭尘垢眼，见此琼瑶英。\n乃知红莲花，虚得清净名。\n夏萼敷未歇，秋房结纔成。\n夜深众僧寝，独起绕池行。\n欲收一颗子，寄向长安城。\n但恐出山去，人间种不生。",
        "dynasty": "唐",
        "collection_info": null
    },
    {
        "title": "大水",
        "author": "白居易",
        "content": "浔阳郊郭间，大水岁一至。\n闾阎半飘荡，城堞多倾坠。\n苍茫生海色，渺漫连空翠。\n风卷白波飜，日煎红浪沸。\n工商彻屋去，牛马登山避。\n况当率税时，颇害农桑事。\n独有佣舟子，鼓枻生意气。\n不知万人灾，自觅锥刀利。\n吾无奈尔何，尔非久得志。\n九月霜降后，水涸为平地。",
        "dynasty": "唐",
        "collection_info": null
    },
    {
        "title": "续古诗十首 一",
        "author": "白居易",
        "content": "戚戚復戚戚，送君远行役。\n行役非中原，海外黄沙碛。\n伶俜独居妾，迢遰长征客。\n君望功名归，妾忧生死隔。\n谁家无夫妇，何人不离坼。\n所恨薄命身，嫁迟别日迫。\n妾身有存殁，妾心无改易。\n生作闺中妇，死作山头石。",
        "dynasty": "唐",
        "collection_info": null
    },
    {
        "title": "续古诗十首 二",
        "author": "白居易",
        "content": "掩泪别乡里，飘飖将远行。\n茫茫绿野中，春尽孤客情。\n驱马上丘陇，高低路不平。\n风吹棠棃花，啼鸟时一声。\n古墓何代人，不知姓与名。\n化作路傍土，年年春草生。\n感彼忽自悟，今我何营营。",
        "dynasty": "唐",
        "collection_info": null
    },
    {
        "title": "续古诗十首 三",
        "author": "白居易",
        "content": "朝采山上薇，暮采山上薇。\n岁晏薇亦尽，饥来何所为。\n坐饮白石水，手把青松枝。\n击节独长謌，其声清且悲。\n枥马非不肥，所苦常絷维。\n豢豕非不饱，所忧竟为牺。\n行行歌此曲，以慰常苦饥。",
        "dynasty": "唐",
        "collection_info": null
    },
    {
        "title": "续古诗十首 四",
        "author": "白居易",
        "content": "雨露长纤草，山苗高入云。\n风雪折劲木，涧松摧为薪。\n风摧此何意，雨长彼何因。\n百丈涧底死，寸茎山上春。\n可怜苦节士，感此涕盈巾。",
        "dynasty": "唐",
        "collection_info": null
    },
    {
        "title": "续古诗十首 五",
        "author": "白居易",
        "content": "窈窕双鬟女，容德俱如玉。\n昼居不踰阈，夜行常秉烛。\n气如含露兰，心如贯霜竹。\n宜当备嫔御，胡为守幽独。\n无媒不得选，年忽过三六。\n岁暮望汉宫，谁在黄金屋。\n邯郸进倡女，能唱黄花曲。\n一曲称君心，恩荣连九族。",
        "dynasty": "唐",
        "collection_info": null
    },
    {
        "title": "续古诗十首 六",
        "author": "白居易",
        "content": "栖栖远方士，读书三十年。\n业成无知己，徒步来入关。\n长安多王候，英俊竞攀援。\n幸随众宾末，得厕门馆间。\n东閤有旨酒，中堂有管弦。\n何为向隅客，对此不开颜。\n富贵无是非，主人终日欢。\n贫贱多悔尤，客子中夜叹。\n归去復归去，故乡贫亦安。",
        "dynasty": "唐",
        "collection_info": null
    },
    {
        "title": "续古诗十首 七",
        "author": "白居易",
        "content": "凉风飘嘉树，日夜减芳华。\n下有感秋妇，攀条苦悲嗟。\n我本幽闲女，结髮事豪家。\n豪家多婢仆，门内颇骄奢。\n良人近封候，出入鸣玉珂。\n自从富贵来，恩薄谗言多。\n冢妇独守礼，羣妾互奇衺。\n但信言有玷，不察心无瑕。\n容光未销歇，欢爱忽蹉跎。\n何意掌上玉，化为眼中砂。\n盈盈一尺水，浩浩千丈河。\n勿言小大异，随分有风波。\n闺房犹復尔，邦国当如何。",
        "dynasty": "唐",
        "collection_info": null
    },
    {
        "title": "续古诗十首 八",
        "author": "白居易",
        "content": "心亦无所迫，身亦无所拘。\n何为肠中气，郁郁不得舒。\n不舒良有以，同心久离居。\n五年不见面，三年不得书。\n念此令人老，抱膝坐长吁。\n岂无盈尊酒，非君谁与娱。",
        "dynasty": "唐",
        "collection_info": null
    },
    {
        "title": "续古诗十首 九",
        "author": "白居易",
        "content": "揽衣出门行，游观绕林渠。\n澹澹春水暖，东风生绿蒲。\n上有和鸣雁，下有掉尾鱼。\n飞沈一何乐，鳞羽各有徒。\n而我方独处，不与之子俱。\n顾彼自伤己，禽鱼之不如。\n出游欲遣忧，孰知忧有余。",
        "dynasty": "唐",
        "collection_info": null
    },
    {
        "title": "续古诗十首 十",
        "author": "白居易",
        "content": "春旦日初出，曈曈耀晨辉。\n草木照未远，浮云已蔽之。\n天地黯以晦，当午如昏时。\n虽有东南风，力微不能吹。\n中园何所有，满地青青葵。\n阳光委云上，倾心欲何依。",
        "dynasty": "唐",
        "collection_info": null
    },
    {
        "title": "秦中吟十首 议婚",
        "author": "白居易",
        "content": "天下无正声，悦耳即为娱。\n人间无正色，悦目即为姝。\n颜色非相远，贫富则有殊。\n贫为时所弃，富为时所趋。\n红楼富家女，金缕绣罗襦。\n见人不敛手，娇痴二八初。\n母兄未开口，已嫁不须臾。\n绿窗贫家女，寂莫二十余。\n荆钗不直钱，衣上无真珠。\n几迴人欲聘，临日又踟蹰。\n主人会良媒，置酒满玉壶。\n四座且勿饮，听我歌两途。\n富家女易嫁，嫁早轻其夫。\n贫家女难嫁，嫁晚孝于姑。\n闻君欲娶妇，娶妇意何如。",
        "dynasty": "唐",
        "collection_info": null
    },
    {
        "title": "秦中吟十首 重赋",
        "author": "白居易",
        "content": "厚地植桑麻，所要济生民。\n生民理布帛，所求活一身。\n身外充征赋，上以奉君亲。\n国家定两税，本意在爱人。\n厥初防其淫，明敕内外臣。\n税外加一物，皆以枉法论。\n奈何岁月久，贪吏得因循。\n浚我以求宠，敛索无冬春。\n织绢未成匹，缲丝未盈斤。\n里胥迫我纳，不许暂逡巡。\n岁暮天地闭，阴风生破村。\n夜深烟火尽，霰雪白纷纷。\n幼者形不蔽，老者体无温。\n悲喘与寒气，幷入鼻中辛。\n昨日输残税，因窥官库门。\n缯帛如山积，丝絮如云屯。\n号为羡余物，随月献至尊。\n夺我身上暖，买尔眼前恩。\n进入琼林库，岁久化为尘。",
        "dynasty": "唐",
        "collection_info": null
    },
    {
        "title": "秦中吟十首 伤宅",
        "author": "白居易",
        "content": "谁家起甲第，朱门大道边。\n丰屋中栉比，高墙外迴环。\n纍纍六七堂，栋宇相连延。\n一堂费百万，郁郁起青烟。\n洞房温且清，寒暑不能干。\n高堂虚且迥，坐卧见南山。\n绕廊柴藤架，夹砌红药栏。\n攀枝摘樱桃，带花移牡丹。\n主人此中坐，十载为大官。\n厨有臭败肉，库有贯朽钱。\n谁能将我语，问尔骨肉间。\n岂无穷贱者，忍不救饥寒。\n如何奉一身，直欲保千年。\n不见马家宅，今作奉诚园。",
        "dynasty": "唐",
        "collection_info": null
    },
    {
        "title": "秦中吟十首 伤友",
        "author": "白居易",
        "content": "陋巷孤寒士，出门苦恓恓。\n虽云志气高，岂免颜色低。\n平生同门友，通籍在金闺。\n曩者胶漆契，迩来云雨睽。\n正逢下朝归，轩骑五门西。\n是时天久阴，三日雨凄凄。\n蹇驴避路立，肥马当风嘶。\n迴头忘相识，占道上沙堤。\n昔年洛阳社，贫贱相提携。\n今日长安道，对面隔云泥。\n近日多如此，非君独惨悽。\n死生不变者，唯闻任与黎。",
        "dynasty": "唐",
        "collection_info": null
    },
    {
        "title": "秦中吟十首 不致仕",
        "author": "白居易",
        "content": "七十而致仕，礼法有明文。\n何乃贪荣者，斯言如不闻。\n可怜八九十，齿堕双眸昏。\n朝露贪名利，夕阳忧子孙。\n挂冠顾翠緌，悬车惜朱轮。\n金章腰不胜，伛偻入君门。\n谁不爱富贵，谁不恋君恩。\n年高须告老，名遂合退身。\n少时共嗤诮，晚岁多因循。\n贤哉汉二疏，彼独是何人。\n寂莫东门路，无人继去尘。",
        "dynasty": "唐",
        "collection_info": null
    },
    {
        "title": "秦中吟十首 立碑",
        "author": "白居易",
        "content": "勋德既下衰，文章亦陵夷。\n但见山中石，立作路旁碑。\n铭勋悉太公，叙德皆仲尼。\n復以多为贵，千言直万赀。\n为文彼何人，想见下笔时。\n但欲愚者悦，不思贤者嗤。\n岂独贤者嗤，仍传后代疑。\n古石苍苔字，安知是媿词。\n我闻望江县，曲令抚惸嫠。\n在官有仁政，名不闻京师。\n身殁欲归葬，百姓遮路岐。\n攀辕不得归，留葬此江湄。\n至今道其名，男女涕皆垂。\n无人立碑碣，唯有邑人知。",
        "dynasty": "唐",
        "collection_info": null
    },
    {
        "title": "秦中吟十首 轻肥",
        "author": "白居易",
        "content": "意气骄满路，鞍马光照尘。\n借问何为者，人称是内臣。\n朱绂皆大夫，紫绶或将军。\n夸赴军中宴，走马去如云。\n尊罍溢九酝，水陆罗八珍。\n果擘洞庭橘，脍切天池鳞。\n食饱心自若，酒酣气益振。\n是岁江南旱，衢州人食人。",
        "dynasty": "唐",
        "collection_info": null
    },
    {
        "title": "秦中吟十首 五弦",
        "author": "白居易",
        "content": "清歌且罢唱，红袂亦停舞。\n赵叟抱五弦，宛转当胸抚。\n大声麄若散，飒飒风和雨。\n小声细欲绝，切切鬼神语。\n又如鹊报喜，转作猨啼苦。\n十指无定音，颠倒宫征羽。\n坐客闻此声，形神若无主。\n行客闻此声，驻足不能举。\n嗟嗟俗人耳，好今不好古。\n所以绿窗琴，日日生尘土。",
        "dynasty": "唐",
        "collection_info": null
    },
    {
        "title": "秦中吟十首 歌舞",
        "author": "白居易",
        "content": "秦中岁云暮，大雪满皇州。\n雪中退朝者，朱紫尽公候。\n贵有风雪兴，富无饥寒忧。\n所营唯第宅，所务在追游。\n朱门车马客，红烛歌舞楼。\n欢酣促密坐，醉暖脱重裘。\n秋官为主人，廷尉居上头。\n日中为一乐，夜半不能休。\n岂知阌乡狱，中有冻死囚。",
        "dynasty": "唐",
        "collection_info": null
    },
    {
        "title": "秦中吟十首 买花",
        "author": "白居易",
        "content": "帝城春欲暮，喧喧车马度。\n共道牡丹时，相随买花去。\n贵贱无常价，酬直看花数。\n灼灼百朵红，戋戋五束素。\n上张幄幕庇，旁织巴篱护。\n水洒復泥封，移来色如故。\n家家习为俗，人人迷不悟。\n有一田舍翁，偶来买花处。\n低头独长叹，此叹无人喻。\n一丛深色花，十户中人赋。",
        "dynasty": "唐",
        "collection_info": null
    },
    {
        "title": "赠友五首 一",
        "author": "白居易",
        "content": "一年十二月，每月有常令。\n君出臣奉行，谓之握金镜。\n由兹六气顺，以遂万物性。\n时令一反常，生灵受其病。\n周汉德下衰，王风始不竞。\n又从斩鼌错，诸侯益强盛。\n百里不同禁，四时自为政。\n盛夏兴土功，方春剿人命。\n谁能救其失，待君佐邦柄。\n峨峨象魏门，悬法彝伦正。",
        "dynasty": "唐",
        "collection_info": null
    },
    {
        "title": "赠友五首 二",
        "author": "白居易",
        "content": "银生楚山曲，金生鄱溪滨。\n南人弃农业，求之多苦辛。\n披砂復凿石，矻矻无冬春。\n手足尽皴胝，爱利不爱身。\n畬田既慵斫，稻田亦懒耘。\n相携作游手，皆道求金银。\n毕竟金与银，何殊泥与尘。\n且非衣食物，不济饥寒人。\n弃本以趋末，日富而岁贫。\n所以先圣王，弃藏不为珍。\n谁能反古风，待君秉国钧。\n捐金復抵璧，勿使劳生民。",
        "dynasty": "唐",
        "collection_info": null
    },
    {
        "title": "赠友五首 三",
        "author": "白居易",
        "content": "私家无钱炉，平地无铜山。\n胡为秋夏税，岁岁输铜钱。\n钱力日已重，农力日已殚。\n贱粜粟与麦，贱贸丝与绵。\n岁暮衣食尽，焉得无饥寒。\n吾闻国之初，有制垂不刊。\n庸必算丁口，租必计桑田。\n不求土所无，不强人所难。\n量入以为出，上足下亦安。\n兵兴一变法，兵息遂不还。\n使我农桑人，顦顇畎亩间。\n谁能革此弊，待君秉利权。\n復彼租庸法，令如贞观年。",
        "dynasty": "唐",
        "collection_info": null
    },
    {
        "title": "赠友五首 四",
        "author": "白居易",
        "content": "京师四方则，王化之本根。\n长吏久于政，然后风教敦。\n如何尹京者，迁次不逡巡。\n请君屈指数，十年十五人。\n科条日相矫，吏力亦已勤。\n宽猛政不一，民心安得淳。\n九州雍为首，羣牧之所遵。\n天下率如此，何以安吾民。\n谁能变此法，待君赞弥纶。\n慎择循良吏，令其长子孙。",
        "dynasty": "唐",
        "collection_info": null
    },
    {
        "title": "赠友五首 五",
        "author": "白居易",
        "content": "三十男有室，二十女有归。\n近代多离乱，婚姻多过期。\n嫁娶既不早，生育常苦迟。\n儿女未成人，父母已衰羸。\n凡人贵达日，多在长大时。\n欲报亲不待，孝心无所施。\n哀哉三牲养，少得及庭闱。\n惜哉万钟粟，多用饱妻儿。\n谁能正婚礼，待君张国维。\n庶使孝子心，皆无风树悲。",
        "dynasty": "唐",
        "collection_info": null
    },
    {
        "title": "寓意诗五首 一",
        "author": "白居易",
        "content": "豫樟生深山，七年而后知。\n挺高二百尺，本末皆十围。\n天子建明堂，此材独中规。\n匠人执斤墨，采度将有期。\n孟冬草木枯，烈火燎山陂。\n疾风吹猛燄，从根烧到枝。\n养材三十年，方成栋梁姿。\n一朝为灰烬，柯叶无孑遗。\n地虽生尔材，天不与尔时。\n不如粪土英，犹有人掇之。\n已矣勿重陈，重陈令人悲。\n不悲焚烧苦，但悲采用迟。",
        "dynasty": "唐",
        "collection_info": null
    },
    {
        "title": "寓意诗五首 二",
        "author": "白居易",
        "content": "赫赫京内史，炎炎中书郎。\n昨传征拜日，恩赐颇殊常。\n貂冠水苍玉，紫绶黄金章。\n佩服身未暖，已闻窜遐荒。\n亲戚不得别，吞声泣路旁。\n宾客亦已散，门前雀罗张。\n富贵来不久，倏如瓦沟霜。\n权势去尤速，瞥若石火光。\n不如守贫贱，贫贱可久长。\n传语宦游子，且来归故乡。",
        "dynasty": "唐",
        "collection_info": null
    },
    {
        "title": "寓意诗五首 三",
        "author": "白居易",
        "content": "促织不成章，提壶但闻声。\n嗟哉虫与鸟，无实有虚名。\n与君定交日，久要如弟兄。\n何以示诚信，白水指为盟。\n云雨一为别，飞沈两难幷。\n君为得风鹏，我为失水鲸。\n音信日已疎，恩分日已轻。\n穷通尚如此，何况死与生。\n乃知择交难，须有知人明。\n莫将山上松，结託水上萍。",
        "dynasty": "唐",
        "collection_info": null
    },
    {
        "title": "寓意诗五首 四",
        "author": "白居易",
        "content": "翩翩两玄鸟，本是同巢燕。\n分飞来几时，秋夏炎凉变。\n一宿蓬筚庐，一栖明光殿。\n偶因衔泥处，復得重相见。\n彼矜杏梁贵，此嗟茅栋贱。\n眼看秋社至，两处俱难恋。\n所託各暂时，胡为相叹羡。",
        "dynasty": "唐",
        "collection_info": null
    },
    {
        "title": "寓意诗五首 五",
        "author": "白居易",
        "content": "婆娑园中树，根株大合围。\n蠢尔树间虫，形质一何微。\n孰谓虫之微，虫蠹已无期。\n孰谓树之大，花叶有衰时。\n花衰夏未实，叶病秋先萎。\n树心半为土，观者安得知。\n借问虫何在，在身不在枝。\n借问虫何食，食心不食皮。\n岂无啄木鸟，觜长将何为。",
        "dynasty": "唐",
        "collection_info": null
    },
    {
        "title": "读史五首 一",
        "author": "白居易",
        "content": "楚怀放灵均，国政亦荒淫。\n彷徨未忍决，绕泽行悲吟。\n汉文疑贾生，谪置湘之阴。\n是时刑方措，此去难为心。\n士生一代间，谁不有浮沈。\n良时真可惜，乱世何足钦。\n乃知汨罗恨，未抵长沙深。",
        "dynasty": "唐",
        "collection_info": null
    },
    {
        "title": "读史五首 二",
        "author": "白居易",
        "content": "祸患如棼丝，其来无端绪。\n马迁下蚕室，嵇康就囹圄。\n抱冤志气屈，忍耻形神沮。\n当彼戮辱时，奋飞无翅羽。\n商山有黄绮，颍川有巢许。\n何不从之游？超然离网罟。\n山林少羁鞅，世路多艰阻。\n寄谢伐檀人，慎勿嗟穷处。",
        "dynasty": "唐",
        "collection_info": null
    },
    {
        "title": "读史五首 三",
        "author": "白居易",
        "content": "汉日大江军，少为乞食子。\n秦时故列侯，老作锄瓜士。\n春华何暐晔，园中发桃李。\n秋风忽萧条，堂上生荆杞。\n深谷变为岸，桑田成海水。\n势去未须悲，时来何足喜。\n寄言荣枯者，反復殊未已。",
        "dynasty": "唐",
        "collection_info": null
    },
    {
        "title": "读史五首 四",
        "author": "白居易",
        "content": "含沙射人影，虽病人不知。\n巧言构人罪，至死人不疑。\n掇蠭杀爱子，掩鼻戮宠姬。\n弘恭陷萧望，赵高谋李斯。\n阴德既必报，阴祸岂虚施。\n人事虽可罔，天道终难欺。\n明则有刑辟，幽则有神祗。\n苟免勿私喜，鬼得而诛之。",
        "dynasty": "唐",
        "collection_info": null
    },
    {
        "title": "读史五首 五",
        "author": "白居易",
        "content": "季子顦顇时，妇见不下机。\n买臣负薪日，妻亦弃如遗。\n一朝黄金多，佩印衣锦归。\n去妻不敢视，妇嫂强依依。\n富贵家人重，贫贱妻子欺。\n奈何贫富间，可移亲爱志。\n遂使中人心，汲汲求富贵。\n又令下人力，各竞锥刀利。\n随分归舍来，一取妻孥意。",
        "dynasty": "唐",
        "collection_info": null
    },
    {
        "title": "和荅诗十首 和思归乐",
        "author": "白居易",
        "content": "山中不栖鸟，夜半声嘤嘤。\n似道思归乐，行人掩泣听。\n皆疑此山路，迁客多南征。\n忧愤气不散，结化为精灵。\n我谓此山鸟，本不因人生。\n人心自怀土，想作思归鸣。\n孟尝平居时，娱耳琴泠泠。\n雍门一言感，未奏泪霑缨。\n魏武铜雀妓，日与欢乐幷。\n一旦西陵望，欲歌先涕零。\n峡猨亦何意，陇水復何情。\n为入愁人耳，皆为肠断声。\n请看元侍御，亦宿此邮亭。\n因听思归鸟，神气独安宁。\n问君何以然，道胜心自平。\n虽为南迁客，如在长安城。\n云得此道来，何虑復何营。\n穷达有前定，忧喜无交争。\n所以事君日，持宪立大庭。\n虽有迴天力，挠之终不倾。\n况始三十余，年少有直名。\n心中志气大，眼前爵禄轻。\n君恩若雨露，君威若雷霆。\n退不苟免难，进不曲求荣。\n在火辨玉性，经霜识松贞。\n展禽任三黜，灵均长独醒。\n获戾自东洛，贬官向南荆。\n再拜辞阙下，长揖别公卿。\n荆州又非远，驿路半月程。\n汉水照天碧，楚山插云青。\n江陵橘似珠，宜城酒如饧。\n谁谓谴谪去，未妨游赏行。\n人生百岁内，天地暂寓形。\n太仓一稊米，大海一浮萍。\n身委逍遥篇，心付头陀经。\n尚达死生观，宁为宠辱惊。\n中怀苟有主，外物安能萦。\n任意思归乐，声声啼到明。",
        "dynasty": "唐",
        "collection_info": null
    },
    {
        "title": "和荅诗十首 和阳城驿",
        "author": "白居易",
        "content": "商山阳城驿，中有叹者谁。\n云是元监察，江陵谪去时。\n忽见此驿名，良久涕欲垂。\n何故阳道州，名姓同于斯。\n怜君一寸心，宠辱誓不移。\n疾恶若巷伯，好贤如缁衣。\n沈吟不能去，意者欲改为。\n改为避贤驿，大署于门楣。\n荆人爱羊祜，户曹改为辞。\n一字不忍道，况兼姓呼之。\n因题八百言，言直文甚奇。\n诗成寄与我，锵若金和丝。\n上言阳公行，友悌无等夷。\n骨肉同衾裯，至死不相离。\n次言阳公迹，夏邑始栖迟。\n乡人化其风，少长皆孝慈。\n次言阳公道，终日对酒巵。\n兄弟笑相顾，醉貌红怡怡。\n次言阳公节，謇謇居谏司。\n誓心除国蠹，决死犯天威。\n终言阳公命，左迁天一涯。\n道州炎瘴地，身不得生归。\n一一皆实录，事事无孑遗。\n凡是为善者，闻之恻然悲。\n道州既已矣，往者不可追。\n何世无其人，来者亦可思。\n愿以君子文，告彼大乐师。\n附于雅歌末，奏之白玉墀。\n天子闻此章，教化如法施。\n直谏从如流，佞臣恶如疵。\n宰相闻此章，政柄端正持。\n进贤不知倦，去邪勿復疑。\n宪臣闻此章，不敢怀依违。\n谏官闻此章，不忍纵诡随。\n然后告史氏，旧史有前规。\n若作阳公传，欲令后世知。\n不劳叙世家，不用费文辞。\n但于国史上，全录元稹诗。",
        "dynasty": "唐",
        "collection_info": null
    },
    {
        "title": "和荅诗十首 荅桐花",
        "author": "白居易",
        "content": "山木多蓊郁，兹桐独亭亭。\n叶重碧云片，花簇紫霞英。\n是时三月天，春暖山雨晴。\n夜色向月浅，闇香随风轻。\n行者多商贾，居者悉黎氓。\n无人解赏爱，有客独屏营。\n手攀花枝立，足蹋花影行。\n生怜不得所，死欲扬其声。\n截为天子琴，刻作古人形。\n云待我成器，荐之于穆清。\n诚是君子心，恐非草木情。\n胡为爱其华，而反伤其生。\n老龟被刳肠，不如无神灵。\n雄鸡自断尾，不愿为牺牲。\n况此好颜色，花紫叶青青。\n宜遂天地性，忍加刀斧刑。\n我思五丁力，拔入九重城。\n当君正殿栽，花叶生光晶。\n上对月中桂，下覆阶前蓂。\n泛拂香炉烟，隐映斧藻屏。\n为君布绿阴，当暑荫轩楹。\n沈沈绿满地，桃李不敢争。\n为君发清韵，风来如叩琼。\n泠泠声满耳，郑卫不足听。\n受君封植力，不独吐芬馨。\n助君行春令，开花应晴明。\n受君雨露恩，不独含芳荣。\n戒君无戏言，翦叶封弟兄。\n受君岁月功，不独资生成。\n为君长高枝，凤皇上头鸣。\n一鸣君万岁，寿如山不倾。\n再鸣万人泰，泰阶为之平。\n如何有此用，幽滞在岩垧。\n岁月不尔驻，孤芳坐凋零。\n请向桐枝上，为余题姓名。\n待余有势力，移尔献丹庭。",
        "dynasty": "唐",
        "collection_info": null
    },
    {
        "title": "和荅诗十首 和大觜乌",
        "author": "白居易",
        "content": "乌者种有二，名同性不同。\n觜小者慈孝，觜大者贪庸。\n觜大命又长，生来十余冬。\n物老颜色变，头毛白茸茸。\n飞来庭树上，初但惊儿童。\n老巫生奸计，与乌意潜通。\n云此非凡鸟，遥见起敬恭。\n千岁乃一出，喜贺主人翁。\n祥瑞来白日，神圣占知风。\n阴作北斗使，能为人吉凶。\n此乌所止家，家产日夜丰。\n上以致寿考，下可宜田农。\n主人富家子，身老心童蒙。\n随巫拜復祝，妇姑亦相从。\n杀鸡荐其肉，敬若禋六宗。\n乌喜张大觜，飞接在虚空。\n乌既饱羶腥，巫亦飨甘浓。\n乌巫互相利，不復两西东。\n日日营巢窟，稍稍近房栊。\n虽生八九子，谁辨其雌雄。\n羣雏又成长，众觜逞残凶。\n探巢吞燕卵，入蔟啄蚕虫。\n岂无乘秋隼，羁绊委高墉。\n但食乌残肉，无施搏击功。\n亦有能言鹦，翅碧觜距红。\n暂曾说乌罪，囚闭在深笼。\n青青窗前柳，郁郁井上桐。\n贪乌占栖息，慈乌独不容。\n慈鸟尔奚为，来往何憧憧。\n晓去先晨鼓，暮归后昏钟。\n辛苦尘土间，飞啄禾黍丛。\n得食将哺母，饥肠不自充。\n主人憎慈乌，命子削弹弓。\n弦续会稽竹，丸铸荆山铜。\n慈乌求母食，飞下尔庭中。\n数粒未入口，一丸已中胸。\n仰天号一声，似欲诉苍穹。\n反哺日未足，非是惜微躬。\n谁能持此冤，一为问化工。\n胡然大觜乌，竟得天年终。",
        "dynasty": "唐",
        "collection_info": null
    },
    {
        "title": "和荅诗十首 答四皓庙",
        "author": "白居易",
        "content": "天下有道见，无道卷怀之。\n此乃圣人语，吾闻诸仲尼。\n矫矫四先生，同禀希世资。\n随时有显晦，秉道无磷缁。\n秦皇肆暴虐，二世遘乱离。\n先生相随去，商岭采紫芝。\n君看秦狱中，戮辱者李斯。\n刘项争天下，谋臣竟悦随。\n先生如鸾鹤，去入冥冥飞。\n君看齐鼎中，焦烂者郦其。\n子房得沛公，自谓相遇迟。\n八难掉舌枢，三略役心机。\n辛苦十数年，昼夜形神疲。\n竟杂霸者道，徒称帝者师。\n子房尔则能，此非吾所宜。\n汉高之季年，嬖宠钟所私。\n冢嫡欲废夺，骨肉相忧疑。\n岂无子房口，口舌无所施。\n亦有陈平心，心计将何为。\n皤皤四先生，高冠危映眉。\n从容下南山，顾盼入东闱。\n前瞻惠太子，左右生羽仪。\n却顾戚夫人，楚舞无光辉。\n心不画一计，口不吐一词。\n闇定天下本，遂安刘氏危。\n子房吾则能，此非尔所知。\n先生道既光，太子礼甚卑。\n安车留不住，功成弃如遗。\n如彼旱天云，一雨百谷滋。\n泽则在天下，云復归稀夷。\n勿高巢与由，勿尚吕与伊。\n巢由往不返，伊吕去不归。\n岂如四先生，出处两逶迤。\n何必长隐逸，何必长济时。\n由来圣人道，无朕不可窥。\n卷之不盈握，舒之亘八陲。\n先生道甚明，夫子犹或非。\n愿子辨其惑，为予吟此诗。",
        "dynasty": "唐",
        "collection_info": null
    },
    {
        "title": "和荅诗十首 和雉媒",
        "author": "白居易",
        "content": "吟君雉媒什，一哂一復叹。\n和之一何晚，今日乃成篇。\n岂唯鸟有之，抑亦人復然。\n张陈刎颈交，竟以势不完。\n至今不平气，塞绝泜水源。\n赵襄骨肉亲，亦以利相残。\n至今不善名，高于磨笄山。\n况此笼中雉，志在饮啄间。\n稻粱暂入口，性已随人迁。\n身苦亦自忘，同族何足言。\n但恨为媒拙，不足以自全。\n劝君今日后，养鸟养青鸾。\n青鸾一失侣，至死守孤单。\n劝君今日后，结客结任安。\n主人宾客去，独住在门阑。",
        "dynasty": "唐",
        "collection_info": null
    },
    {
        "title": "和荅诗十首 和松树",
        "author": "白居易",
        "content": "亭亭山上松，一一生朝阳。\n森耸上参天，柯条百尺长。\n漠漠尘中槐，两两夹康庄。\n婆娑低覆地，枝干亦寻常。\n八月白露降，槐叶次第黄。\n岁暮满山雪，松色郁青苍。\n彼如君子心，秉操贯冰霜。\n此如小人面，变态随炎凉。\n共知松胜槐，诚欲栽道傍。\n粪土种瑶草，瑶草终不芳。\n尚可以斧斤，伐之为栋梁。\n杀身获其所，为君构明堂。\n不然终天年，老死在南冈。\n不愿亚枝叶，低随槐树行。",
        "dynasty": "唐",
        "collection_info": null
    },
    {
        "title": "和荅诗十首 荅箭镞",
        "author": "白居易",
        "content": "矢人职司忧，为箭恐不精。\n精在利其镞，错磨锋镝成。\n插以青竹簳，羽之赤雁翎。\n勿言分寸铁，为用乃长兵。\n闻有狗盗者，昼伏夜潜行。\n摩弓拭箭镞，夜射不待明。\n一盗既流血，百犬同吠声。\n狺狺嘷不已，主人为之惊。\n盗心憎主人，主人不知情。\n反责镞太利，矢人获罪名。\n寄言控弦者，愿君少留听。\n何不向西射？西天有狼星。\n何不向东射？东海有长鲸。\n不然学仁贵，三矢平虏庭。\n不然学仲连，一发下燕城。\n胡为射小盗，此用无乃轻。\n徒霑一点血，虚汚箭头腥。",
        "dynasty": "唐",
        "collection_info": null
    },
    {
        "title": "和荅诗十首 和古社",
        "author": "白居易",
        "content": "废村多年树，生在古社隈。\n为作妖狐窟，心空身未摧。\n妖狐变美女，社树成楼台。\n黄昏行人过，见者心裴回。\n饥鵰竟不捉，老犬反为媒。\n岁媚少年客，十去九不迴。\n昨夜云雨合，烈风驱迅雷。\n风拔树根出，雷劈社坛开。\n飞电化为火，妖狐烧作灰。\n天明至其所，清旷无氛埃。\n旧地葺村落，新田闢荒莱。\n始知天降火，不必常为灾。\n勿谓神默默，勿谓天恢恢。\n勿喜犬不捕，勿夸鵰不猜。\n寄言狐媚者，天火有时来。",
        "dynasty": "唐",
        "collection_info": null
    },
    {
        "title": "和荅诗十首 和分水岭",
        "author": "白居易",
        "content": "高岭峻棱棱，细泉流亹亹。\n势分合不得，东西随所委。\n悠悠草蔓底，溅溅石罅裏。\n分流来几年，昼夜两如此。\n朝宗远不及，去海三千里。\n浸润小无功，山苗长旱死。\n萦纡用无所，奔迫流不已。\n唯作呜咽声，夜入行人耳。\n有源殊不竭，无坎终难止。\n同出而异流，君看何所似。\n有似骨肉亲，派别从兹始。\n又似势利交，波澜相背起。\n所以赠君诗，将君何所比。\n不比山上泉，比君井中水。",
        "dynasty": "唐",
        "collection_info": null
    },
    {
        "title": "有木诗八首 一",
        "author": "白居易",
        "content": "有木名弱柳，结根近清池。\n风烟借颜色，雨露助华滋。\n峨峨白雪花，袅袅青丝枝。\n渐密阴自庇，转高梢四垂。\n截枝扶为杖，輭弱不自持。\n折条用樊圃，柔脆非其宜。\n为树信可玩，论材何所施。\n可惜金堤地，栽之徒尔为。",
        "dynasty": "唐",
        "collection_info": null
    },
    {
        "title": "有木诗八首 二",
        "author": "白居易",
        "content": "有木名樱桃，得地早滋茂。\n叶密独承日，花繁偏受露。\n迎风闇摇动，引鸟潜来去。\n鸟啄子难成，风来枝莫住。\n低輭易攀玩，佳人屡迴顾。\n色求桃李饶，心向松筠妬。\n好是映墙花，本非当轩树。\n所以姓萧人，曾为伐樱赋。",
        "dynasty": "唐",
        "collection_info": null
    },
    {
        "title": "有木诗八首 三",
        "author": "白居易",
        "content": "有木秋不凋，青青在江北。\n谓为洞庭橘，美人自移植。\n上受顾盼恩，下勤浇溉力。\n实成乃是枳，臭苦不堪食。\n物有似是者，真僞何由识。\n美人默无言，对之长叹息。\n中含害物意，外矫凌霜色。\n仍向枝叶间，潜生刺如棘。",
        "dynasty": "唐",
        "collection_info": null
    },
    {
        "title": "有木诗八首 四",
        "author": "白居易",
        "content": "有木名杜棃，阴森覆丘壑。\n心蠹已空朽，根深尚盘薄。\n狐媚言语巧，鸟妖声音恶。\n凭此为巢穴，往来互栖託。\n四傍五六本，叶枝相交错。\n借问因何生，秋风吹子落。\n为长社坛下，无人敢芟斫。\n几度野火来，风迴烧不着。",
        "dynasty": "唐",
        "collection_info": null
    },
    {
        "title": "有木诗八首 五",
        "author": "白居易",
        "content": "有木香苒苒，山头生一蕟。\n主人不知名，移种近轩闼。\n爱其有芳味，因以调曲糵。\n前后曾饮者，十人无一活。\n岂徒悔封植，兼亦误采掇。\n试问识药人，始知名野葛。\n年深已滋蔓，刀斧不可伐。\n何时猛风来，为我连根拔。",
        "dynasty": "唐",
        "collection_info": null
    },
    {
        "title": "有木诗八首 六",
        "author": "白居易",
        "content": "有木名水柽，远望青童童。\n根株非劲挺，柯叶多蒙笼。\n彩翠色如柏，鳞皴皮似松。\n为同松柏类，得列嘉树中。\n枝弱不胜雪，势高常惧风。\n雪压低还举，风吹西復东。\n柔芳甚杨柳，早落先梧桐。\n惟有一堪赏，中心无蠹虫。",
        "dynasty": "唐",
        "collection_info": null
    },
    {
        "title": "有木诗八首 七",
        "author": "白居易",
        "content": "有木名凌霄，擢秀非孤标。\n偶依一株树，遂抽百尺条。\n託根附树身，开花寄树梢。\n自谓得其势，无因有动摇。\n一旦树摧倒，独立暂飘飖。\n疾风从东起，吹折不终朝。\n朝为拂云花，暮为委地樵。\n寄言立身者，勿学柔弱苗。",
        "dynasty": "唐",
        "collection_info": null
    },
    {
        "title": "有木诗八首 八",
        "author": "白居易",
        "content": "有木名丹桂，四时香馥馥。\n花团夜雪明，叶翦春云绿。\n风影清似水，霜枝冷如玉。\n独占小山幽，不容凡鸟宿。\n匠人爱芳直，裁截为厦屋。\n干细力未成，用之君自速。\n重任虽大过，直心终不曲。\n纵非梁栋材，犹胜寻常木。",
        "dynasty": "唐",
        "collection_info": null
    },
    {
        "title": "叹鲁二首 一",
        "author": "白居易",
        "content": "季桓心岂忠，其富过周公。\n阳货道岂正，其权执国命。\n由来富与权，不繫才与贤。\n所託得其地，虽愚亦获安。\n彘肥因粪壤，鼠稳依社坛。\n虫兽尚如是，岂谓无因缘。",
        "dynasty": "唐",
        "collection_info": null
    },
    {
        "title": "叹鲁二首 二",
        "author": "白居易",
        "content": "展禽胡为者，直道竟三黜。\n颜子何如人，屡空聊过日。\n皆怀王佐道，不践陪臣秩。\n自古无奈何，命为时所屈。\n有如草木分，天各与其一。\n荔枝非名花，牡丹无甘实。",
        "dynasty": "唐",
        "collection_info": null
    },
    {
        "title": "反鲍明远白头吟",
        "author": "白居易",
        "content": "炎炎者烈火，营营者小蝇。\n火不热贞玉，蝇不点清冰。\n此苟无所受，彼莫能相仍。\n乃知物性中，各有能不能。\n古称怨恨死，则人有所惩。\n惩淫或应可，在道未为弘。\n譬如蜩鷃徒，啾啾啅龙鹏。\n宜当委之去，寥廓高飞腾。\n岂能泥尘下，区区酬怨憎。\n胡为坐自苦，吞悲仍抚膺。",
        "dynasty": "唐",
        "collection_info": null
    },
    {
        "title": "青冢",
        "author": "白居易",
        "content": "上有饥鹰号，下有枯蓬走。\n茫茫边雪裏，一掬沙培塿。\n传是昭君墓，埋闭蛾眉久。\n凝脂化为泥，铅黛復何有。\n唯有阴怨气，时生坟左右。\n郁郁如苦雾，不随骨销朽。\n妇人无他才，荣枯繫妍否。\n何乃明妃命，独悬画工手。\n丹青一诖误，白黑相纷纠。\n遂使君眼中，西施作嫫母。\n同侪倾宠幸，异类为配偶。\n祸福安可知，美颜不如丑。\n何言一时事，可戒千年后。\n特报后来姝，不须倚眉首。\n无辞插荆钗，嫁作贫家妇。\n不见青冢上，行人为浇酒。",
        "dynasty": "唐",
        "collection_info": null
    },
    {
        "title": "杂感",
        "author": "白居易",
        "content": "君子防悔尤，贤人戒行藏。\n嫌疑远瓜李，言动慎毫芒。\n立教固如此，抚事有非常。\n为君持所感，仰面问苍苍。\n犬啮桃树根，李树反见伤。\n老龟烹不烂，延祸及枯桑。\n城门自焚爇，池鱼罹其殃。\n阳货肆凶暴，仲尼畏于匡。\n鲁酒薄如水，邯郸开战场。\n伯禽鞭见血，过失由成王。\n都尉身降虏，宫刑加子长。\n吕安兄不道，都市杀嵇康。\n斯人死已久，其事甚昭彰。\n是非不由己，祸患安可防。\n使我千载后，涕泗满衣裳。",
        "dynasty": "唐",
        "collection_info": null
    },
    {
        "title": "新乐府 七德舞\t美拨乱，陈王业也",
        "author": "白居易",
        "content": "七德舞，七德歌，传自武德至元和。\n元和小臣白居易，观舞听歌知乐意。\n乐终稽首陈其事，太宗十八举义兵。\n白旄黄钺定两京，擒充戮窦四海清。\n二十有四功业成，二十有九即帝位。\n三十有五致太平，功成理定何神速。\n速在推心置人腹，亡卒遗骸散帛收。\n饥人卖子分金赎，魏征梦见子夜泣。\n张谨哀闻辰日哭，怨女三千放出宫。\n死囚四百来归狱，翦鬚烧药赐功臣。\n李绩呜咽思杀身含血吮创抚战士，思摩奋呼乞効死。\n则知不独善战善乘时，以心感人人心归。\n尔来一百九十载，天下至今歌舞之。\n歌七德，舞七德，圣人有作垂无极。\n岂徒耀神武，岂徒夸圣文。\n太宗意在陈王业，王业艰难示子孙。",
        "dynasty": "唐",
        "collection_info": null
    },
    {
        "title": "新乐府 法曲\t美列圣，正华声也",
        "author": "白居易",
        "content": "法曲法曲歌大定，积德重熙有余庆。\n永徽之人舞而咏，法曲法曲舞霓裳。\n政和世理音洋洋，开元之人乐且康。\n法曲法曲歌堂堂，堂堂之庆垂无疆。\n中宗肃宗復鸿业，唐祚中兴万万叶。\n法曲法曲合夷歌，夷声邪乱华声和。\n以乱干和天宝末，明年胡尘犯宫阙。\n乃知法曲本华风，苟能审音与政通。\n一从胡曲相参错，不辨兴衰与哀乐。\n愿求牙旷正华音，不令夷夏相交侵。",
        "dynasty": "唐",
        "collection_info": null
    },
    {
        "title": "新乐府 二王后\t明祖宗之意也",
        "author": "白居易",
        "content": "二王后，彼何人，介公酅公为国宾。\n周武隋文之子孙，古人有言天下者，非是一人之天下。\n周亡天下传于隋，隋人失之唐得之。\n唐兴十叶岁二百，介公酅公世为客。\n明堂太庙朝享时，引居宾位备威仪。\n备威仪，助郊祭，高祖太宗之遗制。\n不独兴灭国，不独继绝世。\n欲令嗣位守文君，亡国之孙取为戒。",
        "dynasty": "唐",
        "collection_info": null
    },
    {
        "title": "新乐府 海漫漫\t戒求仙也",
        "author": "白居易",
        "content": "海漫漫，直下无底傍无边。\n云涛烟浪最深处，人传中有三神山。\n山上多生不死药，服之羽化为天仙。\n秦皇汉武信此语，方士年年采药去。\n蓬莱今古但闻名，烟水茫茫无觅处。\n海漫漫，风浩浩，眼穿不见蓬莱岛。\n不见蓬莱不敢归，童男丱女舟中老。\n徐福文成多诳诞，上元太一虚祈祷。\n君看骊山顶上茂陵头，毕竟悲风吹蔓草。\n何况玄元圣祖五千言，不言药，不言仙，不言白日升青天。",
        "dynasty": "唐",
        "collection_info": null
    },
    {
        "title": "新乐府 立部伎\t刺雅乐之替也",
        "author": "白居易",
        "content": "立部伎，鼓笛諠，舞双劒，跳七丸，袅巨索，掉长竿。\n太常部伎有等级，堂上者坐堂下立。\n堂上坐部笙歌清，堂下立部鼓笛鸣。\n笙歌一声众侧耳，鼓笛万曲无人听。\n立部贱，坐部贵，坐部退为立部伎。\n击鼓吹笙和杂戏，立部又退何所任。\n始就乐悬操雅音，雅音替坏一至此。\n长令尔辈调宫征，圆丘后土郊祀时。\n言将此乐感神祇，欲望凤来百兽舞。\n何异北辕将适楚，工师愚贱安足云。",
        "dynasty": "唐",
        "collection_info": null
    },
    {
        "title": "新乐府 华原磬\t刺乐工非其人也",
        "author": "白居易",
        "content": "华原磬，华原磬，古人不听今人听。\n泗滨石，泗滨石，今人不击古人击。\n今人古人何不同？用之舍之由乐工。\n乐工虽在耳如壁，不分清浊即为聋。\n棃园弟子调律吕，知有新声不如古。\n古称浮磬出泗滨，立辨致死声感人。\n宫悬一听华原石，君心遂忘封疆臣。\n果然胡寇从燕起，武臣少肯封疆死。\n始知乐与时政通，岂听铿锵而已矣。\n磬襄入海去不归，长安市儿为乐师。\n华原磬与泗滨石，清浊两声谁得知。",
        "dynasty": "唐",
        "collection_info": null
    },
    {
        "title": "新乐府 上阳白髮人\t愍怨旷也",
        "author": "白居易",
        "content": "上阳人，红颜闇老白髮新。\n绿衣监使守宫门，一闭上阳多少春。\n玄宗末岁初选入，入时十六今六十。\n同时采择百余人，零落年深残此身。\n忆昔吞悲别亲族，扶入车中不教哭。\n皆云入内便承恩，脸似芙蓉胸似玉。\n未容君王得见面，已被杨妃遥侧目。\n妬令潜配上阳宫，一生遂向空房宿。\n宿空房，秋夜长，夜长无寐天不明。\n耿耿残灯背壁影，萧萧暗雨打窗声。\n春日迟，日迟独坐天难暮。\n宫莺百啭愁厌闻，梁燕双栖老休妬。\n莺归燕去长悄然，春往秋来不记年。\n唯向深宫望明月，东西四五百迴圆。\n今日宫中年最老，大家遥赐尚书号。\n小头鞋履窄衣裳，青黛点眉眉细长。\n外人不见见应笑，天宝末年时世妆。\n上阳人，苦最多，少亦苦，老亦苦，少苦老苦两如何？\n君不见昔时吕向美人赋，又不见今日上阳白髮歌。",
        "dynasty": "唐",
        "collection_info": null
    },
    {
        "title": "新乐府 胡旋女\t戒近习也",
        "author": "白居易",
        "content": "胡旋女，胡旋女，心应弦，手应鼓。\n弦鼓一声双袖举，迴雪飘飖转蓬舞。\n左旋右转不知疲，千匝万周无已时。\n人间物类无可比，奔车轮缓旋风迟。\n曲终再拜谢天子，天子为之微启齿。\n胡旋女，出康居，徒劳东来万里余。\n中原自有胡旋者，鬬妙争能尔不如。\n天宝季年时欲变，臣妾人人学圜转。\n中有太真外禄山，二人最道能胡旋。\n棃花园中册作妃，金鸡障下养为儿。\n禄山胡旋迷君眼，兵过黄河疑未反。\n贵妃胡旋惑君心，死弃马嵬念更深。\n从兹地轴天维转，五十年来制不禁。\n胡旋女，莫空舞，数唱此歌悟明主。",
        "dynasty": "唐",
        "collection_info": null
    },
    {
        "title": "新乐府 新丰折臂翁\t戒边功也",
        "author": "白居易",
        "content": "新丰老翁八十八，头鬓眉鬚皆似雪。\n玄孙扶向店前行，左臂凭肩右臂折。\n问翁臂折来几年，兼问致折何因缘。\n翁云贯属新丰县，生逢圣代无征战。\n惯听棃园歌管声，不识旗枪与弓箭。\n无何天宝大征兵，户有三丁点一丁。\n点得驱将何处去，五月万里云南行。\n闻道云南有泸水，椒花落时瘴烟起。\n大军徒涉水如汤，未过十人二三死。\n村南村北哭声哀，儿别爷娘夫别妻。\n皆云前后征蛮者，千万人行无一迴。\n是时翁年二十四，兵部牒中有名字。\n夜深不敢使人知，偷将大石搥折臂。\n张弓簸旗俱不堪，从兹始免征云南。\n骨碎筋伤非不苦，且图拣退归乡土。\n此臂折来六十年，一肢虽废一身全。\n至今风雨阴寒夜，直到天明痛不眠。\n痛不眠，终不悔，且喜老身今独在。\n不然当时泸水头，身死魂孤骨不收。\n应作云南望乡鬼，万人冢上哭呦呦。\n老人言，君听取。\n君不闻开元宰相宋开府，不赏边功防黩武。\n又不闻天宝宰相杨国忠，欲求恩幸立边功。\n边功未立生人怨，请问新丰折臂翁。",
        "dynasty": "唐",
        "collection_info": null
    },
    {
        "title": "新乐府 太行路\t借夫妇以讽君臣之不终也",
        "author": "白居易",
        "content": "太行之路能摧车，若比人心是坦途。\n巫峡之水能覆舟，若比人心是安流。\n人心好恶苦不常，好生毛羽恶生疮。\n与君结髮未五载，岂期牛女为参商。\n古称色衰相弃背，当时美人犹怨悔。\n何况如今鸾镜中，妾颜未改君心改。\n为君熏衣裳，君闻兰麝不馨香。\n为君盛容饰，君看金翠无颜色。\n行路难，难重陈。\n人生莫作妇人身，百年苦乐由他人。\n行路难，难于山，险于水。\n不独人间夫与妻，近代君臣亦如此。\n君不见左纳言，右纳史，朝承恩，暮赐死。\n行路难，不在水，不在山，只在人情反覆间。",
        "dynasty": "唐",
        "collection_info": null
    },
    {
        "title": "新乐府 司天台\t引古以儆今也",
        "author": "白居易",
        "content": "司天台，仰观俯察天人际。\n羲和死来职事废，官不求贤空取艺。\n昔闻西汉元成间，上陵下替谪见天。\n北辰微闇少光色，四星煌煌如火赤。\n耀芒动角射三台，上台半灭中台坼。\n是时非无太史官，眼见心知不敢言。\n明朝趋入明光殿，唯奏庆云寿星见。\n天文时变两如斯，九重天子不得知。\n不得知，安用台高百尺为。",
        "dynasty": "唐",
        "collection_info": null
    },
    {
        "title": "新乐府 捕蝗\t\t刺长吏也",
        "author": "白居易",
        "content": "捕蝗捕蝗谁家子，天热日长饥欲死。\n兴元兵后伤阴阳，和气蛊蠹化为蝗。\n始自两河及三辅，荐食如蚕飞似雨。\n雨飞蚕食千里间，不见青苗空赤土。\n河南长吏言忧农，课人昼夜捕蝗虫。\n是时粟斗钱三百，蝗虫之价与粟同。\n捕蝗捕蝗竟何利，徒使饥人重劳费。\n一虫虽死百虫来，岂将人力定天灾。\n我闻古之良吏有善政，以政驱蝗蝗出境。\n又闻贞观之初道欲昌，文皇仰天吞一蝗。\n一人有庆兆民赖，是岁虽蝗不为害。",
        "dynasty": "唐",
        "collection_info": null
    },
    {
        "title": "新乐府 昆明春\t思王泽之广被也",
        "author": "白居易",
        "content": "昆明春，昆明春，春池岸古春流新。\n影浸南山青滉瀁，波沈西日红奫沦。\n往年因旱池枯竭，龟尾曳涂鱼喣沫。\n诏开八水注恩波，千介万鳞同日活。\n今来净绿水照天，游鱼鱍鱍莲田田。\n洲香杜若抽心短，沙暖鸳鸯铺翅眠。\n动植飞沈皆遂性，皇泽如春无不被。\n渔者仍丰网罟资，贫人久获菰蒲利。\n诏以昆明近帝城，官家不得收其征。\n菰蒲无租鱼无税，近水之人感君惠。\n感君惠，独何人。\n吾闻率土皆王民，远民何疎近何亲。\n愿推此惠及天下，无远无近同欣欣。\n吴兴山中罢榷茗，鄱阳坑裏休封银。\n天涯地角无禁利，熙熙同似昆明春。",
        "dynasty": "唐",
        "collection_info": null
    },
    {
        "title": "新乐府 城盐州\t美圣谟而诮边将也",
        "author": "白居易",
        "content": "城盐州，城盐州，城在五原原上头。\n蕃东节度钵阐布，忽见新城当要路。\n金鸟飞传赞普闻，建牙传箭集羣臣。\n君臣赪面有忧色，皆言勿谓唐无人。\n自筑盐州十余载，左衽毡裘不犯塞。\n昼牧牛羊夜捉生，长去新城百里外。\n诸边急警劳戍人，唯此一道无烟尘。\n灵夏潜安谁復辨，秦原闇通何处见。\n鄜州驿路好马来，长安药肆黄蓍贱。\n城盐州，盐州未城天子忧。\n德宗按图自定计，非关将略与庙谋。\n吾闻高宗中宗世，北虏猖狂最难制。\n韩公创筑受降城，三城鼎峙屯汉兵。\n东西亘绝数千里，耳冷不闻胡马声。\n如今边将非无策，心笑韩公筑城壁。\n相看养寇为身谋，各握强兵固恩泽。\n愿分今日边将恩，褒赠韩公封子孙。\n谁能将此盐州曲，飜作歌词闻至尊。",
        "dynasty": "唐",
        "collection_info": null
    },
    {
        "title": "新乐府 道州民\t美臣遇明主也",
        "author": "白居易",
        "content": "道州民，多侏儒，长者不过三尺余。\n市作矮奴年进送，号为道州任土贡。\n任土贡，宁若斯。\n不闻使人生别离，老翁哭孙母哭儿。\n一自阳城来守郡，不进矮奴频诏问。\n城云臣按六典书，任土贡有不贡无。\n道州水土所生者，只有矮民无矮奴。\n吾君感悟玺书下，岁贡矮奴宜悉罢。\n道州民，老者幼者何欣欣。\n父兄子弟始相保，从此得作良人身。\n道州民，民到于今受其赐，欲说使君先下泪。\n仍恐儿孙忘使君，生男多以阳为字。",
        "dynasty": "唐",
        "collection_info": null
    },
    {
        "title": "新乐府 驯犀\t\t感为政之难终也",
        "author": "白居易",
        "content": "驯犀驯犀通天犀，躯貌骇人角骇鸡。\n海蛮闻有明天子，驱犀乘传来万里。\n一朝得谒大明宫，欢呼拜舞自论功。\n五年驯养始堪献，六译语言方得通。\n上嘉人兽俱来远，蛮馆四方犀入苑。\n秣以瑶刍鏁以金，故乡迢遰君门深。\n海鸟不知钟鼓乐，池鱼空结江湖心。\n驯犀生处南方热，秋无白露冬无雪。\n一入上林三四年，又逢今岁苦寒月。\n饮冰卧霰苦蜷跼，角骨冻伤鳞甲蹜。\n驯犀死，蛮儿啼，向阙再拜颜色低。\n奏乞生归本国去，恐身冻死似驯犀。\n君不见建中初，驯象生还放林邑。\n君不见贞元年末，驯犀冻死蛮儿泣。\n所嗟建中异贞元，象生犀死何足言。",
        "dynasty": "唐",
        "collection_info": null
    },
    {
        "title": "新乐府 五弦弹\t恶郑之夺雅也",
        "author": "白居易",
        "content": "五弦弹，五弦弹，听者倾耳心寥寥。\n赵璧知君入骨爱，五弦一一为君调。\n第一第二弦索索，秋风拂松疎韵落。\n第三第四弦泠泠，夜鹤忆子笼中鸣。\n第五弦声最掩抑，陇水冻咽流不得。\n五弦并奏君试听，凄凄切切復铮铮。\n铁击珊瑚一两曲，冰泻玉盘千万声。\n铁声杀，冰声寒。\n杀声入耳肤血憯，寒气中人肌骨酸。\n曲终声尽欲半日，四坐相对愁无言。\n座中有一远方士，唧唧咨咨声不已。\n自叹今朝初得闻，始知孤负平生耳。\n唯忧赵璧白髮生，老死人间无此声。\n远方士，尔听五弦信为美，吾闻正始之音不如是。\n正始之音其若何，朱弦疏越清庙歌。\n一弹一唱再三叹，曲澹节稀声不多。\n融融曳曳召元气，听之不觉心平和。\n人情重今多贱古，古琴有弦人不抚。\n更从赵璧艺成来，二十五弦不如五。",
        "dynasty": "唐",
        "collection_info": null
    },
    {
        "title": "新乐府 蛮子朝\t刺将骄而相备位也",
        "author": "白居易",
        "content": "蛮子朝，泛皮船兮渡绳桥，来自巂州道路遥。\n入界先经蜀川过，蜀将收功先表贺。\n臣闻云南六诏蛮，东连牂牁西连蕃。\n六诏星居初琐碎，合为一诏渐强大。\n开元皇帝虽圣神，唯蛮倔强不来宾。\n鲜于仲通六万卒，征蛮一阵全军没。\n至今西洱河岸边，箭孔刀痕满枯骨。\n谁知今日慕华风，不劳一人蛮自通。\n诚由陛下休明德，亦赖微臣诱谕功。\n德宗省表知如此，笑令中使迎蛮子。\n蛮子导从者谁何，摩挲俗羽双隈伽。\n清平官持赤藤杖，大将军繫金呿喈。\n异牟寻男寻閤劝，特敕召对延英殿。\n上心贵在怀远蛮，引临玉座近天颜。\n冕旒不垂亲劳倈，赐衣赐食移时对。\n移时对，不可得，大臣相看有羡色。\n可怜宰相拖紫佩金章，朝日唯闻对一刻。",
        "dynasty": "唐",
        "collection_info": null
    },
    {
        "title": "新乐府 骠国乐\t欲王化之先迩后远也",
        "author": "白居易",
        "content": "骠国乐，骠国乐，出自大海西南角。\n雍羌之子舒难陀，来献南音奉正朔。\n德宗立仗御紫庭，黈纩不塞为尔听。\n玉螺一吹椎髻耸，铜鼓一击文身踊。\n珠缨炫转星宿摇，花鬘斗薮龙蛇动。\n曲终王子启圣人，臣父愿为唐外臣。\n左右欢呼何翕习，至尊德广之所及。\n须臾百辟诣閤门，俯伏拜表贺至尊。\n伏见骠人献新乐，请书国史传子孙。\n时有击壤老农父，暗测君心闲独语。\n闻君政化甚圣明，欲感人心致太平。\n感人在近不在远，太平由实非由声。\n观身理国国可济，君如心兮民如体。\n体生疾苦心憯悽，民得和平君恺悌。\n贞元之民若未安，骠乐虽闻君不欢。\n贞元之民苟无病，骠乐不来君亦圣。\n骠乐骠乐徒喧喧，不如闻此刍荛言。",
        "dynasty": "唐",
        "collection_info": null
    },
    {
        "title": "新乐府 缚戎人\t达穷民之情也",
        "author": "白居易",
        "content": "缚戎人，缚戎人，耳穿面破驱入秦。\n天子矜怜不忍杀，诏徙东南吴与越。\n黄衣小使录姓名，领出长安乘递行。\n身被金创面多瘠，扶病徒行日一驿。\n朝餐饥渴费杯盘，夜卧腥臊汚床席。\n忽逢江水忆交河，垂手齐声呜咽歌。\n其中一虏语诸虏，尔苦非多我苦多。\n同伴行人因借问，欲说喉中气愤愤。\n自云乡管本凉原，大历年中没落蕃。\n一落蕃中四十载，遣着皮裘繫毛带。\n唯许正朝服汉仪，敛衣整巾潜泪垂。\n誓心密定归乡计，不使蕃中妻子知。\n暗思幸有残筋力，更恐年衰归不得。\n蕃候严兵鸟不飞，脱身冒死奔逃归。\n昼伏宵行经大漠，云阴月黑风沙恶。\n惊藏青冢寒草疎，偷渡黄河夜冰薄。\n忽闻汉军鼙鼓声，路傍走出再拜迎。\n游骑不听能汉语，将军遂缚作蕃生。\n配向东南卑湿地，定无存恤空防备。\n念此吞声仰诉天，若为辛苦度残年。\n凉原乡井不得见，胡地妻儿虚弃捐。\n没蕃被囚思汉土，归汉被劫为蕃虏。\n早知如此悔归来，两地宁如一处苦。\n缚戎人，戎人之中我苦辛。\n自古此冤应未有，汉心汉语吐蕃身。",
        "dynasty": "唐",
        "collection_info": null
    },
    {
        "title": "新乐府 骊宫高\t美天子重惜人之财力也",
        "author": "白居易",
        "content": "高高骊山上有宫，朱楼紫殿三四重。\n迟迟兮春日，玉甃暖兮温泉溢。\n袅袅兮秋风，山蝉鸣兮宫树红。\n翠华不来岁月久，墙有衣兮瓦有松。\n吾君在位已五载，何不一幸乎其中？\n西去都门几多地，吾君不游有深意。\n一人出兮不容易，六宫从兮百司备。\n八十一车千万骑，朝有宴饫暮有赐。\n中人之产数百家，未足充君一日费。\n吾君修己人不知，不自逸兮不自嬉。\n吾君爱人人不识，不伤财兮不伤力。\n骊宫高兮高入云，君之来兮为一身，君之不来兮为万人。",
        "dynasty": "唐",
        "collection_info": null
    },
    {
        "title": "新乐府 百炼镜\t辨皇王鉴也",
        "author": "白居易",
        "content": "百炼镜，镕范非常规，日辰处所灵且祇。\n江心波上舟中铸，五月五日日午时。\n琼粉金膏磨莹已，化为一片秋潭水。\n镜成将献蓬莱宫，扬州长吏手自封。\n人间臣妾不合照，背有九五飞天龙。\n人人呼为天子镜，我有一言闻太宗。\n太宗常以人为镜，鉴古鉴今不鉴容。\n四海安危居掌内，百王治乱悬心中。\n乃知天子别有镜，不是扬州百炼铜。",
        "dynasty": "唐",
        "collection_info": null
    },
    {
        "title": "新乐府 青石\t\t激忠烈也",
        "author": "白居易",
        "content": "青石出自蓝田山，兼车运载来长安。\n工人磨琢欲何用，石不能言我代言。\n不愿作人家墓前神道碣，坟土未干名已灭。\n不愿作官家道旁德政碑，不镌实录镌虚辞。\n愿为颜氏段氏碑，雕镂太尉与太师。\n刻此两片坚贞质，状彼二人忠烈姿。\n义心如石屹不转，死节如石确不移。\n如观奋击朱泚日，似见叱诃希烈时。\n各于其上题名谥，一置高山一沈水。\n陵谷虽迁碑独存，骨化为尘名不死。\n长使不忠不烈臣，观碑改节慕为人。\n慕为人，劝事君。",
        "dynasty": "唐",
        "collection_info": null
    },
    {
        "title": "新乐府 两朱阁\t刺佛寺寖多也",
        "author": "白居易",
        "content": "两朱阁，南北相对起。\n借问何人家，贞元双帝子。\n帝子吹箫双得仙，五云飘飖飞上天。\n第宅亭台不将去，化为佛寺在人间。\n妆閤伎楼何寂静，柳似舞腰池似镜。\n花落黄昏悄悄时，不闻歌吹闻钟磬。\n寺门敕牓金字书，尼院佛庭宽有余。\n青苔明月多闲地，比屋疲人无处居。\n忆昨平阳宅初置，吞幷平人几家地。\n仙去双双作梵宫，渐恐人间尽为寺。",
        "dynasty": "唐",
        "collection_info": null
    },
    {
        "title": "新乐府 西凉伎\t刺封疆之臣也",
        "author": "白居易",
        "content": "西凉伎，假面胡人假狮子。\n刻木为头丝作尾，金镀眼睛银帖齿。\n奋迅毛衣摆双耳，如从流沙来万里。\n紫髯深目两胡儿，鼓舞跳梁前致辞。\n应似凉州未陷日，安西都护进来时。\n须臾云得新消息，安西路绝归不得。\n泣向狮子涕双垂，凉州陷没知不知。\n狮子回头向西望，哀吼一声观者悲。\n贞元边将爱此曲，醉坐笑看看不足。\n娱宾犒士宴监军，狮子胡儿长在目。\n有一征夫年七十，见弄凉州低面泣。\n泣罢敛手白将军，主忧臣辱昔所闻。\n自从天宝兵戈起，犬戎日夜吞西鄙。\n凉州陷来四十年，河陇侵将七千里。\n平时安西万里疆，今日边防在凤翔。\n缘边空屯十万卒，饱食温衣闲过日。\n遗民肠断在凉州，将卒相看无意收。\n天子每思长痛惜，将军欲说合惭羞。\n奈何仍看西凉伎，取笑资欢无所媿。\n纵无智力未能收，忍取西凉弄为戏。",
        "dynasty": "唐",
        "collection_info": null
    },
    {
        "title": "新乐府 八骏图\t戒奇物惩佚游也",
        "author": "白居易",
        "content": "穆王八骏天马驹，后人爱之写为图。\n背如龙兮颈如象，骨耸筋高脂肉壮。\n日行万里疾如飞，穆王独乘何所之。\n四荒八极蹋欲徧，三十二蹄无歇时。\n属车轴折趁不及，黄屋草生弃若遗。\n瑶池西赴王母宴，七庙经年不亲荐。\n璧台南与盛姬游，明堂不復朝诸侯。\n白云黄竹歌声动，一人荒乐万人愁。\n周从后稷至文武，积德累功世勤苦。\n岂知纔及四代孙，心轻王业如灰土。\n由来尤物不在大，能荡君心则为害。\n文帝却之不肯乘，千里马去汉道兴。\n穆王得之不为戒，八骏驹来周室坏。\n至今此物尚称珍，不知房星之精下为怪。\n八骏图，君莫爱。",
        "dynasty": "唐",
        "collection_info": null
    },
    {
        "title": "新乐府 涧底松\t念寒儁也",
        "author": "白居易",
        "content": "有松百尺大十围，生在涧底寒且卑。\n涧深山险人路绝，老死不逢工度之。\n天子明堂欠梁木，此求彼有两不知。\n谁喻苍苍造物意，但与之材不与地。\n金张世禄原宪贫，牛衣寒贱貂蝉贵。\n貂蝉与牛衣，高下虽有殊。\n高者未必贤，下者未必愚。\n君不见沈沈海底生珊瑚，历历天上种白榆。",
        "dynasty": "唐",
        "collection_info": null
    },
    {
        "title": "新乐府 牡丹芳\t美天子忧农也",
        "author": "白居易",
        "content": "牡丹芳，牡丹芳，黄金蘂绽红玉房。\n千片赤英霞烂烂，百枝绛点灯煌煌。\n照地初开锦绣段，当风不结兰麝囊。\n仙人琪树白无色，王母桃花小不香。\n宿露轻盈泛紫艳，朝阳照耀生红光。\n红紫二色间深浅，向背万态随低昂。\n映叶多情隐羞面，卧丛无力含醉妆。\n低娇笑容疑掩口，凝思怨人如断肠。\n秾姿贵彩信奇绝，杂卉乱花无比方。\n石竹金钱何细碎，芙蓉芍药苦寻常。\n遂使王公与乡士，游花冠盖日相望。\n庳车輭轝贵公主，香衫细马豪家郎。\n卫公宅静闭东院，西明寺深开北廊。\n戏蝶双舞看人久，残莺一声春日长。\n共愁日照芳难驻，仍张帷幕垂阴凉。\n花开花落二十日，一城之人皆若狂。\n三代以还文胜质，人心重华不重实。\n重华直至牡丹芳，其来有渐非今日。\n元和天子忧农桑，恤下动天天降祥。\n去岁嘉禾生九穗，田中寂莫无人至。\n今年瑞麦分两岐，君心独喜无人知。\n无人知，可叹息，我愿暂求造化力。\n减却牡丹妖艳色，少迴乡士爱花心，同似吾君忧稼穑。",
        "dynasty": "唐",
        "collection_info": null
    },
    {
        "title": "新乐府 红线毯\t忧蚕桑之费也",
        "author": "白居易",
        "content": "红线毯，择蠒缲丝清水煮。\n拣丝练线红蓝染，染为红线红于蓝。\n织作披香殿上毯，披香殿广十丈余。\n红线织成可殿铺，綵丝茸茸香拂拂。\n线輭花虚不胜物，美人蹋上歌舞来。\n罗韤绣鞋随步没，太原毯涩毳缕硬。\n蜀都褥薄锦花冷，不如此毯温且柔。\n年年十月来宣州，宣城太守加样织。\n自谓为臣能竭力，百夫同担进宫中。\n线厚丝多卷不得，宣城太守知不知。\n一丈毯，千两丝，地不知寒人要暖，少夺人衣作地衣。",
        "dynasty": "唐",
        "collection_info": null
    },
    {
        "title": "新乐府 杜陵叟\t伤农夫之困也",
        "author": "白居易",
        "content": "杜陵叟，杜陵居，岁种薄田一顷余。\n三月无雨旱风起，麦苗不秀多黄死。\n九月降霜秋早寒，禾穗未熟皆青干。\n长吏明知不申破，急敛暴征求考课。\n典桑卖地纳官租，明年衣食将何如。\n剥我身上帛，夺我口中粟。\n虐人害物即豺狼，何必钩爪锯牙食人肉。\n不知何人奏皇帝，帝心恻隐知人弊。\n白麻纸上书德音，京畿尽放今年税。\n昨日里胥方到门，手持尺牒牓乡村。\n十家租税九家毕，虚受吾君蠲免恩。",
        "dynasty": "唐",
        "collection_info": null
    },
    {
        "title": "新乐府 缭绫\t\t念女工之劳也",
        "author": "白居易",
        "content": "缭绫缭绫何所似，不似罗绡与纨绮。\n应似天台山上月明前，四十五尺瀑布泉。\n中有文章又奇绝，地铺白烟花簇雪。\n织者何人衣者谁，越溪寒女汉宫姬。\n去年中使宣口敕，天上取样人间织。\n织为云外秋雁行，染作江南春水色。\n广裁衫袖长制帬，金斗熨波刀翦纹。\n异彩奇文相隐映，转侧看花花不定。\n昭阳舞人恩正深，春衣一对直千金。\n汗霑粉污不再着，曳土蹋泥无惜心。\n缭绫织成费功绩，莫比寻常缯与帛。\n丝细缲多女手疼，扎扎千声不盈尺。\n昭阳殿裏歌舞人，若见织时应也惜。",
        "dynasty": "唐",
        "collection_info": null
    },
    {
        "title": "新乐府 卖炭翁\t苦官市也",
        "author": "白居易",
        "content": "卖炭翁，伐薪烧炭南山中。\n满面尘灰烟火色，两鬓苍苍十指黑。\n卖炭得钱何所营，身上衣裳口中食。\n可怜身上衣正单，心忧炭贱愿天寒。\n夜来城上一尺雪，晓驾炭车辗冰辙。\n牛困人饥日已高，市南门外泥中歇。\n翩翩两骑来是谁，黄衣使者白衫儿。\n手把文书口称敕，迴车叱牛牵向北。\n一车炭，千余斤，官使驱将惜不得。\n半匹红纱一丈绫，繫向牛头充炭直。",
        "dynasty": "唐",
        "collection_info": null
    },
    {
        "title": "新乐府 母别子\t刺新间旧也",
        "author": "白居易",
        "content": "母别子，子别母，白日无光哭声苦。\n关西骠骑大将军，去年破虏新策勋。\n敕赐金钱二百万，洛阳迎得如花人。\n新人迎来旧人弃，掌上莲花眼中刺。\n迎新弃旧未足悲，悲在君家留两儿。\n一始扶行一初坐，坐啼行哭牵人衣。\n以汝夫妇新燕婉，使我母子生别离。\n不如林中乌与鹊，母不失雏雄伴雌。\n应似园中桃李树，花落随风子在枝。\n新人新人听我语，洛阳无限红楼女。\n但愿将军重立功，更有新人胜于汝。",
        "dynasty": "唐",
        "collection_info": null
    },
    {
        "title": "新乐府 阴山道\t疾贪虏也",
        "author": "白居易",
        "content": "阴山道，阴山道，纥逻敦肥水泉好。\n每至戎人送马时，道旁千里无纤草。\n草尽泉枯马病羸，飞龙但印骨与皮。\n五十匹缣易一匹，缣去马来无了日。\n养无所用去非宜，每岁死伤十六七。\n缣丝不足女工苦，疎织短截充匹数。\n藕丝蛛网三丈余，迴纥诉称无用处。\n咸安公主号可敦，远为可汗频奏论。\n元和二年下新敕，内出金帛酬马直。\n仍诏江淮马价缣，从此不令疎短织。\n合罗将军呼万岁，捧授金银与缣綵。\n谁知黠虏启贪心，明年马多来一倍。\n缣渐好，马渐多，阴山虏，奈尔何。",
        "dynasty": "唐",
        "collection_info": null
    },
    {
        "title": "新乐府 时世妆\t儆戎也",
        "author": "白居易",
        "content": "时世妆，时世妆，出自城中传四方。\n时世流行无远近，顋不施朱面无粉。\n乌膏注唇唇似泥，双眉画作八字低。\n妍媸黑白失本态，妆成尽似含悲啼。\n圆鬟无鬓堆髻样，斜红不晕赭面状。\n昔闻被髮伊川中，辛有见之知有戎。\n元和妆梳君记取，髻堆面赭非华风。",
        "dynasty": "唐",
        "collection_info": null
    },
    {
        "title": "新乐府 李夫人\t鉴嬖惑也",
        "author": "白居易",
        "content": "汉武帝，初丧李夫人。\n夫人病时不肯别，死后留得生前恩。\n君恩不尽念未已，甘泉殿裏令写真。\n丹青画出竟何益，不言不笑愁杀人。\n又令方士合灵药，玉釜煎炼金鑪焚。\n九华帐深夜悄悄，反魂香降夫人魂。\n夫人之魂在何许，香烟引到焚香处。\n既来何苦不须臾，缥缈悠扬还灭去。\n去何速兮来何迟，是耶非耶两不知。\n翠蛾髣髴平生貌，不似昭阳寝疾时。\n魂之不来君心苦，魂之来兮君亦悲。\n背灯隔帐不得语，安用暂来还见违。\n伤心不独汉武帝，自古及今皆若斯。\n君不见穆王三日哭，重璧台前伤盛姬。\n又不见泰陵一掬泪，马嵬坡下念杨妃。\n纵令妍姿艳质化为土，此恨长在无销期。\n生亦惑，死亦惑，尤物惑人忘不得。\n人非木石皆有情，不如不遇倾城色。",
        "dynasty": "唐",
        "collection_info": null
    },
    {
        "title": "新乐府 陵园妾\t怜幽闭也",
        "author": "白居易",
        "content": "陵园妾，颜色如花命如叶。\n命如叶薄将奈何，一奉寝宫年月多。\n年月多，时光换，春愁秋思知何限。\n青丝髮落丛鬓疎，红玉肤销繫帬慢。\n忆昔宫中被妬猜，因谗得罪配陵来。\n老母啼呼趁车别，中官监送鏁门迴。\n山宫一闭无开日，未死此身不令出。\n松门到晓月裴回，柏城尽日风萧瑟。\n松门柏城幽闭深，闻蝉听燕感光阴。\n眼看菊蘂重阳泪，手把棃花寒食心。\n把花掩泪无人见，绿芜墙绕青苔院。\n四季徒支妆粉钱，三朝不识君王面。\n遥想六宫奉至尊，宣徽雪夜浴堂春。\n雨露之恩不及者，犹闻不啻三千人。\n三千人，我尔君恩何厚薄。\n愿令轮转直陵园，三岁一来均苦乐。",
        "dynasty": "唐",
        "collection_info": null
    },
    {
        "title": "新乐府 盐商妇\t恶幸人也",
        "author": "白居易",
        "content": "盐商妇，多金帛，不事田农与蚕绩。\n南北东西不失家，风水为乡船作宅。\n本是扬州小家女，嫁得西江大商客。\n绿鬟富去金钗多，皓腕肥来银钏窄。\n前呼苍头后叱婢，问尔因何得如此。\n壻作盐商十五年，不属州县属天子。\n每年盐利入官时，少入官家多入私。\n官家利薄私家厚，盐铁尚书远不知。\n何况江头鱼米贱，红脍黄橙香稻饭。\n饱食浓妆倚柁楼，两朵红顋花欲绽。\n盐商妇，有幸嫁盐商。\n终朝美饭食，终岁好衣裳。\n好衣美食来何处，亦须惭媿桑弘羊。\n桑弘羊，死已久，不独汉时今亦有。",
        "dynasty": "唐",
        "collection_info": null
    },
    {
        "title": "新乐府 杏为梁\t刺居处僭也",
        "author": "白居易",
        "content": "杏为梁，桂为柱，何人堂室李开府。\n碧砌红轩色未干，去年身殁今移主。\n高其墙，大其门，谁家第宅卢将军。\n素泥朱版光未灭，今日官收别赐人。\n开府之堂将军宅，造未成时头已白。\n逆旅重居逆旅中，心是主人身是客。\n更有愚夫念身后，心虽甚长计非久。\n穷奢极丽越规模，付子传孙令保守。\n莫教门外过客闻，抚掌回头笑杀君。\n君不见马家宅，尚犹存，宅门题作奉诚园。\n君不见魏家宅，属他人，诏赎赐还五代孙。\n俭存奢失今在目，安用高墙围大屋。",
        "dynasty": "唐",
        "collection_info": null
    },
    {
        "title": "新乐府 井底引银缾\t止淫奔也",
        "author": "白居易",
        "content": "井底引银缾，银缾欲上丝绳绝。\n石上磨玉簪，玉簪欲成中央折。\n缾沈簪折知奈何，似妾今朝与君别。\n忆昔在家为女时，人言举动有殊姿。\n婵娟两鬓秋蝉翼，宛转双蛾远山色。\n笑随戏伴后园中，此时与君未相识。\n妾弄青梅凭短墙，君骑白马傍垂杨。\n墙头马上遥相顾，一见知君即断肠。\n知君断肠共君语，君指南山松柏树。\n感君松柏化为心，闇合双鬟逐君去。\n到君家舍五六年，君家大人频有言。\n聘则为妻奔是妾，不堪主祀奉苹蘩。\n终知君家不可住，其奈出门无去处。\n岂无父母在高堂，亦有亲情满故乡。\n潜来更不通消息，今日悲羞归不得。\n为君一日恩，误妾百年身。\n寄言痴小人家女，慎勿将身轻许人。",
        "dynasty": "唐",
        "collection_info": null
    },
    {
        "title": "新乐府 官牛\t\t讽执政也",
        "author": "白居易",
        "content": "官牛官牛驾官车，浐水岸边般载沙。\n一石沙，几斤重，朝载暮载将何用。\n载向五门官道西，绿槐阴下铺沙堤。\n昨来新拜右丞相，恐怕泥涂汚马蹄。\n右丞相，马蹄蹋沙虽净洁，牛领牵车欲流血。\n右丞相，但能济人治国调阴阳，官牛领穿亦无妨。",
        "dynasty": "唐",
        "collection_info": null
    },
    {
        "title": "新乐府 紫毫笔\t讥失职也",
        "author": "白居易",
        "content": "紫毫笔，尖如锥兮利如刀。\n江南石上有老兔，吃竹饮泉生紫毫。\n宣城之人采为笔，千万毛中拣一毫。\n毫虽轻，功甚重，管勒工名充岁贡。\n君兮臣兮勿轻用，勿轻用，将何如。\n愿赐东西府御史，愿颁左右台起居。\n搦管趋入黄金阙，抽毫立在白玉除。\n臣有奸邪正衙奏，君有动言直笔书。\n起居郎，侍御史，尔知紫毫不易致。\n每岁宣城进笔时，紫毫之价如金贵。\n慎勿空将弹失仪，慎勿空将录制词。",
        "dynasty": "唐",
        "collection_info": null
    },
    {
        "title": "新乐府 隋堤柳\t悯亡国也",
        "author": "白居易",
        "content": "隋堤柳，岁久年深尽衰朽。\n风飘飘兮雨萧萧，三株两株汴河口。\n老枝病叶愁杀人，曾经大业年中春。\n大业年中炀天子，种柳成行夹流水。\n西自黄河东至淮，绿阴一千三百里。\n大业末年春暮月，柳色如烟絮如雪。\n南幸江都恣佚游，应将此柳繫龙舟。\n紫髯郎将护锦缆，青娥御史直迷楼。\n海内财力此时竭，舟中歌笑何日休。\n上荒下困势不久，宗社之危如缀旒。\n炀天子，自言福祚长无穷，岂知皇子封酅公。\n龙舟未过彭城閤，义旗已入长安宫。\n萧墙祸生人事变，晏驾不得归秦中。\n土坟数尺何处葬，吴公台下多悲风。\n二百年来汴河路，沙草和烟朝復暮。\n后王何以鉴前王，请看隋堤亡国树。",
        "dynasty": "唐",
        "collection_info": null
    },
    {
        "title": "新乐府 草茫茫\t惩厚葬也",
        "author": "白居易",
        "content": "草茫茫，土苍苍，苍苍茫茫在何处，骊山脚下秦皇墓。\n墓中下涸二重泉，当时自以为深固。\n下流水银象江海，上缀珠光作乌兔。\n别为天地于其间，拟将富贵随身去。\n一朝盗掘坟陵破，龙椁神堂三月火。\n可怜宝玉归人间，暂借泉中买身祸。\n奢者狼藉俭者安，一凶一吉在眼前。\n凭君回首向南望，汉文葬在霸陵原。",
        "dynasty": "唐",
        "collection_info": null
    },
    {
        "title": "新乐府 古冢狐\t戒艳色也",
        "author": "白居易",
        "content": "古冢狐，妖且老，化为妇人颜色好。\n头变云鬟面变妆，大尾曳作长红裳。\n徐徐行傍荒村路，日欲暮时人静处。\n或歌或舞或悲啼，翠眉不举花颜低。\n忽然一笑千万态，见者十人八九迷。\n假色迷人犹若是，真色迷人应过此。\n彼真此假俱迷人，人心恶假贵重真。\n狐假女妖害犹浅，一朝一夕迷人眼。\n女为狐媚害即深，日长月增溺人心。\n何况褒妲之色善蛊惑，能丧人家覆人国。\n君看为害浅深间，岂将假色同真色。",
        "dynasty": "唐",
        "collection_info": null
    },
    {
        "title": "新乐府 黑潭龙\t疾贪吏也",
        "author": "白居易",
        "content": "黑潭水深黑如墨，传有神龙人不识。\n潭上架屋官立祠，龙不能神人神之。\n丰凶水旱与疾疫，乡里皆言龙所为。\n家家养豚漉清酒，朝祈暮赛依巫口。\n神之来兮风飘飘，纸钱动兮锦伞摇。\n神之去兮风亦静，香火灭兮杯盘冷。\n肉堆潭岸石，酒泼庙前草。\n不知龙神享几多，林鼠山狐长醉饱。\n狐何幸，豚何辜，年年杀豚将餧狐。\n狐假龙神食豚尽，九重泉底龙知无。",
        "dynasty": "唐",
        "collection_info": null
    },
    {
        "title": "新乐府 天可度\t恶诈人也",
        "author": "白居易",
        "content": "天可度，地可量，唯有人心不可防。\n但见丹诚赤如血，谁知僞言巧似簧。\n劝君掩鼻君莫掩，使君夫妇为参商。\n劝君掇蠭君莫掇，使君父子成豺狼。\n海底鱼兮天上鸟，高可射兮深可钓。\n唯有人心相对时，咫尺之间不能料。\n君不见李义府之辈笑欣欣，笑中有刀潜杀人。\n阴阳神变皆可测，不测人间笑是瞋。",
        "dynasty": "唐",
        "collection_info": null
    },
    {
        "title": "新乐府 秦吉了\t哀冤民也",
        "author": "白居易",
        "content": "秦吉了，出南中，彩毛青黑花颈红。\n耳聪心慧舌端巧，鸟语人言无不通。\n昨日长爪鸢，今朝大觜乌。\n鸢捎乳燕一窠覆，乌琢母鸡双眼枯。\n鸡号堕地燕惊去，然后拾卵攫其雏。\n岂无鵰与鹗，嗉中肉饱不肯搏。\n亦有鸾鹤羣，闲立高扬如不闻。\n秦吉了，人云尔是能言鸟。\n岂不见鸡燕之冤苦，吾闻凤皇百鸟主。\n尔竟不为凤皇之前致一言，安用噪噪闲言语。",
        "dynasty": "唐",
        "collection_info": null
    },
    {
        "title": "新乐府 鵶九劒\t思决壅也",
        "author": "白居易",
        "content": "欧冶子死千年后，精灵闇授张鵶九。\n鵶九铸劒吴山中，天与日时神借功。\n金铁腾精火飜燄，踊跃求为镆鎁劒。\n劒成未试十余年，有客持金买一观。\n谁知闭匣长思用，三尺青蛇不肯蟠。\n客有心，劒无口，客代劒言告鵶九。\n君勿矜我玉可切，君勿夸我钟可刜。\n不如持我决浮云，无令漫漫蔽白日。\n为君使无私之光及万物，蛰虫昭苏萌草出。",
        "dynasty": "唐",
        "collection_info": null
    },
    {
        "title": "新乐府 采诗官\t监前王乱亡之由也",
        "author": "白居易",
        "content": "采诗官，采诗听歌导人言。\n言者无罪闻者诫，下流上通上下泰。\n周灭秦兴至隋氏，十代采诗官不置。\n郊庙登歌赞君美，乐府艳词悦君意。\n若求兴谕规刺言，万句千章无一字。\n不是章句无规刺，渐及朝廷绝讽议。\n诤臣杜口为冗员，谏鼓高悬作虚器。\n一人负扆常端默，百辟入门两自媚。\n夕郎所贺皆德音，春官每奏唯祥瑞。\n君之堂兮千里远，君之门兮九重閟。\n君耳唯闻堂上言，君眼不见门前事。\n贪吏害民无所忌，奸臣蔽君无所畏。\n君不见厉王胡亥之末年，羣臣有利君无利。\n君兮君兮愿听此，欲开壅蔽达人情。\n先向歌诗求讽刺。",
        "dynasty": "唐",
        "collection_info": null
    },
    {
        "title": "常乐里闲居偶题十六韵兼寄刘十五公舆王十一起吕二炅吕四颎崔十八玄亮元九稹刘三十二敦质张十五仲元时为校书郎",
        "author": "白居易",
        "content": "帝都名利场，鸡鸣无安居。\n独有懒慢者，日高头未梳。\n工拙性不同，进退迹遂殊。\n幸逢太平代，天子好文儒。\n小才难大用，典校在秘书。\n三旬两入省，因得养顽疎。\n茅屋四五间，一马二仆夫。\n俸钱万六千，月给亦有余。\n既无衣食牵，亦少人事拘。\n遂使少年心，日日常晏如。\n勿言无知己，躁静各有徒。\n兰台七八人，出处与之俱。\n旬时阻谈笑，旦夕望轩车。\n谁能雠校闲，解带卧吾庐。\n窗前有竹玩，门外有酒酤。\n何以待君子，数竿对一壶。",
        "dynasty": "唐",
        "collection_info": null
    },
    {
        "title": "荅元八宗简同游曲江后明日见赠",
        "author": "白居易",
        "content": "长安千万人，出门各有营。\n唯我与夫子，信马悠悠行。\n行到曲江头，反照草树明。\n南山好颜色，病客有心情。\n水禽飜白羽，风荷袅翠茎。\n何必沧浪去，即此可濯缨。\n时景不重来，赏心难再幷。\n坐愁红尘裏，夕鼓冬冬声。\n归来经一宿，世虑稍復生。\n赖闻瑶华唱，再得尘襟清。",
        "dynasty": "唐",
        "collection_info": null
    },
    {
        "title": "感时",
        "author": "白居易",
        "content": "朝见日上天，暮见日入地。\n不觉明镜中，忽年三十四。\n勿言身未老，冉冉行将至。\n白髮虽未生，朱颜已先悴。\n人生讵几何，在世犹如寄。\n虽有七十期，十人无一二。\n今我犹未悟，往往不适意。\n胡为方寸间，不贮浩然气。\n贫贱非不恶，道在何足避。\n富贵非不爱，时来当自致。\n所以达人心，外物不能累。\n唯当饮美酒，终日陶陶醉。\n斯言胜金玉，佩服无失坠。",
        "dynasty": "唐",
        "collection_info": null
    },
    {
        "title": "首夏同诸校正游开元观因宿玩月",
        "author": "白居易",
        "content": "我与二三子，策名在京师。\n官小无职事，闲于为客时。\n沈沈道观中，心赏期在兹。\n到门车马迴，入院巾杖随。\n清和四月初，树木正华滋。\n风清新叶影，鸟恋残花枝。\n向夕天又晴，东南余霞披。\n置酒西廊下，待月杯行迟。\n须臾金魄生，若与吾徒期。\n光华一照耀，殿角相参差。\n终夜清景前，笑歌不知疲。\n长安名利地，此兴几人知。",
        "dynasty": "唐",
        "collection_info": null
    },
    {
        "title": "永崇里观居",
        "author": "白居易",
        "content": "季夏中气侯，烦暑自此收。\n萧飒风雨天，蝉声暮啾啾。\n永崇里巷静，华阳观院幽。\n轩车不到处，满地槐花秋。\n年光忽冉冉，世事本悠悠。\n何必待衰老，然后悟浮休。\n真隐岂长远，至道在冥搜。\n身虽世界住，心与虚无游。\n朝饥有蔬食，夜寒有布裘。\n幸免冻与馁，此外復何求。\n寡慾虽少病，乐天心不忧。\n何以明吾志，周易在床头。",
        "dynasty": "唐",
        "collection_info": null
    },
    {
        "title": "早送举人入试",
        "author": "白居易",
        "content": "夙驾送举人，东方犹未明。\n自谓出太早，已有车马行。\n骑火高低影，街鼓参差声。\n可怜早朝者，相看意气生。\n日出尘埃飞，羣动互营营。\n营营各何求，无非利与名。\n而我常晏起，虚住长安城。\n春深官又满，日有归山情。",
        "dynasty": "唐",
        "collection_info": null
    },
    {
        "title": "招王质夫",
        "author": "白居易",
        "content": "濯足云水客，折腰簪笏身。\n諠闲迹相背，十里别经旬。\n忽因乘逸兴，莫惜访嚣尘。\n窗前故栽竹，与君为主人。",
        "dynasty": "唐",
        "collection_info": null
    },
    {
        "title": "祗役骆口因与王质夫同游秋山偶题三韵",
        "author": "白居易",
        "content": "石拥百泉合，云破千峰开。\n平生烟霞侣，此地重裴回。\n今日勤王意，一半为山来。",
        "dynasty": "唐",
        "collection_info": null
    },
    {
        "title": "见萧侍御忆旧山草堂诗因以继和",
        "author": "白居易",
        "content": "琢玉以为架，缀珠以为笼。\n玉架绊野鹤，珠笼鏁冥鸿。\n鸿思云外天，鹤忆松上风。\n珠玉信为美，鸟不恋其中。\n台中萧侍御，心与鸿鹤同。\n晚起慵冠豸，闲行厌避骢。\n昨见忆山诗，诗思浩无穷。\n归梦杳何处，旧居茫水东。\n秋闲杉桂林，春老芝朮丛。\n自云别山后，离抱常忡忡。\n衣绣非不荣，持宪非不雄。\n所乐不在此，怅望草堂空。",
        "dynasty": "唐",
        "collection_info": null
    },
    {
        "title": "病假中南亭闲望",
        "author": "白居易",
        "content": "欹沈不视事，两日门掩关。\n始知吏役身，不病不得闲。\n闲意不在远，小亭方丈间。\n西檐竹梢上，坐见太白山。\n遥媿峰上云，对此尘中颜。",
        "dynasty": "唐",
        "collection_info": null
    },
    {
        "title": "仙游寺独宿",
        "author": "白居易",
        "content": "沙鹤上阶立，潭月当户开。\n此中留我宿，两夜不能迴。\n幸与静境遇，喜无归侣催。\n从今独游后，不拟共人来。",
        "dynasty": "唐",
        "collection_info": null
    },
    {
        "title": "前庭凉夜",
        "author": "白居易",
        "content": "露簟色似玉，风幌影如波。\n坐愁树叶落，中庭明月多。",
        "dynasty": "唐",
        "collection_info": null
    },
    {
        "title": "官舍小亭闲望",
        "author": "白居易",
        "content": "风竹散清韵，烟槐凝绿姿。\n日高人吏去，闲坐在茅茨。\n葛衣御时暑，蔬饭疗朝饥。\n持此聊自足，心力少营为。\n亭上独吟罢，眼前无事时。\n数峰太白雪，一卷陶潜诗。\n人心各自是，我是良在兹。\n迴谢争名客，甘从君所嗤。",
        "dynasty": "唐",
        "collection_info": null
    },
    {
        "title": "早秋独夜",
        "author": "白居易",
        "content": "井梧凉叶动，邻杵秋声发。\n独向檐下眠，觉来半床月。",
        "dynasty": "唐",
        "collection_info": null
    },
    {
        "title": "听弹古渌水",
        "author": "白居易",
        "content": "闻君古渌水，使我心和平。\n欲识慢流意，为听疎泛声。\n西窗竹阴下，竟日有余清。",
        "dynasty": "唐",
        "collection_info": null
    },
    {
        "title": "松斋自题",
        "author": "白居易",
        "content": "非老亦非少，年过三纪余。\n非贱亦非贵，朝登一命初。\n才小分易足，心宽体长舒。\n充肠皆美食，容膝即安居。\n况此松斋下，一琴数帙书。\n书不求甚解，琴聊以自娱。\n夜直入君门，晚归卧吾庐。\n形骸委顺动，方寸付空虚。\n持此将过日，自然多晏如。\n昏昏復默默，非智亦非愚。",
        "dynasty": "唐",
        "collection_info": null
    },
    {
        "title": "冬夜与钱员外同直禁中",
        "author": "白居易",
        "content": "夜深草诏罢，霜月凄凛凛。\n欲卧暖残杯，灯前相对饮。\n连铺青缣被，对置通中枕。\n髣髴百余宵，与君同此寝。",
        "dynasty": "唐",
        "collection_info": null
    },
    {
        "title": "和钱员外禁中夙兴见示",
        "author": "白居易",
        "content": "窗白星汉曙，窗暖灯火余。\n坐卷朱裏幕，看封紫泥书。\n窅窅钟漏尽，曈曈霞景初。\n楼台红照曜，松竹青扶疎。\n君爱此时好，回头特谓余。\n不知上清界，晓景復何如。",
        "dynasty": "唐",
        "collection_info": null
    },
    {
        "title": "夏日独直寄萧侍御",
        "author": "白居易",
        "content": "宪台文法地，翰林清切司。\n鹰猜课野鹤，骥德责山麋。\n课责虽不同，同归非所宜。\n是以方寸内，忽忽暗相思。\n夏日独上直，日长何所为。\n澹然无他念，虚静是吾师。\n形委有事牵，心与无事期。\n中臆一以旷，外累都若遗。\n地贵身不觉，意闲境来随。\n但对松与竹，如在山中时。\n情性聊自适，吟咏偶成诗。\n此意非夫子，余人多不知。",
        "dynasty": "唐",
        "collection_info": null
    },
    {
        "title": "松声",
        "author": "白居易",
        "content": "月好好独坐，双松在前轩。\n西南微风来，潜入枝叶间。\n萧寥发为声，半夜明月前。\n寒山飒飒雨，秋琴泠泠弦。\n一闻涤炎暑，再听破昏烦。\n竟夕遂不寐，心体俱翛然。\n南陌车马动，西邻歌吹繁。\n谁知兹檐下，满耳不为喧。",
        "dynasty": "唐",
        "collection_info": null
    },
    {
        "title": "禁中",
        "author": "白居易",
        "content": "门严九重静，窗幽一室闲。\n好是修心处，何必在深山。",
        "dynasty": "唐",
        "collection_info": null
    },
    {
        "title": "赠吴丹",
        "author": "白居易",
        "content": "巧者力苦劳，智者心苦忧。\n爱君无巧智，终岁闲悠悠。\n尝登御史府，亦佐东诸候。\n手操纠谬简，心运决胜筹。\n宦途似风水，君心如虚舟。\n泛然而不有，进退得自由。\n今来脱豸冠，时往侍龙楼。\n官曹称心静，居处随迹幽。\n冬负南荣日，支体甚温柔。\n夏卧北窗风，枕席如凉秋。\n南山入舍下，酒瓮在床头。\n人间有闲地，何必隐林丘。\n顾我愚且昧，劳生殊未休。\n一入金门直，星霜三四周。\n主恩信难报，近地徒久留。\n终当乞闲官，退与夫子游。",
        "dynasty": "唐",
        "collection_info": null
    },
    {
        "title": "初除户曹喜而言志",
        "author": "白居易",
        "content": "诏授户曹掾，捧诏感君恩。\n感恩非为己，禄养及吾亲。\n弟兄俱簪笏，新妇俨衣巾。\n罗列高堂下，拜庆正纷纷。\n俸钱四五万，月可奉晨昏。\n廪禄二百石，岁可盈仓囷。\n喧喧车马来，贺客满我门。\n不以我为贪，知我家内贫。\n置酒延贺客，客容亦欢欣。\n笑云今日后，不復忧空尊。\n荅云如君言，愿君少逡巡。\n我有平生志，醉后为君陈。\n人生百岁期，七十有几人。\n浮荣及虚位，皆是身之宾。\n唯有衣与食，此事粗关身。\n苟免饥寒外，余物尽浮云。",
        "dynasty": "唐",
        "collection_info": null
    },
    {
        "title": "秋居书怀",
        "author": "白居易",
        "content": "门前少宾客，阶下多松竹。\n秋景下西墙，凉风入东屋。\n有琴慵不弄，有书闲不读。\n尽日方寸中，澹然无所欲。\n何须广居处，不用多积蓄。\n丈室可容身，斗储可充腹。\n况无治道术，坐受官家禄。\n不种一株桑，不锄一壠谷。\n终朝饱饭餐，卒岁丰衣服。\n持此知媿心，自然易为足。",
        "dynasty": "唐",
        "collection_info": null
    },
    {
        "title": "禁中晓卧因怀王起居",
        "author": "白居易",
        "content": "迟迟禁漏尽，悄悄暝鵶喧。\n夜雨槐花落，微凉卧北轩。\n曙灯残未灭，风帘闲自飜。\n每一得静境，思与故人言。",
        "dynasty": "唐",
        "collection_info": null
    },
    {
        "title": "养拙",
        "author": "白居易",
        "content": "铁柔不为劒，木曲不为辕。\n今我亦如此，愚蒙不及门。\n甘心谢名利，灭迹归丘园。\n坐卧茅茨中，但对琴与尊。\n身去缰锁累，耳辞朝市喧。\n逍遥无所为，时窥五千言。\n无忧乐性场，寡欲清心源。\n始知不才者，可以探道根。",
        "dynasty": "唐",
        "collection_info": null
    },
    {
        "title": "寄李十一建",
        "author": "白居易",
        "content": "外事牵我形，外物诱我情。\n李君别来久，褊恡从中生。\n忆昨访君时，立马扣柴荆。\n有时君未起，穉子喜先迎。\n连步笑出门，衣飜冠或倾。\n埽阶苔纹绿，拂榻藤阴清。\n家酝及春熟，园葵乘露烹。\n看山东亭坐，待月南原行。\n门静唯鸟语，坊远少鼓声。\n相对尽日言，不及利与名。\n分手来几时，明月三四盈。\n别时残花落，及此新蝉鸣。\n芳岁忽已晚，离抱怅未平。\n岂不思命驾，吏职坐相萦。\n前时君有期，访我来山城。\n心赏久云阻，言约无自轻。\n相去幸非远，走马一日程。",
        "dynasty": "唐",
        "collection_info": null
    },
    {
        "title": "旅次华州赠袁右丞",
        "author": "白居易",
        "content": "渭水绿溶溶，华山青崇崇。\n山水一何丽，君子在其中。\n才与世会合，物随诚感通。\n德星降人福，时雨助岁功。\n化行人无讼，囹圄千日空。\n政顺气亦和，黍稷三年丰。\n客自帝城来，驱马出关东。\n爱此一郡人，如见太古风。\n方今天子心，忧人正忡忡。\n安得天下守，尽得如袁公。",
        "dynasty": "唐",
        "collection_info": null
    },
    {
        "title": "酬杨九弘贞长安病中见寄",
        "author": "白居易",
        "content": "伏枕君寂寂，折腰我营营。\n所嗟经时别，相去一宿程。\n携手昨何时，昆明春水平。\n离郡来几日，太白夏云生。\n之子未得意，贫病客帝城。\n贫坚志士节，病长高人情。\n隐几自恬澹，闭门无送迎。\n龙卧心有待，鹤瘦貌弥清。\n清机发为文，投我如振琼。\n何以慰饥渴，捧之吟一声。",
        "dynasty": "唐",
        "collection_info": null
    },
    {
        "title": "禁中寓直梦游仙游寺",
        "author": "白居易",
        "content": "西轩草诏暇，松竹深寂寂。\n月出清风来，忽似山中夕。\n因成西南梦，梦作游仙客。\n觉闻宫漏声，犹谓山泉滴。",
        "dynasty": "唐",
        "collection_info": null
    },
    {
        "title": "赠王山人",
        "author": "白居易",
        "content": "闻君减寝食，日听神仙说。\n闇待非常人，潜求长生诀。\n言长本对短，未离生死辙。\n假使得长生，才能胜夭折。\n松树千年朽，槿花一日歇。\n毕竟共虚空，何须夸岁月。\n彭殇徒自异，生死终无别。\n不如学无生，无生即无灭。",
        "dynasty": "唐",
        "collection_info": null
    },
    {
        "title": "秋山",
        "author": "白居易",
        "content": "久病旷心赏，今朝一登山。\n山秋云物冷，称我清羸颜。\n白石卧可枕，青萝行可攀。\n意中如有得，尽日不欲还。\n人生无几何，如寄天地间。\n心有千载忧，身无一日闲。\n何时解尘网，此地来掩关。",
        "dynasty": "唐",
        "collection_info": null
    },
    {
        "title": "赠能七伦",
        "author": "白居易",
        "content": "涧松高百寻，四时寒森森。\n临风有清韵，向日无曲阴。\n如何时俗人，但赏桃李林。\n岂不知坚贞，芳馨诱其心。\n能生学为文，气高功亦深。\n手中一百篇，句句披沙金。\n苦节二十年，无人振陆沈。\n今我尚贫贱，徒为尔知音。",
        "dynasty": "唐",
        "collection_info": null
    },
    {
        "title": "题杨颖士西亭",
        "author": "白居易",
        "content": "静得亭上境，远谐尘外踪。\n凭轩东南望，鸟灭山重重。\n竹露冷烦襟，杉风清病容。\n旷然宜真趣，道与心相逢。\n即此可遗世，何必蓬壶峰。",
        "dynasty": "唐",
        "collection_info": null
    },
    {
        "title": "题赠郑秘书征君石沟溪隐居",
        "author": "白居易",
        "content": "郑君得自然，虚白生心胸。\n吸彼沆瀣精，凝为冰雪容。\n大君贞元初，求贤致时雍。\n蒲轮入翠微，迎下天台峰。\n赤城别松乔，黄閤交夔龙。\n俛仰受三命，从容辞九重。\n出笼鹤翩翩，归林凤雝雝。\n在火辨良玉，经霜识贞松。\n新居寄楚山，山碧溪溶溶。\n丹竈烧烟煴，黄精花丰茸。\n蕙帐夜琴澹，桂尊春酒浓。\n时人不到处，苔石无尘踪。\n我今何为者，趋世身龙钟。\n不向林壑访，无由朝市逢。\n终当解尘缨，卜筑来相从。",
        "dynasty": "唐",
        "collection_info": null
    },
    {
        "title": "及第后归觐留别诸同年",
        "author": "白居易",
        "content": "十年常苦学，一上谬成名。\n擢第未为贵，贺亲方始荣。\n时辈六七人，送我出帝城。\n轩车动行色，丝管举离声。\n得意减别恨，半酣轻远程。\n翩翩马蹄疾，春日归乡情。",
        "dynasty": "唐",
        "collection_info": null
    },
    {
        "title": "清夜琴兴",
        "author": "白居易",
        "content": "月出鸟栖尽，寂然坐空林。\n是时心境闲，可以弹素琴。\n清泠由木性，恬澹随人心。\n心积和平气，木应正始音。\n响余羣动息，曲罢秋夜深。\n正声感元化，天地清沈沈。",
        "dynasty": "唐",
        "collection_info": null
    },
    {
        "title": "效陶潜体诗十六首 一",
        "author": "白居易",
        "content": "不动者厚地，不息者高天。\n无穷者日月，长在者山川。\n松柏与龟鹤，其寿皆千年。\n嗟嗟羣物中，而人独不然。\n早出向朝市，暮已归下泉。\n形质及寿命，危脆若浮烟。\n尧舜与周孔，古来称圣贤。\n借问今何在，一去亦不还。\n我无不死药，万万随化迁。\n所未定知者，修短迟速间。\n幸及身健日，当歌一尊前。\n何必待人劝，持此自为欢。",
        "dynasty": "唐",
        "collection_info": null
    },
    {
        "title": "效陶潜体诗十六首 二",
        "author": "白居易",
        "content": "翳翳踰月阴，沈沈连日雨。\n开帘望天色，黄云暗如土。\n行潦毁我墉，疾风坏我宇。\n蓬莠生庭院，泥涂失场圃。\n村深绝宾客，窗晦无俦侣。\n尽日不下床，跳蛙时入户。\n出门无所往，入室还独处。\n不以酒自娱，块然与谁语。",
        "dynasty": "唐",
        "collection_info": null
    },
    {
        "title": "效陶潜体诗十六首 三",
        "author": "白居易",
        "content": "朝饮一杯酒，冥心合元化。\n兀然无所思，日高尚闲卧。\n暮读一卷书，会意如嘉话。\n欣然有所遇，夜深犹独坐。\n又得琴上趣，安弦有余暇。\n復多诗中狂，下笔不能罢。\n唯兹三四事，持用度昼夜。\n所以阴雨中，经旬不出舍。\n始悟独往人，心安时亦过。",
        "dynasty": "唐",
        "collection_info": null
    },
    {
        "title": "效陶潜体诗十六首 四",
        "author": "白居易",
        "content": "车家采桑妇，雨来苦愁悲。\n蔟蚕北堂前，雨冷不成丝。\n西家荷锄叟，雨来亦怨咨。\n种豆南山下，雨多落为萁。\n而我独何幸，酝酒本无期。\n及此多雨日，正遇新熟时。\n开缾泻尊中，玉液黄金脂。\n持玩已可悦，欢尝有余滋。\n一酌发好容，再酌开愁眉。\n连延四五酌，酣畅入四肢。\n忽然遗我物，谁復分是非。\n是时连夕雨，酩酊无所知。\n人心苦颠倒，反为忧者嗤。",
        "dynasty": "唐",
        "collection_info": null
    },
    {
        "title": "效陶潜体诗十六首 五",
        "author": "白居易",
        "content": "朝亦独醉歌，暮亦独醉睡。\n未尽一壶酒，已成三独醉。\n勿嫌饮太少，且喜欢易致。\n一杯復两杯，多不过三四。\n便得心中适，尽忘身外事。\n更復强一杯，陶然遗万累。\n一饮一石者，徒以多为贵。\n及其酩酊时，与我亦无异。\n笑谢多饮者，酒钱徒自费。",
        "dynasty": "唐",
        "collection_info": null
    },
    {
        "title": "效陶潜体诗十六首 六",
        "author": "白居易",
        "content": "天秋无片云，地静无纤尘。\n团团新晴月，林外生白轮。\n忆昨阴霖天，连连三四旬。\n赖逢家酝熟，不觉过朝昏。\n私言雨霁后，可以罢余尊。\n及对新月色，不醉亦愁人。\n床头残酒榼，欲尽味弥淳。\n携置南檐下，举酌自殷勤。\n清光入杯杓，白露生衣巾。\n乃知阴与晴，安可无此君。\n我有乐府诗，成来人未闻。\n今宵醉有兴，狂咏惊四邻。\n独赏犹復尔，何况有交亲。",
        "dynasty": "唐",
        "collection_info": null
    },
    {
        "title": "效陶潜体诗十六首 七",
        "author": "白居易",
        "content": "中秋三五夜，明月在前轩。\n临觞忽不饮，忆我平生欢。\n我有同心人，邈邈崔与钱。\n我有忘形友，迢迢李与元。\n或飞青云上，或落江湖间。\n与我不相见，于今四五年。\n我无缩地术，君非驭风仙。\n安得明月下，四人来晤言。\n良夜信难得，佳期杳无缘。\n明月又不驻，渐下西南天。\n岂无他时会，惜此清景前。",
        "dynasty": "唐",
        "collection_info": null
    },
    {
        "title": "效陶潜体诗十六首 八",
        "author": "白居易",
        "content": "家酝饮已尽，村中无酒酤。\n坐愁今夜醒，其奈秋怀何。\n有客忽叩门，言语一何佳。\n云是南村叟，挈榼来相过。\n且喜尊不燥，安问少与多。\n重阳虽已过，篱菊有残花。\n欢来苦昼短，不觉夕阳斜。\n老人[勿]遽起，且待新月华。\n客去有余趣，竟夕独酣歌。",
        "dynasty": "唐",
        "collection_info": null
    },
    {
        "title": "效陶潜体诗十六首 九",
        "author": "白居易",
        "content": "原生衣百结，颜子食一箪。\n欢然乐其志，有以忘饥寒。\n今我何人哉，德不及先贤。\n衣食幸相属，胡为不自安。\n况兹清渭曲，居处安且闲。\n榆柳百余树，茅茨十数间。\n寒负檐下日，热濯涧底泉。\n日出犹未起，日入已復眠。\n西风满村巷，清凉八月天。\n但有鸡犬声，不闻车马喧。\n时倾一尊酒，坐望东南山。\n穉侄初学步，牵衣戏我前。\n即此自可乐，庶几颜与原。",
        "dynasty": "唐",
        "collection_info": null
    },
    {
        "title": "效陶潜体诗十六首 十",
        "author": "白居易",
        "content": "湛湛尊中酒，有功不自伐。\n不伐人不知，我今代其说。\n良将临大敌，前驱千万卒。\n一箪投河饮，赴死心如一。\n壮士磨匕首，勇愤气咆𠷺。\n一酣忘报雠，四体如无骨。\n东海杀孝妇，天旱踰年月。\n一酌酹其魂，通宵雨不歇。\n咸阳秦狱气，冤痛结为物。\n千岁不肯散，一沃亦销失。\n况兹儿女恨，及彼幽忧疾。\n快饮无不消，如霜得春日。\n方知曲糵灵，万物无与匹。",
        "dynasty": "唐",
        "collection_info": null
    },
    {
        "title": "效陶潜体诗十六首 十一",
        "author": "白居易",
        "content": "烟霞隔悬圃，风波限瀛州。\n我岂不欲往，大海路阻修。\n神仙但闻说，灵药不可求。\n长生无得者，举世如蜉蝣。\n逝者不重迴，存者难久留。\n踟蹰未死间，何苦怀百忧。\n念此忽内热，坐看成白头。\n举杯还独饮，顾影自献酬。\n心与口相约，未醉勿言休。\n今朝不尽醉，知有明朝不。\n不见郭门外，纍纍坟与丘。\n月明愁杀人，黄蒿风飕飕。\n死者若有知，悔不秉烛游。",
        "dynasty": "唐",
        "collection_info": null
    },
    {
        "title": "效陶潜体诗十六首 十二",
        "author": "白居易",
        "content": "吾闻浔阳郡，昔有陶征君。\n爱酒不爱名，忧醒不忧贫。\n尝为彭泽令，在官纔八旬。\n愀然忽不乐，挂印着公门。\n口吟归去来，头戴漉酒巾。\n人吏留不得，直入故山云。\n归来五柳下，还以酒养真。\n人间荣与利，摆落如泥尘。\n先生去已久，纸墨有遗文。\n篇篇劝我饮，此外无所云。\n我从老大来，窃慕其为人。\n其他不可及，且效醉昏昏。",
        "dynasty": "唐",
        "collection_info": null
    },
    {
        "title": "效陶潜体诗十六首 十三",
        "author": "白居易",
        "content": "楚王疑忠臣，江南放屈平。\n晋朝轻高士，林下弃刘伶。\n一人常独醉，一人常独醒。\n醒者多苦志，醉者多欢情。\n欢情信独善，苦志竟何成。\n兀傲瓮间卧，顦顇泽畔行。\n彼忧而此乐，道理甚分明。\n愿君且饮酒，勿思身后名。",
        "dynasty": "唐",
        "collection_info": null
    },
    {
        "title": "效陶潜体诗十六首 十四",
        "author": "白居易",
        "content": "有一燕赵士，言貌甚奇瓌。\n日日酒家去，脱衣典数杯。\n问君何落拓，云仆生草莱。\n地寒命且薄，徒抱王佐才。\n岂无济时策，君门乏良媒。\n三献寝不报，迟迟空手迴。\n亦有同门生，先升青云梯。\n贵贱交道绝，朱门叩不开。\n及归种禾黍，三岁旱为灾。\n入山烧黄白，一旦化为灰。\n蹉跎五十余，生世苦不谐。\n处处去不得，却归酒中来。",
        "dynasty": "唐",
        "collection_info": null
    },
    {
        "title": "效陶潜体诗十六首 十五",
        "author": "白居易",
        "content": "南巷有贵人，高盖驷马车。\n我问何所苦，四十垂白鬚。\n荅云君不知，位重多忧虞。\n北里有寒士，瓮牖绳为枢。\n出扶桑枣杖，入卧蜗牛庐。\n散贱无忧患，心安体亦舒。\n东邻有富翁，藏货徧五都。\n东京收粟帛，西市鬻金珠。\n朝营暮计算，昼夜不安居。\n西舍有贫者，匹妇配匹夫。\n布帬行赁舂，裋褐坐佣书。\n以此求口食，一饱欣有余。\n贵贱与贫富，高下虽有殊。\n忧乐与利害，彼此不相踰。\n是以达人观，万化同一途。\n但未知生死，胜负两何如。\n迟疑未知间，且以酒为娱。",
        "dynasty": "唐",
        "collection_info": null
    },
    {
        "title": "效陶潜体诗十六首 十六",
        "author": "白居易",
        "content": "济水澄而洁，河水浑而黄。\n交流列四渎，清浊不相伤。\n太公战牧野，伯夷饿首阳。\n同时号贤圣，进退不相妨。\n谓天不爱民，胡为生稻粱。\n谓天果爱民，胡为生豺狼。\n谓神福善人，孔圣竟栖遑。\n谓神祸淫人，暴秦终霸王。\n颜回与黄宪，何辜早夭亡。\n蝮蛇与鸩鸟，何得寿延长。\n物理不可测，神道亦难量。\n举头仰问天，天色但苍苍。\n唯当多种黍，日醉手中觞。",
        "dynasty": "唐",
        "collection_info": null
    },
    {
        "title": "自题写真",
        "author": "白居易",
        "content": "我貌不自识，李放写我真。\n静观神与骨，合是山中人。\n蒲柳质易朽，麋鹿心难驯。\n何事赤墀上，五年为侍臣。\n况多刚狷性，难与世同尘。\n不惟非贵相，但恐生祸因。\n宜当早罢去，收取云泉身。",
        "dynasty": "唐",
        "collection_info": null
    },
    {
        "title": "遣怀",
        "author": "白居易",
        "content": "寓心身体中，寓性方寸内。\n此身是外物，何足苦忧爱。\n况有假饰者，华簪及高盖。\n此又疎于身，復在外物外。\n操之多惴栗，失之又悲悔。\n乃知名与器，得丧俱为害。\n颓然环堵客，萝蕙为巾带。\n自得此道来，身穷心甚泰。",
        "dynasty": "唐",
        "collection_info": null
    },
    {
        "title": "渭上偶钓",
        "author": "白居易",
        "content": "渭水如镜色，中有鲤与鲂。\n偶持一竿竹，悬钓在其傍。\n微风吹钓丝，袅袅十尺长。\n谁知对鱼坐，心在无何乡。\n昔有白头人，亦钓此渭阳。\n钓人不钓鱼，七十得文王。\n况我垂钓意，人鱼又兼忘。\n无机两不得，但弄秋水光。\n兴尽钓亦罢，归来饮我觞。",
        "dynasty": "唐",
        "collection_info": null
    },
    {
        "title": "隐几",
        "author": "白居易",
        "content": "身适忘四支，心适忘是非。\n既适又忘适，不知吾是谁。\n百体如槁木，兀然无所知。\n方寸如死灰，寂然无所思。\n今日復明日，身心忽两遗。\n行年三十九，岁暮日斜时。\n四十心不动，吾今其庶几。",
        "dynasty": "唐",
        "collection_info": null
    },
    {
        "title": "春眠",
        "author": "白居易",
        "content": "新浴肢体畅，独寝神魂安。\n况因夜深坐，遂成日高眠。\n春被薄亦暖，朝窗深更闲。\n却忘人间事，似得枕上仙。\n至适无梦想，大和难名言。\n全胜彭泽醉，欲敌曹溪禅。\n何物呼我觉，伯劳声关关。\n起来妻子笑，生计春茫然。",
        "dynasty": "唐",
        "collection_info": null
    },
    {
        "title": "闲居",
        "author": "白居易",
        "content": "空腹一醆粥，饥食有余味。\n南檐半床日，暖卧因成睡。\n绵袍拥两膝，竹几支双臂。\n从旦直至昏，身心一无事。\n心足即为富，身闲乃当贵。\n富贵在此中，何必居高位。\n君看裴相国，金紫光照地。\n心苦头尽白，纔年四十四。\n乃知高盖车，乘者多忧畏。",
        "dynasty": "唐",
        "collection_info": null
    },
    {
        "title": "夏日",
        "author": "白居易",
        "content": "东窗晚无热，北户凉有风。\n尽日坐復卧，不离一室中。\n中心本无繫，亦与出门同。",
        "dynasty": "唐",
        "collection_info": null
    },
    {
        "title": "适意二首 一",
        "author": "白居易",
        "content": "十年为旅客，常有饥寒愁。\n三年作谏官，復多尸素羞。\n有酒不暇饮，有山不得游。\n岂无平生志，拘牵不自由。\n一朝归渭上，泛如不繫舟。\n置心世事外，无喜亦无忧。\n终日一蔬食，终年一布裘。\n寒来弥懒放，数日一梳头。\n朝睡足始起，夜酌醉即休。\n人心不过适，适外復何求。",
        "dynasty": "唐",
        "collection_info": null
    },
    {
        "title": "适意二首 二",
        "author": "白居易",
        "content": "早岁从旅游，颇谙时俗意。\n中年忝班列，备见朝廷事。\n作客诚已难，为臣尤不易。\n况余方且介，举动多忤累。\n直道速我尤，诡遇非吾志。\n胸中十年内，消尽浩然气。\n自从返田亩，顿觉无忧媿。\n蟠木用难施，浮云心易遂。\n悠悠身与世，从此两相弃。",
        "dynasty": "唐",
        "collection_info": null
    },
    {
        "title": "首夏病间",
        "author": "白居易",
        "content": "我生来几时，万有四千日。\n自省于其间，非忧即有疾。\n老去虑渐息，年来病初愈。\n忽喜身与心，泰然两无苦。\n况兹孟夏月，清和好时节。\n微风吹夹衣，不寒復不热。\n移榻树阴下，竟日何所为。\n或饮一瓯茗，或吟两句诗。\n内无忧患迫，外无职役羁。",
        "dynasty": "唐",
        "collection_info": null
    },
    {
        "title": "晚春酤酒",
        "author": "白居易",
        "content": "百花落如雪，两鬓垂作丝。\n春去有来日，我老无少时。\n人生待富贵，为乐常苦迟。\n不如贫贱日，随分开愁眉。\n卖我所乘马，典我旧朝衣。\n尽将酤酒饮，酩酊步行归。\n名姓日隐晦，形骸日变衰。\n醉卧黄公肆，人知我是谁。",
        "dynasty": "唐",
        "collection_info": null
    },
    {
        "title": "兰若寓居",
        "author": "白居易",
        "content": "名宦老慵求，退身安草野。\n家园病懒归，寄居在兰若。\n薜衣换簪组，藜杖代车马。\n行止辄自由，甚觉身潇洒。\n晨游南坞上，夜息东庵下。\n人间千万事，无有关心者。",
        "dynasty": "唐",
        "collection_info": null
    },
    {
        "title": "曲生访宿",
        "author": "白居易",
        "content": "西斋寂已暮，叩门声樀樀。\n知是君宿来，自拂尘埃席。\n村家何所有，茶果迎来客。\n贫静似僧居，竹林依四壁。\n厨灯斜影出，檐雨余声滴。",
        "dynasty": "唐",
        "collection_info": null
    },
    {
        "title": "闻庾七左降因咏所怀",
        "author": "白居易",
        "content": "我病卧渭北，君老谪巴东。\n相悲一长叹，薄命与君同。\n既叹还自哂，哂叹两未终。\n后心诮前意，所见何迷蒙。\n人生大块间，如鸿毛在风。\n或飘青云上，或落泥涂中。\n衮服相天下，傥来非我通。\n布衣委草莽，偶去非吾穷。\n外物不可必，中怀须自空。\n无令怏怏气，留滞在心胸。",
        "dynasty": "唐",
        "collection_info": null
    },
    {
        "title": "荅卜者",
        "author": "白居易",
        "content": "病眼昏似夜，衰鬓飒如秋。\n除却须衣食，平生百事休。\n知君善易者，问我决疑不。\n不卜非他故，人间无所求。",
        "dynasty": "唐",
        "collection_info": null
    },
    {
        "title": "归田三首 一",
        "author": "白居易",
        "content": "人生何所欲，所欲唯两端。\n中人爱富贵，高士慕神仙。\n神仙须有籍，富贵亦在天。\n莫恋长安道，莫寻方丈山。\n西京尘浩浩，东海浪漫漫。\n金门不可入，琪树何由攀。\n不如归山下，如法种春田。",
        "dynasty": "唐",
        "collection_info": null
    },
    {
        "title": "归田三首 二",
        "author": "白居易",
        "content": "种田意已决，决意復何如。\n卖马买犊使，徒步归田庐。\n迎春治耒耜，候雨闢菑畬。\n策杖田头立，躬亲课仆夫。\n吾闻老农言，为稼慎在初。\n所施不卤莽，其报必有余。\n上求奉王税，下望备家储。\n安得放慵惰，拱手而曳裾。\n学农未为鄙，亲友勿笑余。\n更待明年后，自拟执犂锄。",
        "dynasty": "唐",
        "collection_info": null
    },
    {
        "title": "归田三首 三",
        "author": "白居易",
        "content": "三十为近臣，腰间鸣佩玉。\n四十为野夫，田中学锄谷。\n何言十年内，变化如此速。\n此理固是常，穷通相倚伏。\n为鱼有深水，为鸟有高木。\n何必守一方，窘然自牵束。\n化吾足为马，吾因以行陆。\n化吾手为弹，吾因以求肉。\n形骸为异物，委顺心犹足。\n幸得且归农，安知不为福。\n况吾行欲老，瞥若风前烛。\n孰能俄顷间，将心繫荣辱。",
        "dynasty": "唐",
        "collection_info": null
    },
    {
        "title": "秋游原上",
        "author": "白居易",
        "content": "七月行已半，早凉天气清。\n清晨起巾栉，徐步出柴荆。\n露杖筇竹冷，风襟越蕉轻。\n闲携弟侄辈，同上秋原行。\n新枣未全赤，晚瓜有余馨。\n依依田家叟，设此相逢迎。\n自我到此村，往来白髮生。\n村中相识久，老幼皆有情。\n留连向暮归，树树风蝉声。\n是时新雨足，禾黍夹道青。\n见此令人饱，何必待西成。",
        "dynasty": "唐",
        "collection_info": null
    },
    {
        "title": "九日登西原宴望",
        "author": "白居易",
        "content": "病爱枕席凉，日高眠未辍。\n弟兄呼我起，今日重阳节。\n起登西原望，怀抱同一豁。\n移座就菊丛，餻酒前罗列。\n虽无丝与管，歌笑随情发。\n白日未及倾，颜酡耳已热。\n酒酣四向望，六合何空阔。\n天地自久长，斯人几时活。\n请看原下村，村人死不歇。\n一村四十家，哭葬无虚月。\n指此各相勉，良辰且欢悦。",
        "dynasty": "唐",
        "collection_info": null
    },
    {
        "title": "寄同病者",
        "author": "白居易",
        "content": "三十生二毛，早衰为沈疴。\n四十官七品，拙宦非由他。\n年颜日枯槁，时命日蹉跎。\n岂独我如此，圣贤无奈何。\n迴观亲旧中，举目尤可嗟。\n或有终老者，沈贱如泥沙。\n或有始壮者，飘忽如风花。\n穷饿与夭促，不如我者多。\n以此反自慰，常得心平和。\n寄言同病者，迴叹且为歌。",
        "dynasty": "唐",
        "collection_info": null
    },
    {
        "title": "游蓝田山卜居",
        "author": "白居易",
        "content": "脱置腰下组，摆落心中尘。\n行歌望山去，意似归乡人。\n朝蹋玉峰下，暮寻蓝水滨。\n拟求幽僻地，安置疎慵身。\n本性便山寺，应须旁悟真。",
        "dynasty": "唐",
        "collection_info": null
    },
    {
        "title": "村雪夜坐",
        "author": "白居易",
        "content": "南窗背灯坐，风霰暗纷纷。\n寂莫深村夜，残雁雪中闻。",
        "dynasty": "唐",
        "collection_info": null
    },
    {
        "title": "东园玩菊",
        "author": "白居易",
        "content": "少年昨已去，芳岁今又阑。\n如何寂莫意，復此荒凉园。\n园中独立久，日澹风露寒。\n秋蔬尽芜没，好树亦凋残。\n唯有数丛菊，新开篱落间。\n携觞聊就酌，为尔一留连。\n忆我少小日，易为兴所牵。\n见酒无时节，未饮已欣然。\n近从年长来，渐觉取乐难。\n常恐更衰老，强饮亦无欢。\n顾谓尔菊花，后时何独鲜。\n诚知不为我，借尔暂开颜。",
        "dynasty": "唐",
        "collection_info": null
    },
    {
        "title": "观稼",
        "author": "白居易",
        "content": "世役不我牵，身心常自若。\n晚出看田亩，闲行旁村落。\n纍纍绕场稼，啧啧羣飞雀。\n年丰岂独人，禽鸟声亦乐。\n田翁逢我喜，默起具尊杓。\n敛手笑相延，社酒有残酌。\n媿兹勤且敬，藜杖为淹泊。\n言动任天真，未觉农人恶。\n停杯问生事，夫种妻儿穫。\n筋力苦疲劳，衣食常单薄。\n自惭禄仕者，曾不营农作。\n饱食无所劳，何殊卫人鹤。",
        "dynasty": "唐",
        "collection_info": null
    },
    {
        "title": "闻哭者",
        "author": "白居易",
        "content": "昨日南邻哭，哭声一何苦。\n云是妻哭夫，夫年二十五。\n今朝北里哭，哭声又何切。\n云是母哭儿，儿年十七八。\n四邻尚如此，天下多夭折。\n乃知浮世人，少得垂白髮。\n余今过四十，念彼聊自悦。\n从此明镜中，不嫌头似雪。",
        "dynasty": "唐",
        "collection_info": null
    },
    {
        "title": "新构亭台示诸弟侄",
        "author": "白居易",
        "content": "平台高数尺，台上结茅茨。\n东西疏二牖，南北开两扉。\n芦帘前后卷，竹簟当中施。\n清泠白石枕，疏凉黄葛衣。\n开襟向风坐，夏日如秋时。\n啸傲颇有趣，窥临不知疲。\n东窗对华山，三峰碧参差。\n南檐当渭水，卧见云帆飞。\n仰摘枝上果，俯折畦中葵。\n足以充饥渴，何必慕甘肥。\n况有好羣从，旦夕相追随。",
        "dynasty": "唐",
        "collection_info": null
    },
    {
        "title": "自吟拙什因有所怀",
        "author": "白居易",
        "content": "懒病每多暇，暇来何所为。\n未能抛笔研，时作一篇诗。\n诗成澹无味，多被众人嗤。\n上怪落声韵，下嫌拙言词。\n时时自吟咏，吟罢有所思。\n苏州及彭泽，与我不同时。\n此外復谁爱，唯有元微之。\n谪向江陵府，三年作判司。\n向去二千里，诗成远不知。",
        "dynasty": "唐",
        "collection_info": null
    },
    {
        "title": "东坡秋意寄元八",
        "author": "白居易",
        "content": "寥落野陂畔，独行思有余。\n秋荷病叶上，白露大如珠。\n忽忆同赏地，曲江东北隅。\n秋池少游客，唯我与君俱。\n啼蛩隐红蓼，瘦马蹋青芜。\n当时与今日，俱是暮秋初。\n节物苦相似，时景亦无余。\n唯有人分散，经年不得书。",
        "dynasty": "唐",
        "collection_info": null
    },
    {
        "title": "闲居",
        "author": "白居易",
        "content": "深闭竹间扉，静埽松下地。\n独啸晚风前，何人知此意。\n看山尽日坐，枕帙移时睡。\n谁能从我游，使君心无事。",
        "dynasty": "唐",
        "collection_info": null
    },
    {
        "title": "咏拙",
        "author": "白居易",
        "content": "所禀有巧拙，不可改者性。\n所赋有厚薄，不可移者命。\n我性愚且惷，我命薄且屯。\n问我何以知，所知良有因。\n亦曾举两足，学人蹋红尘。\n从兹知性拙，不解转如轮。\n亦曾奋六翮，高飞到青云。\n从兹知命薄，摧落不逡巡。\n慕贵而厌贱，乐富而恶贫。\n同此天地间，我岂异于人。\n性命苟如此，反则成苦辛。\n以此自安分，虽穷每欣欣。\n葺茅为我庐，编蓬为我门。\n缝布作袍被，种谷充盘飧。\n静读古人书，闲钓清渭滨。\n优哉復游哉，聊以终吾身。",
        "dynasty": "唐",
        "collection_info": null
    },
    {
        "title": "咏慵",
        "author": "白居易",
        "content": "有官慵不选，有田慵不农。\n屋穿慵不葺，衣裂慵不缝。\n有酒慵不酌，无异尊常空。\n有琴慵不弹，亦与无弦同。\n家人告饭尽，欲炊慵不舂。\n亲朋寄书至，欲读慵开封。\n尝闻嵇叔夜，一生在慵中。\n弹琴復锻铁，比我未为慵。",
        "dynasty": "唐",
        "collection_info": null
    },
    {
        "title": "冬夜",
        "author": "白居易",
        "content": "家贫亲爱散，身病交游罢。\n眼前无一人，独掩村斋卧。\n冷落灯火闇，离披帘幕破。\n策策窗户前，又闻新雪下。\n长年渐省睡，夜半起端坐。\n不学坐忘心，寂莫安可过。\n兀然身寄世，浩然心委化。\n如此来四年，一千三百夜。",
        "dynasty": "唐",
        "collection_info": null
    },
    {
        "title": "村中留李三固言宿",
        "author": "白居易",
        "content": "平生早游宦，不道无亲故。\n如我与君心，相知应有数。\n春明门前别，金氏陂中遇。\n村酒两三杯，相留寒日暮。\n勿嫌村酒薄，聊酌论心素。\n请君少踟蹰，繫马门前树。\n明年身若健，便拟江湖去。\n他日纵相思，知君无觅处。\n后会既茫茫，今宵君且住。",
        "dynasty": "唐",
        "collection_info": null
    },
    {
        "title": "友人夜访",
        "author": "白居易",
        "content": "檐间清风簟，松下明月杯。\n幽意正如此，况乃故人来。",
        "dynasty": "唐",
        "collection_info": null
    },
    {
        "title": "游悟真寺诗",
        "author": "白居易",
        "content": "元和九年秋，八月月上弦。\n我游悟真寺，寺在王顺山。\n去山四五里，先闻水潺湲。\n自兹舍车马，始涉蓝溪湾。\n手拄青竹杖，足蹋白石滩。\n渐怪耳目旷，不闻人世喧。\n山下望山上，初疑不可攀。\n谁知中有路，盘折通岩巅。\n一息幡竿下，再休石龛边。\n龛间长丈余，门户无扃关。\n仰窥不见人，石髮垂若鬟。\n惊出白蝙蝠，双飞如雪飜。\n回首寺门望，青崖夹朱轩。\n如擘山腹开，置寺于其间。\n入门无平地，地窄虚空宽。\n房廊与台殿，高下随峰峦。\n岩崿无撮土，树木多瘦坚。\n根株抱石长，屈曲虫蛇蟠。\n松桂乱无行，四时郁芊芊。\n枝梢袅青翠，韵若风中弦。\n日月光不透，绿阴相交延。\n幽鸟时一声，闻之似寒蝉。\n首憩宾位亭，就坐未及安。\n须臾开北户，万里明豁然。\n拂檐虹霏微，绕栋云迴旋。\n赤日间白雨，阴晴同一川。\n野绿簇草树，眼界吞秦原。\n渭水细不见，汉陵小于拳。\n却顾来时路，萦纡映朱阑。\n历历上山人，一一遥可观。\n前对多宝墖，风铎鸣四端。\n栾栌与户牖，恰恰金碧繁。\n云昔迦叶佛，此地坐涅槃。\n至今铁钵在，当底手迹穿。\n西开玉像殿，白佛森比肩。\n斗薮尘埃衣，礼拜冰雪颜。\n迭霜为袈裟，贯雹为华鬘。\n逼观疑鬼功，其迹非雕镌。\n次登观音堂，未到闻栴檀。\n上阶脱双履，敛足升净筵。\n六楹排玉镜，四座敷金钿。\n黑夜自光明，不待灯烛然。\n众宝互低昂，碧佩珊瑚幡。\n风来似天乐，相触声珊珊。\n白珠垂露凝，赤珠滴血殷。\n点缀佛髻上，合为七宝冠。\n双缾白琉璃，色若秋水寒。\n隔缾见舍利，圆转如金丹。\n玉笛何代物，天人施祇园。\n吹如秋鹤声，可以降灵仙。\n是时秋方中，三五月正圆。\n宝堂豁三门，金魄当其前。\n月与宝相射，晶光争鲜妍。\n照人心骨冷，竟夕不欲眠。\n晓寻南墖路，乱竹低婵娟。\n林幽不逢人，寒蝶飞翾翾。\n山果不识名，离离夹道蕃。\n足以疗饥乏，摘尝味甘酸。\n道南蓝谷神，紫伞白纸钱。\n若岁有水旱，诏使修苹蘩。\n以地清净故，献奠无荤膻。\n危石迭四五，𡾋嵬欹且刓。\n造物者何意，堆在岩东偏。\n冷滑无人迹，苔点如花笺。\n我来登上头，下临不测渊。\n目眩手足掉，不敢低头看。\n风从石下生，薄人而上抟。\n衣服似羽翮，开张欲飞鶱。\n𡾼𡾼三面峰，峰尖刀劒攒。\n往往白云过，决开露青天。\n西北日落时，夕晖红团团。\n千里翠屏外，走下丹砂丸。\n东南月上时，夜气青漫漫。\n百丈碧潭底，写出黄金盘。\n蓝水色似蓝，日夜长潺潺。\n周迴绕山转，下视如青环。\n或铺为慢流，或激为奔湍。\n泓澄最深处，浮出蛟龙涎。\n侧身入其中，悬磴尤险艰。\n扪萝蹋樛木，下逐饮涧猨。\n雪迸起白鹭，锦跳惊红鳣。\n歇定方盥漱，濯去支体烦。\n浅深皆洞彻，可照脑与肝。\n但爱清见底，欲寻不知源。\n东崖饶怪石，积甃苍琅玕。\n温润发于外，其间韫玙璠。\n卞和死已久，良玉多弃捐。\n或时洩光彩，夜与星月连。\n中顶最高峰，拄天青玉竿。\n𪕍𪕌上不得，岂我能攀援。\n上有白莲池，素葩覆清澜。\n闻名不可到，处所非人寰。\n又有一片石，大如方尺砖。\n插在半壁上，其下万仞悬。\n云有过去师，坐得无生禅。\n号为定心石，长老世相传。\n却上谒仙祠，蔓草生绵绵。\n昔闻王氏子，羽化升上玄。\n其西晒药台，犹对芝朮田。\n时復明月夜，上闻黄鹤言。\n迴寻画龙堂，二叟鬓髮斑。\n想见听法时，欢喜礼印坛。\n復归泉窟下，化作龙蜿蜒。\n阶前石孔在，欲雨生白烟。\n往有写经僧，身静心精专。\n感彼云外鸽，羣飞千翩翩。\n来添研中水，去吸岩底泉。\n一日三往復，时节长不愆。\n经成号圣僧，弟子名杨难。\n诵此莲花偈，数满百亿千。\n身坏口不坏，舌根如红莲。\n颅骨今不见，石函尚存焉。\n粉壁有吴画，笔彩依旧鲜。\n素屏有褚书，墨色如新干。\n灵境与异迹，周览无不殚。\n一游五昼夜，欲返仍盘桓。\n我本山中人，误为时网牵。\n牵率使读书，推挽令効官。\n既登文字科，又忝谏诤员。\n拙直不合时，无益同素餐。\n以此自惭惕，戚戚常寡欢。\n无成心力尽，未老形骸残。\n今来脱簪组，始觉离忧患。\n及为山水游，弥得纵疎顽。\n野麋断羁绊，行走无拘挛。\n池鱼放入海，一往何时还。\n身着居士衣，手把南华篇。\n终来此山住，永谢区中缘。\n我今四十余，从此终身闲。\n若以七十期，犹得三十年。",
        "dynasty": "唐",
        "collection_info": null
    },
    {
        "title": "酬张十八访宿见赠",
        "author": "白居易",
        "content": "昔我为近臣，君常稀到门。\n今我官职冷，君君来往频。\n我受狷介性，立为顽拙身。\n平生虽寡合，合即无缁磷。\n况君秉高义，富贵视如云。\n五侯三相家，眼冷不见君。\n问其所与游，独言韩舍人。\n其次即及我，我媿非其伦。\n胡为谬相爱，岁晚逾勤勤。\n落然颓檐下，一话夜达晨。\n床单食味薄，亦不嫌我贫。\n日高上马去，相顾犹逡巡。\n长安久无雨，日赤风昏昏。\n怜君将病眼，为我犯埃尘。\n远从延康里，来访曲江滨。\n所重君子道，不独媿相亲。",
        "dynasty": "唐",
        "collection_info": null
    },
    {
        "title": "朝归书寄元八",
        "author": "白居易",
        "content": "进入閤前拜，退就廊下餐。\n归来昭国里，人卧马歇鞍。\n却睡至日午，起坐心浩然。\n况当好时节，雨后清和天。\n柿树绿阴合，王家庭院宽。\n缾中鄠县酒，墙上终南山。\n独眠仍独坐，开襟当风前。\n禅师与诗客，次第来相看。\n要语连夜语，须眠终日眠。\n除非奉朝谒，此外无别牵。\n年长身且健，官贫心甚安。\n幸无急病痛，不至苦饥寒。\n自此聊以适，外缘不能干。\n唯应静者信，难为动者言。\n台中元侍御，早晚作郎官。\n未作郎官际，无人相伴闲。",
        "dynasty": "唐",
        "collection_info": null
    },
    {
        "title": "酬吴七见寄",
        "author": "白居易",
        "content": "曲江有病客，寻常多掩关。\n又闻马死来，不出身更闲。\n闻有送书者，自起出门看。\n素缄署丹字，中有琼瑶篇。\n口吟耳自听，当暑忽翛然。\n似漱寒玉冰，如闻商风弦。\n首章叹时节，末句思笑言。\n懒慢不相访，隔街如隔山。\n尝闻陶潜语，心远地自偏。\n君住安邑里，左右车徒喧。\n竹药闭深院，琴尊开小轩。\n谁知市南地，转作壶中天。\n君本上清人，名在石堂间。\n不知有何过，谪作人间仙。\n常恐岁月满，飘然归紫烟。\n莫忘蜉蝣内，进士有同年。",
        "dynasty": "唐",
        "collection_info": null
    },
    {
        "title": "昭国闲居",
        "author": "白居易",
        "content": "贫闲日高起，门巷昼寂寂。\n时暑放朝参，天阴少人客。\n槐花满田地，仅绝人行迹。\n独在一床眠，清凉风雨夕。\n勿嫌坊曲远，近即多牵役。\n勿嫌禄俸薄，厚即多忧责。\n平生尚恬旷，老大宜安适。\n何以养吾真，官闲居处僻。",
        "dynasty": "唐",
        "collection_info": null
    },
    {
        "title": "喜陈兄至",
        "author": "白居易",
        "content": "黄鸟啼欲歇，青梅结半成。\n坐怜春物尽，起入东园行。\n携觞懒独酌，忽闻叩门声。\n闲人犹喜至，何况是陈兄。\n从容尽日语，稠迭长年情。\n勿轻一醆酒，可以话平生。",
        "dynasty": "唐",
        "collection_info": null
    },
    {
        "title": "赠杓直",
        "author": "白居易",
        "content": "世路重禄位，栖栖者孔宣。\n人情爱年寿，夭死者颜渊。\n二人如何人，不奈命与天。\n我今信多幸，抚己媿前贤。\n已年四十四，又为五品官。\n况兹知足外，别有所安焉。\n早年以身代，直赴逍遥篇。\n近岁将心地，迴向南宗禅。\n外顺世间法，内脱区中缘。\n进不厌朝市，退不恋人寰。\n自吾得此心，投足无不安。\n体非导引适，意无江湖闲。\n有兴或饮酒，无事多掩关。\n寂静夜深坐，安稳日高眠。\n秋不苦长夜，春不惜流年。\n委形老小外，忘怀生死间。\n昨日共君语，与余心膂然。\n此道不可道，因君聊强言。",
        "dynasty": "唐",
        "collection_info": null
    },
    {
        "title": "寄张十八",
        "author": "白居易",
        "content": "饥止一箪食，渴止一壶浆。\n出入止一马，寝兴止一床。\n此外无长物，于我有若亡。\n胡然不知足，名利心遑遑。\n念兹弥懒放，积习遂为常。\n经旬不出门，竟日不下堂。\n同病者张生，贫僻住延康。\n慵中每相忆，此意未能忘。\n迢迢青槐街，相去八九坊。\n秋来未相见，应有新诗章。\n早晚来同宿，天气转清凉。",
        "dynasty": "唐",
        "collection_info": null
    },
    {
        "title": "题玉泉寺",
        "author": "白居易",
        "content": "湛湛玉泉色，悠悠浮云身。\n闲心对定水，清静两无尘。\n手把青筇杖，头戴白纶巾。\n兴尽下山去，知我是谁人。",
        "dynasty": "唐",
        "collection_info": null
    },
    {
        "title": "朝回游城南",
        "author": "白居易",
        "content": "朝退马未困，秋初日犹长。\n回辔城南去，郊野正清凉。\n水竹夹小径，萦迴绕川冈。\n仰看晚山色，俯弄秋泉光。\n青松繫我马，白石为我床。\n常时簪组累，此日和身忘。\n旦随鹓鹭末，暮游鸥鹤旁。\n机心一以尽，两处不乱行。\n谁辨心与迹，非行亦非藏。",
        "dynasty": "唐",
        "collection_info": null
    },
    {
        "title": "舟行",
        "author": "白居易",
        "content": "帆影日渐高，闲眠犹未起。\n起问鼓枻人，已行三十里。\n船头有行竈，炊稻烹红鲤。\n饱食起婆娑，盥漱秋江水。\n平生沧浪意，一旦来游此。\n何况不失家，舟中载妻子。",
        "dynasty": "唐",
        "collection_info": null
    },
    {
        "title": "湓浦早冬",
        "author": "白居易",
        "content": "浔阳孟冬月，草木未全衰。\n祗抵长安陌，凉风八月时。\n日西湓水曲，独行吟旧诗。\n蓼花始零落，蒲叶稍离披。\n但作城中想，何异曲江池。",
        "dynasty": "唐",
        "collection_info": null
    },
    {
        "title": "江州雪",
        "author": "白居易",
        "content": "新雪满前山，初晴好天气。\n日西骑马出，忽有京都意。\n城柳方缀花，檐冰纔结穗。\n须臾风日暖，处处皆飘坠。\n行吟赏未足，坐叹销何易。\n犹胜岭南看，雰雰不到地。",
        "dynasty": "唐",
        "collection_info": null
    },
    {
        "title": "题浔阳楼",
        "author": "白居易",
        "content": "常爱陶彭泽，文思何高玄。\n又怪韦江州，诗情亦清闲。\n今朝登此楼，有以知其然。\n大江寒见底，匡山青倚天。\n深夜湓浦月，平旦鑪峰烟。\n清辉与灵气，日夕供文篇。\n我无二人才，孰为来其间。\n因高偶成句，俯仰媿江山。",
        "dynasty": "唐",
        "collection_info": null
    },
    {
        "title": "访陶公旧宅",
        "author": "白居易",
        "content": "垢尘不汚玉，灵凤不啄羶。\n呜呼陶靖节，生彼晋宋间。\n心实有所守，口终不能言。\n永惟孤竹子，拂衣首阳山。\n夷齐各一身，穷饿未为难。\n先生有五男，与之同饥寒。\n肠中食不充，身上衣不完。\n连征竟不起，斯可谓真贤。\n我生君之后，相去五百年。\n每读五柳传，目想心拳拳。\n昔常咏遗风，着为十六篇。\n今来访故宅，森若君在前。\n不慕尊有酒，不慕琴无弦。\n慕君遗荣利，老死此丘园。\n柴桑古村落，栗里旧山川。\n不见篱下菊，但余墟中烟。\n子孙虽无闻，族氏犹未迁。\n每逢姓陶人，使我心依然。",
        "dynasty": "唐",
        "collection_info": null
    },
    {
        "title": "北亭",
        "author": "白居易",
        "content": "庐宫山下州，湓浦沙边宅。\n宅北倚高冈，迢迢数千尺。\n上有青青竹，竹间多白石。\n茅亭居上头，豁达门四闢。\n前楹卷帘箔，北牖施床席。\n江风万里来，吹我凉淅淅。\n日高公府归，巾笏随手掷。\n脱衣恣搔首，坐卧任所适。\n时倾一杯酒，旷望湖天夕。\n口咏独酌谣，目送归飞翮。\n惭无出尘操，未免折腰役。\n偶获此闲居，谬似高人迹。",
        "dynasty": "唐",
        "collection_info": null
    },
    {
        "title": "泛湓水",
        "author": "白居易",
        "content": "四月未全热，麦凉江气秋。\n湖山处处好，最爱湓水头。\n湓水从东来，一派入江流。\n可怜似萦带，中有随风舟。\n命酒一临泛，舍鞍扬棹讴。\n放迴岸傍马，去逐波间鸥。\n烟浪始渺渺，风襟亦悠悠。\n初疑上河汉，中若寻瀛洲。\n汀树绿拂地，沙草芳未休。\n青萝与紫葛，枝蔓垂相樛。\n繫缆步平岸，迴头望江州。\n城雉映水见，隐隐如蜃楼。\n日入意未尽，将归復少留。\n到官行半岁，今日方一游。\n此地来何暮，可以写吾忧。",
        "dynasty": "唐",
        "collection_info": null
    },
    {
        "title": "荅故人",
        "author": "白居易",
        "content": "故人对酒叹，叹我在天涯。\n见我昔荣遇，念我今蹉跎。\n问我为司马，官意復如何。\n荅云且勿叹，听我为君歌。\n我本蓬荜人，鄙贱剧泥沙。\n读书未百卷，信口嘲风花。\n自从筮仕来，六命三登科。\n顾惭虚劣姿，所得亦已多。\n散员足庇身，薄俸可资家。\n省分辄自媿，岂为不遇耶。\n烦君对杯酒，为我一咨蹉。",
        "dynasty": "唐",
        "collection_info": null
    },
    {
        "title": "官舍内新凿小池",
        "author": "白居易",
        "content": "帘下开小池，盈盈水方积。\n中底铺白沙，四隅甃青石。\n勿言不深广，但取幽人适。\n泛滟微雨朝，泓澄明月夕。\n岂无大江水，波浪连天白。\n未如床席间，方丈深盈尺。\n清浅可狎弄，昏烦聊漱涤。\n最爱晓暝时，一片秋天碧。",
        "dynasty": "唐",
        "collection_info": null
    },
    {
        "title": "宿简寂观",
        "author": "白居易",
        "content": "岩白云尚屯，林红叶初陨。\n秋光引闲步，不知身远近。\n夕投灵洞宿，卧觉尘机泯。\n名利心既忘，市朝梦亦尽。\n暂来尚如此，况乃终身隐。\n何以疗夜饥，一匙云母粉。",
        "dynasty": "唐",
        "collection_info": null
    },
    {
        "title": "读谢灵运诗",
        "author": "白居易",
        "content": "吾闻达士道，穷通顺冥数。\n通乃朝廷来，穷即江湖去。\n谢公才廓落，与世不相遇。\n壮志郁不用，须有所洩处。\n洩为山水诗，逸韵谐奇趣。\n大必笼天海，细不遗草树。\n岂惟玩景物，亦欲摅心素。\n往往即事中，未能忘兴谕。\n因知康乐作，不独在章句。",
        "dynasty": "唐",
        "collection_info": null
    },
    {
        "title": "北亭独宿",
        "author": "白居易",
        "content": "悄悄壁下床，纱笼耿残烛。\n夜半独眠觉，疑在僧房宿。",
        "dynasty": "唐",
        "collection_info": null
    },
    {
        "title": "约心",
        "author": "白居易",
        "content": "黑鬓丝雪侵，青袍尘土涴。\n兀兀復腾腾，江城一上佐。\n朝就高斋上，熏然负暄卧。\n晚下小池前，澹然临水坐。\n已约终身心，长如今日过。",
        "dynasty": "唐",
        "collection_info": null
    },
    {
        "title": "晚望",
        "author": "白居易",
        "content": "江城寒角动，沙洲夕鸟还。\n独在高亭上，西南望远山。",
        "dynasty": "唐",
        "collection_info": null
    },
    {
        "title": "早春",
        "author": "白居易",
        "content": "雪消冰又释，景和风復暄。\n满庭田地湿，荠叶生墙根。\n官舍悄无事，日西斜掩门。\n不开庄老卷，欲与何人言。",
        "dynasty": "唐",
        "collection_info": null
    },
    {
        "title": "春寝",
        "author": "白居易",
        "content": "何处春暄来？微和生血气。\n气熏肌骨畅，东窗一昏睡。\n是时正月晦，假日无公事。\n烂熳不能休，自午将及未。\n缅思少健日，甘寝常自恣。\n一从衰疾来，枕上无此味。",
        "dynasty": "唐",
        "collection_info": null
    },
    {
        "title": "睡起晏坐",
        "author": "白居易",
        "content": "后亭昼眠足，起坐春景暮。\n新觉眼犹昏，无思心正住。\n澹寂归一性，虚闲遗万虑。\n了然此时心，无物可譬喻。\n本是无有乡，亦名不用处。\n行禅与坐忘，同归无异路。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "尽日松下坐，有时池畔行。\n行立与坐卧，中怀澹无营。\n不觉流年过，亦任白髮生。\n不为世所薄，安得遂闲情。",
        "dynasty": "唐",
        "collection_info": null
    },
    {
        "title": "春游二林寺",
        "author": "白居易",
        "content": "下马二林寺，翛然进轻策。\n朝为公府吏，暮作灵山客。\n二月匡庐北，冰雪始消释。\n阳丛抽茗芽，阴窦洩泉脉。\n熙熙风土暖，蔼蔼云岚积。\n散作万壑春，凝为一气碧。\n身闲易飘泊，官散无牵迫。\n缅彼十八人，古今同此适。\n是年淮寇起，处处兴兵革。\n智士劳思谋，戎臣苦征役。\n独有不才者，山中弄泉石。",
        "dynasty": "唐",
        "collection_info": null
    },
    {
        "title": "出山吟",
        "author": "白居易",
        "content": "朝咏游仙诗，暮歌采薇曲。\n卧云坐白石，山中十五宿。\n行随出洞水，迴别缘岩竹。\n早晚重来游，心期瑶草绿。",
        "dynasty": "唐",
        "collection_info": null
    },
    {
        "title": "岁暮",
        "author": "白居易",
        "content": "已任时命去，亦从岁月除。\n中心一调伏，外累尽空虚。\n名宦意已矣，林泉计何如。\n拟近东林寺，溪边结一庐。",
        "dynasty": "唐",
        "collection_info": null
    },
    {
        "title": "闻早莺",
        "author": "白居易",
        "content": "日出眠未起，屋头闻早莺。\n忽如上林晓，万年枝上鸣。\n忆为近臣时，秉笔直承明。\n春深视草暇，旦暮闻此声。\n今闻在何处，寂莫浔阳城。\n鸟声信如一，分别在人情。\n不作天涯意，岂殊禁中听。",
        "dynasty": "唐",
        "collection_info": null
    },
    {
        "title": "栽杉",
        "author": "白居易",
        "content": "劲叶森利劒，孤茎挺端标。\n纔高四五尺，势若干青霄。\n移栽东窗前，爱尔寒不凋。\n病夫卧相对，日夕闲萧萧。\n昨为山中树，今为檐下条。\n虽然遇赏玩，无乃近尘嚣。\n犹胜涧谷底，埋没随众樵。\n不见郁郁松，委质山上苗。",
        "dynasty": "唐",
        "collection_info": null
    },
    {
        "title": "过李生",
        "author": "白居易",
        "content": "苹小蒲叶短，南湖春水生。\n子近湖边住，静境称高情。\n我为郡司马，散拙无所营。\n使君知性野，衙退任闲行。\n行携小榼出，逢花辄独倾。\n半酣到子舍，下马扣柴荆。\n何以引我步，绕篱竹万茎。\n何以醒我酒，吴音吟一声。\n须臾进野饭，饭稻茹芹英。\n白瓯青竹箸，俭洁无羶腥。\n欲去復裴回，夕鸦已飞鸣。\n何当重游此，待君湖水平。",
        "dynasty": "唐",
        "collection_info": null
    },
    {
        "title": "咏意",
        "author": "白居易",
        "content": "常闻南华经，巧劳智忧愁。\n不如无能者，饱食但遨游。\n平生爱慕道，今日近此流。\n自来浔阳郡，四序忽已周。\n不分物黑白，但与时沈浮。\n朝餐夕安寝，用是为身谋。\n此外即闲放，时寻山水幽。\n春游慧远寺，秋上庾公楼。\n或吟诗一章，或饮茶一瓯。\n身心一无繫，浩浩如虚舟。\n富贵亦有苦，苦在心危忧。\n贫贱亦有乐，乐在身自由。",
        "dynasty": "唐",
        "collection_info": null
    },
    {
        "title": "食笋",
        "author": "白居易",
        "content": "此州乃竹乡，春笋满山谷。\n山夫折盈抱，抱来早市鬻。\n物以多为贱，双钱易一束。\n置之炊甑中，与饭同时熟。\n紫箨坼故锦，素肌擘新玉。\n每日遂加餐，经时不思肉。\n久为京洛客，此味常不足。\n且食勿踟蹰，南风吹作竹。",
        "dynasty": "唐",
        "collection_info": null
    },
    {
        "title": "游石门涧",
        "author": "白居易",
        "content": "石门无旧径，披榛访遗迹。\n时逢山水秋，清辉如古昔。\n常闻慧远辈，题诗此岩壁。\n云覆莓苔封，苍然无处觅。\n萧疎野生竹，崩剥多年石。\n自从东晋后，无復人游历。\n独有秋涧声，潺湲空旦夕。",
        "dynasty": "唐",
        "collection_info": null
    },
    {
        "title": "招东邻",
        "author": "白居易",
        "content": "小榼二升酒，新簟六尺床。\n能来夜话否，池畔欲秋凉。",
        "dynasty": "唐",
        "collection_info": null
    },
    {
        "title": "题元十八溪亭",
        "author": "白居易",
        "content": "怪君不喜仕，又不游州里。\n今日到幽居，了然知所以。\n宿君石溪亭，潺湲声满耳。\n饮君螺杯酒，醉卧不能起。\n见君五老峰，益悔居城市。\n爱君三男儿，始叹身无子。\n余方鑪峰下，结室为居士。\n山北与山东，往来从此始。",
        "dynasty": "唐",
        "collection_info": null
    },
    {
        "title": "香鑪峰下新置草堂即事咏怀题于石上",
        "author": "白居易",
        "content": "香鑪峰北面，遗爱寺西偏。\n白石何凿凿，清流亦潺潺。\n有松数十株，有竹千余竿。\n松张翠伞盖，竹倚青琅玕。\n其下无人居，悠哉多岁年。\n有时聚猨鸟，终日空风烟。\n时有沈冥子，姓白字乐天。\n平生无所好，见此心依然。\n如获终老地，忽乎不知还。\n架岩结茅宇，斵壑开茶园。\n何以洗我耳，屋头飞落泉。\n何以净我眼，砌下生白莲。\n左手携一壶，右手挈五弦。\n傲然意自足，箕踞于其间。\n兴酣仰天歌，歌中聊寄言。\n言我本野夫，误为世网牵。\n时来昔捧日，老去今归山。\n倦鸟得茂树，涸鱼返清源。\n舍此欲焉往，人间多险艰。",
        "dynasty": "唐",
        "collection_info": null
    },
    {
        "title": "草堂前新开一池养鱼种荷日有幽趣",
        "author": "白居易",
        "content": "淙淙三峡水，浩浩万顷陂。\n未如新塘上，微风动涟漪。\n小萍加泛泛，初蒲正离离。\n红鲤二三寸，白莲八九枝。\n绕水欲成径，护堤方插篱。\n已被山中客，呼作白家池。",
        "dynasty": "唐",
        "collection_info": null
    },
    {
        "title": "白云期",
        "author": "白居易",
        "content": "三十气太状，胷中多是非。\n六十身太老，四体不支持。\n四十至五十，正是退闲时。\n年长识命分，心慵少营为。\n见酒兴犹在，登山力未衰。\n吾年幸当此，且与白云期。",
        "dynasty": "唐",
        "collection_info": null
    },
    {
        "title": "登香炉峰顶",
        "author": "白居易",
        "content": "迢迢香鑪峰，心存耳目想。\n终年牵物役，今日方一往。\n攀萝蹋危石，手足劳俛仰。\n同游三四人，两人不敢上。\n上到峰之顶，目眩神怳怳。\n高低有万寻，阔狭无数丈。\n不穷视听界，焉识宇宙广。\n江水细如绳，湓城小于掌。\n纷吾何屑屑，未能脱尘鞅。\n归去思自嗟，低头入蚁壤。",
        "dynasty": "唐",
        "collection_info": null
    },
    {
        "title": "荅崔侍郎钱舍人书问因继以诗",
        "author": "白居易",
        "content": "旦暮两蔬食，日中一闲眠。\n便是了一日，如此已三年。\n心不择时适，足不拣地安。\n穷通与远近，一贯无两端。\n常见今之人，其心或不然。\n在劳则念息，处静已思喧。\n如是用身心，无乃自伤残。\n坐输忧恼便，安得形神全。\n吾有二道友，蔼蔼崔与钱。\n同飞青云路，独堕黄泥泉。\n岁暮物万变，故情何不迁？\n应为平生心，与我同一源。\n帝乡远于日，美人高在天。\n谁谓万里别，常若在目前。\n泥泉乐者鱼，云路游者鸾。\n勿言云泥异，同在逍遥间。\n因君问心地，书后偶成篇。\n慎勿说向人，人多笑此言。",
        "dynasty": "唐",
        "collection_info": null
    },
    {
        "title": "烹葵",
        "author": "白居易",
        "content": "昨卧不夕食，今起乃朝饥。\n贫厨何所有，炊稻烹秋葵。\n红粒香復輭，绿英滑且肥。\n饥来止于饱，饱后復何思。\n忆昔荣遇日，迨今穷退时。\n今亦不冻馁，昔亦无余资。\n口既不减食，身又不减衣。\n抚心私自问，何者是荣衰。\n勿学常人意，其间分是非。",
        "dynasty": "唐",
        "collection_info": null
    },
    {
        "title": "小池二首 一",
        "author": "白居易",
        "content": "昼倦前斋热，晚爱小池清。\n映林余景没，近水微凉生。\n坐把蒲葵扇，闲吟三两声。",
        "dynasty": "唐",
        "collection_info": null
    },
    {
        "title": "小池二首 二",
        "author": "白居易",
        "content": "有意不在大，湛湛方丈余。\n荷侧泻清露，萍开见游鱼。\n每一临此坐，忆归青溪居。",
        "dynasty": "唐",
        "collection_info": null
    },
    {
        "title": "闭关",
        "author": "白居易",
        "content": "我心忘世久，世亦不我干。\n遂成一无事，因得长掩关。\n掩关来几时，髣髴二三年。\n着书已盈帙，生子欲能言。\n始悟身向老，復悲世多艰。\n迴顾趋时者，役役尘壤间。\n岁暮竟何得，不如且安闲。",
        "dynasty": "唐",
        "collection_info": null
    },
    {
        "title": "弄龟罗",
        "author": "白居易",
        "content": "有侄始六岁，字之为阿龟。\n有女生三年，其名曰罗儿。\n一始学笑语，一能诵歌诗。\n朝戏抱我足，夜眠枕我衣。\n汝生何其晚，我年行已衰。\n物情小可念，人意老多慈。\n酒美竟须坏，月圆终有亏。\n亦如恩爱缘，乃是忧恼资。\n举世同此累，吾安能去之。",
        "dynasty": "唐",
        "collection_info": null
    },
    {
        "title": "截树",
        "author": "白居易",
        "content": "种树当前轩，树高柯叶繁。\n惜哉远山色，隐此蒙笼间。\n一朝持斧斤，手自截其端。\n万叶落头上，千峰来面前。\n忽似决云雾，豁达覩青天。\n又如所念人，久别一款颜。\n始有清风至，稍见飞鸟还。\n开怀东南望，目远心辽然。\n人各有偏好，物莫能两全。\n岂不爱柔条，不如见青山。",
        "dynasty": "唐",
        "collection_info": null
    },
    {
        "title": "望江楼上作",
        "author": "白居易",
        "content": "江畔百尺楼，楼前千里道。\n凭高望平远，亦足舒怀抱。\n驿路使憧憧，关防兵草草。\n及兹多事日，尤觉闲人好。\n我年过不惑，休退诚非早。\n从此拂尘衣，归山未为老。",
        "dynasty": "唐",
        "collection_info": null
    },
    {
        "title": "题座隅",
        "author": "白居易",
        "content": "手不任执殳，肩不能荷锄。\n量力揆所用，曾不敌一夫。\n幸因笔研功，得升仕进途。\n历官凡五六，禄俸及妻孥。\n左右有兼仆，出入有单车。\n自奉虽不厚，亦不至饥劬。\n若有人及此，傍观为何如。\n虽贤亦为幸，况我鄙且愚。\n伯夷古贤人，鲁山亦其徒。\n时哉无奈何，俱化为饿殍。\n念彼益自媿，不敢忘斯须。\n平生荣利心，破灭无遗余。\n犹恐尘妄起，题此于座隅。",
        "dynasty": "唐",
        "collection_info": null
    },
    {
        "title": "昔与微之在朝日同蓄休退之心迨今十年沦落老人追寻前约且结后期",
        "author": "白居易",
        "content": "往子为御史，伊余忝拾遗。\n皆逢盛明代，俱登清近司。\n予繫玉为佩，子曳绣为衣。\n从容香烟下，同侍白玉墀。\n朝见宠者辱，暮见安者危。\n纷纷无退者，相顾令人悲。\n宦情君早厌，世事我深知。\n常于荣显日，已约林泉期。\n况今各流落，身病齿髮衰。\n不作卧云计，携手欲何之。\n待君女嫁后，及我官满时。\n稍无骨肉累，粗有渔樵资。\n岁晚青山路，白首期同归。",
        "dynasty": "唐",
        "collection_info": null
    },
    {
        "title": "垂钓",
        "author": "白居易",
        "content": "临水一长啸，忽思十年初。\n三登甲乙第，一入承明庐。\n浮生多变化，外事有盈虚。\n今来伴江叟，沙头坐钓鱼。",
        "dynasty": "唐",
        "collection_info": null
    },
    {
        "title": "晚鷰",
        "author": "白居易",
        "content": "百鸟乳雏毕，秋鷰独蹉跎。\n去社日已近，衔泥意如何。\n不悟时节晚，徒施工用多。\n人间事亦尔，不独鷰营窠。",
        "dynasty": "唐",
        "collection_info": null
    },
    {
        "title": "赎鸡",
        "author": "白居易",
        "content": "清晨临江望，水禽正諠繁。\n凫鴈与鸥鹭，游扬戏朝暾。\n适有鬻鸡者，挈之来远村。\n飞鸣彼何乐，窘束此何冤。\n喔喔十四雏，罩缚同一樊。\n足伤金距蹜，头抢花冠飜。\n经宿废饮啄，日高诣屠门。\n迟迴未死间，饥渴欲相吞。\n常慕古人道，仁信及鱼豚。\n见兹生恻隐，赎放双林园。\n开笼解索时，鸡鸡听我言。\n与尔镪三百，小惠何足论。\n莫学衔环雀，崎岖谩报恩。",
        "dynasty": "唐",
        "collection_info": null
    },
    {
        "title": "秋日怀杓直",
        "author": "白居易",
        "content": "晚来天色好，独出江边步。\n忆与李舍人，曲江相近住。\n常云遇清景，必约同幽趣。\n若不访我来，还须觅君去。\n开眉笑相见，把手期何处。\n西寺老胡僧，南园乱松树。\n携持小酒榼，吟咏新诗句。\n同出復同归，从朝直至暮。\n风雨忽消散，江山眇回互。\n浔阳与涔阳，相望空云雾。\n心期自乖旷，时景还如故。\n今日郡斋中，秋光谁共度。",
        "dynasty": "唐",
        "collection_info": null
    },
    {
        "title": "食后",
        "author": "白居易",
        "content": "食罢一觉睡，起来两瓯茶。\n举头看日影，已復西南斜。\n乐人惜日促，忧人厌年赊。\n无忧无乐者，长短任生涯。",
        "dynasty": "唐",
        "collection_info": null
    },
    {
        "title": "齐物二首 一",
        "author": "白居易",
        "content": "青松高百尺，绿蕙低数寸。\n同生大块间，长短各有分。\n长者不可退，短者不可进。\n若用此理推，穷通两无闷。",
        "dynasty": "唐",
        "collection_info": null
    },
    {
        "title": "齐物二首 二",
        "author": "白居易",
        "content": "椿寿八千春，槿花不经宿。\n中间復何有，冉冉孤竹生。\n竹身三年老，竹色四时绿。\n虽谢椿有余，犹胜槿不足。",
        "dynasty": "唐",
        "collection_info": null
    },
    {
        "title": "山下宿",
        "author": "白居易",
        "content": "独到山下宿，静向月中行。\n何处水边碓，夜舂云母声。",
        "dynasty": "唐",
        "collection_info": null
    },
    {
        "title": "题旧写真图",
        "author": "白居易",
        "content": "我昔三十六，写貌在丹青。\n我今四十六，衰顇卧江城。\n岂比十年老，曾与众苦幷。\n一照旧图画，无復昔仪形。\n形影默相顾，如弟对老兄。\n况使他人见，能不昧平生。\n羲和鞭日走，不为我少停。\n形骸属日月，老去何足惊。\n所恨凌烟阁，不得画功名。",
        "dynasty": "唐",
        "collection_info": null
    },
    {
        "title": "闲居",
        "author": "白居易",
        "content": "肺病不饮酒，眼昏不读书。\n端然无所作，身意闲有余。\n鸡栖篱落晚，雪映林木疎。\n幽独已云极，何必山中居。",
        "dynasty": "唐",
        "collection_info": null
    },
    {
        "title": "对酒示行简",
        "author": "白居易",
        "content": "今旦一尊酒，欢畅何怡怡。\n此乐从中来，他人安得知。\n兄弟唯二人，远别恆苦悲。\n今春自巴峡，万里平安归。\n復有双幼妹，笄年未结褵。\n昨日嫁娶毕，良人皆可依。\n忧念两消释，如刀断羁縻。\n身轻心无繫，忽欲凌空飞。\n人生苟有累，食肉常如饥。\n我心既无苦，饮水亦可肥。\n行简劝尔酒，停杯听我辞。\n不叹乡国远，不嫌官禄微。\n但愿我与尔，终老不相离。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "冉牛与颜渊，卞和与马迁。\n或罹天六极，或被人刑残。\n顾我信为幸，百骸且完全。\n五十不为夭，吾今欠数年。\n知分心自足，委顺身常安。\n故虽穷退日，而无戚戚颜。\n昔有荣先生，从事于其间。\n今我不量力，举心欲攀援。\n穷通不由己，欢戚不由天。\n命即无奈何，心可使泰然。\n且务由己者，省躬谅非难。\n勿问由天者，天高难与言。",
        "dynasty": "唐",
        "collection_info": null
    },
    {
        "title": "夜琴",
        "author": "白居易",
        "content": "蜀[桐]木性实，楚丝音韵清。\n调慢弹且缓，夜深十数声。\n入耳澹无味，惬心潜有情。\n自弄还自罢，亦不要人听。",
        "dynasty": "唐",
        "collection_info": null
    },
    {
        "title": "山中独吟",
        "author": "白居易",
        "content": "人各有一癖，我癖在章句。\n万缘皆已消，此病独未去。\n每逢美风景，或对好亲故。\n高声咏一篇，恍若与神遇。\n自为江上客，半在山中住。\n有时新诗成，独上东岩路。\n身倚白石崖，手攀青桂树。\n狂吟惊林壑，猿鸟皆窥觑。\n恐为世所嗤，故就无人处。",
        "dynasty": "唐",
        "collection_info": null
    },
    {
        "title": "达理二首 一",
        "author": "白居易",
        "content": "何物壮不老，何时穷不通。\n如彼音与律，宛转旋为宫。\n我命独何薄，多悴而少丰。\n当壮已先衰，暂泰还长穷。\n我无奈命何，委顺以待终。\n命无奈我何，方寸如虚空。\n瞢然与化俱，混然与俗同。\n谁能坐自苦，龃龉于其中。",
        "dynasty": "唐",
        "collection_info": null
    },
    {
        "title": "达理二首 二",
        "author": "白居易",
        "content": "舒姑化为泉，牛哀病作虎。\n或柳生肘间，或男变为女。\n鸟兽及水木，本不与民伍。\n胡然生变迁，不待死归土。\n百骸是己物，尚不能为主。\n况彼时命间，倚伏何足数。\n时来不可遏，命去焉能取。\n唯当养浩然，吾闻达人语。",
        "dynasty": "唐",
        "collection_info": null
    },
    {
        "title": "湖亭晚望残水",
        "author": "白居易",
        "content": "湖上秋泬寥，湖边晚萧瑟。\n登亭望湖水，水缩湖底出。\n清渟得早霜，明灭浮残日。\n流注随地势，洼坳无定质。\n泓澄白龙卧，宛转青蛇屈。\n破镜折劒头，光芒又非一。\n久为山水客，见尽幽奇物。\n及来湖亭望，此状难谈悉。\n乃知天地间，胜事殊未毕。",
        "dynasty": "唐",
        "collection_info": null
    },
    {
        "title": "郭虚舟相访",
        "author": "白居易",
        "content": "朝暖就南轩，暮寒归后屋。\n晚酒一两杯，夜棊三数局。\n寒灰埋暗火，晓燄凝残烛。\n不嫌贫冷人，时来同一宿。",
        "dynasty": "唐",
        "collection_info": null
    },
    {
        "title": "长庆二年七月自中书舍人出守杭州路次蓝溪作",
        "author": "白居易",
        "content": "太原一男子，自顾庸且鄙。\n老逢不次恩，洗拔出泥滓。\n既居可言地，愿助朝廷理。\n伏閤三上章，戆愚不称旨。\n圣人存大体，优贷容不死。\n凤诏停舍人，鱼书除刺史。\n冥怀齐宠辱，委顺随行止。\n我自得此心，于兹十年矣。\n余杭乃名郡，郡郭临江汜。\n已想海门山，潮声来入耳。\n昔予贞元末，羇旅曾游此。\n甚觉太守尊，亦谙鱼酒美。\n因生江海兴，每羡沧浪水。\n尚拟拂衣行，况今兼禄仕。\n青山峰峦接，白日烟尘起。\n东道既不通，改辕遂南指。\n自秦穷楚越，浩荡五千里。\n闻有贤主人，而多好山水。\n是行颇为惬，所历良可纪。\n策马度蓝溪，胜游从此始。",
        "dynasty": "唐",
        "collection_info": null
    },
    {
        "title": "初出城留别",
        "author": "白居易",
        "content": "朝从紫禁归，暮出青门去。\n勿言城东陌，便是江南路。\n扬鞭簇车马，挥手辞亲故。\n我生本无乡，心安是归处。",
        "dynasty": "唐",
        "collection_info": null
    },
    {
        "title": "过骆山人野居小池",
        "author": "白居易",
        "content": "茅覆环堵亭，泉添方丈沼。\n红芳照水荷，白颈观鱼鸟。\n拳石苔苍翠，尺波烟杳渺。\n但问有意无，勿论池大小。\n门前车马路，奔走无昏晓。\n名利驱人心，贤愚同扰扰。\n善哉骆处士，安置身心了。\n何乃独多君，丘园居者少。",
        "dynasty": "唐",
        "collection_info": null
    },
    {
        "title": "宿清源寺",
        "author": "白居易",
        "content": "往谪浔阳去，夜憩辋溪曲。\n今为钱塘行，重经兹寺宿。\n尔来几何岁，溪草二八绿。\n不见旧房僧，苍然新树木。\n虚空走日月，世界迁陵谷。\n我生寄其间，孰能逃倚伏。\n随缘又南去，好住东廊竹。",
        "dynasty": "唐",
        "collection_info": null
    },
    {
        "title": "宿蓝溪对月",
        "author": "白居易",
        "content": "昨夜凤池头，今夜蓝溪口。\n明月本无心，行人自回首。\n新秋松影下，半夜钟声后。\n清影不宜昏，聊将茶代酒。",
        "dynasty": "唐",
        "collection_info": null
    },
    {
        "title": "自秦望赴五松驿马上偶睡睡觉成吟",
        "author": "白居易",
        "content": "长途发已久，前馆行未至。\n体倦目已昏，瞌然遂成睡。\n右袂尚垂鞭，左手暂委辔。\n忽觉问仆夫，纔行百步地。\n形神分处所，迟速相乖异。\n马上几多时，梦中无限事。\n诚哉达人语，百龄同一寐。",
        "dynasty": "唐",
        "collection_info": null
    },
    {
        "title": "邓州路中作",
        "author": "白居易",
        "content": "萧萧谁家村，秋棃叶半坼。\n漠漠谁家园，秋韭花初白。\n路逢故里物，使我嗟行役。\n不归渭北村，又作江南客。\n去乡徒自苦，济世终无益。\n自问波上萍，何如涧中石。",
        "dynasty": "唐",
        "collection_info": null
    },
    {
        "title": "朱藤杖紫骢吟",
        "author": "白居易",
        "content": "拄上山之下，骑下山之下。\n江州去日朱藤杖，忠州归日紫骢马。\n天生二物济我穷，我生合是栖栖者。",
        "dynasty": "唐",
        "collection_info": null
    },
    {
        "title": "桐树馆重题",
        "author": "白居易",
        "content": "阶前下马时，梁上题诗处。\n惨澹病使君，萧疎老松树。\n自嗟还自哂，又向杭州去。",
        "dynasty": "唐",
        "collection_info": null
    },
    {
        "title": "过紫霞兰若",
        "author": "白居易",
        "content": "我爱此山头，及此三登历。\n紫霞旧精舍，寥落空泉石。\n朝市日喧隘，云林长悄寂。\n犹存住寺僧，肯有归山客。",
        "dynasty": "唐",
        "collection_info": null
    },
    {
        "title": "感旧纱帽",
        "author": "白居易",
        "content": "昔君乌纱帽，赠我白头翁。\n帽今在顶上，君已归泉中。\n物故犹堪用，人亡不可逢。\n岐山今夜月，坟树正秋风。",
        "dynasty": "唐",
        "collection_info": null
    },
    {
        "title": "思竹窗",
        "author": "白居易",
        "content": "不忆西省松，不忆南宫菊。\n惟忆新昌堂，萧萧北窗竹。\n窗间枕簟在，来后何人宿。",
        "dynasty": "唐",
        "collection_info": null
    },
    {
        "title": "马上作",
        "author": "白居易",
        "content": "处世非不遇，荣身颇有余。\n勋为上柱国，爵乃朝大夫。\n自问有何才，两入承明庐。\n又问有何政，再驾朱轮车。\n矧予东山人，自惟朴且疎。\n弹琴復有酒，且慕嵇阮徒。\n暗被乡里荐，误上贤能书。\n一列朝士籍，遂为世网拘。\n高有罾缴忧，下有陷穽虞。\n每觉宇宙窄，未尝心体舒。\n蹉跎二十年，颔下生白鬚。\n何言左迁去，尚获专城居。\n杭州五千里，往若投渊鱼。\n虽未脱簪组，且来泛江湖。\n吴中多诗人，亦不少酒酤。\n高声咏篇什，大笑飞杯盂。\n五十未全老，尚可且欢娱。\n用兹送日月，君以为何如。\n秋风起江上，白日落路隅。\n回首语五马，去矣勿踟蹰。",
        "dynasty": "唐",
        "collection_info": null
    },
    {
        "title": "秋蝶",
        "author": "白居易",
        "content": "秋花紫蒙蒙，秋蝶黄茸茸。\n花低蝶新小，飞戏丛西东。\n日暮凉风来，纷纷花落丛。\n夜深白露冷，蝶已死丛中。\n朝生夕俱死，气类各相从。\n不见千年鹤，多栖百丈松。",
        "dynasty": "唐",
        "collection_info": null
    },
    {
        "title": "登商山最高顶",
        "author": "白居易",
        "content": "高高此山顶，四望唯烟云。\n下有一条路，通达楚与秦。\n或名诱其心，或利牵其身。\n乘者及负者，来去何云云。\n我亦斯人徒，未能出嚣尘。\n七年三往復，何得笑他人。",
        "dynasty": "唐",
        "collection_info": null
    },
    {
        "title": "枯桑",
        "author": "白居易",
        "content": "道傍老枯树，枯来非一朝。\n皮黄外尚活，心黑中先焦。\n有似多忧者，非因外火烧。",
        "dynasty": "唐",
        "collection_info": null
    },
    {
        "title": "山路偶兴",
        "author": "白居易",
        "content": "筋力未全衰，仆马不至弱。\n又多山水趣，心赏非寂莫。\n扪萝上烟岭，蹋石穿云壑。\n谷鸟晚仍啼，洞花秋不落。\n提笼復携榼，遇胜时停泊。\n泉憩茶数瓯，岚行酒一酌。\n独吟还独啸，此兴殊未恶。\n假使在城时，终年有何乐。",
        "dynasty": "唐",
        "collection_info": null
    },
    {
        "title": "山雉",
        "author": "白居易",
        "content": "五步一啄草，十步一饮水。\n适性遂其生，时哉山梁雉。\n梁上无罾缴，梁下无鹰鹯。\n雌雄与羣雏，皆得终天年。\n嗟嗟笼下鸡，及彼池中鴈。\n既有稻粱恩，必有牺牲患。",
        "dynasty": "唐",
        "collection_info": null
    },
    {
        "title": "初下汉江舟中作寄两省给舍",
        "author": "白居易",
        "content": "秋水淅红粒，朝烟烹白鳞。\n一食饱至夜，一卧安达晨。\n晨无朝谒劳，夜无直宿勤。\n不知两掖客，何似扁舟人。\n尚想到郡日，且称守土臣。\n犹须副忧寄，恤隐安疲民。\n朞年庶报政，三年当退身。\n终使沧浪水，濯吾缨上尘。",
        "dynasty": "唐",
        "collection_info": null
    },
    {
        "title": "自蜀江至洞庭湖口有感而作",
        "author": "白居易",
        "content": "江从西南来，浩浩无旦夕。\n长波逐若泻，连山凿如劈。\n千年不壅溃，万姓无垫溺。\n不尔民为鱼，大哉禹之绩。\n导岷既艰远，距海无咫尺。\n胡为不讫功，余水斯委积。\n洞庭与青草，大小两相敌。\n混合万丈深，淼茫千里白。\n每岁秋夏时，浩大吞七泽。\n水族窟穴多，农人土地窄。\n我今尚嗟叹，禹岂不爱惜。\n邈未究其由，想古观遗迹。\n疑此苗人顽，恃险不终役。\n帝亦无奈何，留患与今昔。\n水流天地内，如身有血脉。\n滞则为疽疣，治之在鍼石。\n安得禹復生，为唐水官伯。\n手提倚天劒，重来亲指画。\n疏河似翦纸，决壅同裂帛。\n渗作膏腴田，蹋平鱼鼈宅。\n龙宫变闾里，水府生禾麦。\n坐添百万户，书我司徒籍。",
        "dynasty": "唐",
        "collection_info": null
    },
    {
        "title": "初领郡政衙退登东楼作",
        "author": "白居易",
        "content": "鳏惸心所念，简牍手自操。\n何言符竹贵，未免州县劳。\n赖是余杭郡，台榭绕官曹。\n凌晨亲政事，向晚恣游遨。\n山冷微有雪，波平未生涛。\n水心如镜面，千里无纤毫。\n直下江最阔，近东楼更高。\n烦襟与滞念，一望皆遁逃。",
        "dynasty": "唐",
        "collection_info": null
    },
    {
        "title": "清调吟",
        "author": "白居易",
        "content": "索索风戒寒，沈沈日藏耀。\n劝君饮浊醪，听我吟清调。\n芳节变穷阴，朝光成夕照。\n与君生此世，不合长年少。\n今晨从此过，明日安能料。\n若不结跏禅，即须开口笑。",
        "dynasty": "唐",
        "collection_info": null
    },
    {
        "title": "狂歌词",
        "author": "白居易",
        "content": "明月照君席，白露霑我衣。\n劝君酒杯满，听我狂歌词。\n五十已后衰，二十已前痴。\n昼夜又分半，其间几何时。\n生前不欢乐，死后有余赀。\n焉用黄墟下，珠衾玉匣为。",
        "dynasty": "唐",
        "collection_info": null
    },
    {
        "title": "郡亭",
        "author": "白居易",
        "content": "平旦起视事，亭午卧掩关。\n除亲簿领外，多在琴书前。\n况有虚白亭，坐见海门山。\n潮来一凭槛，宾至一开筵。\n终朝对云水，有时听管弦。\n持此聊过日，非忙亦非闲。\n山林太寂莫，朝阙空喧烦。\n唯兹郡閤内，嚣静得中间。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "昔为凤閤郎，今为二千石。\n自觉不如今，人言不如昔。\n昔虽居近密，终日多忧惕。\n有诗不敢吟，有酒不敢吃。\n今虽在疎远，竟岁无牵役。\n饱食坐终朝，长歌醉通夕。\n人生百年内，疾速如过隙。\n先务身安闲，次要心欢适。\n事有得而失，物有损而益。\n所以见道人，观心不观迹。",
        "dynasty": "唐",
        "collection_info": null
    },
    {
        "title": "立春后五日",
        "author": "白居易",
        "content": "立春后五日，春态纷婀娜。\n白日斜渐长，碧云低欲堕。\n残冰坼玉片，新萼排红颗。\n遇物尽欣欣，爱春非独我。\n迎芳后园立，就暖前檐作。\n还有惆怅心，欲别红炉火。",
        "dynasty": "唐",
        "collection_info": null
    },
    {
        "title": "郡中即事",
        "author": "白居易",
        "content": "漫漫潮初平，熙熙春日至。\n空阔远江山，晴明好天气。\n外有适意物，中无繫心事。\n数篇对竹吟，一杯望云醉。\n行携杖扶力，卧读书取睡。\n久养病形骸，深谙闲气味。\n遥思九城陌，扰扰趋名利。\n今朝是双日，朝谒多轩骑。\n宠者防悔尤，权者怀忧畏。\n为报高车盖，恐非真富贵。",
        "dynasty": "唐",
        "collection_info": null
    },
    {
        "title": "郡斋暇日辱常州陈郎中使君早春晚坐水西馆书事诗十六韵见寄亦以十六韵酬之",
        "author": "白居易",
        "content": "新年多暇日，晏起褰帘坐。\n睡足心更慵，日高头未裹。\n徐倾下药酒，稍爇煎茶火。\n谁伴寂寥身，无弦琴在左。\n遥思毘陵馆，春深物袅娜。\n波拂黄柳梢，风摇白梅朵。\n衙门排晓戟，铃阁开朝锁。\n太守水西来，朱衣垂素舸。\n良辰不易得，佳会无由果。\n五马正相望，双鱼忽前堕。\n鱼中获瑰宝，持玩何磊砢。\n一百六十言，字字灵珠颗。\n上申心款曲，下叙时轗轲。\n才富不如君，道孤还似我。\n敢辞官远慢，且贵身安妥。\n勿復问荣枯，冥心无不可。",
        "dynasty": "唐",
        "collection_info": null
    },
    {
        "title": "官舍",
        "author": "白居易",
        "content": "高树换新叶，阴阴覆地隅。\n何言太守宅，有似幽人居。\n太守卧其下，闲慵两有余。\n起尝一瓯茗，行读一卷书。\n早梅结青实，残樱落红珠。\n穉女弄庭果，嬉戏牵人裾。\n是日晚弥静，巢禽下相呼。\n啧啧护儿鹊，哑哑母子乌。\n岂唯云鸟尔，吾亦引吾雏。",
        "dynasty": "唐",
        "collection_info": null
    },
    {
        "title": "吾雏",
        "author": "白居易",
        "content": "吾雏字阿罗，阿罗纔七龄。\n嗟吾不才子，怜尔无弟兄。\n抚养虽骄騃，性识颇聪明。\n学母画眉样，效吾咏诗声。\n我齿今欲堕，汝齿昨始生。\n我头髮尽落，汝顶髻初成。\n老幼不相待，父衰汝孩婴。\n缅想古人心，慈爱亦不轻。\n蔡邕念文姬，于公叹缇萦。\n敢求得汝力，但未忘父情。",
        "dynasty": "唐",
        "collection_info": null
    },
    {
        "title": "题小桥前新竹招客",
        "author": "白居易",
        "content": "鴈齿小红桥，垂檐低白屋。\n桥前何所有，苒苒新生竹。\n皮开坼褐锦，节露抽青玉。\n筠翠如可餐，粉霜不忍触。\n闲吟声未已，幽玩心难足。\n管领好风烟，轻欺凡草木。\n谁能有月夜，伴我林中宿。\n为君倾一杯，狂歌竹枝曲。",
        "dynasty": "唐",
        "collection_info": null
    },
    {
        "title": "病中逢秋招客夜酌",
        "author": "白居易",
        "content": "不见诗酒客，卧来半月余。\n合和新药草，寻检旧方书。\n晚霁烟景度，早凉窗户虚。\n雪生衰鬓久，秋入病心初。\n卧簟蕲竹冷，风襟邛葛疎。\n夜来身校健，小饮復何如。",
        "dynasty": "唐",
        "collection_info": null
    },
    {
        "title": "食饱",
        "author": "白居易",
        "content": "食饱拂枕卧，睡足起闲吟。\n浅酌一杯酒，缓弹数弄琴。\n既可畅情性，亦足傲光阴。\n谁知利名尽，无復长安心。",
        "dynasty": "唐",
        "collection_info": null
    },
    {
        "title": "严十八郎中在郡日改制东南楼因名清辉未立标牓征归郎署予既到郡性爱楼居宴游其间颇有幽致聊成十韵兼戏寄严",
        "author": "白居易",
        "content": "严郎置兹楼，立名曰清辉。\n未及署花牓，遽征还粉闱。\n去来三四年，尘土登者稀。\n今春新太守，洒埽施帘帏。\n院柳烟婀娜，檐花雪霏微。\n看山倚前户，待月阐东扉。\n碧窗戛瑶瑟，朱阑飘舞衣。\n烧香卷幕坐，风燕双双飞。\n君作不得住，我来幸因依。\n始知天地间，灵境有所归。",
        "dynasty": "唐",
        "collection_info": null
    },
    {
        "title": "南亭对酒送春",
        "author": "白居易",
        "content": "含桃实已落，红薇花尚熏。\n冉冉三月尽，晚莺城上闻。\n独持一杯酒，南亭送残春。\n半酣忽长歌，歌中何所云。\n云我五十余，未是苦老人。\n刺史二千石，亦不为贱贫。\n天下三品官，多老于我身。\n同年登第者，零落无一分。\n亲故半为鬼，僮仆多见孙。\n念此聊自解，逢酒且欢欣。",
        "dynasty": "唐",
        "collection_info": null
    },
    {
        "title": "玩新庭树因咏所怀",
        "author": "白居易",
        "content": "霭霭四月初，新树叶成阴。\n动摇风景丽，盖覆庭院深。\n下有无事人，竟日此幽寻。\n岂惟玩时物，亦可开烦襟。\n时与道人语，或听诗客吟。\n度春足芳色，入夜多鸣禽。\n偶得幽闲境，遂忘尘俗心。\n始知真隐者，不必在山林。",
        "dynasty": "唐",
        "collection_info": null
    },
    {
        "title": "仲夏斋戒月",
        "author": "白居易",
        "content": "仲夏斋戒月，三旬断腥羶。\n自觉心骨爽，行起身翩翩。\n始知绝粒人，四体更轻便。\n初能脱病患，久必成神仙。\n御寇驭[泠]风，赤松游紫烟。\n常疑此说谬，今乃知其然。\n我今过半百，气衰神不全。\n已垂两鬓丝，难补三丹田。\n但减荤血味，稍结清净缘。\n脱巾且修养，聊以终天年。",
        "dynasty": "唐",
        "collection_info": null
    },
    {
        "title": "除官去未间",
        "author": "白居易",
        "content": "除官去未间，半月恣游讨。\n朝寻霞外寺，暮宿波上岛。\n新树少于松，平湖半连草。\n跻攀有次第，赏玩无昏早。\n有时骑马醉，兀兀冥天造。\n穷通与生死，其奈吾怀抱。\n江山信为美，齿髮行将老。\n在郡诚未厌，归乡去亦好。",
        "dynasty": "唐",
        "collection_info": null
    },
    {
        "title": "三年为刺史二首 一",
        "author": "白居易",
        "content": "三年为刺史，无政在人口。\n唯向城郡中，题诗十余首。\n惭非甘棠咏，岂有思人不。",
        "dynasty": "唐",
        "collection_info": null
    },
    {
        "title": "三年为刺史二首 二",
        "author": "白居易",
        "content": "三年为刺史，饮冰復食檗。\n唯向天竺山，取得两片石。\n此抵有千金，无乃伤清白。",
        "dynasty": "唐",
        "collection_info": null
    },
    {
        "title": "别萱桂",
        "author": "白居易",
        "content": "使君竟不住，萱桂徒栽种。\n桂有留人名，萱无忘忧用。\n不如江畔月，步步来相送。",
        "dynasty": "唐",
        "collection_info": null
    },
    {
        "title": "自余杭归宿淮口作",
        "author": "白居易",
        "content": "为郡已多暇，犹少勤吏职。\n罢郡更安闲，无所劳心力。\n舟行明月下，夜泊清淮北。\n岂止吾一身，举家同燕息。\n三年请禄俸，颇有余衣食。\n乃至僮仆间，皆无冻馁色。\n行行弄云水，步步近乡国。\n妻子在我前，琴书在我侧。\n此外吾不知，于焉心自得。",
        "dynasty": "唐",
        "collection_info": null
    },
    {
        "title": "舟中李山人访宿",
        "author": "白居易",
        "content": "日暮舟悄悄，烟生水沈沈。\n何以延宿客，夜酒与秋琴。\n来客道门子，来自嵩高岑。\n轩轩举云貌，豁豁开清襟。\n得意言语断，入玄滋味深。\n默然相顾哂，心适而忘心。",
        "dynasty": "唐",
        "collection_info": null
    },
    {
        "title": "洛下卜居",
        "author": "白居易",
        "content": "三年典郡归，所得非金帛。\n天竺石两片，华亭鹤一隻。\n饮啄供稻粱，包裹用茵席。\n诚知是劳费，其奈心爱惜。\n远从余杭郭，同到洛阳陌。\n下担拂云根，开笼展霜翮。\n贞姿不可杂，高性宜其适。\n遂就无尘坊，仍求有水宅。\n东南得幽境，树老寒泉碧。\n池畔多竹阴，门前少人迹。\n未请中庶禄，且脱双骖易。\n岂独为身谋，安吾鹤与石。",
        "dynasty": "唐",
        "collection_info": null
    },
    {
        "title": "洛中偶作",
        "author": "白居易",
        "content": "五年职翰林，四年莅浔阳。\n一年巴郡守，半年南宫郎。\n二年直纶閤，三年刺史堂。\n凡此十五载，有诗千余章。\n境兴周万象，土风备四方。\n独无洛中作，能不心悢悢。\n今为青宫长，始来游此乡。\n裴回伊涧上，睥睨嵩少傍。\n遇物辄一咏，一咏倾一觞。\n笔下成释憾，卷中同补亡。\n往往顾自哂，眼昏鬚鬓苍。\n不知老将至，犹自放诗狂。",
        "dynasty": "唐",
        "collection_info": null
    },
    {
        "title": "赠苏少府",
        "author": "白居易",
        "content": "籍甚二十年，今日方款颜。\n相送嵩洛下，论心杯酒间。\n河亚懒出入，府寮多闭关。\n苍髮彼此老，白日寻常闲。\n朝从携手出，暮思联骑还。\n何当挈一榼，同宿龙门山。",
        "dynasty": "唐",
        "collection_info": null
    },
    {
        "title": "移家入新宅",
        "author": "白居易",
        "content": "移家入新宅，罢郡有余赀。\n既可避燥湿，復免忧寒饥。\n疾平未还假，官闲得分司。\n幸有俸禄在，而无职役羁。\n清旦盥漱毕，开轩卷帘帏。\n家人及鸡犬，随我亦熙熙。\n取兴或寄酒，放情不过诗。\n何必苦修道，此即是无为。\n外累信已遣，中怀时有思。\n有思一何远，默坐低双眉。\n十载囚窜客，万里征戍儿。\n春朝鏁笼鸟，冬夜支床龟。\n驿马走四蹄，痛酸无歇期。\n硙牛封两目，昏闭何人知。\n谁能脱放去，四散任所之。\n各得适其性，如吾今日时。",
        "dynasty": "唐",
        "collection_info": null
    },
    {
        "title": "琴",
        "author": "白居易",
        "content": "置琴曲几上，慵坐但含情。\n何烦故挥弄，风弦自有声。",
        "dynasty": "唐",
        "collection_info": null
    },
    {
        "title": "鹤",
        "author": "白居易",
        "content": "人各有所好，物固无常宜。\n谁谓尔能舞，不如闲立时。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "夜镜隐白髮，朝酒发红颜。\n可怜假年少，自笑须臾间。\n朱砂贱如土，不解烧为丹。\n玄鬓化为雪，未闻休得官。\n咄哉箇丈夫，心性何堕顽。\n但遇诗与酒，便忘寝与餐。\n高声发一吟，似得诗中仙。\n引满饮一醆，尽忘身外缘。\n昔有醉先生，席地而幕天。\n于今居处在，许我当中眠。\n眠罢又一酌，酌罢又一篇。\n回面顾妻子，生计方落然。\n诚知此事非，又过知非年。\n岂不欲自改，改即心不安。\n且向安处去，其余皆老闲。",
        "dynasty": "唐",
        "collection_info": null
    },
    {
        "title": "林下闲步寄皇甫庶子",
        "author": "白居易",
        "content": "扶杖起病初，策马力未任。\n既懒出门去，亦无客来寻。\n以此遂成闲，闲步绕园林。\n天晓烟景澹，树寒鸟雀深。\n一酌池上酒，数声竹间吟。\n寄言东曹长，当知幽独心。",
        "dynasty": "唐",
        "collection_info": null
    },
    {
        "title": "晏起",
        "author": "白居易",
        "content": "鸟鸣庭树上，日照屋檐时。\n老去慵转极，寒来起尤迟。\n厚薄被适性，高低枕得宜。\n神安体稳暖，此味何人知。\n睡足仰头坐，兀然无所思。\n如未凿七窍，若都遗四肢。\n缅想长安客，早朝霜满衣。\n彼此各自适，不知谁是非。",
        "dynasty": "唐",
        "collection_info": null
    },
    {
        "title": "池畔二首 一",
        "author": "白居易",
        "content": "结构池西廊，疏理池东树。\n此意人不知，欲为待月处。",
        "dynasty": "唐",
        "collection_info": null
    },
    {
        "title": "池畔二首 二",
        "author": "白居易",
        "content": "持刀𠜴密竹，竹少风来多。\n此意人不会，欲令池有波。",
        "dynasty": "唐",
        "collection_info": null
    },
    {
        "title": "春葺新居",
        "author": "白居易",
        "content": "江州司马日，忠州刺史时。\n栽松满后院，种柳荫前墀。\n彼皆非吾土，栽种尚忘疲。\n况兹是我宅，葺艺固其宜。\n平旦领仆使，乘春亲指挥。\n移花夹暖室，徙竹覆寒池。\n池水变绿色，池芳动清辉。\n寻芳弄水坐，尽日心熙熙。\n一物苟可适，万缘都若遗。\n设如宅门外，有事吾不知。",
        "dynasty": "唐",
        "collection_info": null
    },
    {
        "title": "赠言",
        "author": "白居易",
        "content": "捧籯献千金，彼金何足道。\n临觞赠一言，此言真可宝。\n流光我已晚，适意君不早。\n况君春风面，柔促如芳草。\n二十方长成，三十向衰老。\n镜中桃李色，不得十年好。\n胡为坐脉脉，不肯倾怀抱。",
        "dynasty": "唐",
        "collection_info": null
    },
    {
        "title": "泛春池",
        "author": "白居易",
        "content": "白苹湘渚曲，绿篠剡溪口。\n各在天一涯，信美非吾有。\n何如此庭内，水竹交左右。\n霜竹百千竿，烟波六七亩。\n泓澄动阶砌，澹泞映户牖。\n蛇皮细有纹，镜面清无垢。\n主人过桥来，双童扶一叟。\n恐汚清泠波，尘缨先抖擞。\n波上一叶舟，舟中一尊酒。\n酒开舟不繫，去去随所偶。\n或绕蒲浦前，或泊桃岛后。\n未拨落杯花，低衝拂面柳。\n半酣迷所在，倚榜兀回首。\n不知此何处，復是人寰否。\n谁知始疏凿，几主相传受。\n杨家去云远，田氏将非久。\n天与爱水人，终焉落吾手。",
        "dynasty": "唐",
        "collection_info": null
    },
    {
        "title": "西明寺牡丹花时忆元九",
        "author": "白居易",
        "content": "前年题名处，今日看花来。\n一作芸香吏，三见牡丹开。\n岂独花堪惜，方知老闇催。\n何况寻花伴，东都去未迴。\n讵知红芳侧，春尽思悠哉。",
        "dynasty": "唐",
        "collection_info": null
    },
    {
        "title": "伤杨弘贞",
        "author": "白居易",
        "content": "颜子昔短命，仲尼惜其贤。\n杨生亦好学，不幸復徒然。\n谁识天地意，独与龟鹤年。",
        "dynasty": "唐",
        "collection_info": null
    },
    {
        "title": "权摄昭应早秋书事寄元拾遗兼呈李司录",
        "author": "白居易",
        "content": "夏闰秋候早，七月风骚骚。\n渭川烟景晚，骊山宫殿高。\n丹殿子司谏，赤县我徒劳。\n相去半日程，不得同游遨。\n到官来十日，览镜生二毛。\n可怜趋走吏，尘土满青袍。\n邮传拥两驿，簿书堆六曹。\n为问纲纪掾，何必使铅刀。",
        "dynasty": "唐",
        "collection_info": null
    },
    {
        "title": "新栽竹",
        "author": "白居易",
        "content": "佐邑意不适，闭门秋草生。\n何以娱野性，种竹百余茎。\n见此溪上色，忆得山中情。\n有时公事暇，尽日绕阑行。\n勿言根未固，勿言阴未成。\n已觉庭宇内，稍稍有余清。\n最爱近窗卧，秋风枝有声。",
        "dynasty": "唐",
        "collection_info": null
    },
    {
        "title": "秋霖中过尹纵之仙游山居",
        "author": "白居易",
        "content": "惨惨八月暮，连连三日霖。\n邑居尚愁寂，况乃在山林。\n林下有志士，苦学惜光阴。\n岁晚千万虑，幷入方寸心。\n岩鸟共旅宿，草虫伴愁吟。\n秋天床席冷，夜雨灯火深。\n怜君寂莫意，携酒一相寻。",
        "dynasty": "唐",
        "collection_info": null
    },
    {
        "title": "寄江南兄弟",
        "author": "白居易",
        "content": "分散骨肉恋，趋驰名利牵。\n一奔尘埃马，一泛风波船。\n忽忆分手时，悯默秋风前。\n别来朝復夕，积日成七年。\n花落城中池，春深江上天。\n登楼东南望，鸟灭烟苍然。\n相去復几许，道里近三千。\n平地犹难见，况乃隔山川。",
        "dynasty": "唐",
        "collection_info": null
    },
    {
        "title": "曲江早秋",
        "author": "白居易",
        "content": "秋波红蓼水，夕照青芜岸。\n独信马蹄行，曲江池四畔。\n早凉晴后至，残暑暝来散。\n方喜炎燠销，復嗟时节换。\n我年三十六，冉冉昏復旦。\n人寿七十稀，七十新过半。\n且当对酒笑，勿起临风叹。",
        "dynasty": "唐",
        "collection_info": null
    },
    {
        "title": "寄题盩厔厅前双松",
        "author": "白居易",
        "content": "忆昨为吏日，折腰多苦辛。\n归来不自适，无计慰心神。\n手栽两树松，聊以当嘉宾。\n乘春日一溉，生意渐欣欣。\n清韵度秋在，绿茸随日新。\n始怜涧底色，不忆城中春。\n有时昼掩关，双影对一身。\n尽日不寂莫，意中如三人。\n忽奉宣室诏，征为文苑臣。\n闲来一惆怅，恰似别交亲。\n早知烟翠前，攀玩不逡巡。\n悔从白云裏，移尔落嚣尘。",
        "dynasty": "唐",
        "collection_info": null
    },
    {
        "title": "翰林院中感秋怀王质夫",
        "author": "白居易",
        "content": "何处感时节，新蝉禁中闻。\n宫槐有秋意，风夕花纷纷。\n寄迹鸳鹭行，归心鸥鹤羣。\n唯有王居士，知予忆白云。\n何日仙游寺，潭前秋见君。",
        "dynasty": "唐",
        "collection_info": null
    },
    {
        "title": "禁中月",
        "author": "白居易",
        "content": "海水明月出，禁中清夜长。\n东南楼殿白，稍稍上宫墙。\n净落金塘水，明浮玉砌霜。\n不比人间见，尘土汚清光。",
        "dynasty": "唐",
        "collection_info": null
    },
    {
        "title": "赠卖松者",
        "author": "白居易",
        "content": "一束苍苍色，知从涧底来。\n斸掘经几日，枝叶满尘埃。\n不买非他意，城中无地栽。",
        "dynasty": "唐",
        "collection_info": null
    },
    {
        "title": "初见白髮",
        "author": "白居易",
        "content": "白髮生一茎，朝来明镜裏。\n勿言一茎少，满头从此始。\n青山方远别，黄绶初从仕。\n未料容鬓间，蹉跎忽如此。",
        "dynasty": "唐",
        "collection_info": null
    },
    {
        "title": "别元九后咏所怀",
        "author": "白居易",
        "content": "零落桐叶雨，萧条槿花风。\n悠悠早秋意，生此幽闲中。\n况与故人别，中怀正无悰。\n勿云不相送，心到青门东。\n相知岂在多，但问同不同。\n同心一人去，坐觉长安空。",
        "dynasty": "唐",
        "collection_info": null
    },
    {
        "title": "禁中秋宿",
        "author": "白居易",
        "content": "风飜朱裏幕，雨冷通中枕。\n耿耿背斜灯，秋床一人寝。",
        "dynasty": "唐",
        "collection_info": null
    },
    {
        "title": "早秋曲江感怀",
        "author": "白居易",
        "content": "离离暑云散，袅袅凉风起。\n池上秋又来，荷花半成子。\n朱颜易销歇，白日无穷已。\n人寿不如山，年光忽于水。\n青芜与红蓼，岁岁秋相似。\n去岁此悲秋，今秋復来此。",
        "dynasty": "唐",
        "collection_info": null
    },
    {
        "title": "寄元九",
        "author": "白居易",
        "content": "身为近密拘，心为名检缚。\n月夜与花时，少逢杯酒乐。\n唯有元夫子，闲来同一酌。\n把手或酣歌，展眉时笑谑。\n今春除御史，前月之东洛。\n别来未开颜，尘埃满尊杓。\n蕙风晚香尽，槐雨余花落。\n秋意一萧条，离容两寂莫。\n况随白日老，共负青山约。\n谁识相念心，鞴鹰与笼鹤。",
        "dynasty": "唐",
        "collection_info": null
    },
    {
        "title": "暮春寄元九",
        "author": "白居易",
        "content": "棃花结成实，燕卵化为雏。\n时物又若此，道情復何如。\n但觉日月促，不嗟年岁徂。\n浮生都是梦，老小亦何殊。\n唯与故人别，江陵初谪居。\n时时一相见，此意未全除。",
        "dynasty": "唐",
        "collection_info": null
    },
    {
        "title": "早梳头",
        "author": "白居易",
        "content": "夜沐早梳头，窗明秋镜晓。\n飒然握中髮，一沐知一少。\n年事渐蹉跎，世缘方缴绕。\n不学空门法，老病何由了。\n未得无生心，白头亦为夭。",
        "dynasty": "唐",
        "collection_info": null
    },
    {
        "title": "出关路",
        "author": "白居易",
        "content": "山川函谷路，尘土游子颜。\n萧条去国意，秋风生故关。",
        "dynasty": "唐",
        "collection_info": null
    },
    {
        "title": "别舍弟后月夜",
        "author": "白居易",
        "content": "悄悄初别夜，去住两盘桓。\n行子孤灯店，居人明月轩。\n平生共贫苦，未必日成欢。\n及此暂为别，怀抱已忧烦。\n况是庭叶尽，復思山路寒。\n如何为不念，马瘦衣裳单。",
        "dynasty": "唐",
        "collection_info": null
    },
    {
        "title": "新丰路逢故人",
        "author": "白居易",
        "content": "尘土长路晚，风烟废宫秋。\n相逢立马语，尽日此桥头。\n知君不得意，郁郁来西游。\n惆怅新丰店，何人识马周。",
        "dynasty": "唐",
        "collection_info": null
    },
    {
        "title": "金銮子晬日",
        "author": "白居易",
        "content": "行年欲四十，有女曰金銮。\n生来始周岁，学坐未能言。\n惭非达者怀，未免俗情怜。\n从此累身外，徒云慰目前。\n若无夭折患，则有婚嫁牵。\n使我归山计，应迟十五年。",
        "dynasty": "唐",
        "collection_info": null
    },
    {
        "title": "青龙寺早夏",
        "author": "白居易",
        "content": "尘埃经小雨，地高倚长坡。\n日西寺门外，景气含清和。\n闲有老僧立，静无凡客过。\n残莺意思尽，新叶阴凉多。\n春去来几日，夏云忽嵯峨。\n朝朝感时节，年鬓闇蹉跎。\n胡为恋朝市，不去归烟萝。\n青山寸步地，自问心如何。",
        "dynasty": "唐",
        "collection_info": null
    },
    {
        "title": "秋题牡丹丛",
        "author": "白居易",
        "content": "晚丛白露夕，衰叶凉风朝。\n红艳久已歇，碧芳今亦销。\n幽人坐相对，心事共萧条。",
        "dynasty": "唐",
        "collection_info": null
    },
    {
        "title": "劝酒寄元九",
        "author": "白居易",
        "content": "薤叶有朝露，槿枝无宿花。\n君今亦如此，促促生有涯。\n既不逐禅僧，林下学楞伽。\n又不随道士，山中炼丹砂。\n百年夜分半，一岁春无多。\n何不饮美酒？胡然自悲嗟。\n俗号销愁药，神速无以加。\n一杯驱世虑，两杯反天和。\n三杯即酩酊，或笑任狂歌。\n陶陶復兀兀，吾孰知其他。\n况在名利途，平生有风波。\n深心藏陷穽，巧言织网罗。\n举目非不见，不醉欲如何。",
        "dynasty": "唐",
        "collection_info": null
    },
    {
        "title": "曲江感秋",
        "author": "白居易",
        "content": "沙草新雨地，岸柳凉风枝。\n三年感秋意，幷在曲江池。\n早蝉已嘹唳，晚荷復离披。\n前秋去秋思，一一生此时。\n昔人三十二，秋兴已云悲。\n我今欲四十，秋怀亦可知。\n岁月不虚设，此身随日衰。\n闇老不自觉，直到鬓成丝。",
        "dynasty": "唐",
        "collection_info": null
    },
    {
        "title": "酬张太祝晚秋卧病见寄",
        "author": "白居易",
        "content": "高才淹礼寺，短羽翔禁林。\n西街居处远，北阙官曹深。\n君病不来访，我忙难往寻。\n差池终日别，寥落经年心。\n露湿绿芜地，月寒红树阴。\n况兹独愁夕，闻彼相思吟。\n上叹言笑阻，下嗟时岁侵。\n容衰晓窗镜，思苦秋弦琴。\n一章锦绣段，八韵琼瑶音。\n何以报珍重，惭无双南金。",
        "dynasty": "唐",
        "collection_info": null
    },
    {
        "title": "立秋日曲江忆元九",
        "author": "白居易",
        "content": "下马柳阴下，独上堤上行。\n故人千万里，新蝉三两声。\n城中曲江水，江上江陵城。\n两地新秋思，应同此日情。",
        "dynasty": "唐",
        "collection_info": null
    },
    {
        "title": "早朝贺雪寄陈山人",
        "author": "白居易",
        "content": "长安盈尺雪，早朝贺君喜。\n将赴银台门，始出新昌里。\n上堤马蹄滑，中路蜡烛死。\n十里向北行，寒风吹破耳。\n待漏午门外，候对三殿裏。\n鬚鬓冻生冰，衣裳冷如水。\n忽思仙游谷，闇谢陈居士。\n暖覆褐裘眠，日高应未起。",
        "dynasty": "唐",
        "collection_info": null
    },
    {
        "title": "初与元九别后忽梦见之及寤而书适至兼寄桐花诗怅然感怀因以此寄",
        "author": "白居易",
        "content": "永寿寺中语，新昌坊北分。\n归来数行泪，悲事不悲君。\n悠悠蓝田路，自去无消息。\n计君食宿程，已过商山北。\n昨夜云四散，千里同月色。\n晓来梦见君，应是君相忆。\n梦中握君手，问君意何如。\n君言苦相忆，无人可寄书。\n觉来未及说，叩门声冬冬。\n言是商州使，送君书一封。\n枕上忽惊起，颠倒着衣裳。\n开缄见手札，一纸十三行。\n上论迁谪心，下说离别肠。\n心肠都未尽，不暇叙炎凉。\n云作此书夜，夜宿商州东。\n独对孤灯坐，阳城山馆中。\n夜深作书毕，山月向西斜。\n月下何所有，一树紫桐花。\n桐花半落时，復道正相思。\n殷勤书背后，兼寄桐花诗。\n桐花诗八韵，思绪一何深。\n以我今朝意，忆君此夜心。\n一章三徧读，一句十回吟。\n珍重八十字，字字化为金。",
        "dynasty": "唐",
        "collection_info": null
    },
    {
        "title": "和元九悼往",
        "author": "白居易",
        "content": "美人别君去，自去无处寻。\n旧物零落尽，此情安可任。\n唯有襭纱幌，尘埃日夜侵。\n馨香与颜色，不似旧时深。\n透影灯耿耿，笼光月沈沈。\n中有孤眠客，秋凉生夜衾。\n旧宅牡丹院，新坟松柏林。\n梦中咸阳泪，觉后江陵心。\n含此隔年恨，发为中夜吟。\n无论君自感，闻者欲霑襟。",
        "dynasty": "唐",
        "collection_info": null
    },
    {
        "title": "重到渭上旧居",
        "author": "白居易",
        "content": "旧居清渭曲，开门当蔡渡。\n十年方一还，几欲迷归路。\n追思昔日行，感伤故游处。\n插柳作高林，种桃成老树。\n因惊成人者，尽是旧童孺。\n试问旧老人，半为绕村墓。\n浮生同过客，前后递来去。\n白日如弄珠，出没光不住。\n人物日改变，举目悲所遇。\n回念念我身，安得不衰暮。\n朱颜销不歇，白髮生无数。\n唯有山门外，三峰色如故。",
        "dynasty": "唐",
        "collection_info": null
    },
    {
        "title": "白髮",
        "author": "白居易",
        "content": "白髮知时节，闇与我有期。\n今朝日阳裹，梳落数茎丝。\n家人不惯见，悯默为我悲。\n我云何足怪，此意尔不知。\n凡人年三十，外壮中已衰。\n但思寝食味，已减二十时。\n况我今四十，本来形貌羸。\n书魔昏两眼，酒病沈四肢。\n亲爱日零落，在者仍别离。\n身心久如此，白髮生已迟。\n由来生老死，三病长相随。\n除却念无生，人间无药治。",
        "dynasty": "唐",
        "collection_info": null
    },
    {
        "title": "秋日",
        "author": "白居易",
        "content": "池残寥落水，窗下悠杨日。\n袅袅秋风多，槐花半成实。\n下有独立人，年来四十一。",
        "dynasty": "唐",
        "collection_info": null
    },
    {
        "title": "将之饶州江浦夜泊",
        "author": "白居易",
        "content": "明月满深浦，愁人卧孤舟。\n烦冤寝不得，夏夜长于秋。\n苦乏衣食资，远为江海游。\n光阴坐迟暮，乡国行阻修。\n身病向鄱阳，家贫寄徐州。\n前事与后事，岂堪心幷忧。\n忧来起长望，但见江水流。\n云树霭苍苍，烟波澹悠悠。\n故园迷处所，一念堪白头。",
        "dynasty": "唐",
        "collection_info": null
    },
    {
        "title": "思归",
        "author": "白居易",
        "content": "养无晨昏膳，隐无伏腊资。\n遂求及亲禄，僶俛来京师。\n薄俸未及亲，别家已经时。\n冬积温席恋，春违采兰期。\n夏至一阴生，稍稍夕漏迟。\n块然抱愁者，长夜独先知。\n悠悠乡关路，梦去身不随。\n坐惜时节变，蝉鸣槐花枝。",
        "dynasty": "唐",
        "collection_info": null
    },
    {
        "title": "冀城北原作",
        "author": "白居易",
        "content": "野色何莽苍，秋声亦萧疎。\n风吹黄埃起，落日驱征车。\n何代此开国，封疆百里余。\n古今不相待，朝市无常居。\n昔人城邑中，今变为丘墟。\n昔人墓田中，今化为里闾。\n废兴相催迫，日月互居诸。\n世变无遗风，焉能知其初。\n行人千载后，怀古空踌躇。",
        "dynasty": "唐",
        "collection_info": null
    },
    {
        "title": "客路感秋寄明准上人",
        "author": "白居易",
        "content": "日暮天地冷，雨霁山河清。\n长风从西来，草木凝秋声。\n已感岁倏忽，復伤物凋零。\n孰能不憯悽，天时牵人情。\n借问空门子，何法易修行。\n使我忘得心，不教烦恼生。",
        "dynasty": "唐",
        "collection_info": null
    },
    {
        "title": "游襄阳怀孟浩然",
        "author": "白居易",
        "content": "楚山碧岩岩，汉水碧汤汤。\n秀气结成象，孟氏之文章。\n今我讽遗文，思人至其乡。\n清风无人继，日暮空襄阳。\n南望鹿门山，蔼若有余芳。\n旧隐不知处，云深树苍苍。",
        "dynasty": "唐",
        "collection_info": null
    },
    {
        "title": "秋暮西归途中书情",
        "author": "白居易",
        "content": "耿耿旅灯下，愁多常少眠。\n思乡贵早发，发在鸡鸣前。\n九月草木落，平芜连远山。\n秋阴和曙色，万木苍苍然。\n去秋偶东游，今秋始西旋。\n马瘦衣裳破，别家来二年。\n忆归復愁归，归无一囊钱。\n心虽非兰膏，安得不自然。",
        "dynasty": "唐",
        "collection_info": null
    },
    {
        "title": "秋怀",
        "author": "白居易",
        "content": "月出照北堂，光华满阶墀。\n凉风从西至，草木日夜衰。\n桐柳减绿阴，蕙兰消碧滋。\n感物私自念，我心亦如之。\n安得长少壮，盛衰迫天时。\n人生如石火，为乐长苦迟。",
        "dynasty": "唐",
        "collection_info": null
    },
    {
        "title": "别杨颖士卢克柔殷尧藩",
        "author": "白居易",
        "content": "倦鸟暮归林，浮云晴归山。\n独有行路子，悠悠不知还。\n人生苦营营，终日羣动间。\n所务虽不同，同归于不闲。\n扁舟来楚乡，匹马往秦关。\n离忧绕心曲，宛转如循环。\n且持一杯酒，聊以开愁颜。",
        "dynasty": "唐",
        "collection_info": null
    },
    {
        "title": "题赠定光上人",
        "author": "白居易",
        "content": "二十身出家，四十心离尘。\n得径入大道，乘此不退轮。\n一坐十五年，林下秋復春。\n春花与秋气，不感无情人。\n我来如有悟，潜以心照身。\n误落闻见中，忧喜伤形神。\n安得遗耳目，冥然反天真。",
        "dynasty": "唐",
        "collection_info": null
    },
    {
        "title": "祇役骆口驿喜萧侍御书至兼覩新诗吟讽通宵因寄八韵",
        "author": "白居易",
        "content": "日暮心无憀，吏役正营营。\n忽惊芳信至，復与新诗幷。\n是时天无云，山馆有月明。\n月下读数徧，风前吟一声。\n一吟三四叹，声尽有余清。\n雅哉君子文，咏性不咏情。\n使我灵府中，鄙恡不得生。\n始知听韶濩，可使心和平。",
        "dynasty": "唐",
        "collection_info": null
    },
    {
        "title": "酬李少府曹长官舍见赠",
        "author": "白居易",
        "content": "低腰復敛手，心体不遑安。\n一落风尘下，方知为吏难。\n公事与日长，宦情随岁阑。\n惆怅青袍袖，芸香无半残。\n赖有李夫子，此怀聊自宽。\n两心如止水，彼此无波澜。\n往往簿书暇，相劝强为欢。\n白马晚蹋雪，渌觞春暖寒。\n恋月夜同宿，爱山晴共看。\n野性自相近，不是为同官。",
        "dynasty": "唐",
        "collection_info": null
    },
    {
        "title": "留别",
        "author": "白居易",
        "content": "秋凉卷朝簟，春暖撤夜衾。\n虽是无情物，欲别尚沈吟。\n况与有情别，别随情浅深。\n二年欢笑意，一旦东西心。\n独留诚可念，同行力不任。\n前事讵能料，后期谅难寻。\n唯有潺湲泪，不惜共霑襟。",
        "dynasty": "唐",
        "collection_info": null
    },
    {
        "title": "晓别",
        "author": "白居易",
        "content": "晓鼓声已半，离筵坐难久。\n请君断肠歌，送我和泪酒。\n月落欲明前，马嘶初别后。\n浩浩暗尘中，何由见回首。",
        "dynasty": "唐",
        "collection_info": null
    },
    {
        "title": "北园",
        "author": "白居易",
        "content": "北园东风起，杂花次第开。\n心知须臾落，一日三四来。\n花下岂无酒，欲酌復迟迴。\n所思眇千里，谁劝我一杯。",
        "dynasty": "唐",
        "collection_info": null
    },
    {
        "title": "惜栯李花",
        "author": "白居易",
        "content": "树小花鲜妍，香繁条輭弱。\n高低二三尺，重迭千万萼。\n朝艳蔼霏霏，夕凋纷漠漠。\n辞枝朱粉细，覆地红绡薄。\n由来好颜色，常苦易销铄。\n不见莨荡花，狂风吹不落。",
        "dynasty": "唐",
        "collection_info": null
    },
    {
        "title": "照镜",
        "author": "白居易",
        "content": "皎皎青铜镜，斑斑白丝鬓。\n岂復更藏年，实年君不信。",
        "dynasty": "唐",
        "collection_info": null
    },
    {
        "title": "新秋",
        "author": "白居易",
        "content": "西风飘一叶，庭前飒已凉。\n风池明月水，衰莲白露房。\n其奈江南夜，绵绵自此长。",
        "dynasty": "唐",
        "collection_info": null
    },
    {
        "title": "夜雨",
        "author": "白居易",
        "content": "早蛩啼復歇，残灯灭又明。\n隔窗知夜雨，芭蕉先有声。",
        "dynasty": "唐",
        "collection_info": null
    },
    {
        "title": "秋江送客",
        "author": "白居易",
        "content": "秋鸿次第过，哀猨朝夕闻。\n是日孤舟客，此地亦离羣。\n蒙蒙润衣雨，漠漠冒帆云。\n不醉浔阳酒，烟波愁杀人。",
        "dynasty": "唐",
        "collection_info": null
    },
    {
        "title": "感逝寄远",
        "author": "白居易",
        "content": "昨日闻甲死，今朝闻乙死。\n知识三分中，二分化为鬼。\n逝者不復见，悲哉长已矣。\n存者今如何，去我皆万里。\n平生知心者，屈指能有几。\n通果澧凤州，眇然四君子。\n相思俱老大，浮世如流水。\n应叹旧交游，凋零日如此。\n何当一杯酒，开眼笑相视。",
        "dynasty": "唐",
        "collection_info": null
    },
    {
        "title": "秋月",
        "author": "白居易",
        "content": "夜初色苍然，夜深光浩然。\n稍转西廊下，渐满南窗前。\n况是绿芜地，復兹清露天。\n落叶声策策，惊鸟影翩翩。\n栖禽尚不稳，愁人安可眠。",
        "dynasty": "唐",
        "collection_info": null
    },
    {
        "title": "朱陈村",
        "author": "白居易",
        "content": "徐州古丰县，有村曰朱陈。\n去县百余里，桑麻青氛氲。\n机梭声札札，牛驴走纭纭。\n女汲涧中水，男采山上薪。\n县远官事少，山深人俗淳。\n有财不行商，有丁不入军。\n家家守村业，头白不出门。\n生为村之民，死为村之尘。\n田中老与幼，相见何欣欣。\n一村唯两姓，世世为婚姻。\n亲疎居有族，少长游有羣。\n黄鸡与白酒，欢会不隔旬。\n生者不远别，嫁娶先近邻。\n死者不远葬，坟墓多绕村。\n既安生与死，不苦形与神。\n所以多寿考，往往见玄孙。\n我生礼义乡，少小孤且贫。\n徒学辨是非，祗自取辛勤。\n世法贵名教，士人重冠婚。\n以此自桎梏，信为大谬人。\n十岁解读书，十五能属文。\n二十举秀才，三十为谏臣。\n下有妻子累，上有君亲恩。\n承家与事国，望此不肖身。\n忆昨旅游初，迨今十五春。\n孤舟三适楚，羸马四经秦。\n昼行有饥色，夜寝无安魂。\n东西不暂住，来往若浮云。\n离乱失故乡，骨肉多散分。\n江南与江北，各有平生亲。\n平生终日别，逝者隔年闻。\n朝忧卧至暮，夕哭坐达晨。\n悲火烧心曲，愁霜侵鬓根。\n一生苦如此，长羡村中民。",
        "dynasty": "唐",
        "collection_info": null
    },
    {
        "title": "读邓鲂诗",
        "author": "白居易",
        "content": "尘架多文集，偶取一卷披。\n未及看姓名，疑是陶潜诗。\n看名知是君，恻恻令我悲。\n诗人多蹇厄，近日诚有之。\n京兆杜子美，犹得一拾遗。\n襄阳孟浩然，亦闻鬓成丝。\n嗟君两不如，三十在布衣。\n擢第禄不及，新婚妻未归。\n少年无疾患，溘死于路岐。\n天不与爵寿，唯与好文词。\n此理勿復道，巧历不能推。",
        "dynasty": "唐",
        "collection_info": null
    },
    {
        "title": "寄元九",
        "author": "白居易",
        "content": "晨鸡纔发声，夕雀俄敛翼。\n昼夜往復来，疾如出入息。\n非徒改年貌，渐觉无心力。\n自念因念君，俱为老所逼。\n君年虽校少，顦顇谪南国。\n三年不放归，炎瘴消颜色。\n山无杀草霜，水有含沙蜮。\n健否远不知，书多隔年得。\n愿君少愁苦，我亦加餐食。\n各保金石躯，以慰长相忆。",
        "dynasty": "唐",
        "collection_info": null
    },
    {
        "title": "秋夕",
        "author": "白居易",
        "content": "叶声落如雨，月色白似霜。\n夜深方独卧，谁为拂尘床。",
        "dynasty": "唐",
        "collection_info": null
    },
    {
        "title": "夜雨",
        "author": "白居易",
        "content": "我有所念人，隔在远远乡。\n我有所感事，结在深深肠。\n乡远去不得，无日不瞻望。\n肠深解不得，无夕不思量。\n况此残灯夜，独宿在空堂。\n秋天殊未晓，风雨正苍苍。\n不学头陀法，前心安可忘。",
        "dynasty": "唐",
        "collection_info": null
    },
    {
        "title": "秋霁",
        "author": "白居易",
        "content": "金火不相待，炎凉雨中变。\n林晴有残蝉，巢冷无留燕。\n沈吟卷长簟，怆恻收团扇。\n向夕稍无泥，闲步青苔院。\n月出砧杵动，家家捣秋练。\n独对多病妻，不能理鍼线。\n冬衣殊未制，夏服行将绽。\n何以迎早秋，一杯聊自劝。",
        "dynasty": "唐",
        "collection_info": null
    },
    {
        "title": "叹老三首 一",
        "author": "白居易",
        "content": "晨兴照青镜，形影两寂莫。\n少年辞我去，白髮随梳落。\n万化成于渐，渐衰看不觉。\n但恐镜中颜，今朝老于昨。\n人年少满百，不得长欢乐。\n谁会天地心，千龄与龟鹤。\n吾闻善医者，今古称扁鹊。\n万病皆可治，唯无治老药。",
        "dynasty": "唐",
        "collection_info": null
    },
    {
        "title": "叹老三首 二",
        "author": "白居易",
        "content": "我有一握髮，梳理何稠直。\n昔似玄云光，今如素丝色。\n匣中有旧镜，欲照先叹息。\n自从头白来，不欲明磨拭。\n鵶头与鹤颈，至老常如墨。\n独有人鬓毛，不得终身黑。",
        "dynasty": "唐",
        "collection_info": null
    },
    {
        "title": "叹老三首 三",
        "author": "白居易",
        "content": "前年种桃核，今岁成花树。\n去岁新婴儿，今年已学步。\n但惊物长成，不觉身衰暮。\n去矣欲何如，少年留不住。\n因书今日意，徧寄诸亲故。\n壮岁不欢娱，长年当悔悟。",
        "dynasty": "唐",
        "collection_info": null
    },
    {
        "title": "送兄弟迴雪夜",
        "author": "白居易",
        "content": "日晦云气黄，东北风切切。\n时从村南还，新与兄弟别。\n离襟泪犹湿，迴马嘶未歇。\n欲归一室坐，天阴多无月。\n夜长火消尽，岁暮雨凝结。\n寂莫满炉灰，飘零上阶雪。\n对雪画寒灰，残灯明復灭。\n灰死如我心，雪白如我髮。\n所隅皆如此，顷刻堪愁绝。\n迴念入坐忘，转忧作禅悦。\n平生洗心法，正为今宵设。",
        "dynasty": "唐",
        "collection_info": null
    },
    {
        "title": "溪中早春",
        "author": "白居易",
        "content": "南山雪未尽，阴岭留残白。\n西涧冰已消，春溜含新碧。\n东风来几日，蛰动萌草坼。\n潜知阳和功，一日不虚掷。\n爱此天气暖，来拂溪边石。\n一坐欲忘归，暮禽声啧啧。\n蓬蒿隔桑枣，隐映烟火夕。\n归来问夜餐，家人烹荠麦。",
        "dynasty": "唐",
        "collection_info": null
    },
    {
        "title": "同友人寻涧花",
        "author": "白居易",
        "content": "闻有涧底花，贳得村中酒。\n与君来校迟，已逢摇落后。\n临觞有遗恨，怅望空溪口。\n记取花发时，期君重携手。\n我生日日老，春色年年有。\n且作来岁期，不知身健否。",
        "dynasty": "唐",
        "collection_info": null
    },
    {
        "title": "登村东古冢",
        "author": "白居易",
        "content": "高低古时冢，上有牛羊道。\n独立最高头，悠哉此怀抱。\n回头向村望，但见荒田草。\n村人不爱花，多种栗与枣。\n自来此村住，不觉风光好。\n花少莺亦稀，年年春暗老。",
        "dynasty": "唐",
        "collection_info": null
    },
    {
        "title": "梦裴相公",
        "author": "白居易",
        "content": "五年生死隔，一夕魂梦通。\n梦中如往日，同直金銮宫。\n髣髴金紫色，分明冰玉容。\n勤勤相眷意，亦与平生同。\n既寤知是梦，悯然情未终。\n追想当时事，何殊昨夜中。\n自我学心法，万缘成一空。\n今朝为君子，流涕一霑胷。",
        "dynasty": "唐",
        "collection_info": null
    },
    {
        "title": "昼寝",
        "author": "白居易",
        "content": "坐整白单衣，起穿黄草屦。\n朝餐盥漱毕，徐下阶前步。\n暑风微变候，昼刻渐加数。\n院静地阴阴，鸟鸣新叶树。\n独行还独卧，夏景殊未暮。\n不作午时眠，日长安可度。",
        "dynasty": "唐",
        "collection_info": null
    },
    {
        "title": "别行简",
        "author": "白居易",
        "content": "漠漠病眼花，星星愁鬓雪。\n筋骸已衰惫，形影仍分诀。\n梓州二千里，劒门五六月。\n岂是远行时，火云烧栈热。\n何言巾上泪，乃是肠中血。\n念此早归来，莫作经年别。",
        "dynasty": "唐",
        "collection_info": null
    },
    {
        "title": "观儿戏",
        "author": "白居易",
        "content": "髫龀七八岁，绮纨三四儿。\n弄尘復斗草，尽日乐嬉嬉。\n堂上长年客，鬓间新有丝。\n一看竹马戏，每忆童騃时。\n童騃饶戏乐，老大多忧悲。\n静念彼与此，不知谁是痴。",
        "dynasty": "唐",
        "collection_info": null
    },
    {
        "title": "叹常生",
        "author": "白居易",
        "content": "西村常氏子，卧疾不须臾。\n前旬犹访我，今日忽云殂。\n时我病多暇，与之同野居。\n园林青蔼蔼，相去数里余。\n村邻无好客，所遇唯农夫。\n之子何如者，往还犹胜无。\n于今亦已矣，可为一长吁。",
        "dynasty": "唐",
        "collection_info": null
    },
    {
        "title": "寄元九",
        "author": "白居易",
        "content": "一病经四年，亲朋书信断。\n穷通合易交，自笑知何晚。\n元君在荆楚，去日唯云远。\n彼独是何人，心如石不转。\n忧我贫病身，书来唯劝勉。\n上言少愁苦，下道加餐饭。\n怜君为谪吏，穷薄家贫褊。\n三寄衣食资，数盈二十万。\n岂是贪衣食，感君心缱绻。\n念我口中食，分君身上暖。\n不因身病久，不因命多蹇。\n平生亲友心，岂得知深浅。",
        "dynasty": "唐",
        "collection_info": null
    },
    {
        "title": "以镜赠别",
        "author": "白居易",
        "content": "人言似明月，我道胜明月。\n明月非不明，一年十二缺。\n岂如玉匣裏，如水常澄澈。\n月破天闇时，圆明独不歇。\n我惭貌丑老，绕鬓斑斑雪。\n不如赠少年，迴照青丝髮。\n因君千里去，持此将为别。",
        "dynasty": "唐",
        "collection_info": null
    },
    {
        "title": "城上对月期友人不至",
        "author": "白居易",
        "content": "古人惜昼短，劝令秉烛游。\n况此迢迢夜，明月满西楼。\n復有盈尊酒，置在城上头。\n期君君不至，人月两悠悠。\n照水烟波白，照人肌髮秋。\n清光正如此，不醉即须愁。",
        "dynasty": "唐",
        "collection_info": null
    },
    {
        "title": "念金銮子二首 一",
        "author": "白居易",
        "content": "衰病四十身，娇痴三岁女。\n非男犹胜无，慰情时一抚。\n一朝舍我去，魂影无处所。\n况念夭札时，呕哑初学语。\n始知骨肉爱，乃是忧悲聚。\n唯思未有前，以理遣伤苦。\n忘怀日已久，三度移寒暑。\n今日一伤心，因逢旧乳母。",
        "dynasty": "唐",
        "collection_info": null
    },
    {
        "title": "念金銮子二首 二",
        "author": "白居易",
        "content": "与尔为父子，八十有六旬。\n忽然又不见，迩来三四春。\n形质本非实，气聚偶成身。\n恩爱元是妄，缘合暂为亲。\n念兹庶有悟，聊用遣悲辛。\n暂将理自夺，不是忘情人。",
        "dynasty": "唐",
        "collection_info": null
    },
    {
        "title": "对酒",
        "author": "白居易",
        "content": "人生一百岁，通计三万日。\n何况百岁人，人间百无一。\n贤愚共零落，贵贱同埋没。\n东岱前后魂，北邙新旧骨。\n復闻药误者，为爱延年术。\n又有忧死者，为贪政事笔。\n药误不得老，忧死非因疾。\n谁言人最灵，知得不知失。\n何如会亲友，饮此杯中物。\n能沃烦虑消，能陶真性出。\n所以刘阮辈，终年醉兀兀。",
        "dynasty": "唐",
        "collection_info": null
    },
    {
        "title": "渭村雨归",
        "author": "白居易",
        "content": "渭水寒渐落，离离蒲稗苗。\n闲傍沙边立，看人刈苇苕。\n近水风景冷，晴明犹寂寥。\n復兹夕阴起，野色重萧条。\n萧条独归路，暮雨湿村桥。",
        "dynasty": "唐",
        "collection_info": null
    },
    {
        "title": "谕怀",
        "author": "白居易",
        "content": "黑头日已白，白面日已黑。\n人生未死间，变化何终极。\n常言在己者，莫若形与色。\n一朝改变来，止遏不能得。\n况彼身外事，悠悠通与塞。",
        "dynasty": "唐",
        "collection_info": null
    },
    {
        "title": "喜友至留宿",
        "author": "白居易",
        "content": "村中少宾客，柴门多不开。\n忽闻车马至，云是故人来。\n况值风雨夕，愁心正悠哉。\n愿君且同宿，尽此手中杯。\n人生开口笑，百年都几回。",
        "dynasty": "唐",
        "collection_info": null
    },
    {
        "title": "西原晚望",
        "author": "白居易",
        "content": "花菊引闲行，行上西原路。\n原上晚无人，因高聊四顾。\n南阡有烟火，北陌连墟墓。\n村邻何萧疎，近者犹百步。\n吾庐在其下，寂莫风日暮。\n门外转枯蓬，篱根伏寒兔。\n故园汴水上，离乱不堪去。\n近岁始移家，飘然此村住。\n新屋五六间，古槐八九树。\n便是衰病身，此生终老处。",
        "dynasty": "唐",
        "collection_info": null
    },
    {
        "title": "感镜",
        "author": "白居易",
        "content": "美人与我别，留镜在匣中。\n自从花颜去，秋水无芙蓉。\n经年不开匣，红埃覆青铜。\n今朝一拂拭，自照顦顇容。\n照罢重惆怅，背有双盘龙。",
        "dynasty": "唐",
        "collection_info": null
    },
    {
        "title": "村居卧病三首 一",
        "author": "白居易",
        "content": "戚戚抱羸病，悠悠度朝暮。\n夏木纔结阴，秋兰已含露。\n前日巢中卵，化作雏飞去。\n昨日穴中虫，蜕为蝉上树。\n四时未尝歇，一物不暂住。\n唯有病客心，沈然独如故。",
        "dynasty": "唐",
        "collection_info": null
    },
    {
        "title": "村居卧病三首 二",
        "author": "白居易",
        "content": "新秋久病客，起步村南道。\n尽日不逢人，虫声徧荒草。\n西风吹白露，野绿秋仍早。\n草木犹为伤，先伤我怀抱。\n朱颜与玄鬓，强健几时好。\n况为忧病侵，不得依年老。",
        "dynasty": "唐",
        "collection_info": null
    },
    {
        "title": "村居卧病三首 三",
        "author": "白居易",
        "content": "种黍三十亩，雨来苗渐大。\n种薤二十畦，秋来欲堪刈。\n望黍作冬酒，留薤为春菜。\n荒村百物无，待此养衰瘵。\n葺庐备阴雨，补褐防寒岁。\n病身知几时，且作明年计。",
        "dynasty": "唐",
        "collection_info": null
    },
    {
        "title": "沐浴",
        "author": "白居易",
        "content": "经年不沐浴，尘垢满肌肤。\n今朝一澡濯，衰瘦颇有余。\n老色头鬓白，病形支体虚。\n衣宽有剩带，髮少不胜梳。\n自问今年岁，春秋四十初。\n四十已如此，七十復何如。",
        "dynasty": "唐",
        "collection_info": null
    },
    {
        "title": "栽松二首 一",
        "author": "白居易",
        "content": "小松未盈尺，心爱手自移。\n苍然涧底色，云湿烟霏霏。\n栽植我年晚，长成君性迟。\n如何过四十，种此数寸枝。\n得见成阴否，人生七十稀。",
        "dynasty": "唐",
        "collection_info": null
    },
    {
        "title": "栽松二首 二",
        "author": "白居易",
        "content": "爱君抱晚节，怜君含直文。\n欲得朝朝见，阶前故种君。\n知君死则已，不死会凌云。",
        "dynasty": "唐",
        "collection_info": null
    },
    {
        "title": "病中友人相访",
        "author": "白居易",
        "content": "卧久不记日，南窗昏復昏。\n萧条草檐下，寒雀朝夕闻。\n强扶床前杖，起向庭中行。\n偶逢故人至，便当一逢迎。\n移榻就斜日，披裘倚前楹。\n闲谈胜服药，稍觉有心情。",
        "dynasty": "唐",
        "collection_info": null
    },
    {
        "title": "自觉二首 一",
        "author": "白居易",
        "content": "四十未为老，忧伤早衰恶。\n前岁二毛生，今年一齿落。\n形骸日损耗，心事同萧索。\n夜寝与朝餐，其间味亦薄。\n同岁崔舍人，容光方灼灼。\n始知年与貌，衰盛随忧乐。\n畏老老转迫，忧病病弥缚。\n不畏復不忧，是除老病药。",
        "dynasty": "唐",
        "collection_info": null
    },
    {
        "title": "自觉二首 二",
        "author": "白居易",
        "content": "朝哭心所爱，暮哭心所亲。\n亲爱零落尽，安用身独存。\n几许平生欢，无限骨肉恩。\n结为肠间痛，聚作鼻头辛。\n悲来四支缓，泣尽双眸昏。\n所以年四十，心如七十人。\n我闻浮屠教，中有解脱门。\n置心为止水，视身如浮云。\n斗擞垢秽衣，度脱生死轮。\n胡为恋此苦，不去犹逡巡。\n迴念发弘愿，愿此见在身。\n但受过去报，不结将来因。\n誓以智慧水，永洗烦恼尘。\n不将恩爱子，更种悲忧根。",
        "dynasty": "唐",
        "collection_info": null
    },
    {
        "title": "夜雨有念",
        "author": "白居易",
        "content": "以道治心气，终岁得晏然。\n何乃戚戚意，忽来风雨天。\n既非慕荣显，又不恤饥寒。\n胡为悄不乐，抱膝残灯前。\n形影闇相问，心默对以言。\n骨肉能几人，各在天一端。\n吾兄寄宿州，吾弟客东川。\n南北五千里，吾身在中间。\n欲去病未能，欲住心不安。\n有如波上舟，此缚而彼牵。\n自我向道来，于今六七年。\n炼成不二性，消尽千万缘。\n唯有恩爱火，往往犹熬煎。\n岂是药无効，病多难尽蠲。",
        "dynasty": "唐",
        "collection_info": null
    },
    {
        "title": "寄杨六",
        "author": "白居易",
        "content": "青宫官冷静，赤县事繁剧。\n一闲復一忙，动作经时隔。\n清觞久废酌，白日顿虚掷。\n念此忽踟蹰，悄然心不适。\n岂无旧交结，久别或迁易。\n亦有新往还，相见多形迹。\n唯君于我分，坚久如金石。\n何况老大来，人情重姻戚。\n会稀岁月急，此事真可惜。\n几回开口笑，便到髭鬚白。\n公门苦鞅掌，尽日无闲隙。\n犹冀乘暝来，静言同一夕。",
        "dynasty": "唐",
        "collection_info": null
    },
    {
        "title": "送春",
        "author": "白居易",
        "content": "三月三十日，春归日復暮。\n惆怅问春风，明朝应不住。\n送春曲江上，眷眷东西顾。\n但见扑水花，纷纷不知数。\n人生似行客，两足无停步。\n日日进前程，前程几多路。\n兵刀与水火，尽可违之去。\n唯有老到来，人间无避处。\n感时良为已，独倚池南树。\n今日送春心，心如别亲故。",
        "dynasty": "唐",
        "collection_info": null
    },
    {
        "title": "哭李三",
        "author": "白居易",
        "content": "去年渭水曲，秋时访我来。\n今年常乐里，春日哭君迴。\n哭君仰问天，天意安在哉。\n若必夺其寿，何如不与才。\n落然身后事，妻病女婴孩。",
        "dynasty": "唐",
        "collection_info": null
    },
    {
        "title": "别李十一后重寄",
        "author": "白居易",
        "content": "秋日正萧条，驱车出蓬荜。\n回望青门道，目极心郁郁。\n岂独恋乡土，非关慕簪绂。\n所怆别李君，平生同道术。\n俱承金马诏，联秉谏臣笔。\n共上青云梯，中途一相失。\n江湖我方往，朝廷君不出。\n蕙带与华簪，相逢是何日。",
        "dynasty": "唐",
        "collection_info": null
    },
    {
        "title": "初出蓝田路作",
        "author": "白居易",
        "content": "停骖问前路，路在秋云裏。\n苍苍县南道，去途从此始。\n绝顶忽上盘，众山皆下视。\n下视千万峰，峰头如浪起。\n朝经韩公坡，夕次蓝桥水。\n浔阳近四千，始行七十里。\n人烦马蹄跙，劳苦已如此。",
        "dynasty": "唐",
        "collection_info": null
    },
    {
        "title": "仙娥峰下作",
        "author": "白居易",
        "content": "我为东南行，始登商山道。\n商山无数峰，最爱仙娥好。\n参差树若插，匼匝云如抱。\n渴望寒玉泉，香闻紫芝草。\n青崖屏削碧，白石床铺缟。\n向无如此物，安足留四皓。\n感彼私自问，归山何不早？\n可能尘土中，还随众人老。",
        "dynasty": "唐",
        "collection_info": null
    },
    {
        "title": "微雨夜行",
        "author": "白居易",
        "content": "漠漠秋云起，稍稍夜寒生。\n但觉衣裳湿，无点亦无声。",
        "dynasty": "唐",
        "collection_info": null
    },
    {
        "title": "再到襄阳访问旧居",
        "author": "白居易",
        "content": "昔到襄阳日，髯髯初有髭。\n今过襄阳日，髭鬓半成丝。\n旧游都是梦，乍到忽如归。\n东郭蓬蒿宅，荒凉今属谁。\n故知多零落，闾井亦迁移。\n独有秋江水，烟波似旧时。",
        "dynasty": "唐",
        "collection_info": null
    },
    {
        "title": "寄微之三首 一",
        "author": "白居易",
        "content": "江州望通州，天涯与地末。\n有山万丈高，有江千里阔。\n间之以云雾，飞鸟不可越。\n谁知千古险，为我二人设。\n通州君初到，郁郁愁如结。\n江州我方去，迢迢行未歇。\n道路日乖隔，音信日断绝。\n因风欲寄语，地远声不彻。\n生当復相逢，死当从此别。",
        "dynasty": "唐",
        "collection_info": null
    },
    {
        "title": "寄微之三首 二",
        "author": "白居易",
        "content": "君游襄阳日，我在长安住。\n今君在通州，我过襄阳去。\n襄阳九里郭，楼堞连云树。\n顾此稍依依，是君旧游处。\n苍茫蒹葭水，中有浔阳路。\n此去更相思，江西少亲故。",
        "dynasty": "唐",
        "collection_info": null
    },
    {
        "title": "寄微之三首 三",
        "author": "白居易",
        "content": "去国日已远，喜逢物似人。\n如何含此意，江上坐思君。\n有如河岳气，相合方氛氲。\n狂风吹中绝，两处成孤云。\n风迴终有时，云合岂无因。\n努力各自爱，穷通我尔身。",
        "dynasty": "唐",
        "collection_info": null
    },
    {
        "title": "舟中雨夜",
        "author": "白居易",
        "content": "江云闇悠悠，江风冷修修。\n夜雨滴船背，风浪打船头。\n船中有病客，左降向江州。",
        "dynasty": "唐",
        "collection_info": null
    },
    {
        "title": "夜闻歌者",
        "author": "白居易",
        "content": "夜泊鹦鹉洲，江月秋澄澈。\n邻船有歌者，发词堪愁绝。\n歌罢继以泣，泣声通復咽。\n寻声见其人，有妇颜如雪。\n独倚帆樯立，娉婷十七八。\n夜泪如真珠，双双堕明月。\n借问谁家妇，歌泣何凄切。\n一问一霑襟，低眉终不说。",
        "dynasty": "唐",
        "collection_info": null
    },
    {
        "title": "江楼闻砧",
        "author": "白居易",
        "content": "江人授衣晚，十月始闻砧。\n一夕高楼月，万里故园心。",
        "dynasty": "唐",
        "collection_info": null
    },
    {
        "title": "宿东林寺",
        "author": "白居易",
        "content": "经窗灯燄短，僧炉火气深。\n索落庐山夜，风雪宿东林。",
        "dynasty": "唐",
        "collection_info": null
    },
    {
        "title": "忆洛下故园",
        "author": "白居易",
        "content": "浔阳迁谪地，洛阳离乱年。\n烟尘三川上，炎瘴九江边。\n乡心坐如此，秋风仍飒然。",
        "dynasty": "唐",
        "collection_info": null
    },
    {
        "title": "赠别崔五",
        "author": "白居易",
        "content": "朝送南去客，暮迎北来宾。\n孰云当大路，少遇心所亲。\n劳者念息肩，热者思濯身。\n何如愁独日，忽见平生人。\n平生已不浅，是日重殷勤。\n问从何处来，及此江亭春。\n江天春多阴，夜月隔重云。\n移尊树间饮，灯照花纷纷。\n一会不易得，余事何足云。\n明旦又分手，今夕且欢忻。",
        "dynasty": "唐",
        "collection_info": null
    },
    {
        "title": "春晚寄微之",
        "author": "白居易",
        "content": "三月江水阔，悠悠桃花波。\n年芳与心事，此地共蹉跎。\n南国方谴谪，中原正兵戈。\n眼前故人少，头上白髮多。\n通州更迢遰，春尽復如何。",
        "dynasty": "唐",
        "collection_info": null
    },
    {
        "title": "渐老",
        "author": "白居易",
        "content": "今朝復明日，不觉年齿暮。\n白髮逐梳落，朱颜辞镜去。\n当春颇愁寂，对酒寡欢趣。\n遇境多怆辛，逢人益敦故。\n形质属天地，推迁从不住。",
        "dynasty": "唐",
        "collection_info": null
    },
    {
        "title": "送幼史",
        "author": "白居易",
        "content": "淮右寇未散，江西岁再徂。\n故里干戈地，行人风雪途。\n此时与尔别，江畔立踟蹰。",
        "dynasty": "唐",
        "collection_info": null
    },
    {
        "title": "夜雪",
        "author": "白居易",
        "content": "已讶衾枕冷，復见窗户明。\n夜深知雪重，时闻折竹声。",
        "dynasty": "唐",
        "collection_info": null
    },
    {
        "title": "寄行简",
        "author": "白居易",
        "content": "郁郁眉多敛，默默口寡言。\n岂是愿如此，举目谁与欢。\n去春尔西征，从事巴蜀间。\n今春我南谪，抱疾江海壖。\n相去六千里，地绝天邈然。\n十书九不达，何以开忧颜。\n渴人多梦饮，饥人多梦餐。\n春来梦何处，合眼到东川。",
        "dynasty": "唐",
        "collection_info": null
    },
    {
        "title": "首夏",
        "author": "白居易",
        "content": "孟夏百物滋，动植一时好。\n麋鹿乐深林，虫蛇喜丰草。\n翔禽爱密叶，游鳞悦新藻。\n天和遗漏处，而我独枯槁。\n一身在天末，骨肉皆远道。\n旧国无来人，寇戎尘浩浩。\n沈忧竟何益，祗自劳怀抱。\n不如放身心，冥然任天造。\n浔阳多美酒，可使杯不燥。\n湓鱼贱如泥，烹炙无昏早。\n朝饭山下寺，暮醉湖中岛。\n何必归故乡，兹焉可终老。",
        "dynasty": "唐",
        "collection_info": null
    },
    {
        "title": "孟夏思渭村旧居寄舍弟",
        "author": "白居易",
        "content": "啧啧雀引雏，稍稍笋成竹。\n时物感人情，忆我故乡曲。\n故园渭水上，十载事樵牧。\n手种榆柳成，阴阴覆墙屋。\n兔隐豆苗肥，鸟鸣桑椹熟。\n前年当此时，与尔同游瞩。\n诗书课弟侄，农圃资童仆。\n日暮麦登场，天晴蚕坼簇。\n弄泉南涧坐，待月东亭宿。\n兴发饮数杯，闷来棊一局。\n一朝忽分散，万里仍羁束。\n井鲋思反泉，笼莺悔出谷。\n九江地卑湿，四月天炎燠。\n苦雨初入梅，瘴云稍含毒。\n泥秧水畦稻，灰种畬田粟。\n已讶殊岁时，仍嗟异风俗。\n闲登郡楼望，日落江山绿。\n归雁拂乡心，平湖断人目。\n殊方我漂泊，旧里君幽独。\n何时同一瓢，饮水心亦足。",
        "dynasty": "唐",
        "collection_info": null
    },
    {
        "title": "早蝉",
        "author": "白居易",
        "content": "六月初七日，江头蝉始鸣。\n石楠深叶裏，薄暮两三声。\n一催衰鬓色，再动故园情。\n西风殊未起，秋思先秋生。\n忆昔在东掖，宫槐花下听。\n今朝无限思，云树绕湓城。",
        "dynasty": "唐",
        "collection_info": null
    },
    {
        "title": "感情",
        "author": "白居易",
        "content": "中庭晒服玩，忽见故乡履。\n昔赠我者谁，东邻婵娟子。\n因思赠时语，特用结终始。\n永愿如履綦，双行復双止。\n自吾谪江郡，漂荡三千里。\n为感长情人，提携同到此。\n今朝一惆怅，反覆看未已。\n人隻履犹双，何曾得相似。\n可嗟復可惜，锦表绣为裏。\n况经梅雨来，色黯花草死。",
        "dynasty": "唐",
        "collection_info": null
    },
    {
        "title": "南湖晚秋",
        "author": "白居易",
        "content": "八月白露降，湖中水方老。\n旦夕秋风多，衰荷半倾倒。\n手攀青枫树，足蹋黄芦草。\n惨澹老容颜，冷落秋怀抱。\n有兄在淮楚，有弟在蜀道。\n万里何时来，烟波白浩浩。",
        "dynasty": "唐",
        "collection_info": null
    },
    {
        "title": "郡厅有树晚荣早凋人不识名因题其上",
        "author": "白居易",
        "content": "浔阳郡厅后，有树不知名。\n秋先梧桐落，春后桃李荣。\n五月始萌动，八月已凋零。\n左右皆松桂，四时郁青青。\n岂量雨露恩，霑濡不均平。\n荣枯各有分，天地本无情。\n顾我亦相类，早衰向晚成。\n形骸少多病，三十不丰盈。\n毛鬓早改变，四十白髭生。\n谁教两萧索，相对此江城。",
        "dynasty": "唐",
        "collection_info": null
    },
    {
        "title": "感秋怀微之",
        "author": "白居易",
        "content": "叶下湖又波，秋风此时至。\n谁知濩落心，先纳萧条气。\n推移感流岁，漂泊思同志。\n昔为烟霄侣，今作泥涂吏。\n白鸥毛羽弱，青凤文章异。\n各闭一笼中，岁晚同顦顇。",
        "dynasty": "唐",
        "collection_info": null
    },
    {
        "title": "因沐感髮寄朗上人二首 一",
        "author": "白居易",
        "content": "年长身转慵，百事无所欲。\n乃至头上髮，经年方一沐。\n沐稀髮苦落，一沐仍半秃。\n短鬓经霜蓬，老面辞春木。\n强年过犹近，衰相来何速。\n应是烦恼多，心焦血不足。",
        "dynasty": "唐",
        "collection_info": null
    },
    {
        "title": "因沐感髮寄朗上人二首 二",
        "author": "白居易",
        "content": "渐少不满把，渐短不盈尺。\n况兹短少中，日夜落復白。\n既无神仙术，何除老死籍。\n祗有解脱门，能度衰苦厄。\n掩镜望东寺，降心谢禅客。\n衰白何足言，剃落犹不惜。",
        "dynasty": "唐",
        "collection_info": null
    },
    {
        "title": "早蝉",
        "author": "白居易",
        "content": "月出先照山，风生先动水。\n亦如早蝉声，先入闲人耳。\n一闻愁意结，再听乡心起。\n渭上新蝉声，先听浑相似。\n衡门有谁听，日暮槐花裏。",
        "dynasty": "唐",
        "collection_info": null
    },
    {
        "title": "苦热喜凉",
        "author": "白居易",
        "content": "经时苦炎暑，心体但烦倦。\n白日一何长，清秋不可见。\n岁功成者去，天数极则变。\n潜知寒燠间，迁次如乘传。\n火云忽朝敛，金风俄夕扇。\n枕簟遂清凉，筋骸稍轻健。\n因思望月侣，好卜迎秋宴。\n竟夜无客来，引杯还自劝。",
        "dynasty": "唐",
        "collection_info": null
    },
    {
        "title": "早秋晚望兼呈韦侍郎",
        "author": "白居易",
        "content": "九派绕孤城，城高生远思。\n人烟半在船，野水多于地。\n穿霞日脚直，驱雁风头利。\n去国来几时，江上秋三至。\n夫君亦沦落，此地同飘寄。\n悯默向隅心，摧颓触笼翅。\n且谋眼前计，莫问胸中事。\n浔阳酒甚浓，相劝时时醉。",
        "dynasty": "唐",
        "collection_info": null
    },
    {
        "title": "司马宅",
        "author": "白居易",
        "content": "雨径绿芜合，霜园红叶多。\n萧条司马宅，门巷无人过。\n唯对大江水，秋风朝夕波。",
        "dynasty": "唐",
        "collection_info": null
    },
    {
        "title": "司马厅独宿",
        "author": "白居易",
        "content": "荒凉满庭草，偃亚侵檐竹。\n府吏下厅帘，家僮开被幞。\n数声城上漏，一点窗间烛。\n官曹冷似冰，谁肯来同宿。",
        "dynasty": "唐",
        "collection_info": null
    },
    {
        "title": "梦与李七庾三十三同访元九",
        "author": "白居易",
        "content": "夜梦归长安，见我故亲友。\n损之在我左，顺之在我右。\n云是二月天，春风出携手。\n同过靖安里，下马寻元九。\n元九正独坐，见我笑开口。\n还指西院花，仍开北亭酒。\n如言各有故，似惜欢难久。\n神合俄顷间，神离欠伸后。\n觉来疑在侧，求索无所有。\n残灯影闪墙，斜月光穿牖。\n天明西北望，万里君知否。\n老去无见期，踟蹰搔白首。",
        "dynasty": "唐",
        "collection_info": null
    },
    {
        "title": "秋槿",
        "author": "白居易",
        "content": "风露飒已冷，天色亦黄昏。\n中庭有槿花，荣落同一晨。\n秋开已寂莫，夕陨何纷纷。\n正怜少颜色，復叹不逡巡。\n感此因念彼，怀哉聊一陈。\n男儿老富贵，女子晚婚姻。\n头白始得志，色衰方事人。\n后时不获已，安得如青春。",
        "dynasty": "唐",
        "collection_info": null
    },
    {
        "title": "荅元郎中杨员外喜乌见寄",
        "author": "白居易",
        "content": "南宫鸳鸯地，何忽乌来止。\n故人锦帐郎，闻乌笑相视。\n疑乌报消息，望我归乡里。\n我归应待乌头白，惭媿元郎误欢喜。",
        "dynasty": "唐",
        "collection_info": null
    },
    {
        "title": "初入峡有感",
        "author": "白居易",
        "content": "上有万仞山，下有千丈水。\n苍苍两崖间，阔狭容一苇。\n瞿唐呀直泻，滟滪屹中峙。\n未夜黑岩昏，无风白浪起。\n大石如刀劒，小石如牙齿。\n一步不可行，况千三百里。\n苒蒻竹篾𥮘，欹危檝师趾。\n一跌无完舟，吾生繫于此。\n常闻仗忠信，蛮貊可行矣。\n自古漂沈人，岂尽非君子。\n况吾时与命，蹇舛不足恃。\n常恐不才身，復作无名死。",
        "dynasty": "唐",
        "collection_info": null
    },
    {
        "title": "过昭君村",
        "author": "白居易",
        "content": "灵珠产无种，彩云出无根。\n亦如彼姝子，生此遐陋村。\n至丽物难掩，遽选入君门。\n独美众所嫉，终弃出塞垣。\n唯此希代色，岂无一顾恩。\n事排势须去，不得由至尊。\n白黑既可变，丹青何足论。\n竟埋代北骨，不返巴东魂。\n惨澹晚云水，依稀旧乡园。\n妍姿化已久，但有村名存。\n村中有遗老，指点为我言。\n不敢往者戒，恐贻来者冤。\n至今村女面，烧灼成瘢痕。",
        "dynasty": "唐",
        "collection_info": null
    },
    {
        "title": "自江州至忠州",
        "author": "白居易",
        "content": "前在浔阳日，已叹宾朋寡。\n忽忽抱忧怀，出门无处写。\n今来转深僻，穷峡巅山下。\n五月断行舟，滟堆正如马。\n巴人类猨狖，矍铄满山野。\n敢望见交亲，喜逢似人者。",
        "dynasty": "唐",
        "collection_info": null
    },
    {
        "title": "初到忠州登东楼寄万州杨八使君",
        "author": "白居易",
        "content": "山束邑居窄，峡牵气候偏。\n林峦少平地，雾雨多阴天。\n隐隐煮盐火，漠漠烧畬烟。\n赖此东楼夕，风月时翛然。\n凭轩望所思，目断心涓涓。\n背春有去雁，上水无来船。\n我怀巴东守，本是关西贤。\n平生已不浅，流落重相怜。\n水梗漂万里，笼禽囚五年。\n新恩同雨露，远郡邻山川。\n书信虽往復，封疆徒接连。\n其如美人面，欲见杳无缘。",
        "dynasty": "唐",
        "collection_info": null
    },
    {
        "title": "郡中",
        "author": "白居易",
        "content": "乡路音信断，山城日月迟。\n欲知州近远，阶前摘荔枝。",
        "dynasty": "唐",
        "collection_info": null
    },
    {
        "title": "西楼夜",
        "author": "白居易",
        "content": "悄悄復悄悄，城隅隐林杪。\n山郭灯火稀，峡天星汉少。\n年光东流水，生计南枝鸟。\n月没江沈沈，西楼殊未晓。",
        "dynasty": "唐",
        "collection_info": null
    },
    {
        "title": "东楼晓",
        "author": "白居易",
        "content": "脉脉復脉脉，东楼无宿客。\n城闇云雾多，峡深田地窄。\n宵灯尚留燄，晨禽初展翮。\n欲知山高低，不见东方白。",
        "dynasty": "唐",
        "collection_info": null
    },
    {
        "title": "寄王质夫",
        "author": "白居易",
        "content": "忆始识君时，爱君世缘薄。\n我亦吏王畿，不为名利着。\n春寻仙游洞，秋上云居阁。\n楼观水潺潺，龙潭花漠漠。\n吟诗石上坐，引酒泉边酌。\n因话出处心，心期老岩壑。\n忽从风雨别，遂被簪缨缚。\n君作出山云，我为入笼鹤。\n笼深鹤残顇，山远云飘泊。\n去处虽不同，同负平生约。\n今来各何在，老去随所託。\n我守巴南城，君佐征西幕。\n年颜渐衰飒，生计仍萧索。\n方含去国愁，且羡从军乐。\n旧游疑是梦，往事思如昨。\n相忆春又深，故山花正落。",
        "dynasty": "唐",
        "collection_info": null
    },
    {
        "title": "南宾郡斋即事寄杨万州",
        "author": "白居易",
        "content": "山上巴子城，山下巴江水。\n中有穷独人，强名为刺史。\n时时窃自哂，刺史岂如是。\n仓粟餧家人，黄缣裹妻子。\n莓苔翳冠带，雾雨霾楼雉。\n衙鼓暮復朝，郡斋卧还起。\n回头望南浦，亦在烟波裏。\n而我復何嗟，夫君犹滞此。",
        "dynasty": "唐",
        "collection_info": null
    },
    {
        "title": "招萧处士",
        "author": "白居易",
        "content": "峡内岂无人，所逢非所思。\n门前亦有客，相对不相知。\n仰望但云树，俯顾惟妻儿。\n寝食起居外，端然无所为。\n东郊萧处士，聊可与开眉。\n能饮满杯酒，善吟长句诗。\n庭前吏散后，江畔路干时。\n请君携竹杖，一赴郡斋期。",
        "dynasty": "唐",
        "collection_info": null
    },
    {
        "title": "庭槐",
        "author": "白居易",
        "content": "南方饶竹树，唯有青槐稀。\n十种七八死，纵活亦支离。\n何此郡庭下，一株独华滋。\n蒙蒙碧烟叶，袅袅黄花枝。\n我家渭水上，此树荫前墀。\n忽向天涯见，忆在故园时。\n人生有情感，遇物牵所思。\n树木犹復尔，况见旧亲知。",
        "dynasty": "唐",
        "collection_info": null
    },
    {
        "title": "送客回晚兴",
        "author": "白居易",
        "content": "城上云雾开，沙头风浪定。\n参差乱山出，澹泞平江净。\n行客舟已远，居人酒初醒。\n袅袅秋竹梢，巴蝉声似磬。",
        "dynasty": "唐",
        "collection_info": null
    },
    {
        "title": "东楼竹",
        "author": "白居易",
        "content": "潇洒城东楼，绕楼多修竹。\n森然一万竿，白粉封青玉。\n卷帘睡初觉，欹枕看未足。\n影转色入楼，床席生浮绿。\n空城绝宾客，向夕弥幽独。\n楼上夜不归，此君留我宿。",
        "dynasty": "唐",
        "collection_info": null
    },
    {
        "title": "九日登巴台",
        "author": "白居易",
        "content": "黍香酒初熟，菊暖花未开。\n闲听竹枝曲，浅酌茱萸杯。\n去年重阳日，漂泊湓城隈。\n今岁重阳日，萧条巴子台。\n旅鬓寻已白，乡书久不来。\n临觞一搔首，座客亦裴回。",
        "dynasty": "唐",
        "collection_info": null
    },
    {
        "title": "东城寻春",
        "author": "白居易",
        "content": "老色日上面，欢情日去心。\n今既不如昔，后当不如今。\n今犹未甚衰，每事力可任。\n花时仍爱出，酒后尚能吟。\n但恐如此兴，亦随日销沈。\n东城春欲老，勉强一来寻。",
        "dynasty": "唐",
        "collection_info": null
    },
    {
        "title": "江上送客",
        "author": "白居易",
        "content": "江花已萎绝，江草已消歇。\n远客何处归，孤舟今日发。\n杜鹃声似哭，湘竹斑如血。\n共是多感人，仍为此中别。",
        "dynasty": "唐",
        "collection_info": null
    },
    {
        "title": "桐花",
        "author": "白居易",
        "content": "春令有常候，清明桐始发。\n何此巴峡中，桐花开十月。\n岂伊物理变，信是土宜别。\n地气反寒暄，天时倒生杀。\n草木坚强物，所禀固难夺。\n风候一参差，荣枯遂乖剌。\n况吾北人性，不耐南方热。\n强羸寿夭间，安得依时节。",
        "dynasty": "唐",
        "collection_info": null
    },
    {
        "title": "早祭风伯因怀李十一舍人",
        "author": "白居易",
        "content": "远郡虽褊陋，时祀奉朝经。\n夙兴祭风伯，天气晓冥冥。\n导骑与从吏，引我出东垧。\n水雾重如雨，山火高于星。\n忽忆早朝日，与君趋紫庭。\n步登龙尾道，却望终南青。\n一别身向老，所思心未宁。\n至今想在耳，玉音尚玲玲。",
        "dynasty": "唐",
        "collection_info": null
    },
    {
        "title": "花下对酒二首 一",
        "author": "白居易",
        "content": "蔼蔼江气春，南宾闰正月。\n梅樱与桃杏，次第城上发。\n红房烂簇火，素艳纷团雪。\n香惜委风飘，愁牵压枝折。\n楼中老太守，头上新白髮。\n冷澹病心情，暄和好时节。\n故园音信断，远郡亲宾绝。\n欲问花前尊，依然为谁设。",
        "dynasty": "唐",
        "collection_info": null
    },
    {
        "title": "花下对酒二首 二",
        "author": "白居易",
        "content": "引手攀红樱，红樱落似霰。\n仰首看白日，白日走如箭。\n年芳与时景，顷刻犹衰变。\n况是血肉身，安能长强健。\n人心苦迷执，慕贵忧贫贱。\n愁色常在眉，欢容不上面。\n况吾头半白，把镜非不见。\n何必花下杯，更待他人劝。",
        "dynasty": "唐",
        "collection_info": null
    },
    {
        "title": "不二门",
        "author": "白居易",
        "content": "两眼日将闇，四肢渐衰瘦。\n束带剩昔围，穿衣妨宽袖。\n流年似江水，奔注无昏昼。\n志气与形骸，安得长依旧。\n亦曾登玉陛，举措多纰缪。\n至今金阙籍，名姓独遗漏。\n亦曾烧大药，消息乖火候。\n至今残丹砂，烧干不成就。\n行藏事两失，忧恼心交鬬。\n化作顦顇翁，抛身在荒陋。\n坐看老病逼，须得医王救。\n唯有不二门，其间无夭寿。",
        "dynasty": "唐",
        "collection_info": null
    },
    {
        "title": "我身",
        "author": "白居易",
        "content": "我身何所似，似彼孤生蓬。\n秋霜翦根断，浩浩随长风。\n昔游秦雍间，今落巴蛮中。\n昔为意气郎，今作寂寥翁。\n外貌虽寂莫，中怀颇冲融。\n赋命有厚薄，委心任穷通。\n通当为大鹏，举翅摩苍穹。\n穷则为鹪鹩，一枝足自容。\n苟知此道者，身穷心不穷。",
        "dynasty": "唐",
        "collection_info": null
    },
    {
        "title": "哭王质夫",
        "author": "白居易",
        "content": "仙游寺前别，别来十年余。\n生别犹怏怏，死别復何如。\n客从梓潼来，道君死不虚。\n惊疑心未信，欲哭復踟蹰。\n踟蹰寝门侧，声发涕亦俱。\n衣上今日泪，箧中前月书。\n怜君古人风，重有君子儒。\n篇咏陶谢辈，风流嵇阮徒。\n出身既蹇屯，生世仍须臾。\n诚知天至高，安得不一呼。\n江南有毒蟒，江北有妖狐。\n皆享千年寿，多于王质夫。\n不知彼何德，不识此何辜。",
        "dynasty": "唐",
        "collection_info": null
    },
    {
        "title": "东坡种花二首 一",
        "author": "白居易",
        "content": "持钱买花树，城东坡上栽。\n但购有花者，不限桃杏梅。\n百果参杂种，千枝次第开。\n天时有早晚，地力无高低。\n红者霞艳艳，白者雪皑皑。\n游蠭逐不去，好鸟亦来栖。\n前有长流水，下有小平台。\n时拂台上石，一举风前杯。\n花枝荫我头，花蘂落我怀。\n独酌復独咏，不觉月平西。\n巴俗不爱花，竟春无人来。\n唯此醉太守，尽日不能迴。",
        "dynasty": "唐",
        "collection_info": null
    },
    {
        "title": "东坡种花二首 二",
        "author": "白居易",
        "content": "东坡春向暮，树木今何如。\n漠漠花落尽，翳翳叶生初。\n每日领童仆，荷鉏仍决渠。\n刬土壅其本，引泉溉其枯。\n小树低数尺，大树长丈余。\n封植来几时，高下随扶疎。\n养树既如此，养民亦何殊。\n将欲茂枝叶，必先救根株。\n云何救根株，劝农均赋租。\n云何茂枝叶，省事宽刑书。\n移此为郡政，庶几甿俗苏。",
        "dynasty": "唐",
        "collection_info": null
    },
    {
        "title": "登城东古台",
        "author": "白居易",
        "content": "迢迢东郊上，有土青崔嵬。\n不知何代物，疑是巴王台。\n巴歌久无声，巴宫没黄埃。\n靡靡春草合，牛羊缘四隈。\n我来一登眺，目极心悠哉。\n始见江山势，峰迭水环迴。\n凭高视听旷，向远胷襟开。\n唯有故园念，时时东北来。",
        "dynasty": "唐",
        "collection_info": null
    },
    {
        "title": "哭诸故人因寄元八",
        "author": "白居易",
        "content": "昨日哭寝门，今日哭寝门。\n借问所哭谁，无非故交亲。\n伟卿既长往，质夫亦幽沦。\n屈指数年世，收涕自思身。\n彼皆少于我，先为泉下人。\n我今头半白，焉得身久存。\n好狂元郎中，相识二十春。\n昔见君生子，今闻君抱孙。\n存者尽老大，逝者已成尘。\n早晚升平宅，开眉一见君。",
        "dynasty": "唐",
        "collection_info": null
    },
    {
        "title": "郡中春讌因赠诸客",
        "author": "白居易",
        "content": "仆本儒家子，待诏金马门。\n尘忝亲近地，孤负圣明恩。\n一旦奉优诏，万里牧远人。\n可怜岛夷帅，自称为使君。\n身骑牂牁马，口食涂江鳞。\n闇澹绯衫故，斓斑白髮新。\n是时岁二月，玉历布春分。\n颁条示皇泽，命宴及良辰。\n冉冉趋府吏，蚩蚩聚州民。\n有如蛰虫鸟，亦应天地春。\n熏草席铺坐，藤枝酒注樽。\n中庭无平地，高下随所陈。\n蛮鼓声坎坎，巴女舞蹲蹲。\n使君居上头，掩口语众宾。\n勿笑风俗陋，勿欺官府贫。\n蠭巢与蚁穴，随分有君臣。",
        "dynasty": "唐",
        "collection_info": null
    },
    {
        "title": "开元寺东池早春",
        "author": "白居易",
        "content": "池水暖温暾，水清波潋滟。\n簇簇青泥中，新蒲叶如劒。\n梅房小白裹，柳彩轻黄染。\n顺气草熏熏，适情鸥泛泛。\n旧游成梦寐，往事随阳焱。\n芳物感幽怀，一动平生念。",
        "dynasty": "唐",
        "collection_info": null
    },
    {
        "title": "东溪种柳",
        "author": "白居易",
        "content": "野性爱栽植，植柳水中坻。\n乘春持斧斫，裁截而树之。\n长短既不一，高下随所宜。\n倚岸埋大干，临流插小枝。\n松柏不可待，楩柟固难移。\n不如种此树，此树易荣滋。\n无根亦可活，成阴况非迟。\n三年未离郡，可以见依依。\n种罢水边憩，仰头闲自思。\n富贵本非望，功名须待时。\n不种东溪柳，端坐欲何为。",
        "dynasty": "唐",
        "collection_info": null
    },
    {
        "title": "卧小斋",
        "author": "白居易",
        "content": "朝起视事毕，晏坐饱食终。\n散步长廊下，卧退小斋中。\n拙政自多暇，幽情谁与同。\n孰云二千石，心如田野翁。",
        "dynasty": "唐",
        "collection_info": null
    },
    {
        "title": "步东坡",
        "author": "白居易",
        "content": "朝上东坡步，夕上东坡步。\n东坡何所爱，爱此新成树。\n种植当岁初，滋荣及春暮。\n信意取次栽，无行亦无数。\n绿阴斜景转，芳气微风度。\n新叶鸟下来，萎花蝶飞去。\n闲携斑竹杖，徐曳黄麻屦。\n欲识往来频，青芜成白路。",
        "dynasty": "唐",
        "collection_info": null
    },
    {
        "title": "征秋税毕题郡南亭",
        "author": "白居易",
        "content": "高城直下视，蠢蠢见巴蛮。\n安可施政教，尚不通语言。\n且喜赋敛毕，幸闻闾井安。\n岂伊循良化，赖此丰登年。\n案牍既简少，池馆亦清闲。\n秋雨檐果落，夕钟林鸟还。\n南亭日潇洒，偃卧恣疎顽。",
        "dynasty": "唐",
        "collection_info": null
    },
    {
        "title": "蚊蟆",
        "author": "白居易",
        "content": "巴徼炎毒早，二月蚊蟆生。\n咂肤拂不去，绕耳薨薨声。\n斯物颇微细，中人初甚轻。\n如有肤受谮，久则疮痏成。\n痏成无奈何，所要防其萌。\n么虫何足道，潜喻儆人情。",
        "dynasty": "唐",
        "collection_info": null
    },
    {
        "title": "登龙昌上寺望江南山怀钱舍人",
        "author": "白居易",
        "content": "骑马出西郭，悠悠欲何之。\n独上高寺去，一与白云期。\n虚槛晚潇洒，前山碧参差。\n忽似青龙閤，同望玉峰时。\n因咏松雪句，永怀鸾鹤姿。\n六年不相见，况乃隔荣衰。",
        "dynasty": "唐",
        "collection_info": null
    },
    {
        "title": "郊下",
        "author": "白居易",
        "content": "西日照高树，树头子规鸣。\n东风吹野水，水畔江蓠生。\n尽日看山立，有时寻涧行。\n兀兀长如此，何许似专城。",
        "dynasty": "唐",
        "collection_info": null
    },
    {
        "title": "遣怀",
        "author": "白居易",
        "content": "乐往必悲生，泰来由否极。\n谁言此数然，吾道何终塞。\n尝求詹尹卜，拂龟竟默默。\n亦曾仰问天，天但苍苍色。\n自兹唯委命，名利心双息。\n近日转安闲，乡园亦休忆。\n回看世间苦，苦在求不得。\n我今无所求，庶离忧悲域。",
        "dynasty": "唐",
        "collection_info": null
    },
    {
        "title": "岁晚",
        "author": "白居易",
        "content": "霜降水返壑，风落木归山。\n冉冉岁将宴，物皆復本源。\n何此南迁客，五年独未还。\n命屯分已定，日久心弥安。\n亦尝心与口，静念私自言。\n去国固非乐，归乡未必欢。\n何须自生苦，舍易求其难。",
        "dynasty": "唐",
        "collection_info": null
    },
    {
        "title": "负冬日",
        "author": "白居易",
        "content": "杲杲冬日出，照我屋南隅。\n负暄闭目坐，和气生肌肤。\n初似饮醇醪，又如蛰者苏。\n外融百骸畅，中适一念无。\n旷然忘所在，心与虚空俱。",
        "dynasty": "唐",
        "collection_info": null
    },
    {
        "title": "委顺",
        "author": "白居易",
        "content": "山城虽荒芜，竹树有嘉色。\n郡俸诚不多，亦足充衣食。\n外累由心起，心宁累自息。\n尚欲忘家乡，谁能算官职。\n宜怀齐远近，委顺随南北。\n归去诚可怜，天涯住亦得。",
        "dynasty": "唐",
        "collection_info": null
    },
    {
        "title": "宿溪翁",
        "author": "白居易",
        "content": "众心爱金玉，众口贪酒肉。\n何如此溪翁，饮瓢亦自足。\n溪南刈薪草，溪北修墙屋。\n岁种一顷田，春驱两黄犊。\n于中甚安适，此外无营欲。\n溪畔偶相逢，庵中遂同宿。\n醉翁向朝市，问我何官禄。\n虚言笑杀翁，郎官应列宿。",
        "dynasty": "唐",
        "collection_info": null
    },
    {
        "title": "重过寿泉忆与杨九别时因题店壁",
        "author": "白居易",
        "content": "商州南十里，有水名寿泉。\n涌出石崖下，流经山店前。\n忆昔相送日，我去君言还。\n寒波与老泪，此地共潺湲。\n一去历万里，再来经六年。\n形容已变改，处所犹依然。\n他日君过此，慇懃吟此篇。",
        "dynasty": "唐",
        "collection_info": null
    },
    {
        "title": "西掖早秋直夜书意",
        "author": "白居易",
        "content": "凉风起禁掖，新月生宫沼。\n夜半秋闇来，万年枝袅袅。\n炎凉递时节，钟鼓交昏晓。\n遇圣惜年衰，报恩愁力小。\n素餐无补益，朱绶虚缠绕。\n冠盖栖野云，稻粱养山鸟。\n量能私自省，所得已非少。\n五品不为贱，五十不为夭。\n若无知足心，贪求何日了。",
        "dynasty": "唐",
        "collection_info": null
    },
    {
        "title": "庭松",
        "author": "白居易",
        "content": "堂下何所有，十松当我阶。\n乱立无行次，高下亦不齐。\n高者三丈长，下者十尺低。\n有如野生物，不知何人栽。\n接以青瓦屋，承之白沙台。\n朝昏有风月，燥湿无尘泥。\n疎韵秋槭槭，凉阴夏凄凄。\n春深微雨夕，满叶珠蓑蓑。\n岁暮大雪天，压枝玉皑皑。\n四时各有趣，万木非其侪。\n去年买此宅，多为人所咍。\n一家二十口，移转就松来。\n移来有何得，但得烦襟开。\n即此是益友，岂必交贤才。\n顾我犹俗士，冠带走尘埃。\n未称为松主，时时一媿怀。",
        "dynasty": "唐",
        "collection_info": null
    },
    {
        "title": "竹窗",
        "author": "白居易",
        "content": "常爱辋川寺，竹窗东北廊。\n一别十余载，见竹未曾忘。\n今春二月初，卜居在新昌。\n未暇作廐库，且先营一堂。\n开窗不糊纸，种竹不依行。\n意取北檐下，窗与竹相当。\n绕屋声淅淅，逼人色苍苍。\n烟通杳蔼气，月透玲珑光。\n是时三伏天，天气热如汤。\n独此竹窗下，朝迴解衣裳。\n轻纱一幅巾，小簟六尺床。\n无客尽日静，有风终夜凉。\n乃知前古人，言事颇谙详。\n清风北窗卧，可以傲羲皇。",
        "dynasty": "唐",
        "collection_info": null
    },
    {
        "title": "同韩侍郎游郑家池吟诗小饮",
        "author": "白居易",
        "content": "野艇容三人，晚池流浼浼。\n悠然依棹坐，水思如江海。\n宿雨洗沙尘，晴风荡烟霭。\n残阳上竹树，枝叶生光彩。\n我本偶然来，景物如相待。\n白鸥惊不起，绿芡行堪采。\n齿髮虽已衰，性灵未云改。\n逢诗遇杯酒，尚有心情在。",
        "dynasty": "唐",
        "collection_info": null
    },
    {
        "title": "晚归有感",
        "author": "白居易",
        "content": "朝弔李家孤，暮问崔家疾。\n回马独归来，低眉心郁郁。\n平生所善者，多不过六七。\n如何十年间，零落三无一。\n刘曾梦中见，元向花前失。\n渐老与谁游，春城好风日。",
        "dynasty": "唐",
        "collection_info": null
    },
    {
        "title": "曲江感秋二首 一",
        "author": "白居易",
        "content": "元和二年秋，我年三十七。\n长庆二年秋，我年五十一。\n中间十四年，六年居谴黜。\n穷通与荣悴，委运随外物。\n遂师庐山远，重弔湘江屈。\n夜听竹枝愁，秋看滟堆没。\n近辞巴郡印，又秉纶闱笔。\n晚遇何足言，白髮映朱绂。\n销沈昔意气，改换旧容质。\n独有曲江秋，风烟如往日。",
        "dynasty": "唐",
        "collection_info": null
    },
    {
        "title": "曲江感秋二首 二",
        "author": "白居易",
        "content": "疎芜南岸草，萧飒西风树。\n秋到未几时，蝉声又无数。\n莎平绿茸合，莲落青房露。\n今日临望时，往年感秋处。\n池中水依旧，城上山如故。\n独我鬓间毛，昔黑今垂素。\n荣名与壮齿，相避如朝暮。\n时命始欲来，年颜已先去。\n当春不欢乐，临老徒惊误。\n故作咏怀诗，题于曲江路。",
        "dynasty": "唐",
        "collection_info": null
    },
    {
        "title": "玩松竹二首 一",
        "author": "白居易",
        "content": "龙蛇隐大泽，麋鹿游丰草。\n栖凤安于梧，潜鱼乐于藻。\n吾亦爱吾庐，庐中乐吾道。\n前松后修竹，偃卧可终老。\n各附其所安，不知他物好。",
        "dynasty": "唐",
        "collection_info": null
    },
    {
        "title": "玩松竹二首 二",
        "author": "白居易",
        "content": "坐爱前檐前，卧爱北窗北。\n窗竹多好风，檐松有嘉色。\n幽怀一以合，俗念随缘息。\n在尔虽无情，于予即有得。\n乃知性相近，不必动与植。",
        "dynasty": "唐",
        "collection_info": null
    },
    {
        "title": "衰病无趣因吟所怀",
        "author": "白居易",
        "content": "朝餐多不饱，夜卧常少睡。\n自觉寝食间，多无少年味。\n平生好诗酒，今亦将舍弃。\n酒唯下药饮，无復曾欢醉。\n诗多听人吟，自不题一字。\n病姿与衰相，日夜相继至。\n况当尚少朝，弥惭居近侍。\n终当求一郡，聚少渔樵费。\n合口便归山，不问人间事。",
        "dynasty": "唐",
        "collection_info": null
    },
    {
        "title": "逍遥咏",
        "author": "白居易",
        "content": "亦莫恋此身，亦莫厌此身。\n此身何足恋，万劫烦恼根。\n此身何足厌，一聚虚空尘。\n无恋亦无厌，始是逍遥人。",
        "dynasty": "唐",
        "collection_info": null
    },
    {
        "title": "短歌行",
        "author": "白居易",
        "content": "曈曈太阳如火色，上行千里下一刻。\n出为白昼入为夜，圆转如珠住不得。\n住不得，可奈何，为君举酒歌短歌。\n歌声苦，词亦苦，四座少年君听取。\n今夕未竟明夕催，秋风纔往春风回。\n人无根蔕时不驻，朱颜白日相隳颓。\n劝君且强笑一面，劝君且强饮一杯。\n人生不得长欢乐，年少须臾老到来。",
        "dynasty": "唐",
        "collection_info": null
    },
    {
        "title": "生离别",
        "author": "白居易",
        "content": "食檗不易食梅难，檗能苦兮梅能酸。\n未如生别之为难，苦在心兮酸在肝。\n晨鸡再鸣残月没，征马连嘶行人出。\n回看骨肉哭一声，梅酸檗苦甘如蜜。\n黄河水白黄云秋，行人河边相对愁。\n天寒野旷何处宿？棠棃叶战风飕飕。\n生离别，生离别，忧从中来无断绝。\n忧极心劳血气衰，未年三十生白髮。",
        "dynasty": "唐",
        "collection_info": null
    },
    {
        "title": "浩歌行",
        "author": "白居易",
        "content": "天长地久无终毕，昨夜今朝又明日。\n鬓髮苍浪牙齿疎，不觉身年四十七。\n前去五十有几年，把镜照面心茫然。\n既无长绳繫白日，又无大药驻朱颜。\n朱颜日渐不如故，青史功名在何处？\n欲留年少待富贵，富贵不来年少去。\n去復去兮如长河，东流赴海无迴波。\n贤愚贵贱同归尽，北邙冢墓高嵯峨。\n古来如此非独我，未死有酒且高歌。\n颜回短命伯夷饿，我今所得亦已多。\n功名富贵须待命，命若不来知奈何。",
        "dynasty": "唐",
        "collection_info": null
    },
    {
        "title": "王夫子",
        "author": "白居易",
        "content": "王夫子，送君为一尉，东南三千五百里。\n道途虽远位虽卑，月俸犹堪活妻子。\n男儿口读古人书，束带敛手来从事。\n近将徇禄给一家，远则行道佐时理。\n行道佐时须待命，委身下位无为耻。\n命苟未来且求食，官无卑高及远迩。\n男儿上既未能济天下，下又不至饥寒死。\n吾观九品至一品，其间气味都相似。\n紫绶朱绂青布衫，颜色不同而已矣。\n王夫子，别有一事欲劝君，遇酒逢春且欢喜。",
        "dynasty": "唐",
        "collection_info": null
    },
    {
        "title": "江南遇天宝乐叟",
        "author": "白居易",
        "content": "白头病叟泣且言，禄山未乱入棃园。\n能弹琵琶和法曲，多在华清随至尊。\n是时天下太平久，年年十月坐朝元。\n千官起居环佩合，万国会同车马奔。\n金钿照耀石瓮寺，兰麝熏煮温汤源。\n贵妃宛转侍君侧，体弱不胜珠翠繁。\n冬雪飘飖锦袍暖，春风荡漾霓裳飜。\n欢娱未足燕寇至，弓劲马肥胡语喧。\n豳土人迁避夷狄，鼎湖龙去哭轩辕。\n从此漂沦落南土，万人死尽一身存。\n秋风江上浪无限，暮雨舟中酒一尊。\n涸鱼久失风波势，枯草曾霑雨露恩。\n我自秦来君莫问，骊山渭水如荒村。\n新丰树老笼明月，长生殿闇锁春云。\n红叶纷纷盖欹瓦，绿苔重重封坏垣。\n唯有中官作宫使，每年寒食一开门。",
        "dynasty": "唐",
        "collection_info": null
    },
    {
        "title": "送张山人归嵩阳",
        "author": "白居易",
        "content": "黄昏惨惨天微雪，修行坊西鼓声绝。\n张生马瘦衣且单，夜扣柴门与我别。\n媿君冒寒来别我，为君酤酒张灯火。\n酒酣火暖与君言，何事入关又出关。\n荅云前年偶下山，四十余月客长安。\n长安古来名利地，空手无金行路难。\n朝游九城陌，肥马轻车欺杀客。\n暮宿五侯门，残茶冷酒愁杀人。\n春明门，门前便是嵩山路。\n幸有云泉容此身，明日辞君且归去。",
        "dynasty": "唐",
        "collection_info": null
    },
    {
        "title": "醉后走笔酬刘五主簿长句之赠兼简张大贾二十四先辈昆季",
        "author": "白居易",
        "content": "刘兄文高行孤立，十五年前名翕习。\n是时相遇在符离，我年二十君三十。\n得意忘年心迹亲，寓居同县日知闻。\n衡门寂莫朝寻我，古寺萧条暮访君。\n朝来暮去多携手，穷巷贫居何所有。\n秋灯夜写联句诗，春雪朝倾暖寒酒。\n陴湖绿爱白鸥飞，濉水清怜红鲤肥。\n偶语闲攀芳树立，相扶醉蹋落花归。\n张贾弟兄同里巷，乘闲数数来相访。\n雨天连宿草堂中，月夜徐行石桥上。\n我年渐长忽自惊，镜中冉冉髭鬚生。\n心畏后时同励志，身牵前事各求名。\n问我栖栖何所适，乡人荐为鹿鸣客。\n二千里别谢交游，三十韵诗慰行役。\n出门可怜唯一身，敝裘瘦马入咸秦。\n冬冬街鼓红尘闇，晚到长安无主人。\n二贾二张与余弟，躯车逦迤来相继。\n操词握赋为干戈，锋锐森然胜气多。\n齐入文场同苦战，五人十载九登科。\n二张得隽名居甲，美退争雄重告捷。\n棠棣辉荣并桂枝，芝兰芳馥和荆叶。\n唯有沅犀屈未伸，握中自谓骇鸡珍。\n三年不鸣鸣必大，岂独骇鸡当骇人。\n元和运启千年圣，同遇明时余最幸。\n始辞秘阁吏王畿，遽列谏垣升禁闱。\n蹇步何堪鸣佩玉，衰容不称着朝衣。\n阊阖晨开朝百辟，冕旒不动香烟碧。\n步登龙尾上虚空，立去天颜无咫尺。\n宫花似雪从乘舆，禁月如霜坐直庐。\n身贱每惊随内宴，才微常媿草天书。\n晚松寒竹新昌第，职居密近门多闭。\n日暮银台下直回，故人到门门暂开。\n回头下马一相顾，尘土满衣何处来？\n敛手炎凉叙未毕，先说旧山今悔出。\n岐阳旅宦少欢娱，江左羇游费时日。\n赠我一篇行路吟，吟之句句披沙金。\n岁月徒催白髮貌，泥涂不屈青云心。\n谁会茫茫天地意，短才获用长才弃。\n我随鹓鹭入烟云，谬上丹墀为近臣。\n君同鸾凤栖荆棘，犹着青袍作选人。\n惆怅知贤不能荐，徒为出入蓬莱殿。\n月惭谏纸二百张，岁媿俸钱三十万。\n大底浮荣何足道，几度相逢即身老。\n且倾斗酒慰羇愁，重话符离问旧游。\n北巷邻居几家去，东林旧院何人住。\n武里村花落復开，流沟山色应如故。\n感此酬君千字诗，醉中分手又何之。\n须知通塞寻常事，莫叹浮沈先后时。\n慷慨临歧重相勉，殷勤别后加餐饭。\n君不见买臣衣锦还故乡，五十身荣未为晚。",
        "dynasty": "唐",
        "collection_info": null
    },
    {
        "title": "和钱员外荅卢员外早春独游曲江见寄长句",
        "author": "白居易",
        "content": "春来有色闇融融，先到诗情酒思中。\n柳岸霏微裛尘雨，杏园澹荡开花风。\n闻君独游心郁郁，薄晚新晴骑马出。\n醉思诗侣有同年，春叹翰林无暇日。\n云夫首倡寒玉音，蔚章继和春搜吟。\n此时我亦闭门坐，一日风光三处心。",
        "dynasty": "唐",
        "collection_info": null
    },
    {
        "title": "东墟晚歇",
        "author": "白居易",
        "content": "凉风冷露萧索天，黄蒿紫菊荒凉田。\n绕冢秋花少颜色，细虫小蝶飞飜飜。\n中有腾腾独行者，手拄渔竿不骑马。\n晚从南涧钓鱼回，歇此墟中白杨下。\n褐衣半故白髮新，人逢知我是何人。\n谁言渭浦栖迟客，曾作甘泉侍从臣。",
        "dynasty": "唐",
        "collection_info": null
    },
    {
        "title": "客中月",
        "author": "白居易",
        "content": "客从江南来，来时月上弦。\n悠悠行旅中，三见清光圆。\n晓随残月行，夕与新月宿。\n谁谓月无情，千里远相逐。\n朝发渭水桥，暮入长安陌。\n不知今夜月，又作谁家客。",
        "dynasty": "唐",
        "collection_info": null
    },
    {
        "title": "輓歌词",
        "author": "白居易",
        "content": "丹旐何飞扬，素骖亦悲鸣。\n晨光照闾巷，輀车俨欲行。\n萧条九月天，哀輓出重城。\n借问送者谁，妻子与弟兄。\n苍苍上古原，峨峨开新茔。\n含酸一恸哭，异口同哀声。\n旧陇转芜绝，新坟日罗列。\n春风草绿北邙山，此地年年生死别。",
        "dynasty": "唐",
        "collection_info": null
    },
    {
        "title": "长相思",
        "author": "白居易",
        "content": "九月西风兴，月冷露华凝。\n思君秋夜长，一夜魂九升。\n二月东风来，草拆花心开。\n思君春日迟，一日肠九迴。\n妾住洛桥北，君住洛桥南。\n十五即相识，今年二十三。\n有如女萝草，生在松之侧。\n蔓短枝苦高，萦迴上不得。\n人言人有愿，愿至天必成。\n愿作远方兽，步步比肩行。\n愿作深山木，枝枝连理生。",
        "dynasty": "唐",
        "collection_info": null
    },
    {
        "title": "山鹧鸪",
        "author": "白居易",
        "content": "山鹧鸪，朝朝暮暮啼復啼，啼时露白风凄凄。\n黄茅冈头秋日晚，苦竹岭下寒月低。\n畬田有粟何不啄，石楠有枝何不栖？\n迢迢不缓復不急，楼上舟中声闇入。\n梦乡迁客展转卧，抱儿寡妇彷徨立。\n山鹧鸪，尔本此乡鸟。\n生不辞巢不别羣，何苦声声啼到晓。\n啼到晓，唯能愁北人，南人惯闻如不闻。",
        "dynasty": "唐",
        "collection_info": null
    },
    {
        "title": "放旅雁",
        "author": "白居易",
        "content": "九江十年冬大雪，江水生冰树枝折。\n百鸟无食东西飞，中有旅鴈声最饥。\n雪中啄草冰上宿，翅冷腾空飞动迟。\n江童持网捕将去，手携入市生卖之。\n我本北人今谴谪，人鸟虽殊同是客。\n见此客鸟伤客人，赎汝放汝飞入云。\n鴈鴈汝飞向何处？第一莫飞西北去。\n淮西有贼讨未平，百万甲兵久屯聚。\n官军贼军相守老，食尽兵穷将及汝。\n健儿饥饿射汝吃，拔汝翅翎为箭羽。",
        "dynasty": "唐",
        "collection_info": null
    },
    {
        "title": "送春归",
        "author": "白居易",
        "content": "送春归，三月尽日日暮时。\n去年杏园花飞御沟绿，何处送春曲江曲。\n今年杜鹃花落子规啼，送春何处西江西。\n帝城送春犹怏怏，天涯送春能不加惆怅。\n莫惆怅，送春人。\n冗员无替五年罢，应须准拟再送浔阳春。\n五年炎凉凡十变，又知此身健不健。\n好去今年江上春，明年未死还相见。",
        "dynasty": "唐",
        "collection_info": null
    },
    {
        "title": "山石榴寄元九",
        "author": "白居易",
        "content": "山石榴，一名山踯躅，一名杜鹃花。\n杜鹃啼时花扑扑，九江三月杜鹃来，一声催得一枝开。\n江城上佐闲无事，山下斸得厅前栽。\n烂熳一阑十八树，根株有数花无数。\n千房万叶一时新，嫩紫殷红鲜曲尘。\n泪痕裛损燕支脸，剪刀裁破红绡巾。\n谪仙初堕愁在世，姹女新嫁娇泥春。\n日射血珠将滴地，风飜火燄欲烧人。\n闲折两枝持在手，细看不似人间有。\n花中此物似西施，芙蓉芍药皆嫫母。\n奇芳绝艳别者谁，通州迁客元拾遗。\n拾遗初贬江陵去，去时正值青春暮。\n商山秦岭愁杀君，山石榴花红夹路。\n题诗报我何所云，苦云色似石榴帬。\n当时丛畔唯思我，今日阑前只忆君。\n忆君不见坐销落，日西风起红纷纷。",
        "dynasty": "唐",
        "collection_info": null
    },
    {
        "title": "画竹歌",
        "author": "白居易",
        "content": "植物之中竹难写，故今虽画无似者。\n萧郎下笔独逼真，丹青以来唯一人。\n人画竹身肥拥肿，萧画茎瘦节节竦。\n人画竹梢死羸垂，萧画枝活叶叶动。\n不根而生从意生，不笋而成由笔成。\n野塘水边碕岸侧，森森两丛十五茎。\n婵娟不失筠粉态，萧飒尽得风烟情。\n举头忽看不似画，低耳静听疑有声。\n西丛七茎劲而健，省向天竺寺前石上见。\n东丛八茎疎且寒，忆曾湘妃庙裏雨中看。\n幽姿远思少人别，与君相顾空长叹。\n萧郎萧郎老可惜，手颤眼昏头雪色。\n自言便是绝笔时，从今此竹尤难得。",
        "dynasty": "唐",
        "collection_info": null
    },
    {
        "title": "真娘墓",
        "author": "白居易",
        "content": "真娘墓，虎丘道。\n不识真娘镜中面，唯见真娘墓头草。\n霜摧桃李风折莲，真娘死时犹少年。\n脂肤荑手不牢固，世间尤物难留连。\n难留连，易销歇，塞北花，江南雪。",
        "dynasty": "唐",
        "collection_info": null
    },
    {
        "title": "长恨歌",
        "author": "白居易",
        "content": "汉皇重色思倾国，御宇多年求不得。\n杨家有女初长成，养在深闺人未识。\n天生丽质难自弃，一朝选在君王侧。\n回眸一笑百媚生，六宫粉黛无颜色。\n春寒赐浴华清池，温泉水滑洗凝脂。\n侍儿扶起娇无力，始是新承恩泽时。\n云鬓花颜金步摇，芙蓉帐暖度春宵。\n春宵苦短日高起，从此君王不早朝。\n承欢侍宴无闲暇，春从春游夜专夜。\n后宫佳丽三千人，三千宠爱在一身。\n金屋妆成娇侍夜，玉楼宴罢醉和春。\n姊妹弟兄皆列土，可怜光彩生门户。\n遂令天下父母心，不重生男重生女。\n骊宫高处入青云，仙乐风飘处处闻。\n缓歌慢舞凝丝竹，尽日君王看不足。\n渔阳鞞鼓动地来，惊破霓裳羽衣曲。\n九重城阙烟尘生，千乘万骑西南行。\n翠华摇摇行復止，西出都门百余里。\n六军不发无奈何，宛转蛾眉马前死。\n花钿委地无人收，翠翘金雀玉搔头。\n君王掩面救不得，回看血泪相和流。\n黄埃散漫风萧索，云栈萦纡登劒阁。\n峨嵋山下少人行，旌旗无光日色薄。\n蜀江水碧蜀山青，圣主朝朝暮暮情。\n行宫见月伤心色，夜雨闻铃肠断声。\n天旋日转迴龙驭，到此踌躇不能去。\n马嵬坡下泥土中，不见玉颜空死处。\n君臣相顾尽霑衣，东望都门信马归。\n归来池苑皆依旧，太液芙蓉未央柳。\n芙蓉如面柳如眉，对此如何不泪垂？\n春风桃李花开夜，秋雨梧桐叶落时。\n西宫南苑多秋草，宫叶满阶红不埽。\n棃园弟子白髮新，椒房阿监青娥老。\n夕殿萤飞思悄然，孤灯挑尽未成眠。\n迟迟钟鼓初长夜，耿耿星河欲曙天。\n鸳鸯瓦冷霜华重，翡翠衾寒谁与共。\n悠悠生死别经年，魂魄不曾来入梦。\n临邛道士鸿都客，能以精诚致魂魄。\n为感君王展转思，遂教方士殷勤觅。\n排空驭气奔如电，升天入地求之徧。\n上穷碧落下黄泉，两处茫茫皆不见。\n忽闻海上有仙山，山在虚无缥缈间。\n楼阁玲珑五云起，其中绰约多仙子。\n中有一人字太真，雪肤花貌参差是。\n金阙西厢叩玉扃，转教小玉报双成。\n闻道汉家天子使，九华帐裏梦魂惊。\n揽衣推枕起裴回，珠箔银屏逦迤开。\n云鬓半偏新睡觉，花冠不整下堂来。\n风吹仙袂飘飖举，犹似霓裳羽衣舞。\n玉容寂莫泪阑干，棃花一枝春带雨。\n含情凝睇谢君王，一别音容两渺茫。\n昭阳殿裏恩爱绝，蓬莱宫中日月长。\n回头下望人寰处，不见长安见尘雾。\n唯将旧物表深情，钿合金钗寄将去。\n钗留一股合一扇，钗擘黄金合分钿。\n但教心似金钿坚，天上人间会相见。\n临别殷勤重寄词，词中有誓两心知。\n七月七日长生殿，夜半无人私语时。\n在天愿作比翼鸟，在地愿为连理枝。\n天长地久有时尽，此恨绵绵无绝期。",
        "dynasty": "唐",
        "collection_info": null
    },
    {
        "title": "妇人苦",
        "author": "白居易",
        "content": "蝉鬓加意梳，蛾眉用心埽。\n几度晓妆成，君看不言好。\n妾身重同穴，君意轻偕老。\n惆怅去年来，心知未能道。\n今朝一开口，语少意何深。\n愿引他时事，移君此日心。\n人言夫妇亲，义合如一身。\n及至死生际，何曾苦乐均。\n妇人一丧夫，终身守孤孑。\n有如林中竹，忽被风吹折。\n一折不重生，枯死犹抱节。\n男儿若丧妇，能不暂伤情。\n应似门前柳，逢春易发荣。\n风吹一枝折，还有一枝生。\n为君委曲言，愿君再三听。\n须知妇人苦，从此莫相轻。",
        "dynasty": "唐",
        "collection_info": null
    },
    {
        "title": "长安道",
        "author": "白居易",
        "content": "花枝缺处青楼开，艳歌一曲酒一杯。\n美人劝我急行乐，自古朱颜不再来。\n君不见外州客，长安道，一迴来，一迴老。",
        "dynasty": "唐",
        "collection_info": null
    },
    {
        "title": "潜别离",
        "author": "白居易",
        "content": "不得哭，潜别离，不得语，闇相思。\n两心之外无人知，深笼夜鏁独栖鸟。\n利劒春断连理枝，河水虽浊有清日。\n乌头虽黑有白时，唯有潜离与暗别。",
        "dynasty": "唐",
        "collection_info": null
    },
    {
        "title": "隔浦莲",
        "author": "白居易",
        "content": "隔浦爱红莲，昨日看犹在。\n夜来风吹落，只得一回采。\n花开虽有明年期，復愁明年还暂时。",
        "dynasty": "唐",
        "collection_info": null
    },
    {
        "title": "寒食野望吟",
        "author": "白居易",
        "content": "丘墟郭门外，寒食谁家哭。\n风吹旷野纸钱飞，古墓纍纍春草绿。\n棠棃花映白杨树，尽是死生离别处。\n冥寞重泉哭不闻，萧萧暮雨人归去。",
        "dynasty": "唐",
        "collection_info": null
    },
    {
        "title": "琵琶引",
        "author": "白居易",
        "content": "浔阳江头夜送客，枫叶荻花秋索索。\n主人下马客在船，举酒欲饮无管弦。\n醉不成欢惨将别，别时茫茫江浸月。\n忽闻水上琵琶声，主人忘归客不发。\n寻声暗问弹者谁，琵琶声停欲语迟。\n移船相近邀相见，添酒迴灯重开宴。\n千呼万唤始出来，犹抱琵琶半遮面。\n转轴拨弦三两声，未成曲调先有情。\n弦弦掩抑声声思，似诉平生不得意。\n低眉信手续续弹，说尽心中无限事。\n轻拢慢捻抹復挑，初为霓裳后六幺。\n大弦嘈嘈如急雨，小弦切切如私语。\n嘈嘈切切错杂弹，大珠小珠落玉盘。\n间关莺语花底滑，幽咽泉流水下滩。\n水泉冷涩弦疑绝，疑绝不通声暂歇。\n别有幽愁暗恨生，此时无声胜有声。\n银缾乍破水浆迸，铁骑突出刀枪鸣。\n曲终收拨当心画，四弦一声如裂帛。\n东舟西舫悄无言，唯见江心秋月白。\n沈吟放拨插弦中，整顿衣裳起敛容。\n自言本是京城女，家在虾蟇陵下住。\n十三学得琵琶成，名蜀教坊第一部。\n曲罢曾教善才伏，妆成每被秋娘妬。\n五陵年少争缠头，一曲红绡不知数。\n钿头云箆击节碎，血色罗帬飜酒污。\n今年欢笑復明年，秋月春风等闲度。\n弟走从军阿姨死，暮去朝来颜色故。\n门前冷落鞍马稀，老大嫁作商人妇。\n商人重利轻别离，前月浮梁买茶去。\n去来江口守空船，绕船月明江水寒。\n夜深忽梦少年事，梦啼妆泪红阑干。\n我闻琵琶已叹息，又闻此语重唧唧。\n同是天涯沦落人，相逢何必曾相识。\n我从去年辞帝京，谪居卧病浔阳城。\n浔阳小处无音乐，终岁不闻丝竹声。\n住近湓江地低湿，黄芦苦竹绕宅生。\n其间旦暮闻何物，杜鹃啼血猨哀鸣。\n春江花朝秋月夜，往往取酒还独倾。\n岂无山歌与村笛，呕哑嘲哳难为听。\n今夜闻君琵琶语，如听仙乐耳暂明。\n莫辞更坐弹一曲，为君飜作琵琶行。\n感我此言良久立，却坐促弦弦转急。\n凄凄不似向前声，满座重闻皆掩泣。\n座中泣下谁最多，江州司马青衫湿。",
        "dynasty": "唐",
        "collection_info": null
    },
    {
        "title": "简简吟",
        "author": "白居易",
        "content": "苏家小女名简简，芙蓉花顋柳叶眼。\n十一把镜学点妆，十二抽鍼能绣裳。\n十三行坐事调品，不肯迷头白地藏。\n玲珑云髻生花样，飘飖风袖蔷薇香。\n殊姿异态不可状，忽忽转动如有光。\n二月繁霜杀桃李，明年欲嫁今年死。\n丈人阿母勿悲啼，此女不是凡夫妻。\n恐是天仙谪人世，只合人间十三岁。\n大都好物不坚牢，彩云易散琉璃脆。",
        "dynasty": "唐",
        "collection_info": null
    },
    {
        "title": "花非花",
        "author": "白居易",
        "content": "花非花，雾非雾，夜半来，天明去。\n来如春梦几多时，去似朝云无觅处。",
        "dynasty": "唐",
        "collection_info": null
    },
    {
        "title": "醉后狂言酬赠萧殷二协律",
        "author": "白居易",
        "content": "余杭邑客多羇贫，其间甚者萧与殷。\n天寒身上犹衣葛，日高甑中未拂尘。\n江城山寺十一月，北风吹沙雪纷纷。\n宾客不见绨袍惠，黎庶未霑襦袴恩。\n此时太守自惭媿，重衣复衾有余温。\n因命染人与鍼女，先制两裘赠二君。\n吴绵细輭桂布密，柔如狐腋白似云。\n劳将诗书投赠我，如此小惠何足论。\n我有大裘君未见，宽广和暖如阳春。\n此裘非缯亦非纩，裁以法度絮以仁。\n刀尺钝拙制未毕，出亦不独裹一身。\n若令在郡得五考，与君展覆杭州人。",
        "dynasty": "唐",
        "collection_info": null
    },
    {
        "title": "醉歌",
        "author": "白居易",
        "content": "罢胡琴，掩秦瑟，玲珑再拜歌初毕。\n谁道使君不解歌，听唱黄鸡与白日。\n黄鸡催晓丑时鸣，白日催年酉前没。\n腰间红绶繫未稳，镜裏朱颜看已失。\n玲珑玲珑奈老何，使君歌了汝更歌。",
        "dynasty": "唐",
        "collection_info": null
    },
    {
        "title": "代书诗一百韵寄微之",
        "author": "白居易",
        "content": "忆在贞元岁，初登典校司。\n身名同日授，心事一言知。\n肺腑都无隔，形骸两不羁。\n疎狂属年少，闲散为官卑。\n分定金兰契，言通药石规。\n交贤方汲汲，友直每偲偲。\n有月多同赏，无杯不共持。\n秋风拂琴匣，夜雪卷书帷。\n高上慈恩塔，幽寻皇子陂。\n唐昌玉蘂会，崇敬牡丹期。\n笑劝迂辛酒，闲吟短李诗。\n儒风爱敦质，佛理赏玄师。\n度日曾无闷，通宵靡不为。\n双声联律句，八面对宫棊。\n往往游三省，腾腾出九逵。\n寒销直城路，春到曲江池。\n树暖枝条弱，山晴彩翠奇。\n峰攒石绿点，柳宛曲尘丝。\n岸草烟铺地，园花雪压枝。\n早光红照耀，新溜碧逶迤。\n幄幕侵堤布，盘筵占地施。\n征伶皆绝艺，选伎悉名姬。\n粉黛凝春态，金钿耀水嬉。\n风流夸堕髻，时世鬬啼眉。\n密坐随欢促，华尊逐胜移。\n香飘歌袂动，翠落舞钗遗。\n筹插红螺椀，觥飞白玉巵。\n打嫌调笑易，饮讶卷波迟。\n残席諠譁散，归鞍酩酊骑。\n酡颜乌帽侧，醉袖玉鞭垂。\n紫陌传钟鼓，红尘塞路岐。\n几时曾蹔别，何处不相随？\n茌苒星霜换，迴环节候催。\n两衙多请告，三考欲成资。\n运启千年圣，天成万物宜。\n皆当少壮日，同惜盛明时。\n光景嗟虚掷，云霄窃暗窥。\n攻文朝矻矻，讲学夜孜孜。\n策目穿如札，锋毫锐若锥。\n繁张获鸟网，坚守钓鱼坻。\n并受夔龙荐，齐陈鼌董词。\n万言经济略，三策太平基。\n中第争无敌，专场战不疲。\n辅车排胜阵，掎角搴降旗。\n双阙纷容卫，千僚俨等衰。\n恩随紫泥降，名向白麻披。\n既在高科选，还从好爵縻。\n东垣君谏诤，西邑我驱驰。\n再喜登乌府，多惭侍赤墀。\n官班分内外，游处遂参差。\n每列鹓鸾序，偏瞻獬豸姿。\n简威霜凛冽，衣彩绣葳蕤。\n正色摧强御，刚肠嫉喔咿。\n常憎持禄位，不拟保妻儿。\n养勇期除恶，输忠在灭私。\n下鞴惊燕雀，当道慑狐貍。\n南国人无怨，东台吏不欺。\n理冤多定国，切谏甚辛毗。\n造次行于是，平生志在兹。\n道将心共直，言与行兼危。\n水暗波飜覆，山藏路险巇。\n未为明主识，已被倖臣疑。\n木秀遭风折，兰芳遇霰萎。\n千钧势易压，一柱力难搘。\n腾口因成痏，吹毛遂得疵。\n忧来吟贝锦，谪去咏江蓠。\n邂逅尘中遇，殷勤马上辞。\n贾生离魏阙，王粲向荆夷。\n水过清源寺，山经绮季祠。\n心摇汉皋佩，泪堕岘亭碑。\n驿路缘云际，城楼枕水湄。\n思乡多绕泽，望阙独登陴。\n林晚青萧索，江平绿渺瀰。\n野秋鸣蟋蟀，沙冷聚鸬鷀。\n官舍黄茅屋，人家苦竹篱。\n白醪充夜酌，红粟备晨炊。\n寡鹤摧风翮，鳏鱼失水鬐。\n闇雏啼渴旦，凉叶坠相思。\n一点寒灯灭，三声晓角吹。\n蓝衫经雨故，骢马卧霜羸。\n念涸谁濡沫，嫌醒自歠醨。\n耳垂无伯乐，舌在有张仪。\n负气衝星劒，倾心向日葵。\n金言自销铄，玉性肯磷缁。\n伸屈须看蠖，穷通莫问龟。\n定知身是患，应用道为医。\n想子今如彼，嗟予独在斯。\n无憀当岁杪，有梦到天涯。\n坐阻连襟带，行乖接履綦。\n润销衣上雾，香散室中芝。\n念远缘迁贬，惊时为别离。\n素书三往復，明月七盈亏。\n旧里非难到，余欢不可追。\n树依兴善老，草傍静安衰。\n前事思如昨，中怀写向谁。\n北村寻古柏，南宅访辛夷。\n此日空搔首，何人共解颐。\n病多知夜永，年长觉秋悲。\n不饮长如醉，加餐亦似饥。\n狂吟一千字，因使寄微之。",
        "dynasty": "唐",
        "collection_info": null
    },
    {
        "title": "和郑元及第后秋归洛下闲居",
        "author": "白居易",
        "content": "勤苦成名后，优游得意间。\n玉怜同匠琢，桂恨隔年攀。\n山静豹难隐，谷幽莺暂还。\n微吟诗引步，浅酌酒开颜。\n门迥暮临水，窗深朝对山。\n云衢日相待，莫误许身闲。",
        "dynasty": "唐",
        "collection_info": null
    },
    {
        "title": "与诸同年贺座主侍郎新拜太常同宴萧尚书亭子",
        "author": "白居易",
        "content": "宠新卿典礼，会盛客征文。\n不失迁莺侣，因成贺燕羣。\n池台晴间雪，冠盖暮和云。\n共仰曾攀处，年深桂尚熏。",
        "dynasty": "唐",
        "collection_info": null
    },
    {
        "title": "东都冬日会诸同年宴郑家林亭",
        "author": "白居易",
        "content": "盛时陪上第，暇日会羣贤。\n桂折因同树，莺迁各异年。\n宾阶纷组佩，妓席俨花钿。\n促膝齐荣贱，差肩次后先。\n助歌林下水，销酒雪中天。\n他日升沈者，无忘共此筵。",
        "dynasty": "唐",
        "collection_info": null
    },
    {
        "title": "叙德书情四十韵上宣歙翟中丞",
        "author": "白居易",
        "content": "元圣生乘运，忠贤出应期。\n还将稽古力，助立太平基。\n土控吴兼越，州连歙与池。\n山河地襟带，军镇国藩维。\n廉察安江甸，澄清肃海夷。\n股肱分外守，耳目付中司。\n楚老歌来暮，秦人咏去思。\n望如时雨至，福是岁星移。\n政静民无讼，刑行吏不欺。\n撝谦惊主宠，阴德畏人知。\n白玉惭温色，朱绳让直辞。\n行为时领袖，言作世蓍龟。\n盛幕招贤士，连营训锐师。\n光华下鹓鹭，气色动熊罴。\n出入麾幢引，登临劒戟随。\n好风迎解榻，美景待搴帷。\n晴野霞飞绮，春郊柳宛丝。\n城乌惊画角，江雁避红旗。\n藉草朱轮驻，攀花紫绶垂。\n山宜谢公屐，洲称柳家诗。\n酒气和芳杜，弦声乱子规。\n分毬齐马首，列舞匝蛾眉。\n醉惜年光晚，欢怜日影迟。\n迴塘排玉棹，归路拥金羁。\n自顾龙钟者，尝蒙噢咻之。\n仰山尘不让，涉海水难为。\n身忝乡人荐，名因国士推。\n提携增善价，拂拭长妍姿。\n射策端心术，迁乔整羽仪。\n幸穿杨远叶，谬折桂高枝。\n佩德潜书带，铭仁暗勒肌。\n饬躬趋馆舍，拜手挹阶墀。\n霄汉程虽在，风尘迹尚卑。\n敝衣羞布素，败屋厌茅茨。\n养乏晨昏膳，居无伏腊资。\n盛时贫可耻，壮岁病堪嗤。\n擢第名方立，耽书力未疲。\n磨铅重剸割，策蹇再奔驰。\n相马须怜瘦，呼鹰正及饥。\n扶摇重即事，会有荅恩时。",
        "dynasty": "唐",
        "collection_info": null
    },
    {
        "title": "和渭北刘大夫借便秋遮虏寄朝中亲友",
        "author": "白居易",
        "content": "巨镇为邦屏，全材作国桢。\n韬钤汉上将，文墨鲁诸生。\n豹虎关西卒，金汤渭北城。\n宠深初受棨，威重正扬兵。\n阵占山河布，军谙水草行。\n夏苗侵虎落，宵遁失蕃营。\n云队攒戈戟，风行卷斾旌。\n堠空烽火灭，气胜鼓鼙鸣。\n胡马辞南牧，周师罢北征。\n迴头问天下，何处有欃枪。",
        "dynasty": "唐",
        "collection_info": null
    },
    {
        "title": "题故曹王宅",
        "author": "白居易",
        "content": "甲第何年置，朱门此地开。\n山当宾阁出，溪绕妓堂迴。\n覆井桐新长，阴窗竹旧栽。\n池荒红菡萏，砌老绿莓苔。\n捐馆梁王去，思人楚客来。\n西园飞盖处，依旧月裴回。",
        "dynasty": "唐",
        "collection_info": null
    },
    {
        "title": "自江陵之徐州路上寄兄弟",
        "author": "白居易",
        "content": "岐路南将北，离忧弟与兄。\n关河千里别，风雪一身行。\n夕宿劳乡梦，晨装惨旅情。\n家贫忧后事，日短念前程。\n烟鴈飜寒渚，霜乌聚古城。\n谁怜陟冈者，西楚望南荆。",
        "dynasty": "唐",
        "collection_info": null
    },
    {
        "title": "酬哥舒大见赠",
        "author": "白居易",
        "content": "去岁欢游何处去？曲江西岸杏园东。\n花下忘归因美景，尊前劝酒是春风。\n各从微宦风尘裏，共度流年离别中。\n今日相逢愁又喜，八人分散两人同。",
        "dynasty": "唐",
        "collection_info": null
    },
    {
        "title": "和谈校书秋夜感怀呈朝中亲友",
        "author": "白居易",
        "content": "遥夜凉风楚客悲，清砧繁漏月高时。\n秋霜似鬓年空长，春草如袍位尚卑。\n词赋擅名来已久，烟霄得路去何迟。\n汉庭卿相皆知己，不荐扬雄欲荐谁。",
        "dynasty": "唐",
        "collection_info": null
    },
    {
        "title": "感秋寄远",
        "author": "白居易",
        "content": "惆怅时节晚，两情千里同。\n离忧不散处，庭树正秋风。\n燕影动归翼，蕙香销故丛。\n佳期与芳岁，牢落两成空。",
        "dynasty": "唐",
        "collection_info": null
    },
    {
        "title": "春题华阳观",
        "author": "白居易",
        "content": "帝子吹箫逐凤皇，空留仙洞号华阳。\n落花何处堪惆怅，头白宫人埽影堂。",
        "dynasty": "唐",
        "collection_info": null
    },
    {
        "title": "秋雨中赠元九",
        "author": "白居易",
        "content": "不堪红叶青苔地，又是凉风暮雨天。\n莫怪独吟秋思苦，比君校近二毛年。",
        "dynasty": "唐",
        "collection_info": null
    },
    {
        "title": "城东闲游",
        "author": "白居易",
        "content": "宠辱忧欢不到情，任他朝市自营营。\n独寻秋景城东去，白鹿原头信马行。",
        "dynasty": "唐",
        "collection_info": null
    },
    {
        "title": "荅韦八",
        "author": "白居易",
        "content": "丽句劳相赠，佳期恨有违。\n早知留酒待，悔不趁花归。\n春尽绿醅老，雨多红萼稀。\n今朝如一醉，犹得及芳菲。",
        "dynasty": "唐",
        "collection_info": null
    },
    {
        "title": "华阳观桃花时招李六拾遗饮",
        "author": "白居易",
        "content": "华阳观裏仙桃发，把酒看花心自知。\n争忍开时不同醉，明朝后日即空枝。",
        "dynasty": "唐",
        "collection_info": null
    },
    {
        "title": "和友人洛中春感",
        "author": "白居易",
        "content": "莫悲金谷园中月，莫叹天津桥上春。\n若学多情寻往事，人间何处不伤神。",
        "dynasty": "唐",
        "collection_info": null
    },
    {
        "title": "送张南简入蜀",
        "author": "白居易",
        "content": "昨日诏书下，求贤访陆沈。\n无论能与否，皆起徇名心。\n君独南游去，云山蜀路深。",
        "dynasty": "唐",
        "collection_info": null
    },
    {
        "title": "寄陆补阙",
        "author": "白居易",
        "content": "忽忆前年科第后，此时鸡鹤暂同羣。\n秋风惆怅须吹散，鸡在中庭鹤在云。",
        "dynasty": "唐",
        "collection_info": null
    },
    {
        "title": "华阳观中八月十五日夜招友玩月",
        "author": "白居易",
        "content": "人道秋中明月好，欲邀同赏意如何。\n华阳洞裏秋坛上，今夜清光此处多。",
        "dynasty": "唐",
        "collection_info": null
    },
    {
        "title": "曲江忆元九",
        "author": "白居易",
        "content": "春来无伴闲游少，行乐三分减二分。\n何况今朝杏园裏，闲人逢尽不逢君。",
        "dynasty": "唐",
        "collection_info": null
    },
    {
        "title": "过刘三十二故宅",
        "author": "白居易",
        "content": "不见刘君来近远，门前两度满枝花。\n朝来惆怅宣平过，柳巷当头第一家。",
        "dynasty": "唐",
        "collection_info": null
    },
    {
        "title": "下邽庄南桃花",
        "author": "白居易",
        "content": "村南无限桃花发，唯我多情独自来。\n日暮风吹红满地，无人解惜为谁开。",
        "dynasty": "唐",
        "collection_info": null
    },
    {
        "title": "三月三十日题慈恩寺",
        "author": "白居易",
        "content": "慈恩春色今朝尽，尽日裴回倚寺门。\n惆怅春归留不得，紫藤花下渐黄昏。",
        "dynasty": "唐",
        "collection_info": null
    },
    {
        "title": "看恽家牡丹花戏赠李二十",
        "author": "白居易",
        "content": "香胜烧兰红胜霞，城中最数令公家。\n人人散后君须看，归到江南无此花。",
        "dynasty": "唐",
        "collection_info": null
    },
    {
        "title": "春中与卢四周谅华阳观同居",
        "author": "白居易",
        "content": "性情懒慢好相亲，门巷萧条称作邻。\n背烛共怜深夜月，蹋花同惜少年春。\n杏坛住僻虽宜病，芸阁官微不救贫。\n文行如君尚顦顇，不知霄汉待何人。",
        "dynasty": "唐",
        "collection_info": null
    },
    {
        "title": "自城东至以诗代书戏招李六拾遗崔二十六先辈",
        "author": "白居易",
        "content": "青门走马趁心期，惆怅归来已校迟。\n应过唐昌玉蘂后，犹当崇敬牡丹时。\n暂游还忆崔先辈，欲醉先邀李拾遗。\n尚残半月芸香俸，不作归粮作酒赀。",
        "dynasty": "唐",
        "collection_info": null
    },
    {
        "title": "盩厔县北楼望山",
        "author": "白居易",
        "content": "一为趋走吏，尘土不开颜。\n孤负平生眼，今朝始见山。",
        "dynasty": "唐",
        "collection_info": null
    },
    {
        "title": "县西郊秋寄赠马造",
        "author": "白居易",
        "content": "紫阁峰西清渭东，野烟深处夕阳中。\n风荷老叶萧条绿，水蓼残花寂寞红。\n我厌宦游君失意，可怜秋思两心同。",
        "dynasty": "唐",
        "collection_info": null
    },
    {
        "title": "别韦苏州",
        "author": "白居易",
        "content": "百年愁裏过，万感醉中来。\n惆怅城西别，愁眉两不开。",
        "dynasty": "唐",
        "collection_info": null
    },
    {
        "title": "戏题新栽蔷薇",
        "author": "白居易",
        "content": "移根易地莫顦顇，野外庭前一种春。\n少府无妻春寂寞，花开将尔当夫人。",
        "dynasty": "唐",
        "collection_info": null
    },
    {
        "title": "酬王十八李大见招游山",
        "author": "白居易",
        "content": "自怜幽会心期阻，復媿嘉招书信频。\n王事牵身去不得，满山松雪属他人。",
        "dynasty": "唐",
        "collection_info": null
    },
    {
        "title": "县南花下醉中留刘五",
        "author": "白居易",
        "content": "百岁几迴同酩酊，一年今日最芳菲。\n愿将花赠天台女，留取刘郎到夜归。",
        "dynasty": "唐",
        "collection_info": null
    },
    {
        "title": "宿杨家",
        "author": "白居易",
        "content": "杨氏弟兄俱醉卧，披衣独起下高斋。\n夜深不语中庭立，月照藤花影上阶。",
        "dynasty": "唐",
        "collection_info": null
    },
    {
        "title": "醉中留别杨六兄弟",
        "author": "白居易",
        "content": "春初携手春深散，无日花间不醉狂。\n别后何人堪共醉，犹残十日好风光。",
        "dynasty": "唐",
        "collection_info": null
    },
    {
        "title": "醉中归盩厔",
        "author": "白居易",
        "content": "金光门外昆明路，半醉腾腾信马迴。\n数日非关王事繫，牡丹花尽始归来。",
        "dynasty": "唐",
        "collection_info": null
    },
    {
        "title": "游云居寺赠穆三十六地主",
        "author": "白居易",
        "content": "乱峰深处云居路，共蹋花行独惜春。\n胜地本来无定主，大都山属爱山人。",
        "dynasty": "唐",
        "collection_info": null
    },
    {
        "title": "和王十八蔷薇涧花时有怀萧侍御兼见赠",
        "author": "白居易",
        "content": "霄汉风尘俱是繫，蔷薇花委故山深。\n怜君独向涧中立，一把红芳三处心。",
        "dynasty": "唐",
        "collection_info": null
    },
    {
        "title": "再因公事到骆口驿",
        "author": "白居易",
        "content": "今年到时夏云白，去年来时秋树红。\n两度见山心有媿，皆因王事到山中。",
        "dynasty": "唐",
        "collection_info": null
    },
    {
        "title": "期李二十文略王十八质夫不至独宿仙游寺",
        "author": "白居易",
        "content": "文略也从牵吏役，质夫何故恋嚣尘。\n始知解爱山中宿，千万人中无一人。",
        "dynasty": "唐",
        "collection_info": null
    },
    {
        "title": "酬赵秀才赠新登科诸先辈",
        "author": "白居易",
        "content": "莫羡蓬莱鸾鹤侣，道成羽翼自生身。\n君看名在丹台者，尽是人间修道人。",
        "dynasty": "唐",
        "collection_info": null
    },
    {
        "title": "过天门街",
        "author": "白居易",
        "content": "雪尽终南又欲春，遥怜翠色对红尘。\n千车万马九衢上，回首看山无一人。",
        "dynasty": "唐",
        "collection_info": null
    },
    {
        "title": "惜玉蘂花有怀集贤王校书起",
        "author": "白居易",
        "content": "芳意将阑风又吹，白云离叶雪辞枝。\n集贤雠校无闲日，落尽瑶花君不知。",
        "dynasty": "唐",
        "collection_info": null
    },
    {
        "title": "春送卢秀才下第游太原谒严尚书",
        "author": "白居易",
        "content": "未将时会合，且与俗浮沈。\n鸿养青冥翮，蛟潜云雨心。\n烟郊春别远，风碛暮程深。\n墨客投何处，幷州旧翰林。",
        "dynasty": "唐",
        "collection_info": null
    },
    {
        "title": "长安送柳大东归",
        "author": "白居易",
        "content": "白社羁游伴，青门远别离。\n浮名相引住，归路不同归。",
        "dynasty": "唐",
        "collection_info": null
    },
    {
        "title": "送文畅上人东游",
        "author": "白居易",
        "content": "得道即无着，随缘西復东。\n貌依年腊老，心到夜禅空。\n山宿驯溪虎，江行滤水虫。\n悠悠尘客思，春满碧云中。",
        "dynasty": "唐",
        "collection_info": null
    },
    {
        "title": "社日关路作",
        "author": "白居易",
        "content": "晚景函关路，凉风社日天。\n青岩新有燕，红树欲无蝉。\n愁立驿楼上，厌行官堠前。\n萧条秋兴苦，渐近二毛年。",
        "dynasty": "唐",
        "collection_info": null
    },
    {
        "title": "重到毓村宅有感",
        "author": "白居易",
        "content": "欲入中门泪满巾，庭花无主两迴春。\n轩窗帘幕皆依旧，只是堂前欠一人。",
        "dynasty": "唐",
        "collection_info": null
    },
    {
        "title": "乱后过流沟寺",
        "author": "白居易",
        "content": "九月徐州新战后，悲风杀气满山河。\n唯有流沟山下寺，门前依旧白云多。",
        "dynasty": "唐",
        "collection_info": null
    },
    {
        "title": "叹髮落",
        "author": "白居易",
        "content": "多病多愁心自知，行年未老髮先衰。\n随梳落去何须惜，不落终须变作丝。",
        "dynasty": "唐",
        "collection_info": null
    },
    {
        "title": "留别吴七正字",
        "author": "白居易",
        "content": "成名共记甲科上，署吏同登芸阁间。\n唯是尘心殊道性，秋蓬常转水长闲。",
        "dynasty": "唐",
        "collection_info": null
    },
    {
        "title": "除夜宿洺州",
        "author": "白居易",
        "content": "家寄关西住，身为河北游。\n萧条岁除夜，旅泊在洺州。",
        "dynasty": "唐",
        "collection_info": null
    },
    {
        "title": "邯郸冬至夜思家",
        "author": "白居易",
        "content": "邯郸驿裏逢冬至，抱膝灯前影伴身。\n想得家中夜深坐，还应说着远行人。",
        "dynasty": "唐",
        "collection_info": null
    },
    {
        "title": "冬至夜怀湘灵",
        "author": "白居易",
        "content": "艳质无由见，寒衾不可亲。\n何堪最长夜，俱作独眠人。",
        "dynasty": "唐",
        "collection_info": null
    },
    {
        "title": "感故张仆射诸妓",
        "author": "白居易",
        "content": "黄金不惜买蛾眉，拣得如花三四枝。\n歌舞教成心力尽，一朝身去不相随。",
        "dynasty": "唐",
        "collection_info": null
    },
    {
        "title": "游仙游山",
        "author": "白居易",
        "content": "闇将心地出人间，五六年来人怪闲。\n自嫌恋着未全尽，犹爱云泉多在山。",
        "dynasty": "唐",
        "collection_info": null
    },
    {
        "title": "见尹公亮新诗偶赠绝句",
        "author": "白居易",
        "content": "袖裏新诗十首余，吟看句句是琼琚。\n如何持此将干谒，不及公卿一字书。",
        "dynasty": "唐",
        "collection_info": null
    },
    {
        "title": "长安闲居",
        "author": "白居易",
        "content": "风竹松烟昼掩关，意中长似在深山。\n无人不怪长安住，何独朝朝暮暮间。",
        "dynasty": "唐",
        "collection_info": null
    },
    {
        "title": "早春独游曲江",
        "author": "白居易",
        "content": "散职无羁束，羸骖少送迎。\n朝从直城出，春傍曲江行。\n风起池东暖，云开山北晴。\n冰销泉脉动，雪尽草芽生。\n露杏红初坼，烟杨绿未成。\n影迟新度鴈，声涩欲啼莺。\n闲地心俱静，韶光眼共明。\n酒狂怜性逸，药效喜身轻。\n慵慢疎人事，幽栖逐野情。\n迴看芸阁笑，不似有浮名。",
        "dynasty": "唐",
        "collection_info": null
    },
    {
        "title": "秘书省中忆旧山",
        "author": "白居易",
        "content": "厌从薄宦校青简，悔别故山思白云。\n犹喜兰台非傲吏，归时应免动移文。",
        "dynasty": "唐",
        "collection_info": null
    },
    {
        "title": "凉夜有怀",
        "author": "白居易",
        "content": "清风吹枕席，白露湿衣裳。\n好是相亲夜，漏迟天气凉。",
        "dynasty": "唐",
        "collection_info": null
    },
    {
        "title": "送武士曹归蜀",
        "author": "白居易",
        "content": "花落鸟嘤嘤，南归称野情。\n月宜秦岭宿，春好蜀江行。\n乡路通云栈，郊扉近锦城。\n乌台陟冈送，人羡别时荣。",
        "dynasty": "唐",
        "collection_info": null
    },
    {
        "title": "江南送北客因凭寄徐州兄弟书",
        "author": "白居易",
        "content": "故园望断欲何如，楚水吴山万里余。\n今日因君访兄弟，数行乡泪一封书。",
        "dynasty": "唐",
        "collection_info": null
    },
    {
        "title": "赋得古原草送别",
        "author": "白居易",
        "content": "离离原上草，一岁一枯荣。\n野火烧不尽，春风吹又生。\n远芳侵古道，晴翠接荒城。\n又送王孙去，萋萋满别情。",
        "dynasty": "唐",
        "collection_info": null
    },
    {
        "title": "夜哭李夷道",
        "author": "白居易",
        "content": "逝者绝影响，空庭朝復昏。\n家人哀临毕，夜鏁寿堂门。\n无妻无子何人葬，空见铭旌向月飜。",
        "dynasty": "唐",
        "collection_info": null
    },
    {
        "title": "病中作",
        "author": "白居易",
        "content": "久为劳生事，不学摄生道。\n年少已多病，此身岂堪老。",
        "dynasty": "唐",
        "collection_info": null
    },
    {
        "title": "秋江晚泊",
        "author": "白居易",
        "content": "扁舟泊云岛，倚棹念乡国。\n四望不见人，烟江澹秋色。\n客心贫易动，日入愁未息。",
        "dynasty": "唐",
        "collection_info": null
    },
    {
        "title": "旅次景空寺宿幽上人院",
        "author": "白居易",
        "content": "不与人境接，寺门开向山。\n暮钟寒鸟聚，秋雨病僧闲。\n月隐云树外，萤飞廊宇间。\n幸投花界宿，暂得静心颜。",
        "dynasty": "唐",
        "collection_info": null
    },
    {
        "title": "长安正月十五日",
        "author": "白居易",
        "content": "諠諠车骑帝王州，羇病无心逐胜游。\n明月春风三五夜，万人行乐一人愁。",
        "dynasty": "唐",
        "collection_info": null
    },
    {
        "title": "过高将军墓",
        "author": "白居易",
        "content": "原上新坟委一身，城中旧宅有何人。\n妓堂宾阁无归日，野草山花又欲春。\n门客空将感恩泪，白杨风裏一霑巾。",
        "dynasty": "唐",
        "collection_info": null
    },
    {
        "title": "寒食卧病",
        "author": "白居易",
        "content": "病逢佳节长叹息，春雨蒙蒙榆柳色。\n羸坐全非旧日容，扶行半是他人力。\n諠諠里巷蹋青归，笑闭柴门度寒食。",
        "dynasty": "唐",
        "collection_info": null
    },
    {
        "title": "宿桐庐馆同崔存度醉后作",
        "author": "白居易",
        "content": "江海漂漂共旅游，一尊相劝散穷愁。\n夜深醒后愁还在，雨滴梧桐山馆秋。",
        "dynasty": "唐",
        "collection_info": null
    },
    {
        "title": "江楼望归",
        "author": "白居易",
        "content": "满眼云水色，月明楼上人。\n旅愁春入越，乡梦夜归秦。\n道路通荒服，田园隔虏尘。\n悠悠沧海畔，十载避黄巾。",
        "dynasty": "唐",
        "collection_info": null
    },
    {
        "title": "除夜寄弟妹",
        "author": "白居易",
        "content": "感时思弟妹，不寐百忧生。\n万里经年别，孤灯此夜情。\n病容非旧日，归思逼新正。\n早晚重欢会，羇离各长成。",
        "dynasty": "唐",
        "collection_info": null
    },
    {
        "title": "寒食月夜",
        "author": "白居易",
        "content": "风香露重棃花湿，草舍无灯愁未入。\n南邻北里歌吹时，独倚柴门月中立。",
        "dynasty": "唐",
        "collection_info": null
    },
    {
        "title": "感芍药花寄正一上人",
        "author": "白居易",
        "content": "今日阶前红芍药，几花欲老几花新。\n开时不解比色相，落后始知如幻身。\n空门此去几多地，欲把残花问上人。",
        "dynasty": "唐",
        "collection_info": null
    },
    {
        "title": "晚秋闲居",
        "author": "白居易",
        "content": "地僻门深少送迎，披衣闲坐养幽情。\n秋庭不埽携藤杖，闲蹋梧桐黄叶行。",
        "dynasty": "唐",
        "collection_info": null
    },
    {
        "title": "秋暮郊居书怀",
        "author": "白居易",
        "content": "郊居人事少，昼卧对林峦。\n穷巷厌多雨，贫家愁早寒。\n葛衣秋未换，书卷病仍看。\n若问生涯计，前溪一钓竿。",
        "dynasty": "唐",
        "collection_info": null
    },
    {
        "title": "为薛台悼亡",
        "author": "白居易",
        "content": "半死梧桐老病身，重泉一念一伤神。\n手携穉子夜归院，月冷空房不见人。",
        "dynasty": "唐",
        "collection_info": null
    },
    {
        "title": "途中寒食",
        "author": "白居易",
        "content": "路傍寒食行人尽，独占春愁在路旁。\n马上垂鞭愁不语，风吹百草野田香。",
        "dynasty": "唐",
        "collection_info": null
    },
    {
        "title": "题流沟寺古松",
        "author": "白居易",
        "content": "烟叶葱茏苍麈尾，霜皮剥落紫龙鳞。\n欲知松老看尘壁，死却题诗几许人。",
        "dynasty": "唐",
        "collection_info": null
    },
    {
        "title": "感月悲逝者",
        "author": "白居易",
        "content": "存亡感月一潸然，月色今宵似往年。\n何处曾经同望月？樱桃树下后堂前。",
        "dynasty": "唐",
        "collection_info": null
    },
    {
        "title": "代邻叟言怀",
        "author": "白居易",
        "content": "人生何事心无定，宿昔如今意不同。\n宿昔愁身不得老，如今恨作白头翁。",
        "dynasty": "唐",
        "collection_info": null
    },
    {
        "title": "自河南经乱关内阻饥兄弟离散各在一处因望月有感聊书所怀寄上浮梁大兄于潜七兄乌江十五兄兼示符离及下邽弟妹",
        "author": "白居易",
        "content": "时难年饥世业空，弟兄羇旅各西东。\n田园寥落干戈后，骨肉流离道路中。\n弔影分为千里鴈，辞根散作九秋蓬。\n共看明月应垂泪，一夜乡心五处同。",
        "dynasty": "唐",
        "collection_info": null
    },
    {
        "title": "长安早春旅怀",
        "author": "白居易",
        "content": "轩车歌吹諠都邑，中有一人向隅立。\n夜深明月卷帘愁，日暮青山望乡泣。\n风吹新绿草芽坼，雨洒轻黄柳条湿。\n此生知负少年春，不展愁眉欲三十。",
        "dynasty": "唐",
        "collection_info": null
    },
    {
        "title": "寒闺夜",
        "author": "白居易",
        "content": "夜半衾裯冷，孤眠懒未能。\n笼香销尽火，巾泪滴成冰。\n为惜影相伴，通宵不灭灯。",
        "dynasty": "唐",
        "collection_info": null
    },
    {
        "title": "寄湘灵",
        "author": "白居易",
        "content": "泪眼凌寒冻不流，每经高处即迴头。\n遥知别后西楼上，应凭阑干独自愁。",
        "dynasty": "唐",
        "collection_info": null
    },
    {
        "title": "冬至宿杨梅馆",
        "author": "白居易",
        "content": "十一月中长至夜，三千里外远行人。\n若为独宿杨梅馆，冷枕单床一病身。",
        "dynasty": "唐",
        "collection_info": null
    },
    {
        "title": "临江送夏瞻",
        "author": "白居易",
        "content": "悲君老别我霑巾，七十无家万里身。\n愁见舟行风又起，白头浪裏白头人。",
        "dynasty": "唐",
        "collection_info": null
    },
    {
        "title": "冬夜示敏巢",
        "author": "白居易",
        "content": "炉火欲销灯欲尽，夜长相对百忧生。\n他时诸处重相见，莫忘今宵灯下情。",
        "dynasty": "唐",
        "collection_info": null
    },
    {
        "title": "客中守岁",
        "author": "白居易",
        "content": "守岁尊无酒，思乡泪满巾。\n始知为客苦，不及在家贫。\n畏老偏惊节，防愁预恶春。\n故园今夜裏，应念未归人。",
        "dynasty": "唐",
        "collection_info": null
    },
    {
        "title": "问淮水",
        "author": "白居易",
        "content": "自嗟名利客，扰扰在人间。\n何事长淮水，东流亦不闲。",
        "dynasty": "唐",
        "collection_info": null
    },
    {
        "title": "宿樟亭驿",
        "author": "白居易",
        "content": "夜半樟亭驿，愁人起望乡。\n月明何所见，潮水白茫茫。",
        "dynasty": "唐",
        "collection_info": null
    },
    {
        "title": "及第后忆旧山",
        "author": "白居易",
        "content": "偶献子虚登上第，却吟招隐忆中林。\n春萝秋桂莫惆怅，纵有浮名不繫心。",
        "dynasty": "唐",
        "collection_info": null
    },
    {
        "title": "题李次云窗竹",
        "author": "白居易",
        "content": "不用裁为鸣凤管，不须截作钓鱼竿。\n千花百草凋零后，留向纷纷雪裏看。",
        "dynasty": "唐",
        "collection_info": null
    },
    {
        "title": "花下自劝酒",
        "author": "白居易",
        "content": "酒醆酌来须满满，花枝看即落纷纷。\n莫言三十是年少，百岁三分已一分。",
        "dynasty": "唐",
        "collection_info": null
    },
    {
        "title": "题李十一东亭",
        "author": "白居易",
        "content": "相思夕上松台立，蛩思蝉声满耳秋。\n惆怅东亭风月好，主人今夜在鄜州。",
        "dynasty": "唐",
        "collection_info": null
    },
    {
        "title": "春村",
        "author": "白居易",
        "content": "二月村园暖，桑间戴胜飞。\n农夫舂旧谷，蚕妾捣新衣。\n牛马因风远，鸡豚过社稀。\n黄昏林下路，鼓笛赛神归。",
        "dynasty": "唐",
        "collection_info": null
    },
    {
        "title": "题施山人野居",
        "author": "白居易",
        "content": "得道应无着，谋生亦不妨。\n春泥秧稻暖，夜火焙茶香。\n水巷风尘少，松斋日月长。",
        "dynasty": "唐",
        "collection_info": null
    },
    {
        "title": "翰林中送独孤二十七起居罢职出院",
        "author": "白居易",
        "content": "碧落留云住，青冥放鹤还。\n银台向南路，从此到人间。",
        "dynasty": "唐",
        "collection_info": null
    },
    {
        "title": "重寻杏园",
        "author": "白居易",
        "content": "忽忆芳时频酩酊，却寻醉处重裴回。\n杏花结子春深后，谁解多情又独来。",
        "dynasty": "唐",
        "collection_info": null
    },
    {
        "title": "曲江独行",
        "author": "白居易",
        "content": "独来独去何人识，廐马朝衣野客心。\n闲爱无风水边坐，杨花不动树阴阴。",
        "dynasty": "唐",
        "collection_info": null
    },
    {
        "title": "同李十一醉忆元九",
        "author": "白居易",
        "content": "花时同醉破春愁，醉折花枝当酒筹。\n忽忆故人天际去，计程今日到凉州。",
        "dynasty": "唐",
        "collection_info": null
    },
    {
        "title": "同钱员外题绝粮僧巨川",
        "author": "白居易",
        "content": "三十年来坐对山，唯将无事化人间。\n斋时往往闻钟笑，一食何如不食闲。",
        "dynasty": "唐",
        "collection_info": null
    },
    {
        "title": "绝句代书赠钱员外",
        "author": "白居易",
        "content": "欲寻秋景闲行去，君病多慵我兴孤。\n可惜今朝山最好，强能骑马出来无。",
        "dynasty": "唐",
        "collection_info": null
    },
    {
        "title": "晚秋有怀郑中旧隐",
        "author": "白居易",
        "content": "天高风袅袅，乡思绕关河。\n寥落归山梦，殷勤采蕨歌。\n病添心寂寞，愁人鬓蹉跎。\n晚树蝉鸣少，秋阶日上多。\n长闲羡云鹤，久别媿烟萝。\n其奈丹墀上，君恩未报何。",
        "dynasty": "唐",
        "collection_info": null
    },
    {
        "title": "禁中九日对菊花酒忆元九",
        "author": "白居易",
        "content": "赐酒盈杯谁共持，宫花满把独相思。\n相思只傍花边立，尽日吟君咏菊诗。",
        "dynasty": "唐",
        "collection_info": null
    },
    {
        "title": "送王十八归山寄题仙游寺",
        "author": "白居易",
        "content": "曾于太白峰前住，数到仙游寺裏来。\n黑水澄时潭底出，白云破处洞门开。\n林间暖酒烧红叶，石上题诗埽绿苔。\n惆怅旧游那復到，菊花时节羡君迴。",
        "dynasty": "唐",
        "collection_info": null
    },
    {
        "title": "荅张籍因以代书",
        "author": "白居易",
        "content": "怜君马瘦衣裘薄，许到江东访鄙夫。\n今日正闲天又暖，可能扶病暂来无。",
        "dynasty": "唐",
        "collection_info": null
    },
    {
        "title": "曲江早春",
        "author": "白居易",
        "content": "曲江柳条渐无力，杏园伯劳初有声。\n可怜春浅游人少，好傍池边下马行。",
        "dynasty": "唐",
        "collection_info": null
    },
    {
        "title": "见元九悼亡诗因以此寄",
        "author": "白居易",
        "content": "夜泪闇销明月幌，春肠遥断牡丹庭。\n人间此病治无药，唯有楞伽四卷经。",
        "dynasty": "唐",
        "collection_info": null
    },
    {
        "title": "寒食夜",
        "author": "白居易",
        "content": "无月无灯寒食夜，夜深犹立闇花前。\n忽因时节惊年几，四十如今欠一年。",
        "dynasty": "唐",
        "collection_info": null
    },
    {
        "title": "杏园花落时招钱员外同醉",
        "author": "白居易",
        "content": "花园欲去去应迟，正是风吹狼藉时。\n近西数树犹堪醉，半落春风半在枝。",
        "dynasty": "唐",
        "collection_info": null
    },
    {
        "title": "重题西明寺牡丹",
        "author": "白居易",
        "content": "往年君向东都去，曾叹花时君未迴。\n今年况作江陵别，惆怅花前又独来。\n只愁离别长如此，不道明年花不开。",
        "dynasty": "唐",
        "collection_info": null
    },
    {
        "title": "同钱员外禁中夜直",
        "author": "白居易",
        "content": "宫漏三声知半夜，好风凉月满松筠。\n此时闲坐寂无语，药树影中唯两人。",
        "dynasty": "唐",
        "collection_info": null
    },
    {
        "title": "禁中夜作书与元九",
        "author": "白居易",
        "content": "心绪万端书两纸，欲封重读意迟迟。\n五声宫漏初鸣夜，一点窗灯欲灭时。",
        "dynasty": "唐",
        "collection_info": null
    },
    {
        "title": "八月十五日夜禁中独直对月忆元九",
        "author": "白居易",
        "content": "银台金阙夕沈沈，独宿相思在翰林。\n三五夜中新月色，二千里外故人心。\n渚宫东面烟波冷，浴殿西头钟漏深。\n犹恐清光不同见，江陵卑湿足秋阴。",
        "dynasty": "唐",
        "collection_info": null
    },
    {
        "title": "寄陈式五兄",
        "author": "白居易",
        "content": "年来白髮两三茎，忆别君时髭未生。\n惆怅料君应满鬓，当初是我十年兄。",
        "dynasty": "唐",
        "collection_info": null
    },
    {
        "title": "庾顺之以紫霞绮远赠以诗荅之",
        "author": "白居易",
        "content": "千里故人心郑重，一端香绮紫氛氲。\n开缄日映晚霞色，满幅风生秋水纹。\n为褥欲裁怜叶破，制裘将翦惜花分。\n不如缝作合欢被，寤寐相思如对君。",
        "dynasty": "唐",
        "collection_info": null
    },
    {
        "title": "送元八归凤翔",
        "author": "白居易",
        "content": "莫道岐州三日程，其如风雪一身行。\n与君况是经年别，暂到城来又出城。",
        "dynasty": "唐",
        "collection_info": null
    },
    {
        "title": "雨雪放朝因怀微之",
        "author": "白居易",
        "content": "归骑纷纷满九衢，放朝三日为泥涂。\n不知雨雪江陵府，今日排衙得免无。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "岁去年来尘土中，眼看变作白头翁。\n如何办得归山计，两顷村田一亩宫。",
        "dynasty": "唐",
        "collection_info": null
    },
    {
        "title": "闻微之江陵卧病以大通中散碧腴垂云膏寄之因题四韵",
        "author": "白居易",
        "content": "已题一帖红消散，又封一合碧云英。\n凭人寄向江陵去，道路迢迢一月程。\n未必能治江上瘴，且图遥慰病中情。\n到时想得君拈得，枕上开看眼暂明。",
        "dynasty": "唐",
        "collection_info": null
    },
    {
        "title": "酬钱员外雪中见寄",
        "author": "白居易",
        "content": "松雪无尘小院寒，闭门不似住长安。\n烦君想我看心坐，报道心空无可看。",
        "dynasty": "唐",
        "collection_info": null
    },
    {
        "title": "重酬钱员外",
        "author": "白居易",
        "content": "雪中重寄雪山偈，问荅殷勤四句中。\n本立空名缘破妄，若能无妄亦无空。",
        "dynasty": "唐",
        "collection_info": null
    },
    {
        "title": "独酌忆微之",
        "author": "白居易",
        "content": "独酌花前醉忆君，与君春别又逢春。\n惆怅银杯来处重，不曾盛酒劝闲人。",
        "dynasty": "唐",
        "collection_info": null
    },
    {
        "title": "微之宅残牡丹",
        "author": "白居易",
        "content": "残红零落无人赏，雨打风摧花不全。\n诸处见时犹怅望，况当元九小亭前。",
        "dynasty": "唐",
        "collection_info": null
    },
    {
        "title": "新磨镜",
        "author": "白居易",
        "content": "衰容常晚栉，秋镜偶新磨。\n一与清光对，方知白髮多。\n鬓毛从幻化，心地付头陀。\n任意浑成雪，其如似梦何。",
        "dynasty": "唐",
        "collection_info": null
    },
    {
        "title": "感髮落",
        "author": "白居易",
        "content": "昔日愁头白，谁知未白衰。\n眼看应落尽，无可变成丝。",
        "dynasty": "唐",
        "collection_info": null
    },
    {
        "title": "八月十五日夜闻崔大员外翰林独直对酒玩月因怀禁中清景偶题是诗",
        "author": "白居易",
        "content": "秋月高悬空碧外，仙郎静玩禁闱间。\n岁中唯有今宵好，海内无如此地闲。\n皓色分明双阙牓，清光深到九门关。\n遥闻独醉还惆怅，不见金波照玉山。",
        "dynasty": "唐",
        "collection_info": null
    },
    {
        "title": "酬王十八见寄",
        "author": "白居易",
        "content": "秋思太白峰头雪，晴忆仙游洞口云。\n未报皇恩归未得，惭君为寄北山文。",
        "dynasty": "唐",
        "collection_info": null
    },
    {
        "title": "立春日酬钱员外曲江同行见赠",
        "author": "白居易",
        "content": "下直遇春日，垂鞭出禁闱。\n两人携手语，十里看山归。\n柳色早黄浅，水文新绿微。\n风光向晚好，车马近南稀。\n机尽笑相顾，不惊鸥鹭飞。",
        "dynasty": "唐",
        "collection_info": null
    },
    {
        "title": "和钱员外青龙寺上方望旧山",
        "author": "白居易",
        "content": "旧峰松雪旧溪云，怅望今朝遥属君。\n共道使臣非俗吏，南山莫动北山文。",
        "dynasty": "唐",
        "collection_info": null
    },
    {
        "title": "宴周皓大夫光福宅",
        "author": "白居易",
        "content": "何处风光最可怜？妓堂阶下砌台前。\n轩车拥路光照地，丝管入门声沸天。\n绿蕙不香饶桂酒，红樱无色让花钿。\n野人不敢求他事，唯借泉声伴醉眠。",
        "dynasty": "唐",
        "collection_info": null
    },
    {
        "title": "晚秋夜",
        "author": "白居易",
        "content": "碧空溶溶月华静，月裏愁人弔孤影。\n花开残菊傍疎篱，叶下衰桐落寒井。\n塞鸿飞急觉秋尽，邻鸡鸣迟知夜永。\n凝情不语空所思，风吹白露衣裳冷。",
        "dynasty": "唐",
        "collection_info": null
    },
    {
        "title": "惜牡丹花二首 一",
        "author": "白居易",
        "content": "惆怅阶前红牡丹，晚来唯有两枝残。\n明朝风起应吹尽，夜惜衰红把火看。",
        "dynasty": "唐",
        "collection_info": null
    },
    {
        "title": "惜牡丹花二首 二",
        "author": "白居易",
        "content": "寂寞萎红低向雨，离披破艳散随风。\n晴明落地犹惆怅，何况飘零泥土中。",
        "dynasty": "唐",
        "collection_info": null
    },
    {
        "title": "荅元奉礼同宿见赠",
        "author": "白居易",
        "content": "相逢俱叹不闲身，直日常多斋日频。\n晓鼓一声分散去，明朝风景属何人。",
        "dynasty": "唐",
        "collection_info": null
    },
    {
        "title": "荅马侍御见赠",
        "author": "白居易",
        "content": "谬入金门侍玉除，烦君问我意何如。\n蟠木讵堪明主用，笼禽徒与故人疎。\n苑花似雪同随辇，宫月如眉伴直庐。\n浅薄求贤思自代，嵇康莫寄绝交书。",
        "dynasty": "唐",
        "collection_info": null
    },
    {
        "title": "上巳日恩赐曲江宴会即事",
        "author": "白居易",
        "content": "赐欢仍许醉，此会兴如何。\n翰苑主恩重，曲江春意多。\n花低羞艳妓，莺散让清歌。\n共道升平乐，元和胜永和。",
        "dynasty": "唐",
        "collection_info": null
    },
    {
        "title": "夜惜禁中桃花因怀钱员外",
        "author": "白居易",
        "content": "前日归时花正红，今夜宿时枝半空。\n坐惜残芳君不见，风吹狼藉月明中。",
        "dynasty": "唐",
        "collection_info": null
    },
    {
        "title": "和钱员外早冬玩禁中新菊",
        "author": "白居易",
        "content": "禁署寒气迟，孟冬菊初坼。\n新黄间繁绿，烂若金照碧。\n仙郎小隐日，心似陶彭泽。\n秋怜潭上看，日惯篱边摘。\n今来此地赏，野意潜自适。\n金马门内花，玉山峰下客。\n寒芳引清句，吟玩烟景夕。\n赐酒色偏宜，握兰香不敌。\n凄凄百卉死，岁晚冰霜积。\n唯有此花开，殷勤助君惜。",
        "dynasty": "唐",
        "collection_info": null
    },
    {
        "title": "荅刘戒之早秋别墅见寄",
        "author": "白居易",
        "content": "凉风木槿篱，暮雨槐花枝。\n幷起新秋思，为得故人诗。\n避地鸟择木，升朝鱼在池。\n城中与山下，喧静闇相思。",
        "dynasty": "唐",
        "collection_info": null
    },
    {
        "title": "凉夜有怀",
        "author": "白居易",
        "content": "念别感时节，早蛩闻一声。\n风帘夜凉入，露簟秋意生。\n灯尽梦初罢，月斜天未明。\n闇凝无限思，起傍药阑行。",
        "dynasty": "唐",
        "collection_info": null
    },
    {
        "title": "秋思",
        "author": "白居易",
        "content": "病眠夜少梦，闲立秋多思。\n寂寞余雨晴，萧条早寒至。\n鸟栖红叶树，月照青苔地。\n何况镜中年，又过三十二。",
        "dynasty": "唐",
        "collection_info": null
    },
    {
        "title": "禁中闻蛩",
        "author": "白居易",
        "content": "悄悄禁门闭，夜深无月明。\n西窗独闇坐，满耳新蛩声。",
        "dynasty": "唐",
        "collection_info": null
    },
    {
        "title": "秋虫",
        "author": "白居易",
        "content": "切切闇窗下，喓喓深草裏。\n秋天思妇心，雨夜愁人耳。",
        "dynasty": "唐",
        "collection_info": null
    },
    {
        "title": "赠别宣上人",
        "author": "白居易",
        "content": "上人处世界，清净何所似。\n似彼白莲花，在水不着水。\n性真悟泡幻，行洁离尘滓。\n修道来几时，身心俱到此。\n嗟余牵世网，不得长依止。\n离念与碧云，秋来朝夕起。",
        "dynasty": "唐",
        "collection_info": null
    },
    {
        "title": "春夜喜雪有怀王二十二",
        "author": "白居易",
        "content": "夜雪有佳趣，幽人出书帷。\n微寒生枕席，轻素对阶墀。\n坐罢楚弦曲，起吟班扇诗。\n明宜灭烛后，净爱褰帘时。\n窗引曙色早，庭销春气迟。\n山阴应有兴，不卧待徽之。",
        "dynasty": "唐",
        "collection_info": null
    },
    {
        "title": "酬和元九东川路诗十二首 骆口驿旧题诗",
        "author": "白居易",
        "content": "拙诗在壁无人爱，鸟污苔侵文字残。\n唯有多情元侍御，绣衣不惜拂尘看。",
        "dynasty": "唐",
        "collection_info": null
    },
    {
        "title": "酬和元九东川路诗十二首 南秦雪",
        "author": "白居易",
        "content": "往岁曾为西邑吏，惯从骆口到南秦。\n三时云冷多飞雪，二月山寒少有春。\n我思旧事犹惆怅，君作初行定苦辛。\n任赖愁猨寒不叫，若闻猨叫更愁人。",
        "dynasty": "唐",
        "collection_info": null
    },
    {
        "title": "酬和元九东川路诗十二首 山枇杷花二首 一",
        "author": "白居易",
        "content": "万重青嶂蜀门口，一树红花山顶头。\n春尽忆家归未得，低红如解替君愁。",
        "dynasty": "唐",
        "collection_info": null
    },
    {
        "title": "酬和元九东川路诗十二首 山枇杷花二首 二",
        "author": "白居易",
        "content": "叶如帬色碧绡浅，花似芙蓉红粉轻。\n若使此花兼解语，推囚御史定违程。",
        "dynasty": "唐",
        "collection_info": null
    },
    {
        "title": "酬和元九东川路诗十二首 江楼月",
        "author": "白居易",
        "content": "嘉陵江曲曲江池，明月虽同人别离。\n一宵光景潜相忆，两地阴晴远不知。\n谁料江边怀我夜，正当池畔望君时。\n今朝共语方同悔，不解多情先寄诗。",
        "dynasty": "唐",
        "collection_info": null
    },
    {
        "title": "酬和元九东川路诗十二首 亚枝花",
        "author": "白居易",
        "content": "山邮花木似平阳，愁杀多情骢马郎。\n还似升平池畔坐，低头向水自看妆。",
        "dynasty": "唐",
        "collection_info": null
    },
    {
        "title": "酬和元九东川路诗十二首 江上笛",
        "author": "白居易",
        "content": "江上何人夜吹笛，声声似忆故园春。\n此时闻者堪头白，况是多愁少睡人。",
        "dynasty": "唐",
        "collection_info": null
    },
    {
        "title": "酬和元九东川路诗十二首 嘉陵夜有怀二首 一",
        "author": "白居易",
        "content": "露湿墙花春意深，西廊月上半床阴。\n怜君独卧无言语，唯我知君此夜心。",
        "dynasty": "唐",
        "collection_info": null
    },
    {
        "title": "酬和元九东川路诗十二首 嘉陵夜有怀二首 二",
        "author": "白居易",
        "content": "不明不暗胧胧月，不暖不寒慢慢风。\n独卧空床好天气，平明闲事到心中。",
        "dynasty": "唐",
        "collection_info": null
    },
    {
        "title": "酬和元九东川路诗十二首 夜深行",
        "author": "白居易",
        "content": "百牢关外夜行客，三殿角头宵直人。\n莫道近臣胜远使，其如同是不闲身。",
        "dynasty": "唐",
        "collection_info": null
    },
    {
        "title": "酬和元九东川路诗十二首 望驿台",
        "author": "白居易",
        "content": "靖安宅裏当窗柳，望驿台前扑地花。\n两处春光同日尽，居人思客客思家。",
        "dynasty": "唐",
        "collection_info": null
    },
    {
        "title": "酬和元九东川路诗十二首 江岸棃花",
        "author": "白居易",
        "content": "棃花有思缘和叶，一树江头恼杀君。\n最似孀闺少年妇，白妆素袖碧纱帬。",
        "dynasty": "唐",
        "collection_info": null
    },
    {
        "title": "荅谢家最小偏怜女",
        "author": "白居易",
        "content": "嫁得梁鸿六七年，耽书爱酒日高眠。\n雨荒春圃唯生草，雪压朝厨未有烟。\n身病忧来缘女少，家贫忘却为夫贤。\n谁知厚俸今无分，枉向秋风吹纸钱。",
        "dynasty": "唐",
        "collection_info": null
    },
    {
        "title": "荅骑马入空台",
        "author": "白居易",
        "content": "君入空台去，朝往暮还来。\n我入泉台去，泉门无復开。\n鳏夫任繫职，穉女未胜哀。\n寂寞咸阳道，家人覆墓迴。",
        "dynasty": "唐",
        "collection_info": null
    },
    {
        "title": "荅山驿梦",
        "author": "白居易",
        "content": "入君旅梦来千里，闭我幽魂欲二年。\n莫忘平生行坐处，后堂阶下竹丛前。",
        "dynasty": "唐",
        "collection_info": null
    },
    {
        "title": "和元九与吕二同宿话旧感赠",
        "author": "白居易",
        "content": "见君新赠吕君诗，忆得同年行乐时。\n争入杏园齐马首，潜过柳曲鬬蛾眉。\n八人云散俱游宦，七度花开尽别离。\n闻道秋娘犹且在，至今时復问微之。",
        "dynasty": "唐",
        "collection_info": null
    },
    {
        "title": "忆元九",
        "author": "白居易",
        "content": "渺渺江陵道，相思远不知。\n近来文卷裏，半是忆君诗。",
        "dynasty": "唐",
        "collection_info": null
    },
    {
        "title": "萧员外寄新蜀茶",
        "author": "白居易",
        "content": "蜀茶寄到但惊新，渭水煎来始觉珍。\n满瓯似乳堪持玩，况是春深酒渴人。",
        "dynasty": "唐",
        "collection_info": null
    },
    {
        "title": "寄上大兄",
        "author": "白居易",
        "content": "秋鸿过尽无书信，病戴纱巾强出门。\n独上荒台东北望，日西愁立到黄昏。",
        "dynasty": "唐",
        "collection_info": null
    },
    {
        "title": "病中哭金銮子",
        "author": "白居易",
        "content": "岂料吾方病，飜悲汝不全。\n卧惊从枕上，扶哭就灯前。\n有女诚为累，无儿岂免怜。\n病来纔十日，养得已三年。\n慈泪随声迸，悲肠遇物牵。\n故衣犹架上，残药尚头边。\n送出深村巷，看封小墓田。\n莫言三里地，此别是终天。",
        "dynasty": "唐",
        "collection_info": null
    },
    {
        "title": "寄内",
        "author": "白居易",
        "content": "条桑初绿即为别，柿叶半红犹未归。\n不如村妇知时节，解为田夫秋捣衣。",
        "dynasty": "唐",
        "collection_info": null
    },
    {
        "title": "病气",
        "author": "白居易",
        "content": "自知气发每因情，情在何由气得平。\n若问病根深与浅，此身应与病齐生。",
        "dynasty": "唐",
        "collection_info": null
    },
    {
        "title": "叹元九",
        "author": "白居易",
        "content": "不入城门来五载，同时班列尽官高。\n何人牢落犹依旧，唯有江陵元士曹。",
        "dynasty": "唐",
        "collection_info": null
    },
    {
        "title": "眼暗",
        "author": "白居易",
        "content": "早年勤倦看书苦，晚岁悲伤出泪多。\n眼损不知都自取，病成方悟欲如何。\n夜昏乍似灯将灭，朝闇长疑镜未磨。\n千药万方治不得，唯应闭目学头陀。",
        "dynasty": "唐",
        "collection_info": null
    },
    {
        "title": "得袁相书",
        "author": "白居易",
        "content": "谷苗深处一农夫，面黑头斑手把锄。\n何意使人犹识我，就田来送相公书。",
        "dynasty": "唐",
        "collection_info": null
    },
    {
        "title": "病中作",
        "author": "白居易",
        "content": "病来城裏诸亲故，厚薄亲疎心总知。\n唯有蔚章于我分，深于同在翰林时。",
        "dynasty": "唐",
        "collection_info": null
    },
    {
        "title": "感化寺见元九刘三十二题名处",
        "author": "白居易",
        "content": "微之谪去千余里，太白无来十一年。\n今日见名如见面，尘埃壁上破窗前。",
        "dynasty": "唐",
        "collection_info": null
    },
    {
        "title": "游悟贞寺迴山下别张殷衡",
        "author": "白居易",
        "content": "世缘未了治不得，孤负青山心共知。\n愁君又入都门去，即是红尘满眼时。",
        "dynasty": "唐",
        "collection_info": null
    },
    {
        "title": "村居寄张殷衡",
        "author": "白居易",
        "content": "金氏村中一病夫，生涯濩落性灵迂。\n唯看老子五千字，不蹋长安十二衢。\n药铫夜倾残酒暖，竹床寒取旧毡铺。\n闻君欲发江东去，能到茅庵访别无。",
        "dynasty": "唐",
        "collection_info": null
    },
    {
        "title": "病中得樊大书",
        "author": "白居易",
        "content": "荒村破屋经年卧，寂绝无人问病身。\n唯有东都樊着作，至今书信尚殷勤。",
        "dynasty": "唐",
        "collection_info": null
    },
    {
        "title": "开元九诗书卷",
        "author": "白居易",
        "content": "红笺白纸两三束，半是君诗半是书。\n经年不展缘身病，今日开看生蠹鱼。",
        "dynasty": "唐",
        "collection_info": null
    },
    {
        "title": "昼卧",
        "author": "白居易",
        "content": "抱枕无言语，空房独悄然。\n谁知尽日卧，非病亦非眠。",
        "dynasty": "唐",
        "collection_info": null
    },
    {
        "title": "夜坐",
        "author": "白居易",
        "content": "庭前尽日立到夜，灯下有时坐彻明。\n此情不语何人会，时復长吁一两声。",
        "dynasty": "唐",
        "collection_info": null
    },
    {
        "title": "暮立",
        "author": "白居易",
        "content": "黄昏独立佛堂前，满地槐花满树蝉。\n大抵四时心总苦，就中肠断是秋天。",
        "dynasty": "唐",
        "collection_info": null
    },
    {
        "title": "有感",
        "author": "白居易",
        "content": "绝弦与断丝，犹有却续时。\n唯有衷肠断，应无续得期。",
        "dynasty": "唐",
        "collection_info": null
    },
    {
        "title": "荅友问",
        "author": "白居易",
        "content": "似玉童颜尽，如霜病鬓新。\n莫惊身顿老，心更老于身。",
        "dynasty": "唐",
        "collection_info": null
    },
    {
        "title": "村夜",
        "author": "白居易",
        "content": "霜草苍苍虫切切，村南村北行人绝。\n独出前门望野田，月明荞麦花如雪。",
        "dynasty": "唐",
        "collection_info": null
    },
    {
        "title": "闻虫",
        "author": "白居易",
        "content": "暗虫唧唧夜绵绵，况是秋阴欲雨天。\n犹恐愁人暂得睡，声声移近卧床前。",
        "dynasty": "唐",
        "collection_info": null
    },
    {
        "title": "寒食夜有怀",
        "author": "白居易",
        "content": "寒食非长非短夜，春风不热不寒天。\n可怜时节堪相忆，何况无灯各早眠。",
        "dynasty": "唐",
        "collection_info": null
    },
    {
        "title": "赠内",
        "author": "白居易",
        "content": "漠漠闇苔新雨地，微微凉露欲秋天。\n莫对月明思往事，损君颜色减君年。",
        "dynasty": "唐",
        "collection_info": null
    },
    {
        "title": "得钱舍人书问眼疾",
        "author": "白居易",
        "content": "春来眼闇少心情，点尽黄连尚未平。\n唯得君书胜得药，开缄未读眼先明。",
        "dynasty": "唐",
        "collection_info": null
    },
    {
        "title": "还李十一马",
        "author": "白居易",
        "content": "传语李君劳寄马，病来唯着杖扶身。\n纵拟强骑无出处，却将牵与趁朝人。",
        "dynasty": "唐",
        "collection_info": null
    },
    {
        "title": "九日寄行简",
        "author": "白居易",
        "content": "摘得菊花携得酒，绕村骑马思悠悠。\n下邽田地平如掌，何处登髙望梓州。",
        "dynasty": "唐",
        "collection_info": null
    },
    {
        "title": "夜坐",
        "author": "白居易",
        "content": "斜月入前楹，迢迢夜坐情。\n梧桐上阶影，蟋蟀近床声。\n曙傍窗间至，秋从簟上生。\n感时因忆事，不寝到鸡鸣。",
        "dynasty": "唐",
        "collection_info": null
    },
    {
        "title": "村居二首 一",
        "author": "白居易",
        "content": "田园莽苍经春早，篱落萧条尽日风。\n若问经过谈笑者，不过田舍白头翁。",
        "dynasty": "唐",
        "collection_info": null
    },
    {
        "title": "村居二首 二",
        "author": "白居易",
        "content": "门闭仍逢雪，厨寒未起烟。\n贫家重寥落，半为日高眠。",
        "dynasty": "唐",
        "collection_info": null
    },
    {
        "title": "早春",
        "author": "白居易",
        "content": "雪散因和气，冰开得暖光。\n春销不得处，唯有鬓边霜。",
        "dynasty": "唐",
        "collection_info": null
    },
    {
        "title": "和梦游春诗一百韵",
        "author": "白居易",
        "content": "昔君梦游春，梦游仙山曲。\n怳若有所遇，似惬平生欲。\n因寻菖蒲水，渐入桃花谷。\n到一红楼家，爱之看不足。\n池流渡清泚，草嫩蹋绿蓐。\n门柳闇全低，檐樱红半熟。\n转行深深院，过尽重重屋。\n乌龙卧不惊，青鸟飞相逐。\n渐闻玉佩响，始辨珠履躅。\n遥见窗下人，娉婷十五六。\n霞光抱明月，莲艳开初旭。\n缥缈云雨仙，氛氲兰麝馥。\n风流薄梳洗，时世宽妆束。\n袖輭异文绫，裾轻单丝縠。\n裙腰银线压，梳掌金筐蹙。\n带襭紫蒲萄，袴花红石竹。\n凝情都未语，付意微相瞩。\n眉敛远山青，鬟低片云绿。\n帐牵翡翠带，被解鸳鸯幞。\n秀色似堪餐，秾华如可掬。\n半卷锦头席，斜铺绣腰褥。\n朱唇素指匀，粉汗红绵扑。\n心惊睡易觉，梦断魂难续。\n笼委独栖禽，劒分连理木。\n存诚期有感，誓志贞无黩。\n京洛八九春，未曾花裏宿。\n壮年徒自弃，佳会应无復。\n鸾歌不重闻，凤兆从兹卜。\n韦门女清贵，裴氏甥贤淑。\n罗扇夹花灯，金鞍攒绣毂。\n既倾南国貌，遂坦东床腹。\n刘阮心渐忘，潘杨意方睦。\n新修履信第，初食尚书禄。\n九酝备圣贤，八珍穷水陆。\n秦家重萧史，彦辅怜卫叔。\n朝馔馈独盘，夜醪倾百斛。\n亲宾盛辉赫，妓乐纷晔煜。\n宿醉纔解酲，朝欢俄枕曲。\n饮过君子争，令甚将军酷。\n酩酊歌鹧鸪，颠狂舞鸲鹆。\n月流春夜短，日下秋天速。\n谢傅隙过驹，萧娘风过烛。\n全凋蕣花折，半死梧桐秃。\n闇镜对孤鸾，哀弦留寡鹄。\n凄凄隔幽显，冉冉移寒燠。\n万事此时休，百身何处赎。\n提携小儿女，将领旧姻族。\n再入朱门行，一傍青楼哭。\n枥空无廐马，水涸失池[鹜]。\n摇落废井梧，荒凉故篱菊。\n莓苔上几阁，尘土生琴筑。\n舞榭缀蟏蛸，歌梁聚蝙蝠。\n嫁分红粉妾，卖散苍头仆。\n门客思彷徨，家人泣吚噢。\n心期正萧索，宦序仍拘跼。\n怀策入崤函，驱车辞郏鄏。\n逢时念既济，聚学思大畜。\n端详筮仕蓍，磨拭穿杨镞。\n始从讐校职，首中贤良目。\n一拔侍瑶墀，再升纡绣服。\n誓酬君王宠，愿使朝廷肃。\n密勿奏封章，清明操宪牍。\n鹰鞴中病下，豸角当邪触。\n纠谬静东周，申冤动南蜀。\n危言诋阍寺，直气忤钧轴。\n不忍曲作钩，乍能折为玉。\n扪心无媿畏，腾口有谤讟。\n只要明是非，何曾虞祸福。\n车摧太行路，劒落酆城狱。\n襄汉问修途，荆蛮指殊俗。\n谪为江府掾，遣事荆州牧。\n趋走谒麾幢，喧烦视鞭朴。\n簿书常自领，缧囚每亲鞫。\n竟日坐官曹，经旬旷休沐。\n宅荒渚宫草，马瘦畬田粟。\n薄俸等涓毫，微官同桎梏。\n月中照形影，天际辞骨肉。\n鹤病翅羽垂，兽穷爪牙缩。\n行看鬚间白，谁劝杯中绿。\n时伤大野麟，命问长沙鵩。\n夏梅山雨渍，秋瘴江云毒。\n巴水白茫茫，楚山青簇簇。\n吟君七十韵，是我心所蓄。\n既去诚莫追，将来幸前勖。\n欲除忧恼病，当取禅经读。\n须悟事皆空，无令念将属。\n请思游春梦，此梦何闪倏。\n艳色即空花，浮生乃焦谷。\n良姻在嘉偶，顷剋为单独。\n入仕欲荣身，须臾成黜辱。\n合者离之始，乐兮忧所伏。\n愁恨僧祇长，欢荣剎那促。\n觉悟因傍喻，迷执由当局。\n膏明诱闇蛾，阳焱奔痴鹿。\n贪为苦聚落，爱是悲林麓。\n水荡无明波，轮迴死生辐。\n尘应甘露洒，垢待醍醐浴。\n障要智灯烧，魔须慧刀戮。\n外熏性易染，内战心难衂。\n法句与心王，期君日三復。",
        "dynasty": "唐",
        "collection_info": null
    },
    {
        "title": "王昭君二首 一",
        "author": "白居易",
        "content": "满面胡沙满鬓风，眉销残黛脸销红。\n愁苦辛勤顦顇尽，如今却似画图中。",
        "dynasty": "唐",
        "collection_info": null
    },
    {
        "title": "王昭君二首 二",
        "author": "白居易",
        "content": "汉使却回凭寄语，黄金何日赎蛾眉。\n君王若问妾颜色，莫道不知宫裏时。",
        "dynasty": "唐",
        "collection_info": null
    },
    {
        "title": "渭村退居寄礼部崔侍郎翰林钱舍人诗一百韵",
        "author": "白居易",
        "content": "圣代元和岁，闲居渭水阳。\n不才甘命舛，多幸遇时康。\n朝野分伦序，贤愚定否臧。\n重文疎卜式，尚少弃冯唐。\n由是推天运，从兹乐性场。\n笼禽放高翥，雾豹得深藏。\n世虑休相扰，身谋且自强。\n犹须务衣食，未免事农桑。\n薙草通三径，开田占一坊。\n昼扉扃白版，夜碓埽黄粱。\n隙地治场圃，闲时粪土疆。\n枳篱编刺夹，薤垄擘科秧。\n穑力嫌身病，农心愿岁穰。\n朝衣典杯酒，佩劒博牛羊。\n困倚栽松锸，饥提采蕨筐。\n引泉来后涧，移竹下前冈。\n生计虽勤苦，家资甚渺茫。\n尘埃常满甑，钱帛少盈囊。\n弟病仍扶杖，妻愁不出房。\n传衣念繿缕，举案笑糟糠。\n犬吠村胥闹，蝉鸣织妇忙。\n纳租看县贴，输粟问军仓。\n夕歇攀村树，秋行绕野塘。\n云容阴惨澹，月色冷悠扬。\n荞麦铺花白，棠棃间叶黄。\n早寒风摵摵，新霁月苍苍。\n园菜迎霜死，庭芜过雨荒。\n檐空愁宿燕，壁闇思啼螀。\n眼为看书损，肱因运甓伤。\n病骸浑似木，老鬓欲成霜。\n少睡知年长，端忧觉夜长。\n旧游多废忘，往事偶思量。\n忽忆烟霄路，常陪劒履行。\n登朝思检束，入阁学趋跄。\n命偶风云会，恩覃雨露霶。\n霑枯发枝叶，磨钝起锋铓。\n崔閤连镳骛，钱兄接翼翔。\n齐竽混韶夏，燕石厕琳琅。\n同日升金马，分宵直未央。\n共词加宠命，合表谢恩光。\n廐马骄初跨，天厨味始尝。\n朝晡颁饼饵，寒暑赐衣裳。\n对秉鹅毛笔，俱含鸡舌香。\n青缣衾薄絮，朱裏幕高张。\n昼食恆连案，宵眠每并床。\n差肩承诏旨，连署进封章。\n起草偏同视，疑文最共详。\n灭私容点窜，穷理析毫芒。\n便共输肝胆，何曾异肺肠。\n慎微参石奋，决密与张汤。\n禁闼青交琐，宫垣紫界墙。\n井阑排菡萏，檐瓦鬬鸳鸯。\n楼额题鳷鹊，池心浴凤凰。\n风枝万年动，温树四时芳。\n宿露凝金掌，晨晖上璧珰。\n砌筠涂绿粉，庭果滴红浆。\n晓从朝兴庆，春陪宴柏梁。\n传呼鞭索索，拜舞佩锵锵。\n仙仗环双阙，神兵闢两厢。\n火飜红尾斾，冰卓白竿枪。\n滉瀁经鱼藻，深沈近浴堂。\n分庭皆命妇，对院即储皇。\n贵主冠浮动，亲王辔闹装。\n金钿相照耀，朱紫间荧煌。\n毬簇桃花绮，歌巡竹叶觞。\n洼银中贵带，昂黛内人妆。\n赐禊东城下，颁酺曲水傍。\n尊罍分圣酒，妓乐借仙倡。\n浅酌看红药，徐吟把绿杨。\n宴迴过御陌，行歇入僧房。\n白鹿原东脚，青龙寺北廊。\n望春花景暖，避暑竹风凉。\n下直闲如社，寻芳醉似狂。\n有时还后到，无处不相将。\n鸡鹤初虽杂，萧兰久乃彰。\n来燕隗贵重，去鲁孔恓惶。\n聚散期难定，飞沈势不常。\n五年同昼夜，一别似参商。\n屈折孤生竹，销摧百炼钢。\n途穷任顦顇，道在肯彷徨。\n尚念遗簪折，仍怜病雀疮。\n恤寒分赐帛，救馁减余粮。\n药物来盈裹，书题寄满箱。\n殷勤翰林主，珍重礼闱郎。\n喣沫诚多谢，抟扶岂所望。\n提携劳气力，吹簸不飞扬。\n拙劣才何用，龙钟分自当。\n妆嫫徒费黛，磨甋讵成璋。\n习隐将时背，干名与道妨。\n外身宗老氏，齐物学蒙庄。\n疎放遗千虑，愚蒙守一方。\n乐天无怨叹，倚命不劻勷。\n愤懑胷须豁，交加臂莫攘。\n珠沈犹是宝，金跃未为祥。\n泥尾休摇掉，灰心罢激昂。\n渐闲亲道友，因病事医王。\n息乱归禅定，存神入坐亡。\n断痴求慧劒，济苦得慈航。\n不动为吾志，无何是我乡。\n可怜身与世，从此两相忘。",
        "dynasty": "唐",
        "collection_info": null
    },
    {
        "title": "酬卢秘书二十韵",
        "author": "白居易",
        "content": "谬历文场选，惭非翰苑才。\n云霄高暂致，毛羽弱先摧。\n识分忘轩冕，知归返草莱。\n杜陵书积蠹，丰狱劒生苔。\n晦厌鸣鸡雨，春惊震蛰雷。\n旧恩收坠履，新律动寒灰。\n凤诏容徐起，鹓行许重陪。\n衰颜虽拂拭，蹇步尚低徊。\n睡少钟偏警，行迟漏苦摧。\n风霜趁朝去，泥雪拜陵迴。\n上感君犹念，傍惭友或推。\n石顽镌费匠，女丑嫁劳媒。\n倏忽青春度，奔波白日颓。\n性将时共背，病与老俱来。\n闻有蓬壶客，知怀杞梓材。\n世家标甲第，官职滞麟台。\n笔尽铅黄点，诗成锦绣堆。\n尝思豁云雾，忽喜访尘埃。\n心为论文合，眉因劝善开。\n不胜珍重意，满袖写琼瓌。",
        "dynasty": "唐",
        "collection_info": null
    },
    {
        "title": "题卢秘书夏日新栽竹二十韵",
        "author": "白居易",
        "content": "湘竹初封植，卢生此考槃。\n久持霜节苦，新託露根难。\n等度须当砌，疎稠要满阑。\n买怜分薄俸，栽称作闲官。\n叶翦蓝罗碎，茎抽玉管端。\n几声清淅沥，一簇绿檀栾。\n未夜青岚入，先秋白露团。\n拂肩摇翡翠，熨手弄琅玕。\n韵透窗风起，阴铺砌月残。\n炎天闻觉冷，窄地见疑宽。\n梢动胜摇扇，枝低好挂冠。\n碧笼烟幕幕，珠洒雨珊珊。\n晚箨晴云展，阴芽蛰虺蟠。\n爱从抽马策，惜未截鱼竿。\n松韵徒烦听，桃夭不足观。\n梁惭当家杏，台陋本司兰。\n撑拨诗人兴，勾牵酒客欢。\n静连芦簟滑，凉拂葛衣单。\n岂止消时暑，应能保岁寒。\n莫同凡草木，一种夏中看。",
        "dynasty": "唐",
        "collection_info": null
    },
    {
        "title": "渭村酬李二十见寄",
        "author": "白居易",
        "content": "百里音书何太迟，暮秋把得暮春诗。\n柳条绿日君相忆，棃叶红时我始知。\n莫叹学官贫冷落，犹胜村客病支离。\n形容意绪遥看取，不似华阳观裏时。",
        "dynasty": "唐",
        "collection_info": null
    },
    {
        "title": "初授赞善大夫早朝寄李二十助教",
        "author": "白居易",
        "content": "病身初谒青宫日，衰貌新垂白髮年。\n寂莫曹司非热地，萧条风雪是寒天。\n远坊早起常侵鼓，瘦马行迟苦费鞭。\n一种共君官职冷，不如犹得日高眠。",
        "dynasty": "唐",
        "collection_info": null
    },
    {
        "title": "欲与元八卜邻先有是赠",
        "author": "白居易",
        "content": "平生心迹最相亲，欲隐墙东不为身。\n明月好同三径夜，绿杨宜作两家春。\n每因暂出犹思伴，岂得安居不择邻。\n何独终身数相见，子孙长作隔墙人。",
        "dynasty": "唐",
        "collection_info": null
    },
    {
        "title": "游城南留元九李二十晚归",
        "author": "白居易",
        "content": "老游春饮莫相违，不独花稀人亦稀。\n更劝残杯看日影，犹应趁得鼓声归。",
        "dynasty": "唐",
        "collection_info": null
    },
    {
        "title": "广宣上人以应制诗见示因以赠之诏许上人居安国寺红楼院以诗供奉",
        "author": "白居易",
        "content": "道林谈论惠休诗，一到人天便作师。\n香积筵承紫泥诏，昭阳歌唱碧云词。\n红楼许住请银钥，翠辇陪行蹋玉墀。\n惆怅甘泉曾侍从，与君前后不同时。",
        "dynasty": "唐",
        "collection_info": null
    },
    {
        "title": "重过秘书旧房因题长句",
        "author": "白居易",
        "content": "阁前下马思裴回，第二房门手自开。\n昔为白面书郎去，今作苍鬚赞善来。\n吏人不识多新补，松竹相亲是旧栽。\n应有题墙名姓在，试将衫袖拂尘埃。",
        "dynasty": "唐",
        "collection_info": null
    },
    {
        "title": "重到城七绝句 见元九",
        "author": "白居易",
        "content": "容貌一日减一日，心情十分无九分。\n每逢陌路犹嗟叹，何况今朝是见君。",
        "dynasty": "唐",
        "collection_info": null
    },
    {
        "title": "重到城七绝句 高相宅",
        "author": "白居易",
        "content": "青苔故里怀恩地，白髮新生抱病身。\n涕泪虽多无哭处，永宁门馆属他人。",
        "dynasty": "唐",
        "collection_info": null
    },
    {
        "title": "重到城七绝句 张十八",
        "author": "白居易",
        "content": "谏垣几见迁遗补，宪府频闻转殿监。\n独有咏诗张太祝，十年不改旧官衔。",
        "dynasty": "唐",
        "collection_info": null
    },
    {
        "title": "重到城七绝句 刘家花",
        "author": "白居易",
        "content": "刘家墙上花还发，李十门前草又春。\n处处伤心心始悟，多情不及少情人。",
        "dynasty": "唐",
        "collection_info": null
    },
    {
        "title": "重到城七绝句 裴五",
        "author": "白居易",
        "content": "莫怪相逢无笑语，感今思旧戟门前。\n张家伯仲偏相似，每见清扬一惘然。",
        "dynasty": "唐",
        "collection_info": null
    },
    {
        "title": "重到城七绝句 仇家酒",
        "author": "白居易",
        "content": "年年老去欢情少，处处春来感事深。\n时到仇家非爱酒，醉时心胜醒时心。",
        "dynasty": "唐",
        "collection_info": null
    },
    {
        "title": "重到城七绝句 恆寂师",
        "author": "白居易",
        "content": "旧游分散人零落，如此伤心事几条。\n会逐禅师坐禅去，一时灭尽定中消。",
        "dynasty": "唐",
        "collection_info": null
    },
    {
        "title": "靖安北街赠李二十",
        "author": "白居易",
        "content": "榆荚抛钱柳展眉，两人并马语行迟。\n还似往年安福寺，共君私试却迴时。",
        "dynasty": "唐",
        "collection_info": null
    },
    {
        "title": "重伤小女子",
        "author": "白居易",
        "content": "学人言语凭床行，嫩似花房脆似琼。\n纔知恩爱迎三岁，未辨东西过一生。\n汝异下殇应杀礼，吾非上圣讵忘情。\n伤心自叹鸠巢拙，长堕春雏养不成。",
        "dynasty": "唐",
        "collection_info": null
    },
    {
        "title": "过颜处士墓",
        "author": "白居易",
        "content": "向坟道径没荒榛，满室诗书积闇尘。\n长夜肯教黄壤晓，悲风不许白杨春。\n箪瓢颜子生仍促，布被黔娄死更贫。\n未会悠悠上天意，惜将富寿与何人。",
        "dynasty": "唐",
        "collection_info": null
    },
    {
        "title": "题周皓大夫新亭子二十二韵",
        "author": "白居易",
        "content": "东道常为主，南亭别待宾。\n规模何日创，景致一时新。\n广砌罗红药，疎窗荫绿筠。\n锁开宾阁晓，梯上妓楼春。\n置醴宁三爵，加笾过八珍。\n茶香飘紫笋，脍缕落红鳞。\n辉赫车舆闹，珍奇鸟兽驯。\n猕猴看枥马，鹦鹉唤家人。\n锦额帘高卷，银花醆慢巡。\n劝尝光禄酒，许看洛川神。\n敛翠凝歌黛，流香动舞巾。\n帬飜绣鸂鶒，梳陷钿麒麟。\n笛怨音含楚，筝娇语带秦。\n侍儿催画烛，醉客吐文茵。\n投辖多连夜，鸣珂便达晨。\n入朝纡紫绶，待漏拥朱轮。\n贵介交三事，光荣照四邻。\n甘浓将奉客，稳暖不缘身。\n十载歌钟地，三朝节钺臣。\n爱才心倜傥，敦旧礼殷勤。\n门以招贤盛，家因好事贫。\n始知豪杰意，富贵为交亲。",
        "dynasty": "唐",
        "collection_info": null
    },
    {
        "title": "赋得听边鸿",
        "author": "白居易",
        "content": "惊风吹起塞鸿羣，半拂平沙半入云。\n为问昭君月下听，何如苏武雪中闻。",
        "dynasty": "唐",
        "collection_info": null
    },
    {
        "title": "见杨弘贞诗赋因题绝句以自谕",
        "author": "白居易",
        "content": "赋句诗章妙入神，未年三十即无身。\n常嗟薄命形顦顇，若比弘贞是幸人。",
        "dynasty": "唐",
        "collection_info": null
    },
    {
        "title": "病中早春",
        "author": "白居易",
        "content": "今朝枕上觉头轻，强起阶前试脚行。\n羶腻断来无气力，风痰恼得少心情。\n暖消霜瓦津初合，寒减冰渠冻不成。\n唯有愁人鬓间雪，不随春尽逐春生。",
        "dynasty": "唐",
        "collection_info": null
    },
    {
        "title": "送人贬信州判官",
        "author": "白居易",
        "content": "地僻山深古上饶，土风贫薄道程遥。\n不唯迁客须恓屑，见说居人也寂寥。\n溪畔毒沙藏水弩，城头枯树下山魈。\n若于此郡为卑吏，刺史厅前又折腰。",
        "dynasty": "唐",
        "collection_info": null
    },
    {
        "title": "曲江醉后赠诸亲故",
        "author": "白居易",
        "content": "郭东丘墓何年客，江畔风光几日春。\n只合殷勤逐杯酒，不须疎索向交亲。\n中天或有长生药，下界应无不死人。\n除却醉来开口笑，世间何事更关身。",
        "dynasty": "唐",
        "collection_info": null
    },
    {
        "title": "和元八侍御升平新居四绝句 看花屋",
        "author": "白居易",
        "content": "忽惊映树新开屋，却似当檐故种花。\n可惜年年红似火，今春始得属元家。",
        "dynasty": "唐",
        "collection_info": null
    },
    {
        "title": "和元八侍御升平新居四绝句 累土山",
        "author": "白居易",
        "content": "堆土渐高山意出，终南移入户庭间。\n玉峰蓝水应惆怅，恐见新山望旧山。",
        "dynasty": "唐",
        "collection_info": null
    },
    {
        "title": "和元八侍御升平新居四绝句 高亭",
        "author": "白居易",
        "content": "亭脊太高君莫拆，东家留取当西山。\n好看落日斜衔处，一片春岚映半环。",
        "dynasty": "唐",
        "collection_info": null
    },
    {
        "title": "和元八侍御升平新居四绝句 松树",
        "author": "白居易",
        "content": "白金换得青松树，君既先栽我不栽。\n幸有西风易凭仗，夜深偷送好声来。",
        "dynasty": "唐",
        "collection_info": null
    },
    {
        "title": "醉后却寄元九",
        "author": "白居易",
        "content": "蒲池村裏悤悤别，沣水桥边兀兀迴。\n行到城门残酒醒，万重离恨一时来。",
        "dynasty": "唐",
        "collection_info": null
    },
    {
        "title": "重寄",
        "author": "白居易",
        "content": "萧散弓惊雁，分飞劒化龙。\n悠悠天地内，不死会相逢。",
        "dynasty": "唐",
        "collection_info": null
    },
    {
        "title": "李十一舍人松园饮小酎酒得元八侍御诗叙云在台中推院有鞫狱之苦即事书怀因酬四韵",
        "author": "白居易",
        "content": "爱酒舍人开小酌，能文御史寄新诗。\n乱松园裏醉相忆，古柏厅前忙不知。\n早夏我当逃暑日，晚衙君是虑囚时。\n唯应清夜无公事，新草亭中好一期。",
        "dynasty": "唐",
        "collection_info": null
    },
    {
        "title": "重到华阳观旧居",
        "author": "白居易",
        "content": "忆昔初年三十二，当时秋思已难堪。\n若为重入华阳院，病鬓愁心四十三。",
        "dynasty": "唐",
        "collection_info": null
    },
    {
        "title": "荅劝酒",
        "author": "白居易",
        "content": "莫怪近来都不饮，几迴因醉却霑巾。\n谁料平生狂酒客，如今变作酒悲人。",
        "dynasty": "唐",
        "collection_info": null
    },
    {
        "title": "题王侍御池亭",
        "author": "白居易",
        "content": "朱门深锁春池满，岸落蔷薇水浸莎。\n毕竟林塘谁是主，主人来少客来多。",
        "dynasty": "唐",
        "collection_info": null
    },
    {
        "title": "听水部吴员外新诗因赠绝句",
        "author": "白居易",
        "content": "朱绂仙郎白雪歌，和人虽少爱人多。\n明朝说与诗人道，水部如今不姓何。",
        "dynasty": "唐",
        "collection_info": null
    },
    {
        "title": "雨夜忆元九",
        "author": "白居易",
        "content": "天阴一日便堪愁，何况连宵雨不休。\n一种雨中君最苦，偏梁阁道向通州。",
        "dynasty": "唐",
        "collection_info": null
    },
    {
        "title": "雨中携元九诗访元八侍御",
        "author": "白居易",
        "content": "微之诗卷忆同开，假日多应不入台。\n好句无人堪共咏，衝泥蹋水就君来。",
        "dynasty": "唐",
        "collection_info": null
    },
    {
        "title": "赠杨秘书巨源",
        "author": "白居易",
        "content": "早闻一箭取辽城，相识虽新有故情。\n清句三朝谁是敌，白鬚四海半为兄。\n贫家薙草时时入，瘦马寻花处处行。\n不用更教诗过好，折君官职是声名。",
        "dynasty": "唐",
        "collection_info": null
    },
    {
        "title": "和武相公感韦令公旧池孔雀",
        "author": "白居易",
        "content": "索莫少颜色，池边无主禽。\n难收带泥翅，易结着人心。\n顶毳落残碧，尾花销闇金。\n放归飞不得，云海故巢深。",
        "dynasty": "唐",
        "collection_info": null
    },
    {
        "title": "寄生衣与微之因题封上",
        "author": "白居易",
        "content": "浅色縠衫轻似雾，纺花纱袴薄于云。\n莫嫌轻薄但知着，犹恐通州热杀君。",
        "dynasty": "唐",
        "collection_info": null
    },
    {
        "title": "白牡丹",
        "author": "白居易",
        "content": "白花冷澹无人爱，亦占芳名道牡丹。\n应似东宫白赞善，被人还唤作朝官。",
        "dynasty": "唐",
        "collection_info": null
    },
    {
        "title": "梦旧",
        "author": "白居易",
        "content": "别来老大苦修道，炼得离心成死灰。\n平生忆念消磨尽，昨夜因何入梦来。",
        "dynasty": "唐",
        "collection_info": null
    },
    {
        "title": "戏题卢秘书新移蔷薇",
        "author": "白居易",
        "content": "风动翠条腰袅娜，露垂红萼泪阑干。\n移他到此须为主，不别花人莫使看。",
        "dynasty": "唐",
        "collection_info": null
    },
    {
        "title": "曲江夜归闻元八见访",
        "author": "白居易",
        "content": "自入台来见面稀，班中遥得揖容辉。\n早知相忆来相访，悔待江头明月归。",
        "dynasty": "唐",
        "collection_info": null
    },
    {
        "title": "苦热题恆寂师禅室",
        "author": "白居易",
        "content": "人人避暑走如狂，独有禅师不出房。\n可是禅房无热到，但能心静即身凉。",
        "dynasty": "唐",
        "collection_info": null
    },
    {
        "title": "微之到通州日授馆未安见尘壁间有数行字读之即仆旧诗其落句云渌水红莲一朵开千花百草无颜色然不知题者何人也微之吟叹不足因缀一章兼录仆诗本同寄省其诗乃十五年前初及第时赠长安妓人阿輭绝句缅思往事杳若梦中怀旧感今因酬长句",
        "author": "白居易",
        "content": "十五年前似梦游，曾将诗句结风流。\n偶助笑歌嘲阿輭，可知传诵到通州。\n昔教红袖佳人唱，今遣青衫司马愁。\n惆怅又闻题处所，雨淋江馆破墙头。",
        "dynasty": "唐",
        "collection_info": null
    },
    {
        "title": "得微之到官后书备知通州之事怅然有感因成四章 一",
        "author": "白居易",
        "content": "来书子细说通州，州在山根峡岸头。\n四面千重火云合，中心一道瘴江流。\n虫蛇白昼拦官道，蚊蚋黄昏扑郡楼。\n何罪遣君居此地，天高无处问来由。",
        "dynasty": "唐",
        "collection_info": null
    },
    {
        "title": "得微之到官后书备知通州之事怅然有感因成四章 二",
        "author": "白居易",
        "content": "匼匝巅山万仞余，人家应似甑中居。\n寅年篱下多逢虎，亥日沙头始卖鱼。\n衣斑梅雨长须熨，米涩畬田不解鉏。\n努力安心过三考，已曾愁杀李尚书。",
        "dynasty": "唐",
        "collection_info": null
    },
    {
        "title": "得微之到官后书备知通州之事怅然有感因成四章 三",
        "author": "白居易",
        "content": "人稀地僻医巫少，夏旱秋霖瘴疟多。\n老去一身须爱惜，别来四体得如何。\n侏儒饱笑东方朔，薏苡谗忧马伏波。\n莫遣沈愁结成病，时时一唱濯缨歌。",
        "dynasty": "唐",
        "collection_info": null
    },
    {
        "title": "得微之到官后书备知通州之事怅然有感因成四章 四",
        "author": "白居易",
        "content": "通州海内恓惶地，司马人间冗长官。\n伤鸟有弦惊不定，卧龙无水动应难。\n劒埋狱底谁深掘，松偃霜中尽冷看。\n举目争能不惆怅，高车大马满长安。",
        "dynasty": "唐",
        "collection_info": null
    },
    {
        "title": "病中荅招饮者",
        "author": "白居易",
        "content": "顾我镜中悲白髮，尽君花下醉青春。\n不缘眼痛兼身病，可是尊前第二人。",
        "dynasty": "唐",
        "collection_info": null
    },
    {
        "title": "燕子楼三首 一",
        "author": "白居易",
        "content": "满窗明月满帘霜，被冷灯残拂卧床。\n燕子楼中霜月夜，秋来只为一人长。",
        "dynasty": "唐",
        "collection_info": null
    },
    {
        "title": "燕子楼三首 二",
        "author": "白居易",
        "content": "钿晕罗衫色似烟，几回欲着即潸然。\n自从不舞霓裳曲，迭在空箱十一年。",
        "dynasty": "唐",
        "collection_info": null
    },
    {
        "title": "燕子楼三首 三",
        "author": "白居易",
        "content": "今春有客洛阳回，曾到尚书墓上来。\n见说白杨堪作柱，争教红粉不成灰。",
        "dynasty": "唐",
        "collection_info": null
    },
    {
        "title": "初贬官过望秦岭",
        "author": "白居易",
        "content": "草草辞家忧后事，迟迟去国问前途。\n望秦岭上回头立，无限秋风吹白鬚。",
        "dynasty": "唐",
        "collection_info": null
    },
    {
        "title": "蓝桥驿见元九诗",
        "author": "白居易",
        "content": "蓝桥春雪君归日，秦岭秋风我去时。\n每到驿亭先下马，循墙绕柱觅君诗。",
        "dynasty": "唐",
        "collection_info": null
    },
    {
        "title": "韩公堆寄元九",
        "author": "白居易",
        "content": "韩公堆北涧西头，冷雨凉风拂面秋。\n努力南行少惆怅，江州犹似胜通州。",
        "dynasty": "唐",
        "collection_info": null
    },
    {
        "title": "发商州",
        "author": "白居易",
        "content": "商州馆裏停三日，待得妻孥相逐行。\n若比李三犹自胜，儿啼妇哭不闻声。",
        "dynasty": "唐",
        "collection_info": null
    },
    {
        "title": "武关南见元九题山石榴见寄",
        "author": "白居易",
        "content": "往来同路不同时，前后相思两不知。\n行过关门三四里，榴花不见见君诗。",
        "dynasty": "唐",
        "collection_info": null
    },
    {
        "title": "红鹦鹉",
        "author": "白居易",
        "content": "安南远进红鹦鹉，色似桃花语似人。\n文章辩慧皆如此，笼槛何年出得身。",
        "dynasty": "唐",
        "collection_info": null
    },
    {
        "title": "题四皓庙",
        "author": "白居易",
        "content": "卧逃秦乱起安刘，舒卷如云得自由。\n若有精灵应笑我，不成一事谪江州。",
        "dynasty": "唐",
        "collection_info": null
    },
    {
        "title": "罢药",
        "author": "白居易",
        "content": "自学坐禅休服药，从他时復病沈沈。\n此身不要全彊健，彊健多生人我心。",
        "dynasty": "唐",
        "collection_info": null
    },
    {
        "title": "白鹭",
        "author": "白居易",
        "content": "人生四十未全衰，我为愁多白髮垂。\n何故水边双白鹭，无愁头上亦垂丝。",
        "dynasty": "唐",
        "collection_info": null
    },
    {
        "title": "襄阳舟夜",
        "author": "白居易",
        "content": "下马襄阳郭，移舟汉阴驿。\n秋风截江起，寒浪连天白。\n本是多愁人，復此风波夕。",
        "dynasty": "唐",
        "collection_info": null
    },
    {
        "title": "江夜舟行",
        "author": "白居易",
        "content": "烟澹月蒙蒙，舟行夜色中。\n江铺满槽水，帆展半樯风。\n叫曙嗸嗸鴈，啼秋唧唧虫。\n只应催北客，早作白鬚翁。",
        "dynasty": "唐",
        "collection_info": null
    },
    {
        "title": "红藤杖",
        "author": "白居易",
        "content": "交亲过浐别，车马到江迴。\n唯有红藤杖，相随万里来。",
        "dynasty": "唐",
        "collection_info": null
    },
    {
        "title": "江上吟元八绝句",
        "author": "白居易",
        "content": "大江深处月明时，一夜吟君小律诗。\n应有水仙潜出听，飜将唱作步虚词。",
        "dynasty": "唐",
        "collection_info": null
    },
    {
        "title": "途中感秋",
        "author": "白居易",
        "content": "节物行摇落，年颜坐变衰。\n树初黄叶日，人欲白头时。\n乡国程程远，亲朋处处辞。\n唯残病与老，一步不相离。",
        "dynasty": "唐",
        "collection_info": null
    },
    {
        "title": "登郢州白雪楼",
        "author": "白居易",
        "content": "白雪楼中一望乡，青山蔟蔟水茫茫。\n朝来渡口逢京使，说道烟尘近洛阳。",
        "dynasty": "唐",
        "collection_info": null
    },
    {
        "title": "舟夜赠内",
        "author": "白居易",
        "content": "三声猨后垂乡泪，一叶舟中载病身。\n莫凭水窗南北望，月明月闇总愁人。",
        "dynasty": "唐",
        "collection_info": null
    },
    {
        "title": "逢旧",
        "author": "白居易",
        "content": "我梳白髮添新恨，君埽青蛾减旧容。\n应被傍人怪惆怅，少年离别老相逢。",
        "dynasty": "唐",
        "collection_info": null
    },
    {
        "title": "臼口阻风十日",
        "author": "白居易",
        "content": "洪涛白浪塞江津，处处邅迴事事迍。\n世上方为失途客，江头又作阻风人。\n鱼鰕遇雨腥盈鼻，蚊蚋和烟痒满身。\n老大光阴能几日，等闲臼口坐经旬。",
        "dynasty": "唐",
        "collection_info": null
    },
    {
        "title": "浦中夜泊",
        "author": "白居易",
        "content": "暗上江堤还独立，水风霜气夜棱棱。\n回看深浦停舟处，芦荻花中一点灯。",
        "dynasty": "唐",
        "collection_info": null
    },
    {
        "title": "卢侍御与崔评事为予于黄鹤楼置宴宴罢同望",
        "author": "白居易",
        "content": "江边黄鹤古时楼，劳置华筵待我游。\n楚思淼茫云水冷，商声清脆管弦秋。\n白花浪溅头陀寺，红叶林笼鹦鹉洲。\n总是平生未行处，醉来堪赏醒堪愁。",
        "dynasty": "唐",
        "collection_info": null
    },
    {
        "title": "舟中读元九诗",
        "author": "白居易",
        "content": "把君诗卷灯前读，诗尽灯残天未明。\n眼痛灭灯犹闇坐，逆风吹浪打船声。",
        "dynasty": "唐",
        "collection_info": null
    },
    {
        "title": "舟行阻风寄李十一舍人",
        "author": "白居易",
        "content": "扁舟厌泊烟波上，轻策闲寻浦屿间。\n虎蹋青泥稠似印，风吹白浪大于山。\n且愁江郡何时到，敢望京都几岁还。\n今日料君朝退后，迎寒新酎暖开颜。",
        "dynasty": "唐",
        "collection_info": null
    },
    {
        "title": "雨中题衰柳",
        "author": "白居易",
        "content": "湿屈青条折，寒飘黄叶多。\n不知秋雨意，更遣欲如何。",
        "dynasty": "唐",
        "collection_info": null
    },
    {
        "title": "题王处士郊居",
        "author": "白居易",
        "content": "半依云渚半依山，爱此令人不欲还。\n负郭田园八九顷，向阳茅屋两三间。\n寒松纵老风标在，野鹤虽饥饮啄闲。\n一卧江村来早晚，着书盈帙鬓毛斑。",
        "dynasty": "唐",
        "collection_info": null
    },
    {
        "title": "岁晚旅望",
        "author": "白居易",
        "content": "朝来暮去星霜换，阴惨阳舒气序牵。\n万物秋霜能坏色，四时冬日最凋年。\n烟波半露新沙地，鸟雀羣飞欲雪天。\n向晚苍苍南北望，穷阴旅思两无边。",
        "dynasty": "唐",
        "collection_info": null
    },
    {
        "title": "晏坐闲吟",
        "author": "白居易",
        "content": "昔为京洛声华客，今作江湖潦倒翁。\n意气销磨羣动裏，形骸变化百年中。\n霜侵残鬓无多黑，酒伴衰颜只暂红。\n愿学禅门非想定，千愁万念一时空。",
        "dynasty": "唐",
        "collection_info": null
    },
    {
        "title": "题李山人",
        "author": "白居易",
        "content": "厨无烟火室无妻，篱落萧条屋舍低。\n每日将何疗饥渴，井华云粉一刀圭。",
        "dynasty": "唐",
        "collection_info": null
    },
    {
        "title": "读庄子",
        "author": "白居易",
        "content": "去国辞家谪异方，中心自怪少忧伤。\n为寻庄子知归处，认得无何是本乡。",
        "dynasty": "唐",
        "collection_info": null
    },
    {
        "title": "江楼偶宴赠同座",
        "author": "白居易",
        "content": "南浦闲行罢，西楼小宴时。\n望湖凭槛久，待月放杯迟。\n江果尝卢橘，山歌听竹枝。\n相逢且同乐，何必旧相知。",
        "dynasty": "唐",
        "collection_info": null
    },
    {
        "title": "放言五首 一",
        "author": "白居易",
        "content": "朝真暮僞何人辨，古往今来底事无。\n但爱臧生能诈圣，可知宁子解佯愚。\n草萤有耀终非火，荷露虽团岂是珠。\n不取燔柴兼照乘，可怜光彩亦何殊。",
        "dynasty": "唐",
        "collection_info": null
    },
    {
        "title": "放言五首 二",
        "author": "白居易",
        "content": "世途倚伏都无定，尘网牵缠卒未休。\n祸福回还车转毂，荣枯反覆手藏钩。\n龟灵未免刳肠患，马失应无折足忧。\n不信君看弈棊者，输赢须待局终头。",
        "dynasty": "唐",
        "collection_info": null
    },
    {
        "title": "放言五首 三",
        "author": "白居易",
        "content": "赠君一法决狐疑，不用钻龟与祝蓍。\n试玉要烧三日满，辨材须待七年期。\n周公恐惧流言后，王莽谦恭未篡时。\n向使当初身便死，一生真僞復谁知。",
        "dynasty": "唐",
        "collection_info": null
    },
    {
        "title": "放言五首 四",
        "author": "白居易",
        "content": "谁家第宅成还破，何处亲宾哭復歌。\n昨日屋头堪炙手，今朝门外好张罗。\n北邙未省留闲地，东海何曾有定波。\n莫笑贱贫夸富贵，共成枯骨两如何。",
        "dynasty": "唐",
        "collection_info": null
    },
    {
        "title": "放言五首 五",
        "author": "白居易",
        "content": "泰山不要欺毫末，颜子无心羡老彭。\n松树千年终是朽，槿花一日自为荣。\n何须恋世常忧死，亦莫嫌身漫厌生。\n生去死来都是幻，幻人哀乐繫何情。",
        "dynasty": "唐",
        "collection_info": null
    },
    {
        "title": "岁暮道情二首 一",
        "author": "白居易",
        "content": "壮日苦曾惊岁月，长年都不惜光阴。\n为学空门平等法，先齐老少死生心。",
        "dynasty": "唐",
        "collection_info": null
    },
    {
        "title": "岁暮道情二首 二",
        "author": "白居易",
        "content": "半故青衫半白头，雪风吹面上江楼。\n禅功自见无人觉，合是愁时亦不愁。",
        "dynasty": "唐",
        "collection_info": null
    },
    {
        "title": "读李杜诗集因题卷后",
        "author": "白居易",
        "content": "翰林江左日，员外劒南时。\n不得高官职，仍逢苦乱离。\n暮年逋客恨，浮世谪仙悲。\n吟咏留千古，声名动四夷。\n文场供秀句，乐府待新词。\n天意君须会，人间要好诗。",
        "dynasty": "唐",
        "collection_info": null
    },
    {
        "title": "强酒",
        "author": "白居易",
        "content": "若不坐禅销妄想，即须行醉放狂歌。\n不然秋月春风夜，争那闲思往事何。",
        "dynasty": "唐",
        "collection_info": null
    },
    {
        "title": "独树浦雨夜寄李六郎中",
        "author": "白居易",
        "content": "忽忆两家同里巷，何曾一处不追随。\n闲游预算分朝日，静语多同待漏时。\n花下放狂衝黑饮，灯前起坐彻明棊。\n可知风雨孤舟夜，芦苇丛中作此诗。",
        "dynasty": "唐",
        "collection_info": null
    },
    {
        "title": "听崔七妓人筝",
        "author": "白居易",
        "content": "花脸云鬟坐玉楼，十三弦裏一时愁。\n凭君向道休弹去，白尽江州司马头。",
        "dynasty": "唐",
        "collection_info": null
    },
    {
        "title": "望江州",
        "author": "白居易",
        "content": "江迴望见双华表，知是浔阳西郭门。\n犹去孤舟三四里，水烟沙雨欲黄昏。",
        "dynasty": "唐",
        "collection_info": null
    },
    {
        "title": "初到江州",
        "author": "白居易",
        "content": "浔阳欲到思无穷，庾亮楼南湓口东。\n树木凋疎山雨后，人家低湿水烟中。\n菰蒋餧马行无力，芦荻编房卧有风。\n遥见朱轮来出郭，相迎劳动使君公。",
        "dynasty": "唐",
        "collection_info": null
    },
    {
        "title": "醉后题李马二妓",
        "author": "白居易",
        "content": "行摇云髻花钿节，应似霓裳趁管弦。\n艳动舞帬浑是火，愁凝歌黛欲生烟。\n有风纵道能迴雪，无水何由忽吐莲。\n疑是两般心未决，雨中神女月中仙。",
        "dynasty": "唐",
        "collection_info": null
    },
    {
        "title": "卢侍御小妓乞诗座上留赠",
        "author": "白居易",
        "content": "郁金香汗裛歌巾，山石榴花染舞帬。\n好似文君还对酒，胜于神女不归云。\n梦中那及觉时见，宋玉荆王应羡君。",
        "dynasty": "唐",
        "collection_info": null
    },
    {
        "title": "东南行一百韵寄通州元九侍御澧州李十一舍人果州崔二十二使君开州韦大员外庾三十二补阙杜十四拾遗李二十助教员外窦七校书",
        "author": "白居易",
        "content": "南去经三楚，东来过五湖。\n山头看候馆，水面问征途。\n地远穷江界，天低极海隅。\n飘零同落叶，浩荡似乘桴。\n渐觉乡原异，深知土产殊。\n夷音语嘲异常，蛮态笑睢盱。\n水市通阛阓，烟村混舳舻。\n吏征渔户税，人纳火田租。\n亥日饶鰕蟹，寅年足虎貙。\n成人男作丱，事鬼女为巫。\n楼闇攒倡妇，堤长簇贩夫。\n夜船论铺赁，春酒断缾酤。\n见果皆卢橘，闻禽悉鹧鸪。\n山歌猨独叫，野哭鸟相呼。\n岭徼云成栈，江郊水当郛。\n月移翘柱鹤，风泛飐樯乌。\n鳌碍潮无信，蛟惊浪不虞。\n鼍鸣江擂鼓，蜃气海浮图。\n树裂山魈穴，沙含水弩枢。\n喘牛犂紫芋，羸马放青菰。\n绣面谁家婢，鵶头几岁奴。\n泥中采菱芡，烧后拾樵苏。\n鼎腻愁烹鼈，盘腥厌脍鲈。\n钟仪徒恋楚，张翰浪思吴。\n气序凉还热，光阴旦復晡。\n身方逐萍梗，年欲近桑榆。\n渭北田园废，江西岁月徂。\n忆归恆惨澹，怀旧忽踟蹰。\n自念咸秦客，尝为邹鲁儒。\n蕴藏经国术，轻弃度关繻。\n赋力凌鹦鹉，词锋敌辘轳。\n战文重掉鞅，射策一弯弧。\n崔杜鞭齐下，元韦辔并驱。\n名声逼扬马，交分过萧朱。\n世务轻摩揣，周行窃觊觎。\n风云皆会合，雨露各霑濡。\n共遇升平代，偏惭固陋躯。\n承明连夜直，建礼拂晨趋。\n美服颁王府，珍羞降御厨。\n议高通白虎，谏切伏青蒲。\n柏殿行陪宴，花楼走看酺。\n神旗张鸟兽，天籁动笙芋。\n戈劒星芒耀，鱼龙电策驱。\n定场排越伎，促坐进吴歈。\n缥缈疑仙乐，婵娟胜画图。\n歌鬟低翠羽，舞汗堕红珠。\n别选闲游伴，潜招小饮徒。\n一杯愁已破，三醆气弥麤。\n輭美仇家酒，幽闲葛氏姝。\n十千方得斗，二八正当垆。\n论笑杓胡律，谈怜巩嗫嚅。\n李酣犹短窦，庾醉更蔫迂。\n鞍马呼教住，骰盘喝遣输。\n长驱波卷白，连掷采成卢。\n筹幷频逃席，觥严列置盂。\n满巵那可灌，颓玉不胜扶。\n入视中枢草，归乘内廐驹。\n醉曾衝宰相，骄不揖金吾。\n日近恩虽重，云高势却孤。\n飜身落霄汉，失脚倒泥涂。\n博望移门籍，浔阳佐郡符。\n时情变寒暑，世利算锱铢。\n即日辞双阙，明朝别九衢。\n播迁分郡国，次第出京都。\n秦岭驰三驿，商山上二邘。\n岘阳亭寂莫，夏口路崎岖。\n大道全生棘，中丁尽执殳。\n江关未撤警，淮寇尚稽诛。\n林对东西寺，山分大小姑。\n庐峰莲刻削，湓浦带萦纡。\n九派吞青草，孤城覆绿芜。\n黄昏钟寂寂，清晓角呜呜。\n春色辞门柳，秋声到井梧。\n残芳悲鶗鴂，暮节感茱萸。\n蘂坼金英菊，花飘雪片芦。\n波红日斜没，沙白月平铺。\n几见林抽笋，频惊燕引雏。\n岁华何倏忽，年少不须臾。\n眇默思千古，苍茫想八区。\n孔穷缘底事，颜夭有何辜。\n龙智犹经醢，龟灵未免刳。\n穷通应已定，圣哲不能逾。\n况我身谋拙，逢他厄运拘。\n漂流随大海，锤锻任洪鑪。\n险阻尝之矣，栖迟命也夫。\n沈冥消意气，穷饿耗肌肤。\n防瘴和残药，迎寒补旧襦。\n书床鸣蟋蟀，琴匣网蜘蛛。\n贫室如悬盘，端忧剧守株。\n时遭人指点，数被鬼揶揄。\n兀兀都疑梦，昏昏半是愚。\n女惊朝不起，妻怪夜长吁。\n万里抛朋侣，三年隔友于。\n自然悲聚散，不是恨荣枯。\n去夏微之疟，今春席八殂。\n天涯书达否，泉下哭知无。\n谩写诗盈卷，空盛酒满壶。\n只添新怅望，岂復旧欢娱。\n壮志因愁减，衰容与病俱。\n相逢应不识，满颔白髭鬚。",
        "dynasty": "唐",
        "collection_info": null
    },
    {
        "title": "谪居",
        "author": "白居易",
        "content": "面瘦头斑四十四，远谪江州为郡史。\n逢时弃置从不才，未老衰羸为何事。\n火烧寒涧松为烬，霜降春林花委地。\n遭时荣悴一时间，岂是昭昭上天意。",
        "dynasty": "唐",
        "collection_info": null
    },
    {
        "title": "初到江州寄翰林张李杜三学士",
        "author": "白居易",
        "content": "早攀霄汉上天衢，晚落风波委世途。\n雨露施恩无厚薄，蓬蒿随分有荣枯。\n伤禽侧翅惊弓箭，老妇低颜事舅姑。\n碧落三仙曾识面，年深记得姓名无。",
        "dynasty": "唐",
        "collection_info": null
    },
    {
        "title": "庾楼晓望",
        "author": "白居易",
        "content": "独凭朱槛立凌晨，山色初明水色新。\n竹雾晓笼衔岭月，苹风暖送过江春。\n子城阴处犹残雪，衙鼓声前未有尘。\n三百年来庾楼上，曾经多少望乡人。",
        "dynasty": "唐",
        "collection_info": null
    },
    {
        "title": "宿西林寺",
        "author": "白居易",
        "content": "木落天晴山翠开，爱山骑马入山来。\n心知不及柴桑令，一宿西林便却回。",
        "dynasty": "唐",
        "collection_info": null
    },
    {
        "title": "江楼宴别",
        "author": "白居易",
        "content": "楼中别曲催离酌，灯下红裙间绿袍。\n缥缈楚风罗绮薄，铮鏦越调管弦高。\n寒流带月澄如镜，夕吹和霜利似刀。\n尊酒未空欢未尽，舞腰歌袖莫辞劳。",
        "dynasty": "唐",
        "collection_info": null
    },
    {
        "title": "题山石榴花",
        "author": "白居易",
        "content": "一丛千朵压阑干，翦碎红绡却作团。\n风袅舞腰香不尽，露销妆脸泪新干。\n蔷薇带刺攀应懒，菡萏生泥玩亦难。\n争及此花檐户下，任人采弄尽人看。",
        "dynasty": "唐",
        "collection_info": null
    },
    {
        "title": "代春赠",
        "author": "白居易",
        "content": "山吐晴岚水放光，辛夷花白柳梢黄。\n但知莫作江西意，风景何曾异帝乡。",
        "dynasty": "唐",
        "collection_info": null
    },
    {
        "title": "荅春",
        "author": "白居易",
        "content": "草烟低重水花明，从道风光似帝京。\n其奈山猨江上叫，故乡无此断肠声。",
        "dynasty": "唐",
        "collection_info": null
    },
    {
        "title": "樱桃花下叹白髮",
        "author": "白居易",
        "content": "逐处花皆好，随年貌自衰。\n红樱满眼日，白髮半头时。\n倚树无言久，攀条欲放迟。\n临风两堪叹，如雪復如丝。",
        "dynasty": "唐",
        "collection_info": null
    },
    {
        "title": "惜落花赠崔二十四",
        "author": "白居易",
        "content": "漠漠纷纷不奈何，狂风急雨两相和。\n晚来怅望君知否，枝上稀疎地上多。",
        "dynasty": "唐",
        "collection_info": null
    },
    {
        "title": "移山樱桃",
        "author": "白居易",
        "content": "亦知官舍非吾宅，且斸山樱满院栽。\n上佐近来多五考，少应四度见花开。",
        "dynasty": "唐",
        "collection_info": null
    },
    {
        "title": "官舍闲题",
        "author": "白居易",
        "content": "职散优闲地，身慵老大时。\n送春唯有酒，销日不过棊。\n禄米麞牙稻，园蔬鸭脚葵。\n饱餐仍晏起，余暇弄龟儿。",
        "dynasty": "唐",
        "collection_info": null
    },
    {
        "title": "晚春登大云寺南楼赠常禅师",
        "author": "白居易",
        "content": "花尽头新白，登楼意若何。\n岁时春日少，世界苦人多。\n愁醉非因酒，悲吟不是歌。\n求师治此病，唯劝读楞伽。",
        "dynasty": "唐",
        "collection_info": null
    },
    {
        "title": "北楼送客归上都",
        "author": "白居易",
        "content": "凭高眺远一悽悽，却下朱阑即解携。\n京路人归天直北，江楼客散日平西。\n长津欲度迴渡尾，残酒重倾簇马蹄。\n不独别君须强饮，穷愁自要醉如泥。",
        "dynasty": "唐",
        "collection_info": null
    },
    {
        "title": "北亭招客",
        "author": "白居易",
        "content": "疎散郡丞同野客，幽闲官舍抵山家。\n春风北户千茎竹，晚日东园一树花。\n小醆吹醅尝冷酒，深炉敲火炙新茶。\n能来近日观棊否，太守知慵放晚衙。",
        "dynasty": "唐",
        "collection_info": null
    },
    {
        "title": "宿西林寺早赴东林满上人之会因寄崔二十二员外",
        "author": "白居易",
        "content": "谪辞魏阙鹓鸾隔，老入庐山麋鹿随。\n薄暮萧条投寺宿，凌晨清净与僧期。\n双林我起闻钟后，隻日君趋入阁时。\n鹏鷃高低分皆定，莫劳心力远相思。",
        "dynasty": "唐",
        "collection_info": null
    },
    {
        "title": "游宝称寺",
        "author": "白居易",
        "content": "竹寺初晴日，花塘欲晓春。\n野猨疑弄客，山鸟似呼人。\n酒嫩倾金液，茶新碾玉尘。\n可怜幽静地，堪寄老慵身。",
        "dynasty": "唐",
        "collection_info": null
    },
    {
        "title": "早春闻提壶鸟因题邻家",
        "author": "白居易",
        "content": "厌听秋猨催下泪，喜闻春鸟劝提壶。\n谁家红树先花发，何处青楼有酒酤。\n进士麄豪寻静尽，拾遗风采近都无。\n欲期明日东邻醉，变作腾腾一俗夫。",
        "dynasty": "唐",
        "collection_info": null
    },
    {
        "title": "见紫薇花忆微之",
        "author": "白居易",
        "content": "一丛暗澹将何比，浅碧笼帬衬紫巾。\n除却微之见应爱，人间少有别花人。",
        "dynasty": "唐",
        "collection_info": null
    },
    {
        "title": "蔷薇花一丛独死不知其故因有是篇",
        "author": "白居易",
        "content": "柯条未尝损，根蕟不曾移。\n同类今齐茂，孤芳忽独萎。\n仍怜委地日，正是带花时。\n碎碧初凋叶，燋红尚恋枝。\n干坤无厚薄，草木自荣衰。\n欲问因何事，春风亦不知。",
        "dynasty": "唐",
        "collection_info": null
    },
    {
        "title": "湖亭望水",
        "author": "白居易",
        "content": "久雨南湖涨，新晴北客过。\n日沈红有影，风定绿无波。\n岸没闾阎少，滩平船舫多。\n可怜心赏处，其奈独游何。",
        "dynasty": "唐",
        "collection_info": null
    },
    {
        "title": "闲游",
        "author": "白居易",
        "content": "外事因慵废，中怀与静期。\n寻泉上山远，看笋出林迟。\n白石磨樵斧，青竿理钓丝。\n澄清深浅好，最爱夕阳时。",
        "dynasty": "唐",
        "collection_info": null
    },
    {
        "title": "忆微之伤仲远",
        "author": "白居易",
        "content": "幽独辞羣久，漂流去国赊。\n只将琴作伴，唯以酒为家。\n感逝因看水，伤离为见花。\n李三埋地底，元九谪天涯。\n举眼青云远，回头白日斜。\n可能胜贾谊，犹自滞长沙。",
        "dynasty": "唐",
        "collection_info": null
    },
    {
        "title": "过郑处士",
        "author": "白居易",
        "content": "闻道移居村坞间，竹林多处独开关。\n故来不是求他事，暂借南亭一望山。",
        "dynasty": "唐",
        "collection_info": null
    },
    {
        "title": "霖雨苦多江湖暴涨块然独望因题北亭",
        "author": "白居易",
        "content": "自作浔阳客，无如苦雨何。\n阴昏晴日少，闲闷睡时多。\n湖阔将天合，云低与水和。\n篱根舟子语，巷口钓人歌。\n雾岛沈黄气，风帆蹙白波。\n门前车马道，一宿变江河。",
        "dynasty": "唐",
        "collection_info": null
    },
    {
        "title": "春末夏初闲游江郭二首 一",
        "author": "白居易",
        "content": "闲出乘轻屐，徐行蹋輭沙。\n观鱼傍湓浦，看竹入杨家。\n林迸穿篱笋，藤飘落水花。\n雨埋钓舟小，风扬酒旗斜。\n嫩剥青菱角，浓煎白茗芽。\n淹留不知夕，城树欲栖鸦。",
        "dynasty": "唐",
        "collection_info": null
    },
    {
        "title": "春末夏初闲游江郭二首 二",
        "author": "白居易",
        "content": "柳影繁初合，莺声涩渐稀。\n早梅迎夏结，残絮送春飞。\n西日韶光尽，南风暑气微。\n展张新小簟，熨帖旧生衣。\n绿蚁杯香嫩，红丝脍缕肥。\n故园无此味，何必苦思归。",
        "dynasty": "唐",
        "collection_info": null
    },
    {
        "title": "红藤杖",
        "author": "白居易",
        "content": "南诏红藤杖，西江白首人。\n时时携步月，处处把寻春。\n劲健孤茎直，疎圆六节匀。\n火山生处远，泸水洗来新。\n粗细纔盈手，高低仅过身。\n天边望乡客，何日拄归秦。",
        "dynasty": "唐",
        "collection_info": null
    },
    {
        "title": "风雨中寻李十一因题船上",
        "author": "白居易",
        "content": "匹马来郊外，扁舟在水滨。\n可怜衝雨客，来访阻风人。\n小榼酤清醑，行厨煮白鳞。\n停杯看柳色，各忆故园春。",
        "dynasty": "唐",
        "collection_info": null
    },
    {
        "title": "题庐山山下汤泉",
        "author": "白居易",
        "content": "一眼汤泉流向东，浸泥浇草暖无功。\n骊山温水因何事，流入金铺玉甃中。",
        "dynasty": "唐",
        "collection_info": null
    },
    {
        "title": "寄蕲州簟与元九因题六韵",
        "author": "白居易",
        "content": "笛竹出蕲春，霜刀劈翠筠。\n织成双锁簟，寄与独眠人。\n卷作筒中信，舒为席上珍。\n滑如铺薤叶，冷似卧龙鳞。\n清润宜乘露，鲜华不受尘。\n通州炎瘴地，此物最关身。",
        "dynasty": "唐",
        "collection_info": null
    },
    {
        "title": "秋热",
        "author": "白居易",
        "content": "西江风候接南威，暑气常多秋气微。\n犹道江州最凉冷，至今九月着生衣。",
        "dynasty": "唐",
        "collection_info": null
    },
    {
        "title": "题元八溪居",
        "author": "白居易",
        "content": "溪岚漠漠树重重，水槛山窗次第逢。\n晚叶尚开红踯躅，秋芳初结白芙蓉。\n声来枕上千年鹤，影落杯中五老峰。\n更媿殷勤留客意，鱼鲜饭细酒香浓。",
        "dynasty": "唐",
        "collection_info": null
    },
    {
        "title": "晚出西郊",
        "author": "白居易",
        "content": "散吏闲如客，贫州冷似村。\n早凉湖北岸，残照郭西门。\n懒镊从鬚白，休治任眼昏。\n老来何所用，少兴不多言。",
        "dynasty": "唐",
        "collection_info": null
    },
    {
        "title": "阶下莲",
        "author": "白居易",
        "content": "叶展影飜当砌月，花开香散入帘风。\n不如种在天池上，犹胜生于野水中。",
        "dynasty": "唐",
        "collection_info": null
    },
    {
        "title": "端居咏怀",
        "author": "白居易",
        "content": "贾生俟罪心相似，张翰思归事不如。\n斜日早知惊鵩鸟，秋风悔不忆鲈鱼。\n胷襟曾贮匡时策，怀袖犹残谏猎书。\n从此万缘都摆落，欲携妻子买山居。",
        "dynasty": "唐",
        "collection_info": null
    },
    {
        "title": "夜宿江浦闻元八改官因寄此什",
        "author": "白居易",
        "content": "君游丹陛已三迁，我泛沧浪欲二年。\n劒佩晓趋双凤阙，烟波夜宿一渔船。\n交亲尽在青云上，乡国遥抛白日边。\n若报生涯应笑杀，结茅栽芋种畬田。",
        "dynasty": "唐",
        "collection_info": null
    },
    {
        "title": "百花亭",
        "author": "白居易",
        "content": "朱槛在空虚，凉风八月初。\n山形如岘首，江色似桐庐。\n佛寺乘船入，人家枕水居。\n高亭仍有月，今夜宿何如。",
        "dynasty": "唐",
        "collection_info": null
    },
    {
        "title": "江楼早秋",
        "author": "白居易",
        "content": "南国虽多热，秋来亦不迟。\n湖光朝霁后，竹气晚凉时。\n楼阁宜佳客，江山入好诗。\n清风水苹叶，白露木兰枝。\n欲作云泉计，须营伏腊资。\n匡庐一步地，官满更何之。",
        "dynasty": "唐",
        "collection_info": null
    },
    {
        "title": "送客之湖南",
        "author": "白居易",
        "content": "年年渐见南方物，事事堪伤北客情。\n山鬼趫跳唯一足，峡猿哀怨过三声。\n帆开青草湖中去，衣湿黄梅雨裏行。\n别后双鱼难定寄，近来潮不到湓城。",
        "dynasty": "唐",
        "collection_info": null
    },
    {
        "title": "百花亭晚望夜归",
        "author": "白居易",
        "content": "百花亭上晚裴回，云影阴晴掩復开。\n日色悠扬暎山尽，雨声萧飒渡江来。\n鬓毛遇病双如雪，心绪逢秋一似灰。\n向夜欲归愁未了，满湖明月小船迴。",
        "dynasty": "唐",
        "collection_info": null
    },
    {
        "title": "西楼",
        "author": "白居易",
        "content": "小郡大江边，危楼夕照前。\n青芜卑湿地，白露泬寥天。\n乡国此时阻，家书何处传？\n仍闻陈蔡戍，转战已三年。",
        "dynasty": "唐",
        "collection_info": null
    },
    {
        "title": "寻李道士山居兼呈元明府",
        "author": "白居易",
        "content": "尽日行还歇，迟迟独上山。\n攀藤老筋力，照水病容颜。\n陶巷招居住，茅家许往还。\n饱谙荣辱事，无意恋人间。",
        "dynasty": "唐",
        "collection_info": null
    },
    {
        "title": "四十五",
        "author": "白居易",
        "content": "行年四十五，两鬓半苍苍。\n清瘦诗成癖，粗豪酒放狂。\n老来尤委命，安处即为乡。\n或拟庐山下，来春结草堂。",
        "dynasty": "唐",
        "collection_info": null
    },
    {
        "title": "寄李相公崔侍郎钱舍人",
        "author": "白居易",
        "content": "曾陪鹤驭两三仙，亲侍龙舆四五年。\n天上欢华春有限，世间漂泊海无边。\n荣枯事过都成梦，忧喜心忘便是禅。\n官满更归何处去，香炉峰在宅门前。",
        "dynasty": "唐",
        "collection_info": null
    },
    {
        "title": "厅前桂",
        "author": "白居易",
        "content": "天台岭上凌霜树，司马厅前委地丛。\n一种不生明月裏，山中犹校胜尘中。",
        "dynasty": "唐",
        "collection_info": null
    },
    {
        "title": "寻王道士药堂因有题赠",
        "author": "白居易",
        "content": "行行觅路缘松峤，步步寻花到杏坛。\n白石先生小有洞，黄芽姹女大还丹。\n常悲东郭千家冢，欲乞西山五色丸。\n但恐长生须有籍，仙台试为检名看。",
        "dynasty": "唐",
        "collection_info": null
    },
    {
        "title": "秋晚",
        "author": "白居易",
        "content": "篱菊花稀砌桐落，树阴离离日色薄。\n单幕疎帘贫寂莫，凉风冷露秋萧索。\n光阴流转忽已晚，颜色凋残不如昨。\n莱妻卧病月明时，不捣寒衣空捣药。",
        "dynasty": "唐",
        "collection_info": null
    },
    {
        "title": "南浦岁暮对酒送王十五归京",
        "author": "白居易",
        "content": "腊后冰生覆湓水，夜来云闇失庐山。\n风飘细雪落如米，索索萧萧芦苇间。\n此地二年留我住，今朝一酌送君还。\n相看渐老无过醉，聚散穷通总是闲。",
        "dynasty": "唐",
        "collection_info": null
    },
    {
        "title": "除夜",
        "author": "白居易",
        "content": "薄晚支颐坐，中宵枕臂眠。\n一从身去国，再见日周天。\n老度江南岁，春抛渭北田。\n浔阳来早晚，明日是三年。",
        "dynasty": "唐",
        "collection_info": null
    },
    {
        "title": "闻李十一出牧澧州崔二十二出牧果州因寄绝句",
        "author": "白居易",
        "content": "平生相见即眉开，静念无如李与崔。\n各是天涯为刺史，缘何不觅九江来。",
        "dynasty": "唐",
        "collection_info": null
    },
    {
        "title": "元和十三年淮寇未平诏停岁仗愤然有感率尔成章",
        "author": "白居易",
        "content": "闻停岁仗轸皇情，应为淮西寇未平。\n不分气从歌裏发，无明心向酒中生。\n愚计忽思飞短檄，狂心便欲请长缨。\n从来妄动多如此，自笑何曾得事成。",
        "dynasty": "唐",
        "collection_info": null
    },
    {
        "title": "庾楼新岁",
        "author": "白居易",
        "content": "岁时销旅貌，风景触乡愁。\n牢落江湖意，新年上庾楼。",
        "dynasty": "唐",
        "collection_info": null
    },
    {
        "title": "上香炉峰",
        "author": "白居易",
        "content": "倚石攀箩歇病身，青笻竹仗白纱巾。\n他时画出庐山障，便是香炉峰上人。",
        "dynasty": "唐",
        "collection_info": null
    },
    {
        "title": "忆微之",
        "author": "白居易",
        "content": "与君何日出屯蒙，鱼恋江湖鸟厌笼。\n分手各抛沧海畔，折腰俱老绿衫中。\n三年隔阔音尘断，两地飘零气味同。\n又被新年劝相忆，柳条黄輭欲春风。",
        "dynasty": "唐",
        "collection_info": null
    },
    {
        "title": "雨夜赠元十八",
        "author": "白居易",
        "content": "卑湿沙头宅，连阴雨夜天。\n共听檐溜滴，心事两悠然。\n把酒循环饮，移床曲尺眠。\n莫言非故旧，相识已三年。",
        "dynasty": "唐",
        "collection_info": null
    },
    {
        "title": "寒食江畔",
        "author": "白居易",
        "content": "草香沙暖水云晴，风景令人忆帝京。\n还似往年春气味，不宜今日病心情。\n闻莺树下沈吟立，信马江头取次行。\n忽见紫桐花怅望，下邽明日是清明。",
        "dynasty": "唐",
        "collection_info": null
    },
    {
        "title": "三月三日登庾楼寄庾三十二",
        "author": "白居易",
        "content": "三日欢游辞曲水，二年愁卧在长沙。\n每登高处长相忆，何况兹楼属庾家。",
        "dynasty": "唐",
        "collection_info": null
    },
    {
        "title": "闻李六景俭自河东令授唐邓行军司马以诗贺之",
        "author": "白居易",
        "content": "谁能淮上静风波，闻道河东应此科。\n不独文词供奏记，定将谈笑解兵戈。\n泥埋劒戟终难久，水借蛟龙可在多。\n四十着绯军司马，男儿官职未蹉跎。",
        "dynasty": "唐",
        "collection_info": null
    },
    {
        "title": "石榴树",
        "author": "白居易",
        "content": "可怜颜色好阴凉，叶翦红笺花扑霜。\n伞盖低垂金翡翠，熏笼乱搭绣衣裳。\n春芽细炷千灯燄，夏蘂浓焚百[和]香。\n见说上林无此树，只教桃柳占年芳。",
        "dynasty": "唐",
        "collection_info": null
    },
    {
        "title": "大林寺桃花",
        "author": "白居易",
        "content": "人间四月芳菲尽，山寺桃花始盛开。\n长恨春归无觅处，不知转入此中来。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "自从委顺任浮沈，渐觉年多功用深。\n面上减除忧喜色，胷中消尽是非心。\n妻儿不问唯耽酒，冠盖皆慵只抱琴。\n长笑灵均不知命，江蓠丛畔苦悲吟。",
        "dynasty": "唐",
        "collection_info": null
    },
    {
        "title": "早发楚城驿",
        "author": "白居易",
        "content": "雨过尘埃灭，沿江道径平。\n月乘残夜出，人趁早凉行。\n寂历闲吟动，冥蒙暗思生。\n荷塘飜露气，稻垄泻泉声。\n宿犬闻铃起，栖禽见火惊。\n昽昽烟树色，十里始天明。",
        "dynasty": "唐",
        "collection_info": null
    },
    {
        "title": "箬岘东池",
        "author": "白居易",
        "content": "箬岘亭东有小池，早荷新荇绿参差。\n中宵把火行人发，惊起双栖白鹭鸶。",
        "dynasty": "唐",
        "collection_info": null
    },
    {
        "title": "建昌江",
        "author": "白居易",
        "content": "建昌江水县门前，立马教人唤渡船。\n忽似往年归蔡渡，草风沙雨渭河边。",
        "dynasty": "唐",
        "collection_info": null
    },
    {
        "title": "哭从弟",
        "author": "白居易",
        "content": "伤心一尉便终身，叔母年高新妇贫。\n一片绿衫消不得，腰金拖紫是何人。",
        "dynasty": "唐",
        "collection_info": null
    },
    {
        "title": "香炉峰下新卜山居草堂初成偶题东壁",
        "author": "白居易",
        "content": "五架三间新草堂，石阶桂柱竹编墙。\n南檐纳日冬天暖，北户迎风夏月凉。\n洒砌飞泉纔有点，拂窗斜竹不成行。\n来春更葺东厢屋，纸阁芦帘着孟光。",
        "dynasty": "唐",
        "collection_info": null
    },
    {
        "title": "重题 一",
        "author": "白居易",
        "content": "喜入山林初息影，厌趋朝市久劳生。\n早年薄有烟霞志，岁晚深谙世俗情。\n已许虎溪云裏卧，不争龙尾道前行。\n从兹耳界应清净，免见啾啾毁誉声。",
        "dynasty": "唐",
        "collection_info": null
    },
    {
        "title": "重题 二",
        "author": "白居易",
        "content": "长松树下小溪头，班鹿胎巾白布裘。\n药圃茶园为产业，野麋林鹤是交游。\n云生涧户衣裳润，岚隐山厨火烛幽。\n最爱一泉新引得，清泠屈曲绕阶流。",
        "dynasty": "唐",
        "collection_info": null
    },
    {
        "title": "重题 三",
        "author": "白居易",
        "content": "日高睡足犹慵起，小阁重衾不怕寒。\n遗爱寺钟欹枕听，香炉峰雪拨帘看。\n匡庐便是逃名地，司马仍为送老官。\n心泰身宁是归处，故乡何独在长安。",
        "dynasty": "唐",
        "collection_info": null
    },
    {
        "title": "重题 四",
        "author": "白居易",
        "content": "宦途自此心长别，世事从今口不言。\n岂止形骸同土木，兼将寿夭任干坤。\n胷中壮气犹须遣，身外浮荣何足论。\n还有一条遗恨事，高家门馆未酬恩。",
        "dynasty": "唐",
        "collection_info": null
    },
    {
        "title": "山中问月",
        "author": "白居易",
        "content": "为问长安月，谁教不相离。\n昔随飞盖处，今照入山时。\n借助秋怀旷，留连夜卧迟。\n如归旧乡国，似对好亲知。\n松下行为伴，溪头坐有期。\n千岩将万壑，无处不相随。",
        "dynasty": "唐",
        "collection_info": null
    },
    {
        "title": "正月十五日夜东林寺学禅偶怀蓝田杨主簿因呈智禅师",
        "author": "白居易",
        "content": "新年三五东林夕，星汉迢迢钟梵迟。\n花县当君行乐夜，松房是我坐禅时。\n忽看月满还相忆，始叹春来自不知。\n不觉定中微念起，明朝更问鴈门师。",
        "dynasty": "唐",
        "collection_info": null
    },
    {
        "title": "临水坐",
        "author": "白居易",
        "content": "昔为东掖垣中客，今作西方社内人。\n手把杨枝临水坐，闲思往事似前身。",
        "dynasty": "唐",
        "collection_info": null
    },
    {
        "title": "山居",
        "author": "白居易",
        "content": "山斋方独往，尘事莫相仍。\n蓝轝辞鞍马，缁徒换友朋。\n朝餐唯药菜，夜伴只纱灯。\n除却青衫在，其余便是僧。",
        "dynasty": "唐",
        "collection_info": null
    },
    {
        "title": "遗爱寺",
        "author": "白居易",
        "content": "弄日临溪坐，寻花绕寺行。\n时时闻鸟语，处处是泉声。",
        "dynasty": "唐",
        "collection_info": null
    },
    {
        "title": "山中与元九书因题书后",
        "author": "白居易",
        "content": "忆昔封书与君夜，金銮殿后欲明天。\n今夜封书在何处，庐山庵裏晚灯前。\n笼鸟槛猿俱未死，人间相见是何年。",
        "dynasty": "唐",
        "collection_info": null
    },
    {
        "title": "黄石岩下作",
        "author": "白居易",
        "content": "久别鹓鸾侣，深随鸟兽羣。\n教他远亲故，何处觅知闻？\n昔日青云意，今移向白云。",
        "dynasty": "唐",
        "collection_info": null
    },
    {
        "title": "戏赠李十三判官",
        "author": "白居易",
        "content": "垂鞭相送醉醺醺，遥见庐山指似君。\n想君初觉从军乐，未爱香炉峰上云。",
        "dynasty": "唐",
        "collection_info": null
    },
    {
        "title": "醉中戏赠郑使君",
        "author": "白居易",
        "content": "密座移红毯，酡颜照渌杯。\n双娥留且住，五马任先迴。\n醉耳歌催醒，愁眉笑引开。\n平生少年兴，临老暂重来。",
        "dynasty": "唐",
        "collection_info": null
    },
    {
        "title": "江亭夕望",
        "author": "白居易",
        "content": "凭高望远思悠哉，晚上江亭夜未迴。\n日欲没时红浪沸，月初生处白烟开。\n辞枝雪蘂将春去，满镊霜毛送老来。\n争敢三年作归计，心知不及贾生才。",
        "dynasty": "唐",
        "collection_info": null
    },
    {
        "title": "酬元员外三月三十日慈恩寺相忆见寄",
        "author": "白居易",
        "content": "怅望慈恩三月尽，紫桐花落鸟关关。\n诚知曲水春相忆，其奈长沙老未还。\n赤岭猨声催白首，黄茅瘴色换朱颜。\n谁言南国无霜雪，尽在愁人鬓髮间。",
        "dynasty": "唐",
        "collection_info": null
    },
    {
        "title": "偶然二首 一",
        "author": "白居易",
        "content": "楚怀邪乱灵均直，放弃合宜何恻恻。\n汉文明圣贾生贤，谪向长沙堪叹息。\n人事多端何足怪，天文至信犹差忒。\n月离于毕合滂沱，有时不雨何能测。",
        "dynasty": "唐",
        "collection_info": null
    },
    {
        "title": "偶然二首 二",
        "author": "白居易",
        "content": "火发城头鱼水裏，救火竭池鱼失水。\n乖龙藏在牛[领]中，雷击龙来牛枉死。\n人道蓍神龟骨灵，试卜鱼牛那至此。\n六十四卦七十钻，毕竟不能知所以。",
        "dynasty": "唐",
        "collection_info": null
    },
    {
        "title": "中秋月",
        "author": "白居易",
        "content": "万里清光不可思，添愁益恨绕天涯。\n谁人陇外久征戍，何处庭前新别离？\n失宠故姬归院夜，没蕃老将上楼时。\n照他几许人肠断，玉兔银蟾远不知。",
        "dynasty": "唐",
        "collection_info": null
    },
    {
        "title": "谢李六郎中寄新蜀茶",
        "author": "白居易",
        "content": "故情周匝向交亲，新茗分张及病身。\n红纸一封书后信，绿芽十片火前春。\n汤添勺水煎鱼眼，末下刀圭搅曲尘。\n不寄他人先寄我，应缘我是别茶人。",
        "dynasty": "唐",
        "collection_info": null
    },
    {
        "title": "携诸山客同上香炉峰遇雨而还霑濡狼籍互相笑谑题此解嘲",
        "author": "白居易",
        "content": "萧洒登山去，龙钟遇雨迴。\n磴危攀薜荔，石滑践莓苔。\n韤污君相谑，鞵穿我自咍。\n莫欺泥土脚，曾蹋玉阶来。",
        "dynasty": "唐",
        "collection_info": null
    },
    {
        "title": "彭蠡湖晚归",
        "author": "白居易",
        "content": "彭蠡湖天晚，桃花水气春。\n鸟飞千白点，日没半红轮。\n何必为迁客，无劳是病身。\n但来临此望，少有不愁人。",
        "dynasty": "唐",
        "collection_info": null
    },
    {
        "title": "酬赠李炼师见招",
        "author": "白居易",
        "content": "几年司谏直承明，今日求真礼上清。\n曾犯龙鳞容不死，欲骑鹤背觅长生。\n刘纲有妇仙同得，伯道无儿累更轻。\n若许移家相近住，便驱鸡犬上层城。",
        "dynasty": "唐",
        "collection_info": null
    },
    {
        "title": "西河雨夜送客",
        "author": "白居易",
        "content": "云黑雨翛翛，江昏水闇流。\n有风催解缆，无月伴登楼。\n酒罢无多兴，帆开不少留。\n唯看一点火，遥认是行舟。",
        "dynasty": "唐",
        "collection_info": null
    },
    {
        "title": "登西楼忆行简",
        "author": "白居易",
        "content": "每因楼上西南望，始觉人间道路长。\n碍日暮山青蔟蔟，漫天秋水白茫茫。\n风波不见三年面，书信难传万里肠。\n早晚东归来下峡，稳乘船舫过瞿唐。",
        "dynasty": "唐",
        "collection_info": null
    },
    {
        "title": "罗子",
        "author": "白居易",
        "content": "有女名罗子，生来纔两春。\n我今年已长，日夜二毛新。\n顾念娇啼面，思量老病身。\n直应头似雪，始得见成人。",
        "dynasty": "唐",
        "collection_info": null
    },
    {
        "title": "读僧灵彻诗",
        "author": "白居易",
        "content": "东林寺裏西廊下，石片镌题数首诗。\n言句怪来还校别，看名知是老汤师。",
        "dynasty": "唐",
        "collection_info": null
    },
    {
        "title": "听李士良琵琶",
        "author": "白居易",
        "content": "声似胡儿弹舌语，愁如塞月恨边云。\n闲人暂听犹眉敛，可使和蕃公主闻。",
        "dynasty": "唐",
        "collection_info": null
    },
    {
        "title": "昭君怨",
        "author": "白居易",
        "content": "明妃风貌最娉婷，合在椒房应四星。\n只得当年备宫掖，何曾专夜奉帏屏。\n见疎从道迷图画，知屈那教配虏庭。\n自是君恩薄如纸，不须一向恨丹青。",
        "dynasty": "唐",
        "collection_info": null
    },
    {
        "title": "闲吟",
        "author": "白居易",
        "content": "自从苦学空门法，销尽平生种种心。\n唯有诗魔降未得，每逢风月一闲吟。",
        "dynasty": "唐",
        "collection_info": null
    },
    {
        "title": "戏问山石榴",
        "author": "白居易",
        "content": "小树山榴近砌栽，半含红萼带花来。\n争知司马夫人妬，移到庭前便不开。",
        "dynasty": "唐",
        "collection_info": null
    },
    {
        "title": "编集拙诗成一十五卷因题卷末戏赠元九李二十",
        "author": "白居易",
        "content": "一篇长恨有风情，十首秦吟近正声。\n每被老元偷格律，苦教短李伏歌行。\n世间富贵应无分，身后文章合有名。\n莫怪气粗言语大，新排十五卷诗成。",
        "dynasty": "唐",
        "collection_info": null
    },
    {
        "title": "湖上闲望",
        "author": "白居易",
        "content": "藤花浪拂紫茸条，菰叶风飜绿剪刀。\n闲弄水芳生楚思，时时合眼咏离骚。",
        "dynasty": "唐",
        "collection_info": null
    },
    {
        "title": "江南谪居十韵",
        "author": "白居易",
        "content": "自哂沈冥客，曾为献纳臣。\n壮心徒许国，薄命不如人。\n纔展凌云翅，俄成失水鳞。\n葵枯犹向日，蓬断即辞春。\n泽畔长愁地，天边欲老身。\n萧条残活计，冷落旧交亲。\n草合门无径，烟消甑有尘。\n忧方知酒圣，贫始觉钱神。\n虎尾难容足，羊肠易覆轮。\n行藏与通塞，一切任陶钧。",
        "dynasty": "唐",
        "collection_info": null
    },
    {
        "title": "江楼夜吟元九律诗成三十韵",
        "author": "白居易",
        "content": "昨夜江楼上，吟君数十篇。\n词飘朱槛底，韵堕渌江前。\n清楚音谐律，精微思入玄。\n收将白雪丽，夺尽碧云妍。\n寸截金为句，双雕玉作联。\n八风凄间发，五彩烂相宣。\n冰扣声声冷，珠排字字圆。\n文头交比绣，筋骨软于绵。\n澒涌同波浪，铮鏦过管弦。\n醴泉流出地，钧乐下从天。\n神鬼闻如泣，鱼龙听似禅。\n星迴疑聚集，月落为留连。\n雁感无鸣者，猨愁亦悄然。\n交流迁客泪，停住贾人船。\n闇被歌姬乞，潜闻思妇传。\n斜行题粉壁，短卷写红笺。\n肉味经时忘，头风当日痊。\n老张知定伏，短李爱应颠。\n道屈才方振，身闲业始专。\n天教声烜赫，理合命迍邅。\n顾我文章劣，知他气力全。\n工夫虽共到，巧拙尚相悬。\n各有诗千首，俱抛海一边。\n白头吟处变，青眼望中穿。\n酬荅朝妨食，披寻夜废眠。\n老偿文债负，宿结字因缘。\n每叹陈夫子，常嗟李谪仙。\n名高折人爵，思苦减天年。\n不得当时遇，空令后代怜。\n相悲今若此，湓浦与通川。",
        "dynasty": "唐",
        "collection_info": null
    },
    {
        "title": "浔阳岁晚寄元八郎中庾三十二员外",
        "author": "白居易",
        "content": "阅水年将暮，烧金道未成。\n丹砂不肯死，白髮自须生。\n病肺惭杯满，衰颜忌镜明。\n春深旧乡梦，岁晚故交情。\n一别浮云散，双瞻列宿荣。\n螭头阶下立，龙尾道前行。\n封事频闻奏，除书数见名。\n虚怀事僚友，平步取公卿。\n漏尽鸡人报，朝迴幼女迎。\n可怜白司马，老大在湓城。",
        "dynasty": "唐",
        "collection_info": null
    },
    {
        "title": "元九以绿丝布白轻褣见寄制成衣服以诗报知",
        "author": "白居易",
        "content": "绿丝文布素轻褣，珍重京华手自封。\n贫友远劳君寄附，病妻亲为我裁缝。\n袴花白似秋云薄，衫色青于春草浓。\n欲着却休知不称，折腰无復旧形容。",
        "dynasty": "唐",
        "collection_info": null
    },
    {
        "title": "清明日送韦侍御贬虔州",
        "author": "白居易",
        "content": "寂寞清明日，萧条司马家。\n留饧和冷粥，出火煮新茶。\n欲别能无酒，相留亦有花。\n南迁更何处，此地已天涯。",
        "dynasty": "唐",
        "collection_info": null
    },
    {
        "title": "九江春望",
        "author": "白居易",
        "content": "淼茫积水非吾土，飘泊浮萍自我身。\n身外信缘为活计，眼前随事觅交亲。\n鑪烟岂异终南色，湓草宁殊渭北春。\n此地何妨便终老，譬如元是九江人。",
        "dynasty": "唐",
        "collection_info": null
    },
    {
        "title": "晚题东林寺双池",
        "author": "白居易",
        "content": "向晚双池好，初晴百物新。\n褭枝翻翠羽，溅水跃红鳞。\n萍泛同游子，莲开当丽人。\n临流一惆怅，还忆曲江春。",
        "dynasty": "唐",
        "collection_info": null
    },
    {
        "title": "赠内子",
        "author": "白居易",
        "content": "白髮长兴叹，青娥亦伴愁。\n寒衣补灯下，小女戏床头。\n闇澹屏帏故，凄凉枕席秋。\n贫中有等级，犹胜嫁黔娄。",
        "dynasty": "唐",
        "collection_info": null
    },
    {
        "title": "送客春游岭南二十韵",
        "author": "白居易",
        "content": "已讶游何远，仍嗟别太频。\n离容君蹙促，赠语我殷勤。\n迢遰天南面，苍茫海北漘。\n诃陵国分界，交趾郡为邻。\n蓊郁三光晦，温暾四气匀。\n阴晴变寒暑，昏晓错星辰。\n瘴地难为老，蛮陬不易驯。\n土民稀白首，洞主尽黄巾。\n战舰犹惊浪，戎车未息尘。\n红旗围卉服，紫绶裹文身。\n面苦桄榔裛，浆酸橄榄新。\n牙樯迎海舶，铜鼓赛江神。\n不冻贪泉暖，无霜毒草春。\n云烟蟒蛇气，刀劒鰐鱼鳞。\n路足羁栖客，官多谪逐臣。\n天黄生飓母，雨黑长枫人。\n迴使先传语，征轩早返轮。\n须防杯裏蛊，莫爱橐中珍。\n北与南殊俗，身将货孰亲。\n尝闻君子诫，忧道不忧贫。",
        "dynasty": "唐",
        "collection_info": null
    },
    {
        "title": "自题",
        "author": "白居易",
        "content": "功名宿昔人多许，宠辱斯须自不如。\n一旦失恩先左降，三年随例未量移。\n马头觅角生何日，石火敲光住几时。\n前事是身俱若此，空门不去欲何之。",
        "dynasty": "唐",
        "collection_info": null
    },
    {
        "title": "自悲",
        "author": "白居易",
        "content": "火宅煎熬地，霜松摧折身。\n因知羣动内，易死不过人。",
        "dynasty": "唐",
        "collection_info": null
    },
    {
        "title": "寻郭道士不遇",
        "author": "白居易",
        "content": "郡中乞假来相访，洞裏朝元去不逢。\n看院祗留双白鹤，入门惟见一青松。\n药炉有火丹应伏，云碓无人水自舂。\n欲问参同契中事，更期何日得从容。",
        "dynasty": "唐",
        "collection_info": null
    },
    {
        "title": "浔阳春三首 春生",
        "author": "白居易",
        "content": "春生何处闇周游，海角天涯徧始休。\n先遣和风报消息，续教啼鸟说来由。\n展张草色长河畔，点缀花房小树头。\n若到故园应觅我，为传沦落在江州。",
        "dynasty": "唐",
        "collection_info": null
    },
    {
        "title": "浔阳春三首 春来",
        "author": "白居易",
        "content": "春来触地故乡情，忽见风光忆两京。\n金谷蹋花香骑入，曲江碾草钿车行。\n谁家绿酒欢连夜，何处红楼睡失明。\n独有不眠不醉客，经春冷坐古湓城。",
        "dynasty": "唐",
        "collection_info": null
    },
    {
        "title": "浔阳春三首 春去",
        "author": "白居易",
        "content": "一从泽畔为迁客，两度江头送暮春。\n白髮更添今日鬓，青衫不改去年身。\n百川未有迴流水，一老终无却少人。\n四十六时三月尽，送春争得不殷勤。",
        "dynasty": "唐",
        "collection_info": null
    },
    {
        "title": "梦微之",
        "author": "白居易",
        "content": "晨起临风一惆怅，通川湓水断相闻。\n不知忆我因何事，昨夜三迴梦见君。",
        "dynasty": "唐",
        "collection_info": null
    },
    {
        "title": "赠韦炼师",
        "author": "白居易",
        "content": "浔阳迁客为居士，身似浮云心似灰。\n上界女仙无嗜欲，何因相顾两裴回。\n共疑过去人间世，曾作谁家夫妇来。",
        "dynasty": "唐",
        "collection_info": null
    },
    {
        "title": "问刘十九",
        "author": "白居易",
        "content": "绿螘新醅酒，红泥小火垆。\n晚来天欲雪，能饮一杯无。",
        "dynasty": "唐",
        "collection_info": null
    },
    {
        "title": "得行简书闻欲下峡先以诗寄",
        "author": "白居易",
        "content": "朝来又得东川信，欲取春初发梓州。\n书报九江闻暂喜，路经三峡想还愁。\n潇湘瘴雾加餐饭，滟滪惊波稳泊舟。\n欲寄两行迎尔泪，长江不肯向西流。",
        "dynasty": "唐",
        "collection_info": null
    },
    {
        "title": "南湖早春",
        "author": "白居易",
        "content": "风迴云断雨初晴，返照湖边暖復明。\n乱点碎红山杏发，平铺新绿水苹生。\n翅低白雁飞仍重，舌涩黄鹂语未成。\n不道江南春不好，年年衰病减心情。",
        "dynasty": "唐",
        "collection_info": null
    },
    {
        "title": "元十八从事南海欲出庐山临别旧居有恋泉声之什因以投和兼伸别情",
        "author": "白居易",
        "content": "贤侯辟士礼从容，莫恋泉声问所从。\n雨露初承黄纸诏，烟霞欲别紫霄峰。\n伤弓未息新惊鸟，得水难留久卧龙。\n我正退藏君变化，一杯可易得相逢。",
        "dynasty": "唐",
        "collection_info": null
    },
    {
        "title": "题韦家泉池",
        "author": "白居易",
        "content": "泉落青山出白云，萦村绕郭几家分。\n自从引作池中水，深浅方圆一任君。",
        "dynasty": "唐",
        "collection_info": null
    },
    {
        "title": "醉中对红叶",
        "author": "白居易",
        "content": "临风杪秋树，对酒长年人。\n醉貌如霜叶，虽红不是春。",
        "dynasty": "唐",
        "collection_info": null
    },
    {
        "title": "遣怀",
        "author": "白居易",
        "content": "羲和走驭趂年光，不许人间日月长。\n遂使四时都似电，争教两鬓不成霜。\n荣销枯去无非命，壮尽衰来亦是常。\n已共身心要约定，穷通生死不惊忙。",
        "dynasty": "唐",
        "collection_info": null
    },
    {
        "title": "点额鱼",
        "author": "白居易",
        "content": "龙门点额意何如，红尾青鬐却返初。\n见说在天行雨苦，为龙未必胜为鱼。",
        "dynasty": "唐",
        "collection_info": null
    },
    {
        "title": "闻龟儿咏诗",
        "author": "白居易",
        "content": "怜渠已解咏诗章，摇膝支颐学二郎。\n莫学二郎吟太苦，纔年四十鬓如霜。",
        "dynasty": "唐",
        "collection_info": null
    },
    {
        "title": "对酒",
        "author": "白居易",
        "content": "未济卦中休卜命，参同契裏莫劳心。\n无如饮此销愁物，一饷愁消直万金。",
        "dynasty": "唐",
        "collection_info": null
    },
    {
        "title": "东墙夜合树去秋为风雨所摧今年花时怅然有感",
        "author": "白居易",
        "content": "碧荑红缕今何在，风雨飘将去不回。\n惆怅去年墙下地，今春唯有荠花开。",
        "dynasty": "唐",
        "collection_info": null
    },
    {
        "title": "病起",
        "author": "白居易",
        "content": "病不出门无限时，今朝强出与谁期。\n经年不上江楼醉，劳动春风扬酒旗。",
        "dynasty": "唐",
        "collection_info": null
    },
    {
        "title": "梦亡友刘太白同游彰敬寺",
        "author": "白居易",
        "content": "三千里外卧江州，十五年前哭老刘。\n昨夜梦中彰敬寺，死生魂魄暂同游。",
        "dynasty": "唐",
        "collection_info": null
    },
    {
        "title": "与果上人殁时题此诀别兼简二林僧社",
        "author": "白居易",
        "content": "本结菩提香火社，为嫌烦恼电泡身。\n不须惆怅从师去，先请西方作主人。",
        "dynasty": "唐",
        "collection_info": null
    },
    {
        "title": "赠写真者",
        "author": "白居易",
        "content": "子骋丹青日，予当丑老时。\n无劳役神思，更画病容仪。\n迢递麒麟阁，图功未有期。\n区区尺素上，焉用写真为。",
        "dynasty": "唐",
        "collection_info": null
    },
    {
        "title": "刘十九同宿",
        "author": "白居易",
        "content": "红旗破贼非吾事，黄纸除书无我名。\n唯共嵩阳刘处士，围棊赌酒到天明。",
        "dynasty": "唐",
        "collection_info": null
    },
    {
        "title": "十二年冬江西温暖喜元八寄金石棱到因题此诗",
        "author": "白居易",
        "content": "今冬腊候不严凝，暖雾温风气上腾。\n山脚崦中纔有雪，江流慢处亦无冰。\n欲将何药防春瘴，只有元家金石棱。",
        "dynasty": "唐",
        "collection_info": null
    },
    {
        "title": "闲意",
        "author": "白居易",
        "content": "不争荣耀任沈沦，日与时疎共道亲。\n北省朋僚音信断，东林长老往还频。\n病停夜食闲如社，慵拥朝裘暖似春。\n渐老溅谙闲气味，终身不拟作忙人。",
        "dynasty": "唐",
        "collection_info": null
    },
    {
        "title": "送友人上峡赴东川辟命",
        "author": "白居易",
        "content": "见说瞿塘峡，斜衔滟滪根。\n难于寻鸟路，险过上龙门。\n羊角风头急，桃花水色浑。\n山迴若鳌转，舟入似鲸吞。\n岸合愁天断，波跳恐地翻。\n怜君经此去，为感主人恩。",
        "dynasty": "唐",
        "collection_info": null
    },
    {
        "title": "夜送孟司功",
        "author": "白居易",
        "content": "浔阳白司马，夜送孟功曹。\n江闇管弦急，楼明灯火高。\n湖波翻似箭，霜草杀如刀。\n且莫开征棹，阴风正怒号。",
        "dynasty": "唐",
        "collection_info": null
    },
    {
        "title": "衰病",
        "author": "白居易",
        "content": "老辞游冶寻花伴，病别荒狂旧酒徒。\n更恐五年三岁后，些些谭笑亦应无。",
        "dynasty": "唐",
        "collection_info": null
    },
    {
        "title": "题诗屏风绝句",
        "author": "白居易",
        "content": "相忆采君诗作障，自书自勘不辞劳。\n障成定被人争写，从此南中纸价高。",
        "dynasty": "唐",
        "collection_info": null
    },
    {
        "title": "荅微之",
        "author": "白居易",
        "content": "君写我诗盈寺壁，我题君句满屏风。\n与君相遇知何处，两叶浮萍大海中。",
        "dynasty": "唐",
        "collection_info": null
    },
    {
        "title": "偶宴有怀",
        "author": "白居易",
        "content": "遇兴寻文客，因欢命酒徒。\n春游忆亲故，夜会似京都。\n诗思闲仍在，乡愁醉暂无。\n狂来欲起舞，惭见白髭鬚。",
        "dynasty": "唐",
        "collection_info": null
    },
    {
        "title": "山中酬江州崔使君见寄",
        "author": "白居易",
        "content": "眷眄情无恨，优容礼有余。\n三年为郡吏，一半许山居。\n酒熟心相待，诗来手自书。\n庾楼春好醉，明月且回车。",
        "dynasty": "唐",
        "collection_info": null
    },
    {
        "title": "山枇杷",
        "author": "白居易",
        "content": "深山老去惜年华，况对东溪野枇杷。\n火树风来翻绛燄，琼枝日出晒红纱。\n回看桃李都无色，映得芙蓉不是花。\n争奈结根深石底，无因移得到人家。",
        "dynasty": "唐",
        "collection_info": null
    },
    {
        "title": "闻李尚书拜相因以长句寄贺微之",
        "author": "白居易",
        "content": "怜君不久在通川，知已新提造化权。\n夔卨定求才济世，张雷应辨气衝天。\n那知沦落天涯日，正是陶钧海内年。\n肯向泥中抛折劒，不收重铸作龙泉。",
        "dynasty": "唐",
        "collection_info": null
    },
    {
        "title": "岁暮",
        "author": "白居易",
        "content": "穷阴急景坐相催，壮齿韶颜去不回。\n旧病重因年老发，新愁多是夜长来。\n膏明自爇缘多事，雁默先烹为不才。\n祸福细寻无会处，不如且进手中杯。",
        "dynasty": "唐",
        "collection_info": null
    },
    {
        "title": "雨中赴刘十九二林之期及到寺刘已先去因以四韵寄之",
        "author": "白居易",
        "content": "云中台殿泥中路，既阻同游懒却还。\n将谓独愁犹对雨，不知多兴已寻山。\n纔应行到千峰裏，只校来迟半日间。\n最惜杜鹃花烂熳，春风吹尽不同攀。",
        "dynasty": "唐",
        "collection_info": null
    },
    {
        "title": "蔷薇正开春酒初熟因招刘十九张大夫崔二十四同饮",
        "author": "白居易",
        "content": "瓮头竹叶经春熟，阶底蔷薇入夏开。\n似火浅深红压架，如饧气味绿黏台。\n试将诗句相招去，倘有风情或可来。\n明日早花应更好，心期同醉卯时杯。",
        "dynasty": "唐",
        "collection_info": null
    },
    {
        "title": "李白墓",
        "author": "白居易",
        "content": "采石江边李白坟，遶田无限草连云。\n可怜荒壠穷泉骨，曾有惊天动地文。\n但是诗人多薄命，就中沦落不过君。",
        "dynasty": "唐",
        "collection_info": null
    },
    {
        "title": "对酒",
        "author": "白居易",
        "content": "漫把参同契，难烧伏火砂。\n有时成白首，无处问黄芽。\n幻世如泡影，浮生抵眼花。\n唯将绿醅酒，且替紫河车。",
        "dynasty": "唐",
        "collection_info": null
    },
    {
        "title": "戏荅诸少年",
        "author": "白居易",
        "content": "顾我长年头似雪，饶君壮岁气如云。\n朱颜今日虽欺我，白髮他时不放君。",
        "dynasty": "唐",
        "collection_info": null
    },
    {
        "title": "风雨晚泊",
        "author": "白居易",
        "content": "苦竹林边芦苇丛，停舟一望思无穷。\n青苔扑地连春雨，白浪掀天尽日风。\n忽忽百年行欲半，茫茫万事坐成空。\n此生飘荡何时定，一缕鸿毛天地中。",
        "dynasty": "唐",
        "collection_info": null
    },
    {
        "title": "题崔使君新楼",
        "author": "白居易",
        "content": "忧人何处可消忧，碧瓮红栏湓水头。\n从此浔阳风月夜，崔公楼替庾公楼。",
        "dynasty": "唐",
        "collection_info": null
    },
    {
        "title": "山中戏问韦侍御",
        "author": "白居易",
        "content": "我抱栖云志，君怀济世才。\n常吟反招隐，那得入山来。",
        "dynasty": "唐",
        "collection_info": null
    },
    {
        "title": "赠昙禅师",
        "author": "白居易",
        "content": "五年不入慈恩寺，今日寻师始一来。\n欲知火宅焚烧苦，方寸如今化作灰。",
        "dynasty": "唐",
        "collection_info": null
    },
    {
        "title": "寄微之",
        "author": "白居易",
        "content": "帝城行乐日纷纷，天畔穷愁我与君。\n秦女笑歌春不见，巴猨啼哭夜常闻。\n何处琵琶弦似语，谁家[呙]堕髻如云。\n人生多少欢娱事，那独千分无一分。",
        "dynasty": "唐",
        "collection_info": null
    },
    {
        "title": "醉吟二首 一",
        "author": "白居易",
        "content": "空王百法学未得，姹女丹砂烧即飞。\n事事无成身老也，醉乡不去欲何归。",
        "dynasty": "唐",
        "collection_info": null
    },
    {
        "title": "醉吟二首 二",
        "author": "白居易",
        "content": "两鬓千茎新似雪，十分一醆欲如泥。\n酒狂又引诗魔发，日午悲吟到日西。",
        "dynasty": "唐",
        "collection_info": null
    },
    {
        "title": "晓寝",
        "author": "白居易",
        "content": "转枕重安寝，回头一欠伸。\n纸窗明觉晓，布被暖知春。\n莫强疎慵性，须安老大身。\n鸡鸣一觉睡，不博早朝人。",
        "dynasty": "唐",
        "collection_info": null
    },
    {
        "title": "荅元八郎中杨十二博士",
        "author": "白居易",
        "content": "身觉浮云无所着，心同止水有何情。\n但知潇洒疎朝市，不要崎岖隐姓名。\n尽日观鱼临涧坐，有时随鹿上山行。\n谁能抛得人间事，来共腾腾过此生。",
        "dynasty": "唐",
        "collection_info": null
    },
    {
        "title": "湖亭与行简宿",
        "author": "白居易",
        "content": "浔阳少有风情客，招宿湖亭尽却回。\n水槛虚凉风月好，夜深谁共阿怜来。",
        "dynasty": "唐",
        "collection_info": null
    },
    {
        "title": "八月十五日夜湓亭望月",
        "author": "白居易",
        "content": "昔年八月十五夜，曲江池畔杏园边。\n今年八月十五夜，湓浦沙头水馆前。\n西北望乡何处是，东南见月几迴圆。\n临风一叹无人会，今夜清光似往年。",
        "dynasty": "唐",
        "collection_info": null
    },
    {
        "title": "赠江客",
        "author": "白居易",
        "content": "江柳影寒新雨地，塞鸿声急欲霜天。\n愁君独向沙头宿，水遶芦花月满船。",
        "dynasty": "唐",
        "collection_info": null
    },
    {
        "title": "残暑招客",
        "author": "白居易",
        "content": "云截山腰断，风驱雨脚迴。\n早阴江上散，残热日中来。\n却取生衣着，重拈竹簟开。\n谁能淘晚热，闲饮两三杯。",
        "dynasty": "唐",
        "collection_info": null
    },
    {
        "title": "浔阳秋怀赠许明府",
        "author": "白居易",
        "content": "霜红二林叶，风白九江波。\n暝色投烟鸟，秋声带雨荷。\n马闲无处出，门冷少人过。\n卤莽还乡梦，依稀望阙歌。\n共思除醉外，无计奈愁何。\n试问陶家酒，新篘得几多。",
        "dynasty": "唐",
        "collection_info": null
    },
    {
        "title": "九日醉吟",
        "author": "白居易",
        "content": "有恨头还白，无情菊自黄。\n一为州司马，三见岁重阳。\n劒匣尘埃满，笼禽日月长。\n身从渔父笑，门任雀罗张。\n问疾因留客，听吟偶置觞。\n叹时论倚伏，怀旧数存亡。\n奈老应无计，治愁或有方。\n无过学王绩，唯以醉为乡。",
        "dynasty": "唐",
        "collection_info": null
    },
    {
        "title": "问韦山人山甫",
        "author": "白居易",
        "content": "身名身事两蹉跎，试就先生问若何。\n从此神仙学得否，白鬚虽有未为多。",
        "dynasty": "唐",
        "collection_info": null
    },
    {
        "title": "送萧炼师步虚词十首卷后以二绝继之 一",
        "author": "白居易",
        "content": "欲上瀛州临别时，赠君十首步虚词。\n天仙若爱应相问，可道江州司马诗。",
        "dynasty": "唐",
        "collection_info": null
    },
    {
        "title": "送萧炼师步虚词十首卷后以二绝继之 二",
        "author": "白居易",
        "content": "花纸瑶缄松墨字，把将天上共谁开。\n试呈王母如堪唱，发遣双成更取来。",
        "dynasty": "唐",
        "collection_info": null
    },
    {
        "title": "赠李兵马使",
        "author": "白居易",
        "content": "身得贰师余气概，家藏都尉旧诗章。\n江南别有楼船将，燕颔虬鬚不姓杨。",
        "dynasty": "唐",
        "collection_info": null
    },
    {
        "title": "题遗爱寺前溪松",
        "author": "白居易",
        "content": "偃亚长松树，侵临小石溪。\n静将流水对，高共远峰齐。\n翠盖烟笼密，花幢雪压低。\n与僧清影坐，借鹤稳枝栖。\n笔写形难似，琴偷韵易迷。\n暑天风槭槭，晴夜露凄凄。\n独契依为舍，闲行遶作蹊。\n栋梁君莫采，留着伴幽栖。",
        "dynasty": "唐",
        "collection_info": null
    },
    {
        "title": "庐山草堂夜雨独宿寄牛二李七庾三十二员外",
        "author": "白居易",
        "content": "丹霄携手三君子，白髮垂头一病翁。\n兰省花时锦帐下，庐山雨夜草庵中。\n终身胶漆心应在，半路云泥迹不同。\n唯有无生三昧观，荣枯一照两成空。",
        "dynasty": "唐",
        "collection_info": null
    },
    {
        "title": "闻杨十二新拜省郎遥以诗贺",
        "author": "白居易",
        "content": "文昌新入有光辉，紫界宫墙白粉闱。\n晓日鸡人传漏箭，春风侍女护朝衣。\n雪飘歌句高难和，鹤拂烟霄老惯飞。\n官职声名俱入手，近来诗客似君稀。",
        "dynasty": "唐",
        "collection_info": null
    },
    {
        "title": "三月三日怀微之",
        "author": "白居易",
        "content": "良时光景长虚掷，壮岁风情已闇销。\n忽忆同为校书日，每年同醉是今朝。",
        "dynasty": "唐",
        "collection_info": null
    },
    {
        "title": "赠韦八",
        "author": "白居易",
        "content": "辞君岁久见君初，白髮惊嗟两有余。\n容鬓别来今至此，心情料取合何如。\n曾同曲水花亭醉，亦共华阳竹院居。\n岂料天南相见夜，哀猨瘴雾宿匡庐。",
        "dynasty": "唐",
        "collection_info": null
    },
    {
        "title": "春江闲步赠张山人",
        "author": "白居易",
        "content": "江景又妍和，牵愁发浩歌。\n晴沙金屑色，春水曲尘波。\n红簇交枝杏，青含卷叶荷。\n藉莎怜輭暖，憩树爱婆娑。\n书信朝贤断，知音野老多。\n相逢不闲语，争奈日长何。",
        "dynasty": "唐",
        "collection_info": null
    },
    {
        "title": "春听琵琶兼简长孙司户",
        "author": "白居易",
        "content": "四弦不似琵琶声，乱写真珠细撼铃。\n指底商风悲飒飒，舌头胡语苦醒醒。\n如言都尉思京国，似诉明妃厌虏庭。\n迁客共君想劝谏，春肠易断不须听。",
        "dynasty": "唐",
        "collection_info": null
    },
    {
        "title": "吴宫辞",
        "author": "白居易",
        "content": "一入吴王殿，无人覩翠娥。\n楼高时见舞，宫静夜闻歌。\n半露胷如雪，斜迴脸似波。\n妍媸各有分，谁敢妬恩多。",
        "dynasty": "唐",
        "collection_info": null
    },
    {
        "title": "送韦侍御量移金州司马",
        "author": "白居易",
        "content": "春欢雨露同霑泽，冬叹风霜独满衣。\n留滞多时如我少，迁移好处似君稀。\n卧龙云到须先起，蛰燕雷惊尚未飞。\n莫恨东西沟水别，沧溟长短拟同归。",
        "dynasty": "唐",
        "collection_info": null
    },
    {
        "title": "自到浔阳生三女子因诠真理用遣妄怀",
        "author": "白居易",
        "content": "宦途本自安身拙，世累由来向老多。\n远谪四年徒已矣，晚生三女拟如何。\n预愁嫁娶真成患，细念因缘尽是魔。\n赖学空王治苦法，须抛烦恼入头陀。",
        "dynasty": "唐",
        "collection_info": null
    },
    {
        "title": "江西裴常侍以优礼见待又蒙赠诗輙叙鄙诚用伸感谢",
        "author": "白居易",
        "content": "一从簪笏事金貂，每借温颜放折腰。\n长觉身轻离泥滓，忽惊手重捧琼瑶。\n马因迴顾虽增价，桐遇知音已半焦。\n他日秉钧如见念，壮心直气未全销。",
        "dynasty": "唐",
        "collection_info": null
    },
    {
        "title": "自江州司马授忠州刺史仰荷圣泽聊书鄙诚",
        "author": "白居易",
        "content": "炎瘴抛身远，泥涂索脚难。\n网初鳞拨剌，笼久翅摧残。\n雷电颁时令，阳和变岁寒。\n遗簪承旧念，剖竹授新官。\n乡觉前程近，心随外事宽。\n生还应有分，西笑问长安。",
        "dynasty": "唐",
        "collection_info": null
    },
    {
        "title": "除忠州寄谢崔相公",
        "author": "白居易",
        "content": "提拔出泥知力竭，吹嘘生翅见情深。\n劒锋缺折难衝斗，桐尾烧焦岂望琴。\n感旧两行年老泪，酬恩一寸岁寒心。\n忠州好恶何须问，鸟得辞笼不择林。",
        "dynasty": "唐",
        "collection_info": null
    },
    {
        "title": "初除官蒙裴常侍赠鹘衔瑞草绯袍鱼袋因谢惠贶兼抒离情",
        "author": "白居易",
        "content": "新授铜符未着绯，因君装束始光辉。\n惠深范叔绨袍赠，荣过苏秦佩印归。\n鱼缀白金随步跃，鹘衔红绶遶身飞。\n明朝恋别朱门泪，不敢多垂恐污衣。",
        "dynasty": "唐",
        "collection_info": null
    },
    {
        "title": "洪州逢熊孺登",
        "author": "白居易",
        "content": "靖安院裏辛夷下，醉笑狂吟气最麤。\n莫问别来多少苦，低头看取白髭鬚。",
        "dynasty": "唐",
        "collection_info": null
    },
    {
        "title": "初着刺史绯荅友人见赠",
        "author": "白居易",
        "content": "故人安慰善为辞，五十专城道未迟。\n徒使花袍红似火，其如蓬鬓白成丝。\n且贪薄俸君应惜，不称衰容我自知。\n银印可怜将底用，只堪归舍吓妻儿。",
        "dynasty": "唐",
        "collection_info": null
    },
    {
        "title": "又荅贺客",
        "author": "白居易",
        "content": "银章暂假为专城，贺客来多懒起迎。\n似挂绯衫衣架上，朽株枯竹有何荣。",
        "dynasty": "唐",
        "collection_info": null
    },
    {
        "title": "别草堂三绝句 一",
        "author": "白居易",
        "content": "正听山鸟向阳眠，黄纸除书落枕前。\n为感君恩须暂起，炉峰不拟住多年。",
        "dynasty": "唐",
        "collection_info": null
    },
    {
        "title": "别草堂三绝句 二",
        "author": "白居易",
        "content": "久眠褐被为居士，忽挂绯袍作使君。\n身出草堂心不出，庐山未要勒移文。",
        "dynasty": "唐",
        "collection_info": null
    },
    {
        "title": "别草堂三绝句 三",
        "author": "白居易",
        "content": "三间茅舍向山开，一带山泉遶舍迴。\n山色泉声莫惆怅，三年官满却归来。",
        "dynasty": "唐",
        "collection_info": null
    },
    {
        "title": "钟陵饯送",
        "author": "白居易",
        "content": "翠幕红筵高在云，歌钟一曲万家闻。\n路人指点滕王阁，看送忠州白使君。",
        "dynasty": "唐",
        "collection_info": null
    },
    {
        "title": "浔阳宴别",
        "author": "白居易",
        "content": "鞍马军城外，笙歌祖帐前。\n乘潮发湓口，带雪别庐山。\n暮景牵行色，春寒散醉颜。\n共嗟炎瘴地，尽室得生还。",
        "dynasty": "唐",
        "collection_info": null
    },
    {
        "title": "戏赠户部李巡官",
        "author": "白居易",
        "content": "好去民曹李判官，少贪公事且谋欢。\n男儿未死争能料，莫作忠州刺史看。",
        "dynasty": "唐",
        "collection_info": null
    },
    {
        "title": "行次夏口先寄李大夫",
        "author": "白居易",
        "content": "连山断处大江流，红斾逶迤镇上游。\n幕下翱翔秦御史，军前奔走汉诸侯。\n曾陪劒履升鸾殿，欲谒旌幢入鹤楼。\n假着绯袍君莫笑，恩深始得向忠州。",
        "dynasty": "唐",
        "collection_info": null
    },
    {
        "title": "重赠李大夫",
        "author": "白居易",
        "content": "早接清班登玉陛，同承别诏直金銮。\n凤巢阁上容身稳，鹤鏁笼中展翅难。\n流落多年应是命，量移远郡未成官。\n惭君独不欺顦顇，犹作银台旧眼看。",
        "dynasty": "唐",
        "collection_info": null
    },
    {
        "title": "对镜吟",
        "author": "白居易",
        "content": "闲看明镜坐清晨，多病姿容半老身。\n谁论情性乖时事，自想形骸非贵人。\n三殿失恩宜放弃，九宫推命合漂沦。\n如今所得须甘分，腰佩银龟朱两轮。",
        "dynasty": "唐",
        "collection_info": null
    },
    {
        "title": "江州赴忠州至江陵已来舟中示舍弟五十韵",
        "author": "白居易",
        "content": "昔作咸秦客，常思江海行。\n今来仍尽室，此去又专城。\n典午犹为幸，分忧固是荣。\n箳篂州乘送，艛艓驿船迎。\n共载皆妻子，同游即弟兄。\n宁辞浪迹远，且贵赏心幷。\n云展帆高挂，飙驰棹迅征。\n泝流从汉浦，循路转荆衡。\n山逐时移色，江随地改名。\n风光近东早，水木向南清。\n夏口烟孤起，湘川雨半晴。\n日煎红浪沸，月射白砂明。\n北渚寒留雁，南枝暖待莺。\n骈朱桃露萼，点翠柳含萌。\n亥市鱼盐聚，神林鼓笛鸣。\n壶浆椒叶气，歌曲竹枝声。\n繫缆怜沙静，垂纶爱岸平。\n水飡红粒稻，野茹紫花菁。\n瓯泛茶如乳，台黏酒似饧。\n脍长抽锦缕，藕脆削琼英。\n容易来千里，斯须进一程。\n未曾劳气力，渐觉有心情。\n卧稳添春睡，行迟带酒酲。\n忽愁牵世网，便欲濯尘缨。\n早接文场战，曾争翰苑盟。\n掉头称俊造，翘足取公卿。\n且昧随时义，徒输报国诚。\n众排恩易失，偏压势先倾。\n虎尾忧危切，鸿毛性命轻。\n烛蛾谁救活，蚕茧自缠萦。\n敛手辞双阙，回眸望两京。\n长沙抛贾谊，漳浦卧刘桢。\n鶗鴂鸣还歇，蟾蜍破又盈。\n年光同激箭，乡思极摇旌。\n潦倒亲知笑，衰羸旧识惊。\n乌头因感白，鱼尾为劳頳。\n劒学将何用，丹烧竟不成。\n孤舟萍一叶，双鬓雪千茎。\n老见人情尽，闲思物理精。\n如汤探冷热，似博鬬输赢。\n险路应须避，迷途莫共争。\n此心知止足，何物要经营。\n玉向泥中洁，松经雪后贞。\n无妨隐朝市，不必谢寰瀛。\n但在前非悟，期无后患婴。\n多知非景福，少语是元亨。\n晦即全身药，明为伐性兵。\n昏昏随世俗，蠢蠢学黎甿。\n鸟以能言{构木=纟}，龟缘入梦烹。\n知之一何晚，犹足保余生。",
        "dynasty": "唐",
        "collection_info": null
    },
    {
        "title": "题岳阳楼",
        "author": "白居易",
        "content": "岳阳城下水漫漫，独上危楼倚曲栏。\n春岸绿时连梦泽，夕波红处近长安。\n猨攀树立啼何苦，雁点湖飞渡亦难。\n此地唯堪画图障，华堂张与贵人看。",
        "dynasty": "唐",
        "collection_info": null
    },
    {
        "title": "入峡次巴东",
        "author": "白居易",
        "content": "不知远郡何时到，犹喜全家此去同。\n万里王程三峡外，百年生计一舟中。\n巫山暮足霑花雨，陇水春多逆浪风。\n两片红旌数声鼓，使君艛艓上巴东。",
        "dynasty": "唐",
        "collection_info": null
    },
    {
        "title": "十年三月三十日别微之于[沣]上十四年三月十一日夜遇微之于峡中停舟夷陵三宿而别言不尽者以诗终之因赋七言十七韵以赠且欲记所遇之地与相见之时为他年会话张本也",
        "author": "白居易",
        "content": "[沣]水店头春尽日，送君上马谪通川。\n夷陵峡口明月夜，此处逢君是偶然。\n一别五年方见面，相携三宿未迴船。\n坐从日暮唯长叹，语到天明竟未眠。\n齿髮蹉跎将五十，关河迢递过三千。\n生涯共寄沧江上，乡国俱抛白日边。\n往事渺茫都似梦，旧游流落半归泉。\n醉悲洒泪春杯裏，吟苦支颐晓烛前。\n莫问龙钟恶官职，且听清脆好文篇。\n别来只是成诗癖，老去何曾更酒颠。\n各限王程须去住，重开离宴贵留连。\n黄牛渡北移征棹，白狗崖东卷别筵。\n神女台云闲缭绕，使君滩水急潺湲。\n风凄暝色愁杨柳，月弔宵声哭杜鹃。\n万丈赤幢潭底日，一条白练峡中天。\n君还秦地辞炎徼，我向忠州入瘴烟。\n未死会应相见在，又知何地復何年。",
        "dynasty": "唐",
        "collection_info": null
    },
    {
        "title": "题峡中石上",
        "author": "白居易",
        "content": "巫女庙花红似粉，昭君村柳翠于眉。\n诚知老去风情少，见此争无一句诗。",
        "dynasty": "唐",
        "collection_info": null
    },
    {
        "title": "夜入瞿唐峡",
        "author": "白居易",
        "content": "瞿唐天下险，夜上信难哉。\n岸似双屏合，天如匹帛开。\n逆风惊浪起，拔𥮘暗船来。\n欲识愁多少，高于滟滪堆。",
        "dynasty": "唐",
        "collection_info": null
    },
    {
        "title": "初到忠州赠李六",
        "author": "白居易",
        "content": "好在天涯李使君，江头相见日黄昏。\n吏人生梗都如鹿，市井疎芜只抵村。\n一隻兰船当驿路，百层石磴上州门。\n更无平地堪行处，虚受朱轮五马恩。",
        "dynasty": "唐",
        "collection_info": null
    },
    {
        "title": "郡斋暇日忆庐山草堂兼寄二林僧社三十韵多叙贬官已来出处之意",
        "author": "白居易",
        "content": "谏诤知无补，迁移分所当。\n不堪匡圣主，只合事空王。\n龙象投新社，鹓鸾失故行。\n沈吟辞北阙，诱引向西方。\n便住双林寺，仍开一草堂。\n平治行道路，安置坐禅床。\n手版支为枕，头巾阁在墙。\n先生乌几舃，居士白衣裳。\n竟岁何曾闷，终身不拟忙。\n灭除残梦想，换尽旧心肠。\n世界多烦恼，形神久损伤。\n正从风鼓浪，转作日销霜。\n吾道寻知止，君恩偶未忘。\n忽蒙颁凤诏，兼谢剖鱼章。\n莲静方依水，葵枯重仰阳。\n三车犹夕会，五马已晨装。\n去似寻前世，来如别故乡。\n眉低出鹫岭，脚重下虵冈。\n渐望庐山远，弥愁峡路长。\n香炉峰隐隐，巴字水茫茫。\n瓢挂留庭树，经收在屋梁。\n春抛红药圃，夏忆白莲塘。\n唯拟捐尘事，将何荅宠光。\n有期追永远，无政继龚黄。\n南国秋犹热，西斋夜暂凉。\n闲吟四句偈，静对一炉香。\n身老同丘井，心空是道场。\n觅僧为去伴，留俸作归粮。\n为报山中侣，凭看竹下房。\n会应归去在，松菊莫教荒。",
        "dynasty": "唐",
        "collection_info": null
    },
    {
        "title": "赠康叟",
        "author": "白居易",
        "content": "八十秦翁老不归，南宾太守乞寒衣。\n再三怜汝非他意，天宝遗民见渐稀。",
        "dynasty": "唐",
        "collection_info": null
    },
    {
        "title": "鹦鹉",
        "author": "白居易",
        "content": "竟日语还默，中宵栖復惊。\n身囚缘彩翠，心苦为分明。\n暮起归巢思，春多忆侣声。\n谁能拆笼破，从放快飞鸣。",
        "dynasty": "唐",
        "collection_info": null
    },
    {
        "title": "京使回累得南省诸公书因以长句诗寄谢萧五刘二元八吴十一韦大陆郎中崔二十二牛二李七庾三十二李六李十杨三樊大杨十二员外",
        "author": "白居易",
        "content": "雪压泥埋未死身，每劳存问媿交亲。\n浮萍飘泊三千里，列宿参差十五人。\n禁月落时君待漏，畬烟深处我行春。\n瘴乡得老犹为幸，岂敢伤嗟白髮新。",
        "dynasty": "唐",
        "collection_info": null
    },
    {
        "title": "东城春意",
        "author": "白居易",
        "content": "风輭云不动，郡城东北隅。\n晚来春澹澹，天气似京都。\n弦管随宜有，杯觞不道无。\n其如亲故远，无可共欢娱。",
        "dynasty": "唐",
        "collection_info": null
    },
    {
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 一",
        "author": "白居易",
        "content": "如折芙蓉栽旱地，似抛芍药挂高枝。\n云埋水隔无人识，唯有南宾太守知。",
        "dynasty": "唐",
        "collection_info": null
    },
    {
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 二",
        "author": "白居易",
        "content": "红似燕支腻如粉，伤心好物不须臾。\n山中风起无时节，明日重来得在无。",
        "dynasty": "唐",
        "collection_info": null
    },
    {
        "title": "木莲树生巴峡山谷间巴民亦呼为黄心树大者高五丈涉冬不凋身如青杨有白文叶如桂厚大无脊花如莲香色艳腻皆同独房蘂有异四月初始开自开迨谢仅二十日忠州西北十里有鸣玉溪生者秾茂尤异元和十四年夏命道士母丘元志写惜其遐僻因题三绝句云 三",
        "author": "白居易",
        "content": "已愁花落荒岩底，復恨根生乱石间。\n几度欲移移不得，天教抛掷在深山。",
        "dynasty": "唐",
        "collection_info": null
    },
    {
        "title": "种桃杏",
        "author": "白居易",
        "content": "无论海角与天涯，大抵心安即是家。\n路远谁能念乡曲，年深兼欲忘京华。\n忠州且作三年计，种杏栽桃拟待花。",
        "dynasty": "唐",
        "collection_info": null
    },
    {
        "title": "新秋",
        "author": "白居易",
        "content": "二毛生镜日，一叶落庭时。\n老去争由我，愁来欲泥谁。\n空销闲岁月，不见旧亲知。\n唯弄扶床女，时时强展眉。",
        "dynasty": "唐",
        "collection_info": null
    },
    {
        "title": "龙昌寺荷池",
        "author": "白居易",
        "content": "冷碧新秋水，残红半破莲。\n从来寥落意，不似此池边。",
        "dynasty": "唐",
        "collection_info": null
    },
    {
        "title": "听竹枝赠李侍御",
        "author": "白居易",
        "content": "巴童巫女竹枝歌，懊恼何人怨咽多。\n暂听遣君犹怅望，长闻教我復如何。",
        "dynasty": "唐",
        "collection_info": null
    },
    {
        "title": "寄胡饼与杨万州",
        "author": "白居易",
        "content": "胡麻饼样学京都，面脆油香新出炉。\n寄与饥馋杨大使，尝看得似辅兴无。",
        "dynasty": "唐",
        "collection_info": null
    },
    {
        "title": "感樱桃花因招饮客",
        "author": "白居易",
        "content": "樱桃昨夜开如雪，鬓髮今年白如霜。\n渐觉花前成老丑，何曾酒后更颠狂。\n谁能闻此来相劝，共泥春风醉一场。",
        "dynasty": "唐",
        "collection_info": null
    },
    {
        "title": "东亭闲望",
        "author": "白居易",
        "content": "东亭尽日坐，谁伴寂寥身。\n绿桂为佳客，红蕉当美人。\n笑言虽不接，情状似相亲。\n不作悠悠想，如何度晚春。",
        "dynasty": "唐",
        "collection_info": null
    },
    {
        "title": "画木莲花图寄元郎中",
        "author": "白居易",
        "content": "花房腻似红莲朵，艳色鲜如紫牡丹。\n唯有诗人能解爱，丹青写出与君看。",
        "dynasty": "唐",
        "collection_info": null
    },
    {
        "title": "和李澧州题韦开州经藏诗",
        "author": "白居易",
        "content": "既悟莲花藏，须遗贝叶书。\n菩提无处所，文字本空虚。\n观指非知月，忘筌是得鱼。\n闻君登彼岸，舍筏復何如。",
        "dynasty": "唐",
        "collection_info": null
    },
    {
        "title": "九日题涂溪",
        "author": "白居易",
        "content": "蕃草席铺枫叶岸，竹枝歌送菊花杯。\n明年尚作南宾守，或可重阳更一来。",
        "dynasty": "唐",
        "collection_info": null
    },
    {
        "title": "即事寄微之",
        "author": "白居易",
        "content": "畬田涩米不耕鉏，旱地荒园少菜蔬。\n想念土风今若此，料看生计合何如。\n衣缝纰颣黄丝绢，饭下腥咸白小鱼。\n饱暖饥寒何足道，此身长短是空虚。",
        "dynasty": "唐",
        "collection_info": null
    },
    {
        "title": "题郡中荔枝诗十八韵兼寄万州杨八使君",
        "author": "白居易",
        "content": "奇果标南土，芳林对北堂。\n素华春漠漠，丹实夏煌煌。\n叶捧低垂户，枝擎重压墙。\n始因风弄色，渐与日争光。\n夕讶条悬火，朝惊树点妆。\n深于红踯躅，大校白槟榔。\n星缀连心朵，珠排耀眼房。\n紫罗裁衬壳，白玉裹填瓤。\n早岁曾闻说，今朝始摘尝。\n嚼疑天上味，嗅异世间香。\n润胜莲生水，鲜逾橘得霜。\n燕支掌中颗，甘露舌头浆。\n物少尤珍重，天高苦渺茫。\n已教生暑月，又使阻遐方。\n粹液灵难驻，妍姿嫩易伤。\n近南光景热，向北道途长。\n不得充王赋，无由寄帝乡。\n唯君堪掷赠，面白似潘郎。",
        "dynasty": "唐",
        "collection_info": null
    },
    {
        "title": "留北客",
        "author": "白居易",
        "content": "峡外相逢远，樽前一会难。\n即须分手别，且强展眉欢。\n楚袖萧条舞，巴弦趣数弹。\n笙歌随分有，莫作帝乡看。",
        "dynasty": "唐",
        "collection_info": null
    },
    {
        "title": "重寄荔枝与杨使君时闻杨使君欲种植故有落句之戏",
        "author": "白居易",
        "content": "摘来正带凌晨露，寄去须凭下水船。\n映我绯衫浑不见，对公银印最相鲜。\n香连翠叶真堪画，红透青笼实可怜。\n闻道万州方欲种，愁君得吃是何年。",
        "dynasty": "唐",
        "collection_info": null
    },
    {
        "title": "和万州杨使君四绝句 竞渡",
        "author": "白居易",
        "content": "竞渡相传为汨罗，不能止遏意无他。\n自经放逐来顦顇，能校灵均死几多。",
        "dynasty": "唐",
        "collection_info": null
    },
    {
        "title": "和万州杨使君四绝句 江边草",
        "author": "白居易",
        "content": "闻君泽畔伤春草，忆在天门街裏时。\n漠漠凄凄愁满眼，就中惆怅是江蓠。",
        "dynasty": "唐",
        "collection_info": null
    },
    {
        "title": "和万州杨使君四绝句 嘉庆李",
        "author": "白居易",
        "content": "东都绿李万州栽，君手封题我手开。\n把得欲尝先怅望，与渠同别故乡来。",
        "dynasty": "唐",
        "collection_info": null
    },
    {
        "title": "和万州杨使君四绝句 白槿花",
        "author": "白居易",
        "content": "秋蕣晚英无艳色，何因栽种在人家。\n使君自别罗敷面，争解回头爱白花。",
        "dynasty": "唐",
        "collection_info": null
    },
    {
        "title": "和行简望郡南山",
        "author": "白居易",
        "content": "反照前山云树明，从君苦道似华清。\n试听肠断巴猨呌，早晚骊山有此声。",
        "dynasty": "唐",
        "collection_info": null
    },
    {
        "title": "种荔枝",
        "author": "白居易",
        "content": "红颗珍珠诚可爱，白鬚太守亦何痴。\n十年结子知谁在，自向庭中种荔枝。",
        "dynasty": "唐",
        "collection_info": null
    },
    {
        "title": "阴雨",
        "author": "白居易",
        "content": "岚雾今朝重，江山此地深。\n滩声秋更急，峡气晓多阴。\n望阙云遮眼，思乡雨滴心。\n将何慰幽独，赖此北窗琴。",
        "dynasty": "唐",
        "collection_info": null
    },
    {
        "title": "送客归京",
        "author": "白居易",
        "content": "水陆四千里，何时归到秦？\n舟辞三峡雨，马入九衢尘。\n有酒留行客，无书寄贵人。\n唯凭远传语，好在曲江春。",
        "dynasty": "唐",
        "collection_info": null
    },
    {
        "title": "送萧处士游黔南",
        "author": "白居易",
        "content": "能文好饮老萧郎，身似浮云鬓似霜。\n生计抛来诗是业，家园忘却酒为乡。\n江从巴峡初成字，猨过巫阳始断肠。\n不醉黔中争去得，磨围山月正苍苍。",
        "dynasty": "唐",
        "collection_info": null
    },
    {
        "title": "东楼醉",
        "author": "白居易",
        "content": "天涯深峡无人地，岁暮穷阴欲夜天。\n不向东楼时一醉，如何拟过二三年。",
        "dynasty": "唐",
        "collection_info": null
    },
    {
        "title": "寄微之",
        "author": "白居易",
        "content": "高天默默物茫茫，各有来由致损伤。\n鹦为能言长剪翅，龟缘难死久搘床。\n莫嫌冷落抛闲地，犹胜炎蒸卧瘴乡。\n外物竟关身底事，谩排门戟繫腰章。",
        "dynasty": "唐",
        "collection_info": null
    },
    {
        "title": "东楼招客夜饮",
        "author": "白居易",
        "content": "莫辞数数醉东楼，除醉无因破得愁。\n唯有绿樽红烛下，暂时不似在忠州。",
        "dynasty": "唐",
        "collection_info": null
    },
    {
        "title": "醉后戏题",
        "author": "白居易",
        "content": "自知清冷似冬凌，每被人呼作律僧。\n今夜酒醺罗绮暖，被君融尽玉壶冰。",
        "dynasty": "唐",
        "collection_info": null
    },
    {
        "title": "冬至夜",
        "author": "白居易",
        "content": "老去襟怀常濩落，病来鬚鬓转苍浪。\n心灰不及炉中火，鬓雪多于砌下霜。\n三峡南宾城最远，一年冬至夜偏长。\n今宵始觉房栊冷，坐索寒衣託孟光。",
        "dynasty": "唐",
        "collection_info": null
    },
    {
        "title": "竹枝词四首 一",
        "author": "白居易",
        "content": "瞿唐峡口水烟低，白帝城头月向西。\n唱到竹枝声咽处，寒猨闇鸟一时啼。",
        "dynasty": "唐",
        "collection_info": null
    },
    {
        "title": "竹枝词四首 二",
        "author": "白居易",
        "content": "竹枝苦怨怨何人，夜静山空歇又闻。\n蛮儿巴女齐声唱，愁杀江楼病使君。",
        "dynasty": "唐",
        "collection_info": null
    },
    {
        "title": "竹枝词四首 三",
        "author": "白居易",
        "content": "巴东船舫上巴西，波面风生雨脚齐。\n水蓼冷花红簇簇，江蓠湿叶碧凄凄。",
        "dynasty": "唐",
        "collection_info": null
    },
    {
        "title": "竹枝词四首 四",
        "author": "白居易",
        "content": "江畔谁人唱竹枝，前声断咽后声迟。\n怪来调苦缘词苦，多是通州司马诗。",
        "dynasty": "唐",
        "collection_info": null
    },
    {
        "title": "酬严中丞晚眺黔江见寄",
        "author": "白居易",
        "content": "江水三迴曲，愁人两地情。\n磨围山下色，明月峡中声。\n晚后连天碧，秋来彻底清。\n临流有新恨，照见白鬚生。",
        "dynasty": "唐",
        "collection_info": null
    },
    {
        "title": "寄题杨万州四望楼",
        "author": "白居易",
        "content": "江上新楼名四望，东西南北水茫茫。\n无由得与君携手，同凭栏干一望乡。",
        "dynasty": "唐",
        "collection_info": null
    },
    {
        "title": "荅杨使君登楼见忆",
        "author": "白居易",
        "content": "忠万楼中南北望，南州烟水北州云。\n两州何事偏相忆，各是笼禽作使君。",
        "dynasty": "唐",
        "collection_info": null
    },
    {
        "title": "除夜",
        "author": "白居易",
        "content": "岁暮纷多思，天涯渺未归。\n老添新甲子，病减旧容辉。\n乡国仍留念，功名已息机。\n明朝四十九，应转悟前非。",
        "dynasty": "唐",
        "collection_info": null
    },
    {
        "title": "闻雷",
        "author": "白居易",
        "content": "瘴地风霜早，温天气候催。\n穷冬不见雪，正月已闻雷。\n震蛰虫蛇出，惊枯草木开。\n空余客方寸，依旧似寒灰。",
        "dynasty": "唐",
        "collection_info": null
    },
    {
        "title": "春至",
        "author": "白居易",
        "content": "若为南国春还至，争向东楼日又长。\n白片落梅浮涧水，黄梢新柳出城墙。\n闲拈蕉叶题诗咏，闷取藤枝引酒尝。\n乐事渐无身渐老，从今始拟负风光。",
        "dynasty": "唐",
        "collection_info": null
    },
    {
        "title": "感春",
        "author": "白居易",
        "content": "巫峡中心郡，巴城四面春。\n草青临水地，头白见花人。\n忧喜皆心火，荣枯是眼尘。\n除非一杯酒，何物更关身。",
        "dynasty": "唐",
        "collection_info": null
    },
    {
        "title": "春江",
        "author": "白居易",
        "content": "炎凉昏晓苦推迁，不觉忠州已二年。\n闭阁只听朝暮鼓，上楼空望往来船。\n莺声诱引来花下，草色句留坐水边。\n唯有春江看未厌，萦砂遶石渌潺湲。",
        "dynasty": "唐",
        "collection_info": null
    },
    {
        "title": "题东楼前李使君所种樱桃花",
        "author": "白居易",
        "content": "身入青云无见日，手栽红树又逢春。\n唯留花向楼前着，故故抛愁与后人。",
        "dynasty": "唐",
        "collection_info": null
    },
    {
        "title": "巴水",
        "author": "白居易",
        "content": "城下巴江水，春来似曲尘。\n软沙如渭曲，斜岸忆天津。\n影蘸新黄柳，香浮小白苹。\n临流搔首坐，惆怅为何人。",
        "dynasty": "唐",
        "collection_info": null
    },
    {
        "title": "野行",
        "author": "白居易",
        "content": "草润衫襟重，沙干屐齿轻。\n仰头听鸟立，信脚望花行。\n暇日无公事，衰年有道情。\n浮生短于梦，梦裏莫营营。",
        "dynasty": "唐",
        "collection_info": null
    },
    {
        "title": "送高侍御使迴因寄杨八",
        "author": "白居易",
        "content": "明月峡边逢制使，黄茅岸上是忠州。\n到城莫说忠州恶，无益虚教杨八愁。",
        "dynasty": "唐",
        "collection_info": null
    },
    {
        "title": "奉酬李相公见示绝句",
        "author": "白居易",
        "content": "碧油幢下捧新诗，荣贱虽殊共一悲。\n涕泪满襟君莫怪，甘泉侍从最多时。",
        "dynasty": "唐",
        "collection_info": null
    },
    {
        "title": "喜山石榴花开",
        "author": "白居易",
        "content": "忠州州裏今日花，庐山山头去时树。\n已怜根损斩新栽，还喜花开依旧数。\n赤玉何人少琴轸，红缬谁家合罗袴。\n但知烂熳恣情开，莫怕南宾桃李妬。",
        "dynasty": "唐",
        "collection_info": null
    },
    {
        "title": "戏赠萧处士清禅师",
        "author": "白居易",
        "content": "三杯嵬峩忘机客，百衲头陀任运僧。\n又有放慵巴郡守，不营一事共腾腾。",
        "dynasty": "唐",
        "collection_info": null
    },
    {
        "title": "钱虢州以三堂绝句见寄因以本韵和之",
        "author": "白居易",
        "content": "同事空王岁月深，相思远寄定中吟。\n遥知清净中和化，祗用金刚三昧心。",
        "dynasty": "唐",
        "collection_info": null
    },
    {
        "title": "三月三日",
        "author": "白居易",
        "content": "暮春风景初三日，流世光阴半百年。\n欲作闲游无好伴，半江惆怅却回船。",
        "dynasty": "唐",
        "collection_info": null
    },
    {
        "title": "寒食夜",
        "author": "白居易",
        "content": "四十九年身老日，一百五夜月明天。\n抱膝思量何事在，痴男騃女唤秋韆。",
        "dynasty": "唐",
        "collection_info": null
    },
    {
        "title": "代州民问",
        "author": "白居易",
        "content": "龙昌寺底开山路，巴子台前种柳林。\n官职家乡都忘却，谁人会得使君心。",
        "dynasty": "唐",
        "collection_info": null
    },
    {
        "title": "荅州民",
        "author": "白居易",
        "content": "宦情斗擞随尘去，乡思销磨逐日无。\n唯拟腾腾作闲事，遮渠不道使君愚。",
        "dynasty": "唐",
        "collection_info": null
    },
    {
        "title": "荔枝楼对酒",
        "author": "白居易",
        "content": "荔枝新熟鸡冠色，烧酒初开琥珀香。\n欲摘一枝倾一醆，西楼无客共谁尝。",
        "dynasty": "唐",
        "collection_info": null
    },
    {
        "title": "房家夜宴喜雪戏赠主人",
        "author": "白居易",
        "content": "风头向夜利如刀，赖此温炉輭锦袍。\n桑落气熏珠翠暖，柘枝声引管弦高。\n酒钩送醆推莲子，烛泪黏盘垒蒲萄。\n不醉遣侬争散得，门前雪片似鹅毛。",
        "dynasty": "唐",
        "collection_info": null
    },
    {
        "title": "醉后赠人",
        "author": "白居易",
        "content": "香毬趂拍回环匼，花醆抛巡取次飞。\n自入春来未同醉，那能夜去独先归。",
        "dynasty": "唐",
        "collection_info": null
    },
    {
        "title": "初除尚书郎脱刺史绯",
        "author": "白居易",
        "content": "亲宾相贺问何如，服色恩光尽反初。\n头白喜抛黄草峡，眼明惊拆紫泥书。\n便留朱绂还铃阁，却着青袍侍玉除。\n无奈娇痴三岁女，绕腰啼哭觅金鱼。",
        "dynasty": "唐",
        "collection_info": null
    },
    {
        "title": "留题开元寺上方",
        "author": "白居易",
        "content": "东寺台阁好，上方风景清。\n数来犹未厌，长别岂无情。\n恋水多临坐，辞花剩绕行。\n最怜新岸柳，手种未全成。",
        "dynasty": "唐",
        "collection_info": null
    },
    {
        "title": "别种东坡花树两绝 一",
        "author": "白居易",
        "content": "三年留滞在江城，草树禽鱼尽有情。\n何处殷勤重回首，东坡桃李种新成。",
        "dynasty": "唐",
        "collection_info": null
    },
    {
        "title": "别种东坡花树两绝 二",
        "author": "白居易",
        "content": "花林好住莫顦顇，春至但知依旧春。\n楼上明年新太守，不妨还是爱花人。",
        "dynasty": "唐",
        "collection_info": null
    },
    {
        "title": "别桥上竹",
        "author": "白居易",
        "content": "穿桥迸竹不依行，恐碍行人被损伤。\n我去自惭遗爱少，不教君得似甘棠。",
        "dynasty": "唐",
        "collection_info": null
    },
    {
        "title": "发白狗峡次黄牛峡登高寺却望忠州",
        "author": "白居易",
        "content": "白狗次黄牛，滩如竹节稠。\n路穿天地险，人续古今愁。\n忽见千花塔，因停一叶舟。\n畏途常迫促，静境暂淹留。\n巴曲春全尽，巫阳雨半收。\n北归虽引领，南望亦回头。\n昔去悲殊俗，今来念旧游。\n别僧山北寺，抛竹水西楼。\n郡树花如雪，军厨酒似油。\n时时大开口，自笑忆忠州。",
        "dynasty": "唐",
        "collection_info": null
    },
    {
        "title": "棣华驿见杨八题梦兄弟诗",
        "author": "白居易",
        "content": "遥闻旅宿梦兄弟，应为邮亭名棣华。\n名作棣华来早晚，自题诗后属杨家。",
        "dynasty": "唐",
        "collection_info": null
    },
    {
        "title": "商山路有感",
        "author": "白居易",
        "content": "万里路长在，六年身始归。\n所经多旧馆，大半主人非。",
        "dynasty": "唐",
        "collection_info": null
    },
    {
        "title": "商山路驿桐树昔与微之前后题名处",
        "author": "白居易",
        "content": "与君前后多迁谪，五度经过此路隅。\n笑问中庭老桐树，这回归去免来无。",
        "dynasty": "唐",
        "collection_info": null
    },
    {
        "title": "恻恻吟",
        "author": "白居易",
        "content": "恻恻復恻恻，逐臣返乡国。\n前事难重论，少年不再得。\n泥涂绛老头班白，炎瘴灵均面黎黑。\n六年不死却归来，道着姓名人不识。",
        "dynasty": "唐",
        "collection_info": null
    },
    {
        "title": "德宗皇帝挽歌词四首 一",
        "author": "白居易",
        "content": "执象宗玄祖，贻谋启孝孙。\n文高柏梁殿，礼薄霸陵原。\n宫仗辞天阙，朝仪出国门。\n生成不可报，二十七年恩。",
        "dynasty": "唐",
        "collection_info": null
    },
    {
        "title": "德宗皇帝挽歌词四首 二",
        "author": "白居易",
        "content": "虞帝南巡后，殷宗谅闇中。\n初辞铸鼎地，已闭望仙宫。\n晓落当陵月，秋生满斾风。\n前星承帝座，不使北辰空。",
        "dynasty": "唐",
        "collection_info": null
    },
    {
        "title": "德宗皇帝挽歌词四首 三",
        "author": "白居易",
        "content": "业大承宗祖，功成付子孙。\n睿文诗播乐，遗训史标言。\n节表中和德，方垂广利恩。\n悬知千载后，理代数贞元。",
        "dynasty": "唐",
        "collection_info": null
    },
    {
        "title": "德宗皇帝挽歌词四首 四",
        "author": "白居易",
        "content": "梦减三龄寿，哀延七月期。\n寝园愁望远，宫仗哭行迟。\n云日添寒惨，笳箫向晚悲。\n因山有遗诏，如葬汉文时。",
        "dynasty": "唐",
        "collection_info": null
    },
    {
        "title": "昭德皇后挽歌词",
        "author": "白居易",
        "content": "仙去逍遥境，诗留窈窕章。\n春归金屋少，夜入寿宫长。\n凤引曾辞辇，蚕休昔采桑。\n阴灵何处感，沙麓月无光。",
        "dynasty": "唐",
        "collection_info": null
    },
    {
        "title": "太平乐词二首 一",
        "author": "白居易",
        "content": "岁丰仍节俭，时泰更销兵。\n圣念长如此，何忧不太平。",
        "dynasty": "唐",
        "collection_info": null
    },
    {
        "title": "太平乐词二首 二",
        "author": "白居易",
        "content": "湛露浮尧酒，熏风起舜歌。\n愿同尧舜意，所乐在人和。",
        "dynasty": "唐",
        "collection_info": null
    },
    {
        "title": "小曲新词二首 一",
        "author": "白居易",
        "content": "霁色鲜宫殿，秋声脆管弦。\n圣明千岁乐，岁岁似今年。",
        "dynasty": "唐",
        "collection_info": null
    },
    {
        "title": "小曲新词二首 二",
        "author": "白居易",
        "content": "红裾明月夜，碧簟早秋时。\n好向昭阳宿，天凉玉漏迟。",
        "dynasty": "唐",
        "collection_info": null
    },
    {
        "title": "闺怨词三首 一",
        "author": "白居易",
        "content": "朝憎莺百啭，夜妒燕双栖。\n不惯经春别，谁知到晓啼。",
        "dynasty": "唐",
        "collection_info": null
    },
    {
        "title": "闺怨词三首 二",
        "author": "白居易",
        "content": "珠箔笼寒月，纱窗背晓灯。\n夜来巾上泪，一半是春冰。",
        "dynasty": "唐",
        "collection_info": null
    },
    {
        "title": "闺怨词三首 三",
        "author": "白居易",
        "content": "关山征戍远，闺阁别离难。\n苦战应顦顇，寒衣不要宽。",
        "dynasty": "唐",
        "collection_info": null
    },
    {
        "title": "残春曲",
        "author": "白居易",
        "content": "禁苑残莺三四声，景迟风慢暮春情。\n日西无事墙阴下，闲蹋宫花独自行。",
        "dynasty": "唐",
        "collection_info": null
    },
    {
        "title": "长安春",
        "author": "白居易",
        "content": "青门柳枝软无力，东风吹作黄金色。\n街东酒薄醉易醒，满眼春愁销不得。",
        "dynasty": "唐",
        "collection_info": null
    },
    {
        "title": "长乐坡送人赋得愁",
        "author": "白居易",
        "content": "行人南北分征路，流水东西接御沟。\n终日坡前恨离别，谩名长乐是长愁。",
        "dynasty": "唐",
        "collection_info": null
    },
    {
        "title": "独眠吟二首 一",
        "author": "白居易",
        "content": "夜长无睡起阶前，寥落星河欲曙天。\n十五年来明月夜，何曾一夜不孤眠。",
        "dynasty": "唐",
        "collection_info": null
    },
    {
        "title": "独眠吟二首 二",
        "author": "白居易",
        "content": "独眠客，夜夜可怜长寂寂。\n就中今夜最愁人，凉月清风满床席。",
        "dynasty": "唐",
        "collection_info": null
    },
    {
        "title": "期不至",
        "author": "白居易",
        "content": "红烛清樽久延伫，出门入门天欲曙。\n星稀月落竟不来，烟柳胧胧鹊飞去。",
        "dynasty": "唐",
        "collection_info": null
    },
    {
        "title": "长洲苑",
        "author": "白居易",
        "content": "春入长洲草又生，鹧鸪飞起少人行。\n年深不辨娃宫处，夜夜苏台空月明。",
        "dynasty": "唐",
        "collection_info": null
    },
    {
        "title": "忆江柳",
        "author": "白居易",
        "content": "曾栽杨柳江南岸，一别江南两度春。\n遥忆青青江岸上，不知攀折是何人。",
        "dynasty": "唐",
        "collection_info": null
    },
    {
        "title": "南浦别",
        "author": "白居易",
        "content": "南浦凄凄别，西风袅袅秋。\n一看肠一断，好去莫回头。",
        "dynasty": "唐",
        "collection_info": null
    },
    {
        "title": "三年别",
        "author": "白居易",
        "content": "悠悠一别已三年，相望相思明月天。\n肠断青天望明月，别来三十六回圆。",
        "dynasty": "唐",
        "collection_info": null
    },
    {
        "title": "伤春词",
        "author": "白居易",
        "content": "深浅檐花千万枝，碧纱窗外啭黄鹂。\n残妆含泪下帘坐，尽日伤春春不知。",
        "dynasty": "唐",
        "collection_info": null
    },
    {
        "title": "后宫词",
        "author": "白居易",
        "content": "泪湿罗巾梦不成，夜深前殿按歌声。\n红颜未老恩先断，斜倚熏笼坐到明。",
        "dynasty": "唐",
        "collection_info": null
    },
    {
        "title": "吟元郎中白鬚诗兼饮雪水茶因题壁上",
        "author": "白居易",
        "content": "吟咏霜毛句，闲尝雪水茶。\n城中展眉处，只是有元家。",
        "dynasty": "唐",
        "collection_info": null
    },
    {
        "title": "吴七郎中山人待制班中偶赠绝句",
        "author": "白居易",
        "content": "金马东门隻日开，汉庭待诏重仙才。\n第三松树非华表，那得辽东鹤下来。",
        "dynasty": "唐",
        "collection_info": null
    },
    {
        "title": "和张十八秘书谢裴相公寄马",
        "author": "白居易",
        "content": "齿齐臕足毛头腻，秘阁张郎叱拨驹。\n洗了颔花翻假锦，走时蹄汗蹋真珠。\n青衫乍见曾惊否，红粟难赊得饱无。\n丞相寄来应有意，遣君骑去上云衢。",
        "dynasty": "唐",
        "collection_info": null
    },
    {
        "title": "荅山侣",
        "author": "白居易",
        "content": "颔下髭鬚半是丝，光阴向后几多时。\n非无解挂簪缨意，未有支持伏腊资。\n冒热衝寒徒自取，随行逐队欲何为。\n更惭山侣频传语，五十归来道未迟。",
        "dynasty": "唐",
        "collection_info": null
    },
    {
        "title": "早朝思退居",
        "author": "白居易",
        "content": "霜严月苦欲明天，忽忆闲居思浩然。\n自问寒灯夜半起，何如暖被日高眠。\n唯惭老病披朝服，莫虑饥寒计俸钱。\n随有随无且归去，拟求丰足是何年。",
        "dynasty": "唐",
        "collection_info": null
    },
    {
        "title": "曲江亭晚望",
        "author": "白居易",
        "content": "曲江岸北凭栏干，水面阴生日脚残。\n尘路行多绿袍故，风亭立久白鬚寒。\n诗成闇着闲心记，山好遥偷病眼看。\n不被马前提省印，何人信道是郎官。",
        "dynasty": "唐",
        "collection_info": null
    },
    {
        "title": "初除主客郎中知制诰与王十一李七元九三舍人中书同宿话旧感怀",
        "author": "白居易",
        "content": "闲宵静话喜还悲，聚散穷通不自知。\n已分云泥行异路，忽惊鸡鹤宿同枝。\n紫垣曹署荣华地，白髮郎官老丑时。\n莫怪不如君气味，此中来校十年迟。",
        "dynasty": "唐",
        "collection_info": null
    },
    {
        "title": "西省对花忆忠州东坡新花树因寄题东楼",
        "author": "白居易",
        "content": "每看阙下丹青树，不忘天边锦绣林。\n西掖垣中今日眼，南宾楼上去年心。\n花含春意无分别，物感人情有浅深。\n最忆东坡红烂熳，野桃山杏水林檎。",
        "dynasty": "唐",
        "collection_info": null
    },
    {
        "title": "寄题忠州小楼桃花",
        "author": "白居易",
        "content": "再游巫峡知何日，总是秦人说向谁。\n长忆小楼风月夜，红栏干上两三枝。",
        "dynasty": "唐",
        "collection_info": null
    },
    {
        "title": "中书连直寒食不归因怀元九",
        "author": "白居易",
        "content": "去岁清明日，南巴古郡楼。\n今年寒食夜，西省凤池头。\n併上新人直，难随旧伴游。\n诚知视草贵，未免对花愁。\n鬓髮茎茎日，光阴寸寸流。\n经春不同宿，何异在忠州。",
        "dynasty": "唐",
        "collection_info": null
    },
    {
        "title": "春忆二林寺旧游因寄朗满晦三上人",
        "author": "白居易",
        "content": "一别东林三度春，每春常似忆情亲。\n头陀会裏为逋客，供俸班中作老臣。\n清净久辞香火伴，尘劳难索幻泡身。\n最惭僧社题桥处，十八人名空一人。",
        "dynasty": "唐",
        "collection_info": null
    },
    {
        "title": "和元少尹新授官",
        "author": "白居易",
        "content": "官稳身应泰，春风信马行。\n纵忙无苦事，虽病有心情。\n厚禄儿孙饱，前驱道路荣。\n花时八入直，无暇贺元兄。",
        "dynasty": "唐",
        "collection_info": null
    },
    {
        "title": "朝回和元少尹绝句",
        "author": "白居易",
        "content": "朝客朝回回望好，尽纡朱紫佩金银。\n此时独与君为伴，马上青袍唯两人。",
        "dynasty": "唐",
        "collection_info": null
    },
    {
        "title": "重和元少尹",
        "author": "白居易",
        "content": "凤阁舍人京亚尹，白头俱未着绯衫。\n南宫起请无消息，朝散何时得入衔。",
        "dynasty": "唐",
        "collection_info": null
    },
    {
        "title": "中书夜直梦忠州",
        "author": "白居易",
        "content": "阁下灯前梦，巴南城裏游。\n觅花来渡口，寻寺到山头。\n江色分明绿，猨声依旧愁。\n禁钟惊睡觉，唯不上东楼。",
        "dynasty": "唐",
        "collection_info": null
    },
    {
        "title": "醉后",
        "author": "白居易",
        "content": "酒后高歌且放狂，门前闲事莫思量。\n犹嫌小户长先醒，不得多时住醉乡。",
        "dynasty": "唐",
        "collection_info": null
    },
    {
        "title": "待漏入阁书事奉赠元九学士阁老",
        "author": "白居易",
        "content": "衙排宣政仗，门启紫宸关。\n彩笔停书命，花砖趂立班。\n稀星点银砾，残月堕金环。\n暗漏犹传水，明河渐下山。\n从东分地色，向北仰天颜。\n碧缕炉烟直，红垂佩尾闲。\n纶闱惭并入，翰苑忝先攀。\n笑我青袍故，饶君茜绶殷。\n诗仙归洞裏，酒病滞人间。\n好去鸳鸾侣，冲天便不还。",
        "dynasty": "唐",
        "collection_info": null
    },
    {
        "title": "晚春重到集贤院",
        "author": "白居易",
        "content": "官曹清切非人境，风月鲜明是洞天。\n满砌荆花铺紫毯，隔墙榆荚撒青钱。\n前时谪去三千里，此地辞来十四年。\n虚薄至今惭旧职，院名抬举号为贤。",
        "dynasty": "唐",
        "collection_info": null
    },
    {
        "title": "紫薇花",
        "author": "白居易",
        "content": "丝纶阁下文书静，钟鼓楼中刻漏长。\n独坐黄昏谁是伴，紫薇花对紫微郎。",
        "dynasty": "唐",
        "collection_info": null
    },
    {
        "title": "后宫词",
        "author": "白居易",
        "content": "雨露由来一点恩，争能徧布及千门。\n三千宫女胭脂面，几箇春来无泪痕。",
        "dynasty": "唐",
        "collection_info": null
    },
    {
        "title": "卜居",
        "author": "白居易",
        "content": "游宦京都二十春，贫中无处可安贫。\n长羡蜗牛犹有舍，不如硕鼠解藏身。\n且求容立锥头地，免似漂流木偶人。\n但道吾庐心便足，敢辞湫隘与嚣尘。",
        "dynasty": "唐",
        "collection_info": null
    },
    {
        "title": "题新居寄元八",
        "author": "白居易",
        "content": "青龙冈北近西边，移入新居便泰然。\n冷巷闭门无客到，暖檐移榻向阳眠。\n阶庭宽窄纔容足，墙壁高低粗及肩。\n莫羡昇平元八宅，自思买用几多钱。",
        "dynasty": "唐",
        "collection_info": null
    },
    {
        "title": "登龙尾道南望忆庐山旧隐",
        "author": "白居易",
        "content": "龙尾道边来一望，香炉峰下去无因。\n青山举眼三千里，白髮平头五十人。\n自笑形骸纡组绶，将何言语掌丝纶。\n君恩壮健犹难报，况被年年老逼身。",
        "dynasty": "唐",
        "collection_info": null
    },
    {
        "title": "冯阁老处见与严郎中酬和诗因戏赠绝句",
        "author": "白居易",
        "content": "乍来天上宜清净，不用回头望故山。\n纵有旧游君莫忆，尘心起即堕人间。",
        "dynasty": "唐",
        "collection_info": null
    },
    {
        "title": "见于给事暇日上直寄南省诸郎官诗因以戏赠",
        "author": "白居易",
        "content": "倚作天仙弄地仙，夸张一日抵千年。\n黄麻勅胜长生箓，白纻词嫌内景篇。\n云彩误居青琐地，风流合在紫微天。\n东曹渐去西垣近，鹤驾无妨更着鞭。",
        "dynasty": "唐",
        "collection_info": null
    },
    {
        "title": "题新昌所居",
        "author": "白居易",
        "content": "宅小人烦闷，泥深马钝顽。\n街东闲处住，日午热时还。\n院窄难栽竹，墙高不见山。\n唯应方寸内，此地觅宽闲。",
        "dynasty": "唐",
        "collection_info": null
    },
    {
        "title": "西省北院新构小亭种竹开窗东通骑省与李常侍隔窗小饮各题四韵",
        "author": "白居易",
        "content": "结託白鬚伴，因依青竹丛。\n题诗新壁上，过酒小窗中。\n深院晚无白，虚檐凉有风。\n金貂醉好看，回首紫垣东。",
        "dynasty": "唐",
        "collection_info": null
    },
    {
        "title": "酬元郎中同制加朝散大夫书怀见赠",
        "author": "白居易",
        "content": "命服虽同黄纸上，官班不共紫垣前。\n青衫脱早差三日，白髮生迟校九年。\n曩者定交非势利，老来同病是诗篇。\n终身拟作卧云伴，逐月须收烧药钱。\n五品足为婚嫁主，绯袍着了好归田。",
        "dynasty": "唐",
        "collection_info": null
    },
    {
        "title": "初着绯戏赠元九",
        "author": "白居易",
        "content": "晚遇缘才拙，先衰被病牵。\n那知垂白日，始是着绯年。\n身外名徒尔，人间事偶然。\n我朱君紫绶，犹未得差肩。",
        "dynasty": "唐",
        "collection_info": null
    },
    {
        "title": "和韩侍郎苦雨",
        "author": "白居易",
        "content": "润气凝柱础，繁声注瓦沟。\n闇留窗不晓，凉引簟先秋。\n叶湿蚕应病，泥稀燕亦愁。\n仍闻放朝夜，误出到街头。",
        "dynasty": "唐",
        "collection_info": null
    },
    {
        "title": "连雨",
        "author": "白居易",
        "content": "风雨闇萧萧，鸡鸣暮復朝。\n碎声笼苦竹，冷翠落芭蕉。\n水鸟投檐宿，泥蛙入户跳。\n仍闻蕃客见，明日欲追朝。",
        "dynasty": "唐",
        "collection_info": null
    },
    {
        "title": "初加朝散大夫又转上柱国",
        "author": "白居易",
        "content": "紫微今日烟霄地，赤岭前年泥土身。\n得水鱼还动鳞鬣，乘轩鹤亦长精神。\n且惭身忝官阶贵，未敢家嫌活计贫。\n柱国勋成私自问，有何功德及生人。",
        "dynasty": "唐",
        "collection_info": null
    },
    {
        "title": "行简初授拾遗同早朝入閤因示十二韵",
        "author": "白居易",
        "content": "夜色尚苍苍，槐阴夹路长。\n听钟出长乐，传鼓到新昌。\n宿雨沙堤润，秋风桦烛香。\n马骄欺地软，人健得天凉。\n待漏排阊阖，停珂拥建章。\n尔随黄閤老，吾次紫微郎。\n并入连称籍，齐趋对折方。\n鬬班花接萼，绰立雁分行。\n近职诚为美，微才岂合当。\n纶言难下笔，谏纸易盈箱。\n老去何侥倖，时来不料量。\n唯求杀身地，相誓荅恩光。",
        "dynasty": "唐",
        "collection_info": null
    },
    {
        "title": "立秋日登乐游园",
        "author": "白居易",
        "content": "独行独语曲江头，回马迟迟上乐游。\n萧飒凉风与衰鬓，谁教计会一时秋。",
        "dynasty": "唐",
        "collection_info": null
    },
    {
        "title": "新秋早起有怀元少尹",
        "author": "白居易",
        "content": "秋来转觉此身衰，晨起临阶盥漱时。\n漆匣镜明头尽白，铜缾水冷齿先知。\n光阴纵惜[留难]住，官职虽荣得已迟。\n老去相逢无别计，强开笑口展愁眉。",
        "dynasty": "唐",
        "collection_info": null
    },
    {
        "title": "夜筝",
        "author": "白居易",
        "content": "紫袖红弦明月中，自弹自感闇低容。\n弦凝指咽声停处，别有深情一万重。",
        "dynasty": "唐",
        "collection_info": null
    },
    {
        "title": "妻初授邑号告身",
        "author": "白居易",
        "content": "弘农旧县授新封，钿轴金泥诰一通。\n我转官阶常自媿，君加邑号有何功。\n花笺印了排窠湿，锦褾装来耀手红。\n倚得身名便慵堕，日高犹睡绿窗中。",
        "dynasty": "唐",
        "collection_info": null
    },
    {
        "title": "送客南迁",
        "author": "白居易",
        "content": "我说南中事，君应不愿听。\n曾经身困苦，不觉语叮咛。\n烧处愁云梦，波时忆洞庭。\n春畬烟勃勃，秋瘴露冥冥。\n蚊蚋经冬活，鱼龙欲雨腥。\n水虫能射影，山鬼解藏形。\n穴掉巴蛇尾，林飘鸩鸟翎。\n飓风千里黑，䕭草四时青。\n客似惊弦雁，舟如委浪萍。\n谁人劝言笑，何计慰漂零。\n慎勿琴离膝，长须酒满瓶。\n大都从此去，宜醉不宜醒。",
        "dynasty": "唐",
        "collection_info": null
    },
    {
        "title": "暮归",
        "author": "白居易",
        "content": "不觉百年半，何曾一日闲。\n朝随烛影出，暮趂鼓声还。\n瓮裏非无酒，墙头亦有山。\n归来长困卧，早晚得开颜。",
        "dynasty": "唐",
        "collection_info": null
    },
    {
        "title": "寄远",
        "author": "白居易",
        "content": "欲忘忘未得，欲去去无由。\n两腋不生翅，二毛空满头。\n坐看新落叶，行上最高楼。\n暝色无边际，茫茫尽眼愁。",
        "dynasty": "唐",
        "collection_info": null
    },
    {
        "title": "旧房",
        "author": "白居易",
        "content": "远壁秋声虫络丝，入檐新影月低眉。\n床帷半故帘旌断，仍是初寒欲夜时。",
        "dynasty": "唐",
        "collection_info": null
    },
    {
        "title": "钱侍郎使君以题庐山草堂诗见寄因酬之",
        "author": "白居易",
        "content": "殷勤江郡守，怅望掖垣郎。\n惭见新琼什，思归旧草堂。\n事随心未得，名与道相妨。\n若不休官去，人间到老忙。",
        "dynasty": "唐",
        "collection_info": null
    },
    {
        "title": "寄山僧",
        "author": "白居易",
        "content": "眼看过半百，早晚扫岩扉。\n白首谁能住，青山自不归。\n百千万劫障，四十九年非。\n会拟抽身去，当风斗擞衣。",
        "dynasty": "唐",
        "collection_info": null
    },
    {
        "title": "慈恩寺有感",
        "author": "白居易",
        "content": "自问有何惆怅事，寺门临入却迟迴。\n李家哭泣元家病，柿叶红时独自来。",
        "dynasty": "唐",
        "collection_info": null
    },
    {
        "title": "酬严十八郎中见示",
        "author": "白居易",
        "content": "口厌含香握厌兰，紫微青琐举头看。\n忽惊鬓后苍浪髮，未得心中本分官。\n夜酌满容花色暖，秋吟切骨玉声寒。\n承明长短君应入，莫忆家江七里滩。",
        "dynasty": "唐",
        "collection_info": null
    },
    {
        "title": "寄王秘书",
        "author": "白居易",
        "content": "霜菊花萎日，风梧叶碎时。\n怪来秋思苦，缘咏秘书诗。",
        "dynasty": "唐",
        "collection_info": null
    },
    {
        "title": "中书寓直",
        "author": "白居易",
        "content": "缭绕宫墙围禁林，半开阊阖晓沈沈。\n天晴更觉南山近，月出方知西掖深。\n病对词头惭彩笔，老看镜面媿华簪。\n自嫌野物将何用，土木形骸麋鹿心。",
        "dynasty": "唐",
        "collection_info": null
    },
    {
        "title": "自问",
        "author": "白居易",
        "content": "黑花满眼丝满头，早衰因病病因愁。\n宦途气味已谙尽，五十不休何日休。",
        "dynasty": "唐",
        "collection_info": null
    },
    {
        "title": "曲江独行招张十八",
        "author": "白居易",
        "content": "曲江新岁后，冰与水相和。\n南岸犹残雪，东风未有波。\n偶游身独自，相忆意如何。\n莫待春深去，花时鞍马多。",
        "dynasty": "唐",
        "collection_info": null
    },
    {
        "title": "新居早春二首 一",
        "author": "白居易",
        "content": "静巷无来客，深居不出门。\n铺沙盖苔面，扫雪拥松根。\n渐暖宜闲步，初晴爱小园。\n觅花都未有，唯觉树枝繁。",
        "dynasty": "唐",
        "collection_info": null
    },
    {
        "title": "新居早春二首 二",
        "author": "白居易",
        "content": "地润东风暖，闲行蹋草芽。\n呼童遣移竹，留客伴尝茶。\n溜滴檐冰尽，尘浮隟日斜。\n新居未曾到，邻里是谁家。",
        "dynasty": "唐",
        "collection_info": null
    },
    {
        "title": "新昌新居书事四十韵因寄元郎中张博士",
        "author": "白居易",
        "content": "冒宠已三迁，归期始二年。\n囊中贮余俸，园外买闲田。\n狐兔同三径，蒿莱共一壥。\n新园聊刬秽，旧屋且扶颠。\n檐漏移倾瓦，梁欹换蠹椽。\n平治遶台路，整顿近阶砖。\n巷狭开容驾，墙低垒过肩。\n门闾堪驻盖，堂室可铺筵。\n丹凤楼当后，青龙寺在前。\n市街尘不到，宫树影相连。\n省史嫌坊远，豪家笑地偏。\n敢劳宾客访，或望子孙传。\n不觅他人爱，唯将自性便。\n等闲栽树木，随分占风烟。\n逸致因心得，幽期遇境牵。\n松声疑涧底，草色胜河边。\n虚润冰销地，晴和日出天。\n苔行滑如簟，莎坐软于绵。\n帘每当山卷，帷多带月褰。\n篱东花掩映，窗北竹婵娟。\n迹慕青门隐，名惭紫禁仙。\n假归思晚沐，朝去恋春眠。\n拙薄才无取，疎慵职不专。\n题墙书命笔，沽酒率分钱。\n柏杵舂灵药，铜瓶漱暖泉。\n炉香穿盖散，笼烛隔纱然。\n陈室何曾扫，陶琴不要弦。\n屏除俗事尽，养活道情全。\n尚有妻孥累，犹为组绶缠。\n终须抛爵禄，渐拟断腥羶。\n大抵宗庄叟，私心事竺干。\n浮荣水划字，真谛火生莲。\n梵部经十二，玄书字五千。\n是非都付梦，语默不妨禅。\n博士官犹冷，郎中病已痊。\n多同僻处住，久结静中缘。\n缓步携筇杖，徐吟展蜀笺。\n老宜闲语话，闷忆好诗篇。\n蛮榼来方泻，蒙茶到始煎。\n无辞数相见，鬓髮各苍然。",
        "dynasty": "唐",
        "collection_info": null
    },
    {
        "title": "喜敏中及第偶示所怀",
        "author": "白居易",
        "content": "自知羣从为儒少，岂料词场中第频。\n桂折一枝先许我，杨穿三叶尽惊人。\n转于文墨须留意，贵向烟霄早致身。\n莫学尔兄年五十，蹉跎始得掌丝纶。",
        "dynasty": "唐",
        "collection_info": null
    },
    {
        "title": "久不见韩侍郎戏题四韵以寄之",
        "author": "白居易",
        "content": "近来韩閤老，疎我我心知。\n户大嫌甜酒，才高笑小诗。\n静吟乖月夜，闲醉旷花时。\n还有愁同处，春风满鬓丝。",
        "dynasty": "唐",
        "collection_info": null
    },
    {
        "title": "寄白头陀",
        "author": "白居易",
        "content": "近见头陀伴，云师老更慵。\n性灵闲似鹤，颜状古于松。\n山裏犹难觅，人间岂易逢。\n仍闻移住处，太白最高峰。",
        "dynasty": "唐",
        "collection_info": null
    },
    {
        "title": "和韩侍郎题杨舍人林池见寄",
        "author": "白居易",
        "content": "渠水暗流春冻解，风吹日炙不成凝。\n凤池冷暖君谙在，二月因何更有冰。",
        "dynasty": "唐",
        "collection_info": null
    },
    {
        "title": "勤政楼西老柳",
        "author": "白居易",
        "content": "半朽临风树，多情立马人。\n开元一株柳，长庆二年春。",
        "dynasty": "唐",
        "collection_info": null
    },
    {
        "title": "偶题閤下厅",
        "author": "白居易",
        "content": "静爱青苔院，深宜白鬓翁。\n貌将松共瘦，心与竹俱空。\n暖有低檐日，春多扬幕风。\n平生闲境界，尽在五言中。",
        "dynasty": "唐",
        "collection_info": null
    },
    {
        "title": "予与故刑部李侍郎早结道友以药术为事与故京兆元尹晚为诗侣有林泉之期周岁之间二君长逝李住曲江北元居昇平西追感旧游因贻同志",
        "author": "白居易",
        "content": "从哭李来伤道气，自亡元后减诗情。\n金丹同学都无益，水竹邻居竟不成。\n月夜若为游曲水，花时那忍到昇平。\n如年七十身犹在，但恐伤心无处行。",
        "dynasty": "唐",
        "collection_info": null
    },
    {
        "title": "送冯舍人閤老往襄阳",
        "author": "白居易",
        "content": "紫微閤底送君回，第二厅帘下不开。\n莫恋汉南风景好，岘山花尽早归来。",
        "dynasty": "唐",
        "collection_info": null
    },
    {
        "title": "莫走柳条词送别",
        "author": "白居易",
        "content": "南陌伤心别，东风满把春。\n莫欺杨柳弱，劝酒胜于人。",
        "dynasty": "唐",
        "collection_info": null
    },
    {
        "title": "酬韩侍郎张博士雨后游曲江见寄",
        "author": "白居易",
        "content": "小园新种红樱树，闲遶花行便当游。\n何必更随鞍马队，衝泥蹋雨曲江头。",
        "dynasty": "唐",
        "collection_info": null
    },
    {
        "title": "元家花",
        "author": "白居易",
        "content": "今日元家宅，樱桃发几枝。\n稀稠与颜色，一似去年时。\n失却东园主，春风可得知。",
        "dynasty": "唐",
        "collection_info": null
    },
    {
        "title": "代人赠王员外",
        "author": "白居易",
        "content": "好在王员外，平生记得不。\n共赊黄叟酒，同上莫愁楼。\n静接殷勤语，狂随烂熳游。\n那知今日眼，相见冷于秋。",
        "dynasty": "唐",
        "collection_info": null
    },
    {
        "title": "惜小园花",
        "author": "白居易",
        "content": "晓来红萼凋零尽，但见空枝四五株。\n前日狂风昨夜雨，残芳更合得存无。",
        "dynasty": "唐",
        "collection_info": null
    },
    {
        "title": "萧相公宅遇自远禅师有感而赠",
        "author": "白居易",
        "content": "宦途堪笑不胜悲，昨日荣华今日衰。\n转似秋蓬无定处，长于春梦几多时。\n半头白髮惭萧相，满面红尘问远师。\n应是世间缘未尽，欲抛官去尚迟疑。",
        "dynasty": "唐",
        "collection_info": null
    },
    {
        "title": "草词毕遇芍药初开因咏小谢红药当阶翻诗以为一句未尽其状偶成十六韵",
        "author": "白居易",
        "content": "罢草紫泥诏，起吟红药诗。\n词头封送后，花口拆开时。\n坐对钩帘久，行观步履迟。\n两三丛烂熳，十二叶参差。\n背日房微敛，当阶朵旋欹。\n钗葶抽碧股，粉蘂扑黄丝。\n动荡情无限，低斜力不支。\n周迴看未足，比谕语难为。\n句漏丹砂裏，僬侥火燄旗。\n彤云剩根蒂，绛帻欠缨緌。\n况有晴风度，仍兼宿露垂。\n疑香熏罨画，似泪着胭脂。\n有意留连我，无言怨思谁。\n应愁明日落，如恨隔年期。\n菡萏泥连萼，玫瑰刺绕枝。\n等量无胜者，唯眼与心知。",
        "dynasty": "唐",
        "collection_info": null
    },
    {
        "title": "喜张十八博士除水部员外郎",
        "author": "白居易",
        "content": "老何殁后吟声绝，虽有郎官不爱诗。\n无復篇章传道路，空流风月在曹司。\n长嗟博士官犹屈，亦恐骚人道渐衰。\n今日闻君除水部，喜于身得省郎时。",
        "dynasty": "唐",
        "collection_info": null
    },
    {
        "title": "与沈杨二舍人閤老同食勅赐樱桃翫物感恩因成十四韵",
        "author": "白居易",
        "content": "清晓趋丹禁，红缨降紫宸。\n驱禽养得熟，和叶摘来新。\n圆转盘倾玉，鲜明笼透银。\n内园题两字，西掖赐三臣。\n荧惑晶华赤，醍醐气味真。\n如珠未穿孔，似火不烧人。\n杏俗难为对，桃顽讵可伦。\n肉嫌卢橘厚，皮笑荔枝皴。\n琼液酸甜足，金丸大小匀。\n偷须防曼倩，惜莫掷安仁。\n手擘纔离核，匙抄半是津。\n甘为舌上露，暖作腹中春。\n已惧长尸禄，仍惊数食珍。\n最惭恩未报，饱餧不才身。",
        "dynasty": "唐",
        "collection_info": null
    },
    {
        "title": "送严大夫赴桂州",
        "author": "白居易",
        "content": "地压坤方重，官兼宪府雄。\n桂林无瘴气，柏署有清风。\n山水衙门外，旌旗艛艓中。\n大夫应绝席，诗酒与谁同。",
        "dynasty": "唐",
        "collection_info": null
    },
    {
        "title": "春夜宿直",
        "author": "白居易",
        "content": "三月十四夜，西垣东北廊。\n碧梧叶重迭，红药树低昂。\n月砌漏幽影，风帘飘闇香。\n禁中无宿客，谁伴紫微郎。",
        "dynasty": "唐",
        "collection_info": null
    },
    {
        "title": "夏夜宿直",
        "author": "白居易",
        "content": "人少庭宇旷，夜凉风露清。\n槐花满院气，松子落阶声。\n寂寞挑灯坐，沈吟蹋月行。\n年衰自无趣，不是厌承明。",
        "dynasty": "唐",
        "collection_info": null
    },
    {
        "title": "七言十二句赠驾部吴郎中七兄",
        "author": "白居易",
        "content": "四月天气和且清，绿槐阴合沙堤平。\n独骑善马衔镫稳，初着单衣肢体轻。\n退朝下直少徒侣，归舍闭门无送迎。\n风生竹夜窗间卧，月照松时台上行。\n春酒冷尝三数醆，晓琴闲弄十余声。\n幽怀静境何人别，唯有南宫老驾兄。",
        "dynasty": "唐",
        "collection_info": null
    },
    {
        "title": "玉真张观主下小女冠阿容",
        "author": "白居易",
        "content": "绰约小天仙，生来十六年。\n姑山半峰雪，瑶水一枝莲。\n晚院花留立，春窗月伴眠。\n迴眸虽欲语，阿母在傍边。",
        "dynasty": "唐",
        "collection_info": null
    },
    {
        "title": "龙花寺主家小尼",
        "author": "白居易",
        "content": "头青眉眼细，十四女沙弥。\n夜静双林怕，春深一食饥。\n步慵行道困，起晚诵经迟。\n应似仙人子，花宫未嫁时。",
        "dynasty": "唐",
        "collection_info": null
    },
    {
        "title": "访陈二",
        "author": "白居易",
        "content": "晓垂朱绶带，晚着白纶巾。\n出去为朝客，归来是野人。\n两飱聊过日，一榻足容身。\n此外皆闲事，时时访老陈。",
        "dynasty": "唐",
        "collection_info": null
    },
    {
        "title": "晚亭逐凉",
        "author": "白居易",
        "content": "送客出门后，移床下砌初。\n趂凉行绕竹，引睡卧看书。\n老更为官拙，慵多向事疎。\n松窗倚藤杖，人道似僧居。",
        "dynasty": "唐",
        "collection_info": null
    },
    {
        "title": "曲江忆李十一",
        "author": "白居易",
        "content": "李君殁后共谁游，柳岸荷亭两度秋。\n独绕曲江行一匝，依前还立水边愁。",
        "dynasty": "唐",
        "collection_info": null
    },
    {
        "title": "江亭翫春",
        "author": "白居易",
        "content": "江亭乘晓阅众芳，春妍景丽草树光。\n日消石桂绿岚气，风坠木兰红露浆。\n水蒲渐展书带叶，山榴半含琴轸房。\n何物春风吹不变，愁人依旧鬓苍苍。",
        "dynasty": "唐",
        "collection_info": null
    },
    {
        "title": "闻夜砧",
        "author": "白居易",
        "content": "谁家思妇秋捣帛，月苦风凄砧杵悲。\n八月九日正长夜，千声万声无了时。\n应到天明头尽白，一声添得一茎丝。",
        "dynasty": "唐",
        "collection_info": null
    },
    {
        "title": "板桥路",
        "author": "白居易",
        "content": "梁苑城西二十里，一渠春水柳千条。\n若为此路今重过，十五年前旧板桥。\n曾共玉颜桥上别，不知消息到今朝。",
        "dynasty": "唐",
        "collection_info": null
    },
    {
        "title": "青门柳",
        "author": "白居易",
        "content": "青青一树伤心色，曾入几人离恨中。\n为近都门多送别，长条折尽减春风。",
        "dynasty": "唐",
        "collection_info": null
    },
    {
        "title": "梨园弟子",
        "author": "白居易",
        "content": "白头垂泪话梨园，五十年前雨露恩。\n莫问华清今日事，满山红叶鏁宫门。",
        "dynasty": "唐",
        "collection_info": null
    },
    {
        "title": "暮江吟",
        "author": "白居易",
        "content": "一道残阳铺水中，半江瑟瑟半江红。\n可怜九月初三夜，露似真珠月似弓。",
        "dynasty": "唐",
        "collection_info": null
    },
    {
        "title": "思妇眉",
        "author": "白居易",
        "content": "春风摇荡自东来，折尽樱桃绽尽梅。\n惟余思妇愁眉结，无限春风吹不开。",
        "dynasty": "唐",
        "collection_info": null
    },
    {
        "title": "怨词",
        "author": "白居易",
        "content": "夺宠心那惯，寻思倚殿门。\n不知移旧爱，何处作新恩。",
        "dynasty": "唐",
        "collection_info": null
    },
    {
        "title": "空闺怨",
        "author": "白居易",
        "content": "寒月沈沈洞房静，真珠帘外梧桐影。\n秋霜欲下手先知，灯底裁缝剪刀冷。",
        "dynasty": "唐",
        "collection_info": null
    },
    {
        "title": "秋房夜",
        "author": "白居易",
        "content": "云露青天月漏光，中庭立久却归房。\n水窗席冷未能卧，挑尽残灯秋夜长。",
        "dynasty": "唐",
        "collection_info": null
    },
    {
        "title": "采莲曲",
        "author": "白居易",
        "content": "菱叶萦波荷飐风，荷花深处小船通。\n逢郎欲语低头笑，碧玉搔头落水中。",
        "dynasty": "唐",
        "collection_info": null
    },
    {
        "title": "邻女",
        "author": "白居易",
        "content": "娉婷十五胜天仙，白日姮娥旱地莲。\n何处闲教鹦鹉语，碧纱窗下绣床前。",
        "dynasty": "唐",
        "collection_info": null
    },
    {
        "title": "闺妇",
        "author": "白居易",
        "content": "斜凭绣床愁不动，红绡带缓绿鬟低。\n辽阳春尽无消息，夜合花前日又西。",
        "dynasty": "唐",
        "collection_info": null
    },
    {
        "title": "移牡丹栽",
        "author": "白居易",
        "content": "金钱买得牡丹栽，何处辞丛别主来？红芳堪惜还堪恨，百处移将百处开。",
        "dynasty": "唐",
        "collection_info": null
    },
    {
        "title": "听夜筝有感",
        "author": "白居易",
        "content": "江州去日听筝夜，白髮新生不愿闻。\n如今格是头成雪，弹到天明亦任君。",
        "dynasty": "唐",
        "collection_info": null
    },
    {
        "title": "代谢好妓荅崔员外",
        "author": "白居易",
        "content": "青娥小谢娘，白髮老崔郎。\n谩爱胸前雪，其如头上霜。\n别后曹家碑背上，思量好字断君肠。",
        "dynasty": "唐",
        "collection_info": null
    },
    {
        "title": "琵琶",
        "author": "白居易",
        "content": "弦清拨剌语铮铮，背却残灯就月明。\n赖是心无惆怅事，不然争奈子弦声。",
        "dynasty": "唐",
        "collection_info": null
    },
    {
        "title": "和殷协律琴思",
        "author": "白居易",
        "content": "秋水莲冠春草帬，依稀风调似文君。\n烦君玉指分明语，知是琴心佯不闻。",
        "dynasty": "唐",
        "collection_info": null
    },
    {
        "title": "寄李苏州兼示杨琼",
        "author": "白居易",
        "content": "真娘墓头春草碧，心奴鬓上秋霜白。\n为问苏台酒席中，使君歌笑与谁同。\n就中犹有杨琼在，堪上东山伴谢公。",
        "dynasty": "唐",
        "collection_info": null
    },
    {
        "title": "听弹湘妃怨",
        "author": "白居易",
        "content": "玉轸朱弦瑟瑟徽，吴娃征调奏湘妃。\n分明曲裏愁云雨，似道萧萧郎不归。",
        "dynasty": "唐",
        "collection_info": null
    },
    {
        "title": "闲坐",
        "author": "白居易",
        "content": "暖拥红炉火，闲搔白髮头。\n百年慵裏过，万事醉中休。\n有室同摩诘，无儿比邓攸。\n莫论身在日，身后亦无忧。",
        "dynasty": "唐",
        "collection_info": null
    },
    {
        "title": "不睡",
        "author": "白居易",
        "content": "燄短寒缸尽，声长晓漏迟。\n年衰自无睡，不是守三尸。",
        "dynasty": "唐",
        "collection_info": null
    },
    {
        "title": "初罢中书舍人",
        "author": "白居易",
        "content": "自惭拙宦叨清贵，还有痴心怕素餐。\n或望君臣相献替，可图妻子免饥寒。\n性疎岂合承恩久，命薄元知济事难。\n分寸宠光酬未得，不休更拟觅何官。",
        "dynasty": "唐",
        "collection_info": null
    },
    {
        "title": "宿阳城驿对月",
        "author": "白居易",
        "content": "亲故寻回驾，妻孥未出关。\n凤皇池上月，送我过商山。",
        "dynasty": "唐",
        "collection_info": null
    },
    {
        "title": "商山路有感",
        "author": "白居易",
        "content": "忆昨征还日，三人归路同。\n此生都是梦，前事旋成空。\n杓直泉埋玉，虞平烛过风。\n唯残乐天在，头白向江东。",
        "dynasty": "唐",
        "collection_info": null
    },
    {
        "title": "重感",
        "author": "白居易",
        "content": "停骖歇路隅，重感一长吁。\n扰扰生还死，纷纷荣又枯。\n困支青竹杖，闲捋白髭鬚。\n莫叹身衰老，交游半已无。",
        "dynasty": "唐",
        "collection_info": null
    },
    {
        "title": "逢张十八员外籍",
        "author": "白居易",
        "content": "旅思正茫茫，相逢此道傍。\n晓岚林叶暗，秋露草花香。\n白髮江城守，青衫水部郎。\n客亭同宿处，忽似夜归乡。",
        "dynasty": "唐",
        "collection_info": null
    },
    {
        "title": "赴杭州重宿棣华驿见杨八旧诗感题一绝",
        "author": "白居易",
        "content": "往恨今愁应不殊，题诗梁下又踟蹰。\n羡君犹梦见兄弟，我到天明睡亦无。",
        "dynasty": "唐",
        "collection_info": null
    },
    {
        "title": "寓言题僧",
        "author": "白居易",
        "content": "劫风火起烧荒宅，苦海波生荡破船。\n力小无因救焚溺，清凉山下且安禅。",
        "dynasty": "唐",
        "collection_info": null
    },
    {
        "title": "内乡村路作",
        "author": "白居易",
        "content": "日下风高野路凉，缓驱疲马闇思乡。\n渭村秋物应如此，枣赤梨红稻穗黄。",
        "dynasty": "唐",
        "collection_info": null
    },
    {
        "title": "路上寄银匙与阿龟",
        "author": "白居易",
        "content": "谪宦心都惯，辞乡去不难。\n缘留龟子住，涕泪一阑干。\n小子须娇养，邹婆为好看。\n银匙封寄汝，忆我即加餐。",
        "dynasty": "唐",
        "collection_info": null
    },
    {
        "title": "山泉煎茶有怀",
        "author": "白居易",
        "content": "坐酌泠泠水，看煎瑟瑟尘。\n无由持一盌，寄与爱茶人。",
        "dynasty": "唐",
        "collection_info": null
    },
    {
        "title": "郢州赠别王八使君",
        "author": "白居易",
        "content": "昔是诗狂客，今为酒病夫。\n强饮翻怅望，纵醉不欢娱。\n鬓髮三分白，交亲一半无。\n郢城君莫厌，犹校近京都。",
        "dynasty": "唐",
        "collection_info": null
    },
    {
        "title": "吉祥寺见钱侍郎题名",
        "author": "白居易",
        "content": "云雨三年别，风波万里行。\n愁来正萧索，况见古人名。",
        "dynasty": "唐",
        "collection_info": null
    },
    {
        "title": "重到江州感旧游题郡楼十一韵",
        "author": "白居易",
        "content": "掌纶知是忝，剖竹信为荣。\n才薄官仍重，恩深责尚轻。\n昔征从典午，今出自承明。\n凤诏休挥翰，渔歌欲濯缨。\n还乘小艛艓，却到古湓城。\n醉客临江待，禅僧出郭迎。\n青山满眼在，白髮半头生。\n又校三年老，何曾一事成。\n重过萧寺宿，再上庾楼行。\n云水新秋思，闾阎旧日情。\n郡民犹认得，司马咏诗声。",
        "dynasty": "唐",
        "collection_info": null
    },
    {
        "title": "赠江州李十使君员外十二韵",
        "author": "白居易",
        "content": "我本江湖上，悠悠任运身。\n朝随卖药客，暮伴钓鱼人。\n迹为烧丹隐，家缘嗜酒贫。\n经过剡溪雪，寻觅武陵春。\n岂有疎狂性，堪为侍从臣。\n仰头惊凤阙，下口触龙鳞。\n劒佩辞天上，风波向海滨。\n非贤虚偶圣，无屈感求伸。\n昔去曾同日，今来即后尘。\n中年俱白髮，左宦各朱轮。\n长短才虽异，荣枯事略均。\n殷勤李员外，不合不相亲。",
        "dynasty": "唐",
        "collection_info": null
    },
    {
        "title": "题别遗爱草堂兼呈李十使君",
        "author": "白居易",
        "content": "曾住炉峰下，书堂对药台。\n斩新萝径合，依旧竹窗开。\n砌水亲开决，池荷手自栽。\n五年方暂至，一宿又须回。\n纵未长归得，犹胜不到来。\n君家白鹿洞，闻道亦生苔。",
        "dynasty": "唐",
        "collection_info": null
    },
    {
        "title": "重题",
        "author": "白居易",
        "content": "泉石尚依依，林疎僧亦稀。\n何年辞水阁，今夜宿云扉。\n谩献长杨赋，虚抛薜荔衣。\n不能成一事，赢得白头归。",
        "dynasty": "唐",
        "collection_info": null
    },
    {
        "title": "夜泊旅望",
        "author": "白居易",
        "content": "少睡多愁客，中宵起望乡。\n沙明连浦月，帆白满船霜。\n近海江弥阔，迎秋夜更长。\n烟波三十宿，犹未到钱唐。",
        "dynasty": "唐",
        "collection_info": null
    },
    {
        "title": "九江北岸遇风雨",
        "author": "白居易",
        "content": "黄梅县边黄梅雨，白头浪裏白头翁。\n九江阔处不见岸，五月尽时多恶风。\n人间稳路应无限，何事抛身在此中。",
        "dynasty": "唐",
        "collection_info": null
    },
    {
        "title": "舟中晚起",
        "author": "白居易",
        "content": "日高犹掩水窗眠，枕簟清凉八月天。\n泊处或依沽酒店，宿时多伴钓鱼船。\n退身江海应无用，忧国朝廷自有贤。\n且向钱唐湖上去，冷吟闲醉二三年。",
        "dynasty": "唐",
        "collection_info": null
    },
    {
        "title": "秋寒",
        "author": "白居易",
        "content": "雪鬓年颜老，霜庭景气秋。\n病看妻检药，寒遣婢梳头。\n身外名何有，人间事且休。\n澹然方寸内，唯拟学虚舟。",
        "dynasty": "唐",
        "collection_info": null
    },
    {
        "title": "初到郡斋寄钱湖州李苏州",
        "author": "白居易",
        "content": "俱来沧海郡，半作白头翁。\n谩道风烟接，何曾笑语同。\n吏稀秋税毕，客散晚庭空。\n霁后当楼月，潮来满座风。\n霅溪殊冷僻，茂苑太繁雄。\n唯此钱唐郡，闲忙恰得中。",
        "dynasty": "唐",
        "collection_info": null
    },
    {
        "title": "对酒自勉",
        "author": "白居易",
        "content": "五十江城守，停杯一自思。\n头仍未尽白，官亦不全卑。\n荣宠寻过分，欢娱已校迟。\n肺伤虽怕酒，心健尚夸诗。\n夜舞吴娘袖，春歌蛮子词。\n犹堪三五岁，相伴醉花时。",
        "dynasty": "唐",
        "collection_info": null
    },
    {
        "title": "郡楼夜宴留客",
        "author": "白居易",
        "content": "北客劳相访，东楼为一开。\n褰帘待月出，把火看潮来。\n艳听竹枝曲，香传莲子杯。\n寒天殊未晓，归骑却迟迴。",
        "dynasty": "唐",
        "collection_info": null
    },
    {
        "title": "醉题候仙亭",
        "author": "白居易",
        "content": "蹇步垂朱绶，华缨映白鬚。\n何因驻衰老，只有且欢娱。\n酒兴还应在，诗情可便无。\n登山与临水，犹未要人扶。",
        "dynasty": "唐",
        "collection_info": null
    },
    {
        "title": "东院",
        "author": "白居易",
        "content": "松下轩廊竹下房，暖檐晴日满绳床。\n净名居士经三卷，荣启先生琴一张。\n老去齿衰嫌橘醋，病来肺渴觉茶香。\n有时闲酌无人伴，独自腾腾入醉乡。",
        "dynasty": "唐",
        "collection_info": null
    },
    {
        "title": "虚白堂",
        "author": "白居易",
        "content": "虚白堂前衙退后，更无一事到中心。\n移床就日檐间卧，卧咏闲诗侧枕琴。",
        "dynasty": "唐",
        "collection_info": null
    },
    {
        "title": "闲夜咏怀因招周协律刘薛二秀才",
        "author": "白居易",
        "content": "世名检束为朝士，心性疎慵是野夫。\n高置寒灯如客店，深藏夜火似僧炉。\n香浓酒熟能尝否，冷澹诗成肯和无。\n若厌雅吟须俗饮，妓筵勉力为君铺。",
        "dynasty": "唐",
        "collection_info": null
    },
    {
        "title": "晚兴",
        "author": "白居易",
        "content": "极浦收残雨，高城驻落晖。\n山明虹半出，松闇鹤双归。\n将吏随衙散，文书入务稀。\n闲吟倚新竹，筠粉污朱衣。",
        "dynasty": "唐",
        "collection_info": null
    },
    {
        "title": "衰病",
        "author": "白居易",
        "content": "老与病相仍，华簪髮不胜。\n行多朝散药，睡少夜停灯。\n禄食分供鹤，朝衣减施僧。\n性多移不得，郡政谩如绳。",
        "dynasty": "唐",
        "collection_info": null
    },
    {
        "title": "病中对病鹤",
        "author": "白居易",
        "content": "同病病夫怜病鹤，精神不损翅翎伤。\n未堪再举摩霄汉，只合相随觅稻粱。\n但作悲吟和嘹唳，难将俗貌对昂藏。\n唯应一事宜为伴，我髮君毛俱似霜。",
        "dynasty": "唐",
        "collection_info": null
    },
    {
        "title": "夜归",
        "author": "白居易",
        "content": "半醉闲行湖岸东，马鞭敲镫辔珑璁。\n万株松树青山上，十里沙堤明月中。\n楼角渐移当路影，潮头欲过满江风。\n归来未放笙歌散，画戟门开蜡烛红。",
        "dynasty": "唐",
        "collection_info": null
    },
    {
        "title": "腊后岁前遇景咏意",
        "author": "白居易",
        "content": "海梅半日柳微黄，冻水初融日欲长。\n度腊都无苦霜霰，迎春先有好风光。\n郡中起晚听衙鼓，城上行慵倚女墙。\n公事渐闲身且健，使君殊未厌余杭。",
        "dynasty": "唐",
        "collection_info": null
    },
    {
        "title": "白髮",
        "author": "白居易",
        "content": "雪髮随梳落，霜毛绕鬓垂。\n加添老气味，改变旧容仪。\n不肯长如漆，无过总作丝。\n最憎明镜裏，黑白半头时。",
        "dynasty": "唐",
        "collection_info": null
    },
    {
        "title": "钱湖州以箬下酒李苏州以五酘酒相次寄到无因饮聊咏所怀",
        "author": "白居易",
        "content": "劳将箬下忘忧物，寄与江城爱酒翁。\n铛脚三州何处会，瓮头一醆几时同。\n倾如竹叶盈樽绿，饮作桃花上面红。\n莫怪殷勤醉相忆，曾陪西省与南宫。",
        "dynasty": "唐",
        "collection_info": null
    },
    {
        "title": "花楼望雪命宴赋诗",
        "author": "白居易",
        "content": "连天际海白皑皑，好上高楼望一回。\n何处更能分道路，此时兼不认池台。\n万重云树山头翠，百尺花楼江畔开。\n素壁联题分韵句，红炉巡饮暖寒杯。\n冰铺湖水银为面，风卷汀沙玉作堆。\n绊惹舞人春艳曳，句留醉客夜裴回。\n输将虚白堂前鹤，失却樟亭驿后梅。\n别有故情偏忆得，曾经穷苦照书来。",
        "dynasty": "唐",
        "collection_info": null
    },
    {
        "title": "晚岁",
        "author": "白居易",
        "content": "壮岁忽已去，浮荣何足论。\n身为百口长，官是一州尊。\n不觉白双鬓，徒言朱两轓。\n病难施郡政，老未荅君恩。\n岁暮别兄弟，年衰无子孙。\n惹愁谙世网，治苦赖空门。\n擥带知腰瘦，看灯觉眼昏。\n不缘衣食繫，寻合返丘园。",
        "dynasty": "唐",
        "collection_info": null
    },
    {
        "title": "宿竹阁",
        "author": "白居易",
        "content": "晚坐松檐下，宵眠竹阁间。\n清虚当服药，幽独抵归山。\n巧未能胜拙，忙应不及闲。\n无劳别修道，即此是玄关。",
        "dynasty": "唐",
        "collection_info": null
    },
    {
        "title": "岁暮枉衢州张使君书并诗因以长句报之",
        "author": "白居易",
        "content": "西州彼此意何如，官职蹉跎岁欲除。\n浮石潭边停五马，望涛楼上得双鱼。\n万言旧手才难敌，五字新题思有余。\n贫薄诗家无好物，反投桃李报琼琚。",
        "dynasty": "唐",
        "collection_info": null
    },
    {
        "title": "和薛秀才寻梅花同饮见赠",
        "author": "白居易",
        "content": "忽惊林下发寒梅，便试花前饮冷杯。\n白马走迎诗客去，红筵铺待舞人来。\n歌声怨处微微落，酒气熏时旋旋开。\n若到岁寒无雨雪，犹应醉得两三回。",
        "dynasty": "唐",
        "collection_info": null
    },
    {
        "title": "与诸客空腹饮",
        "author": "白居易",
        "content": "隔宿书招客，平明饮暖寒。\n曲神寅日合，酒圣卯时欢。\n促膝纔飞白，酡颜已渥丹。\n碧筹攒米盌，红袖拂骰盘。\n醉后歌尤异，狂来舞不难。\n抛杯语同坐，莫作老人看。",
        "dynasty": "唐",
        "collection_info": null
    },
    {
        "title": "小岁日对酒吟钱湖州所寄诗",
        "author": "白居易",
        "content": "独酌无多兴，闲吟有所思。\n一杯新岁酒，两句故人诗。\n杨柳初黄日，髭鬚半白时。\n蹉跎春气味，彼此老心知。",
        "dynasty": "唐",
        "collection_info": null
    },
    {
        "title": "钱唐湖春行",
        "author": "白居易",
        "content": "孤山寺北贾亭西，水面初平云脚低。\n几处早莺争暖树，谁家新燕啄春泥。\n乱花渐欲迷人眼，浅草纔能没马蹄。\n最爱湖东行不足，绿杨阴裏白沙堤。",
        "dynasty": "唐",
        "collection_info": null
    },
    {
        "title": "题灵隐寺红辛夷花戏酬光上人",
        "author": "白居易",
        "content": "紫粉笔含尖火燄，红胭脂染小莲花。\n芳情乡思知多少，恼得山僧悔出家。",
        "dynasty": "唐",
        "collection_info": null
    },
    {
        "title": "重向火",
        "author": "白居易",
        "content": "火销灰復死，疎弃已经旬。\n岂是人情薄，其如天气春。\n风寒忽再起，手冷重相亲。\n却就红炉坐，心如逢故人。",
        "dynasty": "唐",
        "collection_info": null
    },
    {
        "title": "候仙亭同诸客醉作",
        "author": "白居易",
        "content": "谢安山下空携妓，柳恽洲边只赋诗。\n争及湖亭今日会，嘲花咏水赠蛾眉。",
        "dynasty": "唐",
        "collection_info": null
    },
    {
        "title": "城上",
        "author": "白居易",
        "content": "城上冬冬鼓，朝衙復晚衙。\n为君慵不出，落尽遶城花。",
        "dynasty": "唐",
        "collection_info": null
    },
    {
        "title": "早行林下",
        "author": "白居易",
        "content": "披衣未冠栉，晨起入前林。\n宿露残花气，朝光新叶阴。\n傍松人迹少，隔竹鸟声深。\n闲倚小桥立，倾头时一吟。",
        "dynasty": "唐",
        "collection_info": null
    },
    {
        "title": "送李校书趂寒食归义兴山居",
        "author": "白居易",
        "content": "大见腾腾诗酒客，不忧生计似君稀。\n到舍将何作寒食，满船唯载树阴归。",
        "dynasty": "唐",
        "collection_info": null
    },
    {
        "title": "题孤山寺山石榴花示诸僧众",
        "author": "白居易",
        "content": "山榴花似结红巾，容艳新妍占断春。\n色相故关行道地，香尘拟触坐禅人。\n瞿昙弟子君知否，恐是天魔女化身。",
        "dynasty": "唐",
        "collection_info": null
    },
    {
        "title": "独行",
        "author": "白居易",
        "content": "闇诵黄庭经在口，闲携青竹杖随身。\n晚花新笋堪为伴，独入林行不要人。",
        "dynasty": "唐",
        "collection_info": null
    },
    {
        "title": "二月五日花下作",
        "author": "白居易",
        "content": "二月五日花如雪，五十二人头似霜。\n闻有酒时须笑乐，不关身事莫思量。\n羲和趂日沈西海，鬼伯驱人葬北邙。\n只有且来花下醉，从人笑道老颠狂。",
        "dynasty": "唐",
        "collection_info": null
    },
    {
        "title": "戏题木兰花",
        "author": "白居易",
        "content": "紫房日照胭脂拆，素艳风吹腻粉开。\n怪得独饶脂粉态，木兰曾作女郎来。",
        "dynasty": "唐",
        "collection_info": null
    },
    {
        "title": "清明日观妓舞听客诗",
        "author": "白居易",
        "content": "看舞颜如玉，听诗韵似金。\n绮罗从许笑，弦管不妨吟。\n可惜春风老，无嫌酒醆深。\n辞花送寒食，併在此时心。",
        "dynasty": "唐",
        "collection_info": null
    },
    {
        "title": "西湖晚归回望孤山寺赠诸客",
        "author": "白居易",
        "content": "柳湖松岛莲花寺，晚动归桡出道场。\n卢橘子低山雨重，棕榈叶战水风凉。\n烟波澹荡摇空碧，楼殿参差倚夕阳。\n到岸请君回首望，蓬莱宫在海中央。",
        "dynasty": "唐",
        "collection_info": null
    },
    {
        "title": "湖中自照",
        "author": "白居易",
        "content": "重重照影看容鬓，不见朱颜见白丝。\n失却少年无处觅，泥他湖水欲何为。",
        "dynasty": "唐",
        "collection_info": null
    },
    {
        "title": "赠苏炼师",
        "author": "白居易",
        "content": "两鬓苍然心浩然，松窗深处药炉前。\n携将道士通宵语，忘却花时尽日眠。\n明镜懒开长在匣，素琴欲弄半无弦。\n犹嫌庄子多词句，只读逍遥六七篇。",
        "dynasty": "唐",
        "collection_info": null
    },
    {
        "title": "杭州春望",
        "author": "白居易",
        "content": "望海楼明照曙霞，护江堤白蹋晴沙。\n涛声夜入伍员庙，柳色春藏苏小家。\n红袖织绫夸柿蒂，青旗沽酒趂梨花。\n谁开湖寺西南路，草绿帬腰一道斜。",
        "dynasty": "唐",
        "collection_info": null
    },
    {
        "title": "饮散夜归赠诸客",
        "author": "白居易",
        "content": "鞍马夜纷纷，香街起暗尘。\n回鞭招饮妓，分火送归人。\n风月应堪惜，杯觞莫厌频。\n明朝三月尽，忍不送残春。",
        "dynasty": "唐",
        "collection_info": null
    },
    {
        "title": "湖亭晚归",
        "author": "白居易",
        "content": "尽日湖亭卧，心闲事亦稀。\n起因残醉醒，坐待晚凉归。\n松雨飘藤帽，江风透葛衣。\n柳堤行不厌，沙软絮霏霏。",
        "dynasty": "唐",
        "collection_info": null
    },
    {
        "title": "东楼南望八韵",
        "author": "白居易",
        "content": "不厌东南望，江楼对海门。\n风涛生有信，天水合无痕。\n鹢带云帆动，鸥和雪浪翻。\n鱼盐聚为市，烟火起成村。\n日脚金波碎，峰头钿点繁。\n送秋千里雁，报暝一声猿。\n已豁烦襟闷，仍开病眼昏。\n郡中登眺处，无胜此东轩。",
        "dynasty": "唐",
        "collection_info": null
    },
    {
        "title": "醉中酬殷协律",
        "author": "白居易",
        "content": "泗水亭边一分散，浙江楼上重游陪。\n挥鞭二十年前别，命驾三千里外来。\n醉袖放狂相向舞，愁眉和笑一时开。\n留君夜住非无分，且尽青娥红烛台。",
        "dynasty": "唐",
        "collection_info": null
    },
    {
        "title": "孤山寺遇雨",
        "author": "白居易",
        "content": "拂波云色重，洒叶雨声繁。\n水鹭双飞起，风荷一向翻。\n空蒙连北岸，萧飒入东轩。\n或拟湖中宿，留船在寺门。",
        "dynasty": "唐",
        "collection_info": null
    },
    {
        "title": "樟亭双樱树",
        "author": "白居易",
        "content": "南馆西轩两树樱，春条长足夏阴成。\n素华朱实今虽尽，碧叶风来别有情。",
        "dynasty": "唐",
        "collection_info": null
    },
    {
        "title": "湖上夜饮",
        "author": "白居易",
        "content": "郭外迎人月，湖边醒酒风。\n谁留使君饮，红烛在舟中。",
        "dynasty": "唐",
        "collection_info": null
    },
    {
        "title": "赠沙鸥",
        "author": "白居易",
        "content": "老逼教垂白，官科遣着绯。\n形骸虽有累，方寸却无机。\n遇酒多先醉，逢山爱晚归。\n沙鸥不知我，犹被隼旟飞。",
        "dynasty": "唐",
        "collection_info": null
    },
    {
        "title": "余杭形胜",
        "author": "白居易",
        "content": "余杭形胜四方无，州傍青山县枕湖。\n遶郭荷花三十里，拂城松树一千株。\n梦儿亭古传名谢，教妓楼新道姓苏。\n独有使君年太老，风光不称白髭鬚。",
        "dynasty": "唐",
        "collection_info": null
    },
    {
        "title": "江楼夕望招客",
        "author": "白居易",
        "content": "海天东望夕茫茫，山势川形阔復长。\n灯火万家城四畔，星河一道水中央。\n风吹古木晴天雨，月照平沙夏夜霜。\n能就江楼销暑否，比君茅舍较清凉。",
        "dynasty": "唐",
        "collection_info": null
    },
    {
        "title": "新秋病起",
        "author": "白居易",
        "content": "一叶落梧桐，年光半又空。\n秋多上阶日，凉足入怀风。\n病瘦形如鹤，愁焦鬓似蓬。\n损心诗思裏，伐性酒狂中。\n华盖何曾惜，金丹不致功。\n犹须自惭媿，得作白头翁。",
        "dynasty": "唐",
        "collection_info": null
    },
    {
        "title": "木芙蓉花下招客饮",
        "author": "白居易",
        "content": "晚凉思饮两三杯，召得江头酒客来。\n莫怕秋无伴醉物，水莲花尽木莲开。",
        "dynasty": "唐",
        "collection_info": null
    },
    {
        "title": "悲歌",
        "author": "白居易",
        "content": "白头新洗镜新磨，老逼身来不奈何。\n耳裏频闻故人死，眼前唯觉少年多。\n塞鸿遇暖犹回翅，江水因潮亦反波。\n独有衰颜留不得，醉来无计但悲歌。",
        "dynasty": "唐",
        "collection_info": null
    },
    {
        "title": "江楼晚眺景物鲜奇吟翫成篇寄水部张员外",
        "author": "白居易",
        "content": "澹烟疎雨间斜阳，江色鲜明海气凉。\n蜃散云收破楼阁，虹残水照断桥梁。\n风翻白浪花千片，雁点青天字一行。\n好着丹青图画取，题诗寄与水曹郎。",
        "dynasty": "唐",
        "collection_info": null
    },
    {
        "title": "夜招周协律兼荅所赠",
        "author": "白居易",
        "content": "满眼虽多客，开眉復向谁。\n少年非我伴，秋夜与君期。\n落魄俱耽酒，殷勤共爱诗。\n相怜别有意，彼此老无儿。",
        "dynasty": "唐",
        "collection_info": null
    },
    {
        "title": "重酬周判官",
        "author": "白居易",
        "content": "秋爱冷吟春爱醉，诗家眷属酒家仙。\n若教早被浮名繫，可得闲游三十年。",
        "dynasty": "唐",
        "collection_info": null
    },
    {
        "title": "饮后夜醒",
        "author": "白居易",
        "content": "黄昏饮散归来卧，夜半人扶强起行。\n枕上酒容和睡醒，楼前海月伴潮生。\n将归梁燕还重宿，欲灭窗灯却復明。\n直至晓来犹妄想，耳中如有管弦声。",
        "dynasty": "唐",
        "collection_info": null
    },
    {
        "title": "代卖薪女赠诸妓",
        "author": "白居易",
        "content": "乱蓬为鬓布为巾，晓蹋寒山自负薪。\n一种钱唐江畔女，着红骑马是何人。",
        "dynasty": "唐",
        "collection_info": null
    },
    {
        "title": "奉和李大夫题新诗二首各六韵 因严亭",
        "author": "白居易",
        "content": "箕颍人穷独，蓬壶路阻难。\n何如兼吏隐，復得事跻攀。\n岩树罗阶下，江云贮栋间。\n似移天目石，疑入武丘山。\n清景徒堪赏，皇恩肯放闲。\n遥知兴未足，即被诏征还。",
        "dynasty": "唐",
        "collection_info": null
    },
    {
        "title": "奉和李大夫题新诗二首各六韵 忘筌亭",
        "author": "白居易",
        "content": "翠巘公门对，朱轩野径连。\n只开新户牖，不改旧风烟。\n虚室闲生白，高情澹入玄。\n酒容同座劝，诗借属城传。\n自笑沧江畔，遥思绛帐前。\n亭台随处有，争敢比忘筌。",
        "dynasty": "唐",
        "collection_info": null
    },
    {
        "title": "予以长庆二年冬十月到杭州明年秋九月始与范阳卢贾汝南周元范兰陵萧悦清河崔求东莱刘方舆同游恩德寺之泉洞竹石籍甚久矣及兹目击果惬心期因自嗟云到郡周岁方来入寺半日復去俯视朱绶仰睇白云有媿于心遂留绝句",
        "author": "白居易",
        "content": "云水埋藏恩德洞，簪裾束缚使君身。\n暂来不宿归州去，应被山呼作俗人。",
        "dynasty": "唐",
        "collection_info": null
    },
    {
        "title": "早冬",
        "author": "白居易",
        "content": "十月江南天气好，可怜冬景似春华。\n霜经未杀萋萋草，日暖初干漠漠沙。\n老柘叶黄如嫩树，寒樱枝白是狂花。\n此时却羡闲人醉，五马无由入酒家。",
        "dynasty": "唐",
        "collection_info": null
    },
    {
        "title": "岁假内命酒赠周判官萧协律",
        "author": "白居易",
        "content": "共知欲老流年急，且喜新正假日频。\n闻健此时相劝醉，偷闲何处共寻春？\n脚随周叟行犹疾，头比萧翁白未匀。\n岁酒先拈辞不得，被君推作少年人。",
        "dynasty": "唐",
        "collection_info": null
    },
    {
        "title": "与诸客携酒寻去年梅花有感",
        "author": "白居易",
        "content": "马上同携今日杯，湖边共觅去春梅。\n年年只是人空老，处处何曾花不开。\n诗思又牵吟咏发，酒酣闲唤管弦来。\n樽前百事皆依旧，点检惟无薛秀才。",
        "dynasty": "唐",
        "collection_info": null
    },
    {
        "title": "醉送李协律赴湖南辟命因寄沈八中丞",
        "author": "白居易",
        "content": "富阳山底樟亭畔，立马停舟飞酒盂。\n曾共中丞情缱绻，暂留协律语踟蹰。\n紫微星北承恩去，青草湖南称意无。\n不羡君官羡君幕，幕中收得阮元瑜。",
        "dynasty": "唐",
        "collection_info": null
    },
    {
        "title": "内道场永讙上人就郡见访善说维摩经临别请诗因以此赠",
        "author": "白居易",
        "content": "五夏登坛内殿师，水为心地玉为仪。\n正传金粟如来偈，何用钱唐太守诗。\n苦海出来应有路，灵山别后可无期。\n他生莫忘今朝会，虚白亭中法乐时。",
        "dynasty": "唐",
        "collection_info": null
    },
    {
        "title": "见李苏州示男阿武诗自感成咏",
        "author": "白居易",
        "content": "遥羡青云裏，祥鸾正引雏。\n自怜沧海伴，老蚌不生珠。",
        "dynasty": "唐",
        "collection_info": null
    },
    {
        "title": "正月十五日夜月",
        "author": "白居易",
        "content": "岁熟人心乐，朝游復夜游。\n春风来海上，明月在江头。\n灯火家家市，笙歌处处楼。\n无妨思帝里，不合厌杭州。",
        "dynasty": "唐",
        "collection_info": null
    },
    {
        "title": "题州北路傍老柳树",
        "author": "白居易",
        "content": "皮枯缘受风霜久，条短为应攀折频。\n但见半衰当此路，不知初种是何人。\n雪花零碎逐年减，烟叶稀疎随分新。\n莫道老株芳意少，逢春犹胜不逢春。",
        "dynasty": "唐",
        "collection_info": null
    },
    {
        "title": "题清头陀",
        "author": "白居易",
        "content": "头陀独宿寺西峰，百尺禅庵半夜钟。\n烟月苍苍风瑟瑟，更无杂树对山松。",
        "dynasty": "唐",
        "collection_info": null
    },
    {
        "title": "自叹二首 一",
        "author": "白居易",
        "content": "形羸自觉朝飡减，睡少偏知夜漏长。\n实事渐消虚事在，银鱼金带遶腰光。",
        "dynasty": "唐",
        "collection_info": null
    },
    {
        "title": "自叹二首 二",
        "author": "白居易",
        "content": "二毛晓落梳头懒，两眼春昏点药频。\n唯有闲行犹得在，心情未到不如人。",
        "dynasty": "唐",
        "collection_info": null
    },
    {
        "title": "湖上醉中代诸妓寄严郎中",
        "author": "白居易",
        "content": "笙歌杯酒正欢娱，忽忆仙郎望帝都。\n借问连宵直南省，何如尽日醉西湖。\n蛾眉别久心知否，鸡舌含多口厌无。\n还有些些惆怅事，春来山路见蘼芜。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "闷发每吟诗引兴，兴来兼酌酒开颜。\n欲逢假日先招客，正对衙时亦望山。\n句检簿书多卤莽，堤防官吏少机关。\n谁能头白劳心力，人道无才也是闲。",
        "dynasty": "唐",
        "collection_info": null
    },
    {
        "title": "晚兴",
        "author": "白居易",
        "content": "草浅马翩翩，新晴薄暮天。\n柳条春拂面，衫袖醉垂鞭。\n立语花堤上，行吟水寺前。\n等闲消一日，不觉过三年。",
        "dynasty": "唐",
        "collection_info": null
    },
    {
        "title": "早兴",
        "author": "白居易",
        "content": "晨光出照屋梁明，初打开门鼓一声。\n犬上阶眠知地湿，鸟临窗语报天晴。\n半销宿酒头仍重，新脱冬衣体乍轻。\n睡觉心空思想尽，近来乡梦不多成。",
        "dynasty": "唐",
        "collection_info": null
    },
    {
        "title": "竹楼宿",
        "author": "白居易",
        "content": "小书楼下千竿竹，深火炉前一醆灯。\n此处与谁相伴宿，烧丹道士坐禅僧。",
        "dynasty": "唐",
        "collection_info": null
    },
    {
        "title": "湖上招客送春泛舟",
        "author": "白居易",
        "content": "欲送残春招酒伴，客中谁最有风情。\n两瓶箬下新开得，一曲霓裳初教成。\n排比管弦行翠袖，指麾船舫点红旌。\n慢牵好向湖心去，恰似菱花镜上行。",
        "dynasty": "唐",
        "collection_info": null
    },
    {
        "title": "戏醉客",
        "author": "白居易",
        "content": "莫言鲁国书生懦，莫把杭州刺史欺。\n醉客请君开眼望，绿杨风下有红旗。",
        "dynasty": "唐",
        "collection_info": null
    },
    {
        "title": "紫阳花",
        "author": "白居易",
        "content": "何年植向仙坛上，早晚移栽到梵家。\n虽在人间人不识，与君名作紫阳花。",
        "dynasty": "唐",
        "collection_info": null
    },
    {
        "title": "郡斋旬假始命宴呈座客示郡寮",
        "author": "白居易",
        "content": "公门日两衙，公假月三旬。\n衙用决簿领，旬以会亲宾。\n公多及私少，劳逸常不均。\n况为剧郡长，安得闲宴频。\n下车已二月，开筵始今晨。\n初黔军厨突，一拂郡蹋尘。\n既备献酬礼，亦具水陆珍。\n萍醅箬溪醑，水鲙松江鳞。\n侑食乐悬动，佐懽妓席陈。\n风流吴中客，佳丽江南人。\n歌节点随袂，舞香遗在茵。\n清奏凝未阕，酡颜气已春。\n众宾勿遽起，羣寮且逡巡。\n无轻一日醉，用犒九日勤。\n微彼九日勤，何以治吾民。\n微此一日醉，何以乐吾身。",
        "dynasty": "唐",
        "collection_info": null
    },
    {
        "title": "题西亭",
        "author": "白居易",
        "content": "朝亦视簿书，暮亦视簿书。\n簿书视未竟，蟋蟀鸣座隅。\n始觉芳岁晚，復嗟尘务拘。\n西园景多暇，可以少踌躇。\n池鸟澹容与，桥柳高扶疎。\n烟蔓袅青薜，水花披白蕖。\n何人造兹亭，华敞绰有余。\n四檐轩鸟翅，复屋罗蜘蛛。\n直廊抵曲房，𥦖窱深且虚。\n修竹夹左右，清风来徐徐。\n此宜宴佳宾，鼓瑟吹笙竽。\n荒淫即不可，废旷将何如。\n幸有酒与乐，及时欢且娱。\n忽其解郡印，他人来此居。",
        "dynasty": "唐",
        "collection_info": null
    },
    {
        "title": "郡中西园",
        "author": "白居易",
        "content": "闲园多芳草，春夏香靡靡。\n深树足佳禽，旦暮鸣不已。\n院门闭松竹，庭径穿兰芷。\n爱彼池上桥，独来聊徙倚。\n鱼依藻长乐，鸥见人暂起。\n有时舟随风，尽日莲照水。\n谁知郡府内，景物闲如此。\n始悟諠静缘，何尝繫远迩。",
        "dynasty": "唐",
        "collection_info": null
    },
    {
        "title": "北亭卧",
        "author": "白居易",
        "content": "树绿晚阴合，池凉朝气清。\n莲开有佳色，鹤唳无凡声。\n唯此闲寂境，惬我幽独情。\n病假十五日，十日卧兹亭。\n明朝吏呼起，还復视黎甿。",
        "dynasty": "唐",
        "collection_info": null
    },
    {
        "title": "一叶落",
        "author": "白居易",
        "content": "烦暑郁未退，凉飙潜已起。\n寒温与盛衰，遰相为表裏。\n萧萧秋林下，一叶忽先委。\n勿言微摇落，摇落从此始。",
        "dynasty": "唐",
        "collection_info": null
    },
    {
        "title": "崔湖州赠红石琴荐焕如锦文无以荅之以诗酬谢",
        "author": "白居易",
        "content": "頳锦支绿绮，韵同相感深。\n千年古涧石，八月秋堂琴。\n引出山水思，助成金玉音。\n人间无可比，比我与君心。",
        "dynasty": "唐",
        "collection_info": null
    },
    {
        "title": "九日宴集醉题郡楼兼呈周殷二判官",
        "author": "白居易",
        "content": "前年九日余杭郡，呼宾命宴虚白堂。\n去年九日到东洛，今年九日来吴乡。\n两边蓬鬓一时白，三处菊花同色黄。\n一日日知添老病，一年年觉惜重阳。\n江南九月未摇落，柳青蒲绿稻穟香。\n姑苏台榭倚苍霭，太湖山水含清光。\n可怜假日好天色，公门吏静风景凉。\n榜舟鞭马取宾客，扫楼拂席排壶觞。\n胡琴铮鏦指拨刺，吴娃美丽眉眼长。\n笙歌一曲思凝绝，金钿再拜光低昂。\n日脚欲落备灯烛，风头渐高加酒浆。\n觥醆艳飜菡萏叶，舞鬟摆落茱萸房。\n半酣凭槛起四顾，七堰八门六十坊。\n远近高低寺间出，东西南北桥相望。\n水道脉分棹鳞次，里闾碁布城册方。\n人烟树色无隙罅，十里一片青茫茫。\n自问有何才与政，高厅大馆居中央。\n铜鱼今乃泽国节，刺史是古吴都王。\n郊无戎马郡无事，门有棨戟腰有章。\n盛时傥来合惭媿，壮岁忽去还感伤。\n从事醒归应不可，使君醉倒亦何妨。\n请君停杯听我语，此语真实非虚狂。\n五旬已过不为夭，七十为期盖是常。\n须知菊酒登高会，从此多无二十场。",
        "dynasty": "唐",
        "collection_info": null
    },
    {
        "title": "同微之赠别郭虚舟炼师五十韵",
        "author": "白居易",
        "content": "我为江司马，君为荆判司。\n俱当愁悴日，始识虚舟师。\n师年三十余，白皙好容仪。\n专心在铅汞，余力工琴碁。\n静弹弦数声，闲饮酒一巵。\n因指尘土下，蜉蝣良可悲。\n不闻姑射上，千岁冰雪肌。\n不见辽城外，古今冢纍纍。\n嗟我天地间，有术人莫知。\n得可逃死籍，不唯走三尸。\n授我参同契，其辞妙且微。\n六一閟扃鐍，子午守雄雌。\n我读随日悟，心中了无疑。\n黄芽与紫车，谓其坐致之。\n自负因自叹，人生号男儿。\n若不佩金印，即合翳玉芝。\n高谢人间世，深结山中期。\n泥坛方合矩，铸鼎圆中䂓。\n鑪橐一以动，瑞气红辉辉。\n斋心独叹拜，中夜偷一窥。\n二物正欣合，厥状何怪奇。\n绸缪夫妇体，狎猎鱼龙姿。\n简寂馆钟后，紫霄峰晓时。\n心尘未净洁，火候遂参差。\n万寿觊刀圭，千功失毫釐。\n先生弹指起，姹女随烟飞。\n始知缘会间，阴隲不可移。\n药竈今夕罢，诏书明日追。\n追我復追君，次第承恩私。\n官虽小大殊，同立白玉墀。\n我直紫微闼，手进赏罚词。\n君侍玉皇座，口含生杀机。\n直躬易媒孽，浮俗多瑕疵。\n转徙今安在，越峤吴江湄。\n一提支郡印，一建连帅旗。\n何言四百里，不见如天涯。\n秋风旦夕来，白日西南驰。\n雪霜各满鬓，朱紫徒为衣。\n师从庐山洞，访旧来于斯。\n寻君又觅我，风驭纷逶迤。\n帔裾曳黄绢，鬚髮垂青丝。\n逢人但敛手，问道亦颔颐。\n孤云难久留，十日告将归。\n欵曲话平昔，殷勤勉衰羸。\n后会杳何许，前心日磷缁。\n俗家无异物，何以充别资。\n素笺一百句，题附元家诗。\n朱顶鹤一隻，与师云间骑。\n云间鹤背上，故情若相思。\n时时摘一句，唱作步虚辞。",
        "dynasty": "唐",
        "collection_info": null
    },
    {
        "title": "霓裳羽衣歌",
        "author": "白居易",
        "content": "我昔元和侍宪皇，曾陪内宴宴昭阳。\n千歌百舞不可数，就中最爱霓裳舞。\n舞时寒食春风天，玉钩栏下香案前。\n案前舞者颜如玉，不着人家俗衣服。\n虹裳霞帔步摇冠，钿璎纍纍佩珊珊。\n娉婷似不任罗绮，顾听乐悬行復止。\n磬箫筝笛遰相搀，击擫弹吹声逦迤。\n散序六奏未动衣，阳台宿云慵不飞。\n中序擘騞初入拍，秋竹竿裂春冰拆。\n飘然转旋迴雪轻，嫣然纵送游龙惊。\n小垂手后柳无力，斜曳裾时云欲生。\n烟蛾敛略不胜态，风袖低昂如有情。\n上元点鬟招萼绿，王母挥袂别飞琼。\n繁音急节十二徧，跳珠撼玉何铿铮。\n翔鸾舞了却收翅，唳鹤曲终长引声。\n当时乍见惊心目，凝视谛听殊未足。\n一落人间八九年，耳冷不曾闻此曲。\n湓城但听山魈语，巴峡唯闻杜鹃哭。\n移领钱唐第二年，始有心情问丝竹。\n玲珑箜篌谢好筝，陈宠觱栗沈平笙。\n清弦脆管纤纤手，教得霓裳一曲成。\n虚白亭前湖水畔，前后祗应三度按。\n便除庶子抛却来，闻道如今各星散。\n今年五月至苏州，朝钟暮角催白头。\n贪看案牍常侵夜，不听笙歌直到秋。\n秋来无事多闲闷，忽忆霓裳无处问。\n闻君部内多乐徒，问有霓裳舞者无。\n荅云七县十万户，无人知有霓裳舞。\n唯寄长歌与我来，题作霓裳羽衣谱。\n四幅花笺碧间红，霓裳实录在其中。\n千姿万状分明见，恰与[昭]阳舞者同。\n眼前髣髴覩形质，昔日今朝想如一。\n疑从魂梦呼召来，似着丹青图写出。\n我爱霓裳君合知，发于歌咏形于诗。\n君不见我歌云，惊破霓裳羽衣曲。\n又不见我诗云，曲爱霓裳未拍时。\n由来能事皆有主，杨氏创声君造谱。\n君言此舞难得人，须是倾城可怜女。\n吴妖小玉飞作烟，越艳西施化为土。\n娇花巧笑久寂寥，娃馆苎萝空处所。\n如君所言诚有是，君试从容听我语。\n若求国色始翻传，但恐人间废此舞。\n妍媸优劣宁相远，大都只在人抬举。\n李娟张态君莫嫌，亦拟随宜且教取。",
        "dynasty": "唐",
        "collection_info": null
    },
    {
        "title": "小童薛阳陶吹觱栗歌",
        "author": "白居易",
        "content": "剪削干芦插寒竹，九孔漏声五音足。\n近来吹者谁得名，关璀老死李衮生。\n衮今又老谁其嗣，薛氏乐童年十二。\n指点之下师授声，含嚼之间天与气。\n润州城高霜月明，吟霜思月欲发声。\n山头江底何悄悄，猨声不喘鱼龙听。\n翕然声作疑管裂，诎然声尽疑刀截。\n有时婉软无筋骨，有时顿挫生棱节。\n急声圆转促不断，轹轹辚辚似珠贯。\n缓声展引长有条，有条直直如笔描。\n下声乍坠石沈重，高声忽举云飘萧。\n明旦公堂陈宴席，主人命乐娱宾客。\n碎丝细竹徒纷纷，宫调一声雄出羣。\n众音覼缕不落道，有如部伍随将军。\n嗟尔阳陶方稚齿，下手发声已如此。\n若教头白吹不休，但恐声名压关李。",
        "dynasty": "唐",
        "collection_info": null
    },
    {
        "title": "啄木曲",
        "author": "白居易",
        "content": "莫买宝剪刀，虚费千金直。\n我有心中愁，知君剪不得。\n莫磨解结锥，徒劳人气力。\n我有肠中结，知君解不得。\n莫染红丝线，徒夸好颜色。\n我有双泪珠，知君穿不得。\n莫近红炉火，炎气徒相逼。\n我有两鬓霜，知君销不得。\n刀不能剪心愁，锥不能解肠结。\n线不能穿泪珠，火不能销鬓雪。\n不如饮此神圣桮，万念千忧一时歇。",
        "dynasty": "唐",
        "collection_info": null
    },
    {
        "title": "题灵岩寺",
        "author": "白居易",
        "content": "娃宫屧廊寻已倾，砚池香径又欲平。\n二三月时何草绿，几百年来空月明。\n使君虽老颇多思，携觞领妓处处行。\n今愁古恨入丝竹，一曲凉州无限情。\n直自当时到今日，中间歌吹更无声。",
        "dynasty": "唐",
        "collection_info": null
    },
    {
        "title": "双石",
        "author": "白居易",
        "content": "苍然两片石，厥状怪且丑。\n俗用无所堪，时人嫌不取。\n结从胚浑始，得自洞庭口。\n万古遗水滨，一朝入吾手。\n担舁来郡内，洗刷去泥垢。\n孔黑烟痕深，罅青苔色厚。\n老蛟蟠作足，古剑插为首。\n忽疑天上落，不似人间有。\n一可支吾琴，一可贮吾酒。\n峭绝高数尺，坳泓容一斗。\n五弦倚其左，一桮置其右。\n洼樽酌未空，玉山颓已久。\n人皆有所好，物各求其偶。\n渐恐少年场，不容垂白叟。\n迴头问双石，能伴老夫否。\n石虽不能言，许我为三友。",
        "dynasty": "唐",
        "collection_info": null
    },
    {
        "title": "宿东亭晓兴",
        "author": "白居易",
        "content": "温温土炉火，耿耿纱笼烛。\n独抱一张琴，夜入东斋宿。\n窗声度残漏，帘影浮初旭。\n头痒晓梳多，眼昏春睡足。\n负暄檐宇下，散步池塘曲。\n南雁去未迴，东风来何速。\n雪依瓦沟白，草遶墙根绿。\n何言万户州，太守常幽独。",
        "dynasty": "唐",
        "collection_info": null
    },
    {
        "title": "日渐长赠周殷二判官",
        "author": "白居易",
        "content": "日渐长，春尚早。\n墙头半露红萼枝，池岸新铺绿芽草。\n蹋草攀枝仰头叹，何人知此春怀抱。\n年颜盛壮名未成，官职欲高身已老。\n万茎白髮真堪恨，一片绯衫何足道。\n赖得君来劝一桮，愁开闷破心头好。",
        "dynasty": "唐",
        "collection_info": null
    },
    {
        "title": "花前叹",
        "author": "白居易",
        "content": "前岁花前五十二，今年花前五十五。\n岁课年功头髮知，从霜成雪君看取。\n几人得老莫自嫌，樊李吴韦尽成土。\n南州桃李北州梅，且喜年年作花主。\n花前置酒谁相劝，容坐唱歌满起舞。\n欲散重拈花细看，争知明日无风雨。",
        "dynasty": "唐",
        "collection_info": null
    },
    {
        "title": "自咏五首 一",
        "author": "白居易",
        "content": "朝亦随羣动，暮亦随羣动。\n荣华瞬息间，求得将何用。\n形骸与冠盖，假合相戏弄。\n但异睡着人，不知梦是梦。",
        "dynasty": "唐",
        "collection_info": null
    },
    {
        "title": "自咏五首 二",
        "author": "白居易",
        "content": "一家五十口，一郡十万户。\n出为差科头，入为衣食主。\n水旱合心忧，饥寒须手抚。\n何异食蓼虫，不知苦是苦。",
        "dynasty": "唐",
        "collection_info": null
    },
    {
        "title": "自咏五首 三",
        "author": "白居易",
        "content": "公私颇多事，衰惫殊少欢。\n迎送宾客懒，鞭笞黎庶难。\n老耳倦声乐，病口厌桮盘。\n既无可恋者，何以不休官。",
        "dynasty": "唐",
        "collection_info": null
    },
    {
        "title": "自咏五首 四",
        "author": "白居易",
        "content": "一日復一日，自问何留滞。\n为贫逐日俸，拟作归田计。\n亦须随丰约，可得无限剂。\n若待足始休，休官在何岁。",
        "dynasty": "唐",
        "collection_info": null
    },
    {
        "title": "自咏五首 五",
        "author": "白居易",
        "content": "官舍非我庐，官园非我树。\n洛中有小宅，渭上有别墅。\n既无婚嫁累，幸有归休处。\n归去诚已迟，犹胜不归去。",
        "dynasty": "唐",
        "collection_info": null
    },
    {
        "title": "和微之听妻弹别鹤操因为解释其义依韵加四句",
        "author": "白居易",
        "content": "义重莫若妻，生离不如死。\n誓将死同穴，其奈生无子。\n商陵追礼教，妇出不能止。\n舅姑明旦辞，夫妻中夜起。\n起闻双鹤别，若与人相似。\n听其悲唳声，亦如不得已。\n青田八九月，辽城一万里。\n裴回去住云，呜咽东西水。\n写之在琴曲，听者酸心髓。\n况当秋月弹，先入忧人耳。\n怨抑掩朱弦，沈吟停玉指。\n一闻无儿叹，相念两如此。\n无儿虽薄命，有妻偕老矣。\n幸免生别离，犹胜商陵氏。",
        "dynasty": "唐",
        "collection_info": null
    },
    {
        "title": "题故元少尹集后二首 一",
        "author": "白居易",
        "content": "黄壤讵知我，白头徒忆君。\n唯将老年泪，一洒故人文。",
        "dynasty": "唐",
        "collection_info": null
    },
    {
        "title": "题故元少尹集后二首 二",
        "author": "白居易",
        "content": "遗文三十轴，轴轴金玉声。\n龙门原上土，埋骨不埋名。",
        "dynasty": "唐",
        "collection_info": null
    },
    {
        "title": "和微之四月一日作",
        "author": "白居易",
        "content": "四月一日天，花稀叶阴薄。\n泥新燕影忙，蜜熟蜂声乐。\n麦风低冉冉，稻水平漠漠。\n芳节或蹉跎，游心稍牢落。\n春华信为美，夏景亦未恶。\n飐浪嫩青荷，重栏晚红药。\n吴宫好风月，越郡多楼阁。\n两地诚可怜，其奈久离索。",
        "dynasty": "唐",
        "collection_info": null
    },
    {
        "title": "吴中好风景二首 一",
        "author": "白居易",
        "content": "吴中好风景，八月如三月。\n水荇叶仍香，木莲花未歇。\n海天微雨散，江郭纤埃灭。\n暑退衣服干，潮生船舫活。\n两衙渐多暇，亭午初无热。\n骑吏语使君，正是游时节。",
        "dynasty": "唐",
        "collection_info": null
    },
    {
        "title": "吴中好风景二首 二",
        "author": "白居易",
        "content": "吴中好风景，风景无朝暮。\n晓色万家烟，秋声八月树。\n舟移管弦动，桥拥旌旗驻。\n改号齐云楼，重开武丘路。\n况当丰岁熟，好是欢游处。\n州民劝使君，且莫抛官去。",
        "dynasty": "唐",
        "collection_info": null
    },
    {
        "title": "荅刘禹锡白太守行",
        "author": "白居易",
        "content": "吏满六百石，昔贤輙去之。\n秩登二千石，今我方罢归。\n我秩讶已多，我归惭已迟。\n犹胜尘土下，终老无休期。\n卧乞百日告，起吟五篇诗。\n朝与府吏别，暮与州民辞。\n去年到郡时，麦穗黄离离。\n今年去郡日，稻花白霏霏。\n为郡已周岁，半岁罹旱饥。\n襦袴无一片，甘棠无一枝。\n何乃老与幼，泣别尽沾衣。\n下惭苏人泪，上媿刘君辞。",
        "dynasty": "唐",
        "collection_info": null
    },
    {
        "title": "别苏州",
        "author": "白居易",
        "content": "浩浩姑苏民，郁郁长洲城。\n来惭荷宠命，去媿无能名。\n青紫行将吏，班白列黎甿。\n一时临水拜，十里随舟行。\n饯筵犹未收，征棹不可停。\n稍隔烟树色，尚闻丝竹声。\n怅望武丘路，沈吟浒水亭。\n还乡信有兴，去郡能无情。",
        "dynasty": "唐",
        "collection_info": null
    },
    {
        "title": "卯时酒",
        "author": "白居易",
        "content": "佛法讚醍醐，仙方夸沆瀣。\n未如卯时酒，神速功力倍。\n一杯置掌上，三嚥入腹内。\n煦若春贯肠，暄如日炙背。\n岂独肢体畅，仍加志气大。\n当时遗形骸，竟日忘冠带。\n似游华胥国，疑反混元代。\n一性既完全，万机皆破碎。\n半醒思往来，往来吁可怪。\n宠辱忧喜间，惶惶二十载。\n前年辞紫闼，今岁抛皂盖。\n去矣鱼返泉，超然蝉离蜕。\n是非莫分别，行止无疑碍。\n浩气贮胸中，青云委身外。\n扪心私自语，自语谁能会。\n五十年来心，未如今日泰。\n况兹杯中物，行坐长相对。",
        "dynasty": "唐",
        "collection_info": null
    },
    {
        "title": "自问行何迟",
        "author": "白居易",
        "content": "前月发京口，今辰次淮涯。\n二旬四百里，自问行何迟。\n还乡无他计，罢郡有余资。\n进不慕富贵，退未忧寒饥。\n以此易过日，腾腾何所为。\n逢山輙倚棹，遇寺多题诗。\n酒醒夜深后，睡足日高时。\n眼底一无事，心中百不知。\n想到京国日，懒放亦如斯。\n何必冒风水，促促赴程归。",
        "dynasty": "唐",
        "collection_info": null
    },
    {
        "title": "除日荅梦得同发楚州",
        "author": "白居易",
        "content": "共作千里伴，俱为一郡迴。\n岁阴中路尽，乡思先春来。\n山雪晚犹在，淮冰晴欲开。\n归欤吟可作，休恋主人杯。",
        "dynasty": "唐",
        "collection_info": null
    },
    {
        "title": "问杨琼",
        "author": "白居易",
        "content": "古人唱歌兼唱情，今人唱歌唯唱声。\n欲说向君君不会，试将此语问杨琼。",
        "dynasty": "唐",
        "collection_info": null
    },
    {
        "title": "有感三首 一",
        "author": "白居易",
        "content": "鬓髮已斑白，衣绶方朱紫。\n穷贱当壮年，富荣临暮齿。\n车舆红尘合，第宅青烟起。\n彼来此须去，品物之常理。\n第宅非吾庐，逆旅暂留止。\n子孙非我有，委蜕而已矣。\n有如蚕造茧，又似花生子。\n子结花暗凋，茧成蚕老死。\n悲哉可奈何，举世皆如此。",
        "dynasty": "唐",
        "collection_info": null
    },
    {
        "title": "有感三首 二",
        "author": "白居易",
        "content": "莫养瘦马驹，莫教小妓女。\n后事在目前，不信君看取。\n马肥快行走，妓长能歌舞。\n三年五岁间，已闻换一主。\n借问新旧主，谁乐谁辛苦。\n请君大带上，把笔书此语。",
        "dynasty": "唐",
        "collection_info": null
    },
    {
        "title": "有感三首 三",
        "author": "白居易",
        "content": "往事勿追思，追思多悲怆。\n来事勿相迎，相迎已惆怅。\n不如兀然坐，不如塌然卧。\n食来即开口，睡来即合眼。\n二事最关身，安寝加餐饭。\n忘怀任行止，委命随修短。\n更若有兴来，狂歌酒一醆。",
        "dynasty": "唐",
        "collection_info": null
    },
    {
        "title": "宿荥阳",
        "author": "白居易",
        "content": "生长在荥阳，少小辞乡曲。\n迢迢四十载，復向荥阳宿。\n去时十一二，今年五十六。\n追思儿戏时，宛然犹在目。\n旧居失处所，故里无宗族。\n岂唯变市朝，兼亦迁陵谷。\n独有溱洧水，无情依旧绿。",
        "dynasty": "唐",
        "collection_info": null
    },
    {
        "title": "经溱洧",
        "author": "白居易",
        "content": "落日驻行骑，沈吟怀古情。\n郑风变已尽，溱洧至今清。\n不见士与女，亦无芍药名。",
        "dynasty": "唐",
        "collection_info": null
    },
    {
        "title": "就花枝",
        "author": "白居易",
        "content": "就花枝，移酒海，今朝不醉明朝悔。\n且算欢娱逐日来，任他容鬓随年改。\n醉翻衫袖抛小令，笑掷骰盘呼大采。\n自量气力与心情，三五年间犹得在。",
        "dynasty": "唐",
        "collection_info": null
    },
    {
        "title": "喜雨",
        "author": "白居易",
        "content": "圃旱忧葵菫，农旱忧禾菽。\n人各有所私，我旱忧松竹。\n松干竹焦死，眷眷在心目。\n洒叶溉其根，汲水劳僮仆。\n油云忽东起，凉雨凄相续。\n似面洗垢尘，如头得膏沐。\n千柯习习润，万叶欣欣绿。\n千日浇灌功，不如一霢霂。\n方知宰生灵，何异活草木。\n所以圣与贤，同心调玉烛。",
        "dynasty": "唐",
        "collection_info": null
    },
    {
        "title": "题道宗上人十韵",
        "author": "白居易",
        "content": "如来说偈讚，菩萨着论议。\n是故宗律师，以诗为佛事。\n一音无差别，四句有诠次。\n欲使第一流，皆知不二义。\n精洁霑戒体，闲淡藏禅味。\n从容恣语言，缥缈离文字。\n旁延邦国彦，上达王公贵。\n先以诗句牵，后令入佛智。\n人多爱师句，我独知师意。\n不似休上人，空多碧云思。",
        "dynasty": "唐",
        "collection_info": null
    },
    {
        "title": "寄皇甫宾客",
        "author": "白居易",
        "content": "名利既两忘，形体方自遂。\n卧掩罗雀门，无人惊我睡。\n睡足斗擞衣，闲步中庭地。\n食饱摩挲腹，心头无一事。\n除却玄晏翁，何人知此味。",
        "dynasty": "唐",
        "collection_info": null
    },
    {
        "title": "寄庾侍郎",
        "author": "白居易",
        "content": "一双华亭鹤，数片太湖石。\n巉巉苍玉峰，矫矫青云翮。\n是时岁云暮，淡薄烟景夕。\n庭霜封石棱，池雪印鹤迹。\n幽致竟谁别，闲静聊自适。\n怀哉庾顺之，好是今宵客。",
        "dynasty": "唐",
        "collection_info": null
    },
    {
        "title": "寄崔少监",
        "author": "白居易",
        "content": "微微西风生，稍稍东方明。\n入秋神骨爽，琴晓丝桐清。\n弹为古宫调，玉水寒泠泠。\n自觉弦指下，不是寻常声。\n须臾羣动息，掩琴坐空庭。\n直至日出后，犹得心和平。\n惜哉意未已，不使崔君听。",
        "dynasty": "唐",
        "collection_info": null
    },
    {
        "title": "醉题沈子明壁",
        "author": "白居易",
        "content": "不爱君池东十丛菊，不爱君池南万竿竹。\n爱君帘下唱歌人，色似芙蓉声似玉。\n我有阳关君未闻，若闻亦应愁杀君。",
        "dynasty": "唐",
        "collection_info": null
    },
    {
        "title": "劝酒",
        "author": "白居易",
        "content": "劝君一醆君莫辞，劝君两醆君莫疑，劝君三醆君始知。\n面上今日老昨日，心中醉时胜醒时。\n天地迢遥自长久，白兔赤乌相趂走。\n身后堆金拄北斗，不如生前一樽酒。\n君不见春明门外天欲明，喧喧歌哭半死生。\n游人驻马出不得，白轝素车争路行。\n归去来，头已白，典钱将用买酒吃。",
        "dynasty": "唐",
        "collection_info": null
    },
    {
        "title": "落花",
        "author": "白居易",
        "content": "留春春不住，春归人寂寞。\n厌风风不定，风起花萧索。\n既兴风前叹，重命花下酌。\n劝君尝绿醅，教人拾红萼。\n桃飘火燄燄，梨堕雪漠漠。\n独有病眼花，春风吹不落。",
        "dynasty": "唐",
        "collection_info": null
    },
    {
        "title": "对镜吟",
        "author": "白居易",
        "content": "白头老人照镜时，掩镜沈吟吟旧诗。\n二十年前一茎白，如今变作满头丝。\n吟罢迴头索杯酒，醉来屈指数亲知。\n老于我者多穷贱，设使身存寒且饥。\n少于我者半为土，墓树已抽三五枝。\n我今幸得见头白，禄俸不薄官不卑。\n眼前有酒心无苦，只合欢娱不合悲。",
        "dynasty": "唐",
        "collection_info": null
    },
    {
        "title": "耳顺吟寄敦诗梦得",
        "author": "白居易",
        "content": "三十四十五慾牵，七十八十百病缠。\n五十六十却不恶，恬淡清净心安然。\n已过爱贪声利后，犹在病羸昏耄前。\n未无筋力寻山水，尚有心情听管弦。\n闲开新酒尝数醆，醉忆旧诗吟一篇。\n敦诗梦得且相劝，不用嫌他耳顺年。",
        "dynasty": "唐",
        "collection_info": null
    },
    {
        "title": "别毡帐火炉",
        "author": "白居易",
        "content": "忆昨腊月天，北风三尺雪。\n年老不禁寒，夜长安可彻。\n赖有青毡帐，风前自张设。\n復此红火炉，雪中相暖热。\n如鱼入渊水，似兔藏深穴。\n婉软蛰鳞苏，温炖冻肌活。\n方安阴惨夕，遽变阳和节。\n无奈时候迁，岂是恩情绝。\n毳䈴逐日卷，香燎随灰灭。\n离恨属三春，佳期在十月。\n但令此身健，不作多时别。",
        "dynasty": "唐",
        "collection_info": null
    },
    {
        "title": "六年春赠分司东都诸公",
        "author": "白居易",
        "content": "我为同州牧，内愧无才术。\n忝擢恩已多，遭逢幸非一。\n偶当谷贱岁，适值民安日。\n郡县狱空虚，乡闾盗奔逸。\n其间最幸者，朝客多分秩。\n行接鸳鹭羣，坐成芝兰室。\n时联拜表骑，间动题诗笔。\n夜雪秉烛游，春风携榼出。\n花教莺点检，柳付风排比。\n法酒淡清浆，含桃袅红实。\n洛童调金管，卢女铿瑶瑟。\n黛惨歌思深，腰凝舞拍密。\n每因同醉乐，自觉忘衰疾。\n始悟肘后方，不如杯中物。\n生涯随日过，世事何时毕？\n老子苦乖慵，希君数牵率。",
        "dynasty": "唐",
        "collection_info": null
    },
    {
        "title": "九日代罗樊二妓招舒着作",
        "author": "白居易",
        "content": "罗敷敛双袂，樊姬献一杯。\n不见舒员外，秋菊为谁开。",
        "dynasty": "唐",
        "collection_info": null
    },
    {
        "title": "忆旧游",
        "author": "白居易",
        "content": "忆旧游，旧游安在哉。\n旧游之人半白首，旧游之地多苍苔。\n江南旧游凡几处，就中最忆吴江隈。\n长洲苑绿柳万树，齐云楼春酒一杯。\n阊门晓严旗鼓出，皋桥夕闹船舫迴。\n修蛾慢脸灯下醉，急管繁弦头上催。\n六七年前狂烂熳，三千里外思裴回。\n李娟张态一春梦，周五殷三归夜台。\n虎丘月色为谁好，娃宫花枝应自开。\n赖得刘郎解吟咏，江山气色合归来。",
        "dynasty": "唐",
        "collection_info": null
    },
    {
        "title": "荅崔宾客晦叔十二月四日见寄",
        "author": "白居易",
        "content": "今岁日余二十六，来岁年登六十二。\n尚不能忧眼下身，因何更算人间事。\n居士忘筌默默坐，先生枕曲昏昏睡。\n早晚相从归醉乡，醉乡去此无多地。",
        "dynasty": "唐",
        "collection_info": null
    },
    {
        "title": "劝我酒",
        "author": "白居易",
        "content": "劝我酒，我不辞，请君歌，歌莫迟。\n歌声长，辞亦切，此辞听者堪愁绝。\n洛阳女儿面似花，河南大尹头如雪。",
        "dynasty": "唐",
        "collection_info": null
    },
    {
        "title": "赠韦处士六年夏大热旱",
        "author": "白居易",
        "content": "骄阳连毒暑，动植皆枯槁。\n旱日干密云，炎烟焦茂草。\n少壮犹困苦，况予病且老。\n脱无白栴檀，何以除热恼。\n汗巾束头鬓，羶食熏襟抱。\n始觉韦山人，休粮散髮好。",
        "dynasty": "唐",
        "collection_info": null
    },
    {
        "title": "和微之诗二十三首 和晨霞",
        "author": "白居易",
        "content": "君歌仙氏真，我歌慈氏真。\n慈氏发真念，念此阎浮人。\n左命大迦叶，右召桓提因。\n千万化菩萨，百亿诸鬼神。\n上自非相顶，下及风水轮。\n胎卵湿化类，蠢蠢难具陈。\n弘愿在救㧞，大悲忘辛勤。\n无论善不善，岂间冤与亲。\n抉开生盲眼，摆去烦恼尘。\n烛以智慧日，洒之甘露津。\n千界一时度，万法无与邻。\n借问晨霞子，何如朝玉宸。",
        "dynasty": "唐",
        "collection_info": null
    },
    {
        "title": "和微之诗二十三首 和送刘道士游天台",
        "author": "白居易",
        "content": "闻君梦游仙，轻举超世雰。\n握持尊皇节，统卫吏兵军。\n灵旗星月象，天衣龙凤纹。\n佩服交带箓，讽吟蘂珠文。\n阆宫缥缈间，钧乐依稀闻。\n斋心谒西母，暝拜朝东君。\n烟霏子晋裾，霞烂麻姑帬。\n倏忽别真侣，怅望随归云。\n人生同大梦，梦与觉谁分。\n况此梦中梦，悠哉何足云。\n假如金阙顶，设使银河濆。\n既未出三界，犹应在五蕴。\n饮嚥日月精，菇嚼沆瀣芬。\n尚是色香味，六尘之所熏。\n仙中有大仙，首出梦幻羣。\n慈光一照烛，奥法相絪缊。\n不知万龄暮，不见三光曛。\n一性自了了，万缘徒纷纷。\n苦海不能漂，劫火不能焚。\n此是竺干教，先生垂典坟。",
        "dynasty": "唐",
        "collection_info": null
    },
    {
        "title": "和微之诗二十三首 和栉沐寄道友",
        "author": "白居易",
        "content": "栉沐事朝谒，中门初动关。\n盛服去尚早，假寐须臾间。\n钟声发东寺，夜色藏南山。\n停骖待五漏，人马同时闲。\n高星粲金粟，落月沈玉环。\n出门向关路，坦坦无阻艰。\n始出里北闬，稍转市西阛。\n晨烛照朝服，紫烂復朱殷。\n由来朝廷士，一入多不还。\n因循掷白日，积渐凋朱颜。\n青云已难致，碧落安能攀。\n但且知止足，尚可销忧患。",
        "dynasty": "唐",
        "collection_info": null
    },
    {
        "title": "和微之诗二十三首 和祝苍华",
        "author": "白居易",
        "content": "日居復月诸，环迴照下土。\n使我玄云髮，化为素丝缕。\n禀质本羸劣，养生仍莽卤。\n痛饮困连宵，悲吟饥过午。\n遂令头上髮，种种无尺五。\n根稀比黍苗，梢细同钗股。\n岂是乏膏沐，非关栉风雨。\n最为悲伤多，心焦衰落苦。\n余者能有几，落者不可数。\n秃似鹊填河，堕如乌解羽。\n苍华何用祝，苦辞亦休吐。\n匹如剃头僧，岂要巾冠主。",
        "dynasty": "唐",
        "collection_info": null
    },
    {
        "title": "和微之诗二十三首 和我年三首 一",
        "author": "白居易",
        "content": "我年五十七，荣名得几许。\n甲乙三道科，苏杭两州主。\n才能本浅薄，心力虚劳苦。\n可能随众人，终老于尘土。",
        "dynasty": "唐",
        "collection_info": null
    },
    {
        "title": "和微之诗二十三首 和我年三首 二",
        "author": "白居易",
        "content": "我年五十七，归去诚已迟。\n历官十五政，数若珠纍纍。\n野萍始宾荐，场苗初絷维。\n因读管萧书，窃慕大有为。\n及遭荣遇来，乃觉才力羸。\n黄纸诏频草，朱轮车载脂。\n妻孥及仆使，皆免寒与饥。\n省躬私自媿，知我者微之。\n永怀山阴守，未遂嵩阳期。\n如何坐留滞，头白江之湄。",
        "dynasty": "唐",
        "collection_info": null
    },
    {
        "title": "和微之诗二十三首 和我年三首 三",
        "author": "白居易",
        "content": "我年五十七，荣名得非少。\n报国竟何如，谋身犹未了。\n昔尝速官谤，恩大而惩小。\n一黜鹤辞轩，七年鱼在沼。\n将枯鳞再跃，经铩翮重矫。\n白日上昭昭，青云高渺渺。\n平生颇同病，老大宜相晓。\n紫绶足可荣，白头不为夭。\n夙怀慕箕颍，晚节期松篠。\n何当阙下来，同拜陈情表。",
        "dynasty": "唐",
        "collection_info": null
    },
    {
        "title": "和微之诗二十三首 和三月三十日四十韵",
        "author": "白居易",
        "content": "送春君何在，君在山阴署。\n忆我苏杭时，春游亦多处。\n为君歌往事，岂敢辞劳虑。\n莫怪言语狂，须知酬荅遽。\n江南腊月半，水冻凝如瘀。\n寒景尚苍茫，和风已吹嘘。\n女墙城似竈，雁齿桥如锯。\n鱼尾上奫沦，草芽生沮洳。\n律迟太簇管，日缓羲和驭。\n布泽木龙催，迎春土牛助。\n雨师习习洒，云将飘飘翥。\n四野万里晴，千山一时曙。\n杭土丽且康，苏民富而庶。\n善恶有惩劝，刚柔无吐茹。\n两衙少辞牒，四境稀书疏。\n俗以劳倈安，政因闲暇着。\n仙亭日登眺，虎丘时游豫。\n寻幽驻旌轩，选胜迴宾御。\n舟移溪鸟避，乐作林猨觑。\n池古莫耶沈，石奇罗剎踞。\n水苗泥易耨，畬粟灰难锄。\n紫蕨抽出畦，白莲埋在淤。\n萎花红带黯，湿叶黄含烟。\n镜动波飐菱，雪迴风旋絮。\n手经攀桂馥，齿为尝梅楚。\n坐併船脚欹，行多马蹄跙。\n圣贤清浊醉，水陆鲜肥饫。\n鱼鲙芥酱调，水葵盐豉絮。\n虽微五袴咏，幸免兆人诅。\n但令乐不荒，何必游无倨。\n吴苑仆寻罢，越城公尚据。\n旧游几客存，新宴谁人与。\n莫空文举酒，强下何曾箸。\n江上易优游，城中多毁誉。\n分应当自尽，事勿求人恕。\n我既无子孙，君仍毕婚娶。\n久为云雨别，终拟江湖去。\n范蠡有扁舟，陶潜有篮轝。\n两心苦相忆，两口遥相语。\n最恨七年春，春来各一处。",
        "dynasty": "唐",
        "collection_info": null
    },
    {
        "title": "和微之诗二十三首 和寄乐天",
        "author": "白居易",
        "content": "贤愚类相交，人情之大率。\n然自古今来，几人号胶漆。\n近闻屈指数，元某与白乙。\n旁爱及弟兄，中权避家室。\n松筠与金石，未足喻坚密。\n在车如轮辕，在身如肘腋。\n又如风云会，天使相召匹。\n不似势利交，有名而无实。\n顷我在杭岁，值君之越日。\n望愁来仪迟，宴惜流景疾。\n坐耀黄金带，酌酡頳玉质。\n酣歌口不停，狂舞衣相拂。\n平生赏心事，施展十未一。\n会笑始哑哑，离嗟乃唧唧。\n饯筵纔收拾，征棹遽排[比]。\n后恨苦绵绵，前欢何卒卒。\n居人色惨淡，行子心纡郁。\n风袂去时挥，云帆望中失。\n宿酲和别思，目眩心忽忽。\n病魂黯然销，老泪凄其出。\n别君只如昨，芳岁换六七。\n俱是官家身，后期难自必。",
        "dynasty": "唐",
        "collection_info": null
    },
    {
        "title": "和微之诗二十三首 和寄问刘白",
        "author": "白居易",
        "content": "正与刘梦得，醉笑大开口。\n适值此诗来，欢喜君知否。\n遂令高卷幕，兼遣重添酒。\n起望会稽云，东南一回首。\n爱君金玉句，举世谁人有。\n功用随日新，资材本天授。\n吟哦不能散，自午将及酉。\n遂留梦得眠，匡床宿东牖。",
        "dynasty": "唐",
        "collection_info": null
    },
    {
        "title": "和微之诗二十三首 和新楼北园偶集从孙公度周巡官韩秀才卢秀才范处士小饮郑侍御判官周刘二从事皆先归",
        "author": "白居易",
        "content": "闻君新楼宴，下对北园花。\n主人既贤豪，宾客皆才华。\n初筵日未高，中饮景已斜。\n天地为幕席，富贵如泥沙。\n嵇刘陶阮徒，不足置齿牙。\n卧瓮鄙毕卓，落帽嗤孟嘉。\n芳草供枕藉，乱莺助諠譁。\n醉乡得道路，狂海无津涯。\n一岁春又尽，百年期不赊。\n同醉君莫辞，独醒古所嗟。\n销愁若沃雪，破闷如割瓜。\n称觞起为寿，此乐无以加。\n歌声凝贯珠，舞袖飘乱麻。\n相公谓四座，今日非自夸。\n有奴善吹笙，有婢弹琵琶。\n十指纤若笋，双鬟黳如鵶。\n履舃起交杂，杯盘散纷拏。\n归去勿拥遏，倒载逃难遮。\n明日宴东武，后日游若耶。\n岂独相公乐，讴歌千万家。",
        "dynasty": "唐",
        "collection_info": null
    },
    {
        "title": "和微之诗二十三首 和除夜作",
        "author": "白居易",
        "content": "君赋此诗夜，穷阴岁之余。\n我和此诗日，微和春之初。\n老知颜状改，病觉肢体虚。\n头上毛髮短，口中牙齿疎。\n一落老病界，难逃生死墟。\n况此促促世，与君多索居。\n君在浙江东，荣驾方伯舆。\n我在魏阙下，谬乘大夫车。\n妻孥常各饱，奴婢亦盈庐。\n唯是利人事，比君全不如。\n我统十郎官，君领百吏胥。\n我掌四曹局，君管十乡闾。\n君为父母君，大惠在资储。\n我为刀笔吏，小恶乃诛锄。\n君提七郡籍，我按三尺书。\n俱已佩金印，尝同趋玉除。\n外宠信非薄，中怀何不摅？\n恩光未报荅，日月空居诸。\n磊落尝许君，跼促应笑予。\n所以自知分，欲先歌归欤。",
        "dynasty": "唐",
        "collection_info": null
    },
    {
        "title": "和微之诗二十三首 和知非",
        "author": "白居易",
        "content": "因君知非问，诠较天下事。\n第一莫若禅，第二无如醉。\n禅能泯人我，醉可忘荣悴。\n与君次第言，为我少留意。\n儒教重礼法，道家养神气。\n重礼足滋彰，养神多避忌。\n不如学禅定，中有甚深味。\n旷廓了如空，澄凝胜于睡。\n屏除默默念，销尽悠悠思。\n春无伤春心，秋无感秋泪。\n坐成真谛乐，如受空王赐。\n既得脱尘劳，兼应离惭媿。\n除禅其次醉，此说非无谓。\n一酌机即忘，三杯性咸遂。\n逐臣去室妇，降虏败军帅。\n思苦膏火煎，忧深扃鏁秘。\n须凭百杯沃，莫惜千金费。\n便似罩中鱼，脱飞生两翅。\n劝君虽老大，逢酒莫迴避。\n不然即学禅，两途同一致。",
        "dynasty": "唐",
        "collection_info": null
    },
    {
        "title": "和微之诗二十三首 和望晓",
        "author": "白居易",
        "content": "休吟稽山晓，听咏秦城旦。\n鸣鸡初有声，宿鸟犹未敢。\n丁丁漏向尽，冬冬鼓过半。\n南山青沈沈，东方白漫漫。\n街心若流水，城角如断岸。\n星河稍隅落，宫阙方轮焕。\n朝车雷四合，骑火星一贯。\n赫奕冠盖盛，荧煌朱紫烂。\n沙堤亘蟆池，市路遶龙断。\n白日忽照耀，红尘纷散乱。\n贵教过客避，荣任行人看。\n祥烟满虚空，春色无边畔。\n鹓行候晷刻，龙尾登霄汉。\n台殿暖宜攀，风光晴可翫。\n草铺地茵褥，云卷天帏幔。\n莺杂佩锵锵，花饶衣粲粲。\n何言终日乐，独起临风叹。\n叹我同心人，一别春七换。\n相望山隔碍，欲去官羇绊。\n何日到江东，超然似张翰。",
        "dynasty": "唐",
        "collection_info": null
    },
    {
        "title": "和微之诗二十三首 和李势女",
        "author": "白居易",
        "content": "减一分太短，增一分太长。\n不朱面若花，不粉肌如霜。\n色为天下艳，心乃女中郎。\n自言重不幸，家破身未亡。\n人各有一死，此死职所当。\n忍将先人体，与主为疣疮。\n妾死主意快，从此两无妨。\n愿信赤心语，速即白刃光。\n南郡忽感激，却立舍锋铓。\n抚背称阿姉，归我如归乡。\n竟以恩信待，岂止猜妬忘。\n由来几上肉，不足挥干将。\n南郡死已久，骨枯墓苍苍。\n愿于墓上头，立石镌此章。\n劝诫天下妇，不令阴胜阳。",
        "dynasty": "唐",
        "collection_info": null
    },
    {
        "title": "和微之诗二十三首 和酬郑侍御东阳春闷放怀追越游见寄",
        "author": "白居易",
        "content": "君得嘉鱼置宾席，乐如南有嘉鱼时。\n劲气森爽竹竿竦，妍文焕烂芙蓉披。\n载笔在幕名已重，补衮于朝官尚卑。\n一缄疏入掩谷永，三都赋成排左思。\n自言拜辞主人后，离心荡扬风前旗。\n东南门馆别经岁，春眼怅望秋心悲。\n昨日嘉鱼来访我，方驾同出何所之。\n乐游原头春尚早，百舌新语声椑椑。\n日趂花忙向南拆，风催柳急从东吹。\n流年惝怳不饶我，美景鲜妍来为谁。\n红尘三条界阡陌，碧草千里铺郊畿。\n余霞断时绮幅裂，斜云展处罗文纰。\n暮钟远近声互动，暝鸟高下飞追随。\n酒酣将归未能去，怅然迴望天四垂。\n生何足养嵇着论，途何足泣杨涟洏。\n胡不花下伴春醉，满酌绿酒听黄鹂。\n嘉鱼点头时一叹，听我此言不知疲。\n语终兴尽各分散，东西轩骑分逶迤。\n此诗勿遣闲人见，见恐与他为笑资。\n白首旧寮知我者，凭君一咏向周师。",
        "dynasty": "唐",
        "collection_info": null
    },
    {
        "title": "和微之诗二十三首 和自劝二首 一",
        "author": "白居易",
        "content": "稀稀疎疎遶篱竹，窄窄狭狭向阳屋。\n屋中有一曝背翁，委置形骸如土木。\n日暮半炉麸炭火，夜深一醆纱笼烛。\n不知有益及民无，二十年来食官禄。\n就暖移盘檐下食，防寒拥被帷中宿。\n秋官月俸八九万，岂徒遣尔身温足。\n勤操丹笔念黄沙，莫使饥寒囚滞狱。",
        "dynasty": "唐",
        "collection_info": null
    },
    {
        "title": "和微之诗二十三首 和自劝二首 二",
        "author": "白居易",
        "content": "急景凋年急于水，念此揽衣中夜起。\n门无宿客共谁言，暖酒挑灯对妻子。\n身饮数杯妻一醆，余酌分张与儿女。\n微酣静坐未能眠，风霰萧萧打窗纸。\n自问有何才与术，入为丞郎出刺史。\n争知寿命短復长，岂得营营心不止。\n请看韦孔与钱崔，半月之间四人死。",
        "dynasty": "唐",
        "collection_info": null
    },
    {
        "title": "和微之诗二十三首 和雨中花",
        "author": "白居易",
        "content": "真宰倒持生杀柄，闲物命长人短命。\n松枝上鹤蓍下龟，千年不死仍无病。\n人生不得似龟鹤，少去老来同旦暝。\n何异花开旦暝间，未落仍遭风雨横。\n草得经年菜连月，唯花不与多时节。\n一年三百六十日，花能几日供攀折。\n桃李无言难自诉，黄莺解语凭君说。\n莺虽为说不分明，叶底枝头谩饶舌。",
        "dynasty": "唐",
        "collection_info": null
    },
    {
        "title": "和微之诗二十三首 和晨兴因报问龟儿",
        "author": "白居易",
        "content": "冬旦寒惨澹，云日无晶辉。\n当此岁暮感，见君晨兴诗。\n君诗亦多苦，苦在兄远离。\n我苦不在远，缠绵肝与脾。\n西院病孀妇，后床孤侄儿。\n黄昏一恸后，夜半十起时。\n病眼两行血，衰鬓万茎丝。\n咽绝五臟脉，瘦消百骸脂。\n双目失一目，四肢断两肢。\n不如溘然逝，安用半活为。\n谁谓荼蘗苦，荼蘗甘如饴。\n谁谓汤火热，汤火冷如澌。\n前时君寄诗，忧念问阿龟。\n喉燥声气窒，经年无报辞。\n及覩晨兴句，未吟先涕垂。\n因兹涟洳际，一吐心中悲。\n茫茫四海间，此苦唯君知。\n去我四千里，使我告诉谁。\n仰头向青天，但见雁南飞。\n凭雁寄一语，为我达微之。\n弦绝有续胶，树斩可接枝。\n唯我中肠断，应无连得期。",
        "dynasty": "唐",
        "collection_info": null
    },
    {
        "title": "和微之诗二十三首 和朝回与王炼师游南山下",
        "author": "白居易",
        "content": "蔼蔼春景余，峨峨夏云初。\n躞蹀退朝骑，飘飖随风裾。\n晨从四丞相，入拜白玉除。\n暮与一道士，出寻青溪居。\n吏隐本齐致，朝野孰云殊。\n道在有中适，机忘无外虞。\n但媿烟霄上，鸾凤为吾徒。\n又惭云林间，鸥鹤不我疎。\n坐倾数杯酒，卧枕一卷书。\n兴酣头兀兀，睡觉心于于。\n以此送日月，问师为何如。",
        "dynasty": "唐",
        "collection_info": null
    },
    {
        "title": "和微之诗二十三首 和尝新酒",
        "author": "白居易",
        "content": "空腹尝新酒，偶成卯时醉。\n醉来拥褐裘，直至斋时睡。\n睡酣不语笑，真寝无梦寐。\n殆欲妄形骸，讵知属天地。\n醒余和未散，起坐澹无事。\n举臂一欠伸，引琴弹秋思。",
        "dynasty": "唐",
        "collection_info": null
    },
    {
        "title": "和微之诗二十三首 和顺之琴者",
        "author": "白居易",
        "content": "阴阴花院月，耿耿兰房烛。\n中有弄琴人，声貌俱如玉。\n清泠石泉引，雅澹风松曲。\n遂使君子心，不爱凡丝竹。",
        "dynasty": "唐",
        "collection_info": null
    },
    {
        "title": "感旧写真",
        "author": "白居易",
        "content": "李放写我真，写来二十载。\n莫问真何如，画亦销光彩。\n朱颜与玄鬓，日夜改復改。\n无嗟貌遽非，且喜身犹在。",
        "dynasty": "唐",
        "collection_info": null
    },
    {
        "title": "授太子宾客归洛",
        "author": "白居易",
        "content": "南省去拂衣，东都来掩扉。\n病将老齐至，心与身同归。\n白首外缘少，红尘前事非。\n怀哉紫芝叟，千载心相依。",
        "dynasty": "唐",
        "collection_info": null
    },
    {
        "title": "秋池二首 一",
        "author": "白居易",
        "content": "身闲无所为，心闲无所思。\n况当故园夜，復此新秋池。\n岸闇鸟栖后，桥明月出时。\n菱风香散漫，桂露光参差。\n静境多独得，幽怀竟谁知。\n悠然心中语，自问来何迟。",
        "dynasty": "唐",
        "collection_info": null
    },
    {
        "title": "秋池二首 二",
        "author": "白居易",
        "content": "朝衣薄且健，晚簟清仍滑。\n社近燕影稀，雨余蝉声歇。\n闲中得诗境，此境幽难说。\n露荷珠自倾，风竹玉相戛。\n谁能一同宿，共翫新秋月。\n暑退早凉归，池边好时节。",
        "dynasty": "唐",
        "collection_info": null
    },
    {
        "title": "中隐",
        "author": "白居易",
        "content": "大隐住朝市，小隐入丘樊。\n丘樊太冷落，朝市太嚣諠。\n不如作中隐，隐在留司官。\n似出復似处，非忙亦非闲。\n不劳心与力，又免饥与寒。\n终岁无公事，随月有俸钱。\n君若好登临，城南有秋山。\n君若爱游荡，城东有春园。\n君若欲一醉，时出赴宾筵。\n洛中多君子，可以恣欢言。\n君若欲高卧，但自深掩关。\n亦无车马客，造次到门前。\n人生处一世，其道难两全。\n贱即苦冻馁，贵则多忧患。\n唯此中隐士，致身吉且安。\n穷通与丰约，正在四者间。",
        "dynasty": "唐",
        "collection_info": null
    },
    {
        "title": "问秋光",
        "author": "白居易",
        "content": "殷卿领北镇，崔尹开南幕。\n外事信为荣，中怀未必乐。\n何如不才者，兀兀无所作。\n不引窗下琴，即举池上酌。\n淡交唯对水，老伴无如鹤。\n自适颇从容，旁观诚濩落。\n身心转恬泰，烟景弥淡泊。\n迴首语秋光，东来应不错。",
        "dynasty": "唐",
        "collection_info": null
    },
    {
        "title": "引泉",
        "author": "白居易",
        "content": "一为止足限，二为衰疾牵。\n邴罢不因事，陶归非待年。\n归来嵩洛下，闭户何翛然。\n静扫林下地，闲疏池畔泉。\n伊流狭似带，洛石大如拳。\n谁教明月下，为我声溅溅。\n竟夕舟中坐，有时桥上眠。\n何用施屏障，水竹绕床前。",
        "dynasty": "唐",
        "collection_info": null
    },
    {
        "title": "知足吟",
        "author": "白居易",
        "content": "不种一陇田，仓中有余粟。\n不采一株桑，箱中有余服。\n官闲离忧责，身泰无羁束。\n中人百户税，宾客一年禄。\n樽中不乏酒，篱下仍多菊。\n是物皆有余，非心无所欲。\n吟君未贫作，因歌知足曲。",
        "dynasty": "唐",
        "collection_info": null
    },
    {
        "title": "酬集贤刘郎中对月见寄兼怀元浙东",
        "author": "白居易",
        "content": "月在洛阳天，天高净如水。\n下有白头人，擥衣中夜起。\n思远镜亭上，光深书殿裏。\n眇然三处心，相去各千里。",
        "dynasty": "唐",
        "collection_info": null
    },
    {
        "title": "太湖石",
        "author": "白居易",
        "content": "远望老嵯峨，近观怪嵚崟。\n纔高八九尺，势若千万寻。\n嵌空华阳洞，重迭匡山岑。\n邈矣仙掌迥，呀然劒门深。\n形质冠今古，气色通晴阴。\n未秋已瑟瑟，欲雨先沈沈。\n天姿信为异，时用非所任。\n磨刀不如砺，捣帛不如砧。\n何乃主人意，重之如万金。\n岂伊造物者，独能知我心。",
        "dynasty": "唐",
        "collection_info": null
    },
    {
        "title": "偶作二首 一",
        "author": "白居易",
        "content": "扰扰贪生人，几何不夭阏。\n遑遑爱名人，几何能贵达。\n伊余信多幸，拖紫垂白髮。\n身为三品官，年已五十八。\n筋骸虽早衰，尚未苦羸惙。\n资产虽不丰，亦不甚贫竭。\n登山力犹在，遇酒兴时发。\n无事日月长，不羁天地阔。\n安身有处所，适意无时节。\n解带松下风，抱琴池上月。\n人间所重者，相印将军钺。\n谋虑繫安危，威权主生杀。\n焦心一身苦，炙手旁人热。\n未必方寸间，得如吾快活。",
        "dynasty": "唐",
        "collection_info": null
    },
    {
        "title": "偶作二首 二",
        "author": "白居易",
        "content": "日出起盥栉，振衣入道场。\n寂然无他念，但对一炉香。\n日高始就食，食亦非膏粱。\n精麤随所有，亦足饱充肠。\n日午脱巾簪，燕息窗下床。\n清风飒然至，卧可致羲皇。\n日西引杖屦，散步游林塘。\n或饮茶一醆，或吟诗一章。\n日入多不食，有时唯命觞。\n何以送闲夜，一曲秋霓裳。\n一日分五时，作息率有常。\n自喜老后健，不嫌闲中忙。\n是非一以贯，身世交相忘。\n若问此何许，此是无何乡。",
        "dynasty": "唐",
        "collection_info": null
    },
    {
        "title": "葺池上旧亭",
        "author": "白居易",
        "content": "池月夜凄凉，池风晓萧飒。\n欲入池上冬，先葺池上閤。\n向暖窗户开，迎寒帘幕合。\n苔封旧瓦木，水照新朱蜡。\n软火深土炉，香醪小瓷榼。\n中有独宿翁，一灯对一榻。",
        "dynasty": "唐",
        "collection_info": null
    },
    {
        "title": "崔十八新池",
        "author": "白居易",
        "content": "爱君新小池，池色无人知。\n见底月明夜，无波风定时。\n忽看不似水，一泊稀琉璃。",
        "dynasty": "唐",
        "collection_info": null
    },
    {
        "title": "翫止水",
        "author": "白居易",
        "content": "动者乐流水，静者乐止水。\n利物不如流，鉴形不如止。\n凄清早霜降，淅沥微风起。\n中面红叶开，四隅绿萍委。\n广狭八九丈，湾环有涯涘。\n浅深三四尺，洞彻无表裏。\n净分鹤翘足，澄见鱼掉尾。\n迎眸洗眼尘，隔胷荡心滓。\n定将禅不别，明与诚相似。\n清能律贪夫，淡可交君子。\n岂唯空狎翫，亦取相伦拟。\n欲识静者心，心源只如此。",
        "dynasty": "唐",
        "collection_info": null
    },
    {
        "title": "闻崔十八宿予新昌弊宅时予亦宿崔家依仁新亭一宵偶同两兴暗合因而成咏聊以写怀",
        "author": "白居易",
        "content": "陋巷掩弊庐，高居敞华屋。\n新昌七株松，依仁万茎竹。\n松前月台白，竹下风池绿。\n君向我斋眠，我在君亭宿。\n平生有微尚，彼此多幽独。\n何必本主人，两心聊自足。",
        "dynasty": "唐",
        "collection_info": null
    },
    {
        "title": "日长",
        "author": "白居易",
        "content": "日长昼加餐，夜短朝余睡。\n春来寝食间，虽老犹有味。\n林塘得芳景，园曲生幽致。\n爱水多棹舟，惜花不扫地。\n幸无眼下病，且向樽前醉。\n身外何足言，人间本无事。",
        "dynasty": "唐",
        "collection_info": null
    },
    {
        "title": "三月三十日作",
        "author": "白居易",
        "content": "今朝三月尽，寂寞春事毕。\n黄鸟渐无声，朱樱新结实。\n临风独长叹，此叹意非一。\n半百过九年，艳阳残一日。\n随年减欢笑，逐日添衰疾。\n且遣花下歌，送此杯中物。",
        "dynasty": "唐",
        "collection_info": null
    },
    {
        "title": "慵不能",
        "author": "白居易",
        "content": "架上非无书，眼慵不能看。\n匣中亦有琴，手慵不能弹。\n腰慵不能带，头慵不能冠。\n午后恣情寝，午时随事餐。\n一餐终日饱，一寝至夜安。\n饥寒亦闲事，况乃不饥寒。",
        "dynasty": "唐",
        "collection_info": null
    },
    {
        "title": "晨兴",
        "author": "白居易",
        "content": "宿鸟动前林，晨光上东屋。\n铜炉添早香，纱笼灭残烛。\n头醒风稍愈，眼饱睡初足。\n起坐兀无思，叩齿三十六。\n何以解宿斋，一杯云母粥。",
        "dynasty": "唐",
        "collection_info": null
    },
    {
        "title": "朝课",
        "author": "白居易",
        "content": "平甃白石渠，静扫青苔院。\n池上好风来，新荷大如扇。\n小亭中何有，素琴对黄卷。\n蘂珠讽数篇，秋思弹一徧。\n从容朝课毕，方与客相见。",
        "dynasty": "唐",
        "collection_info": null
    },
    {
        "title": "天竺寺七叶堂避暑",
        "author": "白居易",
        "content": "郁郁復郁郁，伏热何时毕？\n行入七叶堂，烦暑随步失。\n檐雨稍霏微，窗风正萧瑟。\n清宵一觉睡，可以销百疾。",
        "dynasty": "唐",
        "collection_info": null
    },
    {
        "title": "香山寺石楼潭夜浴",
        "author": "白居易",
        "content": "炎光昼方炽，暑气宵弥毒。\n摇扇风甚微，褰裳汗霢霂。\n起向月下行，来就潭中浴。\n平石为浴床，洼石为浴斛。\n绡巾薄露顶，草屦轻乘足。\n清凉咏而归，归上石楼宿。",
        "dynasty": "唐",
        "collection_info": null
    },
    {
        "title": "嗟髮落",
        "author": "白居易",
        "content": "朝亦嗟髮落，暮亦嗟髮落。\n落尽诚可嗟，尽来亦不恶。\n既不劳洗沐，又不烦梳掠。\n最宜湿暑天，头轻无髻缚。\n脱置垢巾帻，解去尘缨络。\n银瓶贮寒泉，当顶倾一勺。\n有如醍醐灌，坐受清凉乐。\n因悟自在僧，亦资于剃削。",
        "dynasty": "唐",
        "collection_info": null
    },
    {
        "title": "安稳眠",
        "author": "白居易",
        "content": "家虽日渐贫，犹未苦饥冻。\n身虽日渐老，幸无急病痛。\n眼逢闹处合，心向闲时用。\n既得安稳眠，亦无颠倒梦。",
        "dynasty": "唐",
        "collection_info": null
    },
    {
        "title": "池上夜境",
        "author": "白居易",
        "content": "晴空星月落池塘，澄鲜净绿表裏光。\n露簟清莹迎夜滑，风襟潇洒先秋凉。\n无人惊处野禽下，新睡觉时幽草香。\n但问尘埃能去否，濯缨何必向沧浪。",
        "dynasty": "唐",
        "collection_info": null
    },
    {
        "title": "书绅",
        "author": "白居易",
        "content": "仕有职役劳，农有畎畮勤。\n优哉分司叟，心力无苦辛。\n岁晚头又白，自问何欣欣。\n新酒始开瓮，旧谷犹满囷。\n吾尝静自思，往往夜达晨。\n何以送吾老，何以安吾贫。\n岁计莫如谷，饱则不干人。\n日计莫如醉，醉则兼忘身。\n诚知有道理，未敢劝交亲。\n恐为人所哂，聊自书诸绅。",
        "dynasty": "唐",
        "collection_info": null
    },
    {
        "title": "秋游平泉赠韦处士闲禅师",
        "author": "白居易",
        "content": "秋景引闲步，山游不知疲。\n杖藜舍舆马，十里与僧期。\n昔尝忧六十，四体不支持。\n今来已及此，犹未苦衰羸。\n心兴遇境发，身力因行知。\n寻云到起处，爱泉听滴时。\n南村韦处士，西寺闲禅师。\n山头与涧底，闻健且相随。",
        "dynasty": "唐",
        "collection_info": null
    },
    {
        "title": "游坊口悬泉偶题石上",
        "author": "白居易",
        "content": "济源山水好，老尹知之久。\n常日听人言，今秋入吾手。\n孔山刀劒立，沁水龙蛇走。\n危磴上悬泉，澄湾转坊口。\n虚明见深底，净绿无纤垢。\n仙棹浪悠扬，尘缨风斗薮。\n岩寒松柏短，石古莓苔厚。\n锦坐缨高低，翠屏张左右。\n虽无安石妓，不乏文举酒。\n谈笑逐身来，管弦随事有。\n时逢杖锡客，或值垂纶叟。\n相与澹忘归，自辰将及酉。\n公门欲返驾，溪路犹迴首。\n早晚重来游，心期罢官后。",
        "dynasty": "唐",
        "collection_info": null
    },
    {
        "title": "对火翫雪",
        "author": "白居易",
        "content": "平生所心爱，爱火兼怜雪。\n火是腊天春，雪为阴夜月。\n鹅毛纷正堕，兽炭敲初折。\n盈尺白盐寒，满炉红玉热。\n稍宜杯酌动，渐引笙歌发。\n但识欢来由，不知醉时节。\n银盘堆柳絮，罗袖抟琼屑。\n共愁明日销，便作经年别。",
        "dynasty": "唐",
        "collection_info": null
    },
    {
        "title": "六年寒食洛下宴游赠冯李二少尹",
        "author": "白居易",
        "content": "丰年寒食节，美景洛阳城。\n三尹皆强健，七日尽晴明。\n东郊蹋青草，南园攀紫荆。\n风拆海榴艳，露坠木兰英。\n假开春未老，宴合日屡倾。\n珠翠混花影，管弦藏水声。\n佳会不易得，良辰亦难幷。\n听吟歌暂辍，看舞杯徐行。\n米价贱如土，酒味浓于饧。\n此时不尽醉，但恐负平生。\n殷勤二曹长，各捧一银觥。",
        "dynasty": "唐",
        "collection_info": null
    },
    {
        "title": "苦热中寄舒员外",
        "author": "白居易",
        "content": "何堪日衰病，復此时炎燠。\n厌对俗杯盘，倦听凡丝竹。\n藤床铺晚雪，角枕截寒玉。\n安得清瘦人，新秋夜同宿。\n非君固不可，何夕枉高躅。",
        "dynasty": "唐",
        "collection_info": null
    },
    {
        "title": "闲夕",
        "author": "白居易",
        "content": "一声早蝉发，数点新萤度。\n兰釭耿无烟，筠簟清有露。\n未归后房寝，且下前轩步。\n斜月入低廊，凉风满高树。\n放怀常自适，遇境多成趣。\n何法使之然，心中无细故。",
        "dynasty": "唐",
        "collection_info": null
    },
    {
        "title": "寄情",
        "author": "白居易",
        "content": "灼灼早春梅，东南枝最早。\n持来翫未足，花向手中老。\n芳香销掌握，怅望生怀抱。\n岂无后开花，念此先开好。",
        "dynasty": "唐",
        "collection_info": null
    },
    {
        "title": "舒员外游香山寺数日不归兼辱尺书大夸胜事时正值坐衙虑囚之际走笔题长句以赠之",
        "author": "白居易",
        "content": "香山石楼倚天开，翠屏壁立波环迴。\n黄菊繁时好客到，碧云合处佳人来。\n酡颜一笑夭桃绽，清吟数声寒玉哀。\n轩骑逶迟棹容与，留连三日不能迴。\n白头老尹府中坐，早衙纔退暮衙催。\n庭前阶上何所有，纍囚成贯案成堆。\n岂无池塘长秋草，亦有丝竹生尘埃。\n今日清光昨夜月，竟无人来劝一杯。",
        "dynasty": "唐",
        "collection_info": null
    },
    {
        "title": "早冬游王屋自灵都抵阳台上方望天坛偶吟成章寄温谷周尊师中书李相公",
        "author": "白居易",
        "content": "霜降山水清，王屋十月时。\n石泉碧漾漾，岩树红离离。\n朝为灵都游，暮有阳台期。\n飘然世尘外，鸾鹤如可追。\n忽念公程尽，復惭身力衰。\n天坛在天半，欲上心迟迟。\n尝闻此游者，隐客与损之。\n各抱贵仙骨，俱非泥垢姿。\n二人相顾言，彼此称男儿。\n若不为松乔，即须作皋夔。\n今果如其语，光彩双葳蕤。\n一人佩金印，一人翳玉芝。\n我来高其事，咏欢偶成诗。\n为君题石上，欲使故山知。",
        "dynasty": "唐",
        "collection_info": null
    },
    {
        "title": "吴宫辞",
        "author": "白居易",
        "content": "淡红花帔浅檀蛾，睡脸初开似剪波。\n坐对珠笼闲理曲，琵琶鹦鹉语相和。",
        "dynasty": "唐",
        "collection_info": null
    },
    {
        "title": "元微之除浙东观察使喜得杭越邻州先赠长句",
        "author": "白居易",
        "content": "稽山镜水欢游地，犀带金章荣贵身。\n官职比君虽校小，封疆与我且为邻。\n郡楼对翫千峰月，江界平分两岸春。\n杭越风光诗酒主，相看更合与何人。",
        "dynasty": "唐",
        "collection_info": null
    },
    {
        "title": "席上荅微之",
        "author": "白居易",
        "content": "我住浙江西，君去浙江东。\n勿言一水隔，便与千里同。\n富贵无人劝君酒，今宵为我尽杯中。",
        "dynasty": "唐",
        "collection_info": null
    },
    {
        "title": "荅微之上船后留别",
        "author": "白居易",
        "content": "烛下尊前一分手，舟中岸上两迴头。\n归来虚白堂中梦，合眼先应到越州。",
        "dynasty": "唐",
        "collection_info": null
    },
    {
        "title": "荅微之泊西陵驿见寄",
        "author": "白居易",
        "content": "烟波尽处一点白，应是西陵古驿台。\n知在台边望不见，暮潮空送渡船迴。",
        "dynasty": "唐",
        "collection_info": null
    },
    {
        "title": "荅微之夸越州州宅",
        "author": "白居易",
        "content": "贺上人回得报书，大夸州宅似仙居。\n厌看冯翊风沙久，喜见兰亭烟景初。\n日出旌旗生气色，月明楼阁在空虚。\n知君暗数江南郡，除却余杭尽不如。",
        "dynasty": "唐",
        "collection_info": null
    },
    {
        "title": "微之重夸州居其落句有西州罗剎之谑因嘲兹石聊以寄怀",
        "author": "白居易",
        "content": "君问西州城下事，醉中迭纸为君书。\n嵌空石面标罗剎，压捺潮头敌子胥。\n神鬼曾鞭犹不动，波涛虽打欲何如。\n谁知太守心相似，抵滞坚顽两有余。",
        "dynasty": "唐",
        "collection_info": null
    },
    {
        "title": "张十八员外以新诗二十五首见寄郡楼月下吟翫通夕因题卷后封寄微之",
        "author": "白居易",
        "content": "秦城南省清秋夜，江郡东楼明月时。\n去我三千六百里，得君二十五篇诗。\n阳春曲调高难和，淡水交情老始知。\n坐到天明吟未足，重封转寄与微之。",
        "dynasty": "唐",
        "collection_info": null
    },
    {
        "title": "酬微之",
        "author": "白居易",
        "content": "满袠填箱唱和诗，少年为戏老成悲。\n声声丽曲敲寒玉，句句妍辞缀色丝。\n吟翫独当明月夜，伤嗟同是白头时。\n由来才命相磨折，天遣无儿欲怨谁。",
        "dynasty": "唐",
        "collection_info": null
    },
    {
        "title": "余思未尽加为六韵重寄微之",
        "author": "白居易",
        "content": "海内声华併在身，箧中文字绝无伦。\n遥知独对封章草，忽忆同为献纳臣。\n走笔往来盈卷轴，除官递互掌丝纶。\n制从长庆辞高古，诗到元和体变新。\n各有文姬才稚齿，俱无通子继余尘。\n琴书何必求王粲，与女犹胜与外人。",
        "dynasty": "唐",
        "collection_info": null
    },
    {
        "title": "荅微之咏怀见寄",
        "author": "白居易",
        "content": "閤中同直前春事，船裏相逢昨日情。\n分袂二年劳梦寐，并床三宿话平生。\n紫微半畔辞宫阙，沧海西头对郡城。\n聚散穷通何足道，醉来一曲放歌行。",
        "dynasty": "唐",
        "collection_info": null
    },
    {
        "title": "酬微之夸镜湖",
        "author": "白居易",
        "content": "我嗟身老岁方徂，君更官高兴转孤。\n军门郡閤曾闲否，禹穴耶溪得到无。\n酒盏省陪波卷白，骰盘思共彩呼卢。\n一泓镜水谁能羡，自有胷中万顷湖。",
        "dynasty": "唐",
        "collection_info": null
    },
    {
        "title": "雪中即事荅微之",
        "author": "白居易",
        "content": "连夜江云黄惨澹，平明山雪白糢糊。\n银河沙涨三千里，梅岭花排一万株。\n北市风生飘散面，东楼日出照凝酥。\n谁家高士关门户，何处行人失道途？\n舞鹤庭前毛稍定，捣衣碪上练新铺。\n戏团稚女呵红手，愁坐衰翁对白鬚。\n压瘴一州除疾苦，呈丰万井尽欢娱。\n润含玉德怀君子，寒助霜威忆大夫。\n莫道烟波一水隔，何妨气候两乡殊。\n越中地暖多成雨，还有瑶台琼树无。",
        "dynasty": "唐",
        "collection_info": null
    },
    {
        "title": "醉封诗筒寄微之",
        "author": "白居易",
        "content": "一生休戚与穷通，处处相随事事同。\n未死又怜沧海郡，无儿俱作白头翁。\n展眉只仰三桮后，代面唯凭五字中。\n为向两州邮吏道，莫辞来去递诗筒。",
        "dynasty": "唐",
        "collection_info": null
    },
    {
        "title": "除夜寄微之",
        "author": "白居易",
        "content": "鬓毛不觉白毵毵，一事无成百不堪。\n共惜盛时辞阙下，同嗟除夜在江南。\n家山泉石寻常忆，世路风波子细谙。\n老校于君合先退，明年半百又加三。",
        "dynasty": "唐",
        "collection_info": null
    },
    {
        "title": "苏州李中丞以元日郡斋感怀诗寄微之及予輙依来篇七言八韵走笔奉荅兼呈微之",
        "author": "白居易",
        "content": "白首余杭白太守，落魄抛名来已久。\n一辞渭北故园春，再把江南新岁酒。\n桮前笑歌徒勉强，镜裏形容渐衰朽。\n领郡惭当潦倒年，邻州喜得平生友。\n长洲草接松江岸，曲水花连镜湖口。\n老去还能痛饮无，春来曾作闲游否。\n凭莺传语报李六，倩鴈将书与元九。\n莫嗟一日日催人，且贵一年年入手。",
        "dynasty": "唐",
        "collection_info": null
    },
    {
        "title": "早春西湖闲游怅然兴怀忆与微之同赏因思在越官重事殷镜湖之游或恐未暇偶成十八韵寄微之",
        "author": "白居易",
        "content": "上马復呼宾，湖边景气新。\n管弦三数事，骑从十余人。\n立换登山屐，行携漉酒巾。\n逢花看当妓，遇草坐为茵。\n西日笼黄柳，东风荡白苹。\n小桥装鴈齿，轻浪甃鱼鳞。\n画舫牵徐转，银船酌慢巡。\n野情遗世累，醉态任天真。\n彼此年将老，平生分最亲。\n高天从所愿，远地得为邻。\n云树分三驿，烟波限一津。\n飜嗟寸步隔，却厌尺书频。\n浙右称雄镇，山阴委重臣。\n贵垂长紫绶，荣驾大朱轮。\n出动刀枪队，归生道路尘。\n鴈惊弓易散，鸥怕鼓难驯。\n百吏瞻相面，千夫捧拥身。\n自然闲兴少，应负镜湖春。",
        "dynasty": "唐",
        "collection_info": null
    },
    {
        "title": "荅微之见寄",
        "author": "白居易",
        "content": "可怜风景浙东西，先数余杭次会稽。\n禹庙未胜天竺寺，钱湖不羡若耶溪。\n摆尘野鹤春毛暖，拍水沙鸥湿翅低。\n更对雪楼君爱否，红栏碧甃点银泥。",
        "dynasty": "唐",
        "collection_info": null
    },
    {
        "title": "祭社宵兴灯前偶作",
        "author": "白居易",
        "content": "城头传鼓角，灯下整衣冠。\n夜镜藏鬚白，秋泉漱齿寒。\n欲将闲送老，须着病辞官。\n更待年终后，支持归计看。",
        "dynasty": "唐",
        "collection_info": null
    },
    {
        "title": "闲卧",
        "author": "白居易",
        "content": "尽日前轩卧，神闲境亦空。\n有山当枕上，无事到心中。\n帘卷侵床日，屏遮入座风。\n望春春未到，应在海门东。",
        "dynasty": "唐",
        "collection_info": null
    },
    {
        "title": "新春江次",
        "author": "白居易",
        "content": "浦干潮未应，堤湿冻初销。\n粉片妆梅朵，金丝刷柳条。\n鸭头新绿水，鴈齿小红桥。\n莫怪珂声碎，春来五马骄。",
        "dynasty": "唐",
        "collection_info": null
    },
    {
        "title": "春题湖上",
        "author": "白居易",
        "content": "湖上春来似画图，乱峰围绕水平铺。\n松排山面千重翠，月点波心一颗珠。\n碧毯线头抽早稻，青罗帬带展新蒲。\n未能抛得杭州去，一半句留是此湖。",
        "dynasty": "唐",
        "collection_info": null
    },
    {
        "title": "早春忆微之",
        "author": "白居易",
        "content": "昏昏老与病相和，感物思君叹復歌。\n声早鸡先知夜短，色浓柳最占春多。\n沙头雨染斑斑草，水面风驱瑟瑟波。\n可道眼前光景恶，其如难见故人何。",
        "dynasty": "唐",
        "collection_info": null
    },
    {
        "title": "失鹤",
        "author": "白居易",
        "content": "失为庭前雪，飞因海上风。\n九霄应得侣，三夜不归笼。\n声断碧云外，影沈明月中。\n郡斋从此后，谁伴白头翁。",
        "dynasty": "唐",
        "collection_info": null
    },
    {
        "title": "自感",
        "author": "白居易",
        "content": "宴游寝食渐无味，桮酒管弦徒绕身。\n宾客欢娱僮仆饱，始知官职为它人。",
        "dynasty": "唐",
        "collection_info": null
    },
    {
        "title": "得湖州崔十八使君书喜与杭越邻郡因成长句代贺兼寄微之",
        "author": "白居易",
        "content": "三郡何因此结缘，贞元科第忝同年。\n故情欢喜开书后，旧事思量在眼前。\n越国封疆吞碧海，杭城楼閤入青烟。\n吴兴卑小君应屈，为是蓬莱最后仙。",
        "dynasty": "唐",
        "collection_info": null
    },
    {
        "title": "同诸客携酒早看樱桃花",
        "author": "白居易",
        "content": "晓报樱桃发，春携酒客过。\n绿饧黏盏杓，红雪压枝柯。\n天色晴明少，人生事故多。\n停桮替花语，不醉拟如何。",
        "dynasty": "唐",
        "collection_info": null
    },
    {
        "title": "柳絮",
        "author": "白居易",
        "content": "三月尽是头白日，与春老别更依依。\n凭莺为向杨花道，绊惹春风莫放归。",
        "dynasty": "唐",
        "collection_info": null
    },
    {
        "title": "早饮湖州酒寄崔使君",
        "author": "白居易",
        "content": "一榼扶头酒，泓澄泻玉壶。\n十分蘸甲酌，潋艳满银盂。\n捧出光华动，尝看气味殊。\n手中稀琥珀，舌上冷醍醐。\n瓶裏有时尽，江边无处沽。\n不知崔太守，更有寄来无。",
        "dynasty": "唐",
        "collection_info": null
    },
    {
        "title": "病中书事",
        "author": "白居易",
        "content": "三载卧山城，闲知节物情。\n莺多过春语，蝉不待秋鸣。\n气嗽因寒发，风痰欲雨生。\n病身无所用，唯解卜阴晴。",
        "dynasty": "唐",
        "collection_info": null
    },
    {
        "title": "与微之唱和来去常以竹筒贮诗陈协律美而成篇因以此荅",
        "author": "白居易",
        "content": "拣得琅玕截作筒，缄题章句写心胷。\n随风每喜飞如鸟，渡水常忧化作龙。\n粉节坚如太守信，霜筠冷称大夫容。\n烦君讚咏心知愧，鱼目骊珠同一封。",
        "dynasty": "唐",
        "collection_info": null
    },
    {
        "title": "醉戏诸妓",
        "author": "白居易",
        "content": "席上争飞使君酒，歌中多唱舍人诗。\n不知明日休官后，逐我东山去是谁。",
        "dynasty": "唐",
        "collection_info": null
    },
    {
        "title": "北院",
        "author": "白居易",
        "content": "北院人稀到，东窗事最偏。\n竹烟行竈上，石壁卧房前。\n性拙身多暇，心慵事少缘。\n还如病居士，唯置一床眠。",
        "dynasty": "唐",
        "collection_info": null
    },
    {
        "title": "酬周协律",
        "author": "白居易",
        "content": "五十钱唐守，应为送老官。\n滥蒙辞客爱，犹作近臣看。\n凿落愁须饮，琵琶闷遣弹。\n白头虽强醉，不似少年欢。",
        "dynasty": "唐",
        "collection_info": null
    },
    {
        "title": "题石山人",
        "author": "白居易",
        "content": "腾腾兀兀在人间，贵贱贤愚尽往还。\n羶腻筵中唯饮酒，歌钟会处独思山。\n存神不许三尸住，混俗无妨两鬓斑。\n除却余杭白太守，何人更解爱君闲。",
        "dynasty": "唐",
        "collection_info": null
    },
    {
        "title": "诗解",
        "author": "白居易",
        "content": "新篇日日成，不是爱声名。\n旧句时时改，无妨悦性情。\n但令长守郡，不觉却归城。\n祗拟江湖上，吟哦过一生。",
        "dynasty": "唐",
        "collection_info": null
    },
    {
        "title": "潮",
        "author": "白居易",
        "content": "早潮纔落晚潮来，一月周流六十回。\n不独光阴朝復暮，杭州老去被潮催。",
        "dynasty": "唐",
        "collection_info": null
    },
    {
        "title": "闻歌妓唱严郎中诗因以绝句寄之",
        "author": "白居易",
        "content": "已留旧政布中和，又付新词与艳歌。\n但是人家有遗爱，就中苏小感恩多。",
        "dynasty": "唐",
        "collection_info": null
    },
    {
        "title": "柘枝妓",
        "author": "白居易",
        "content": "平铺一合锦筵开，连击三声画鼓催。\n红蜡烛移桃叶起，紫罗衫动柘枝来。\n带垂钿胯花腰重，帽转金铃雪面迴。\n看即曲终留不住，云飘雨送向阳台。",
        "dynasty": "唐",
        "collection_info": null
    },
    {
        "title": "急乐世辞",
        "author": "白居易",
        "content": "正抽碧线绣红罗，忽听黄莺敛翠蛾。\n秋思冬愁春怅望，大都不称意时多。",
        "dynasty": "唐",
        "collection_info": null
    },
    {
        "title": "天竺寺送坚上人归庐山",
        "author": "白居易",
        "content": "锡杖登高寺，香炉忆旧峰。\n偶来舟不繫，忽去鸟无踪。\n岂要留离偈，宁劳动别容。\n与师俱是梦，梦裏暂相逢。",
        "dynasty": "唐",
        "collection_info": null
    },
    {
        "title": "除官赴阙留赠微之",
        "author": "白居易",
        "content": "去年十月半，君来过浙东。\n今年五月尽，我发向关中。\n两乡默默心相别，一水盈盈路不通。\n从此津人应省事，寂寥无復递诗筒。",
        "dynasty": "唐",
        "collection_info": null
    },
    {
        "title": "留题郡斋",
        "author": "白居易",
        "content": "吟山歌水嘲风月，便是三年官满时。\n春为醉眠多闭閤，秋因晴望暂褰帷。\n更无一事移风俗，唯化州民解咏诗。",
        "dynasty": "唐",
        "collection_info": null
    },
    {
        "title": "别州民",
        "author": "白居易",
        "content": "耆老遮归路，壶浆满别筵。\n甘棠无一树，那得泪潸然。\n税重多贫户，农饥足旱田。\n唯留一湖水，与汝救凶年。",
        "dynasty": "唐",
        "collection_info": null
    },
    {
        "title": "留题天竺灵隐两寺",
        "author": "白居易",
        "content": "在郡六百日，入山十二回。\n宿因月桂落，醉为海榴开。\n黄纸除书到，青宫诏命催。\n僧徒多怅望，宾从亦裴回。\n寺闇烟埋竹，林香雨落梅。\n别桥怜白石，辞洞恋青苔。\n渐出松间路，犹飞马上桮。\n谁教冷泉水，送我下山来。",
        "dynasty": "唐",
        "collection_info": null
    },
    {
        "title": "西湖留别",
        "author": "白居易",
        "content": "征途行色惨风烟，祖帐离声咽管弦。\n翠黛不须留五马，皇恩只许住三年。\n绿藤阴下铺歌席，红藕花中泊妓船。\n处处回头尽堪恋，就中难别是湖边。",
        "dynasty": "唐",
        "collection_info": null
    },
    {
        "title": "重寄别微之",
        "author": "白居易",
        "content": "凭仗江波寄一辞，不须惆怅报微之。\n犹胜往岁峡中别，滟滪堆边招手时。",
        "dynasty": "唐",
        "collection_info": null
    },
    {
        "title": "重题别东楼",
        "author": "白居易",
        "content": "东楼胜事我偏知，气象多随昏旦移。\n湖卷衣裳白重迭，山张屏障绿参差。\n海仙楼塔晴方出，江女笙箫夜始吹。\n春雨星攒寻蟹火，秋风霞飐弄涛旗。\n宴宜云髻新梳后，曲爱霓裳未拍时。\n太守三年嘲不尽，郡斋空作百篇诗。",
        "dynasty": "唐",
        "collection_info": null
    },
    {
        "title": "别周军事",
        "author": "白居易",
        "content": "主人头白官仍冷，去后怜君是底人。\n试谒会稽元相去，不妨相见却殷勤。",
        "dynasty": "唐",
        "collection_info": null
    },
    {
        "title": "看常州柘枝赠贾使君",
        "author": "白居易",
        "content": "莫惜新衣舞柘枝，也从尘汚汗霑垂。\n料君即却归朝去，不见银泥衫故时。",
        "dynasty": "唐",
        "collection_info": null
    },
    {
        "title": "汴河路有感",
        "author": "白居易",
        "content": "三十年前路，孤舟重往还。\n绕身新眷属，举目旧乡关。\n事去唯留水，人非但见山。\n啼襟与愁鬓，此日两成斑。",
        "dynasty": "唐",
        "collection_info": null
    },
    {
        "title": "埇桥旧业",
        "author": "白居易",
        "content": "别业埇城北，抛来二十春。\n改移新径路，变换旧村邻。\n有税田畴薄，无官弟侄贫。\n田园何用问，强半属他人。",
        "dynasty": "唐",
        "collection_info": null
    },
    {
        "title": "茅城驿",
        "author": "白居易",
        "content": "汴河无景思，秋日又凄凄。\n地薄桑麻瘦，村贫屋舍低。\n早苗多间草，浊水半和泥。\n最是萧条处，茅城驿向西。",
        "dynasty": "唐",
        "collection_info": null
    },
    {
        "title": "河阴夜泊忆微之",
        "author": "白居易",
        "content": "忆君我正泊行舟，望我君应上郡楼。\n万里月明同此夜，黄河东面海西头。",
        "dynasty": "唐",
        "collection_info": null
    },
    {
        "title": "杭州迴舫",
        "author": "白居易",
        "content": "自别钱塘山水后，不多饮酒懒吟诗。\n欲将此意凭迴棹，报与西湖风月知。",
        "dynasty": "唐",
        "collection_info": null
    },
    {
        "title": "途中题山泉",
        "author": "白居易",
        "content": "决决涌岩穴，溅溅出洞门。\n向东应入海，从此不归源。\n似叶飘辞树，如云断别根。\n吾身亦如此，何日返乡园。",
        "dynasty": "唐",
        "collection_info": null
    },
    {
        "title": "欲到东洛得杨使君书因以此报",
        "author": "白居易",
        "content": "向公心切向财疎，淮上休官洛下居。\n三郡政能从独步，十年生计復何如。\n使君滩上久分手，别驾渡头先得书。\n且喜平安又相见，其余外事尽空虚。",
        "dynasty": "唐",
        "collection_info": null
    },
    {
        "title": "洛下寓居",
        "author": "白居易",
        "content": "秋馆清凉日，书因解闷看。\n夜窗幽独处，琴不为人弹。\n游宴慵多废，趋朝老渐难。\n禅僧教断酒，道士劝休官。\n渭曲庄犹在，钱唐俸尚残。\n如能便归去，亦不至饥寒。",
        "dynasty": "唐",
        "collection_info": null
    },
    {
        "title": "味道",
        "author": "白居易",
        "content": "叩齿晨兴秋院静，焚香冥坐晚窗深。\n七篇真诰论仙事，一卷檀经说佛心。\n此日尽知前境妄，多生曾被外尘侵。\n自嫌习性犹残处，爱咏闲诗好听琴。",
        "dynasty": "唐",
        "collection_info": null
    },
    {
        "title": "好听琴",
        "author": "白居易",
        "content": "本性好丝桐，尘机闻即空。\n一声来耳裏，万事离心中。\n清畅堪销疾，恬和好养蒙。\n尤宜听三乐，安慰白头翁。",
        "dynasty": "唐",
        "collection_info": null
    },
    {
        "title": "爱咏诗",
        "author": "白居易",
        "content": "辞章讽咏成千首，心行归依向一乘。\n坐倚绳床闲自念，前生应是一诗僧。",
        "dynasty": "唐",
        "collection_info": null
    },
    {
        "title": "酬皇甫庶子见寄",
        "author": "白居易",
        "content": "掌纶不称吾应笑，典郡无能我自知。\n别诏忽惊新命出，同寮偶与夙心期。\n春坊潇洒优闲地，秋鬓苍浪老大时。\n独占二疏应未可，龙楼见拟觅分司。",
        "dynasty": "唐",
        "collection_info": null
    },
    {
        "title": "卧疾",
        "author": "白居易",
        "content": "闲官卧疾绝经过，居处萧条近洛河。\n水北水南秋月夜，管弦声少杵声多。",
        "dynasty": "唐",
        "collection_info": null
    },
    {
        "title": "远师",
        "author": "白居易",
        "content": "东宫白庶子，南寺远禅师。\n何处遥相见，心无一事时。",
        "dynasty": "唐",
        "collection_info": null
    },
    {
        "title": "问远师",
        "author": "白居易",
        "content": "荤羶停夜食，吟咏散秋怀。\n笑问东林老，诗应不破斋。",
        "dynasty": "唐",
        "collection_info": null
    },
    {
        "title": "小院酒醒",
        "author": "白居易",
        "content": "酒醒闲独步，小院夜深凉。\n一领新秋簟，三间明月廊。\n未收残盏杓，初换热衣裳。\n好是幽眠处，松阴六尺床。",
        "dynasty": "唐",
        "collection_info": null
    },
    {
        "title": "赠侯三郎中",
        "author": "白居易",
        "content": "老爱东都好寄身，足泉多竹少埃尘。\n年丰最喜唯贫客，秋冷先知是瘦人。\n幸有琴书堪作伴，苦无田宅可为邻。\n洛中纵未长居得，且与苏田游过春。",
        "dynasty": "唐",
        "collection_info": null
    },
    {
        "title": "求分司东都寄牛相公十韵",
        "author": "白居易",
        "content": "忽忽心如梦，星星鬓似丝。\n纵贫长有酒，虽老未抛诗。\n俭薄身都惯，疎顽性颇宜。\n饭麤飱亦饱，被暖起常迟。\n万里归何得，三年伴是谁。\n华亭鹤不去，天竺石相随。\n王尹贳将马，田家卖与池。\n开门闲坐日，遶水独行时。\n懒慢交游许，衰羸相府知。\n官寮幸无事，可惜不分司。",
        "dynasty": "唐",
        "collection_info": null
    },
    {
        "title": "酬杨八",
        "author": "白居易",
        "content": "君以旷怀宜静境，我因蹇步称闲官。\n闭门足病非高士，劳作云心鹤眼看。",
        "dynasty": "唐",
        "collection_info": null
    },
    {
        "title": "履道新居二十韵",
        "author": "白居易",
        "content": "履道坊西角，官河曲北头。\n林园四邻好，风景一家秋。\n门闭深沈树，池通浅沮沟。\n拔青松直上，铺碧水平流。\n篱菊黄金合，窗筠绿玉稠。\n疑连紫阳洞，似到白苹洲。\n僧至多同宿，宾来輙少留。\n岂无诗引兴，兼有酒销忧。\n移榻临平岸，携茶上小舟。\n果穿闻鸟啄，萍破见鱼游。\n地与尘相远，人将境共幽。\n泛潭菱点镜，沈浦月生钩。\n厨晓烟孤起，庭寒雨半收。\n老饥初爱粥，瘦冷早披裘。\n洛下招新隐，秦中忘旧游。\n辞章留凤閤，班籍寄龙楼。\n病惬官曹静，闲惭俸禄忧。\n琴书中有得，衣食外何求。\n济世才无取，谋身智不周。\n应须共心语，万事一时休。",
        "dynasty": "唐",
        "collection_info": null
    },
    {
        "title": "九日思杭州旧游寄周判官及诸客",
        "author": "白居易",
        "content": "忽忆郡南山顶上，昔时同醉是今辰。\n笙歌委曲声延耳，金翠动摇光照身。\n风景不随宫相去，欢娱应逐使君新。\n江山宾客皆如旧，唯是当筵换主人。",
        "dynasty": "唐",
        "collection_info": null
    },
    {
        "title": "秋晚",
        "author": "白居易",
        "content": "烟景澹蒙蒙，池边微有风。\n觉寒蛬近壁，知瞑鹤归笼。\n长貌随年改，衰情与物同。\n夜来霜厚薄，梨叶半低红。",
        "dynasty": "唐",
        "collection_info": null
    },
    {
        "title": "分司",
        "author": "白居易",
        "content": "散秩留司殊有味，最宜病拙不才身。\n行香拜表为公事，碧洛青嵩当主人。\n已出闲游多到夜，却归慵卧又经旬。\n钱唐五马留三匹，还拟骑游搅扰春。",
        "dynasty": "唐",
        "collection_info": null
    },
    {
        "title": "河南王尹初到以诗代书先问之",
        "author": "白居易",
        "content": "别来王阁老，三岁似须臾。\n鬓上斑多少，桮前兴有无。\n官从分紧慢，情莫问荣枯。\n许入朱门否，篮舆一病夫。",
        "dynasty": "唐",
        "collection_info": null
    },
    {
        "title": "池西亭",
        "author": "白居易",
        "content": "朱栏映晚树，金魄落秋池。\n还似钱唐夜，西楼月出时。",
        "dynasty": "唐",
        "collection_info": null
    },
    {
        "title": "临池闲卧",
        "author": "白居易",
        "content": "小竹围庭匝，平池与砌连。\n闲多临水坐，老爱向阳眠。\n营役抛身外，幽奇送枕前。\n谁家卧床脚，解繫钓鱼船。",
        "dynasty": "唐",
        "collection_info": null
    },
    {
        "title": "吾庐",
        "author": "白居易",
        "content": "吾庐不独贮妻儿，自觉年侵身力衰。\n眼下营求容足地，心中准拟挂冠时。\n新昌小院松当户，履道幽居竹遶池。\n莫道两都空有宅，林泉风月是家资。",
        "dynasty": "唐",
        "collection_info": null
    },
    {
        "title": "题新居寄宣州崔相公",
        "author": "白居易",
        "content": "门庭有水巷无尘，好称闲官作主人。\n冷似雀罗虽少客，宽于蜗舍足容身。\n疎通竹径将迎月，扫掠莎台欲待春。\n济世料君归未得，南园北曲谩为邻。",
        "dynasty": "唐",
        "collection_info": null
    },
    {
        "title": "忆杭州梅花因叙旧游寄萧协律",
        "author": "白居易",
        "content": "三年闲闷在余杭，曾为梅花醉几场。\n伍相庙边繁似雪，孤山园裏丽如妆。\n蹋随游骑心长惜，折赠佳人手亦香。\n赏自初开直至落，欢因小饮便成狂。\n薛刘相次埋新壠，沈谢双飞出故乡。\n歌伴酒徒零散尽，唯残头白老萧郎。",
        "dynasty": "唐",
        "collection_info": null
    },
    {
        "title": "病中辱张常侍题集贤院诗因以继和",
        "author": "白居易",
        "content": "天禄阁门开，甘泉侍从回。\n图书皆帝籍，寮友尽仙才。\n骑省通中掖，龙楼隔上台。\n犹怜病宫相，诗寄洛阳来。",
        "dynasty": "唐",
        "collection_info": null
    },
    {
        "title": "早春晚归",
        "author": "白居易",
        "content": "晚归骑马过天津，沙白桥红返照新。\n草色连延多隙地，鼓声闲缓少忙人。\n还如南国饶沟水，不似西京足路尘。\n金谷风光依旧在，无人管领石家春。",
        "dynasty": "唐",
        "collection_info": null
    },
    {
        "title": "赠杨使君",
        "author": "白居易",
        "content": "曾嗟放逐同巴峡，且喜归还会洛阳。\n时命到来须作用，功名未立莫思量。\n银衔叱拨欺风雪，金屑琵琶费酒浆。\n更待城东桃李发，共君沈醉两三场。",
        "dynasty": "唐",
        "collection_info": null
    },
    {
        "title": "赠皇甫庶子",
        "author": "白居易",
        "content": "何因散地共徘徊，人道君才我不才。\n骑少马蹄生易蹶，用稀印鏁涩难开。\n妻知年老添衣絮，婢报天寒拨酒醅。\n更媿小胥咨拜表，单衫衝雪夜深来。",
        "dynasty": "唐",
        "collection_info": null
    },
    {
        "title": "池上竹下作",
        "author": "白居易",
        "content": "穿篱遶舍碧逶迤，十畮闲居半是池。\n食饱窗间新睡后，脚轻林下独行时。\n水能性淡为吾友，竹解心虚即我师。\n何必悠悠人世上，劳心费目觅亲知。",
        "dynasty": "唐",
        "collection_info": null
    },
    {
        "title": "闲出觅春戏赠诸郎官",
        "author": "白居易",
        "content": "年来数出觅风光，亦不全闲亦不忙。\n放鞚体安骑稳马，隔袍身暖照晴阳。\n迎春日日添诗思，送老时时放酒狂。\n除却髭鬚白一色，其余未伏少年郎。",
        "dynasty": "唐",
        "collection_info": null
    },
    {
        "title": "别春炉",
        "author": "白居易",
        "content": "暖阁春初入，温炉兴稍阑。\n晚风犹冷在，夜火且留看。\n独宿相依久，多情欲别难。\n谁能共天语，长遣四时寒。",
        "dynasty": "唐",
        "collection_info": null
    },
    {
        "title": "泛小䑳二首 一",
        "author": "白居易",
        "content": "水一塘，䑳一隻。\n䑳头漾漾知风起，䑳背萧萧闻雨滴。\n醉卧船中欲醒时，忽疑身是江南客。",
        "dynasty": "唐",
        "collection_info": null
    },
    {
        "title": "泛小䑳二首 二",
        "author": "白居易",
        "content": "船缓进，水平流。\n一茎竹篙剔船尾，两幅青幕覆船头。\n亚竹乱藤多照岸，如从凤口向湖州。",
        "dynasty": "唐",
        "collection_info": null
    },
    {
        "title": "梦行简",
        "author": "白居易",
        "content": "天气妍和水色鲜，闲吟独步小桥边。\n池塘草绿无佳句，虚卧春窗梦阿怜。",
        "dynasty": "唐",
        "collection_info": null
    },
    {
        "title": "题新居呈王尹兼简府中三掾",
        "author": "白居易",
        "content": "弊宅须重葺，贫家乏羡财。\n桥凭川守造，树倩府僚栽。\n朱板新犹湿，红英暖渐开。\n仍期更携酒，倚槛看花来。",
        "dynasty": "唐",
        "collection_info": null
    },
    {
        "title": "云和",
        "author": "白居易",
        "content": "非琴非瑟亦非筝，拨柱推弦调未成。\n欲散白头千万恨，只消红袖两三声。",
        "dynasty": "唐",
        "collection_info": null
    },
    {
        "title": "春老",
        "author": "白居易",
        "content": "欲随年少强游春，自觉风光不属身。\n歌舞屏风花障上，几时曾画白头人。",
        "dynasty": "唐",
        "collection_info": null
    },
    {
        "title": "春雪过皇甫家",
        "author": "白居易",
        "content": "晚来篮轝雪中回，喜遇君家门正开。\n唯要主人青眼待，琴诗谈笑自将来。",
        "dynasty": "唐",
        "collection_info": null
    },
    {
        "title": "崔侍御以孩子三日示其所生诗见示因以二绝句和之 一",
        "author": "白居易",
        "content": "洞房门上挂桑弧，香水盆中浴凤雏。\n还似初生三日魄，嫦娥满月即成珠。",
        "dynasty": "唐",
        "collection_info": null
    },
    {
        "title": "崔侍御以孩子三日示其所生诗见示因以二绝句和之 二",
        "author": "白居易",
        "content": "爱惜肯将同宝玉，喜欢应胜得王侯。\n弄璋诗句多才思，愁杀无儿老邓攸。",
        "dynasty": "唐",
        "collection_info": null
    },
    {
        "title": "与皇甫庶子同游城东",
        "author": "白居易",
        "content": "闲游何必多徒侣，相劝时时举一桮。\n博望苑中无职役，建春门外足池台。\n绿油剪叶蒲新长，红蜡黏枝杏欲开。\n白马朱衣两宫相，可怜天气出城来。",
        "dynasty": "唐",
        "collection_info": null
    },
    {
        "title": "洛城东花下作",
        "author": "白居易",
        "content": "记得旧诗章，花多数洛阳及逢枝似雪，已是鬓成霜。\n向后光阴促，从前事意忙。\n无因重年少，何计驻时芳。\n欲送愁离面，须倾酒入肠。\n白头无藉在，醉倒亦何妨。",
        "dynasty": "唐",
        "collection_info": null
    },
    {
        "title": "晚春寄微之幷崔湖州",
        "author": "白居易",
        "content": "洛阳陌上少交亲，履道城边欲暮春。\n崔在吴兴元在越，出门骑马觅何人。",
        "dynasty": "唐",
        "collection_info": null
    },
    {
        "title": "城东闲行因题尉迟司业水阁",
        "author": "白居易",
        "content": "闲遶洛阳城，无人知姓名。\n病乘篮轝出，老着茜衫行。\n处处花相引，时时酒一倾。\n借君溪阁上，醉咏两三声。",
        "dynasty": "唐",
        "collection_info": null
    },
    {
        "title": "寄皇甫七",
        "author": "白居易",
        "content": "孟夏爱吾庐，陶潜语不虚。\n花樽飘落酒，风案展开书。\n邻女偷新果，家僮漉小鱼。\n不知皇甫七，池上兴何如。",
        "dynasty": "唐",
        "collection_info": null
    },
    {
        "title": "访皇甫七",
        "author": "白居易",
        "content": "上马行数里，逢花倾一桮。\n更无停泊处，还是觅君来。",
        "dynasty": "唐",
        "collection_info": null
    },
    {
        "title": "除苏州刺史别洛城东花",
        "author": "白居易",
        "content": "乱雪千花落，新丝两鬓生。\n老除吴郡守，春别洛阳城。\n江上今重去，城东更一行。\n别花何用伴，劝酒有残莺。",
        "dynasty": "唐",
        "collection_info": null
    },
    {
        "title": "奉和汴州令狐令公二十二韵",
        "author": "白居易",
        "content": "客有东征者，夷门一落帆。\n二年方得到，五日未为淹。\n在浚旌重葺，游梁馆更添。\n心因好善乐，貌为礼贤谦。\n俗阜知敦劝，民安见察廉。\n仁风扇道路，阴雨膏闾阎。\n文律操将柄，兵机钓得钤。\n碧幢油叶叶，红斾火襜襜。\n景象春加丽，威容晓助严。\n枪森赤豹尾，纛咤黑龙髯。\n门静尘初敛，城昏日半衔。\n选幽开后院，占胜坐前檐。\n平展丝头毯，高褰锦额帘。\n雷搥柘枝鼓，雪摆胡腾衫。\n髮滑歌钗坠，妆光舞汗霑。\n回灯花簇簇，过酒玉纤纤。\n馔盛盘心殢，醅浓盏底黏。\n陆珍熊掌烂，海味蟹螯咸。\n福履千夫祝，形仪四座瞻。\n羊公长在岘，傅说莫归岩。\n眷爱人人遍，风情事事兼。\n犹嫌客不醉，同赋夜厌厌。",
        "dynasty": "唐",
        "collection_info": null
    },
    {
        "title": "船夜援琴",
        "author": "白居易",
        "content": "鸟栖鱼不动，月照夜江深。\n身外都无事，舟中只有琴。\n七弦为益友，两耳是知音。\n心静即声淡，其间无古今。",
        "dynasty": "唐",
        "collection_info": null
    },
    {
        "title": "荅刘和州禹锡",
        "author": "白居易",
        "content": "换印虽频命未通，历阳湖上又秋风。\n不教才展休明代，为罚诗争造化功。\n我亦思归田舍下，君应厌卧郡斋中。\n好相收拾为闲伴，年齿官班约略同。",
        "dynasty": "唐",
        "collection_info": null
    },
    {
        "title": "渡淮",
        "author": "白居易",
        "content": "淮水东南阔，无风渡亦难。\n孤烟生乍直，远树望多圆。\n春浪棹声急，夕阳帆影残。\n清流宜映月，今夜重吟看。",
        "dynasty": "唐",
        "collection_info": null
    },
    {
        "title": "赴苏州至常州荅贾舍人",
        "author": "白居易",
        "content": "杭城隔岁转苏台，还拥前时五马回。\n厌见簿书先眼合，喜逢桮酒暂眉开。\n未酬恩宠年空去，欲立功名命不来。\n一别承明三领郡，甘从人道是粗才。",
        "dynasty": "唐",
        "collection_info": null
    },
    {
        "title": "去岁罢杭州今春领吴郡惭无善政聊写鄙怀兼寄三相公",
        "author": "白居易",
        "content": "为问三丞相，如何秉国钧。\n那将最剧郡，付与苦慵人。\n岂有吟诗客，堪为持节臣。\n不才空饱暖，无惠及饥贫。\n昨卧南城月，今行北境春。\n铅刀磨欲尽，银印换何频。\n杭老遮车辙，吴童扫路尘。\n虚迎復虚送，惭见两州民。",
        "dynasty": "唐",
        "collection_info": null
    },
    {
        "title": "宣武令狐相公以诗寄赠传播吴中聊奉短草用申酬谢",
        "author": "白居易",
        "content": "新诗传咏忽纷纷，楚老吴娃耳徧闻。\n尽解呼为好才子，不知官是上将军。\n辞人命薄多无位，战将功高少有文。\n谢朓篇章韩信钺，一生双得不如君。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "形容瘦薄诗情苦，岂是人间有相人。\n只合一生眠白屋，何因三度拥朱轮。\n金章未佩虽非贵，银榼常携亦不贫。\n唯是无儿头早白，被天磨折恰平均。",
        "dynasty": "唐",
        "collection_info": null
    },
    {
        "title": "吟前篇因寄微之",
        "author": "白居易",
        "content": "君颜贵茂不清羸，君句雄华不苦悲。\n何事遣君还似我，髭鬚早白亦无儿。",
        "dynasty": "唐",
        "collection_info": null
    },
    {
        "title": "紫薇花",
        "author": "白居易",
        "content": "紫薇花对紫微翁，名目虽同貌不同。\n独占芳菲当夏景，不将颜色託春风。\n浔阳官舍双高树，兴善僧庭一大丛。\n何似苏州安置处，花堂栏下月明中。",
        "dynasty": "唐",
        "collection_info": null
    },
    {
        "title": "自到郡斋仅经旬日方专公务未及宴游偷闲走笔题二十四韵兼寄常州贾舍人湖州崔郎中仍呈吴中诸客",
        "author": "白居易",
        "content": "渭北离乡客，江南守土臣。\n涉途初改月，入境已经旬。\n甲郡标天下，环封极海滨。\n版图十万户，兵籍五千人。\n自顾才能少，何堪宠命频。\n冒荣惭印绶，虚奖负丝纶。\n候病须通脉，防流要塞津。\n救烦无若静，补拙莫如勤。\n削使科条简，摊令赋役均。\n以兹为报効，安敢不躬亲。\n襦袴提于手，韦弦佩在绅。\n敢辞称俗吏，且愿活疲民。\n常未征黄霸，湖犹借寇恂。\n媿无铛脚政，徒忝犬牙邻。\n制诰夸黄绢，诗篇占白苹。\n铜符抛不得，琼树见无因。\n警寐钟传夜，催衙鼓报晨。\n唯知对胥吏，未暇接亲宾。\n色变云迎夏，声残鸟过春。\n麦风非逐扇，梅[雨]异随轮。\n武寺山如故，王楼月自新。\n池塘闲长草，丝竹废生尘。\n暑遣烧神酎，晴教晒舞茵。\n待还公事了，亦拟乐吾身。",
        "dynasty": "唐",
        "collection_info": null
    },
    {
        "title": "题笼鹤",
        "author": "白居易",
        "content": "经旬不饮酒，踰月未闻歌。\n岂是风情少，其如尘事多。\n虎丘惭客问，娃馆妬人过。\n莫笑笼中鹤，相看去几何。",
        "dynasty": "唐",
        "collection_info": null
    },
    {
        "title": "荅客问杭州",
        "author": "白居易",
        "content": "为我踟蹰停酒盏，与君约略说杭州。\n山名天竺堆青黛，湖号钱唐泻绿油。\n大屋檐多装鴈齿，小航船亦画龙头。\n所嗟水路无三百，官繫何因得再游。",
        "dynasty": "唐",
        "collection_info": null
    },
    {
        "title": "登阊门闲望",
        "author": "白居易",
        "content": "阊门四望郁苍苍，始觉州雄土俗强。\n十万夫家供课税，五千子弟守封疆。\n阖闾城碧铺秋草，乌鹊桥红带夕阳。\n处处楼前飘管吹，家家门外泊舟航。\n云埋虎寺山藏色，月耀娃宫水放光。\n曾赏钱唐嫌茂苑，今来未敢苦夸张。",
        "dynasty": "唐",
        "collection_info": null
    },
    {
        "title": "代诸妓赠送周判官",
        "author": "白居易",
        "content": "妓筵今夜别姑苏，客棹明朝向镜湖。\n莫泛扁舟寻范蠡，且随五马觅罗敷。\n兰亭月破能迴否，娃馆秋凉却到无。\n好与使君为老伴，归来休染白髭鬚。",
        "dynasty": "唐",
        "collection_info": null
    },
    {
        "title": "秋寄微之十二韵",
        "author": "白居易",
        "content": "娃馆松江北，稽城浙水东。\n屈君为长吏，伴我作衰翁。\n旌斾知非远，烟云望不通。\n忙多对酒榼，兴少阅诗筒。\n淡白秋来日，疎凉雨后风。\n余霞数片绮，新月一张弓。\n影满衰桐树，香凋晚蕙丛。\n饥啼春谷鸟，寒怨络丝虫。\n览镜头虽白，听歌耳未聋。\n老愁从此遣，醉笑与谁同。\n清旦方堆案，黄昏始退公。\n可怜朝暮景，销在两衙中。",
        "dynasty": "唐",
        "collection_info": null
    },
    {
        "title": "池上早秋",
        "author": "白居易",
        "content": "荷芰绿参差，新秋水满池。\n早凉生北槛，残照下东篱。\n露饱蝉声懒，风干柳意衰。\n过潘二十岁，何必更愁悲。",
        "dynasty": "唐",
        "collection_info": null
    },
    {
        "title": "郡西亭偶咏",
        "author": "白居易",
        "content": "常爱西亭面北林，公私尘事不能侵。\n共闲作伴无如鹤，与老相宜只有琴。\n莫遣是非分作界，须教吏隐合为心。\n可怜此道人皆见，但要修行功用深。",
        "dynasty": "唐",
        "collection_info": null
    },
    {
        "title": "故衫",
        "author": "白居易",
        "content": "闇淡绯衫称老身，半披半曳出朱门。\n袖中吴郡新诗本，襟上杭州旧酒痕。\n残色过梅看向尽，故香因洗嗅犹存。\n曾经烂熳三年着，欲弃空箱似少恩。",
        "dynasty": "唐",
        "collection_info": null
    },
    {
        "title": "郡中夜听李山人弹三乐",
        "author": "白居易",
        "content": "风琴秋拂匣，月户夜开关。\n荣启先生乐，姑苏太守闲。\n传声千古后，得意一时间。\n却怪钟期耳，唯听水与山。",
        "dynasty": "唐",
        "collection_info": null
    },
    {
        "title": "东城桂三首 一",
        "author": "白居易",
        "content": "子堕本从天竺寺，根盘今在阖闾城。\n当时应逐南风落，落向人间取次生。",
        "dynasty": "唐",
        "collection_info": null
    },
    {
        "title": "东城桂三首 二",
        "author": "白居易",
        "content": "霜雪压多虽不死，荆榛长疾欲相埋。\n长忧落在樵人手，卖作苏州一束柴。",
        "dynasty": "唐",
        "collection_info": null
    },
    {
        "title": "东城桂三首 三",
        "author": "白居易",
        "content": "遥知天上桂花孤，试问嫦娥更要无。",
        "dynasty": "唐",
        "collection_info": null
    },
    {
        "title": "闻行简恩赐章服喜成长句寄之",
        "author": "白居易",
        "content": "吾年五十加朝散，尔亦今年赐服章。\n齿髮恰同知命岁，官衔俱是客曹郎。\n荣传锦帐花联萼，彩动绫袍鴈趂行。\n大抵着绯宜老大，莫嫌秋鬓数茎霜。",
        "dynasty": "唐",
        "collection_info": null
    },
    {
        "title": "唤笙歌",
        "author": "白居易",
        "content": "露坠萎花槿，风吹败叶荷。\n老心欢乐少，秋眼感伤多。\n芳岁今如此，衰翁可奈何。\n犹应不如醉，试遣唤笙歌。",
        "dynasty": "唐",
        "collection_info": null
    },
    {
        "title": "对酒吟",
        "author": "白居易",
        "content": "一抛学士笔，三佩使君符。\n未换银青绶，唯添雪白鬚。\n公门衙退掩，妓席客来铺。\n履舃从相近，讴吟任所须。\n金衔嘶五马，钿带舞双姝。\n不得当年有，犹胜到老无。\n合声歌汉月，齐手拍吴歈。\n今夜还先醉，应烦红袖扶。",
        "dynasty": "唐",
        "collection_info": null
    },
    {
        "title": "偶饮",
        "author": "白居易",
        "content": "三盏醺醺四体融，妓亭檐下夕阳中。\n千声方响敲相续，一曲[云]和戛未终。\n今日心情如往日，秋风气味似春风。\n唯憎小吏樽前报，道去衙时水五筒。",
        "dynasty": "唐",
        "collection_info": null
    },
    {
        "title": "早发赴洞庭舟中作",
        "author": "白居易",
        "content": "阊门曙色欲苍苍，星月高低宿水光。\n棹举影摇灯烛动，舟移声拽管弦长。\n渐看海树红生日，遥见包山白带霜。\n出郭已行十五里，唯消一曲慢霓裳。",
        "dynasty": "唐",
        "collection_info": null
    },
    {
        "title": "宿湖中",
        "author": "白居易",
        "content": "水天向晚碧沉沉，树影霞光重迭深。\n浸月冷波千顷练，苞霜新橘万株金。\n幸无案牍何妨醉，纵有笙歌不废吟。\n十隻画船何处宿，洞庭山脚太湖心。",
        "dynasty": "唐",
        "collection_info": null
    },
    {
        "title": "拣贡橘书情",
        "author": "白居易",
        "content": "洞庭贡橘拣宜精，太守勤王请自行。\n珠颗形容随日长，琼浆气味得霜成。\n登山敢惜驽骀力，望阙难伸蝼蚁情。\n疎贱无由亲跪献，愿凭朱实表丹诚。",
        "dynasty": "唐",
        "collection_info": null
    },
    {
        "title": "夜泛阳坞入明月湾即事寄崔湖州",
        "author": "白居易",
        "content": "湖山处处好淹留，最爱东湾北坞头。\n掩映橘林千点火，泓澄潭水一盆油。\n龙头画舸衔明月，鹊脚红旗蘸碧流。\n为报茶山崔太守，与君各是一家游。",
        "dynasty": "唐",
        "collection_info": null
    },
    {
        "title": "泛太湖书事寄微之",
        "author": "白居易",
        "content": "烟渚云帆处处通，飘然舟似入虚空。\n玉桮浅酌巡初匝，金管徐吹曲未终。\n黄夹缬林寒有叶，碧琉璃水净无风。\n避旗飞鹭翩翻白，惊鼓跳鱼拨剌红。\n涧雪压多松偃蹇，岩泉滴久石玲珑。\n书为故事留湖上，吟作新诗寄浙东。\n军府威容从道盛，江山气色定知同。\n报君一事君应羡，五宿澄波皓月中。",
        "dynasty": "唐",
        "collection_info": null
    },
    {
        "title": "题新馆",
        "author": "白居易",
        "content": "曾为白社羁游子，今作朱门醉饱身。\n十万户州尤觉贵，二千石禄敢言贫。\n重裘每念单衣士，兼味尝思旅食人。\n新馆寒来多少客，欲回歌酒暖风尘。",
        "dynasty": "唐",
        "collection_info": null
    },
    {
        "title": "西楼喜雪命宴",
        "author": "白居易",
        "content": "宿云黄惨澹，晓雪白飘飖。\n散面遮槐市，堆花压柳桥。\n四郊铺缟素，万室甃琼瑶。\n银榼携桑落，金炉上丽谯。\n光迎舞妓动，寒近醉人销。\n歌乐虽盈耳，惭无五袴谣。",
        "dynasty": "唐",
        "collection_info": null
    },
    {
        "title": "新栽梅",
        "author": "白居易",
        "content": "池边新种七株梅，欲到花时点检来。\n莫怕长洲桃李妬，今年好为使君开。",
        "dynasty": "唐",
        "collection_info": null
    },
    {
        "title": "酬刘和州戏赠",
        "author": "白居易",
        "content": "钱唐山水接苏台，两地褰帷媿不才。\n政事素无争学得，风情旧有且将来。\n双蛾解佩啼相送，五马鸣珂笑却回。\n不似刘郎无景行，长抛春恨在天台。",
        "dynasty": "唐",
        "collection_info": null
    },
    {
        "title": "戏和贾常州醉中二绝句 一",
        "author": "白居易",
        "content": "闻道毗陵诗酒兴，近来积渐学姑苏。\n罨头新令从偷去，刮骨清吟得似无。",
        "dynasty": "唐",
        "collection_info": null
    },
    {
        "title": "戏和贾常州醉中二绝句 二",
        "author": "白居易",
        "content": "越调管吹留客曲，吴吟诗送暖寒杯。\n娃宫无限风流事，好遣孙心暂学来。",
        "dynasty": "唐",
        "collection_info": null
    },
    {
        "title": "岁暮寄微之三首 一",
        "author": "白居易",
        "content": "微之别久能无叹，知退书稀岂免愁。\n甲子百年过半后，光阴一岁欲终头。\n池水晓合胶船底，楼雪晴销露瓦沟。\n自觉欢情随日减，苏州心不及杭州。",
        "dynasty": "唐",
        "collection_info": null
    },
    {
        "title": "岁暮寄微之三首 二",
        "author": "白居易",
        "content": "荣进虽频退亦频，与君才命不调匀。\n若不九重中掌事，即须千里外抛身。\n紫垣南北厅曾对，沧海东西郡又邻。\n唯欠结庐嵩洛下，一时归去作闲人。",
        "dynasty": "唐",
        "collection_info": null
    },
    {
        "title": "岁暮寄微之三首 三",
        "author": "白居易",
        "content": "白头岁暮苦相思，除却悲吟无可为。\n枕上从妨一夜睡，灯前读尽十年诗。\n龙钟校正骑驴日，顦顇通江司马时。\n若并如今是全活，纡朱拖紫且开眉。",
        "dynasty": "唐",
        "collection_info": null
    },
    {
        "title": "岁日家宴戏示弟侄等兼呈张侍御二十八丈殷判官二十三兄",
        "author": "白居易",
        "content": "弟妹妻孥小侄甥，娇痴弄我助欢情。\n岁盏后推蓝尾酒，春盘先劝胶牙饧。\n形骸潦到虽堪叹，骨肉团圆亦可荣。\n犹有夸张少年处，笑呼张丈唤殷兄。",
        "dynasty": "唐",
        "collection_info": null
    },
    {
        "title": "正月三日闲行",
        "author": "白居易",
        "content": "黄鹂巷口莺欲语，乌鹊河头冰欲销。\n绿浪东西南北水，红栏三百九十桥。\n鸳鸯荡漾双双翅，杨柳交加万万条。\n借问春风来早晚，只从前日到今朝。",
        "dynasty": "唐",
        "collection_info": null
    },
    {
        "title": "夜归",
        "author": "白居易",
        "content": "逐胜移朝宴，留欢放晚衙。\n宾寮多谢客，骑从半吴娃。\n到处销春景，归时及月华。\n城阴一道直，烛焰两行斜。\n东吹先催柳，南霜不杀花。\n皋桥夜沽酒，灯火是谁家。",
        "dynasty": "唐",
        "collection_info": null
    },
    {
        "title": "自叹",
        "author": "白居易",
        "content": "岂独年相迫，兼为病所侵。\n春来痰气动，老去嗽声深。\n眼暗犹操笔，头斑未挂簪。\n因循过日月，真是俗人心。",
        "dynasty": "唐",
        "collection_info": null
    },
    {
        "title": "郡中闲独寄微之及崔湖州",
        "author": "白居易",
        "content": "少年宾旅非吾辈，晚岁簪缨束我身。\n酒散更无同宿客，诗成长作独吟人。\n苹洲会面知何日，镜水离心又一春。\n两处也应相忆在，官高年长少情亲。",
        "dynasty": "唐",
        "collection_info": null
    },
    {
        "title": "小舫",
        "author": "白居易",
        "content": "小舫一艘新造了，轻装梁柱庳安篷。\n深坊静岸游应徧，浅水低桥去尽通。\n黄柳影笼随棹月，白苹香起打头风。\n慢牵欲傍樱桃泊，借问谁家花最红。",
        "dynasty": "唐",
        "collection_info": null
    },
    {
        "title": "马坠强出赠同座",
        "author": "白居易",
        "content": "足伤遭马坠，腰重倩人抬。\n秪合窗间卧，何由花下来。\n坐依桃叶枝，行呷地黄桮。\n强出非他意，东风落尽梅。",
        "dynasty": "唐",
        "collection_info": null
    },
    {
        "title": "夜闻贾常州崔湖州茶山境会想羡欢宴因寄此诗",
        "author": "白居易",
        "content": "遥闻境会茶山夜，珠翠歌钟俱遶身。\n盘下中分两州界，灯前合作一家春。\n青娥遰舞应争妙，紫笋齐尝各鬬新。\n自叹花时北窗下，蒲黄酒对病眠人。",
        "dynasty": "唐",
        "collection_info": null
    },
    {
        "title": "酬微之开拆新楼初毕相报末联见戏之作",
        "author": "白居易",
        "content": "海山郁郁石棱棱，新豁高居正好登。\n南临赡部三千界，东对蓬宫十二层。\n报我楼成秋望月，把君诗读夜回灯。\n无妨却有他心眼，妆点亭台即不能。",
        "dynasty": "唐",
        "collection_info": null
    },
    {
        "title": "病中多雨逢寒食",
        "author": "白居易",
        "content": "水国多阴常懒出，老夫饶病爱闲眠。\n三旬卧度莺花月，一半春销风雨天。\n薄暮何人吹觱篥，新晴几处缚秋韆。\n綵绳芳树长如旧，唯是年年换少年。",
        "dynasty": "唐",
        "collection_info": null
    },
    {
        "title": "清明夜",
        "author": "白居易",
        "content": "好风胧月清明夜，碧砌红轩刺史家。\n独绕迴廊行復歇，遥听弦管暗看花。",
        "dynasty": "唐",
        "collection_info": null
    },
    {
        "title": "苏州柳",
        "author": "白居易",
        "content": "金谷园中黄袅娜，曲江亭畔碧婆娑。\n老来处处游行徧，不似苏州柳最多。\n絮扑白头条拂面，使君无计奈春何。",
        "dynasty": "唐",
        "collection_info": null
    },
    {
        "title": "三月二十八日赠周判官",
        "author": "白居易",
        "content": "一春惆怅残三日，醉问周郎忆得无。\n柳絮送人莺劝酒，去年今日别东都。",
        "dynasty": "唐",
        "collection_info": null
    },
    {
        "title": "偶作",
        "author": "白居易",
        "content": "红杏初生叶，青梅已缀枝。\n阑珊花落后，寂寞酒醒时。\n坐闷低眉久，行慵举足迟。\n少年君莫怪，头白自应知。",
        "dynasty": "唐",
        "collection_info": null
    },
    {
        "title": "重荅刘和州",
        "author": "白居易",
        "content": "分无佳丽敌西施，敢有文章替左司。\n随分笙歌聊自乐，等闲篇咏被人知。\n花边妓引寻香径，月下僧留宿劒池。\n可惜当时好风景，吴王应不解吟诗。",
        "dynasty": "唐",
        "collection_info": null
    },
    {
        "title": "奉送三兄",
        "author": "白居易",
        "content": "少年曾管二千兵，昼听笙歌夜斫营。\n自反丘园头尽白，每逢旗鼓眼犹明。\n杭州暮醉连床卧，吴郡春游并马行。\n自媿阿连官职慢，只教兄作使君兄。",
        "dynasty": "唐",
        "collection_info": null
    },
    {
        "title": "城上夜宴",
        "author": "白居易",
        "content": "留春不住登城望，惜夜相将秉烛游。\n风月万家河两岸，笙歌一曲郡西楼。\n诗听越客吟何苦，酒被吴娃劝不休。\n从道人生都是梦，梦中欢笑亦胜愁。",
        "dynasty": "唐",
        "collection_info": null
    },
    {
        "title": "重题小舫赠周从事兼戏微之",
        "author": "白居易",
        "content": "细[篷]青篾织鱼鳞，小眼红窗衬曲尘。\n阔狭纔容从事座，高低恰称使君身。\n舞筵须拣腰轻女，仙棹难胜骨重人。\n不似镜湖廉使出，高樯大艑闹惊春。",
        "dynasty": "唐",
        "collection_info": null
    },
    {
        "title": "吴樱桃",
        "author": "白居易",
        "content": "含桃最说出东吴，香色鲜秾气味殊。\n洽恰举头千万颗，婆娑拂面两三株。\n鸟偷飞处衔将火，人摘争时蹋破珠。\n可惜风吹兼雨打，明朝后日即应无。",
        "dynasty": "唐",
        "collection_info": null
    },
    {
        "title": "春尽劝客酒",
        "author": "白居易",
        "content": "林下春将尽，池边日半斜。\n樱桃落砌颗，夜合隔帘花。\n尝酒留闲客，行茶使小娃。\n残杯劝不饮，留醉向谁家。",
        "dynasty": "唐",
        "collection_info": null
    },
    {
        "title": "仲夏斋居偶题八韵寄微之及崔湖州",
        "author": "白居易",
        "content": "腥血与荤蔬，停来一月余。\n肌肤虽瘦损，方寸任清虚。\n体适通宵坐，头慵隔日梳。\n眼前无俗物，身外即僧居。\n水榭风来远，松廊雨过初。\n褰帘放巢燕，投食施池鱼。\n久别闲游伴，频劳问疾书。\n不知湖与越，吏隐兴何如。",
        "dynasty": "唐",
        "collection_info": null
    },
    {
        "title": "官宅",
        "author": "白居易",
        "content": "红紫共纷纷，祗承老使君。\n移舟木兰棹，行酒石榴帬。\n水色窗窗见，花香院院闻。\n恋他官舍住，双鬓白如云。",
        "dynasty": "唐",
        "collection_info": null
    },
    {
        "title": "六月三日夜闻蝉",
        "author": "白居易",
        "content": "荷香清露坠，柳动好风生。\n微月初三夜，新蝉第一声。\n乍闻愁北客，静听忆东京。\n我有竹林宅，别来蝉再鸣。\n不知池上月，谁拨小船行。",
        "dynasty": "唐",
        "collection_info": null
    },
    {
        "title": "莲石",
        "author": "白居易",
        "content": "青石一两片，白莲三四枝。\n寄将东洛去，心与物相随。\n石倚风前树，莲栽月下池。\n遥知安置处，预想发荣时。\n领郡来何远，还乡去已迟。\n莫言千里别，岁晚有心期。",
        "dynasty": "唐",
        "collection_info": null
    },
    {
        "title": "眼病二首 一",
        "author": "白居易",
        "content": "散乱空中千片雪，蒙笼物上一重纱。\n纵逢晴景如看雾，不是春天亦看花。\n僧说客尘来眼界，医言风眩在肝家。\n两头治疗何曾瘥，药力微茫佛力赊。",
        "dynasty": "唐",
        "collection_info": null
    },
    {
        "title": "眼病二首 二",
        "author": "白居易",
        "content": "眼藏损伤来已久，病根牢固去应难。\n医师尽劝先停酒，道侣多教早罢官。\n案上谩铺龙树论，盒中虚捻决明丸。\n人间方药应无益，争得金箆试刮看。",
        "dynasty": "唐",
        "collection_info": null
    },
    {
        "title": "题东武丘寺六韵",
        "author": "白居易",
        "content": "香剎看非远，祇园入始深。\n龙蟠松矫矫，玉立竹森森。\n怪石千僧坐，灵池一劒沈。\n海当亭两面，山在寺中心。\n酒熟凭花劝，诗成倩鸟吟。\n寄言轩冕客，此地好抽簪。",
        "dynasty": "唐",
        "collection_info": null
    },
    {
        "title": "夜游西武丘寺八韵",
        "author": "白居易",
        "content": "不厌西丘寺，闲来即一过。\n舟船转云岛，楼阁出烟萝。\n路入青松影，门临白月波。\n鱼跳惊秉烛，猨觑怪鸣珂。\n摇曳双红斾，娉婷十翠娥。\n香花助罗绮，钟梵避笙歌。\n领郡时将久，游山数几何。\n一年十二度，非少亦非多。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "苏杭自昔称名郡，牧守当今当好官。\n两地江山蹋得徧，五年风月咏将残。\n几时酒醆曾抛却，何处花枝不把看？\n白髮满头归得也，诗情酒兴渐阑珊。",
        "dynasty": "唐",
        "collection_info": null
    },
    {
        "title": "重咏",
        "author": "白居易",
        "content": "日觉双眸暗，年惊两鬓苍。\n病应无处避，老更不宜忙。\n徇俗心情少，休官道理长。\n今秋归去定，何必重思量。",
        "dynasty": "唐",
        "collection_info": null
    },
    {
        "title": "百日假满",
        "author": "白居易",
        "content": "心中久有归田计，身上都无济世才。\n长告初从百日满，故乡元约一年回。\n马辞辕下头高举，鹤出笼中翅大开。\n但拂衣行莫回顾，的无官职趁人来。",
        "dynasty": "唐",
        "collection_info": null
    },
    {
        "title": "九日寄微之",
        "author": "白居易",
        "content": "眼闇头风事事妨，遶篱新菊为谁黄。\n闲游日久心慵倦，痛饮年深肺损伤。\n吴郡两回逢九月，越州四度见重阳。\n怕飞杯酒多分数，厌听笙歌旧曲章。\n蟋蟀声寒初过雨，茱萸色浅未经霜。\n去秋共数登高会，又被今年减一场。",
        "dynasty": "唐",
        "collection_info": null
    },
    {
        "title": "题报恩寺",
        "author": "白居易",
        "content": "好是清凉地，都无繫绊身。\n晚晴宜野寺，秋景属闲人。\n净石堪敷坐，寒泉可濯巾。\n自惭容鬓上，犹带郡庭尘。",
        "dynasty": "唐",
        "collection_info": null
    },
    {
        "title": "晚起",
        "author": "白居易",
        "content": "卧听冬冬衙鼓声，起迟睡足长心情。\n华簪脱后头虽白，堆案抛来眼校明。\n闲上篮轝乘兴出，醉回花舫信风行。\n明朝更濯尘缨去，闻道松江水最清。",
        "dynasty": "唐",
        "collection_info": null
    },
    {
        "title": "自思益寺次楞伽寺作",
        "author": "白居易",
        "content": "朝从思益峰游后，晚到楞伽寺歇时。\n照水姿容虽已老，上山筋力未全衰。\n行逢禅客多相问，坐倚渔舟一自思。\n犹去悬车十五载，休官非早亦非迟。",
        "dynasty": "唐",
        "collection_info": null
    },
    {
        "title": "松江亭携乐观渔宴宿",
        "author": "白居易",
        "content": "震泽平芜岸，松江落叶波。\n在官常梦想，为客始经过。\n水面排罾网，船头簇绮罗。\n朝盘鲙红鲤，夜烛舞青娥。\n雁断知风急，潮平见月多。\n繁丝与促管，不解和渔歌。",
        "dynasty": "唐",
        "collection_info": null
    },
    {
        "title": "宿灵岩寺上院",
        "author": "白居易",
        "content": "高高白月上青林，客去僧归独夜深。\n荤血屏除唯对酒，歌钟放散只留琴。\n更无俗物当人眼，但有泉声洗我心。\n最爱晓亭东望好，太湖烟水绿沈沈。",
        "dynasty": "唐",
        "collection_info": null
    },
    {
        "title": "酬别周从事二首 一",
        "author": "白居易",
        "content": "腰痛拜迎人客倦，眼昏勾押簿书难。\n辞官归去缘衰病，莫作陶潜范蠡看。",
        "dynasty": "唐",
        "collection_info": null
    },
    {
        "title": "酬别周从事二首 二",
        "author": "白居易",
        "content": "洛下田园久抛掷，吴中歌酒莫留连。\n嵩阳云树伊川月，已校归迟四五年。",
        "dynasty": "唐",
        "collection_info": null
    },
    {
        "title": "武丘寺路",
        "author": "白居易",
        "content": "自开山寺路，水陆往来频。\n银勒牵骄马，花船载丽人。\n芰荷生欲徧，桃李种仍新。\n好住湖堤上，长留一道春。",
        "dynasty": "唐",
        "collection_info": null
    },
    {
        "title": "齐云楼晚望偶题十韵兼呈冯侍御周殷二协律",
        "author": "白居易",
        "content": "潦倒宦情尽，萧条芳岁阑。\n欲辞南国去，重上北城看。\n复迭江山壮，平铺井邑宽。\n人稠过杨府，坊闹半长安。\n插雾峰头没，穿霞日脚残。\n水光红漾漾，树色绿漫漫。\n约略留遗爱，殷勤念旧欢。\n病抛官职易，老别友朋难。\n九月全无热，西风亦未寒。\n齐云楼北面，半日凭栏干。",
        "dynasty": "唐",
        "collection_info": null
    },
    {
        "title": "河亭晴望",
        "author": "白居易",
        "content": "风转云头敛，烟销水面开。\n晴虹桥影出，秋雁橹声来。\n郡静官初罢，乡遥信未迴。\n明朝是重九，谁劝菊花桮。",
        "dynasty": "唐",
        "collection_info": null
    },
    {
        "title": "留别微之",
        "author": "白居易",
        "content": "干时久与本心违，悟道深知前事非。\n犹厌劳形辞郡印，那将趂伴着朝衣。\n五千言裏教知足，三百篇中劝式微。\n少室云边伊水畔，比君校老合先归。",
        "dynasty": "唐",
        "collection_info": null
    },
    {
        "title": "自喜",
        "author": "白居易",
        "content": "自喜天教我少缘，家徒行计两翩翩。\n身兼妻子都三口，鹤与琴书共一船。\n僮仆减来无冗食，资粮算外有余钱。\n携将贮作丘中费，犹免饥寒得数年。",
        "dynasty": "唐",
        "collection_info": null
    },
    {
        "title": "武丘寺路宴留别诸妓",
        "author": "白居易",
        "content": "银泥帬映锦障泥，画舸停桡马簇蹄。\n清管曲终鹦鹉语，红旗影动䮂䮧嘶。\n渐消醉色朱颜浅，欲语离情翠黛低。\n莫忘使君吟咏处，女坟湖北武丘西。",
        "dynasty": "唐",
        "collection_info": null
    },
    {
        "title": "江上对酒二首 一",
        "author": "白居易",
        "content": "酒助疎顽性，琴资缓慢情。\n有慵将送老，无智可劳生。\n忽忽忘机坐，伥伥任运行。\n家乡安处是，那独在神京。",
        "dynasty": "唐",
        "collection_info": null
    },
    {
        "title": "江上对酒二首 二",
        "author": "白居易",
        "content": "久贮沧浪意，初辞桎梏身。\n昏昏常带酒，默默不应人。\n坐稳便箕踞，眠多爱欠伸。\n客来存礼数，始着白纶巾。",
        "dynasty": "唐",
        "collection_info": null
    },
    {
        "title": "望亭驿酬别周判官",
        "author": "白居易",
        "content": "何事出长洲，连宵饮不休。\n醒应难作别，欢渐少于愁。\n灯火穿村市，笙歌上驿楼。\n何言五十里，已不属苏州。",
        "dynasty": "唐",
        "collection_info": null
    },
    {
        "title": "见小侄龟儿咏灯诗幷腊娘制衣因寄行简",
        "author": "白居易",
        "content": "已知腊子能裁服，復报龟儿解咏灯。\n巧妇才人常薄命，莫教男女苦多能。",
        "dynasty": "唐",
        "collection_info": null
    },
    {
        "title": "酒筵上荅张居士",
        "author": "白居易",
        "content": "但要前尘减，无妨外相同。\n虽过酒肆上，不离道场中。\n弦管声非实，花钿色是空。\n何人知此义，唯有净名翁。",
        "dynasty": "唐",
        "collection_info": null
    },
    {
        "title": "鹦鹉",
        "author": "白居易",
        "content": "陇西鹦鹉到江东，养得经年觜渐红。\n常恐思归先剪翅，每因餧食暂开笼。\n人怜巧语情虽重，鸟忆高飞意不同。\n应似朱门歌舞妓，深藏牢闭后房中。",
        "dynasty": "唐",
        "collection_info": null
    },
    {
        "title": "听琵琶妓弹略略",
        "author": "白居易",
        "content": "腕软拨头轻，新教略略成。\n四弦千遍语，一曲万重情。\n法向师边得，能从意上生。\n莫欺江外手，别是一家声。",
        "dynasty": "唐",
        "collection_info": null
    },
    {
        "title": "写新诗寄微之偶题卷后",
        "author": "白居易",
        "content": "写了吟看满卷愁，浅红笺纸小银钩。\n未容寄与微之去，已被人传到越州。",
        "dynasty": "唐",
        "collection_info": null
    },
    {
        "title": "宝历二年八月三十日夜梦后作",
        "author": "白居易",
        "content": "尘缨忽解诚堪喜，世网重来未可知。\n莫忘全吴馆中梦，岭南泥雨步行时。",
        "dynasty": "唐",
        "collection_info": null
    },
    {
        "title": "与梦得同登栖灵塔",
        "author": "白居易",
        "content": "半月悠悠在广陵，何楼何塔不同登。\n共怜筋力犹堪在，上到栖灵第九层。",
        "dynasty": "唐",
        "collection_info": null
    },
    {
        "title": "梦苏州水阁寄冯侍御",
        "author": "白居易",
        "content": "扬州驿裏梦苏州，梦到花桥水阁头。\n觉后不知冯侍御，此中昨夜共谁游。",
        "dynasty": "唐",
        "collection_info": null
    },
    {
        "title": "喜罢郡",
        "author": "白居易",
        "content": "五年两郡亦堪嗟，偷出游山走看花。\n自此光阴为己有，从前日月属官家。\n樽前免被催迎使，枕上休闻报坐衙。\n睡到午时欢到夜，回看官职是泥沙。",
        "dynasty": "唐",
        "collection_info": null
    },
    {
        "title": "荅次休上人",
        "author": "白居易",
        "content": "姓白使君无丽句，名休座主有新文。\n禅心不合生分别，莫爱余霞嫌碧云。",
        "dynasty": "唐",
        "collection_info": null
    },
    {
        "title": "感悟妄缘题如上人壁",
        "author": "白居易",
        "content": "自从为騃童，直至作衰翁。\n所好随年异，为忙终日同。\n弄沙成佛塔，锵玉谒王宫。\n彼此皆儿戏，须臾即色空。\n有营非了义，无着是真宗。\n兼恐勤修道，犹应在妄中。",
        "dynasty": "唐",
        "collection_info": null
    },
    {
        "title": "思子台有感二首 一",
        "author": "白居易",
        "content": "曾家机上闻投杼，尹氏园中见掇蜂。\n但以恩情生隙罅，何人不解作江充。",
        "dynasty": "唐",
        "collection_info": null
    },
    {
        "title": "思子台有感二首 二",
        "author": "白居易",
        "content": "闇生魑魅蠹生虫，何异谗生疑阻中。\n但使武皇心似烛，江充不敢作江充。",
        "dynasty": "唐",
        "collection_info": null
    },
    {
        "title": "赋得边城角",
        "author": "白居易",
        "content": "边角两三枝，霜天陇上儿。\n望乡相并立，向月一时吹。\n战马头皆举，征人手尽垂。\n呜呜三奏罢，城上展旌旗。",
        "dynasty": "唐",
        "collection_info": null
    },
    {
        "title": "忆洛中所居",
        "author": "白居易",
        "content": "忽忆东都宅，春来事宛然。\n雪销行径裏，水上卧房前。\n厌绿栽黄竹，嫌红种白莲。\n醉教鸎送酒，闲遣鹤看船。\n幸是林园主，惭为食禄牵。\n宦情薄似纸，乡思急于弦。\n岂合姑苏守，归休更待年。",
        "dynasty": "唐",
        "collection_info": null
    },
    {
        "title": "想归田园",
        "author": "白居易",
        "content": "恋他朝市求何事，想取丘园乐此身。\n千首恶诗吟过日，一壶好酒醉消春。\n归乡年亦非全老，罢郡家仍未苦贫。\n快活不知如我者，人间能有几多人。",
        "dynasty": "唐",
        "collection_info": null
    },
    {
        "title": "琴茶",
        "author": "白居易",
        "content": "兀兀寄形羣动内，陶陶任性一生间。\n自抛官后春多醉，不读书来老更闲。\n琴裏知闻唯渌水，茶中故旧是蒙山。\n穷通行止长相伴，谁道吾今无往还。",
        "dynasty": "唐",
        "collection_info": null
    },
    {
        "title": "赠楚州郭使君",
        "author": "白居易",
        "content": "淮水东南第一州，山围雉堞月当楼。\n黄金印绶悬腰底，白雪歌诗落笔头。\n笑看儿童骑竹马，醉携宾客上仙舟。\n当家美事堆身上，何啻林宗与细侯。",
        "dynasty": "唐",
        "collection_info": null
    },
    {
        "title": "和郭使君题枸杞",
        "author": "白居易",
        "content": "山阳太守政严明，吏静人安无犬惊。\n不知灵药根成狗，怪得时闻吠夜声。",
        "dynasty": "唐",
        "collection_info": null
    },
    {
        "title": "初到洛下闲游",
        "author": "白居易",
        "content": "汉庭重少身宜退，洛下闲居迹可逃。\n趂伴入朝应老丑，寻春放醉尚粗豪。\n诗携綵纸新装卷，酒典绯花旧赐袍。\n曾在东方千骑上，至今躞蹀马头高。",
        "dynasty": "唐",
        "collection_info": null
    },
    {
        "title": "醉赠刘二十八使君",
        "author": "白居易",
        "content": "为我引桮添酒饮，与君把箸击盘歌。\n诗称国手徒为尔，命压人头不奈何。\n举眼风光长寂寞，满朝官职独蹉跎。\n亦知合被才名折，二十三年折太多。",
        "dynasty": "唐",
        "collection_info": null
    },
    {
        "title": "太湖石",
        "author": "白居易",
        "content": "烟翠三秋色，波涛万古痕。\n削成青玉片，截断碧云根。\n风气通岩穴，苔文护洞门。\n三峰具体小，应是华山孙。",
        "dynasty": "唐",
        "collection_info": null
    },
    {
        "title": "过敷水",
        "author": "白居易",
        "content": "垂鞭欲渡罗敷水，处分鸣驺且缓驱。\n秦氏双蛾久冥漠，苏台五马尚踟蹰。\n村童店女仰头笑，今日使君真是愚。",
        "dynasty": "唐",
        "collection_info": null
    },
    {
        "title": "南院",
        "author": "白居易",
        "content": "林院无情绪，经春不一开。\n杨花飞作穗，榆荚落成堆。\n壮气从中减，流年逐后催。\n只应如过客，病去老迎来。",
        "dynasty": "唐",
        "collection_info": null
    },
    {
        "title": "闲咏",
        "author": "白居易",
        "content": "步月怜清景，眠松爱绿阴。\n早年诗思苦，晚岁道情深。\n夜学禅多坐，秋牵兴暂吟。\n悠然两事外，无处更留心。",
        "dynasty": "唐",
        "collection_info": null
    },
    {
        "title": "初授秘监拜赐金紫闲吟小酌偶写所怀",
        "author": "白居易",
        "content": "紫袍新秘监，白首旧书生。\n鬓雪人间寿，腰金世上荣。\n子孙无可念，产业不能营。\n酒引眼前兴，诗留身后名。\n闲倾三数酌，醉咏十余声。\n便是羲皇代，先从心太平。",
        "dynasty": "唐",
        "collection_info": null
    },
    {
        "title": "新昌闲居招杨郎中兄弟",
        "author": "白居易",
        "content": "纱巾角枕病眠翁，忙少闲多谁与同。\n但有双松当砌下，更无一事到心中。\n金章紫绶堪如梦，皂盖朱轮别似空。\n暑月贫家何所有，客来唯赠北窗风。",
        "dynasty": "唐",
        "collection_info": null
    },
    {
        "title": "秘省后厅",
        "author": "白居易",
        "content": "槐花雨润新秋地，桐叶风翻欲夜天。\n尽日后厅无一事，白头老监枕书眠。",
        "dynasty": "唐",
        "collection_info": null
    },
    {
        "title": "松斋偶兴",
        "author": "白居易",
        "content": "置心思虑外，灭迹是非间。\n约俸为生计，随官换往还。\n耳烦闻晓角，眼醒见秋山。\n赖此松檐下，朝回半日闲。",
        "dynasty": "唐",
        "collection_info": null
    },
    {
        "title": "和杨郎中贺杨仆射致仕后杨侍郎门生合宴席上作",
        "author": "白居易",
        "content": "业重关西继大名，恩深阙下遂高情。\n祥鳣降伴趋庭鲤，贺燕飞和出谷莺。\n范蠡舟中无子弟，疏家席上欠门生。\n可怜玉树连桃李，从古无如此会荣。",
        "dynasty": "唐",
        "collection_info": null
    },
    {
        "title": "松下琴赠客",
        "author": "白居易",
        "content": "松寂风初定，琴清夜欲阑。\n偶因羣动息，试拨一声看。\n寡鹤当徽怨，秋泉应指寒。\n惭君此倾听，本不为君弹。",
        "dynasty": "唐",
        "collection_info": null
    },
    {
        "title": "秋斋",
        "author": "白居易",
        "content": "晨起秋斋冷，萧条称病容。\n清风两窗竹，白露一庭松。\n阮籍谋身拙，嵇康向事慵。\n生涯别有处，浩气在心胸。",
        "dynasty": "唐",
        "collection_info": null
    },
    {
        "title": "涂山寺独游",
        "author": "白居易",
        "content": "野径行无伴，僧房宿有期。\n涂山来去熟，唯是马蹄知。",
        "dynasty": "唐",
        "collection_info": null
    },
    {
        "title": "登观音台望城",
        "author": "白居易",
        "content": "百千家似围棊局，十二街如种菜畦。\n遥认微微入朝火，一条星宿五门西。",
        "dynasty": "唐",
        "collection_info": null
    },
    {
        "title": "登灵应台北望",
        "author": "白居易",
        "content": "临高始见人寰小，对远方知色界空。\n回首却归朝市去，一稊米落太仓中。",
        "dynasty": "唐",
        "collection_info": null
    },
    {
        "title": "酬裴相公题兴化小池见招长句",
        "author": "白居易",
        "content": "为爱小塘招散客，不嫌老监与新诗。\n山公倒载无妨学，范蠡扁舟未要追。\n蓬断偶飘桃李径，鸥惊误拂凤皇池。\n敢辞课拙詶高韵，一勺争禁万顷陂。",
        "dynasty": "唐",
        "collection_info": null
    },
    {
        "title": "闲行",
        "author": "白居易",
        "content": "五十年来思虑熟，忙人应未胜闲人。\n林园傲逸真成贵，衣食单疎不是贫。\n专掌图书无过地，遍寻山水自由身。\n傥年七十犹强健，尚得闲行十五春。",
        "dynasty": "唐",
        "collection_info": null
    },
    {
        "title": "闲出",
        "author": "白居易",
        "content": "兀兀出门何处去，新昌街晚树阴斜。\n马蹄知意缘行熟，不向杨家即庾家。",
        "dynasty": "唐",
        "collection_info": null
    },
    {
        "title": "与僧智如夜话",
        "author": "白居易",
        "content": "懒钝尤知命，幽栖渐得朋。\n门闲无谒客，室静有禅僧。\n炉向初冬火，笼停半夜灯。\n忧劳缘智巧，自喜百无能。",
        "dynasty": "唐",
        "collection_info": null
    },
    {
        "title": "忆庐山旧隐及洛下新居",
        "author": "白居易",
        "content": "形骸僶俛班行内，骨肉句留俸禄中。\n无奈攀缘随手长，亦知恩爱到头空。\n草堂久闭庐山下，竹院新抛洛水东。\n自是未能归去得，世间谁要白鬚翁。",
        "dynasty": "唐",
        "collection_info": null
    },
    {
        "title": "晚寒",
        "author": "白居易",
        "content": "急景流如箭，凄风利似刀。\n暝催鸡翅敛，寒束树枝高。\n缩水浓和酒，加绵厚絮袍。\n可怜冬计毕，暖卧醉陶陶。",
        "dynasty": "唐",
        "collection_info": null
    },
    {
        "title": "偶眠",
        "author": "白居易",
        "content": "放桮书案上，枕臂火炉前。\n老爱寻思事，慵多取次眠。\n妻教卸乌帽，婢与展青氊。\n便是屏风样，何劳画古贤。",
        "dynasty": "唐",
        "collection_info": null
    },
    {
        "title": "华城西北雉堞最高崔相公首创楼台钱左丞继种花果合为胜境题在雅篇岁暮独游怅然成咏",
        "author": "白居易",
        "content": "高居称君子，潇洒四无邻。\n丞相栋梁久，使君桃李新。\n凝情看丽句，驻步想清尘。\n况是寒天客，楼空无主人。",
        "dynasty": "唐",
        "collection_info": null
    },
    {
        "title": "奉使途中戏赠张常侍",
        "author": "白居易",
        "content": "早风吹土满长衢，驿骑星轺尽疾驱。\n共笑篮舁亦称使，日驰一驿向东都。",
        "dynasty": "唐",
        "collection_info": null
    },
    {
        "title": "有小白马乘驭多时奉使东行至稠桑驿溘然而毙足可惊伤不能忘情题二十韵",
        "author": "白居易",
        "content": "能骤復能驰，翩翩白马儿。\n毛寒一团雪，鬃薄万条丝。\n皁盖春行日，骊驹晓从时。\n双旌前独步，五马内偏骑。\n芳草承蹄叶，垂杨拂顶枝。\n跨将迎好客，惜不换妖姬。\n慢鞚游萧寺，闲驱醉习池。\n睡来乘作梦，兴发倚成诗。\n鞭为驯难下，鞍缘稳不离。\n北归还共到，东使亦相随。\n赭白何曾变，玄黄岂得知。\n嘶风觉声急，蹋雪怪行迟。\n昨夜犹刍秣，今朝尚絷维。\n卧槽应不起，顾主遂长辞。\n尘灭骎骎迹，霜留皎皎姿。\n度关形未改，过隙影难追。\n念倍燕求骏，情深项别骓。\n银收钩臆带，金卸络头羁。\n何处埋奇骨，谁家觅弊帷。\n稠桑驿门外，吟罢涕双垂。",
        "dynasty": "唐",
        "collection_info": null
    },
    {
        "title": "题喷玉泉",
        "author": "白居易",
        "content": "泉喷声如玉，潭澄色似空。\n练垂青嶂上，珠泻绿盆中。\n溜滴三秋雨，寒生六月风。\n何时此岩下，来作濯缨翁。",
        "dynasty": "唐",
        "collection_info": null
    },
    {
        "title": "酬皇甫宾客",
        "author": "白居易",
        "content": "闲官兼慢使，着处易停轮。\n况欲逢新岁，仍初见故人。\n冒寒寻到洛，待暖始归秦。\n亦拟同携手，城东畧看春。",
        "dynasty": "唐",
        "collection_info": null
    },
    {
        "title": "种白莲",
        "author": "白居易",
        "content": "吴中白藕洛中栽，莫恋江南花懒开。\n万里携归尔知否，红蕉朱槿不将来。",
        "dynasty": "唐",
        "collection_info": null
    },
    {
        "title": "答苏庶子",
        "author": "白居易",
        "content": "偶作关东使，重陪洛下游。\n病来从断酒，老去可禁愁。\n款曲偏青眼，蹉跎各白头。\n蓬山闲气味，依约似龙楼。",
        "dynasty": "唐",
        "collection_info": null
    },
    {
        "title": "答尉迟少监水阁重宴",
        "author": "白居易",
        "content": "人情依旧岁华新，今日重招往日宾。\n鸡黍重回千里驾，林园闇换四年春。\n水轩平写琉璃镜，草岸斜铺翡翠茵。\n闻道经营费心力，忍教成后属他人。",
        "dynasty": "唐",
        "collection_info": null
    },
    {
        "title": "和刘郎中伤鄂姬",
        "author": "白居易",
        "content": "不独君嗟我亦嗟，西风北雪杀南花。\n不知月夜魂归处，鹦鹉洲头第几家。",
        "dynasty": "唐",
        "collection_info": null
    },
    {
        "title": "赠东邻王十三",
        "author": "白居易",
        "content": "携手池边月，开襟竹下风。\n驱愁知酒力，破睡见茶功。\n居处东西接，年颜老少同。\n能来为伴否，伊上作渔翁。",
        "dynasty": "唐",
        "collection_info": null
    },
    {
        "title": "早春同刘郎中寄宣武令狐相公",
        "author": "白居易",
        "content": "梁园不到一年强，遥想清吟对绿觞。\n更有何人能饮酌，新添几卷好篇章。\n马头拂柳时回辔，豹尾穿花暂亚枪。\n谁引相公开口笑，不逢白监与刘郎。",
        "dynasty": "唐",
        "collection_info": null
    },
    {
        "title": "寄太原李相公",
        "author": "白居易",
        "content": "闻道北都今一变，政和军乐万人安。\n绮罗二八围宾榻，组练三千夹将坛。\n蝉鬓应夸丞相少，貂裘不觉太原寒。\n世间大有虚荣贵，百岁无君一日欢。",
        "dynasty": "唐",
        "collection_info": null
    },
    {
        "title": "雪中寄令狐相公兼呈梦得",
        "author": "白居易",
        "content": "兔园春雪梁王会，想对金罍咏玉尘。\n今日相如身在此，不知客右坐何人。",
        "dynasty": "唐",
        "collection_info": null
    },
    {
        "title": "出使在途所骑马死改乘肩轝将归长安偶咏旅怀寄太原李相公",
        "author": "白居易",
        "content": "驿路崎岖泥雪寒，欲登篮轝一长嘆。\n风光不见桃花骑，尘土空留杏叶鞍。\n丧乘独归殊不易，脱骖相赠岂为难。\n幷州好马应无数，不怕旌旄试觅看。",
        "dynasty": "唐",
        "collection_info": null
    },
    {
        "title": "有双鹤留在洛中忽见刘郎中依然鸣顾刘因为鹤嘆二篇寄予予以二绝句答之 一",
        "author": "白居易",
        "content": "辞乡远隔华亭水，逐我来栖缑岭云。\n惭媿稻粱长不饱，未曾回眼向鸡羣。",
        "dynasty": "唐",
        "collection_info": null
    },
    {
        "title": "有双鹤留在洛中忽见刘郎中依然鸣顾刘因为鹤嘆二篇寄予予以二绝句答之 二",
        "author": "白居易",
        "content": "荒草院中池水畔，衔恩不去又经春。\n见君惊喜双回顾，应为吟声似主人。",
        "dynasty": "唐",
        "collection_info": null
    },
    {
        "title": "宿窦使君庄水亭",
        "author": "白居易",
        "content": "使君何在在江东，池柳初黄杏欲红。\n有兴即来闲便宿，不知谁是主人翁。",
        "dynasty": "唐",
        "collection_info": null
    },
    {
        "title": "龙门下作",
        "author": "白居易",
        "content": "龙门涧下濯尘缨，拟作闲人过此生。\n筋力不将诸处用，登山临水咏诗行。",
        "dynasty": "唐",
        "collection_info": null
    },
    {
        "title": "姚侍御见过戏赠",
        "author": "白居易",
        "content": "晚起春寒慵裹头，客来池上偶同游。\n东台御史多提举，莫按金章繫布裘。",
        "dynasty": "唐",
        "collection_info": null
    },
    {
        "title": "履道春居",
        "author": "白居易",
        "content": "微雨洒园林，新晴好一寻。\n低风洗池面，斜日拆花心。\n暝助岚阴重，春添水色深。\n不如陶省事，犹抱有弦琴。",
        "dynasty": "唐",
        "collection_info": null
    },
    {
        "title": "题洛中第宅",
        "author": "白居易",
        "content": "水木谁家宅，门高占地宽。\n悬鱼挂青甃，行马护朱栏。\n春榭笼烟暖，秋庭锁月寒。\n松胶黏琥珀，筠粉扑琅玕。\n试问池台主，多为将相官。\n终身不曾到，唯展宅图看。",
        "dynasty": "唐",
        "collection_info": null
    },
    {
        "title": "寄殷协律",
        "author": "白居易",
        "content": "五岁优游同过日，一朝消散[似]浮云。\n琴诗酒伴皆抛我，雪月花时最忆君。\n几度听鸡歌白日，亦曾骑马咏红裙。\n吴娘暮雨萧萧曲，自别江南更不闻。",
        "dynasty": "唐",
        "collection_info": null
    },
    {
        "title": "洛下诸客就宅相送偶题西亭",
        "author": "白居易",
        "content": "几榻临池坐，轩车冒雪过。\n交亲致桮酒，僮仆解笙歌。\n流岁行将晚，浮荣得几多。\n林泉应问我，不住意如何。",
        "dynasty": "唐",
        "collection_info": null
    },
    {
        "title": "答林泉",
        "author": "白居易",
        "content": "好住旧林泉，回头一怅然。\n渐知吾潦倒，深愧尔留连。\n欲作栖云计，须营种黍钱。\n更容求一郡，不得亦归田。",
        "dynasty": "唐",
        "collection_info": null
    },
    {
        "title": "将发洛中枉令狐相公手札兼辱二篇宠行以长句答之",
        "author": "白居易",
        "content": "尺素忽惊来梓泽，双金不惜送蓬山。\n八行落泊飞云雨，五字鎗鏦动佩环。\n玉韵乍听堪醒酒，银钩细读当披颜。\n收藏便作终身宝，何啻三年怀袖间。",
        "dynasty": "唐",
        "collection_info": null
    },
    {
        "title": "临都驿答梦得六言二首 一",
        "author": "白居易",
        "content": "扬子津头月下，临都驿裏灯前。\n昨日老于前日，去年春似今年。",
        "dynasty": "唐",
        "collection_info": null
    },
    {
        "title": "临都驿答梦得六言二首 二",
        "author": "白居易",
        "content": "谢守归为秘监，冯公老作郎官。\n前事不须问着，新诗且更吟看。",
        "dynasty": "唐",
        "collection_info": null
    },
    {
        "title": "喜钱左丞再除华州以诗伸贺",
        "author": "白居易",
        "content": "左辖辍中台，门东委上才。\n彤襜经宿到，绛帐及春开。\n民望恳难夺，天心慈易回。\n那知不隔岁，重借寇恂来。",
        "dynasty": "唐",
        "collection_info": null
    },
    {
        "title": "和钱华州题少华清光绝句",
        "author": "白居易",
        "content": "高情雅韵三峯守，主领清光管白云。\n自笑亦曾为刺史，苏州肥腻不如君。",
        "dynasty": "唐",
        "collection_info": null
    },
    {
        "title": "送陕府王大夫",
        "author": "白居易",
        "content": "金马门前回劒佩，铁牛城下拥旌旗。\n他时万一为交代，留取甘棠三两枝。",
        "dynasty": "唐",
        "collection_info": null
    },
    {
        "title": "代迎春花招刘郎中",
        "author": "白居易",
        "content": "幸与松筠相近栽，不随桃李一时开。\n杏园岂敢妨君去，未有花时且看来。",
        "dynasty": "唐",
        "collection_info": null
    },
    {
        "title": "翫迎春花赠杨郎中",
        "author": "白居易",
        "content": "金英翠萼带春寒，黄色花中有几般。\n凭君与向游人道，莫作蔓菁花眼看。",
        "dynasty": "唐",
        "collection_info": null
    },
    {
        "title": "闲出",
        "author": "白居易",
        "content": "身外无羁束，心中少是非。\n被花留便住，逢酒醉方归。\n人事行时少，官曹入日稀。\n春寒游正好，稳马薄绵衣。",
        "dynasty": "唐",
        "collection_info": null
    },
    {
        "title": "座上赠卢判官",
        "author": "白居易",
        "content": "把酒承花花落频，花香酒味相和春。\n莫言不是江南会，虚白亭中旧主人。",
        "dynasty": "唐",
        "collection_info": null
    },
    {
        "title": "曲江有感",
        "author": "白居易",
        "content": "曲江西岸又春风，万树花前一老翁。\n遇酒逢花还且醉，若论惆怅事何穷。",
        "dynasty": "唐",
        "collection_info": null
    },
    {
        "title": "杏园花下赠刘郎中",
        "author": "白居易",
        "content": "怪君把酒偏惆怅，曾是贞元花下人。\n自别花来多少事，东风二十四回春。",
        "dynasty": "唐",
        "collection_info": null
    },
    {
        "title": "花前有感兼呈崔相公刘郎中",
        "author": "白居易",
        "content": "落花如雪鬓如霜，醉把花看益自伤。\n少日为名多检束，长年无兴可颠狂。\n四时轮转春常少，百刻支分夜苦长。\n何事同生壬子岁，老于崔相及刘郎。",
        "dynasty": "唐",
        "collection_info": null
    },
    {
        "title": "微之就拜尚书居易续除刑部因书贺意兼咏离怀",
        "author": "白居易",
        "content": "我为宪部入南宫，君作尚书镇浙东。\n老去一时成白首，别来七度换春风。\n簪缨假合虚名在，筋力销磨实事空。\n远地官高亲故少，些些谈笑与谁同。",
        "dynasty": "唐",
        "collection_info": null
    },
    {
        "title": "喜与韦左丞同入南省因叙旧以赠之",
        "author": "白居易",
        "content": "早年同遇陶钧主，利钝精粗共在镕。\n金劒淬来长透匣，铅刀磨尽不成锋。\n差肩北省惭非据，接武南宫幸再容。\n跛鼈虽迟骐骥疾，何妨中路亦相逢。",
        "dynasty": "唐",
        "collection_info": null
    },
    {
        "title": "伊州",
        "author": "白居易",
        "content": "老去将何散老愁，新教小玉唱伊州。\n亦应不得多年听，未教成时已白头。",
        "dynasty": "唐",
        "collection_info": null
    },
    {
        "title": "早朝",
        "author": "白居易",
        "content": "鼓动出新昌，鸡鸣赴建章。\n翩翩稳鞍马，楚楚健衣裳。\n宫漏传残夜，城阴送早凉。\n月堤槐露气，风烛桦烟香。\n双阙龙相对，千官雁一行。\n汉庭方尚少，惭嘆鬓如霜。",
        "dynasty": "唐",
        "collection_info": null
    },
    {
        "title": "答裴相公乞鹤",
        "author": "白居易",
        "content": "警露声音好，冲天相貌殊。\n终宜向辽廓，不称在泥涂。\n白首劳为伴，朱门幸见呼。\n不知疎野性，解爱凤池无。",
        "dynasty": "唐",
        "collection_info": null
    },
    {
        "title": "晚从省归",
        "author": "白居易",
        "content": "朝回北阙值清晨，晚出南宫送暮春。\n入去丞郎非散秩，归来诗酒是闲人。\n犹思泉石多成梦，尚嘆簪裾未离身。\n终是不如山下去，心头眼底两无尘。",
        "dynasty": "唐",
        "collection_info": null
    },
    {
        "title": "北窗闲坐",
        "author": "白居易",
        "content": "虚窗两丛竹，静室一炉香。\n门外红尘合，城中白日忙。\n无烦寻道士，不要学仙方。\n自有延年术，心闲岁月长。",
        "dynasty": "唐",
        "collection_info": null
    },
    {
        "title": "酬严给事",
        "author": "白居易",
        "content": "嬴女偷乘凤去时，洞中潜歇弄琼枝。\n不缘啼鸟春饶舌，青琐仙郎可得知。",
        "dynasty": "唐",
        "collection_info": null
    },
    {
        "title": "京路",
        "author": "白居易",
        "content": "西来为看秦山雪，东去缘寻洛苑春。\n来去腾腾两京路，闲行除我更无人。",
        "dynasty": "唐",
        "collection_info": null
    },
    {
        "title": "华州西",
        "author": "白居易",
        "content": "每逢人静慵多歇，不计程行困即眠。\n上得篮轝未能去，春风敷水店门前。",
        "dynasty": "唐",
        "collection_info": null
    },
    {
        "title": "从陕至东京",
        "author": "白居易",
        "content": "从陕至东京，山低路渐平。\n风光四百里，车马十三程。\n花共垂鞭看，桮多并辔倾。\n笙歌与谈笑，随分自将行。",
        "dynasty": "唐",
        "collection_info": null
    },
    {
        "title": "送春",
        "author": "白居易",
        "content": "银花凿落从君劝，金屑琵琶为我弹。\n不独送春兼送老，更尝一着更听看。",
        "dynasty": "唐",
        "collection_info": null
    },
    {
        "title": "宿杜曲花下",
        "author": "白居易",
        "content": "觅得花千树，携来酒一壶。\n懒归兼拟宿，未醉岂劳扶。\n但惜春将晚，宁愁日渐晡。\n篮轝为卧舍，漆盝是行厨。\n斑竹盛茶柜，红泥罨饭炉。\n眼前无所阙，身外更何须。\n小面琵琶婢，苍头觱篥奴。\n从君饱富贵，曾作此游无。",
        "dynasty": "唐",
        "collection_info": null
    },
    {
        "title": "逢旧",
        "author": "白居易",
        "content": "久别偶相逢，俱疑是梦中。\n即今欢乐事，放醆又成空。",
        "dynasty": "唐",
        "collection_info": null
    },
    {
        "title": "绣妇嘆",
        "author": "白居易",
        "content": "连枝花样绣罗襦，本拟新年饷小姑。\n自觉逢春饶怅望，谁能每日趂功夫。\n针头不解愁眉结，线缕难穿泪脸珠。\n虽凭绣床都不绣，同床绣伴得知无。",
        "dynasty": "唐",
        "collection_info": null
    },
    {
        "title": "春词",
        "author": "白居易",
        "content": "低花树暎小妆楼，春入眉心两点愁。\n斜倚栏干背鹦鹉，思量何事不回头。",
        "dynasty": "唐",
        "collection_info": null
    },
    {
        "title": "恨词",
        "author": "白居易",
        "content": "翠黛眉低敛，红珠泪暗销。\n从来恨人意，不省似今朝。",
        "dynasty": "唐",
        "collection_info": null
    },
    {
        "title": "山石榴花十二韵",
        "author": "白居易",
        "content": "晔晔復煌煌，花中无比方。\n艳夭宜小院，条短称低廊。\n本是山头物，今为砌下芳。\n千丛相向背，万朵互低昂。\n照灼连朱槛，玲珑暎粉墙。\n风来添意态，日出助晶光。\n渐绽臙脂萼，犹含琴轸房。\n离披乱剪綵，斑駮未匀妆。\n绛焰灯千炷，红裙妓一行。\n此时逢国色，何处觅天香？\n恐合栽金阙，思将献玉皇。\n好差青鸟使，封作百花王。",
        "dynasty": "唐",
        "collection_info": null
    },
    {
        "title": "送敏中归豳宁幕",
        "author": "白居易",
        "content": "六十衰翁儿女悲，傍人应笑尔应知。\n弟兄垂老相逢日，桮酒临欢欲散时。\n前路加餐须努力，今宵尽醉莫推辞。\n司徒知我难为别，直过秋归未讶迟。",
        "dynasty": "唐",
        "collection_info": null
    },
    {
        "title": "宴散",
        "author": "白居易",
        "content": "小宴追凉散，平桥步月回。\n笙歌归院落，灯火下楼台。\n残暑蝉催尽，新秋雁带来。\n将何迎睡兴，临卧举残桮。",
        "dynasty": "唐",
        "collection_info": null
    },
    {
        "title": "人定",
        "author": "白居易",
        "content": "人定月胧明，香消枕簟清。\n翠屏遮烛影，红袖下帘声。\n坐久吟方罢，眠初梦未成。\n谁家教鹦鹉，故故语相惊。",
        "dynasty": "唐",
        "collection_info": null
    },
    {
        "title": "池上",
        "author": "白居易",
        "content": "褭褭凉风动，凄凄寒露零。\n兰衰花始白，荷破叶犹青。\n独立栖沙鹤，双飞照水萤。\n若为寥落境，仍值酒初醒。",
        "dynasty": "唐",
        "collection_info": null
    },
    {
        "title": "池窗",
        "author": "白居易",
        "content": "池晚莲芳谢，窗秋竹意深。\n更无人作伴，唯对一张琴。",
        "dynasty": "唐",
        "collection_info": null
    },
    {
        "title": "花酒",
        "author": "白居易",
        "content": "香醅浅酌浮如蚁，雪鬓新梳薄似蝉。\n为报洛城花酒道，莫辞送老二三年。",
        "dynasty": "唐",
        "collection_info": null
    },
    {
        "title": "题崔常侍济源庄",
        "author": "白居易",
        "content": "谷口谁家住，云扃锁竹泉。\n主人何处去，萝薜换貂蝉。\n籍在金闺内，班排玉扆前。\n诚知忆山水，归得是何年。",
        "dynasty": "唐",
        "collection_info": null
    },
    {
        "title": "认春戏呈冯少尹李郎中陈主簿",
        "author": "白居易",
        "content": "认得春风先到处，西园南面水东头。\n柳初变后条犹重，花未开时枝已稠。\n闇助醉欢寻绿酒，潜添睡兴着红楼。\n知君未别阳和意，直待春深始拟游。",
        "dynasty": "唐",
        "collection_info": null
    },
    {
        "title": "魏堤有怀",
        "author": "白居易",
        "content": "魏王堤下水，声似使君滩。\n惆怅回头听，踌蹰立马看。\n荡风波眼急，翻雪浪心寒。\n忆得瞿唐事，重吟行路难。",
        "dynasty": "唐",
        "collection_info": null
    },
    {
        "title": "柘枝词",
        "author": "白居易",
        "content": "柳闇长廊合，花深小院开。\n苍头铺锦褥，皓腕捧银桮。\n绣帽珠稠缀，香衫袖窄裁。\n将军拄毬杖，看按柘枝来。",
        "dynasty": "唐",
        "collection_info": null
    },
    {
        "title": "代梦得吟",
        "author": "白居易",
        "content": "后来变化三分贵，同辈凋零太半无。\n世上争先从尽汝，人间鬬在不如吾。\n竿头已到应难久，局势虽迟未必输。\n不见山苗与林叶，迎春先绿亦先枯。",
        "dynasty": "唐",
        "collection_info": null
    },
    {
        "title": "寄答周协律",
        "author": "白居易",
        "content": "故人叙旧寄新篇，惆怅江南到眼前。\n闇想楼台万余里，不闻歌吹一周年。\n桥头谁更看新月，池畔犹应泊旧船。\n最忆后庭桮酒散，红屏风掩绿窗眠。",
        "dynasty": "唐",
        "collection_info": null
    },
    {
        "title": "太和戊申岁大有年诏赐百寮出城观稼谨书盛事以俟采诗",
        "author": "白居易",
        "content": "清晨承诏命，丰岁阅田闾。\n膏雨抽苗足，凉风吐穗初。\n早禾黄错落，晚稻绿扶疎。\n好入诗家咏，宜令史馆书。\n散为万姓食，堆作九年储。\n莫道如云稼，今秋云不如。",
        "dynasty": "唐",
        "collection_info": null
    },
    {
        "title": "赠悼怀太子挽歌辞二首 一",
        "author": "白居易",
        "content": "竹马书薨岁，铜龙表葬时。\n永言窀穸事，全用少阳仪。\n寿夭由天命，哀荣出圣慈。\n恭闻褒赠诏，轸念在与夷。",
        "dynasty": "唐",
        "collection_info": null
    },
    {
        "title": "赠悼怀太子挽歌辞二首 二",
        "author": "白居易",
        "content": "剪叶藩封早，承华册命尊。\n笙歌辞洛苑，风雪蔽梁园。\n卤簿凌霜宿，铭旌向月翻。\n宫寮不逮事，哭送出都门。",
        "dynasty": "唐",
        "collection_info": null
    },
    {
        "title": "雨中招张司业宿",
        "author": "白居易",
        "content": "过夏衣香润，迎秋簟色鲜。\n斜支花石枕，卧咏蘂珠篇。\n泥泞非游日，阴沈好睡天。\n能来同宿否，听雨对床眠。",
        "dynasty": "唐",
        "collection_info": null
    },
    {
        "title": "和集贤刘学士早朝作",
        "author": "白居易",
        "content": "吟君昨日早朝诗，金御炉前唤仗时。\n烟吐白龙头宛转，扇开青雉尾参差。\n暂留春殿多称屈，合入纶闱即可知。\n从此摩霄去非晚，鬓边未有一茎丝。",
        "dynasty": "唐",
        "collection_info": null
    },
    {
        "title": "送陕州王司马建赴任",
        "author": "白居易",
        "content": "陕州司马去何如，养静资贫两有余。\n公事闲忙同少尹，料钱多少敌尚书。\n秪携美酒为行伴，唯作新诗趂下车。\n自有铁牛无咏者，料君投刃必应虚。",
        "dynasty": "唐",
        "collection_info": null
    },
    {
        "title": "对琴待月",
        "author": "白居易",
        "content": "竹院新晴夜，松窗未卧时。\n共琴为老伴，与月有秋期。\n玉轸临风久，金波出雾迟。\n幽音待清景，唯是我心知。",
        "dynasty": "唐",
        "collection_info": null
    },
    {
        "title": "杨家南亭",
        "author": "白居易",
        "content": "小亭门向月斜开，满地凉风满地苔。\n此院好弹秋思处，终须一夜抱琴来。",
        "dynasty": "唐",
        "collection_info": null
    },
    {
        "title": "早寒",
        "author": "白居易",
        "content": "黄叶聚墙角，青苔围柱根。\n被经霜后薄，镜遇雨来昏。\n半卷寒檐幕，斜开暖阁门。\n迎冬兼送老，只仰酒盈尊。",
        "dynasty": "唐",
        "collection_info": null
    },
    {
        "title": "斋月静居",
        "author": "白居易",
        "content": "病来心静一无思，老去身闲百不为。\n忽忽眼尘犹爱睡，些些口业尚夸诗。\n荤腥每断斋居月，香火常亲宴坐时。\n万虑消停百神泰，唯应寂寞杀三尸。",
        "dynasty": "唐",
        "collection_info": null
    },
    {
        "title": "宿裴相公兴化池亭",
        "author": "白居易",
        "content": "林亭一出宿风尘，忘却平津是要津。\n松阁晴看山色近，石渠秋放水声新。\n孙弘阁闹无闲客，傅说舟忙不借人。\n何似抡才济川外，别开池馆待交亲。",
        "dynasty": "唐",
        "collection_info": null
    },
    {
        "title": "和刘郎中望终南山秋雪",
        "author": "白居易",
        "content": "遍览古今集，都无秋雪诗。\n阳春先唱后，阴岭未消时。\n草讶霜凝重，松疑鹤散迟。\n清光莫独占，亦对白云司。",
        "dynasty": "唐",
        "collection_info": null
    },
    {
        "title": "广府胡尚书频寄诗因答绝句",
        "author": "白居易",
        "content": "尚书清白临南海，虽饮贪泉心不回。\n唯向诗中得珠玉，时时寄到帝乡来。",
        "dynasty": "唐",
        "collection_info": null
    },
    {
        "title": "送鹤与裴相临别赠诗",
        "author": "白居易",
        "content": "司空爱尔尔须知，不信听吟送鹤诗。\n羽翮势高宁惜别，稻粱恩厚莫愁饥。\n夜栖少共鸡争树，晓浴先饶凤占池。\n稳上青云勿回顾，的应胜在白家时。",
        "dynasty": "唐",
        "collection_info": null
    },
    {
        "title": "令狐相公拜尚书后有喜从镇归朝之作刘郎中先和因以继之",
        "author": "白居易",
        "content": "车骑新从梁苑回，履声佩响入中台。\n凤池望在终重去，龙节功成且纳来。\n金勒最宜乘雪出，玉觞何必待花开。\n尚书首唱郎中和，不计官资只计才。",
        "dynasty": "唐",
        "collection_info": null
    },
    {
        "title": "送河南尹冯学士赴任",
        "author": "白居易",
        "content": "石渠金谷中间路，轩骑翩翩十日程。\n清洛饮冰添苦节，碧嵩看雪助高情。\n谩夸河北操旄钺，莫羡江西拥斾旌。\n何似府寮京令外，别教三十六峰迎。",
        "dynasty": "唐",
        "collection_info": null
    },
    {
        "title": "读鄂公传",
        "author": "白居易",
        "content": "高卧深居不见人，功名斗薮似灰尘。\n唯留一部清商乐，月下风前伴老身。",
        "dynasty": "唐",
        "collection_info": null
    },
    {
        "title": "乌夜啼",
        "author": "白居易",
        "content": "城上归时晚，庭前宿处危。\n月明无叶树，霜滑有风枝。\n啼涩饥喉咽，飞低冻翅垂。\n画堂鹦鹉鸟，冷暖不相知。",
        "dynasty": "唐",
        "collection_info": null
    },
    {
        "title": "镜换桮",
        "author": "白居易",
        "content": "欲将珠匣青铜镜，换取金尊白玉巵。\n镜裏老来无避处，尊前愁至有消时。\n茶能散闷为功浅，萱纵忘忧得力迟。\n不似杜康神用速，十分一盏便开眉。",
        "dynasty": "唐",
        "collection_info": null
    },
    {
        "title": "冬夜闻虫",
        "author": "白居易",
        "content": "虫声冬思苦于秋，不解愁人闻亦愁。\n我是老翁听不畏，少年莫听白君头。",
        "dynasty": "唐",
        "collection_info": null
    },
    {
        "title": "双鹦鹉",
        "author": "白居易",
        "content": "绿衣整顿双栖起，红觜分明对语时。\n始觉琵琶弦莽卤，方知吉了舌参差。\n郑牛识字吾常嘆，丁鹤能歌尔亦知。\n若称白家鹦鹉鸟，笼中兼合解吟诗。",
        "dynasty": "唐",
        "collection_info": null
    },
    {
        "title": "赠朱道士",
        "author": "白居易",
        "content": "仪容白皙上仙郎，方寸清虚内道场。\n两翼化生因服药，三尸卧死为休粮。\n醮坛北向宵占斗，寝室东开早纳阳。\n尽日窗间更无事，唯烧一炷降真香。",
        "dynasty": "唐",
        "collection_info": null
    },
    {
        "title": "昨以拙诗十首寄西川杜相公相公亦以新作十首惠然报示首数虽等工拙不伦重以一章用伸答谢",
        "author": "白居易",
        "content": "诗家律手在成都，权与寻常将相殊。\n剪截五言兼用钺，陶钧六义别开炉。\n惊人卷轴须知有，随事文章不道无。\n篇数虽同光价异，十鱼目换十骊珠。",
        "dynasty": "唐",
        "collection_info": null
    },
    {
        "title": "和汴州令狐相公新于郡内栽竹百竿拆壁开轩旦夕对翫偶题七言五韵",
        "author": "白居易",
        "content": "梁园修竹旧传名，园废年深竹不生。\n千亩荒凉寻未得，百竿青翠种新成。\n墙开乍见重添兴，窗静时闻别有情。\n烟叶蒙笼侵夜色，风枝萧飒欲秋声。\n更登楼望尤堪重，千万人家无一茎。",
        "dynasty": "唐",
        "collection_info": null
    },
    {
        "title": "重答汝州李六使君见和忆吴中旧游五首",
        "author": "白居易",
        "content": "为忆娃宫与虎丘，翫君新作不能休。\n蜀笺写出篇篇好，吴调吟时句句愁。\n洛下林园终共住，江南风月会重游。\n由来事过多堪惜，何况苏州胜汝州。",
        "dynasty": "唐",
        "collection_info": null
    },
    {
        "title": "见殷尧藩侍御忆江南诗三十首诗中多叙苏杭胜事余尝典二郡因继和之",
        "author": "白居易",
        "content": "江南名郡数苏杭，写在殷家三十章。\n君是旅人犹苦忆，我为刺史更难忘。\n境牵吟咏真诗国，兴入笙歌好醉乡。\n为念旧游终一去，扁舟直拟到沧浪。",
        "dynasty": "唐",
        "collection_info": null
    },
    {
        "title": "闻新蝉赠刘二十八",
        "author": "白居易",
        "content": "蝉发一声时，槐花带两枝。\n只应催我老，兼遣报君知。\n白髮生头速，青云入手迟。\n无过一桮酒，相劝数开眉。",
        "dynasty": "唐",
        "collection_info": null
    },
    {
        "title": "赠王山人",
        "author": "白居易",
        "content": "玉芝观裏王居士，服气餐霞善养身。\n夜后不闻龟喘息，秋来唯长鹤精神。\n容颜尽怪长如故，名姓多疑不是真。\n贵重荣华轻寿命，知君闷见世间人。",
        "dynasty": "唐",
        "collection_info": null
    },
    {
        "title": "和刘郎中学士题集贤阁",
        "author": "白居易",
        "content": "朱阁青山高庳齐，与君才子作诗题。\n傍闻大内笙歌近，下视诸司屋舍低。\n万卷图书天禄上，一条风景月华西。\n欲知丞相优贤意，百步新廊不蹋泥。",
        "dynasty": "唐",
        "collection_info": null
    },
    {
        "title": "观幻",
        "author": "白居易",
        "content": "有起皆因灭，无暌不暂同。\n从欢终作戚，转苦又成空。\n次第花生眼，须臾烛过风。\n更无寻觅处，鸟迹印空中。",
        "dynasty": "唐",
        "collection_info": null
    },
    {
        "title": "病假中庞少尹携鱼酒相过",
        "author": "白居易",
        "content": "宦情牢落年将暮，病假联绵日渐深。\n被老相催虽白首，与春无分未甘心。\n闲停茶椀从容语，醉把花枝取次吟。\n劳动故人庞阁老，提鱼携酒远相寻。",
        "dynasty": "唐",
        "collection_info": null
    },
    {
        "title": "听田顺儿歌",
        "author": "白居易",
        "content": "戛玉敲冰声未停，嫌云不遏入青冥。\n争得黄金满衫袖，一时抛与断年听。",
        "dynasty": "唐",
        "collection_info": null
    },
    {
        "title": "听曹刚琵琶兼示重莲",
        "author": "白居易",
        "content": "拨拨弦弦意不同，胡啼番语两玲珑。\n谁能截得曹刚手，插向重莲衣袖中。",
        "dynasty": "唐",
        "collection_info": null
    },
    {
        "title": "酬令狐相公春日寻花见寄六韵",
        "author": "白居易",
        "content": "病卧帝王州，花时不得游。\n老应随日至，春肯为人留。\n粉坏杏将谢，火繁桃尚稠。\n白飘僧院地，红落酒家楼。\n空裏雪相似，晚来风不休。\n吟君怅望句，如到曲江头。",
        "dynasty": "唐",
        "collection_info": null
    },
    {
        "title": "和刘郎中曲江春望见示",
        "author": "白居易",
        "content": "芳景多游客，衰翁独在家。\n肺伤妨饮酒，眼痛忌看花。\n寺路随江曲，宫墙夹道斜。\n羡君犹壮健，不枉度年华。",
        "dynasty": "唐",
        "collection_info": null
    },
    {
        "title": "送东都留守令狐尚书赴任",
        "author": "白居易",
        "content": "翠华黄屋未东巡，碧洛青嵩付大臣。\n地称高情多水竹，山宜闲望少风尘。\n龙门即拟为游客，金谷先凭作主人。\n歌酒家家花处处，莫空管领上阳春。",
        "dynasty": "唐",
        "collection_info": null
    },
    {
        "title": "自题新昌居止因招杨郎中小饮",
        "author": "白居易",
        "content": "地偏坊远巷仍斜，最近东头是白家。\n宿雨长齐邻舍柳，晴光照出夹城花。\n春风小榼三升酒，寒食深炉一椀茶。\n能到南园同醉否，笙歌随分有些些。",
        "dynasty": "唐",
        "collection_info": null
    },
    {
        "title": "南园试小乐",
        "author": "白居易",
        "content": "小园斑駮花初发，新乐铮摐教欲成。\n红萼紫房皆手植，苍头碧玉尽家生。\n高调管色吹银字，慢拽歌词唱渭城。\n不饮一杯听一曲，将何安慰老心情。",
        "dynasty": "唐",
        "collection_info": null
    },
    {
        "title": "和微之春日投简阳明洞天五十韵",
        "author": "白居易",
        "content": "青阳行已半，白日坐将徂。\n越国强仍大，稽城高且孤。\n利饶盐煮海，名胜水澄湖。\n牛斗天垂象，台明地展图。\n瓌奇填市井，佳丽溢闉阇。\n句践遗风霸，西施旧俗姝。\n船头龙夭矫，桥脚兽睢盱。\n乡味珍蟛蚏，时鲜贵鹧鸪。\n语言诸夏异，衣服一方殊。\n捣练蛾眉婢，鸣榔蛙角奴。\n江清敌伊洛，山翠胜荆巫。\n华表双栖鹤，联樯几点乌。\n烟波分渡口，云树接城隅。\n涧远松如画，洲平水似铺。\n绿科秧早稻，紫笋折新芦。\n暖蹋泥中藕，香寻石上蒲。\n雨来萌尽达，雷后蛰全苏。\n柳眼黄丝颣，花房绛蜡珠。\n林风新竹折，野烧老桑枯。\n带亸长枝蕙，钱穿短贯榆。\n暄和生野菜，卑湿长街芜。\n女浣纱相伴，儿烹鲤一呼。\n山魈啼稚子，林狖挂山都。\n产业论蚕蚁，孳生计鸭雏。\n泉岩雪飘洒，苔壁锦漫糊。\n堰限舟航路，堤通车马途。\n耶溪岸回合，禹庙径盘纡。\n洞穴何因凿，星槎谁与刳。\n石凹仙药臼，峰峭佛香炉。\n去为投金简，来因挈玉壶。\n贵仍招客宿，健未要人扶。\n闻望贤丞相，仪形美丈夫。\n前驱驻旌斾，偏坐列笙竽。\n刺史旟翻隼，尚书履曳凫。\n学禅超后有，观妙造虚无。\n髻裏传僧宝，环中得道枢。\n登楼诗八咏，置砚赋三都。\n捧拥罗将绮，趋跄紫与朱。\n庙谟藏稷卨，兵略贮孙吴。\n令下三军整，风高四海趋。\n千家得慈母，六郡事严姑。\n重士过三哺，轻财抵一铢。\n送觥歌宛转，嘲妓笑卢胡。\n佐饮时炮鼈，蠲酲数鲙鲈。\n醉乡虽咫尺，乐事亦须臾。\n若不中贤圣，何由外智愚。\n伊予一生志，我尔百年躯。\n江上三千里，城中十二衢。\n出多无伴侣，归只对妻孥。\n白首青山约，抽身去得无。",
        "dynasty": "唐",
        "collection_info": null
    },
    {
        "title": "酬郑侍御多雨春空过诗三十韵",
        "author": "白居易",
        "content": "南雨来多滞，东风动即狂。\n月行离毕急，龙走召云忙。\n鬼转雷车响，蛇腾电策光。\n浸淫天似漏，沮洳地成疮。\n惨淡阴烟白，空蒙宿雾黄。\n闇遮千里目，闷结九回肠。\n寂寞羁臣馆，深沈思妇房。\n镜昏鸾灭影，衣润麝消香。\n兰湿难纫佩，花凋易落妆。\n沾黄莺翅重，滋绿草心长。\n紫陌皆泥泞，黄汚共淼茫。\n恐霖成怪沴，望霁剧祯祥。\n楚柳腰肢亸，湘筠涕泪滂。\n昼昏疑是夜，阴盛胜于阳。\n居士巾皆垫，行人盖尽张。\n跳蛙还屡出，移蚁欲深藏。\n端坐交游废，闲行去步妨。\n愁生垂白叟，恼杀蹋青娘。\n变海常须虑，为鱼慎勿忘。\n此时方共惧，何处可相将？\n已望东溟祷，仍封北户禳。\n却思逢旱魃，谁喜见商羊。\n预怕为蚕病，先忧作麦伤。\n惠应施浃洽，政岂假揄扬。\n祀典修咸秩，农书振满床。\n丹诚期恳苦，白日会昭彰。\n赈廪赒饥户，苫城备坏墙。\n且当营岁事，宁暇惜年芳。\n德胜令灾弭，人安在吏良。\n尚书心若此，不枉繫金章。",
        "dynasty": "唐",
        "collection_info": null
    },
    {
        "title": "和春深二十首 一",
        "author": "白居易",
        "content": "何处春深好，春深富贵家。\n马为中路鸟，妓作后庭花。\n罗绮驱论队，金银用断车。\n眼前何所苦，唯苦日西斜。",
        "dynasty": "唐",
        "collection_info": null
    },
    {
        "title": "和春深二十首 二",
        "author": "白居易",
        "content": "何处春深好，春深贫贱家。\n荒凉三径草，冷落四邻花。\n奴困归佣力，妻愁出赁车。\n途穷平路险，举足剧褒斜。",
        "dynasty": "唐",
        "collection_info": null
    },
    {
        "title": "和春深二十首 三",
        "author": "白居易",
        "content": "何处春深好，春深执政家。\n凤池添砚水，鸡树落衣花。\n诏借当衢宅，恩容上殿车。\n延英开对久，门与日西斜。",
        "dynasty": "唐",
        "collection_info": null
    },
    {
        "title": "和春深二十首 四",
        "author": "白居易",
        "content": "何处春深好，春深方镇家。\n通犀排带胯，瑞鹘勘袍花。\n飞絮衝毬马，垂杨拂妓车。\n戎装拜春设，左握宝刀斜。",
        "dynasty": "唐",
        "collection_info": null
    },
    {
        "title": "和春深二十首 五",
        "author": "白居易",
        "content": "何处春深好，春深刺史家。\n阴繁棠布叶，岐秀麦分花。\n五疋鸣珂马，双轮画轼车。\n和风引行乐，叶叶隼旟斜。",
        "dynasty": "唐",
        "collection_info": null
    },
    {
        "title": "和春深二十首 六",
        "author": "白居易",
        "content": "何处春深好，春深学士家。\n凤书裁五色，马鬣剪三花。\n蜡炬开明火，银台赐物车。\n相逢不敢揖，彼此帽低斜。",
        "dynasty": "唐",
        "collection_info": null
    },
    {
        "title": "和春深二十首 七",
        "author": "白居易",
        "content": "何处春深好，春深女学家。\n惯看温室树，饱识浴堂花。\n御印提随仗，香笺把下车。\n宋家宫样髻，一片绿云斜。",
        "dynasty": "唐",
        "collection_info": null
    },
    {
        "title": "和春深二十首 八",
        "author": "白居易",
        "content": "何处春深好，春深御史家。\n絮萦骢马尾，蝶绕绣衣花。\n破柱行持斧，埋轮立驻车。\n入班遥认得，鱼贯一行斜。",
        "dynasty": "唐",
        "collection_info": null
    },
    {
        "title": "和春深二十首 九",
        "author": "白居易",
        "content": "何处春深好，春深迁客家。\n一桮寒食酒，万里故园花。\n炎瘴蒸如火，光阴走似车。\n为忧鵩鸟至，只恐日光斜。",
        "dynasty": "唐",
        "collection_info": null
    },
    {
        "title": "和春深二十首 十",
        "author": "白居易",
        "content": "何处春深好，春深经业家。\n唯求太常第，不管曲江花。\n折桂名惭郄，收萤志慕车。\n官场泥补处，最怕寸阴斜。",
        "dynasty": "唐",
        "collection_info": null
    },
    {
        "title": "和春深二十首 十一",
        "author": "白居易",
        "content": "何处春深好，春深隐士家。\n野衣裁薜叶，山饭晒松花。\n兰索纫幽佩，蒲轮驻软车。\n林间箕踞坐，白眼向人斜。",
        "dynasty": "唐",
        "collection_info": null
    },
    {
        "title": "和春深二十首 十二",
        "author": "白居易",
        "content": "何处春深好，春深渔父家。\n松湾随棹月，桃浦落船花。\n投饵移轻楫，牵轮转小车。\n萧萧芦叶裏，风起钓丝斜。",
        "dynasty": "唐",
        "collection_info": null
    },
    {
        "title": "和春深二十首 十三",
        "author": "白居易",
        "content": "何处春深好，春深潮户家。\n涛翻三月雪，浪喷四时花。\n曳练驰千马，惊雷走万车。\n余波落何处，江转富阳斜。",
        "dynasty": "唐",
        "collection_info": null
    },
    {
        "title": "和春深二十首 十四",
        "author": "白居易",
        "content": "何处春深好，春深痛饮家。\n十分桮裏物，五色眼前花。\n餔歠眠糟瓮，流涎见曲车。\n中山一沈醉，千度日西斜。",
        "dynasty": "唐",
        "collection_info": null
    },
    {
        "title": "和春深二十首 十五",
        "author": "白居易",
        "content": "何处春深好，春深上巳家。\n兰亭席上酒，曲洛岸边花。\n弄水游童棹，湔裾小妇车。\n齐桡争渡处，一匹锦标斜。",
        "dynasty": "唐",
        "collection_info": null
    },
    {
        "title": "和春深二十首 十六",
        "author": "白居易",
        "content": "何处春深好，春深寒食家。\n玲珑镂鸡子，宛转綵毬花。\n碧草追游骑，红尘拜扫车。\n秋韆细腰女，摇曳逐风斜。",
        "dynasty": "唐",
        "collection_info": null
    },
    {
        "title": "和春深二十首 十七",
        "author": "白居易",
        "content": "何处春深好，春深博弈家。\n一先争破眼，六聚鬬成花。\n鼓应投壶马，兵衝象戏车。\n弹碁局上事，最妙是长斜。",
        "dynasty": "唐",
        "collection_info": null
    },
    {
        "title": "和春深二十首 十八",
        "author": "白居易",
        "content": "何处春深好，春深嫁女家。\n紫排襦上雉，黄帖鬓边花。\n转烛初移障，鸣环欲上车。\n青衣传毡褥，锦绣一条斜。",
        "dynasty": "唐",
        "collection_info": null
    },
    {
        "title": "和春深二十首 十九",
        "author": "白居易",
        "content": "何处春深好，春深娶妇家。\n两行笼裏烛，一树扇间花。\n宾拜登华席，亲迎障幰车。\n催妆诗未了，星斗渐倾斜。",
        "dynasty": "唐",
        "collection_info": null
    },
    {
        "title": "和春深二十首 二十",
        "author": "白居易",
        "content": "何处春深好，春深妓女家。\n眉欺杨柳叶，裙妬石榴花。\n兰麝熏行被，金铜钉坐车。\n杭州苏小小，人道最夭斜。",
        "dynasty": "唐",
        "collection_info": null
    },
    {
        "title": "咏家醖十韵",
        "author": "白居易",
        "content": "独醒从古笑灵均，长醉如今斅伯伦。\n旧法依稀传自杜，新方要妙得于陈。\n井泉王相资重九，曲糵精灵用上寅。\n酿糯岂劳炊范黍，撇篘何假漉陶巾。\n常嫌竹叶犹凡浊，始觉榴花不正真。\n瓮揭开时香酷烈，缾封贮后味甘辛。\n捧疑明水从空化，饮似阳和满腹春。\n色洞玉壶无表裏，光摇金醆有精神。\n能销忙事成闲事，转得忧人作乐人。\n应是世间贤圣物，与君还往拟终身。",
        "dynasty": "唐",
        "collection_info": null
    },
    {
        "title": "池鹤二首 一",
        "author": "白居易",
        "content": "高竹笼前无伴侣，乱鸡羣裏有风标。\n低头乍恐丹砂落，晒翅常疑白雪消。\n转觉鸬鷀毛色下，苦嫌鹦鹉语声娇。\n临风一唳思何事，怅望青田云水遥。",
        "dynasty": "唐",
        "collection_info": null
    },
    {
        "title": "池鹤二首 二",
        "author": "白居易",
        "content": "池中此鹤鹤中稀，恐是辽东老令威。\n带雪松枝翘膝胫，放花菱片缀毛衣。\n低迴且向林间宿，奋迅终须天外飞。\n若问故巢知处在，主人相恋未能归。",
        "dynasty": "唐",
        "collection_info": null
    },
    {
        "title": "对酒五首 一",
        "author": "白居易",
        "content": "巧拙贤愚相是非，何如一醉尽忘机。\n君知天地中宽窄，鵰鹗鸾皇各自飞。",
        "dynasty": "唐",
        "collection_info": null
    },
    {
        "title": "对酒五首 二",
        "author": "白居易",
        "content": "蜗牛角上争何事，石火光中寄此身。\n随富随贫且欢乐，不开口笑是痴人。",
        "dynasty": "唐",
        "collection_info": null
    },
    {
        "title": "对酒五首 三",
        "author": "白居易",
        "content": "丹砂见火去无迹，白髮泥人来不休。\n赖有酒仙相暖热，松乔醉即到前头。",
        "dynasty": "唐",
        "collection_info": null
    },
    {
        "title": "对酒五首 四",
        "author": "白居易",
        "content": "百岁无多时壮健，一春能几日晴明。\n相逢且莫推辞醉，听唱阳关第四声。",
        "dynasty": "唐",
        "collection_info": null
    },
    {
        "title": "对酒五首 五",
        "author": "白居易",
        "content": "昨日低眉问疾来，今朝收泪弔人回。\n眼前流例君看取，且遣琵琶送一桮。",
        "dynasty": "唐",
        "collection_info": null
    },
    {
        "title": "僧院花",
        "author": "白居易",
        "content": "欲悟色空为佛事，故栽芳树在僧家。\n细看便是华严偈，方便风开智慧花。",
        "dynasty": "唐",
        "collection_info": null
    },
    {
        "title": "老戒",
        "author": "白居易",
        "content": "我有白头戒，闻于韩侍郎。\n老多忧活计，病更恋班行。\n矍铄夸身健，周遮说话长。\n不知吾免否，两鬓已成霜。",
        "dynasty": "唐",
        "collection_info": null
    },
    {
        "title": "洛桥寒食日作十韵",
        "author": "白居易",
        "content": "上苑风烟好，中桥道路平。\n蹴毬尘不起，泼火雨新晴。\n宿醉头仍重，晨游眼乍明。\n老慵虽省事，春诱尚多情。\n遇客踟蹰立，寻花取次行。\n连钱嚼金勒，凿落写银罂。\n府酝伤教送，官娃岂要迎。\n舞腰那及柳，歌舌不如莺。\n乡国真堪恋，光阴可合轻。\n三年遇寒食，尽在洛阳城。",
        "dynasty": "唐",
        "collection_info": null
    },
    {
        "title": "快活",
        "author": "白居易",
        "content": "可惜莺啼花落处，一壶浊酒送残春。\n可怜月好风凉夜，一部清商伴老身。\n饱食安眠消日月，闲谈冷笑接交亲。\n谁知将相王侯外，别有优游快活人。",
        "dynasty": "唐",
        "collection_info": null
    },
    {
        "title": "送令狐相公赴太原",
        "author": "白居易",
        "content": "六纛双旌万铁衣，幷汾旧路满光辉。\n青衫书记何年去，红斾将军昨日归。\n诗作马蹄随笔走，猎酣鹰翅伴觥飞。\n此都莫作多时计，再为苍生入紫微。",
        "dynasty": "唐",
        "collection_info": null
    },
    {
        "title": "不出",
        "author": "白居易",
        "content": "檐前新叶覆残花，席上余桮对早茶。\n好是老身销日处，谁能骑马傍人家。",
        "dynasty": "唐",
        "collection_info": null
    },
    {
        "title": "惜落花",
        "author": "白居易",
        "content": "夜来风雨急，无復旧花林。\n枝上三分落，园中二寸深。\n日斜啼鸟思，春尽老人心。\n莫怪添桮饮，情多酒不禁。",
        "dynasty": "唐",
        "collection_info": null
    },
    {
        "title": "老病",
        "author": "白居易",
        "content": "昼听笙歌夜醉眠，若非月下即花前。\n如今老病须知分，不负春来二十年。",
        "dynasty": "唐",
        "collection_info": null
    },
    {
        "title": "忆晦叔",
        "author": "白居易",
        "content": "游山弄水携诗卷，看月寻花把酒桮。\n六事尽思君作伴，几时归到洛阳来。",
        "dynasty": "唐",
        "collection_info": null
    },
    {
        "title": "送徐州高仆射赴镇",
        "author": "白居易",
        "content": "大红斾引碧幢旌，新拜将军指点行。\n战将易求何足贵，书生难得始堪荣。\n离筵歌舞花丛散，候骑刀枪雪队迎。\n应笑蹉跎白头尹，风尘唯管洛阳城。",
        "dynasty": "唐",
        "collection_info": null
    },
    {
        "title": "琴酒",
        "author": "白居易",
        "content": "耳根得听琴初畅，心地忘机酒半酣。\n若使启期兼解醉，应言四乐不言三。",
        "dynasty": "唐",
        "collection_info": null
    },
    {
        "title": "听幽兰",
        "author": "白居易",
        "content": "琴中古曲是幽兰，为我慇懃更弄看。\n欲得身心俱静好，自弹不及听人弹。",
        "dynasty": "唐",
        "collection_info": null
    },
    {
        "title": "六年秋重题白莲",
        "author": "白居易",
        "content": "素房含露玉冠鲜，绀叶摇风钿扇圆。\n本是吴州供进藕，今为伊水寄生莲。\n移根到此三千里，结子经今六七年。\n不独池中花故旧，兼乘旧日采花船。",
        "dynasty": "唐",
        "collection_info": null
    },
    {
        "title": "元相公挽歌词三首 一",
        "author": "白居易",
        "content": "铭旌官重威仪盛，骑吹声繁卤簿长。\n后魏帝孙唐宰相，六年七月葬咸阳。",
        "dynasty": "唐",
        "collection_info": null
    },
    {
        "title": "元相公挽歌词三首 二",
        "author": "白居易",
        "content": "墓门已闭笳箫去，唯有夫人哭不休。\n苍苍露草咸阳壠，此是千秋第一秋。",
        "dynasty": "唐",
        "collection_info": null
    },
    {
        "title": "元相公挽歌词三首 三",
        "author": "白居易",
        "content": "送葬万人皆惨澹，反虞驷马亦悲鸣。\n琴书劒佩谁收拾，三岁遗孤新学行。",
        "dynasty": "唐",
        "collection_info": null
    },
    {
        "title": "卧听法曲霓裳",
        "author": "白居易",
        "content": "金磬玉笙调已久，牙床角枕睡常迟。\n朦胧闲梦初成后，宛转柔声入破时。\n乐可理心应不谬，酒能陶性信无疑。\n起尝残酌听余曲，斜背银缸半下帷。",
        "dynasty": "唐",
        "collection_info": null
    },
    {
        "title": "结之",
        "author": "白居易",
        "content": "欢爱今何在，悲啼亦是空。\n同为一夜梦，共过十年中。",
        "dynasty": "唐",
        "collection_info": null
    },
    {
        "title": "五凤楼晚望",
        "author": "白居易",
        "content": "晴阳晚照湿烟销，五凤楼高天泬寥。\n野绿全经朝雨洗，林红半被暮云烧。\n龙门翠黛眉相对，伊水黄金线一条。\n自入秋来风景好，就中最好是今朝。",
        "dynasty": "唐",
        "collection_info": null
    },
    {
        "title": "寄刘苏州",
        "author": "白居易",
        "content": "去年八月哭微之，今年八月哭敦诗。\n何堪老泪交流日，多是秋风摇落时。\n泣罢几迴深自念，情来一倍苦相思。\n同年同病同心事，除却苏州更是谁。",
        "dynasty": "唐",
        "collection_info": null
    },
    {
        "title": "送客",
        "author": "白居易",
        "content": "病上篮舆相送来，衰容秋思两悠哉。\n凉风褭褭吹槐子，却请行人劝一桮。",
        "dynasty": "唐",
        "collection_info": null
    },
    {
        "title": "秋思",
        "author": "白居易",
        "content": "夕照红于烧，晴空碧胜蓝。\n兽形云不一，弓势月初三。\n雁思来天北，砧愁满水南。\n萧条秋气味，未老已深谙。",
        "dynasty": "唐",
        "collection_info": null
    },
    {
        "title": "酬梦得秋夕不寐见寄",
        "author": "白居易",
        "content": "碧簟绛纱帐，夜凉风景清。\n病闻和药气，渴听碾茶声。\n露竹偷灯影，烟松护月明。\n何言千里隔，秋思一时生。",
        "dynasty": "唐",
        "collection_info": null
    },
    {
        "title": "题周家歌者",
        "author": "白居易",
        "content": "清紧如敲玉，深圆似转簧。\n一声肠一断，能有几多肠。",
        "dynasty": "唐",
        "collection_info": null
    },
    {
        "title": "忆梦得",
        "author": "白居易",
        "content": "齿髮各蹉跎，疎慵与病和。\n爱花心在否，见酒兴如何。\n年长风情少，官高俗虑多。\n几时红烛下，闻唱竹枝歌。",
        "dynasty": "唐",
        "collection_info": null
    },
    {
        "title": "赠同座",
        "author": "白居易",
        "content": "春黛双蛾嫩，秋蓬两鬓侵。\n谋欢身太晚，恨老意弥深。\n薄解灯前舞，尤能酒后吟。\n花丛便不入，犹自未甘心。",
        "dynasty": "唐",
        "collection_info": null
    },
    {
        "title": "失婢",
        "author": "白居易",
        "content": "宅院小墙庳，坊门帖牓迟。\n旧恩惭自薄，前事悔难追。\n笼鸟无常主，风花不恋枝。\n今宵在何处，唯有月明知。",
        "dynasty": "唐",
        "collection_info": null
    },
    {
        "title": "夜招晦叔",
        "author": "白居易",
        "content": "庭草留霜池结冰，黄昏钟绝冻云凝。\n碧毡帐上正飘雪，红火炉前初炷灯。\n高调秦筝一两弄，小花蛮榼二三升。\n为君更奏湘神曲，夜就侬来能不能。",
        "dynasty": "唐",
        "collection_info": null
    },
    {
        "title": "戏答皇甫监",
        "author": "白居易",
        "content": "寒宵劝酒君须饮，君是孤眠七十身。\n莫道非人身不暖，十分一醆暖于人。",
        "dynasty": "唐",
        "collection_info": null
    },
    {
        "title": "和杨师皋伤小姬英英",
        "author": "白居易",
        "content": "自从娇騃一相依，共见杨花七度飞。\n玳瑁床空收枕席，琵琶弦断倚屏帏。\n人间有梦何曾入，泉下无家岂是归。\n坟上少啼留取泪，明年寒食更沾衣。",
        "dynasty": "唐",
        "collection_info": null
    },
    {
        "title": "池边即事",
        "author": "白居易",
        "content": "毡帐胡琴出塞曲，兰塘越棹弄潮声。\n何言此处同风月，蓟北江南万里情。",
        "dynasty": "唐",
        "collection_info": null
    },
    {
        "title": "闻乐感邻",
        "author": "白居易",
        "content": "老去亲朋零落尽，秋来弦管感伤多。\n尚书宅畔悲邻笛，廷尉门前叹雀罗。\n绿绮窗空分妓女，绛纱帐掩罢笙歌。\n欢娱未足身先去，争奈书生薄命何。",
        "dynasty": "唐",
        "collection_info": null
    },
    {
        "title": "戊申岁暮咏怀三首 一",
        "author": "白居易",
        "content": "穷冬月末两三日，半百年过六七时。\n龙尾趂朝无气力，牛头参道有心期。\n荣华外物终须悟，老病傍人岂得知。\n犹被妻儿教渐退，莫求致仕且分司。",
        "dynasty": "唐",
        "collection_info": null
    },
    {
        "title": "戊申岁暮咏怀三首 二",
        "author": "白居易",
        "content": "唯生一女才十二，秪欠三年未六旬。\n婚嫁累轻何怕老，饥寒心惯不忧贫。\n紫泥丹笔皆经手，赤绂金章尽到身。\n更拟踟蹰觅何事，不归嵩洛作闲人。",
        "dynasty": "唐",
        "collection_info": null
    },
    {
        "title": "戊申岁暮咏怀三首 三",
        "author": "白居易",
        "content": "七年囚闭作笼禽，但愿开笼便入林。\n幸得展张今日翅，不能辜负昔时心。\n人间祸福愚难料，世上风波老不禁。\n万一差池似前事，又应追悔不抽簪。",
        "dynasty": "唐",
        "collection_info": null
    },
    {
        "title": "赠梦得",
        "author": "白居易",
        "content": "心中万事不思量，坐倚屏风卧向阳。\n渐觉咏诗犹老丑，岂宜凭酒更麄狂。\n头垂白髮我思退，脚蹋青云君欲忙。\n只有今春相伴在，花前剩醉两三场。",
        "dynasty": "唐",
        "collection_info": null
    },
    {
        "title": "想东游五十韵",
        "author": "白居易",
        "content": "海内时无事，江南岁有秋。\n生民皆乐业，地主尽贤侯。\n郊静销戎马，城高逼斗牛。\n平河七百里，沃壤二三州。\n坐有湖山趣，行无风浪忧。\n食宁妨解缆，寝不废乘流。\n泉石谙天竺，烟霞识虎丘。\n余芳认兰泽，遗咏思苹洲。\n菡萏红涂粉，菰蒲绿泼油。\n鳞差渔户舍，绮错稻田沟。\n紫洞藏仙窟，玄泉贮怪湫。\n精神昂老鹤，姿彩媚潜蚪。\n静阅天工妙，闲窥物状幽。\n投竿出比目，掷果下猕猴。\n味苦莲心小，浆甜蔗节稠。\n橘苞从自结，藕孔是谁锼。\n逐日移潮信，随风变棹讴。\n递夫交烈火，候吏次鸣驺。\n梵塔形疑踊，阊门势欲浮。\n客迎携酒榼，僧待置茶瓯。\n小宴闲谈笑，初筵雅献酬。\n稍催朱蜡炬，徐动碧牙筹。\n圆醆飞莲子，长裾曳石榴。\n柘枝随画鼓，调笑从香毬。\n幕扬云飘槛，帘褰月露钩。\n舞繁红袖凝，歌切翠眉愁。\n弦管宁容歇，桮盘未许收。\n良辰宜酩酊，卒岁好优游。\n鲙缕鲜仍细，莼丝滑且柔。\n饱餐为日计，稳睡是身谋。\n名媿空虚得，官知止足休。\n自嫌犹屑屑，众笑大悠悠。\n物表疎形役，人寰足悔尤。\n蛾须远灯烛，兔勿近罝罘。\n幻世春来梦，浮生水上沤。\n百忧中莫入，一醉外何求。\n未死痴王湛，无儿老邓攸。\n蜀琴安膝上，周易在床头。\n去去无程客，行行不繫舟。\n劳君频问讯，劝我少淹留。\n云雨多分散，关山苦阻修。\n一吟江月别，七见日星周。\n珠玉传新什，鹓鸾念故俦。\n悬旌心宛转，束楚意绸缪。\n驿舫妆青雀，官槽䬴紫骝。\n镜湖期远泛，禹穴约冥搜。\n预扫题诗壁，先开望海楼。\n饮思亲履舄，宿忆并衾裯。\n志气吾衰也，风情子在不。\n应须相见后，别作一家游。",
        "dynasty": "唐",
        "collection_info": null
    },
    {
        "title": "病免后喜除宾客",
        "author": "白居易",
        "content": "卧在漳滨满十旬，起为商皓伴三人。\n从今且莫嫌身病，不病何由索得身。",
        "dynasty": "唐",
        "collection_info": null
    },
    {
        "title": "长乐亭留别",
        "author": "白居易",
        "content": "灞浐风烟函谷路，曾经几度别长安。\n昔时蹙促为迁客，今日从容自去官。\n优诏幸分四皓秩，祖筵惭继二疎欢。\n尘缨世网重重缚，迴顾方知出得难。",
        "dynasty": "唐",
        "collection_info": null
    },
    {
        "title": "陕府王大夫相迎偶赠",
        "author": "白居易",
        "content": "紫微阁老自多情，白首园公岂要迎。\n伴我绿槐阴下歇，向君红斾影前行。\n纶巾髮少浑欹仄，篮轝肩齐甚稳平。\n但问主人留几日，分司宾客去无程。",
        "dynasty": "唐",
        "collection_info": null
    },
    {
        "title": "别陕州王司马",
        "author": "白居易",
        "content": "笙歌惆怅欲为别，风景阑珊初过春。\n争得遣君诗不苦，黄河岸上白头人。",
        "dynasty": "唐",
        "collection_info": null
    },
    {
        "title": "将至东都先寄令狐留守",
        "author": "白居易",
        "content": "黄鸟无声叶满枝，闲吟想到洛城时。\n惜逢金谷三春尽，恨拜铜楼一月迟。\n诗境忽来还自得，醉乡潜去与谁期。\n东都添箇狂宾客，先报壶觞风月知。",
        "dynasty": "唐",
        "collection_info": null
    },
    {
        "title": "荅崔十八见寄",
        "author": "白居易",
        "content": "明朝欲见琴尊伴，洗拭金桮拂玉徽。\n君乞曹州刺史替，我抛刑部侍郎归。\n倚疮老马收蹄立，避箭高鸿尽翅飞。\n岂料洛阳风月夜，故人垂老得相依。",
        "dynasty": "唐",
        "collection_info": null
    },
    {
        "title": "赠皇甫宾客",
        "author": "白居易",
        "content": "轻衣稳马槐阴路，渐近东来渐少尘。\n耳闹久憎闻俗事，眼明初喜见闲人。\n昔曾对作承华相，今復连为博望宾。\n始信淡交宜久远，与君转老转相亲。",
        "dynasty": "唐",
        "collection_info": null
    },
    {
        "title": "归履道宅",
        "author": "白居易",
        "content": "驿吏引藤轝，家童开竹扉。\n往时多暂住，今日是长归。\n眼下有衣食，耳边无是非。\n不论贫与富，饮水亦应肥。",
        "dynasty": "唐",
        "collection_info": null
    },
    {
        "title": "问江南物",
        "author": "白居易",
        "content": "归来未及问生涯，先问江南物在耶。\n引手摩挲青石笋，迴头点检白莲花。\n苏州舫故龙头闇，王尹桥倾雁齿斜。\n别有夜深惆怅事，月明双鹤在裴家。",
        "dynasty": "唐",
        "collection_info": null
    },
    {
        "title": "萧庶子相过",
        "author": "白居易",
        "content": "半日停车马，何人在白家。\n慇懃萧庶子，爱酒不嫌茶。",
        "dynasty": "唐",
        "collection_info": null
    },
    {
        "title": "荅尉迟少尹问所须",
        "author": "白居易",
        "content": "乍到频劳问所须，所须非玉亦非珠。\n爱君水阁宜闲咏，每有诗成许去无。",
        "dynasty": "唐",
        "collection_info": null
    },
    {
        "title": "咏闲",
        "author": "白居易",
        "content": "但有闲销日，都无事繫怀。\n朝眠因客起，午饭伴僧斋。\n树合阴交户，池分水夹阶。\n就中今夜好，风月似江淮。",
        "dynasty": "唐",
        "collection_info": null
    },
    {
        "title": "同崔十八寄元浙东王陕州",
        "author": "白居易",
        "content": "未能同隐云林下，且復相招禄仕间。\n随月有钱胜卖药，终年无事抵归山。\n镜湖水远何由泛，棠树枝高不易攀。\n惆怅八科残四在，两人荣闹两人闲。",
        "dynasty": "唐",
        "collection_info": null
    },
    {
        "title": "荅苏庶子月夜闻家僮奏乐见赠",
        "author": "白居易",
        "content": "墙西明月水东亭，一曲霓裳按小伶。\n不敢邀君无别意，弦生管涩未堪听。",
        "dynasty": "唐",
        "collection_info": null
    },
    {
        "title": "偶吟",
        "author": "白居易",
        "content": "里巷多通水，林园尽不扃。\n松身为外户，池面是中庭。\n元氏诗三帙，陈家酒一瓶。\n醉来狂发咏，邻女暎篱听。",
        "dynasty": "唐",
        "collection_info": null
    },
    {
        "title": "白莲池泛舟",
        "author": "白居易",
        "content": "白藕新花照水开，红窗小舫信风迴。\n谁教一片江南兴，逐我慇懃万里来。",
        "dynasty": "唐",
        "collection_info": null
    },
    {
        "title": "池上即事",
        "author": "白居易",
        "content": "行寻甃石引新泉，坐看修桥补钓船。\n绿竹挂衣凉处歇，清风展簟困时眠。\n身闲当贵真天爵，官散无忧即地仙。\n林下水边无厌日，便堪终老岂论年。",
        "dynasty": "唐",
        "collection_info": null
    },
    {
        "title": "酬裴相公见寄二绝 一",
        "author": "白居易",
        "content": "习静心方泰，劳生事渐稀。\n可怜安稳地，舍此欲何归。",
        "dynasty": "唐",
        "collection_info": null
    },
    {
        "title": "酬裴相公见寄二绝 二",
        "author": "白居易",
        "content": "一双垂翅鹤，数首解嘲文。\n总是迂闲物，争堪伴相君。",
        "dynasty": "唐",
        "collection_info": null
    },
    {
        "title": "荅梦得闻蝉见寄",
        "author": "白居易",
        "content": "开缄思浩然，独咏晚风前。\n人貌非前日，蝉声似去年。\n槐花新雨后，柳影欲秋天。\n听罢无他计，相思又一篇。",
        "dynasty": "唐",
        "collection_info": null
    },
    {
        "title": "令狐尚书许过弊居先赠长句",
        "author": "白居易",
        "content": "不矜轩冕爱林泉，许到池头一醉眠。\n已遣平治行药径，兼教扫拂钓鱼船。\n应将笔砚随诗主，定有笙歌伴酒仙。\n祗候高情无别物，苍苔石笋白花莲。",
        "dynasty": "唐",
        "collection_info": null
    },
    {
        "title": "自题",
        "author": "白居易",
        "content": "老宜官冷静，贫赖俸优饶。\n热月无堆案，寒天不趂朝。\n傍看应寂寞，自觉甚逍遥。\n徒对盈尊酒，兼无愁可销。",
        "dynasty": "唐",
        "collection_info": null
    },
    {
        "title": "荅崔十八",
        "author": "白居易",
        "content": "劳将白叟比黄公，今古由来事不同。\n我有商山君未见，清泉白石在胸中。",
        "dynasty": "唐",
        "collection_info": null
    },
    {
        "title": "偶咏",
        "author": "白居易",
        "content": "御热蕉衣健，扶羸竹杖轻。\n诵经凭槛立，散药绕廊行。\n暝槿无风落，秋虫欲雨鸣。\n身闲当将息，病亦有心情。",
        "dynasty": "唐",
        "collection_info": null
    },
    {
        "title": "荅苏六",
        "author": "白居易",
        "content": "但喜暑随三伏去，不知秋送二毛来。\n更无别计相宽慰，故遣阳关劝一桮。",
        "dynasty": "唐",
        "collection_info": null
    },
    {
        "title": "秋游",
        "author": "白居易",
        "content": "下马闲行伊水头，凉风清景胜春游。\n何事古今诗句裏，不多说着洛阳秋。",
        "dynasty": "唐",
        "collection_info": null
    },
    {
        "title": "偶作",
        "author": "白居易",
        "content": "张翰一桮酒，荣期三乐歌。\n聪明伤混沌，烦恼汚头陁。\n簟冷秋生早，阶闲日上多。\n近来门更静，无雀可张罗。",
        "dynasty": "唐",
        "collection_info": null
    },
    {
        "title": "游平原赠晦叔",
        "author": "白居易",
        "content": "照水容虽老，登山力未衰。\n欲眠先命酒，暂歇亦吟诗。\n且喜身无缚，终惭鬓有丝。\n迴头语闲伴，闲校十年迟。",
        "dynasty": "唐",
        "collection_info": null
    },
    {
        "title": "不出门",
        "author": "白居易",
        "content": "不出门来又数旬，将何销日与谁亲。\n鹤笼开处见君子，书卷展时逢古人。\n自静其心延寿命，无求于物长精神。\n能行便是真修道，何必降魔调伏身。",
        "dynasty": "唐",
        "collection_info": null
    },
    {
        "title": "叹鹤病",
        "author": "白居易",
        "content": "右翅低垂左胫伤，可怜风貌甚昂藏。\n亦知白日青天好，未要高飞且养疮。",
        "dynasty": "唐",
        "collection_info": null
    },
    {
        "title": "临都驿送崔十八",
        "author": "白居易",
        "content": "勿言临都五六里，扶病出城相送来。\n莫道长安一步地，马头西去几时迴。\n与君后会知何处，为我今朝尽一桮。",
        "dynasty": "唐",
        "collection_info": null
    },
    {
        "title": "对镜",
        "author": "白居易",
        "content": "三分鬓髮二分丝，晓镜秋容相对时。\n去作忙官应太老，退为闲叟未全迟。\n静中得味何须道，稳处安身更莫疑。\n若使至今黄绮在，闻吾此语亦分司。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 一",
        "author": "白居易",
        "content": "何处难忘酒，长安喜气新。\n初登高第后，乍作好官人。\n省壁明张牓，朝衣稳称身。\n此时无一醆，争奈帝城春。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 二",
        "author": "白居易",
        "content": "何处难忘酒，天涯话旧情。\n青云俱不达，白髮递相惊。\n二十年前别，三千里外行。\n此时无一醆，何以叙平生。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 三",
        "author": "白居易",
        "content": "何处难忘酒，朱门羡少年。\n春分花发后，寒食月明前。\n小院迴罗绮，深房理管弦。\n此时无一醆，争过艳阳天。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 四",
        "author": "白居易",
        "content": "何处难忘酒，霜庭老病翁。\n闇声啼蟋蟀，干叶落梧桐。\n鬓为愁先白，颜因醉暂红。\n此时无一醆，何计奈秋风。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 五",
        "author": "白居易",
        "content": "何处难忘酒，军功第一高。\n还乡随露布，半路授旌旄。\n玉柱剥葱手，金章烂椹袍。\n此时无一醆，何以骋雄豪。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 六",
        "author": "白居易",
        "content": "何处难忘酒，青门送别多。\n敛襟收涕泪，簇马听笙歌。\n烟树灞陵岸，风尘长乐坡。\n此时无一醆，争奈去留何。",
        "dynasty": "唐",
        "collection_info": null
    },
    {
        "title": "劝酒十四首 何处难忘酒七首 七",
        "author": "白居易",
        "content": "何处难忘酒，逐臣归故园。\n赦书逢驿骑，贺客出都门。\n半面瘴烟色，满衫乡泪痕。\n此时无一醆，何物可招魂。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 一",
        "author": "白居易",
        "content": "莫隐深山去，君应到自嫌。\n齿伤朝水冷，貌苦夜霜严。\n渔去风生浦，樵归雪满岩。\n不如来饮酒，相对醉厌厌。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 二",
        "author": "白居易",
        "content": "莫作农夫去，君应见自愁。\n迎春犂瘦地，趂晚餧羸牛。\n数被官加税，稀逢岁有秋。\n不如来饮酒，相伴醉悠悠。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 三",
        "author": "白居易",
        "content": "莫作商人去，恓惶君未谙。\n雪霜行塞北，风水宿江南。\n藏镪百千万，沈舟十二三。\n不如来饮酒，仰面醉酣酣。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 四",
        "author": "白居易",
        "content": "莫事长征去，辛勤难具论。\n何曾画麟阁，祗是老辕门。\n虮蝨衣中物，刀枪面上痕。\n不如来饮酒，合眼醉昏昏。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 五",
        "author": "白居易",
        "content": "莫学长生去，仙方悞杀君。\n那将薤上露，拟待鹤边云。\n矻矻皆烧药，纍纍尽作坟。\n不如来饮酒，闲坐醉醺醺。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 六",
        "author": "白居易",
        "content": "莫上青云去，青云足爱憎。\n自贤夸智慧，相糺鬬功能。\n鱼烂缘吞饵，蛾燋为扑灯。\n不如来饮酒，任性醉腾腾。",
        "dynasty": "唐",
        "collection_info": null
    },
    {
        "title": "劝酒十四首 不如来饮酒七首 七",
        "author": "白居易",
        "content": "莫入红尘去，令人心力劳。\n相争两蜗角，所得一牛毛。\n且灭嗔中火，休磨笑裏刀。\n不如来饮酒，稳卧醉陶陶。",
        "dynasty": "唐",
        "collection_info": null
    },
    {
        "title": "和令狐相公寄刘郎中兼见示长句",
        "author": "白居易",
        "content": "日月天衢仰面看，尚淹池凤滞台鸾。\n碧幢千里空移镇，赤笔三年未转官。\n别后纵吟终少兴，病来虽饮不多欢。\n酒军诗敌如相遇，临老犹能一据鞍。",
        "dynasty": "唐",
        "collection_info": null
    },
    {
        "title": "即事",
        "author": "白居易",
        "content": "见月连宵坐，闻风尽日眠。\n室香罗药气，笼暖焙茶烟。\n鹤啄新晴地，鸡栖薄暮天。\n自看淘酒米，倚杖小池前。",
        "dynasty": "唐",
        "collection_info": null
    },
    {
        "title": "期宿客不至",
        "author": "白居易",
        "content": "风飘雨洒帘帷故，竹暎松遮灯火深。\n宿客不来嫌冷落，一尊酒对一张琴。",
        "dynasty": "唐",
        "collection_info": null
    },
    {
        "title": "问移竹",
        "author": "白居易",
        "content": "问君移竹意如何，慎勿排行但间窠。\n多种少栽皆有意，大都少校不如多。",
        "dynasty": "唐",
        "collection_info": null
    },
    {
        "title": "重阳席上赋白菊",
        "author": "白居易",
        "content": "满园花菊郁金黄，中有孤丛色似霜。\n还似今朝歌酒席，白头翁入少年场。",
        "dynasty": "唐",
        "collection_info": null
    },
    {
        "title": "偶吟二首 一",
        "author": "白居易",
        "content": "眼下有衣兼有食，心中无喜亦无忧。\n正如身后有何事，应向人间无所求。\n静念道经深闭目，闲迎禅客小低头。\n犹残少许云泉兴，一岁龙门数度游。",
        "dynasty": "唐",
        "collection_info": null
    },
    {
        "title": "偶吟二首 二",
        "author": "白居易",
        "content": "晴教晒药泥茶竈，闲看科松洗竹林。\n活计纵贫长净洁，池亭虽小颇幽深。\n厨香炊黍调和酒，窗暖安弦拂拭琴。\n老去生涯祗如此，更无余事可劳心。",
        "dynasty": "唐",
        "collection_info": null
    },
    {
        "title": "何处春先到",
        "author": "白居易",
        "content": "何处春先到，桥东水北亭。\n冻花开未得，冷酒酌难醒。\n就日移轻榻，遮风展小屏。\n不劳人劝醉，莺语渐丁宁。",
        "dynasty": "唐",
        "collection_info": null
    },
    {
        "title": "勉闲游",
        "author": "白居易",
        "content": "天时人事常多故，一岁春能几处游。\n不是尘埃便风雨，若非疾病即悲忧。\n贫穷心苦多无兴，富贵身忙不自由。\n唯有分司官恰好，闲游虽老未能休。",
        "dynasty": "唐",
        "collection_info": null
    },
    {
        "title": "寄两银榼与裴侍郎因题两绝句 一",
        "author": "白居易",
        "content": "贫无好物堪为信，双榼虽轻意不轻。\n愿奉谢公池上酌，丹心绿酒一时倾。",
        "dynasty": "唐",
        "collection_info": null
    },
    {
        "title": "寄两银榼与裴侍郎因题两绝句 二",
        "author": "白居易",
        "content": "惯和曲糵堪盛否，重用盐梅试洗看。\n小器不知容几许，襄阳米贱酒升宽。",
        "dynasty": "唐",
        "collection_info": null
    },
    {
        "title": "小桥柳",
        "author": "白居易",
        "content": "细水涓涓似泪流，日西惆怅小桥头。\n衰杨叶尽空枝在，犹被霜风吹不休。",
        "dynasty": "唐",
        "collection_info": null
    },
    {
        "title": "哭微之二首 一",
        "author": "白居易",
        "content": "八月凉风吹白幕，寝门廊下哭微之。\n妻孥朋友来相弔，唯道皇天无所知。",
        "dynasty": "唐",
        "collection_info": null
    },
    {
        "title": "哭微之二首 二",
        "author": "白居易",
        "content": "文章卓荦生无敌，风骨英灵殁有神。\n哭送咸阳北原上，可能随例作灰尘。",
        "dynasty": "唐",
        "collection_info": null
    },
    {
        "title": "马上晚吟",
        "author": "白居易",
        "content": "人少街荒已寂寥，风多尘起重萧条。\n上阳落叶飘宫树，中渡流澌拥渭桥。\n出早冒寒衣挍薄，归迟侵黑酒全消。\n如今不是闲行日，日短天阴坊曲遥。",
        "dynasty": "唐",
        "collection_info": null
    },
    {
        "title": "醉中重留梦得",
        "author": "白居易",
        "content": "刘郎刘郎莫先起，苏台苏台隔云水。\n酒醆来从一百分，马头去便三千里。",
        "dynasty": "唐",
        "collection_info": null
    },
    {
        "title": "雪夜喜李郎中见访兼酬所赠",
        "author": "白居易",
        "content": "可怜今夜鹅毛雪，引得高情鹤氅人。\n红蜡烛前明似昼，青毡帐裏暖如春。\n十分满醆黄金液，一尺中庭白玉尘。\n对此欲留君便宿，诗情酒分合相亲。",
        "dynasty": "唐",
        "collection_info": null
    },
    {
        "title": "任老",
        "author": "白居易",
        "content": "不愁陌上春光尽，亦任庭前日影斜。\n面黑眼昏头雪白，老应无可更增加。",
        "dynasty": "唐",
        "collection_info": null
    },
    {
        "title": "劝欢",
        "author": "白居易",
        "content": "火急欢娱慎勿迟，眼看老病悔难追。\n尊前花下歌筵裏，会有求来不得时。",
        "dynasty": "唐",
        "collection_info": null
    },
    {
        "title": "荅王尚书问履道池旧桥",
        "author": "白居易",
        "content": "虹梁雁齿随年换，素板朱栏逐日修。\n但恨尚书能久别，莫忘州守不频游。\n重移旧柱开中眼，乱种新花拥两头。\n李郭小船何足问，待君乘过济川舟。",
        "dynasty": "唐",
        "collection_info": null
    },
    {
        "title": "晚归府",
        "author": "白居易",
        "content": "晚从履道来归府，街路虽长尹不嫌。\n马上凉于床上坐，绿槐风透紫蕉衫。",
        "dynasty": "唐",
        "collection_info": null
    },
    {
        "title": "从龙潭寺至少林寺题赠同游者",
        "author": "白居易",
        "content": "山屐田衣六七贤，搴芳蹋翠弄潺湲。\n九龙潭月落桮酒，三品松风飘管弦。\n强健且宜游胜地，清凉不觉过炎天。\n始知驾鹤乘云外，别有逍遥地上仙。",
        "dynasty": "唐",
        "collection_info": null
    },
    {
        "title": "夜从法王寺下归岳寺",
        "author": "白居易",
        "content": "双剎夹虚空，缘云一径通。\n似从忉利下，如过劒门中。\n灯火光初合，笙歌曲未终。\n可怜狮子座，舁出净名翁。",
        "dynasty": "唐",
        "collection_info": null
    },
    {
        "title": "宿龙潭寺",
        "author": "白居易",
        "content": "夜上九潭谁是伴，云随飞盖月随桮。\n明年尚作三川守，此地兼将歌舞来。",
        "dynasty": "唐",
        "collection_info": null
    },
    {
        "title": "嵩阳观夜奏霓裳",
        "author": "白居易",
        "content": "开元遗曲自凄凉，况近秋天调是商。\n爱者谁人唯白尹，奏时何处在嵩阳。\n迴临山月声弥怨，散入松风韵更长。\n子晋少姨闻定怪，人间亦便有霓裳。",
        "dynasty": "唐",
        "collection_info": null
    },
    {
        "title": "过元家履信宅",
        "author": "白居易",
        "content": "鸡犬丧家分散后，林园失主寂寥时。\n落花不语空辞树，流水无情自入池。\n风荡醼船初破漏，雨淋歌阁欲倾欹。\n前庭后院伤心事，唯是春风秋月知。",
        "dynasty": "唐",
        "collection_info": null
    },
    {
        "title": "和杜录事题红叶",
        "author": "白居易",
        "content": "寒山十月旦，霜叶一时新。\n似烧非因火，如花不待春。\n连行排绛帐，乱落剪红巾。\n解驻篮轝看，风前唯两人。",
        "dynasty": "唐",
        "collection_info": null
    },
    {
        "title": "题崔常侍济上别墅",
        "author": "白居易",
        "content": "求荣争宠任纷纷，脱弃金貂祗有君。\n散员疏去未为贵，小邑陶休何足云。\n山色好当晴后见，泉声宜向醉中闻。\n主人忆尔尔知否，抛却青云归白云。",
        "dynasty": "唐",
        "collection_info": null
    },
    {
        "title": "过温尚书旧庄",
        "author": "白居易",
        "content": "白石清泉抛济口，碧幢红斾照河阳。\n邨人都不知时事，犹自呼为处士庄。",
        "dynasty": "唐",
        "collection_info": null
    },
    {
        "title": "天坛峰下赠杜录事",
        "author": "白居易",
        "content": "年颜气力渐衰残，王屋中峰欲上难。\n顶上将探小有洞，喉中须嚥大还丹。\n河车九转宜精炼，火候三年在好看。\n他日药成分一粒，与君先去扫天坛。",
        "dynasty": "唐",
        "collection_info": null
    },
    {
        "title": "赠僧五首 钵塔院如大师",
        "author": "白居易",
        "content": "百千万劫菩提种，八十三年功德林。\n若不秉持僧行苦，将何报答佛恩深。\n慈悲不瞬诸天眼，清净无尘几地心。\n每岁八关蒙九授，慇懃一戒重千金。",
        "dynasty": "唐",
        "collection_info": null
    },
    {
        "title": "赠僧五首 神照上人",
        "author": "白居易",
        "content": "心如定水随形应，口似悬河逐病治。\n曾向众中先礼拜，西方去日莫相遗。",
        "dynasty": "唐",
        "collection_info": null
    },
    {
        "title": "赠僧五首 自远禅师",
        "author": "白居易",
        "content": "自出家来长自在，缘身一衲一绳床。\n令人见即心无事，每一相逢是道场。",
        "dynasty": "唐",
        "collection_info": null
    },
    {
        "title": "赠僧五首 宗实上人",
        "author": "白居易",
        "content": "荣华恩爱弃成唾，戒定真如和作香。\n今古虽殊同一法，瞿昙抛却转轮王。",
        "dynasty": "唐",
        "collection_info": null
    },
    {
        "title": "赠僧五首 清闲上人",
        "author": "白居易",
        "content": "梓潼眷属何年别，长寿坛场近日开。\n应是蜀人皆度了，法轮移向洛中来。",
        "dynasty": "唐",
        "collection_info": null
    },
    {
        "title": "弹秋思",
        "author": "白居易",
        "content": "信意闲弹秋思时，调清声直韵疎迟。\n近来渐喜无人听，琴格高低心自知。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "随宜饮食聊充腹，取次衣裘亦暖身。\n未必得年非瘦薄，无妨长福是单贫。\n老龟岂羡牺牲饱，蟠木宁争桃李春。\n随分自安心自断，是非何用问闲人。",
        "dynasty": "唐",
        "collection_info": null
    },
    {
        "title": "分司初到洛中偶题六韵兼戏呈冯尹",
        "author": "白居易",
        "content": "相府念多病，春宫容不才。\n官衔依口得，俸料逐身来。\n白首林园在，红尘车马迴。\n招呼新客侣，扫掠旧池台。\n小舫宜携乐，新荷好盖桮。\n不知金谷主，早晚贺筵开。",
        "dynasty": "唐",
        "collection_info": null
    },
    {
        "title": "春风",
        "author": "白居易",
        "content": "春风先发苑中梅，樱杏桃梨次第开。\n荠花榆荚深邨裏，亦道春风为我来。",
        "dynasty": "唐",
        "collection_info": null
    },
    {
        "title": "洛阳春",
        "author": "白居易",
        "content": "洛阳陌上春长在，惜别今来二十年。\n唯觅少年心不得，其余万事尽依然。",
        "dynasty": "唐",
        "collection_info": null
    },
    {
        "title": "恨去年",
        "author": "白居易",
        "content": "老去唯耽酒，春来不着家。\n去年来校晚，不见洛阳花。",
        "dynasty": "唐",
        "collection_info": null
    },
    {
        "title": "早出晚归",
        "author": "白居易",
        "content": "早起或因携酒出，晚归多是看花迴。\n若抛风景长闲坐，自问东京作底来。",
        "dynasty": "唐",
        "collection_info": null
    },
    {
        "title": "魏王堤",
        "author": "白居易",
        "content": "花寒懒发鸟慵啼，信马闲行到日西。\n何处未春先有思，柳条无力魏王堤。",
        "dynasty": "唐",
        "collection_info": null
    },
    {
        "title": "尝黄醅新酎忆微之",
        "author": "白居易",
        "content": "世间好物黄醅酒，天下闲人白侍郎。\n爱向卯时谋洽乐，亦曾酉日放粗狂。\n醉来枕曲贫如富，身后堆金有若亡。\n元九计程殊未到，瓮头一醆共谁尝。",
        "dynasty": "唐",
        "collection_info": null
    },
    {
        "title": "劝行乐",
        "author": "白居易",
        "content": "少年信美何曾久，春日虽迟不再中。\n欢笑胜愁歌胜哭，请君莫道等头空。",
        "dynasty": "唐",
        "collection_info": null
    },
    {
        "title": "老慵",
        "author": "白居易",
        "content": "岂是交亲向我疎，老慵自爱闭门居。\n近来渐喜知闻断，免恼嵇康索报书。",
        "dynasty": "唐",
        "collection_info": null
    },
    {
        "title": "酬别微之",
        "author": "白居易",
        "content": "[沣]头峡口钱唐岸，三别都经二十年。\n且喜筋骸俱健在，勿嫌鬚鬓各皤然。\n君归北阙朝天帝，我住东京作地仙。\n博望自来非弃置，承明重入莫拘牵。\n醉收桮杓停灯语，寒展衾裯对枕眠。\n犹被分司官繫绊，送君不得过甘泉。",
        "dynasty": "唐",
        "collection_info": null
    },
    {
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 一",
        "author": "白居易",
        "content": "常忧到老都无子，何况新生又是儿。\n阴德自然宜有庆，皇天可得道无知。\n一园水竹今为主，百卷文章更付谁。\n莫虑鹓鶵无浴处，即应重入凤皇池。",
        "dynasty": "唐",
        "collection_info": null
    },
    {
        "title": "予与微之老而无子发于言叹着在诗篇今年冬各有一子戏作二什一以相贺一以自嘲 二",
        "author": "白居易",
        "content": "五十八翁方有后，静思堪喜亦堪嗟。\n一珠甚小还惭蚌，八子虽多不羡鸦。\n秋月晚生丹桂实，春风新长紫兰芽。\n持桮祝愿无他语，慎勿顽愚似汝爷。",
        "dynasty": "唐",
        "collection_info": null
    },
    {
        "title": "自问",
        "author": "白居易",
        "content": "年来私自问，何故不归京。\n佩玉腰无力，看花眼不明。\n老慵难发遣，春病易滋生。\n赖有弹琴女，时时听一声。",
        "dynasty": "唐",
        "collection_info": null
    },
    {
        "title": "晚桃花",
        "author": "白居易",
        "content": "一树红桃亚拂池，竹遮松荫晚开时。\n非因斜日无由见，不是闲人岂得知。\n寒地生材遗挍易，贫家养女嫁常迟。\n春深欲落谁怜惜，白侍郎来折一枝。",
        "dynasty": "唐",
        "collection_info": null
    },
    {
        "title": "夜调琴忆崔少卿",
        "author": "白居易",
        "content": "今夜调琴忽有情，欲弹惆怅忆崔卿。\n何人解爱中徽上，秋思头边八九声。",
        "dynasty": "唐",
        "collection_info": null
    },
    {
        "title": "阿崔",
        "author": "白居易",
        "content": "谢病卧东都，羸然一老夫。\n孤单同伯道，迟暮过商瞿。\n岂料鬓成雪，方看掌弄珠。\n已衰宁望有，虽晚亦胜无。\n兰入前春梦，桑悬昨日弧。\n里闾多庆贺，亲戚共欢娱。\n腻剃新胎髮，香綳小绣襦。\n玉芽开手爪，酥颗点肌肤。\n弓冶将传汝，琴书勿坠吾。\n未能知寿夭，何暇虑贤愚。\n乳气初离壳，啼声渐变雏。\n何时能反哺，供养白头乌。",
        "dynasty": "唐",
        "collection_info": null
    },
    {
        "title": "赠邻里往还",
        "author": "白居易",
        "content": "问予何故独安然，免被饥寒婚嫁牵。\n骨肉都卢无十口，粮储依约有三年。\n但能斗薮人间事，便是逍遥地上仙。\n唯恐往还相厌贱，南家饮酒北家眠。",
        "dynasty": "唐",
        "collection_info": null
    },
    {
        "title": "王子晋庙",
        "author": "白居易",
        "content": "子晋庙前山月明，人闻往往夜吹笙。\n鸾吟凤唱听无拍，多似霓裳散序声。",
        "dynasty": "唐",
        "collection_info": null
    },
    {
        "title": "晚起",
        "author": "白居易",
        "content": "起晚怜春暖，归迟爱月明。\n放慵长饱睡，闻健且闲行。\n北阙停朝簿，西方入社名。\n唯吟一句偈，无念是无生。",
        "dynasty": "唐",
        "collection_info": null
    },
    {
        "title": "酬皇甫宾客",
        "author": "白居易",
        "content": "玄晏家风黄绮身，深居高卧养精神。\n性慵无病常称病，心足虽贫不道贫。\n竹院君闲销永日，花亭我醉送残春。\n自嫌诗酒犹多兴，若比先生是俗人。",
        "dynasty": "唐",
        "collection_info": null
    },
    {
        "title": "池上赠韦山人",
        "author": "白居易",
        "content": "新竹夹平流，新荷拂小舟。\n众皆嫌好拙，谁肯伴闲游。\n客为忙多去，僧因饭暂留。\n独怜韦处士，尽日共悠悠。",
        "dynasty": "唐",
        "collection_info": null
    },
    {
        "title": "无梦",
        "author": "白居易",
        "content": "老眼花前闇，春衣雨后寒。\n旧诗多忘却，新酒且尝看。\n拙定于身稳，慵应趂伴难。\n渐销名利想，无梦到长安。",
        "dynasty": "唐",
        "collection_info": null
    },
    {
        "title": "对小潭寄远上人",
        "author": "白居易",
        "content": "小潭澄见底，闲客坐开襟。\n借问不流水，何如无念心。\n彼惟清且浅，此乃寂而深。\n是义谁能荅，明朝问道林。",
        "dynasty": "唐",
        "collection_info": null
    },
    {
        "title": "闲吟二首 一",
        "author": "白居易",
        "content": "留司老宾客，春尽兴如何。\n官寺行香少，僧房寄宿多。\n闲倾一醆酒，醉听两声歌。\n忆得陶潜语，羲皇无以过。",
        "dynasty": "唐",
        "collection_info": null
    },
    {
        "title": "闲吟二首 二",
        "author": "白居易",
        "content": "闲游来早晚，已得一周年。\n嵩洛供云水，朝廷乞俸钱。\n长歌时独酌，饱食后安眠。\n闻道山榴发，明朝向玉泉。",
        "dynasty": "唐",
        "collection_info": null
    },
    {
        "title": "独游玉泉寺",
        "author": "白居易",
        "content": "云树玉泉寺，肩舁半日程。\n更无人作伴，祗共酒同行。\n新叶千万影，残莺三两声。\n闲游竟未足，春尽有余情。",
        "dynasty": "唐",
        "collection_info": null
    },
    {
        "title": "晚出寻人不遇",
        "author": "白居易",
        "content": "篮轝不乘乘晚凉，相寻不遇亦无妨。\n轻衣稳马槐阴下，自要闲行一两坊。",
        "dynasty": "唐",
        "collection_info": null
    },
    {
        "title": "苦热",
        "author": "白居易",
        "content": "头痛汗盈巾，连宵復达晨。\n不堪逢苦热，犹赖是闲人。\n朝客应烦倦，农夫更苦辛。\n始惭当此日，得作自由身。",
        "dynasty": "唐",
        "collection_info": null
    },
    {
        "title": "销暑",
        "author": "白居易",
        "content": "何以销烦暑，端居一院中。\n眼前无长物，窗下有清风。\n热散由心静，凉生为室空。\n此时身自得，难更与人同。",
        "dynasty": "唐",
        "collection_info": null
    },
    {
        "title": "行香归",
        "author": "白居易",
        "content": "出作行香客，归如坐夏僧。\n床前双草屦，檐下一纱灯。\n佩委腰无力，冠欹髮不胜。\n鸾台龙尾道，合尽少年登。",
        "dynasty": "唐",
        "collection_info": null
    },
    {
        "title": "同王十七庶子李六员外郑二侍御同年四人游龙门有感而作",
        "author": "白居易",
        "content": "一曲悲歌酒一尊，同年零落几人存。\n世如阅水应堪叹，名是浮云岂足论。\n各从仕禄休明代，共感平生知己恩。\n今日与君重上处，龙门不是旧龙门。",
        "dynasty": "唐",
        "collection_info": null
    },
    {
        "title": "池上小宴问程秀才",
        "author": "白居易",
        "content": "洛下林园好自知，江南景物闇相随。\n净淘红粒罯香饭，薄切紫鳞烹水葵。\n雨滴篷声青雀舫，浪摇花影白莲池。\n停杯一问苏州客，何似吴松江上时。",
        "dynasty": "唐",
        "collection_info": null
    },
    {
        "title": "桥亭卯饮",
        "author": "白居易",
        "content": "卯时偶饮斋时卧，林下高桥桥上亭。\n松影过窗眠始觉，竹风吹面醉初醒。\n就荷叶上包鱼鲊，当石渠中浸酒缾。\n生计悠悠身兀兀，甘从妻唤作刘伶。",
        "dynasty": "唐",
        "collection_info": null
    },
    {
        "title": "舟中夜坐",
        "author": "白居易",
        "content": "潭边霁后多清景，桥下凉来足好风。\n秋鹤一双船一隻，夜深相伴月明中。",
        "dynasty": "唐",
        "collection_info": null
    },
    {
        "title": "戏和微之荅窦七行军之作",
        "author": "白居易",
        "content": "旌钺从櫜鞬，宾僚礼数全。\n夔龙来要地，鹓鹭下辽天。\n赭汗骑骄马，青娥舞醉仙。\n合成江上作，散到洛中传。\n陋巷能无酒，贫池亦有船。\n春装秋未寄，谩道有闲钱。",
        "dynasty": "唐",
        "collection_info": null
    },
    {
        "title": "闲忙",
        "author": "白居易",
        "content": "奔走朝行内，栖迟林墅间。\n多因病后退，少及健时还。\n斑白霜侵鬓，苍黄日下山。\n闲忙俱过日，忙挍不如闲。",
        "dynasty": "唐",
        "collection_info": null
    },
    {
        "title": "西风",
        "author": "白居易",
        "content": "西风来几日，一叶已先飞。\n新霁乘轻屐，初凉换熟衣。\n浅渠销慢水，疎竹漏斜晖。\n薄暮青苔巷，家僮引鹤归。",
        "dynasty": "唐",
        "collection_info": null
    },
    {
        "title": "题西亭",
        "author": "白居易",
        "content": "多见朱门富贵人，林园未毕即无身。\n我今幸作西亭主，已见池塘五度春。",
        "dynasty": "唐",
        "collection_info": null
    },
    {
        "title": "观游鱼",
        "author": "白居易",
        "content": "绕池闲步看鱼游，正值儿童弄钓舟。\n一种爱鱼心各异，我来施食尔垂钩。",
        "dynasty": "唐",
        "collection_info": null
    },
    {
        "title": "看采莲",
        "author": "白居易",
        "content": "小桃闲上小莲船，半采红莲半白莲。\n不似江南恶风浪，芙蓉池在卧床前。",
        "dynasty": "唐",
        "collection_info": null
    },
    {
        "title": "看采菱",
        "author": "白居易",
        "content": "菱池如镜净无波，白点花稀青角多。\n时唱一声新水调，谩人道是采菱歌。",
        "dynasty": "唐",
        "collection_info": null
    },
    {
        "title": "夭老",
        "author": "白居易",
        "content": "早世身如风裏烛，暮年髮似镜中丝。\n谁人断得人间事，少夭堪伤老又悲。",
        "dynasty": "唐",
        "collection_info": null
    },
    {
        "title": "秋池",
        "author": "白居易",
        "content": "洗浪清风透水霜，水边闲坐一绳床。\n眼尘心垢见皆尽，不是秋池是道场。",
        "dynasty": "唐",
        "collection_info": null
    },
    {
        "title": "登天宫阁",
        "author": "白居易",
        "content": "午时乘兴出，薄暮未能还。\n高上烟中阁，平看雪后山。\n委形羣动裏，任性一生间。\n洛下多闲客，其中我最闲。",
        "dynasty": "唐",
        "collection_info": null
    },
    {
        "title": "新雪二首 一",
        "author": "白居易",
        "content": "不思北省烟霄地，不忆南宫风月天。\n唯忆静恭杨阁老，小园新雪暖炉前。",
        "dynasty": "唐",
        "collection_info": null
    },
    {
        "title": "新雪二首 二",
        "author": "白居易",
        "content": "不思朱雀街东鼓，不忆青龙寺后钟。\n唯忆夜深新雪后，新昌台上七株松。",
        "dynasty": "唐",
        "collection_info": null
    },
    {
        "title": "日高卧",
        "author": "白居易",
        "content": "怕寒放懒日高卧，临老谁言牵率身。\n夹幕绕房深似洞，重裀衬枕暖于春。\n小青衣动桃根起，嫩绿醅浮竹叶新。\n未裹头前倾一醆，何如衝雪趂朝人。",
        "dynasty": "唐",
        "collection_info": null
    },
    {
        "title": "和微之任校书郎日过三乡",
        "author": "白居易",
        "content": "三乡过日君年几，今日君年五十余。\n不独年催身亦变，校书郎变作尚书。",
        "dynasty": "唐",
        "collection_info": null
    },
    {
        "title": "和微之十七与君别及陇月花枝之咏",
        "author": "白居易",
        "content": "别时十七今头白，恼乱君心三十年。\n垂老休吟花月句，恐君更结后身缘。",
        "dynasty": "唐",
        "collection_info": null
    },
    {
        "title": "和微之叹槿花",
        "author": "白居易",
        "content": "朝荣殊可惜，暮落实堪嗟。\n若向花中比，犹应胜眼花。",
        "dynasty": "唐",
        "collection_info": null
    },
    {
        "title": "思往喜今",
        "author": "白居易",
        "content": "忆除司马向江州，及此凡经十五秋。\n虽在簪裾从俗累，半寻山水是闲游。\n谪居终带乡关思，领郡犹分邦国忧。\n争似如今作宾客，都无一念到心头。",
        "dynasty": "唐",
        "collection_info": null
    },
    {
        "title": "题平泉薛家雪堆庄",
        "author": "白居易",
        "content": "怪石千年应自结，灵泉一带是谁开。\n蹙为宛转青蛇项，喷作玲珑白雪堆。\n赤日旱天长看雨，玄阴腊月亦闻雷。\n所嗟地去都门远，不得肩舁每日来。",
        "dynasty": "唐",
        "collection_info": null
    },
    {
        "title": "和微之道保生三日",
        "author": "白居易",
        "content": "相看鬓似丝，始作弄璋诗。\n且有承家望，谁论得力时。\n莫兴三日叹，犹胜七年迟。\n我未能忘喜，君应不合悲。\n嘉名称道保，乞姓号崔儿。\n但恐持相并，蒹葭琼树枝。",
        "dynasty": "唐",
        "collection_info": null
    },
    {
        "title": "哭皇甫七郎中",
        "author": "白居易",
        "content": "志业过玄晏，词华似祢衡。\n多才非福禄，薄命是聪明。\n不得人间寿，还留身后名。\n涉江文一首，便可敌公卿。",
        "dynasty": "唐",
        "collection_info": null
    },
    {
        "title": "晚起",
        "author": "白居易",
        "content": "烂熳朝眠后，频伸晚起时。\n暖炉生火早，寒镜裹头迟。\n融雪煎香茗，调酥煮乳糜。\n慵馋还自哂，快活亦谁知。\n酒性温无毒，琴声淡不悲。\n荣公三乐外，仍弄小男儿。",
        "dynasty": "唐",
        "collection_info": null
    },
    {
        "title": "疑梦二首 一",
        "author": "白居易",
        "content": "莫惊宠辱虚忧喜，莫计恩讐浪苦辛。\n黄帝孔丘无处问，安知不是梦中身。",
        "dynasty": "唐",
        "collection_info": null
    },
    {
        "title": "疑梦二首 二",
        "author": "白居易",
        "content": "鹿疑郑相终难辨，蝶化庄生讵可知。\n假使如今不是梦，能长于梦几多时。",
        "dynasty": "唐",
        "collection_info": null
    },
    {
        "title": "夜宴惜别",
        "author": "白居易",
        "content": "笙歌旖旎曲终头，转作离声满坐愁。\n筝怨朱弦从此断，烛啼红泪为谁流。\n夜长似岁欢宜尽，醉未如泥饮莫休。\n何况鸡鸣即须别，门前风雨冷修修。",
        "dynasty": "唐",
        "collection_info": null
    },
    {
        "title": "归来二周岁",
        "author": "白居易",
        "content": "归来二周岁，二岁似须臾。\n池藕重生叶，林鸦再引雏。\n时丰实仓廪，春暖葺庖厨。\n更作三年计，三年身健无。",
        "dynasty": "唐",
        "collection_info": null
    },
    {
        "title": "吾土",
        "author": "白居易",
        "content": "身心安处为吾土，岂限长安与洛阳。\n水竹花前谋活计，琴诗酒裏到家乡。\n荣先生老何妨乐，楚接舆歌未必狂。\n不用将金买庄宅，城东无主是春光。",
        "dynasty": "唐",
        "collection_info": null
    },
    {
        "title": "题岐王旧山池石壁",
        "author": "白居易",
        "content": "树深藤老竹迴环，石壁重重锦翠斑。\n俗客看来犹解爱，忙人到此亦须闲。\n况当霁景凉风后，如在千岩万壑间。\n黄绮更归何处去，洛阳城内有商山。",
        "dynasty": "唐",
        "collection_info": null
    },
    {
        "title": "病眼花",
        "author": "白居易",
        "content": "头风目眩乘衰老，祗有增加岂有瘳。\n花发眼中犹足怪，柳生肘上亦须休。\n大窠罗绮看纔辨，小字文书见便愁。\n必若不能分黑白，却应无悔復无尤。",
        "dynasty": "唐",
        "collection_info": null
    },
    {
        "title": "早饮醉中除河南尹敕到",
        "author": "白居易",
        "content": "雪拥衡门水满池，温炉卯后暖寒时。\n绿醅新酎尝初醉，黄纸除书到不知。\n厚俸自来诚忝滥，老身欲起尚迟疑。\n应须了却丘中计，女嫁男婚三径资。",
        "dynasty": "唐",
        "collection_info": null
    },
    {
        "title": "除夜",
        "author": "白居易",
        "content": "病眼少眠非守岁，老心多感又临春。\n火销灯尽天明后，便是平头六十人。",
        "dynasty": "唐",
        "collection_info": null
    },
    {
        "title": "府西池",
        "author": "白居易",
        "content": "柳无气力枝先动，池有波纹冰尽开。\n今日不知谁计会，春风春水一时来。",
        "dynasty": "唐",
        "collection_info": null
    },
    {
        "title": "天津桥",
        "author": "白居易",
        "content": "津桥东北斗亭西，到此令人诗思迷。\n眉月晚生神女浦，脸波春傍窈娘堤。\n柳丝褭褭风缲出，草缕茸茸雨剪齐。\n报道前驱少呼喝，恐惊黄鸟不成啼。",
        "dynasty": "唐",
        "collection_info": null
    },
    {
        "title": "不准拟二首 一",
        "author": "白居易",
        "content": "篮轝腾腾一老夫，褐裘乌帽白髭鬚。\n早衰饶病多蔬食，筋力消磨合有无。\n不准拟身年六十，上山仍未要人扶。",
        "dynasty": "唐",
        "collection_info": null
    },
    {
        "title": "不准拟二首 二",
        "author": "白居易",
        "content": "忆昔谪居炎瘴地，巴猿引哭虎随行。\n多于贾谊长沙苦，小挍潘安白髮生。\n不准拟身年六十，游春犹自有心情。",
        "dynasty": "唐",
        "collection_info": null
    },
    {
        "title": "府中夜赏",
        "author": "白居易",
        "content": "樱桃厅院春偏好，石井栏堂夜更幽。\n白粉墙头花半出，绯纱烛下水平流。\n闲留宾客尝新酒，醉领笙歌上小舟。\n舞袖飘飖棹容与，忽疑身是梦中游。",
        "dynasty": "唐",
        "collection_info": null
    },
    {
        "title": "府西池北新葺水斋即事招宾偶题十六韵",
        "author": "白居易",
        "content": "缭绕府西面，潺湲池北头。\n凿开明月峡，决破白苹洲。\n清浅漪澜急，夤缘浦屿幽。\n直衝行径断，平入卧斋流。\n石迭青棱玉，波翻白片鸥。\n喷时千点雨，澄处一泓油。\n绝境应难别，同心岂易求。\n少逢人爱翫，多是我淹留。\n夹岸铺长簟，当轩泊小舟。\n枕前看鹤浴，床下见鱼游。\n洞户斜开扇，疎帘半上钩。\n紫浮萍泛泛，碧亚竹修修。\n读罢书仍展，碁终局未收。\n午茶能散睡，卯酒善销愁。\n檐雨晚初霁，窗风凉欲休。\n谁能伴老尹，时復一闲游。",
        "dynasty": "唐",
        "collection_info": null
    },
    {
        "title": "哭崔儿",
        "author": "白居易",
        "content": "掌珠一颗儿三岁，鬓雪千茎父六旬。\n岂料汝先为异物，常忧吾不见成人。\n悲肠自断非因劒，啼眼加昏不是尘。\n怀抱又空天默默，依前重作邓攸身。",
        "dynasty": "唐",
        "collection_info": null
    },
    {
        "title": "初丧崔儿报微之晦叔",
        "author": "白居易",
        "content": "书报微之晦叔知，欲题崔字泪先垂。\n世间此恨偏敦我，天下何人不哭儿。\n蝉老悲鸣抛蜕后，龙眠惊觉失珠时。\n文章十帙官三品，身后传谁庇荫谁。",
        "dynasty": "唐",
        "collection_info": null
    },
    {
        "title": "府斋感怀酬梦得",
        "author": "白居易",
        "content": "府伶呼唤争先到，家酝提携动輙随。\n合是人生开眼日，自当年老敛眉时。\n丹砂炼作三铢土，玄髮看成一把丝。\n劳寄新诗远安慰，不闻枯树再生枝。",
        "dynasty": "唐",
        "collection_info": null
    },
    {
        "title": "斋居",
        "author": "白居易",
        "content": "香火多相对，荤腥久不尝。\n黄耆数匙粥，赤箭一瓯汤。\n厚俸将何用，闲居不可忘。\n明年官满后，拟买雪堆庄。",
        "dynasty": "唐",
        "collection_info": null
    },
    {
        "title": "与诸道者同游二室至九龙潭作",
        "author": "白居易",
        "content": "喜逢二室游仙子，厌作三川守土臣。\n举手摩挲潭上石，开襟斗薮府中尘。\n他日终为独往客，今朝未是自由身。\n若言尹是嵩山主，三十六峰应笑人。",
        "dynasty": "唐",
        "collection_info": null
    },
    {
        "title": "履道池上作",
        "author": "白居易",
        "content": "家池动作经旬别，松竹琴鱼好在无。\n树暗小巢藏巧妇，渠荒新叶长慈姑。\n不因车马时时到，岂觉林园日日芜。\n犹喜春深公事少，每来花下得踟蹰。",
        "dynasty": "唐",
        "collection_info": null
    },
    {
        "title": "六十拜河南尹",
        "author": "白居易",
        "content": "六十河南尹，前途足可知。\n老应无处避，病不与人期。\n幸遇芳菲日，犹富强健时。\n万金何假藉，一醆莫推辞。\n流水光阴急，浮云富贵迟。\n人间若无酒，尽合鬓成丝。",
        "dynasty": "唐",
        "collection_info": null
    },
    {
        "title": "重修府西水亭院",
        "author": "白居易",
        "content": "因下疏为沼，随高筑作台。\n龙门分水入，金谷取花栽。\n绕岸行初匝，凭轩立未迴。\n园西有池位，留与后人开。",
        "dynasty": "唐",
        "collection_info": null
    },
    {
        "title": "与诸公同出城观稼",
        "author": "白居易",
        "content": "老尹醉醺醺，来随年少羣。\n不忧头似雪，但喜稼如云。\n岁望千箱积，秋怜五谷分。\n何人知帝力，尧舜正为君。",
        "dynasty": "唐",
        "collection_info": null
    },
    {
        "title": "水堂醉卧问杜三十一",
        "author": "白居易",
        "content": "闻君洛下住多年，何处春流最可怜？\n为问魏王堤岸下，何如同德寺门前。\n无妨水色堪闲翫，不得泉声伴醉眠。\n那似此堂帘幕底，连明连夜碧潺湲。",
        "dynasty": "唐",
        "collection_info": null
    },
    {
        "title": "岁暮言怀",
        "author": "白居易",
        "content": "职与才相背，心将口自言。\n磨铅教切玉，驱鹤遣乘轩。\n只合居岩窟，何因入府门。\n年终若无替，转恐负君恩。",
        "dynasty": "唐",
        "collection_info": null
    },
    {
        "title": "座中戏呈诸少年",
        "author": "白居易",
        "content": "衰容禁得无多酒，秋鬓新添几许霜。\n纵有风情应淡薄，假如老健莫夸张。\n兴来吟咏从成癖，饮后酣歌少放狂。\n不为倚官兼挟势，因何入得少年场。",
        "dynasty": "唐",
        "collection_info": null
    },
    {
        "title": "雪后早过天津桥偶呈诸客",
        "author": "白居易",
        "content": "官桥晴雪晓峩峩，老尹行吟独一过。\n紫绶相辉应不恶，白鬚同色復如何。\n悠扬短景凋年急，牢落衰情感事多。\n犹赖洛中饶醉客，时时䛏我唤笙歌。",
        "dynasty": "唐",
        "collection_info": null
    },
    {
        "title": "新制绫袄成感而有咏",
        "author": "白居易",
        "content": "水波文袄造新成，绫软绵匀温復轻。\n晨兴好拥向阳坐，晚出宜披蹋雪行。\n鹤氅毳疎无实事，木棉花冷得虚名。\n宴安往往欢侵夜，卧稳昏昏睡到明。\n百姓多寒无可救，一身独暖亦何情。\n心中为念农桑苦，耳裏如闻饥冻声。\n争得大裘长万丈，与君都盖洛阳城。",
        "dynasty": "唐",
        "collection_info": null
    },
    {
        "title": "早春雪后赠洛阳李长官长水郑明府二同年",
        "author": "白居易",
        "content": "献岁晴和风景新，铜駞街郭暖无尘。\n府庭共贺三川雪，县道分行百里春。\n朱绂洛阳官位屈，青袍长水俸钱贫。\n有何功德纡金紫，若比同年是幸人。",
        "dynasty": "唐",
        "collection_info": null
    },
    {
        "title": "醉吟",
        "author": "白居易",
        "content": "醉来忘渴復忘饥，冠带形骸杳若遗。\n耳底斋钟初过后，心头卯酒未消时。\n临风朗咏从人听，看雪闲行任马迟。\n应被众疑公事慢，承前府尹不吟诗。",
        "dynasty": "唐",
        "collection_info": null
    },
    {
        "title": "府酒五绝 变法",
        "author": "白居易",
        "content": "自惭到府来周岁，惠爱威棱一事无。\n唯是改张官酒法，渐从浊水作醍醐。",
        "dynasty": "唐",
        "collection_info": null
    },
    {
        "title": "府酒五绝 招客",
        "author": "白居易",
        "content": "日午微风且暮寒，春风冷峭雪干残。\n碧毡帐下红炉畔，试为来尝一醆看。",
        "dynasty": "唐",
        "collection_info": null
    },
    {
        "title": "府酒五绝 辨味",
        "author": "白居易",
        "content": "甘露太甜非正味，醴泉虽洁不芳馨。\n桮中此物何人别，柔旨之中有典刑。",
        "dynasty": "唐",
        "collection_info": null
    },
    {
        "title": "府酒五绝 自劝",
        "author": "白居易",
        "content": "忆昔羁贫应举年，脱衣典酒曲江边。\n十千一斗犹赊饮，何况官供不着钱。",
        "dynasty": "唐",
        "collection_info": null
    },
    {
        "title": "府酒五绝 谕妓",
        "author": "白居易",
        "content": "烛泪夜黏桃叶袖，酒痕春汚石榴裙。\n莫辞辛苦供欢宴，老后思量悔煞君。",
        "dynasty": "唐",
        "collection_info": null
    },
    {
        "title": "晚归早出",
        "author": "白居易",
        "content": "筋力年年减，风光日日新。\n退衙归逼夜，拜表出侵晨。\n何处台无月，谁家池不春。\n莫言无胜地，自是少闲人。\n坐厌推囚案，行嫌引马尘。\n几时辞府印，却作自由身。",
        "dynasty": "唐",
        "collection_info": null
    },
    {
        "title": "南龙兴寺残雪",
        "author": "白居易",
        "content": "南龙兴寺春晴后，缓步徐吟绕四廊。\n老趂风花应不称，闲寻松雪正相当。\n吏人引从多乘轝，宾客逢迎少下堂。\n不拟人间更求事，些些疎懒亦何妨。",
        "dynasty": "唐",
        "collection_info": null
    },
    {
        "title": "天宫阁早春",
        "author": "白居易",
        "content": "天宫高阁上何频，每上令人耳目新。\n前日晚登缘看雪，今朝晴望为迎春。\n林莺何处吟筝柱，墙柳谁家晒曲尘。\n可惜三川虚作主，风光不属白头人。",
        "dynasty": "唐",
        "collection_info": null
    },
    {
        "title": "履道居三首 一",
        "author": "白居易",
        "content": "莫嫌地窄林亭小，莫厌贫家活计微。\n大有高门鏁宽宅，主人到老不曾归。",
        "dynasty": "唐",
        "collection_info": null
    },
    {
        "title": "履道居三首 二",
        "author": "白居易",
        "content": "东里素帷犹未彻，南邻丹旐又新悬。\n衡门蜗舍自惭媿，收得身来已五年。",
        "dynasty": "唐",
        "collection_info": null
    },
    {
        "title": "履道居三首 三",
        "author": "白居易",
        "content": "世事平分众所知，何尝苦乐不相随。\n唯余耽酒狂歌客，只有乐时无苦时。",
        "dynasty": "唐",
        "collection_info": null
    },
    {
        "title": "和梦得冬日晨兴",
        "author": "白居易",
        "content": "漏传初五点，鸡报第三声。\n帐下从容起，窗间昽{日怱}明。\n照书灯未灭，暖酒火重生。\n理曲弦歌动，先闻唱渭城。",
        "dynasty": "唐",
        "collection_info": null
    },
    {
        "title": "雪夜对酒招客",
        "author": "白居易",
        "content": "帐小青毡暖，桮香[绿]蚁新。\n醉怜今夜月，欢忆去年人。\n闇落灯花烬，闲生草座尘。\n慇懃报弦管，明日有嘉宾。",
        "dynasty": "唐",
        "collection_info": null
    },
    {
        "title": "赠晦叔忆梦得",
        "author": "白居易",
        "content": "自别崔公四五秋，因何临老转风流。\n归来不说秦中事，歇定唯谋洛下游。\n酒面浮花应是喜，歌眉敛黛不关愁。\n得君更有无厌意，犹恨尊前欠老刘。",
        "dynasty": "唐",
        "collection_info": null
    },
    {
        "title": "醉后重赠晦叔",
        "author": "白居易",
        "content": "老伴知君少，欢情向我偏。\n无论疎与数，相见輙欣然。\n各以诗成癖，俱因酒得仙。\n笑迴青眼语，醉并白头眠。\n岂是今投分，多疑宿结缘。\n人间更何事，携手送衰年。",
        "dynasty": "唐",
        "collection_info": null
    },
    {
        "title": "睡觉",
        "author": "白居易",
        "content": "星河耿耿漏绵绵，月闇灯微欲曙天。\n转枕频伸书帐下，披裘箕踞火炉前。\n老眠早觉常残夜，病力先衰不待年。\n五欲已销诸念息，世间无境可勾牵。",
        "dynasty": "唐",
        "collection_info": null
    },
    {
        "title": "咏兴五首 解印出公府",
        "author": "白居易",
        "content": "解印出公府，斗薮尘土衣。\n百吏放尔散，双鹤随我归。\n归来履道宅，下马入柴扉。\n马嘶返旧枥，鹤舞还故池。\n鸡犬何忻忻，隣里亦依依。\n年颜老去日，生计胜前时。\n有帛御冬寒，有谷防岁饥。\n饱于东方朔，乐于荣启期。\n人生且如此，此外吾不知。",
        "dynasty": "唐",
        "collection_info": null
    },
    {
        "title": "咏兴五首 出府归吾庐",
        "author": "白居易",
        "content": "出府归吾庐，静然安且逸。\n更无客干谒，时有僧问疾。\n家僮十余人，枥马三四匹。\n慵发经旬卧，兴来连日出。\n出游爱何处，嵩碧伊瑟瑟。\n况有清和天，正当疎散日。\n身闲自为贵，何必居荣秩。\n心足即非贫，岂唯金满室。\n吾观权势者，苦以身徇物。\n炙手外炎炎，履冰中栗栗。\n朝饥口忘味，夕惕心忧失。\n但有富贵名，而无富贵实。",
        "dynasty": "唐",
        "collection_info": null
    },
    {
        "title": "咏兴五首 池上有小舟",
        "author": "白居易",
        "content": "池上有小舟，舟中有胡床。\n床前有新酒，独酌还独尝。\n熏若春日气，皎如秋水光。\n可洗机巧心，可荡尘垢肠。\n岸曲舟行迟，一曲进一觞。\n未知几曲醉，醉入无何乡。\n寅缘潭岛间，水竹深青苍。\n身闲心无事，白日为我长。\n我若未忘世，虽闲心亦忙。\n世若未忘我，虽退身难藏。\n我今异于是，身世交相忘。",
        "dynasty": "唐",
        "collection_info": null
    },
    {
        "title": "咏兴五首 四月池水满",
        "author": "白居易",
        "content": "四月池水满，龟游鱼跃出。\n吾亦爱吾池，池边开一室。\n人鱼虽异族，其乐归于一。\n且与尔为徒，逍遥同过日。\n尔无羡沧海，蒲藻可委质。\n吾亦忘青云，衡茅足容膝。\n况吾与尔辈，本非蛟龙匹。\n假如云雨来，祗是池中物。",
        "dynasty": "唐",
        "collection_info": null
    },
    {
        "title": "咏兴五首 小庭亦有月",
        "author": "白居易",
        "content": "小庭亦有月，小院亦有花。\n可怜好风景，不解嫌贫家。\n菱角执笙簧，谷儿抹琵琶。\n红绡信手舞，紫绡随意歌。\n邨歌与社舞，客哂主人夸。\n但问乐不乐，岂在钟鼓多。\n客告暮将归，主称日未斜。\n请客稍深酌，愿见朱颜酡。\n客知主意厚，分数随口加。\n堂上烛未秉，座中冠已峩。\n左顾短红袖，右命小青娥。\n长跪谢贵客，蓬门劳见过。\n客散有余兴，醉卧独吟哦。\n幕天而席地，谁奈刘伶何。",
        "dynasty": "唐",
        "collection_info": null
    },
    {
        "title": "秋凉闲卧",
        "author": "白居易",
        "content": "残暑昼犹长，早凉秋尚嫩。\n露荷散清香，风竹含疎韵。\n幽闲竟日卧，衰病无人问。\n薄暮宅门前，槐花深一寸。",
        "dynasty": "唐",
        "collection_info": null
    },
    {
        "title": "酬思黯相公见过弊居戏赠",
        "author": "白居易",
        "content": "轩盖光照地，行人为裴回。\n呼传君子出，乃是故人来。\n访我入穷巷，引君登小台。\n台前多竹树，池上无尘埃。\n贫家何所有，新酒三两桮。\n停杯欵曲语，上马復迟迴。\n留守不外宿，日斜宫漏催。\n但留金刀赠，未接玉山颓。\n家酝不敢惜，待君来即开。\n邨妓不辞出，恐君冁然咍。",
        "dynasty": "唐",
        "collection_info": null
    },
    {
        "title": "再授宾客分司",
        "author": "白居易",
        "content": "优稳四皓官，清崇三品列。\n伊予再尘忝，内媿非才哲。\n俸钱七八万，给受无虚月。\n分命在东司，又不劳朝谒。\n既资闲养疾，亦赖慵藏拙。\n宾友得从容，琴觞恣怡悦。\n乘篮城外去，繫马花前歇。\n六游金谷春，五看龙门雪。\n吾若默无语，安知吾快活。\n吾欲更尽言，復恐人豪夺。\n应为时所笑，苦惜分司阙。\n但问适意无，岂论官冷热。",
        "dynasty": "唐",
        "collection_info": null
    },
    {
        "title": "把酒",
        "author": "白居易",
        "content": "把酒仰问天，古今谁不死。\n所贵未死间，少忧多欢喜。\n穷通谅在天，忧喜即由己。\n是故达道人，去彼而取此。\n勿言未富贵，久忝居禄仕。\n借问宗族间，几人拖金紫。\n勿忧渐衰老，且喜加年纪。\n试数班行中，几人及暮齿。\n朝飱不过饱，五鼎徒为尔。\n夕寝止求安，一衾而已矣。\n此外皆长物，于我云相似。\n有子不留金，何况兼无子。",
        "dynasty": "唐",
        "collection_info": null
    },
    {
        "title": "首夏",
        "author": "白居易",
        "content": "林静蚊未生，池静蛙未鸣。\n景长天气好，竟日和且清。\n春禽余咔在，夏木新阴成。\n兀尔水边坐，翛然桥上行。\n自问一何适，身闲官不轻。\n料钱随月用，生计逐日营。\n食饱惭伯夷，酒足媿渊明。\n寿倍颜氏子，富百黔娄生。\n有一即为乐，况吾四者幷。\n所以私自慰，虽老有心情。",
        "dynasty": "唐",
        "collection_info": null
    },
    {
        "title": "代鹤",
        "author": "白居易",
        "content": "我本海上鹤，偶逢江南客。\n感君一顾恩，同来洛阳陌。\n洛阳寡族类，皎皎唯两翼。\n貌是天与高，色非日浴白。\n主人诚可恋，其奈轩庭窄。\n饮啄杂鸡羣，年深损标格。\n故乡渺何处，云水重重隔。\n谁念深笼中，七换摩天翮。",
        "dynasty": "唐",
        "collection_info": null
    },
    {
        "title": "立秋夕有怀梦得",
        "author": "白居易",
        "content": "露簟荻竹清，风扇蒲葵轻。\n一与故人别，再见新蝉鸣。\n是夕凉飙起，闲境入幽情。\n迴灯见栖鹤，隔竹闻吹笙。\n夜茶一两杓，秋吟三数声。\n所思渺千里，云外长洲城。",
        "dynasty": "唐",
        "collection_info": null
    },
    {
        "title": "哭崔常侍晦叔",
        "author": "白居易",
        "content": "顽贱一拳石，精珍百炼金。\n名价既相远，交分何其深。\n中诚一以合，外物不能侵。\n逶迤二十年，与世同浮沈。\n晚有退闲约，白首归云林。\n垂老忽相失，悲哉口语心。\n春日嵩高阳，秋夜清洛阴。\n丘园共谁卜，山水共谁寻。\n风月共谁赏，诗篇共谁吟。\n花开共谁看，酒熟共谁斟。\n惠死庄杜口，钟殁师废琴。\n道理使之然，从古非独今。\n吾道自此孤，我情安可任。\n唯将病眼泪，一洒秋风襟。",
        "dynasty": "唐",
        "collection_info": null
    },
    {
        "title": "新秋晓兴",
        "author": "白居易",
        "content": "浊暑忽已退，清宵未全长。\n晨釭耿残焰，宿閤凝微香。\n喔喔鸡下树，辉辉日上梁。\n枕低茵席软，卧稳身入床。\n睡足景犹早，起初风乍凉。\n展张小屏幛，收拾生衣裳。\n还有惆怅事，迟迟未能忘。\n拂镜梳白髮，可怜冰照霜。",
        "dynasty": "唐",
        "collection_info": null
    },
    {
        "title": "秋日与张宾客舒着作同游龙门醉中狂歌凡二百三十八字",
        "author": "白居易",
        "content": "秋天高高秋光清，秋风褭褭秋虫鸣。\n嵩峰余霞锦绮卷，伊水细浪鳞甲生。\n洛阳闲客知无数，少出游山多在城。\n商岭老人自追逐，蓬丘逸士相逢迎。\n南出鼎门十八里，庄店逦迤桥道平。\n不寒不热好时节，鞍马稳快衣衫轻。\n并辔踟蹰下西岸，扣舷容与绕中汀。\n开怀旷达无所繫，触目胜绝不可名。\n荷衰欲黄荇犹绿，鱼乐自跃鸥不惊。\n翠藻蔓长孔雀尾，彩船橹急寒雁声。\n家酝一壶白玉液，野花数把黄金英。\n昼游四看西日暮，夜话三及东方明。\n暂停桮觞辍吟咏，我有狂言君试听。\n丈夫一生有二志，兼济独善难得幷。\n不能救疗生民病，即须先濯尘土缨。\n况吾头白眼已闇，终日戚促何所成。\n不如展眉开口笑，龙门醉卧香山行。",
        "dynasty": "唐",
        "collection_info": null
    },
    {
        "title": "履信池樱桃岛上醉后走笔送别舒员外兼寄宗正李卿考功崔郎中",
        "author": "白居易",
        "content": "樱桃岛前春，去春花万枝。\n忽忆与宗卿闲饮日，又忆与考功狂醉时。\n岁晚无花空有叶，风吹满地干重迭。\n蹋叶悲秋復忆春，池边树下重殷勤。\n今朝一酌临寒水，此地三迴别故人。\n樱桃花，来春千万朵，来春共谁花下坐。\n不论崔李上青云，明日舒三亦抛我。",
        "dynasty": "唐",
        "collection_info": null
    },
    {
        "title": "秋池独泛",
        "author": "白居易",
        "content": "萧疎秋竹篱，清浅秋风池。\n一隻短舫艇，一张斑鹿皮。\n皮上有野叟，手中持酒巵。\n半酣箕踞坐，自问身为谁。\n严子垂钓日，苏门长啸时。\n悠然意自得，意外何人知。",
        "dynasty": "唐",
        "collection_info": null
    },
    {
        "title": "冬日早起闲咏",
        "author": "白居易",
        "content": "水塘耀初旭，风竹飘余霰。\n幽境虽目前，不因闲不见。\n晨起对炉香，道经寻两卷。\n晚坐拂琴尘，秋思弹一遍。\n此外更无事，开尊时自劝。\n何必东风来，一桮春上面。",
        "dynasty": "唐",
        "collection_info": null
    },
    {
        "title": "岁暮",
        "author": "白居易",
        "content": "惨澹岁云暮，穷阴动经旬。\n霜风裂人面，冰雪摧车轮。\n而我当是时，独不知苦辛。\n晨炊廪有米，夕爨厨有薪。\n夹帽长覆耳，重裘宽裹身。\n加之一桮酒，煦妪如阳春。\n洛城士与庶，比屋多饥贫。\n何处炉有火，谁家甑无尘。\n如我饱暖者，百人无一人。\n安得不惭媿，放歌聊自陈。",
        "dynasty": "唐",
        "collection_info": null
    },
    {
        "title": "南池早春有怀",
        "author": "白居易",
        "content": "朝游北桥上，晚憩南塘畔。\n西日雪全销，东风冰尽泮。\n簁簁鱼尾掉，瞥瞥鹅毛换。\n泥暖草芽生，沙虚泉脉散。\n晴芳冒苔岛，宿润侵蒲岸。\n洛下日初长，江南春欲半。\n时光共抛掷，人事堪嗟叹。\n倚棹忽寻思，去年池上伴。",
        "dynasty": "唐",
        "collection_info": null
    },
    {
        "title": "古意",
        "author": "白居易",
        "content": "脉脉復脉脉，美人千里隔。\n不见来几时，瑶草三四碧。\n玉琴声悄悄，鸾镜尘幂幂。\n昔为连理枝，今作分飞翮。\n寄书多不达，加饭终无益。\n心肠不自宽，衣带何由窄。",
        "dynasty": "唐",
        "collection_info": null
    },
    {
        "title": "山游示小妓",
        "author": "白居易",
        "content": "双鬟垂未合，三十纔过半。\n本是绮罗人，今为山水伴。\n春泉共挥弄，好树同攀翫。\n笑容花底迷，酒思风前乱。\n红凝舞袖急，黛惨歌声缓。\n莫唱杨柳枝，无肠与君断。",
        "dynasty": "唐",
        "collection_info": null
    },
    {
        "title": "神照禅师同宿",
        "author": "白居易",
        "content": "八年三月晦，山梨花满枝。\n龙门水西寺，夜与远公期。\n晏坐自相对，密语谁得知。\n前后际断处，一念不生时。",
        "dynasty": "唐",
        "collection_info": null
    },
    {
        "title": "张常侍相访",
        "author": "白居易",
        "content": "西亭晚寂寞，莺散柳阴繁。\n水户帘不卷，风床席自翻。\n忽闻车马客，来访蓬蒿门。\n况是张常侍，安得不开尊。",
        "dynasty": "唐",
        "collection_info": null
    },
    {
        "title": "早夏游宴",
        "author": "白居易",
        "content": "虽慵兴犹在，虽老心犹健。\n昨日山水游，今朝花酒宴。\n山榴艳似火，玉蘂飘如霰。\n荣落逐瞬迁，炎凉随刻变。\n未收木绵褥，已动蒲葵扇。\n且喜物与人，年年得相见。",
        "dynasty": "唐",
        "collection_info": null
    },
    {
        "title": "感白莲花",
        "author": "白居易",
        "content": "白白芙蓉花，本生吴江濆。\n不与红者杂，色类自区分。\n谁移尔至此，姑苏白使君。\n初来苦顦顇，久乃芳氛氲。\n月月叶换叶，年年根生根。\n陈根与故叶，销化成泥尘。\n化者日已远，来者日復新。\n一为池中物，永别江南春。\n忽想西凉州，中有天宝民。\n埋殁汉父祖，孳生胡子孙。\n已忘乡土恋，岂念君亲恩。\n生人尚復尔，草木何足云。",
        "dynasty": "唐",
        "collection_info": null
    },
    {
        "title": "咏所乐",
        "author": "白居易",
        "content": "兽乐在山谷，鱼乐在陂池。\n虫乐在深草，鸟乐在高枝。\n所乐虽不同，同归适其宜。\n不以彼易此，况论是与非。\n而我何所乐，所乐在分司。\n分司有何乐，乐哉人不知。\n官优有禄料，职散无羁縻。\n懒与道相近，钝将闲自随。\n昨朝拜表迴，今晚行香归。\n归来北窗下，解巾脱尘衣。\n冷泉灌我顶，暖水濯四肢。\n体中幸无疾，卧任清风吹。\n心中又无事，坐任白日移。\n或开书一篇，或引酒一巵。\n但得如今日，终身无厌时。",
        "dynasty": "唐",
        "collection_info": null
    },
    {
        "title": "思旧",
        "author": "白居易",
        "content": "闲日一思旧，旧游如目前。\n再思今何在，零落归下泉。\n退之服硫黄，一病讫不痊。\n微之炼秋石，未老身溘然。\n杜子得丹诀，终日断腥羶。\n崔君夸药力，经冬不衣绵。\n或疾或暴夭，悉不过中年。\n唯予不服食，老命反迟延。\n况在少壮时，亦为嗜慾牵。\n但躭荤与血，不识汞与铅。\n饥来吞热物，渴来饮寒泉。\n诗役五藏神，酒汨三丹田。\n随日合破坏，至今粗完全。\n齿牙未缺落，肢体尚轻便。\n已开第七秩，饱食仍安眠。\n且进桮中物，其余皆付天。",
        "dynasty": "唐",
        "collection_info": null
    },
    {
        "title": "寄卢少尹",
        "author": "白居易",
        "content": "老诲心不乱，庄戒形太劳。\n生命既能保，死籍亦可逃。\n嘉肴与旨酒，信是腐肠膏。\n艳声与丽色，真为伐性刀。\n补养在积功，如裘集众毛。\n将欲致千里，可得差一毫。\n颜回何为者，簟瓢纔自给。\n肥醲不到口，年不登三十。\n张苍何为者，染爱浩无际。\n妾媵填后房，竟寿百余岁。\n苍寿有何德，回夭有何辜。\n谁谓具圣体，不如肥瓠躯。\n遂使世俗心，多疑仙道书。\n寄问卢先生，此理当何如。",
        "dynasty": "唐",
        "collection_info": null
    },
    {
        "title": "池上清晨候皇甫郎中",
        "author": "白居易",
        "content": "晓景丽未热，晨飙鲜且凉。\n池幽绿苹合，霜洁白莲香。\n深扫竹间径，静拂松下床。\n玉柄鹤翎扇，银罂云母浆。\n屏除无俗物，瞻望唯清光。\n何人拟相访，嬴女从萧郎。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "我知世无幻，了无干世意。\n世知我无堪，亦无责我事。\n由兹两相忘，因得长自遂。\n自遂意何如，闲官在闲地。\n闲地唯东都，东都少名利。\n闲官是宾客，宾客无牵累。\n嵇康日日懒，毕卓时时醉。\n酒肆夜深归，僧房日高睡。\n形安不劳苦，神泰无忧畏。\n从官三十年，无如今气味。\n鸿虽脱罗弋，鹤尚居禄位。\n唯此未忘怀，有时犹内媿。",
        "dynasty": "唐",
        "collection_info": null
    },
    {
        "title": "北窗三友",
        "author": "白居易",
        "content": "今日北窗下，自问何所为。\n欣然得三友，三友者为谁。\n琴罢輙举酒，酒罢輙吟诗。\n三友递相引，循环无已时。\n一弹惬中心，一咏畅四肢。\n犹恐中有间，以酒弥缝之。\n岂独吾拙好，古人多若斯。\n嗜诗有渊明，嗜琴有启期。\n嗜酒有伯伦，三人皆吾师。\n或乏儋石储，或穿带索衣。\n弦歌復觞咏，乐道知所归。\n三师去已远，高风不可追。\n三友游甚熟，无日不相随。\n左掷白玉巵，右拂黄金徽。\n兴酣不迭纸，走笔操狂词。\n谁能持此词，为我谢亲知。\n纵未以为是，岂以我为非。",
        "dynasty": "唐",
        "collection_info": null
    },
    {
        "title": "吟四虽",
        "author": "白居易",
        "content": "酒酣后，歌歇时。\n请君添一酌，听我吟四虽。\n年虽老，犹少于韦长史。\n命虽薄，犹胜于郑长水。\n眼虽病，犹明于徐郎中。\n家虽贫，犹富于郭庶子。\n省躬审分何侥倖，值酒逢歌且欢喜。\n忘荣知足委天和，亦应得尽生生理。",
        "dynasty": "唐",
        "collection_info": null
    },
    {
        "title": "裴侍中晋公以集贤林亭即事诗三十六韵见赠猥蒙征和才拙词繁輙广为五百言以伸酬献",
        "author": "白居易",
        "content": "三江路千里，五湖天一涯。\n何如集贤第，中有平津池。\n池胜主见觉，景新人未知。\n竹森翠琅玕，水深洞琉璃。\n水竹以为质，质立而文随。\n文之者何人，公来亲指麾。\n疏凿出人意，结构得地宜。\n灵襟一搜索，胜概无遁遗。\n因下张沼沚，依高筑阶基。\n嵩峰见数片，伊水分一支。\n南溪修且直，长波碧逶迤。\n北馆壮復丽，倒影红参差。\n东岛号晨光，杲曜迎朝曦。\n西岭名夕阳，杳暧留落晖。\n前有水心亭，动荡架涟漪。\n后有开阖堂，寒温变天时。\n幽泉镜泓澄，怪石山欹危。\n春葩雪漠漠，夏果珠离离。\n主人命方舟，宛在水中坻。\n亲宾次第至，酒乐前后施。\n解缆始登泛，山游仍水嬉。\n沿洄无滞碍，向背穷幽奇。\n瞥过远桥下，飘旋深涧陲。\n管弦去缥缈，罗绮来霏微。\n棹风逐舞迴，梁尘随歌飞。\n宴余日云暮，醉客未放归。\n高声索彩笺，大笑催金巵。\n唱和笔走疾，问荅桮行迟。\n一咏清两耳，一酣畅四肢。\n主客忘贵贱，不知俱是谁。\n客有诗魔者，吟哦不知疲。\n乞公残纸墨，一扫狂歌词。\n维云社稷臣，赫赫文武姿。\n十授丞相印，五建大将旗。\n四朝致勋华，一身冠皋夔。\n去年才七十，决赴悬车期。\n公志不可夺，君恩亦难希。\n从容就中道，俛僶来保釐。\n貂蝉虽未脱，鸾皇已不羁。\n历征今与古，独步无等夷。\n陆贾功业少，二疏官秩卑。\n乘舟范蠡惧，辟谷留侯饥。\n岂若公今日，身安家国肥。\n羊祜在汉南，空留岘首碑。\n柳恽在江南，祗赋汀洲诗。\n谢安入东山，但说携蛾眉。\n山简醉高阳，唯闻倒接䍦。\n岂如公今日，余力兼有之。\n愿公寿如山，安乐长在兹。\n愿我比蒲稗，永得相因依。",
        "dynasty": "唐",
        "collection_info": null
    },
    {
        "title": "晚归香山寺因咏所怀",
        "author": "白居易",
        "content": "我年日已老，我身日已闲。\n闲出都门望，但见水与山。\n关塞碧岩岩，伊流清潺潺。\n中有古精舍，轩户无扃关。\n岸草歇可藉，径萝行可攀。\n朝随浮云出，夕与飞鸟还。\n吾道本迂拙，世途多险艰。\n尝闻嵇吕辈，尤悔生疎顽。\n巢悟入箕颍，皓知返商巅。\n岂唯乐肥遁，聊復祛忧患。\n吾亦从此去，终老伊嵩间。",
        "dynasty": "唐",
        "collection_info": null
    },
    {
        "title": "张常侍池凉夜闲讌赠诸公",
        "author": "白居易",
        "content": "竹桥新月上，水岸凉风至。\n对月五六人，管弦三两事。\n留连池上酌，款曲城外意。\n或啸或讴吟，谁知此闲味。\n迴看市朝客，矻矻趋名利。\n朝忙少游宴，夕困多眠睡。\n清凉属吾徒，相逢勿辞醉。",
        "dynasty": "唐",
        "collection_info": null
    },
    {
        "title": "和皇甫郎中秋晓同登天宫阁言怀六韵",
        "author": "白居易",
        "content": "碧天忽已高，白日犹未短。\n玲珑晓楼阁，清脆秋丝管。\n张翰一桮酣，嵇康终日懒。\n尘中足忧累，云外多疎散。\n病木斧斤遗，冥鸿羁绁断。\n逍遥二三子，永愿为闲伴。",
        "dynasty": "唐",
        "collection_info": null
    },
    {
        "title": "送吕漳州",
        "author": "白居易",
        "content": "今朝一壶酒，言送漳州牧。\n半自要闲游，爱花怜草绿。\n花前下鞍马，草上携丝竹。\n行客饮数桮，主人歌一曲。\n端居惜风景，屡出劳僮仆。\n独醉似无名，借君作题目。",
        "dynasty": "唐",
        "collection_info": null
    },
    {
        "title": "短歌曲",
        "author": "白居易",
        "content": "世人求富贵，多为奉嗜欲。\n盛衰不自由，得失常相逐。\n问君少年日，苦学将干禄。\n负笈尘中游，抱书雪前读。\n布衾不周体，藜茹纔充腹。\n三十登宦途，五十被朝服。\n奴温新挟纩，马肥初食粟。\n未敢议欢游，尚为名检束。\n耳目聋闇后，堂上调丝竹。\n牙齿缺落时，盘中堆酒肉。\n彼来此已去，外余中不足。\n少壮与荣华，相避如寒燠。\n青云去地远，白日经天速。\n从古无奈何，短歌听一曲。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "高人乐丘园，中人慕官职。\n一事尚难成，两途安可得。\n遑遑干世者，多苦时命塞。\n亦有爱闲人，又为穷饿逼。\n我今幸双遂，禄仕兼游息。\n未尝羡荣华，不省劳心力。\n妻孥与婢仆，亦免愁衣食。\n所以吾一家，面无忧喜色。",
        "dynasty": "唐",
        "collection_info": null
    },
    {
        "title": "府西亭纳凉归",
        "author": "白居易",
        "content": "避暑府西亭，晚归有闲思。\n夏浅蝉未多，绿槐阴满地。\n带宽衫解领，马稳人拢辔。\n面上有凉风，眼前无俗事。\n路经府门过，落日照官次。\n牵联缧绁囚，奔走尘埃吏。\n低眉悄不语，谁復知兹意。\n忆得五年前，晚衙时气味。",
        "dynasty": "唐",
        "collection_info": null
    },
    {
        "title": "老热",
        "author": "白居易",
        "content": "一饱百情足，一酣万事休。\n何人不衰老，我老心无忧。\n仕者拘职役，农者劳田畴。\n何人不苦热，我热身自由。\n卧风北窗下，坐月南池头。\n脑凉脱乌帽，足热濯清流。\n慵发昼高枕，兴来夜泛舟。\n何乃有余适，祗缘无过求。\n或问诸亲友，乐天是与不。\n亦无别言语，多道天悠悠。\n悠悠君不知，此味深且幽。\n但恐君知后，亦来从我游。",
        "dynasty": "唐",
        "collection_info": null
    },
    {
        "title": "新秋喜凉因寄兵部杨侍郎",
        "author": "白居易",
        "content": "外强火未退，中锐金方战。\n一夕风雨来，炎凉随数变。\n徐徐炎景度，稍稍凉飙扇。\n枕簟忽凄清，巾裳亦轻健。\n老夫纳秋候，心体殊安便。\n睡足一屈伸，搔首摩挲面。\n褰帘对池竹，幽寂如僧院。\n俯观游鱼羣，仰数浮云片。\n闲忙各有趣，彼此宁相见。\n昨日闻慕巢，召对延英殿。",
        "dynasty": "唐",
        "collection_info": null
    },
    {
        "title": "懒放二首呈刘梦得吴方之 一",
        "author": "白居易",
        "content": "青衣报平旦，呼我起盥栉。\n今早天气寒，郎君应不出。\n又无宾客至，何以销闲日。\n已向微阳前，暖酒开诗帙。",
        "dynasty": "唐",
        "collection_info": null
    },
    {
        "title": "懒放二首呈刘梦得吴方之 二",
        "author": "白居易",
        "content": "朝怜一床日，暮爱一炉火。\n床暖日高眠，炉温夜深坐。\n雀罗门懒出，鹤髮头慵裹。\n除却刘与吴，何人来问我。",
        "dynasty": "唐",
        "collection_info": null
    },
    {
        "title": "六十六",
        "author": "白居易",
        "content": "病知心力减，老觉光阴速。\n五十八归来，今年六十六。\n鬓丝千万白，池草八九绿。\n童稚尽成人，园林半乔木。\n看山倚高石，引水穿深竹。\n虽有潺湲声，至今听未足。",
        "dynasty": "唐",
        "collection_info": null
    },
    {
        "title": "三适赠道友",
        "author": "白居易",
        "content": "褐绫袍厚暖，卧盖行坐披。\n紫毡履宽稳，蹇步颇相宜。\n足适已忘履，身适已忘衣。\n况我心又适，兼忘是与非。\n三适今为一，怡怡復熙熙。\n禅那不动处，混沌未凿时。\n此固不可说，为君强言之。",
        "dynasty": "唐",
        "collection_info": null
    },
    {
        "title": "洛阳春赠刘李二宾客",
        "author": "白居易",
        "content": "水南冠盖地，城东桃李园。\n雪消洛阳堰，春入永通门。\n淑景方霭霭，游人稍喧喧。\n年丰酒浆贱，日晏歌吹繁。\n中有老朝客，华髮暎朱轩。\n从容三两人，藉草开一尊。\n尊前春可惜，身外事勿论。\n明日期何处，杏花游赵村。",
        "dynasty": "唐",
        "collection_info": null
    },
    {
        "title": "寒食",
        "author": "白居易",
        "content": "人老何所乐，乐在归乡国。\n我归故园来，九度逢寒食。\n故园在何处，池馆东城侧。\n四隣梨花时，二月伊水色。\n岂独好风土，仍多旧亲戚。\n出去恣欢游，归来聊燕息。\n有官供禄俸，无事劳心力。\n但恐优稳多，微躬销不得。",
        "dynasty": "唐",
        "collection_info": null
    },
    {
        "title": "和裴令公一日日一年年杂言见赠",
        "author": "白居易",
        "content": "一日日，作老翁。\n一年年，过春风。\n公心不以贵隔我，我散唯将闲伴公。\n我无才能忝高秩，合是人间闲散物。\n公有功德在生民，何因得作自由身。\n前日魏王潭上宴连夜，今日午桥池头游拂晨。\n山客砚前吟待月，野人尊前醉送春。\n不敢与公闲中争第一，亦应占得第二第三人。",
        "dynasty": "唐",
        "collection_info": null
    },
    {
        "title": "题裴晋公女几山刻石诗后",
        "author": "白居易",
        "content": "何处画功业，何处题诗篇？\n麒麟高阁上，女几小山前。\n尔后多少时，四朝二十年。\n贼骨化为土，贼垒犂为田。\n一从贼垒平，陈蔡民晏然。\n骡军成牛户，鬼火变人烟。\n生子已嫁娶，种桑亦丝绵。\n皆云公之德，欲报无由缘。\n公今在何处，守都镇三川。\n旧宅留永乐，新居开集贤。\n公今在何官，被衮珥貂蝉。\n战袍破犹在，髀肉生欲圆。\n襟怀转萧洒，气力弥精坚。\n登山不拄杖，上马能掉鞭。\n利泽浸入池，福降昇自天。\n昔号天下将，今称地上仙。\n勿追赤松游，勿拍洪崖肩。\n商山有遗老，可以奉周旋。",
        "dynasty": "唐",
        "collection_info": null
    },
    {
        "title": "洛阳有愚叟",
        "author": "白居易",
        "content": "洛阳有愚叟，白黑无分别。\n浪迹虽似狂，谋身亦不拙。\n点检盘中饭，非精亦非粝。\n点检身上衣，无余亦无阙。\n天时方得所，不寒復不热。\n体气正调和，不饥仍不渴。\n闲将酒壶出，醉向人家歇。\n野食或烹鲜，寓眠多拥褐。\n抱琴荣启乐，荷锸刘伶达。\n放眼看青山，任头生白髮。\n不知天地内，更得几年活。\n从此到终身，尽为闲日月。",
        "dynasty": "唐",
        "collection_info": null
    },
    {
        "title": "饱食闲坐",
        "author": "白居易",
        "content": "红粒陆浑稻，白鳞伊水鲂。\n庖童呼我食，饭热鱼鲜香。\n筯筯适我口，匙匙充我肠。\n八珍与五鼎，无復心思量。\n扪腹起盥漱，下阶振衣裳。\n绕庭行数匝，却上檐下床。\n箕踞拥裘坐，半身在日旸。\n可怜饱暖味，谁肯来同尝。\n是岁太和八，兵销时渐康。\n朝廷重经术，草泽搜贤良。\n尧舜求理切，夔龙启沃忙。\n怀才抱智者，无不走遑遑。\n唯此不才叟，顽慵恋洛阳。\n饱食不出门，闲坐不下堂。\n子弟多寂寞，僮仆少精光。\n衣食虽充给，神意不扬扬。\n为尔谋则短，为吾谋甚长。",
        "dynasty": "唐",
        "collection_info": null
    },
    {
        "title": "闲居自题",
        "author": "白居易",
        "content": "门前有流水，墙上多高树。\n竹径绕荷池，萦迴百余步。\n波闲戏鱼鼈，风静下鸥鹭。\n寂无城市喧，渺有江湖趣。\n吾庐在其上，偃卧朝復暮。\n洛下安一居，山中亦慵去。\n时逢过客爱，问是谁家住。\n此是白家翁，闭门终老处。",
        "dynasty": "唐",
        "collection_info": null
    },
    {
        "title": "览镜喜老",
        "author": "白居易",
        "content": "今朝览明镜，鬚鬓尽成丝。\n行年六十四，安得不衰羸。\n亲属惜我老，相顾兴叹咨。\n而我独微笑，此意何人知。\n笑罢仍命酒，掩镜捋白髭。\n尔辈且安坐，从容听我词。\n生若不足恋，老亦何足悲。\n生若苟可恋，老即生多时。\n不老即须夭，不夭即须衰。\n晚衰胜早夭，此理决不疑。\n古人亦有言，浮生七十稀。\n我今欠六岁，多幸或庶几。\n傥得及此限，何羡荣启期。\n当喜不当叹，更倾酒一巵。",
        "dynasty": "唐",
        "collection_info": null
    },
    {
        "title": "风雪中作",
        "author": "白居易",
        "content": "岁暮风动地，夜寒雪连天。\n老夫何处宿，暖帐温炉前。\n两重褐绮衾，一领花茸毡。\n粥熟呼不起，日高安稳眠。\n是时心与身，了无闲事牵。\n以此度风雪，闲居来六年。\n忽思远游客，復想早朝士。\n蹋冻侵夜行，凌寒未明起。\n心为身君父，身为心臣子。\n不得身自由，皆为心所使。\n我心既知足，我身自安止。\n方寸语形骸，吾应不负尔。",
        "dynasty": "唐",
        "collection_info": null
    },
    {
        "title": "对琴酒",
        "author": "白居易",
        "content": "西窗明且暖，晚坐卷书帷。\n琴匣拂开后，酒瓶添满时。\n角尊白螺醆，玉轸黄金徽。\n未及弹与酌，相对已依依。\n泠泠秋泉韵，贮在龙凤池。\n油油春云心，一桮可致之。\n自古有琴酒，得此味者稀。\n祗因康与籍，及我三心知。",
        "dynasty": "唐",
        "collection_info": null
    },
    {
        "title": "雪中晏起偶咏所怀兼呈张常侍韦庶子皇甫郎中",
        "author": "白居易",
        "content": "穷阴苍苍雪雰雰，雪深没胫泥埋轮。\n东家典钱归碍夜，南家贳米出凌晨。\n我独何者无此弊，复帐重衾暖若春。\n怕寒放懒不肯动，日高眠足方频伸。\n瓶中有酒炉有炭，瓮中有饭庖有薪。\n奴温婢饱身晏起，致兹快活良有因。\n上无皋陶伯益廊庙材，的不能匡君辅国活生民。\n下无巢父许由箕颍操，又不能食薇饮水自苦辛。\n君不见南山悠悠多白云，又不见西京浩浩唯红尘。\n红尘闹热白云冷，好于冷热中间安置身。\n三年徼倖忝洛尹，两任优稳为商宾。\n非贤非愚非智慧，不贵不富不贱贫。\n冉冉老去过六十，腾腾闲来经七春。\n不知张韦与皇甫，私唤我作何如人。",
        "dynasty": "唐",
        "collection_info": null
    },
    {
        "title": "和裴侍中南园静兴见示",
        "author": "白居易",
        "content": "池馆清且幽，高怀亦如此。\n有时帘动风，尽日桥照水。\n静将鹤为伴，闲与云相似。\n何必学留侯，崎岖觅松子。",
        "dynasty": "唐",
        "collection_info": null
    },
    {
        "title": "春寒",
        "author": "白居易",
        "content": "今朝春气寒，自问何所欲。\n酥暖薤白酒，乳和地黄粥。\n岂惟厌馋口，亦可调病腹。\n助酌有枯鱼，佐餐兼旨蓄。\n省躬念前哲，醉饱多惭忸。\n君不闻靖节先生尊长空，广文先生饭不足。",
        "dynasty": "唐",
        "collection_info": null
    },
    {
        "title": "菩提寺上方晚望香山寺寄舒员外",
        "author": "白居易",
        "content": "晚登西宝剎，晴望东精舍。\n反照转楼台，辉辉似图画。\n冰浮水明灭，雪压松偃亚。\n石阁僧上来，云汀雁飞下。\n西京闹于市，东洛闲如社。\n曾忆旧游无，香山明月夜。",
        "dynasty": "唐",
        "collection_info": null
    },
    {
        "title": "二月一日作赠韦七庶子",
        "author": "白居易",
        "content": "园杏红萼坼，庭兰紫芽出。\n不觉春已深，今朝二月一。\n去冬病疮痏，将养遵医术。\n今春入道场，清净依僧律。\n尝闻圣贤语，所慎斋与疾。\n遂使爱酒人，停桮一百日。\n明朝二月二，疾平斋復毕。\n应须挈一壶，寻花觅韦七。",
        "dynasty": "唐",
        "collection_info": null
    },
    {
        "title": "犬鸢",
        "author": "白居易",
        "content": "晚来天气好，散步中门前。\n门前何所有，偶覩犬与鸢。\n鸢饱凌风飞，犬暖向日眠。\n腹舒稳贴地，翅凝高摩天。\n上无罗弋忧，下无羁锁牵。\n见彼物遂性，我亦心适然。\n心适復何为，一咏逍遥篇。\n此仍着于适，尚未能忘言。",
        "dynasty": "唐",
        "collection_info": null
    },
    {
        "title": "梦刘二十八因诗问之",
        "author": "白居易",
        "content": "昨夜梦梦得，初觉思踟蹰。\n忽忘来汝郡，犹疑在吴都。\n吴都三千里，汝郡二百余。\n非梦亦不见，近与远何殊。\n尚能齐近远，焉用论荣枯。\n但问寝与食，近日两何如。\n病后能吟否，春来曾醉无。\n楼台与风景，汝又何如苏。\n相思一相报，勿復慵为书。",
        "dynasty": "唐",
        "collection_info": null
    },
    {
        "title": "闲吟",
        "author": "白居易",
        "content": "贫穷汲汲求衣食，富贵营营役心力。\n人生不富即贫穷，光阴易过闲难得。\n我今幸在穷富间，虽在朝廷不入山。\n看雪寻花翫风月，洛阳城裏七年闲。",
        "dynasty": "唐",
        "collection_info": null
    },
    {
        "title": "西行",
        "author": "白居易",
        "content": "衣裘不单薄，车马不羸弱。\n蔼蔼三月天，闲行亦不恶。\n寿安流水馆，硖石青山郭。\n官道柳阴阴，行宫花漠漠。\n常闻俗间语，有钱在处乐。\n我虽非富人，亦不苦寂寞。\n家僮解弦管，骑从携桮杓。\n时向春风前，歇鞍开一酌。",
        "dynasty": "唐",
        "collection_info": null
    },
    {
        "title": "东归",
        "author": "白居易",
        "content": "翩翩平肩舆，中有醉老夫。\n膝上展诗卷，竿头悬酒壶。\n食宿无定程，仆马多缓驱。\n临水歇半日，望山倾一盂。\n藉草坐嵬峩，攀花行踟蹰。\n风将景共暖，体与心同舒。\n始悟有营者，居家如在途。\n方知无繫者，在道如安居。\n前夕宿三堂，今旦游申湖。\n残春三百里，送我归东都。",
        "dynasty": "唐",
        "collection_info": null
    },
    {
        "title": "途中作",
        "author": "白居易",
        "content": "早起上肩舁，一杯平旦醉。\n晚憩下肩舁，一觉残春睡。\n身不经营物，心不思量事。\n但恐绮与里，只如吾气味。",
        "dynasty": "唐",
        "collection_info": null
    },
    {
        "title": "小台",
        "author": "白居易",
        "content": "新树低如帐，小台平似掌。\n六尺白藤床，一茎青竹杖。\n风飘竹皮落，苔印鹤迹上。\n幽境与谁同，闲人自来往。",
        "dynasty": "唐",
        "collection_info": null
    },
    {
        "title": "睡后茶兴忆杨同州",
        "author": "白居易",
        "content": "昨晚饮太多，嵬峩连宵醉。\n今朝餐又饱，烂熳移时睡。\n睡足摩挲眼，眼前无一事。\n信脚绕池行，偶然得幽致。\n婆娑绿阴树，斑駮青苔地。\n此处置绳床，傍边洗茶器。\n白瓷瓯甚洁，红炉炭方炽。\n沫下曲尘香，花浮鱼眼沸。\n盛来有佳色，嚥罢余芳气。\n不见杨慕巢，谁人知此味。",
        "dynasty": "唐",
        "collection_info": null
    },
    {
        "title": "题文集柜",
        "author": "白居易",
        "content": "破柏作书柜，柜牢柏復坚。\n收贮谁家集，题云白乐天。\n我生业文字，自幼及老年。\n前后七十卷，小大三千篇。\n诚知终散失，未忍遽弃捐。\n自开自锁闭，置在书帷前。\n身是邓伯道，世无王仲宣。\n只应分付女，留与外孙传。",
        "dynasty": "唐",
        "collection_info": null
    },
    {
        "title": "旱热二首 一",
        "author": "白居易",
        "content": "彤云散不雨，赫日吁可畏。\n端坐犹挥汗，出门岂容易。\n忽思公府内，青衫折腰吏。\n復想驿路中，红尘走马使。\n征夫更辛苦，逐客弥顦顇。\n日入尚趋程，宵分不遑寐。\n安知北窗叟，偃卧风飒至。\n簟拂碧龙鳞，扇摇白鹤翅。\n岂唯身所得，兼示心无事。\n谁言苦热天，元有清凉地。",
        "dynasty": "唐",
        "collection_info": null
    },
    {
        "title": "旱热二首 二",
        "author": "白居易",
        "content": "勃勃旱尘气，炎炎赤日光。\n飞禽飐将坠，行人渴欲狂。\n壮者不耐饥，饥火烧其肠。\n肥者不禁热，喘急汗如浆。\n此时方自悟，老瘦亦何妨。\n肉轻足健逸，髮少头清凉。\n薄食不饥渴，端居省衣裳。\n数匙粱饭冷，一领绡衫香。\n持此聊过日，焉知畏景长。",
        "dynasty": "唐",
        "collection_info": null
    },
    {
        "title": "偶作二首 一",
        "author": "白居易",
        "content": "战马春放归，农牛冬歇息。\n何独徇名人，终身役心力。\n来者殊未已，去者不知还。\n我今悟已晚，六十方退闲。\n犹胜不悟者，老死红尘间。",
        "dynasty": "唐",
        "collection_info": null
    },
    {
        "title": "偶作二首 二",
        "author": "白居易",
        "content": "名无高与卑，未得多健羡。\n事无小与大，已得多厌贱。\n如此常自苦，反此或自安。\n此理知甚易，此道行甚难。\n勿信人虚语，君当事上看。",
        "dynasty": "唐",
        "collection_info": null
    },
    {
        "title": "池上作",
        "author": "白居易",
        "content": "西溪风生竹森森，南潭萍开水沈沈。\n丛翠万竿湘岸色，空碧一泊松江心。\n浦派萦迴误远近，桥岛向背迷窥临。\n澄澜方丈若万顷，倒影咫尺如千寻。\n泛然独游邈然坐，坐念行心思古今。\n菟裘不闻有泉沼，西河亦恐无云林。\n岂如白翁退老地，树高竹密池塘深。\n华亭双鹤白矫矫，太湖四石青岑岑。\n眼前尽日更无客，膝上此时唯有琴。\n洛阳冠盖自相索，谁肯来此同抽簪。",
        "dynasty": "唐",
        "collection_info": null
    },
    {
        "title": "何处堪避暑",
        "author": "白居易",
        "content": "何处堪避暑，林间背日楼。\n何处好追凉，池上随风舟。\n日高饥始食，食竟饱还游。\n游罢睡一觉，觉来茶一瓯。\n眼明见青山，耳醒闻碧流。\n脱袜闲濯足，解巾快掻头。\n如此来几时，已过六七秋。\n从心至百骸，无一不自由。\n拙退是其分，荣耀非所求。\n虽被世间笑，终无身外忧。\n此语君莫怪，静思吾亦愁。\n如何三伏月，杨尹谪虔州。",
        "dynasty": "唐",
        "collection_info": null
    },
    {
        "title": "诏下",
        "author": "白居易",
        "content": "昨日诏下去罪人，今日诏下得贤臣。\n进退者谁非我事，世间宠辱常纷纷。\n我心与世两相忘，时事虽闻如不闻。\n但喜今年饱饭吃，洛阳禾稼如秋云。\n更倾一尊歌一曲，不独忘世兼忘身。",
        "dynasty": "唐",
        "collection_info": null
    },
    {
        "title": "七月一日作",
        "author": "白居易",
        "content": "七月一日天，秋生履道里。\n闲居见清景，高兴从此始。\n林间暑雨歇，池上凉风起。\n桥竹碧鲜鲜，岸莎青靡靡。\n苍然古盘石，清浅平流水。\n何言中门前，便是深山裏。\n双僮侍坐卧，一杖扶行止。\n饥闻麻粥香，渴觉云汤美。\n平生所好物，今日多在此。\n此外更何思，市朝心已矣。",
        "dynasty": "唐",
        "collection_info": null
    },
    {
        "title": "开襟",
        "author": "白居易",
        "content": "开襟何处好，竹下池边地。\n余热体犹烦，早凉风有味。\n黄萎槐蘂结，红破莲芳坠。\n无奈每年秋，先来入衰思。",
        "dynasty": "唐",
        "collection_info": null
    },
    {
        "title": "自宾客迁太子少傅分司",
        "author": "白居易",
        "content": "头上渐无髮，耳间新有毫。\n形容逐日老，官秩随年高。\n优饶又加俸，闲稳仍分曹。\n饮食免藜藿，居处非蓬蒿。\n何言家尚贫，银榼提绿醪。\n勿谓身未贵，金章照紫袍。\n诚合知止足，岂宜更贪饕。\n默默心自问，于国有何劳。",
        "dynasty": "唐",
        "collection_info": null
    },
    {
        "title": "自在",
        "author": "白居易",
        "content": "杲杲冬日光，明暖真可爱。\n移榻向阳坐，拥裘仍解带。\n小奴搥我足，小婢搔我背。\n自问我为谁，胡然独安泰。\n安泰良有以，与君论梗概。\n心了事未了，饥寒迫于外。\n事了心未了，念虑煎于内。\n我今实多幸，事与心和会。\n内外及中间，了然无一碍。\n所以日阳中，向君言自在。",
        "dynasty": "唐",
        "collection_info": null
    },
    {
        "title": "咏史",
        "author": "白居易",
        "content": "秦磨利刀斩李斯，齐烧沸鼎烹郦其。\n可怜黄绮入商洛，闲卧白云歌紫芝。\n彼为葅醢机上尽，此为鸾皇天外飞。\n去者逍遥来者死，乃知祸福非天为。",
        "dynasty": "唐",
        "collection_info": null
    },
    {
        "title": "因梦有悟",
        "author": "白居易",
        "content": "交友沦殁尽，悠悠劳梦思。\n平生所厚者，昨夜梦见之。\n梦中几许事，枕上无多时。\n欵曲数杯酒，从容一局碁。\n初见韦尚书，金紫何辉辉。\n中遇李侍郎，笑言甚怡怡。\n终为崔常侍，意色苦依依。\n一夕三改变，梦心不惊疑。\n此事人尽怪，此理谁得知。\n我粗知此理，闻于竺干师。\n识行妄分别，智隐迷是非。\n若转识为智，菩提其庶几。",
        "dynasty": "唐",
        "collection_info": null
    },
    {
        "title": "春游",
        "author": "白居易",
        "content": "上马临出门，出门復逡巡。\n迴头问妻子，应怪春游频。\n诚知春游频，其奈老大身。\n朱颜去復去，白髮新更新。\n请君屈十指，为我数交亲。\n大限年百岁，几人及七旬。\n我今六十五，走若下坂轮。\n假使得七十，祗有五度春。\n逢春不游乐，但恐是痴人。",
        "dynasty": "唐",
        "collection_info": null
    },
    {
        "title": "题天竺南院赠闲元旻清四上人",
        "author": "白居易",
        "content": "杂芳涧草合，繁绿岩树新。\n山深景候晚，四月有余春。\n竹寺过微雨，石径无纤尘。\n白衣一居士，方袍四道人。\n地是佛国土，人非俗交亲。\n城中山下别，相送亦殷勤。",
        "dynasty": "唐",
        "collection_info": null
    },
    {
        "title": "哭师皋",
        "author": "白居易",
        "content": "南康丹旐引魂迴，洛阳篮舁送葬来。\n北邙原边尹村畔，月苦烟愁夜过半。\n妻孥兄弟号一声，十二人肠一时断。\n往者何人送者谁，乐天哭别师皋时。\n平生分义向人尽，今日哀冤唯我知。\n我知何益徒垂泪，篮轝迴竿马迴辔。\n何日重闻扫市歌，谁家收得琵琶伎。\n萧萧风树白杨影，苍苍露草青蒿气。\n更就坟前哭一声，与君此别终天地。",
        "dynasty": "唐",
        "collection_info": null
    },
    {
        "title": "隐几赠客",
        "author": "白居易",
        "content": "宦情本淡薄，年貌又老丑。\n紫绶与金章，于予亦何有。\n有时独隐几，荅然无所偶。\n卧枕一卷书，起尝一杯酒。\n书将引昏睡，酒用扶衰朽。\n客到忽已酣，脱巾坐搔首。\n疎顽倚老病，容恕惭交友。\n忽思庄生言，亦拟鞭其后。",
        "dynasty": "唐",
        "collection_info": null
    },
    {
        "title": "夏日作",
        "author": "白居易",
        "content": "葛衣疎且单，纱帽轻復宽。\n一衣与一帽，可以过炎天。\n止于便吾体，何必被罗纨。\n宿雨林笋嫩，晨露园葵鲜。\n烹葵炮嫩笋，可以备朝餐。\n止于适吾口，何必饫腥羶。\n饭讫盥漱已，扪腹方果然。\n婆娑庭前步，安稳窗下眠。\n外养物不费，内归心不烦。\n不费用难尽，不烦神易安。\n庶几无夭阏，得以终天年。",
        "dynasty": "唐",
        "collection_info": null
    },
    {
        "title": "晚凉偶咏",
        "author": "白居易",
        "content": "日下西墙西，风来北窗北。\n中有逐凉人，单床独栖息。\n飘萧过云雨，摇曳归飞翼。\n新叶多好阴，初筠有佳色。\n幽深小池馆，优稳闲官职。\n不爱勿復论，爱亦不易得。",
        "dynasty": "唐",
        "collection_info": null
    },
    {
        "title": "酬牛相公宫城早秋寓言见示兼呈梦得",
        "author": "白居易",
        "content": "七月中气后，金与火交争。\n一闻白雪唱，暑退清风生。\n碧树未摇落，寒蝉始悲鸣。\n夜凉枕簟滑，秋燥衣巾轻。\n疎受老慵出，刘桢疾未平。\n何人伴公醉，新月上宫城。",
        "dynasty": "唐",
        "collection_info": null
    },
    {
        "title": "小台晚坐忆梦得",
        "author": "白居易",
        "content": "汲泉洒小台，台上无纤埃。\n解带面西坐，轻襟随风开。\n晚凉闲兴动，忆同倾一杯。\n月明候柴户，藜杖何时来。",
        "dynasty": "唐",
        "collection_info": null
    },
    {
        "title": "种桃歌",
        "author": "白居易",
        "content": "食桃种其核，一年核生芽。\n二年长枝叶，三年桃有花。\n忆昨五六岁，灼灼盛芬华。\n迨兹八九载，有减而无加。\n去春已稀少，今春渐无多。\n明年后年后，芳意当如何。\n命酒树下饮，停杯拾余葩。\n因桃忽自感，悲咤成狂歌。",
        "dynasty": "唐",
        "collection_info": null
    },
    {
        "title": "狂言示诸侄",
        "author": "白居易",
        "content": "世欺不识字，我忝攻文笔。\n世欺不得官，我忝居班秩。\n人老多病苦，我今幸无疾。\n人老多忧累，我今婚嫁毕。\n心安不移转，身泰无牵率。\n所以十年来，形神闲且逸。\n况当垂老岁，所要无多物。\n一裘暖过冬，一饭饱终日。\n勿言舍宅小，不过寝一室。\n何用鞍马多，不能骑两匹。\n如我优幸身，人中十有七。\n如我知足心，人中百无一。\n傍观愚亦见，当己贤多失。\n不敢论他人，狂言示诸侄。",
        "dynasty": "唐",
        "collection_info": null
    },
    {
        "title": "偶以拙诗数首寄呈裴少尹侍郎蒙以盛制四篇一时酬和重投长句美而谢之",
        "author": "白居易",
        "content": "投君之文甚荒芜，数篇价直一束刍。\n报我之章何璀璨，纍纍四贯骊龙珠。\n毛诗三百篇后得，文选六十卷中无。\n一麋丽龟绝报赛，五鹿连柱难支梧。\n高兴独因秋日尽，清吟多与好风俱。\n银钩金错两殊重，宜上屏风张座隅。",
        "dynasty": "唐",
        "collection_info": null
    },
    {
        "title": "六年冬暮赠崔常侍晦叔",
        "author": "白居易",
        "content": "鬓毛霜一色，光景水争流。\n易过唯冬日，难销是老愁。\n香开绿蚁酒，暖拥褐绫裘。\n已共崔君约，尊前倒即休。",
        "dynasty": "唐",
        "collection_info": null
    },
    {
        "title": "戏招诸客",
        "author": "白居易",
        "content": "黄醅绿醑迎冬熟，绛帐红炉逐夜开。\n谁道洛中多逸客，不将书唤不曾来。",
        "dynasty": "唐",
        "collection_info": null
    },
    {
        "title": "十二月二十三日作兼呈晦叔",
        "author": "白居易",
        "content": "案头历日虽未尽，向后唯残六七行。\n床下酒瓶虽不满，犹应醉得两三场。\n病身不许依年老，拙宦虚教逐日忙。\n闻健偷闲且勤饮，一杯之外莫思量。",
        "dynasty": "唐",
        "collection_info": null
    },
    {
        "title": "七年元日对酒五首 一",
        "author": "白居易",
        "content": "庆弔经过懒，逢迎跪拜迟。\n不因时节日，岂觉此身羸。",
        "dynasty": "唐",
        "collection_info": null
    },
    {
        "title": "七年元日对酒五首 二",
        "author": "白居易",
        "content": "众老忧添岁，余衰喜入春。\n年开第七秩，屈指几多人。",
        "dynasty": "唐",
        "collection_info": null
    },
    {
        "title": "七年元日对酒五首 三",
        "author": "白居易",
        "content": "三杯蓝尾酒，一楪胶牙饧。\n除却崔常侍，无人共我争。",
        "dynasty": "唐",
        "collection_info": null
    },
    {
        "title": "七年元日对酒五首 四",
        "author": "白居易",
        "content": "今朝吴与洛，相忆一欣然。\n梦得君知否，俱过本命年。",
        "dynasty": "唐",
        "collection_info": null
    },
    {
        "title": "七年元日对酒五首 五",
        "author": "白居易",
        "content": "同岁崔何在，同年杜又无。\n应无藏避处，只有且欢娱。",
        "dynasty": "唐",
        "collection_info": null
    },
    {
        "title": "七年春题府厅",
        "author": "白居易",
        "content": "潦倒守三川，因循涉四年。\n推诚废钩距，示耻用蒲鞭。\n以此称公事，将何销俸钱。\n虽非好官职，岁久亦妨贤。",
        "dynasty": "唐",
        "collection_info": null
    },
    {
        "title": "早春醉吟寄太原令狐相公苏州刘郎中",
        "author": "白居易",
        "content": "雪夜闲游多秉烛，花时蹔出亦提壶。\n别来少遇新诗敌，老去难逢旧饮徒。\n大振威名降北虏，勤行惠化活东吴。\n不知歌酒腾腾兴，得似河南醉尹无。",
        "dynasty": "唐",
        "collection_info": null
    },
    {
        "title": "洛下送牛相公出镇淮南",
        "author": "白居易",
        "content": "北阙至东京，风光十六程。\n坐移丞相阁，春入广陵城。\n红斾拥双节，白鬚无一茎。\n万人开路看，百吏立班迎。\n阃外君弥重，尊前我亦荣。\n何须身自得，将相是门生。",
        "dynasty": "唐",
        "collection_info": null
    },
    {
        "title": "筝",
        "author": "白居易",
        "content": "云髻飘萧绿，花颜旖旎红。\n双眸剪秋水，十指剥春葱。\n楚艳为门阀，秦声是女工。\n甲明银玓瓅，柱触玉玲珑。\n猨苦啼嫌月，莺娇语䛏风。\n移愁来手底，送恨入弦中。\n赵瑟清相似，胡琴闹不同。\n慢弹迴断雁，急奏转飞蓬。\n霜佩锵还委，冰泉咽復通。\n珠联千拍碎，刀截一声终。\n倚丽精神定，矜能意态融。\n歇时情不断，休去思无穷。\n灯下青春夜，尊前白首翁。\n且听应得在，老耳未多聋。",
        "dynasty": "唐",
        "collection_info": null
    },
    {
        "title": "洛中春游呈诸亲友",
        "author": "白居易",
        "content": "莫叹年将暮，须怜岁又新。\n府中三遇腊，洛下五逢春。\n春树花珠颗，春塘水曲尘。\n春娃无气力，春马有精神。\n并辔鞭徐动，连盘酒慢巡。\n经过旧邻里，追逐好交亲。\n笑语销闲日，酣歌送老身。\n一生欢乐事，亦不少于人。",
        "dynasty": "唐",
        "collection_info": null
    },
    {
        "title": "酬舒三员外见赠长句",
        "author": "白居易",
        "content": "自请假来多少日，五旬光景似须臾。\n已判到老为狂客，不分当春作病夫。\n杨柳花飘新白雪，樱桃子缀小红珠。\n头风不敢多多饮，能酌三分相劝无。",
        "dynasty": "唐",
        "collection_info": null
    },
    {
        "title": "将归一绝",
        "author": "白居易",
        "content": "欲去公门返野扉，预思泉竹已依依。\n更怜家酝迎春熟，一瓮醍醐待我归。",
        "dynasty": "唐",
        "collection_info": null
    },
    {
        "title": "罢府归旧居",
        "author": "白居易",
        "content": "陋巷乘篮入，朱门挂印迴。\n腰间抛组绶，缨上拂尘埃。\n屈曲闲池沼，无非手自开。\n青苍好竹树，亦是眼看栽。\n石片抬琴匣，松枝阁酒杯。\n此生终老处，昨日却归来。",
        "dynasty": "唐",
        "collection_info": null
    },
    {
        "title": "睡觉偶吟",
        "author": "白居易",
        "content": "官初罢后归来夜，天欲明前睡觉时。\n起坐思量更无事，身心安乐復谁知。",
        "dynasty": "唐",
        "collection_info": null
    },
    {
        "title": "问支琴石",
        "author": "白居易",
        "content": "疑因星陨空中落，叹被泥埋涧底沈。\n天上定应胜地上，支机未必及支琴。\n提携拂拭知恩否，虽不能言合有心。",
        "dynasty": "唐",
        "collection_info": null
    },
    {
        "title": "自喜",
        "author": "白居易",
        "content": "身慵难勉强，性拙易迟迴。\n布被辰时起，柴门午后开。\n忙驱能者去，闲逐钝人来。\n自喜谁能会，无才胜有才。",
        "dynasty": "唐",
        "collection_info": null
    },
    {
        "title": "裴常侍以题蔷薇架十八韵见示因广为三十韵以和之",
        "author": "白居易",
        "content": "託质依高架，攒花对小堂。\n晚开春去后，独秀院中央。\n霁景朱明早，芳时白昼长。\n秾因天与色，丽共日争光。\n剪碧排千萼，研朱染万房。\n烟条涂石绿，粉蘂扑雌黄。\n根动彤云涌，枝摇赤羽翔。\n九微灯炫转，七宝帐荧煌。\n淑气熏行径，清阴接步廊。\n照梁迷藻梲，耀壁变雕墙。\n烂若藂然火，殷于叶得霜。\n臙脂含脸笑，苏合裛衣香。\n浃洽濡晨露，玲珑漏夕阳。\n合罗排勘缬，醉晕浅深妆。\n乍见疑迴面，遥看误断肠。\n风朝舞飞燕，雨夜泣萧娘。\n桃李惭无语，芝兰让不芳。\n山榴何细碎，石竹苦寻常。\n蕙惨偎栏避，莲羞映浦藏。\n怯教蕉叶战，妬得柳花狂。\n岂可轻嘲咏，应须痛比方。\n画幈风自展，绣伞盖谁张。\n翠锦挑成字，丹砂印着行。\n猩猩凝血点，瑟瑟蹙金匡。\n散乱萎红片，尖纤嫩紫芒。\n触僧飘毳褐，留妓冒罗裳。\n寡和阳春曲，多情骑省郎。\n缘夸美颜色，引出好文章。\n东顾辞仁里，西归入帝乡。\n假如君爱杀，留着莫移将。",
        "dynasty": "唐",
        "collection_info": null
    },
    {
        "title": "感旧诗卷",
        "author": "白居易",
        "content": "夜深吟罢一长吁，老泪灯前湿白鬚。\n二十年前旧诗卷，十人酬和九人无。",
        "dynasty": "唐",
        "collection_info": null
    },
    {
        "title": "酬李二十侍郎",
        "author": "白居易",
        "content": "笋老兰长花渐稀，衰翁相对惜芳菲。\n残莺着雨慵休啭，落絮无风凝不飞。\n行掇木芽供野食，坐牵萝蔓挂朝衣。\n十年分手今同醉，醉未如泥莫道归。",
        "dynasty": "唐",
        "collection_info": null
    },
    {
        "title": "和梦得",
        "author": "白居易",
        "content": "纶阁沈沈无宠命，苏台籍籍有能声。\n岂唯不得清文力，但恐空传冗吏名。\n郎署迴翔何水部，江湖留滞谢宣城。\n所嗟非独君如此，自古才难共命争。",
        "dynasty": "唐",
        "collection_info": null
    },
    {
        "title": "赠草堂宗密上人",
        "author": "白居易",
        "content": "吾师道与佛相应，念念无为法法能。\n口藏宣传十二部，心台照耀百千灯。\n尽离文字非中道，长住虚空是小乘。\n少有人知菩萨行，世间只是重高僧。",
        "dynasty": "唐",
        "collection_info": null
    },
    {
        "title": "喜照密闲实四上人见过",
        "author": "白居易",
        "content": "紫袍朝士白髯翁，与俗乖疎与道通。\n官秩三迴分洛下，交游一半在僧中。\n臭[帤]世界终须出，香火因缘久愿同。\n斋后将何充供养，西轩泉石北窗风。",
        "dynasty": "唐",
        "collection_info": null
    },
    {
        "title": "赠皇甫六张十五李二十三宾客",
        "author": "白居易",
        "content": "昨日三川新罢守，今年四皓尽分司。\n幸陪散秩闲居日，好是登山临水时。\n家未苦贫常酝酒，身虽衰病尚吟诗。\n龙门泉石香山月，早晚同游报一期。",
        "dynasty": "唐",
        "collection_info": null
    },
    {
        "title": "微之敦诗晦叔相次长逝岿然自伤因成二绝 一",
        "author": "白居易",
        "content": "併失鹓鸾侣，空留麋鹿身。\n只应嵩洛下，长作独游人。",
        "dynasty": "唐",
        "collection_info": null
    },
    {
        "title": "微之敦诗晦叔相次长逝岿然自伤因成二绝 二",
        "author": "白居易",
        "content": "长夜君先去，残年我几何。\n秋风满衫泪，泉下故人多。",
        "dynasty": "唐",
        "collection_info": null
    },
    {
        "title": "池上闲咏",
        "author": "白居易",
        "content": "青莎台上起书楼，绿藻潭中繫钓舟。\n日晚爱行深竹裏，月明多上小桥头。\n蹔尝新酒还成醉，亦出中门便当游。\n一部清商聊送老，白鬚萧飒管弦秋。",
        "dynasty": "唐",
        "collection_info": null
    },
    {
        "title": "凉风叹",
        "author": "白居易",
        "content": "昨夜凉风又飒然，萤飘叶坠卧床前。\n逢秋莫叹须知分，已过潘安三十年。",
        "dynasty": "唐",
        "collection_info": null
    },
    {
        "title": "和高仆射罢节度让尚书授少保分司喜遂游山水之作",
        "author": "白居易",
        "content": "蹔辞八座罢双旌，便作登山临水行。\n能以忠贞酬重任，不将富贵碍高情。\n朱门出去簪缨从，绛帐归来歌吹迎。\n鞍辔闹装光满马，何人信道是书生。",
        "dynasty": "唐",
        "collection_info": null
    },
    {
        "title": "送考功崔郎中赴阙",
        "author": "白居易",
        "content": "称意新官又少年，秋凉身健好朝天。\n青云上了无多路，却要徐驱稳着鞭。",
        "dynasty": "唐",
        "collection_info": null
    },
    {
        "title": "重修香山寺毕题二十二韵以纪之",
        "author": "白居易",
        "content": "阙塞龙门口，祇园鹫岭头。\n曾随减劫坏，今遇胜缘修。\n再莹新金剎，重装旧石楼。\n病僧皆引起，忙客亦淹留。\n四望穷沙界，孤标出赡州。\n地图铺洛邑，天柱倚崧丘。\n两面苍苍岸，中心瑟瑟流。\n波翻八滩雪，堰护一潭油。\n台殿朝弥丽，房廊夜更幽。\n千花高下塔，一叶往来舟。\n岫合云初吐，林开雾半收。\n静闻樵子语，远听棹郎讴。\n官散殊无事，身闲甚自由。\n吟来携笔砚，宿去抱衾裯。\n霁月当窗白，凉风满簟秋。\n烟香封药竈，泉冷洗茶瓯。\n南祖心应学，西方社可投。\n先宜知止足，次要悟浮休。\n觉路随方乐，迷涂到老愁。\n须除爱名障，莫作恋家囚。\n便合穷年住，何言竟日游。\n可怜终老地，此是我菟裘。",
        "dynasty": "唐",
        "collection_info": null
    },
    {
        "title": "送杨八给事赴常州",
        "author": "白居易",
        "content": "无嗟别青琐，且喜拥朱轮。\n五十得三品，百千无一人。\n须勤念黎庶，莫苦忆交亲。\n此外无过醉，毗陵何限春。",
        "dynasty": "唐",
        "collection_info": null
    },
    {
        "title": "闻歌者唱微之诗",
        "author": "白居易",
        "content": "新诗绝笔声名歇，旧卷生尘箧笥深。\n时向歌中闻一句，未容倾耳已伤心。",
        "dynasty": "唐",
        "collection_info": null
    },
    {
        "title": "醉送李二十常侍赴镇浙东",
        "author": "白居易",
        "content": "靖安客舍花枝下，共脱青衫典浊醪。\n今日洛桥还醉别，金杯翻污麒麟袍。\n喧阗夙驾君脂辖，酩酊离筵我藉糟。\n好去商山紫芝伴，珊瑚鞭动马头高。",
        "dynasty": "唐",
        "collection_info": null
    },
    {
        "title": "醉别程秀才",
        "author": "白居易",
        "content": "五度龙门点额迴，却缘多艺復多才。\n贫泥客路黏难出，愁锁乡心掣不开。\n何必更游京国去，不如且入醉乡来。\n吴弦楚调潇湘弄，为我殷勤送一杯。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "白衣居士紫芝仙，半醉行歌半坐禅。\n今日维摩兼饮酒，当时绮季不请钱。\n等闲池上留宾客，随事灯前有管弦。\n但问此身销得否，分司气味不论年。",
        "dynasty": "唐",
        "collection_info": null
    },
    {
        "title": "把酒思闲事二首 一",
        "author": "白居易",
        "content": "把酒思闲事，春愁谁最深。\n乞钱羁客面，落第举人心。\n月下低眉立，灯前抱膝吟。\n凭君劝一醉，胜与万黄金。",
        "dynasty": "唐",
        "collection_info": null
    },
    {
        "title": "把酒思闲事二首 二",
        "author": "白居易",
        "content": "把酒思闲事，春娇何处多。\n试鞍新白马，弄镜小青娥。\n掌上初教舞，花前欲按歌。\n凭君劝一醉，劝了问如何。",
        "dynasty": "唐",
        "collection_info": null
    },
    {
        "title": "衰荷",
        "author": "白居易",
        "content": "白露凋花花不残，凉风吹叶叶初干。\n无人解爱萧条境，更绕衰藂一匝看。",
        "dynasty": "唐",
        "collection_info": null
    },
    {
        "title": "池上送考功崔郎中兼别房窦二妓",
        "author": "白居易",
        "content": "文昌列宿征还日，洛浦行云放散时。\n鹓鹭上天花逐水，无因再会白家池。",
        "dynasty": "唐",
        "collection_info": null
    },
    {
        "title": "自问",
        "author": "白居易",
        "content": "依仁台废悲风晚，履信池荒宿草春。\n自问老身骑马出，洛阳城裏觅何人。",
        "dynasty": "唐",
        "collection_info": null
    },
    {
        "title": "送陈许高仆射赴镇",
        "author": "白居易",
        "content": "敦诗说礼中军师，重士轻财大丈夫。\n常与师徒同苦乐，不教亲故隔荣枯。\n花钿坐绕黄金印，丝管行随白玉壶。\n商皓老狂唯爱醉，时时能寄酒钱无。",
        "dynasty": "唐",
        "collection_info": null
    },
    {
        "title": "青毡帐二十韵",
        "author": "白居易",
        "content": "合聚千羊毳，施张百子弮。\n骨盘边柳健，色染塞蓝鲜。\n北制因戎剏，南移逐虏迁。\n汰风吹不动，御雨湿弥坚。\n有顶中央耸，无隅四嚮圆。\n傍通门豁尔，内密气温然。\n远别关山外，初安庭户前。\n影孤明月夜，价重苦寒年。\n软暖围毡毯，鎗摐束管弦。\n最宜霜后地，偏称雪中天。\n侧置低歌座，平铺小舞筵。\n闲多揭帘入，醉便拥袍眠。\n铁檠移灯背，银囊带火悬。\n深藏晓兰焰，闇贮宿香烟。\n兽炭休亲近，狐裘可弃捐。\n砚温融冻墨，瓶暖变春泉。\n蕙帐徒招隐，茅庵浪坐禅。\n贫僧应叹羡，寒士定留连。\n宾客于中接，儿孙向后传。\n王家夸旧物，未及此青毡。",
        "dynasty": "唐",
        "collection_info": null
    },
    {
        "title": "荅梦得秋日书怀见寄",
        "author": "白居易",
        "content": "幸免非常病，甘当本分衰。\n眼昏灯最觉，腰瘦带先知。\n树叶霜红日，髭鬚雪白时。\n悲愁缘欲老，老过却无悲。",
        "dynasty": "唐",
        "collection_info": null
    },
    {
        "title": "同诸客题于家公主旧宅",
        "author": "白居易",
        "content": "平阳旧宅少人游，应是游人到即愁。\n布谷鸟啼桃李院，络丝虫怨凤皇楼。\n台倾滑石犹残砌，帘断珍珠不满钩。\n闻道至今萧史在，髭鬚雪白向明州。",
        "dynasty": "唐",
        "collection_info": null
    },
    {
        "title": "荅梦得八月十五日夜翫月见寄",
        "author": "白居易",
        "content": "南国碧云客，东京白首翁。\n松江初有月，伊水正无风。\n远思两乡断，清光千里同。\n不知娃馆上，何似石楼中。",
        "dynasty": "唐",
        "collection_info": null
    },
    {
        "title": "初冬早起寄梦得",
        "author": "白居易",
        "content": "起戴乌纱帽，行披白布裘。\n炉温先暖酒，手冷未梳头。\n早起烟霜白，初寒鸟雀愁。\n诗成遣谁和，还是寄苏州。",
        "dynasty": "唐",
        "collection_info": null
    },
    {
        "title": "秋夜听高调凉州",
        "author": "白居易",
        "content": "楼上金风声渐紧，月中银字韵初调。\n促张弦柱吹高管，一曲凉州入泬寥。",
        "dynasty": "唐",
        "collection_info": null
    },
    {
        "title": "香山寺二绝 一",
        "author": "白居易",
        "content": "空山寂静老夫闲，伴鸟随云往復还。\n家酝满瓶书满架，半移生计入香山。",
        "dynasty": "唐",
        "collection_info": null
    },
    {
        "title": "香山寺二绝 二",
        "author": "白居易",
        "content": "爱风岩上攀松盖，恋月潭边坐石棱。\n且共云泉结缘境，他生当作此山僧。",
        "dynasty": "唐",
        "collection_info": null
    },
    {
        "title": "送舒着作重授省郎赴阙",
        "author": "白居易",
        "content": "三岁相依在洛都，游花宴月饱欢娱。\n惜别笙歌多怨咽，愿留轩盖少踟蹰。\n劒磨光彩依前出，鹏举风云逐后驱。\n从此求闲应不得，更能重醉白家无。",
        "dynasty": "唐",
        "collection_info": null
    },
    {
        "title": "同诸客嘲雪中马上妓",
        "author": "白居易",
        "content": "珊瑚鞭亸马踟蹰，引手低蛾索一盂。\n腰为逆风成弱柳，面因衝冷作凝酥。\n银箆稳篸乌罗帽，花襜宜乘咤拨驹。\n雪裏君看何所似，王昭君妹写真图。",
        "dynasty": "唐",
        "collection_info": null
    },
    {
        "title": "喜刘苏州恩赐金紫遥[想]贺宴以诗庆之",
        "author": "白居易",
        "content": "海内姑苏太守贤，恩加章绶岂徒然。\n贺宾喜色欺杯酒，醉妓欢声遏管弦。\n鱼佩葺鳞光照地，鹘衔瑞带势衝天。\n莫嫌鬓上些些白，金紫由来称长年。",
        "dynasty": "唐",
        "collection_info": null
    },
    {
        "title": "蓝田刘明府携酌相过与皇甫郎中卯时同饮醉后赠之",
        "author": "白居易",
        "content": "腊月九日暖寒客，卯时十分空腹杯。\n玄晏舞狂乌帽落，蓝田醉倒玉山颓。\n貌偷花色老蹔去，歌蹋柳枝春闇来。\n不为刘家贤圣物，愁翁笑口大难开。",
        "dynasty": "唐",
        "collection_info": null
    },
    {
        "title": "刘苏州以华亭一鹤远寄以诗谢之",
        "author": "白居易",
        "content": "老鹤风姿异，衰翁诗思深。\n素毛如我鬓，丹顶似君心。\n松际雪相映，鸡羣尘不侵。\n殷勤远来意，一隻重千金。",
        "dynasty": "唐",
        "collection_info": null
    },
    {
        "title": "早春忆苏州寄梦得",
        "author": "白居易",
        "content": "吴苑四时风景好，就中偏好是春天。\n霞光曙后殷于火，水色晴来嫩似烟。\n士女笙歌宜月下，使君金紫称花前。\n诚知欢乐堪留恋，其奈离乡已四年。",
        "dynasty": "唐",
        "collection_info": null
    },
    {
        "title": "尝新酒忆晦叔二首 一",
        "author": "白居易",
        "content": "尊裏看无色，杯中动有光。\n自君抛我去，此物共谁尝。",
        "dynasty": "唐",
        "collection_info": null
    },
    {
        "title": "尝新酒忆晦叔二首 二",
        "author": "白居易",
        "content": "世上强欺弱，人间醉胜醒。\n自君抛我去，此语更谁听。",
        "dynasty": "唐",
        "collection_info": null
    },
    {
        "title": "负春",
        "author": "白居易",
        "content": "病来道士教调气，老去山僧劝坐禅。\n孤负春风杨柳曲，去年断酒到今年。",
        "dynasty": "唐",
        "collection_info": null
    },
    {
        "title": "池上闲吟二首 一",
        "author": "白居易",
        "content": "高卧闲行自在身，池边六见柳条新。\n幸逢尧舜无为日，得作羲皇向上人。\n四皓再除犹且健，三州罢守未全贫。\n莫愁客到无供给，家酝香浓野菜春。",
        "dynasty": "唐",
        "collection_info": null
    },
    {
        "title": "池上闲吟二首 二",
        "author": "白居易",
        "content": "非庄非宅非兰若，竹树池亭十亩余。\n非道非僧非俗吏，褐裘乌帽闭门居。\n梦游信意宁殊蝶，心乐身闲便是鱼。\n虽未定知生与死，其间胜负两何如。",
        "dynasty": "唐",
        "collection_info": null
    },
    {
        "title": "早春招张宾客",
        "author": "白居易",
        "content": "久雨初晴天气新，风烟草树尽欣欣。\n虽当冷落衰残日，还有阳和暖活身。\n池色溶溶蓝染水，花光燄燄火烧春。\n商山老伴相收拾，不用随他年少人。",
        "dynasty": "唐",
        "collection_info": null
    },
    {
        "title": "营闲事",
        "author": "白居易",
        "content": "自笑营闲事，从朝到日斜。\n浇畦引泉脉，扫径避兰芽。\n暖变墙衣色，晴催木笔花。\n桃根知酒渴，晚送一瓯茶。",
        "dynasty": "唐",
        "collection_info": null
    },
    {
        "title": "感春",
        "author": "白居易",
        "content": "老思不禁春，风光照眼新。\n花房红鸟觜，池浪碧鱼鳞。\n倚棹谁为伴，持杯自问身。\n心情多少在，六十二三人。",
        "dynasty": "唐",
        "collection_info": null
    },
    {
        "title": "春池上戏赠李郎中",
        "author": "白居易",
        "content": "满池春水何人爱，唯我迴看指似君。\n直似挼蓝新汁色，与君南宅染罗裙。",
        "dynasty": "唐",
        "collection_info": null
    },
    {
        "title": "翫半开花赠皇甫郎中",
        "author": "白居易",
        "content": "勿讶春来晚，无嫌花发迟。\n人怜全盛日，我爱半开时。\n紫蜡黏为蔕，红苏点作蕤。\n成都新夹缬，梁汉碎臙脂。\n树杪真珠颗，墙头小女儿。\n浅深妆駮落，高下火参差。\n蝶戏争香朵，莺啼选稳枝。\n好教郎作伴，合共酒相随。\n醉翫无胜此，狂嘲更让谁。\n犹残少年兴，不似老人诗。\n西日凭轻照，东风莫杀吹。\n明朝应烂熳，后夜更离披。\n林下遥相忆，尊前闇有期。\n衔杯嚼蘂思，唯我与君知。",
        "dynasty": "唐",
        "collection_info": null
    },
    {
        "title": "池边",
        "author": "白居易",
        "content": "柳老香丝宛，荷新钿扇圆。\n残春深树裏，斜日小楼前。\n醉遣收杯杓，闲听理管弦。\n池边更无事，看补采莲船。",
        "dynasty": "唐",
        "collection_info": null
    },
    {
        "title": "家酿新熟每尝輙醉妻侄等劝令少饮因成长句以谕之",
        "author": "白居易",
        "content": "君应怪我朝朝饮，不说向君君不知。\n身上幸无疼痛处，瓮头正是撇尝时。\n刘妻劝谏夫休醉，王侄分疎叔不痴。\n六十三翁头雪白，假如醒黠欲何为。",
        "dynasty": "唐",
        "collection_info": null
    },
    {
        "title": "送常秀才下第东归",
        "author": "白居易",
        "content": "东归多旅恨，西上少知音。\n寒食看花眼，春风落日心。\n百忧当二月，一醉直千金。\n到处公卿席，无辞酒醆深。",
        "dynasty": "唐",
        "collection_info": null
    },
    {
        "title": "且游",
        "author": "白居易",
        "content": "手裏一杯满，心中百事休。\n春应唯仰醉，老更不禁愁。\n弄水迴船尾，寻花信马头。\n眼看筋力减，游得且须游。",
        "dynasty": "唐",
        "collection_info": null
    },
    {
        "title": "题王家庄临水柳亭",
        "author": "白居易",
        "content": "弱柳缘堤种，虚亭压水开。\n条疑逐风去，波欲上阶来。\n翠羽偷鱼入，红腰学舞迴。\n春愁正无绪，争不尽残杯。",
        "dynasty": "唐",
        "collection_info": null
    },
    {
        "title": "题令狐家木兰花",
        "author": "白居易",
        "content": "腻如玉指涂朱粉，光似金刀剪紫霞。\n从此时时春梦裏，应添一树女郎花。",
        "dynasty": "唐",
        "collection_info": null
    },
    {
        "title": "拜表迴闲游",
        "author": "白居易",
        "content": "玉佩金章紫花绶，纻衫藤带白纶巾。\n晨兴拜表称朝士，晚出游山作野人。\n达磨传心令息念，玄元留意遣同尘。\n八关净戒斋销日，一曲狂歌醉送春。\n酒肆法堂方丈室，其间岂是两般身。",
        "dynasty": "唐",
        "collection_info": null
    },
    {
        "title": "西街渠中种莲迭石颇有幽致偶题小楼",
        "author": "白居易",
        "content": "朱槛低墙上，清流小阁前。\n雇人栽菡萏，买石造潺湲。\n影落江心月，声移谷口泉。\n闲看捲帘坐，醉听掩窗眠。\n路笑淘官水，家愁费料钱。\n是非君莫问，一对一翛然。",
        "dynasty": "唐",
        "collection_info": null
    },
    {
        "title": "晚春闲居杨工部寄诗杨常州寄茶同到因以长句荅之",
        "author": "白居易",
        "content": "宿酲寂寞眠初起，春意阑珊日又斜。\n劝我加餐因早笋，恨人休醉是残花。\n闷吟工部新来句，渴饮毗陵远到茶。\n兄弟东西官职冷，门前车马向谁家。",
        "dynasty": "唐",
        "collection_info": null
    },
    {
        "title": "玉泉寺南三里涧下多深红踯躅繁艳殊常感惜题诗以示游者",
        "author": "白居易",
        "content": "玉泉南涧花奇怪，不似花丛似火堆。\n今日多情唯我到，每年无故为谁开。\n宁辞辛苦行三里，更与留连饮两杯。\n犹有一般辜负事，不将歌舞管弦来。",
        "dynasty": "唐",
        "collection_info": null
    },
    {
        "title": "早服云母散",
        "author": "白居易",
        "content": "晓服云英漱井华，寥然身若在烟霞。\n药销日晏三匙饭，酒渴春深一椀茶。\n每夜坐禅观水月，有时行醉翫风花。\n净名事理人难解，身不出家心出家。",
        "dynasty": "唐",
        "collection_info": null
    },
    {
        "title": "三月晦日晚闻鸟声",
        "author": "白居易",
        "content": "晚来林鸟语殷勤，似惜风光说向人。\n遣脱破袍劳报暖，催沽美酒敢辞贫。\n声声劝醉应须醉，一岁唯残半日春。",
        "dynasty": "唐",
        "collection_info": null
    },
    {
        "title": "早夏游平原迴",
        "author": "白居易",
        "content": "夏早日初长，南风草木香。\n肩舆颇平稳，涧路甚清凉。\n紫蕨行看采，青梅旋摘尝。\n疗饥兼解渴，一醆冷云浆。",
        "dynasty": "唐",
        "collection_info": null
    },
    {
        "title": "宿天竺寺迴",
        "author": "白居易",
        "content": "野寺经三宿，都城復一还。\n家仍念婚嫁，身尚繫官班。\n萧洒秋临水，沈吟晚下山。\n长闲犹未得，逐日且偷闲。",
        "dynasty": "唐",
        "collection_info": null
    },
    {
        "title": "侍中晋公欲到东洛先蒙书问期宿龙门思往感今輙献长句",
        "author": "白居易",
        "content": "昔蒙兴化池头送，今许龙门潭上期。\n聚散但惭长见念，荣枯安敢道相思。\n功成名遂来虽久，云卧山游去未迟。\n闻说风情筋力在，只如初破蔡州时。",
        "dynasty": "唐",
        "collection_info": null
    },
    {
        "title": "奉和晋公侍中蒙除留守行及洛师感悦发中斐然成咏之作",
        "author": "白居易",
        "content": "鸾凤翱翔在寥廓，貂蝉萧洒出埃尘。\n致成尧舜昇平代，收得夔龙强健身。\n抛掷功名还史册，分张欢乐与交亲。\n商山老皓虽休去，终是留侯门下人。",
        "dynasty": "唐",
        "collection_info": null
    },
    {
        "title": "送刘五司马赴任硖州兼寄崔使君",
        "author": "白居易",
        "content": "位下才高多怨天，刘兄道胜独恬然。\n贫于扬子两三倍，老过荣公六七年。\n笔砚莫抛留压案，箪瓢从陋也销钱。\n郡丞自合当优礼，何况夷陵太守贤。",
        "dynasty": "唐",
        "collection_info": null
    },
    {
        "title": "菩提寺上方晚眺",
        "author": "白居易",
        "content": "楼阁高低树浅深，山光水色暝沈沈。\n嵩烟半卷青绡幕，伊浪平铺绿绮衾。\n飞鸟灭时宜极目，远风来处好开襟。\n谁知不离簪缨内，长得逍遥自在心。",
        "dynasty": "唐",
        "collection_info": null
    },
    {
        "title": "杨柳枝词八首 一",
        "author": "白居易",
        "content": "六么水调家家唱，白雪梅花处处吹。\n古歌旧曲君休听，听取新翻杨柳枝。",
        "dynasty": "唐",
        "collection_info": null
    },
    {
        "title": "杨柳枝词八首 二",
        "author": "白居易",
        "content": "陶令门前四五树，亚夫营裏百千条。\n何似东都正二月，黄金枝映洛阳桥。",
        "dynasty": "唐",
        "collection_info": null
    },
    {
        "title": "杨柳枝词八首 三",
        "author": "白居易",
        "content": "依依褭褭復青青，句引春风无限情。\n白雪花繁空扑地，绿丝条弱不胜莺。",
        "dynasty": "唐",
        "collection_info": null
    },
    {
        "title": "杨柳枝词八首 四",
        "author": "白居易",
        "content": "红板江桥青酒旗，馆娃宫暖日斜时。\n可怜雨歇东风定，万树千条各自垂。",
        "dynasty": "唐",
        "collection_info": null
    },
    {
        "title": "杨柳枝词八首 五",
        "author": "白居易",
        "content": "苏州杨柳任君夸，更有钱唐胜馆娃。\n若解多情寻小小，绿杨深处是苏家。",
        "dynasty": "唐",
        "collection_info": null
    },
    {
        "title": "杨柳枝词八首 六",
        "author": "白居易",
        "content": "苏家小女旧知名，杨柳风前别有情。\n剥条盘作银环样，卷叶吹为玉笛声。",
        "dynasty": "唐",
        "collection_info": null
    },
    {
        "title": "杨柳枝词八首 七",
        "author": "白居易",
        "content": "叶含浓露如啼眼，枝褭轻风似舞腰。\n小树不禁攀折苦，乞君留取两三条。",
        "dynasty": "唐",
        "collection_info": null
    },
    {
        "title": "杨柳枝词八首 八",
        "author": "白居易",
        "content": "人言柳叶似愁眉，更有愁肠似柳丝。\n柳丝挽断肠牵断，彼此应无续得期。",
        "dynasty": "唐",
        "collection_info": null
    },
    {
        "title": "读老子",
        "author": "白居易",
        "content": "言者不如知者默，此语吾闻于老君。\n若道老君是知者，缘何自着五千文。",
        "dynasty": "唐",
        "collection_info": null
    },
    {
        "title": "读庄子",
        "author": "白居易",
        "content": "庄生齐物同归一，我道同中有不同。\n遂性逍遥虽一致，莺凰终挍胜蛇虫。",
        "dynasty": "唐",
        "collection_info": null
    },
    {
        "title": "读禅经",
        "author": "白居易",
        "content": "须知诸相皆非相，若住无余却有余。\n言下忘言一时了，梦中说梦两重虚。\n空花岂得兼求果，阳燄如何更觅鱼。\n摄动是禅禅是动，不禅不动即如如。",
        "dynasty": "唐",
        "collection_info": null
    },
    {
        "title": "感兴二首 一",
        "author": "白居易",
        "content": "吉凶祸福有来由，但要深知不要忧。\n只见火光烧润屋，不闻风浪覆虚舟。\n名为公器无多取，利是身灾合少求。\n虽异匏瓜难不食，大都食足早宜休。",
        "dynasty": "唐",
        "collection_info": null
    },
    {
        "title": "感兴二首 二",
        "author": "白居易",
        "content": "鱼能深入宁忧钓，鸟解高飞岂触罗。\n热处先争炙手去，悔时其奈噬脐何。\n尊前诱得猩猩血，幕上偷安鷰鷰窠。\n我有一言君记取，世间自取苦人多。",
        "dynasty": "唐",
        "collection_info": null
    },
    {
        "title": "问鹤",
        "author": "白居易",
        "content": "乌鸢争食雀争窠，独立池边风雪多。\n尽日蹋冰翘一足，不鸣不动意如何。",
        "dynasty": "唐",
        "collection_info": null
    },
    {
        "title": "代鹤荅",
        "author": "白居易",
        "content": "鹰爪攫鸡鸡肋折，鹘拳蹴雁雁头垂。\n何如敛翅水边立，飞上云松栖稳枝。",
        "dynasty": "唐",
        "collection_info": null
    },
    {
        "title": "闲卧有所思二首 一",
        "author": "白居易",
        "content": "向夕搴帘卧枕琴，微凉入户起开襟。\n偶因明月清风夜，忽想迁臣逐客心。\n何处投荒初恐惧，谁人绕泽正悲吟。\n始知洛下分司坐，一日安闲直万金。",
        "dynasty": "唐",
        "collection_info": null
    },
    {
        "title": "闲卧有所思二首 二",
        "author": "白居易",
        "content": "权门要路是身灾，散地闲居少祸胎。\n今日怜君岭南去，当时笑我洛中来。\n虫全性命缘无毒，木尽天年为不才。\n大抵吉凶多自致，李斯一去二疎迴。",
        "dynasty": "唐",
        "collection_info": null
    },
    {
        "title": "喜闲",
        "author": "白居易",
        "content": "萧洒伊嵩下，优游黄绮间。\n未曾一日闷，已得六年闲。\n鱼鸟为徒侣，烟霞是往还。\n伴僧禅闭目，迎客笑开颜。\n兴发宵游寺，慵时昼掩关。\n夜来风月好，悔不宿香山。",
        "dynasty": "唐",
        "collection_info": null
    },
    {
        "title": "诗酒琴人例多薄命予酷好三事雅当此科而所得已多为幸斯甚偶成狂咏聊写媿怀",
        "author": "白居易",
        "content": "爱琴爱酒爱诗客，多贱多穷多苦辛。\n中散步兵终不贵，孟郊张籍过于贫。\n一之已叹关于命，三者何堪併在身。\n只合飘零随草木，谁教凌厉出风尘。\n荣名厚禄二千石，乐饮闲游三十春。\n何得无厌时咄咄，犹言薄命不如人。",
        "dynasty": "唐",
        "collection_info": null
    },
    {
        "title": "寄明州于驸马使君三绝句 一",
        "author": "白居易",
        "content": "有花有酒有笙歌，其奈难逢亲故何。\n近海饶风春足雨，白鬚太守闷时多。",
        "dynasty": "唐",
        "collection_info": null
    },
    {
        "title": "寄明州于驸马使君三绝句 二",
        "author": "白居易",
        "content": "平阳音乐随都尉，留滞三年在浙东。\n吴越声邪无法用，莫教偷入管弦中。",
        "dynasty": "唐",
        "collection_info": null
    },
    {
        "title": "寄明州于驸马使君三绝句 三",
        "author": "白居易",
        "content": "何郎小妓歌喉好，严老呼为一串珠。\n海味腥咸损声气，听看犹得断肠无。",
        "dynasty": "唐",
        "collection_info": null
    },
    {
        "title": "闲卧",
        "author": "白居易",
        "content": "薄食当斋戒，散班同隐沦。\n佛容为弟子，天许作闲人。\n唯置床临水，都无物近身。\n清风散髮卧，兼不要纱巾。",
        "dynasty": "唐",
        "collection_info": null
    },
    {
        "title": "春早秋初因时即事兼寄浙东李侍郎",
        "author": "白居易",
        "content": "春早秋初昼夜长，可怜天气好年光。\n和风细动帘帷暖，清露微凝枕簟凉。\n窗下晓眠初减被，池边晚坐乍移床。\n闲从蕙草侵阶绿，静任槐花满地黄。\n理曲管弦闻后院，熨衣灯火映深房。\n四时新景何人别，遥忆多情李侍郎。",
        "dynasty": "唐",
        "collection_info": null
    },
    {
        "title": "新秋喜凉",
        "author": "白居易",
        "content": "过得炎蒸月，尤宜老病身。\n衣裳朝不润，枕簟夜相亲。\n楼月纤纤早，波风褭褭新。\n光阴与时节，先感是诗人。",
        "dynasty": "唐",
        "collection_info": null
    },
    {
        "title": "初夏闲吟兼呈韦宾客",
        "author": "白居易",
        "content": "孟夏清和月，东都闲散官。\n体中无病痛，眼下未饥寒。\n世事闻常闷，交游见即欢。\n杯觞留客切，妓乐取人宽。\n雪鬓随身老，云心着处安。\n此中殊有味，试说向君看。",
        "dynasty": "唐",
        "collection_info": null
    },
    {
        "title": "哭崔二十四常侍",
        "author": "白居易",
        "content": "貂冠初别九重门，马鬣新封四尺坟。\n薤露歌词非白雪，旌铭官爵是浮云。\n伯伦每置随身锸，元亮先为自祭文。\n莫道高风无继者，一千年内有崔君。",
        "dynasty": "唐",
        "collection_info": null
    },
    {
        "title": "奉酬侍中夏中雨后游城南庄见示八韵",
        "author": "白居易",
        "content": "岛树间林峦，云收雨气残。\n四山岚色重，五月水声寒。\n老鹤两三隻，新篁千万竿。\n化成天竺寺，移得子陵滩。\n心觉闲弥贵，身缘健更欢。\n帝将风后待，人作谢公看。\n甪里年虽老，高阳兴未阑。\n佳辰不见召，争免趂杯盘。",
        "dynasty": "唐",
        "collection_info": null
    },
    {
        "title": "送兖州崔大夫驸马赴镇",
        "author": "白居易",
        "content": "戚里夸为贤驸马，儒家认作好诗人。\n鲁侯不得辜风景，沂水年年有暮春。",
        "dynasty": "唐",
        "collection_info": null
    },
    {
        "title": "少年问",
        "author": "白居易",
        "content": "少年怪我问如何，何事朝朝醉復歌。\n号作乐天应不错，忧愁时少乐时多。",
        "dynasty": "唐",
        "collection_info": null
    },
    {
        "title": "问少年",
        "author": "白居易",
        "content": "千首诗堆青玉案，十分酒写白金盂。\n迴头却问诸年少，作箇狂夫得了无。",
        "dynasty": "唐",
        "collection_info": null
    },
    {
        "title": "代琵琶弟子谢女师曹供奉寄新调弄谱",
        "author": "白居易",
        "content": "琵琶师在九重城，忽得书来喜且惊。\n一纸展看非旧谱，四弦翻出是新声。\n蕤宾掩抑娇多怨，散水玲珑峭更清。\n珠颗泪霑金捍拨，红妆弟子不胜情。",
        "dynasty": "唐",
        "collection_info": null
    },
    {
        "title": "代林园戏赠",
        "author": "白居易",
        "content": "南院今秋游宴少，西坊近日往来频。\n假如宰相池亭好，作客何如作主人。",
        "dynasty": "唐",
        "collection_info": null
    },
    {
        "title": "戏荅林园",
        "author": "白居易",
        "content": "岂独西坊来往频，偷闲处处作游人。\n衡门虽是栖迟地，不可终朝鏁老身。",
        "dynasty": "唐",
        "collection_info": null
    },
    {
        "title": "重戏赠",
        "author": "白居易",
        "content": "集贤池馆从他盛，履道林亭勿自轻。\n往往归来嫌窄小，年年为主莫无情。",
        "dynasty": "唐",
        "collection_info": null
    },
    {
        "title": "重戏荅",
        "author": "白居易",
        "content": "小水低亭自可亲，大池高馆不关身。\n林园莫妬裴家好，憎故怜新岂是人。",
        "dynasty": "唐",
        "collection_info": null
    },
    {
        "title": "早秋登天宫寺阁赠诸客",
        "author": "白居易",
        "content": "天宫阁上醉萧辰，丝管闲听酒慢巡。\n为向凉风清景道，今朝属我两三人。",
        "dynasty": "唐",
        "collection_info": null
    },
    {
        "title": "晓上天津桥闲望偶逢卢郎中张员外携酒同倾",
        "author": "白居易",
        "content": "上阳宫裏晓钟后，天津桥头残月前。\n空阔境疑非下界，飘飖身似在寥天。\n星河隐映初生日，楼阁葱茏半出烟。\n此处相逢倾一醆，始知地上有神仙。",
        "dynasty": "唐",
        "collection_info": null
    },
    {
        "title": "八月十五日夜同诸客翫月",
        "author": "白居易",
        "content": "月好共传唯此夜，境闲皆道是东都。\n嵩山表裏千重雪，洛水高低两颗珠。\n清景难逢宜爱惜，白头相劝强欢娱。\n诚知亦有来年会，保得晴明强健无。",
        "dynasty": "唐",
        "collection_info": null
    },
    {
        "title": "对晚开夜合花赠皇甫郎中",
        "author": "白居易",
        "content": "移晚校一月，花迟过半年。\n红开杪秋日，翠合欲昏天。\n白露滴未死，凉风吹更鲜。\n后时谁肯顾，唯我与君怜。",
        "dynasty": "唐",
        "collection_info": null
    },
    {
        "title": "醉游平泉",
        "author": "白居易",
        "content": "狂歌箕踞酒尊前，眼不看人面向天。\n洛客最闲唯有我，一年四度到平泉。",
        "dynasty": "唐",
        "collection_info": null
    },
    {
        "title": "题赠平泉韦征君拾遗",
        "author": "白居易",
        "content": "箕颍千年后，唯君得古风。\n位留丹陛上，身入白云中。\n躁静心相背，高低迹不同。\n笼鸡与梁燕，不信有冥鸿。",
        "dynasty": "唐",
        "collection_info": null
    },
    {
        "title": "酬皇甫郎中对新菊花见忆",
        "author": "白居易",
        "content": "爱菊高人吟逸韵，悲秋病客感衰怀。\n黄花助兴方携酒，红叶添愁正满阶。\n居士荤腥今已断，仙郎杯杓为谁排。\n媿君相忆东篱下，拟废重阳一日斋。",
        "dynasty": "唐",
        "collection_info": null
    },
    {
        "title": "夜宴醉后留献裴侍中",
        "author": "白居易",
        "content": "九烛台前十二姝，主人留醉任欢娱。\n翩翻舞袖双飞蝶，宛转歌声一索珠。\n坐久欲醒还酩酊，夜深初散又踟蹰。\n南山宾客东山妓，此会人间曾有无。",
        "dynasty": "唐",
        "collection_info": null
    },
    {
        "title": "和韦庶子远坊赴宴未夜先归之作兼呈裴员外",
        "author": "白居易",
        "content": "促席留欢日未曛，远坊归思已纷纷。\n无妨按辔行乘月，何必逃杯走似云。\n银烛忍抛杨柳曲，金鞍潜送石榴裙。\n到时常晚归时早，笑乐三分校一分。",
        "dynasty": "唐",
        "collection_info": null
    },
    {
        "title": "集贤池荅侍中问",
        "author": "白居易",
        "content": "主人晚入皇城宿，问客裴回何所须。\n池月幸闲无用处，今宵能借客游无。",
        "dynasty": "唐",
        "collection_info": null
    },
    {
        "title": "杨柳枝二十韵",
        "author": "白居易",
        "content": "小妓携桃叶，新声蹋柳枝。\n妆成剪烛后，醉起拂衫时。\n绣履娇行缓，花筵笑上迟。\n身轻委迴雪，罗薄透凝脂。\n笙引簧频暖，筝催柱数移。\n乐童翻怨调，才子与妍词。\n便想人如树，先将髮比丝。\n风条摇两带，烟叶贴双眉。\n口动樱桃破，鬟低翡翠垂。\n枝柔腰袅娜，荑嫩手葳蕤。\n唳鹤啨呼侣，哀猨夜呌儿。\n玉敲音历历，珠贯字纍纍。\n袖为收声点，钗因赴节遗。\n重重遍头别，一一拍心知。\n塞北愁攀折，江南苦别离。\n黄遮金谷岸，绿映杏园池。\n春惜芳华好，秋怜颜色衰。\n取来歌裏唱，胜向笛中吹。\n曲罢那能别，情多不自持。\n缠头无别物，一首断肠诗。",
        "dynasty": "唐",
        "collection_info": null
    },
    {
        "title": "荅皇甫十郎中秋深酒熟见忆",
        "author": "白居易",
        "content": "烟景冷苍茫，秋深夜夜霜。\n为思池上酌，先觉瓮头香。\n未暇倾巾漉，还应染指尝。\n醍醐惭气味，琥珀让晶光。\n若许陪歌席，须容散道场。\n月终斋戒毕，犹及菊花黄。",
        "dynasty": "唐",
        "collection_info": null
    },
    {
        "title": "老去",
        "author": "白居易",
        "content": "老去媿妻儿，冬来有劝词。\n暖寒从饮酒，衝冷少吟诗。\n战胜心还壮，斋勤体校羸。\n由来世间法，损益合相随。",
        "dynasty": "唐",
        "collection_info": null
    },
    {
        "title": "送宗实上人游江南",
        "author": "白居易",
        "content": "忽辞洛下缘何事，拟向江南住几时。\n每过渡头应问法，无妨菩萨是船师。",
        "dynasty": "唐",
        "collection_info": null
    },
    {
        "title": "和同州杨侍郎夸柘枝见寄",
        "author": "白居易",
        "content": "细吟冯翊使君诗，忆作余杭太守时。\n君有一般输我事，柘枝看校十年迟。",
        "dynasty": "唐",
        "collection_info": null
    },
    {
        "title": "冬初酒熟二首 一",
        "author": "白居易",
        "content": "霜繁脆庭柳，风利剪池荷。\n月色晓弥苦，鸟声寒更多。\n秋怀久寥落，冬计又如何。\n一瓮新醅酒，萍浮春水波。",
        "dynasty": "唐",
        "collection_info": null
    },
    {
        "title": "冬初酒熟二首 二",
        "author": "白居易",
        "content": "酒熟无客来，因成独酌谣。\n人间老黄绮，地上散松乔。\n忽忽醒还醉，悠悠暮復朝。\n残年多少在，尽付此中销。",
        "dynasty": "唐",
        "collection_info": null
    },
    {
        "title": "送姚杭州赴任因思旧游二首 一",
        "author": "白居易",
        "content": "与君细话杭州事，为我留心莫等闲。\n闾里固宜勤抚恤，楼台亦要数跻攀。\n笙歌缥缈虚空裏，风月依稀梦想间。\n且喜诗人重管领，遥飞一醆贺江山。",
        "dynasty": "唐",
        "collection_info": null
    },
    {
        "title": "送姚杭州赴任因思旧游二首 二",
        "author": "白居易",
        "content": "渺渺钱唐路几千，想君到后事依然。\n静逢竺寺猨偷橘，闲看苏家女采莲。\n故妓数人凭问询，新诗两首倩留传。\n舍人虽健无多兴，老挍当时八九年。",
        "dynasty": "唐",
        "collection_info": null
    },
    {
        "title": "寄李相公",
        "author": "白居易",
        "content": "渐老只谋欢，虽贫不要官。\n唯求造化力，试为驻春看。",
        "dynasty": "唐",
        "collection_info": null
    },
    {
        "title": "冬日平泉路晚归",
        "author": "白居易",
        "content": "山路难行日易斜，烟村霜树欲栖鵶。\n夜归不到应闲事，热饮三杯即是家。",
        "dynasty": "唐",
        "collection_info": null
    },
    {
        "title": "利仁北街作",
        "author": "白居易",
        "content": "草色斑斑春雨晴，利仁坊北面西行。\n踟蹰立马缘何事，认得张家歌吹声。",
        "dynasty": "唐",
        "collection_info": null
    },
    {
        "title": "洛阳堰闲行",
        "author": "白居易",
        "content": "洛阳堰上新晴日，长夏门前欲暮春。\n遇酒即沽逢树歇，七年此地作闲人。",
        "dynasty": "唐",
        "collection_info": null
    },
    {
        "title": "过永宁",
        "author": "白居易",
        "content": "村杏野桃繁似雪，行人不醉为谁开。\n赖逢山县卢明府，引我花前劝一杯。",
        "dynasty": "唐",
        "collection_info": null
    },
    {
        "title": "往年稠桑曾丧白马题诗厅壁今来尚存又復感怀更题绝句",
        "author": "白居易",
        "content": "路傍埋骨蒿草合，壁上题诗尘藓生。\n马死七年犹怅望，自知无乃太多情。",
        "dynasty": "唐",
        "collection_info": null
    },
    {
        "title": "罗敷水",
        "author": "白居易",
        "content": "野店东头花落处，一条流水号罗敷。\n芳魂艳骨知何处，春草茫茫墓亦无。",
        "dynasty": "唐",
        "collection_info": null
    },
    {
        "title": "路逢青州王大夫赴镇立马赠别",
        "author": "白居易",
        "content": "大斾拥金羁，书生得者稀。\n何劳问官职，岂不见光辉。\n赫赫人争看，翩翩马欲飞。\n不期前岁尹，驻节语依依。",
        "dynasty": "唐",
        "collection_info": null
    },
    {
        "title": "和杨同州寒食干坑会后闻杨工部欲到知予与工部有宿酲",
        "author": "白居易",
        "content": "夜饮归常晚，朝眠起更迟。\n举头中酒后，引手索茶时。\n拂枕青长袖，欹簪白接䍦。\n宿酲无兴味，先是肺神知。",
        "dynasty": "唐",
        "collection_info": null
    },
    {
        "title": "和刘汝州酬侍中见寄长句因书集贤坊胜事戏而问之",
        "author": "白居易",
        "content": "洛川汝海封畿接，履道集贤来往频。\n一復时程虽不远，百余步地更相亲。\n朱门陪宴多投辖，青眼留欢任吐茵。\n闻道郡斋还有酒，花前月下对何人。",
        "dynasty": "唐",
        "collection_info": null
    },
    {
        "title": "池上二绝 一",
        "author": "白居易",
        "content": "山僧对棊坐，局上竹阴清。\n映竹无人见，时闻下子声。",
        "dynasty": "唐",
        "collection_info": null
    },
    {
        "title": "池上二绝 二",
        "author": "白居易",
        "content": "小娃撑小艇，偷采白莲迴。\n不解藏踪迹，浮萍一道开。",
        "dynasty": "唐",
        "collection_info": null
    },
    {
        "title": "白羽扇",
        "author": "白居易",
        "content": "素是自然色，圆因裁制功。\n飒如松起籁，飘似鹤翻空。\n盛夏不销雪，终年无尽风。\n引秋生手裏，藏月入怀中。\n麈尾斑非疋，蒲葵陋不同。\n何人称相对，清瘦白鬚翁。",
        "dynasty": "唐",
        "collection_info": null
    },
    {
        "title": "五月斋戒罢宴彻乐闻韦宾客皇甫郎中饮会亦稀又知欲携酒馔出斋先以长句呈谢",
        "author": "白居易",
        "content": "妓房匣镜满红埃，酒库封瓶生绿苔。\n居士尔时缘护戒，车公何事亦停杯。\n散斋香火今朝散，开素盘筵后日开。\n随意往还君莫怪，坐禅僧去饮徒来。",
        "dynasty": "唐",
        "collection_info": null
    },
    {
        "title": "闲园独赏",
        "author": "白居易",
        "content": "午后郊园静，晴来景物新。\n雨添山气色，风借水精神。\n永日若为度，独游何所亲。\n仙禽狎君子，芳树倚佳人。\n蚁鬬王争肉，蜗移舍逐身。\n蝶双知伉俪，蜂分见君臣。\n蠢蠕形虽小，逍遥性即均。\n不知鹏与鷃，相去几微尘。",
        "dynasty": "唐",
        "collection_info": null
    },
    {
        "title": "种柳三咏 一",
        "author": "白居易",
        "content": "白头种松桂，早晚见成林。\n不及栽杨柳，明年便有阴。\n春风为催促，副取老人心。",
        "dynasty": "唐",
        "collection_info": null
    },
    {
        "title": "种柳三咏 二",
        "author": "白居易",
        "content": "从君种杨柳，夹水意如何。\n准拟三年后，青丝拂绿波。\n仍教小楼上，对唱柳枝歌。",
        "dynasty": "唐",
        "collection_info": null
    },
    {
        "title": "种柳三咏 三",
        "author": "白居易",
        "content": "更想五年后，千千条曲尘。\n路傍深映月，楼上闇藏春。\n愁杀闲游客，闻歌不见人。",
        "dynasty": "唐",
        "collection_info": null
    },
    {
        "title": "偶吟",
        "author": "白居易",
        "content": "好官病免曾三度，散地归休已七年。\n老自退闲非世弃，贫蒙强健是天怜。\n韦荆南去留春服，王侍中来乞酒钱。\n便得一年生计足，与君美食復甘眠。",
        "dynasty": "唐",
        "collection_info": null
    },
    {
        "title": "池上即事",
        "author": "白居易",
        "content": "移床避日依松竹，解带当风挂薜萝。\n钿砌池心绿苹合，粉开花面白莲多。\n久阴新霁宜丝管，苦热初凉入绮罗。\n家酝瓶空人客绝，今宵争奈月明何。",
        "dynasty": "唐",
        "collection_info": null
    },
    {
        "title": "南塘暝兴",
        "author": "白居易",
        "content": "水色昏犹白，霞光闇渐无。\n风荷摇破扇，波月动连珠。\n蟋蟀啼相应，鸳鸯宿不孤。\n小僮频报夜，归步尚踟蹰。",
        "dynasty": "唐",
        "collection_info": null
    },
    {
        "title": "小宅",
        "author": "白居易",
        "content": "小宅里闾接，疎篱鸡犬通。\n渠分南巷水，窗借北家风。\n庾信园殊小，陶潜屋不丰。\n何劳问宽窄，宽窄在心中。",
        "dynasty": "唐",
        "collection_info": null
    },
    {
        "title": "谕亲友",
        "author": "白居易",
        "content": "适情处处皆安乐，大抵园林胜市朝。\n烦闹荣华犹易过，优闲福禄更难销。\n自怜老大宜疎散，却被交亲叹寂寥。\n终日相逢不相见，两心相去一何遥。",
        "dynasty": "唐",
        "collection_info": null
    },
    {
        "title": "龙门送别皇甫泽州赴任韦山人南游",
        "author": "白居易",
        "content": "隼旟归洛知何日，鹤驾还嵩莫过春。\n惆怅香山云水冷，明朝便是独游人。",
        "dynasty": "唐",
        "collection_info": null
    },
    {
        "title": "刘苏州寄酿酒糯米李浙东寄杨柳枝舞衫偶因尝酒试衫輙成长句寄谢之",
        "author": "白居易",
        "content": "柳枝谩蹋试双袖，桑落初香尝一杯。\n金屑醅浓吴米酿，银泥衫稳越娃裁。\n舞时已觉愁眉展，醉后仍教笑口开。\n惭媿故人怜寂寞，三千里外寄欢来。",
        "dynasty": "唐",
        "collection_info": null
    },
    {
        "title": "诏授同州刺史病不赴任因咏所怀",
        "author": "白居易",
        "content": "同州慵不去，此意復谁知。\n诚爱俸钱厚，其如身力衰。\n可怜病判案，何似醉吟诗。\n劳逸悬相远，行藏决不疑。\n徒烦人劝谏，只合自寻思。\n白髮来无限，青山去有期。\n野心惟怕闹，家口莫愁饥。\n卖却新昌宅，聊充送老资。",
        "dynasty": "唐",
        "collection_info": null
    },
    {
        "title": "寄杨六侍郎",
        "author": "白居易",
        "content": "西户最荣君好去，左冯虽稳我慵来。\n秋风一筯鲈鱼鲙，张翰摇头唤不迴。",
        "dynasty": "唐",
        "collection_info": null
    },
    {
        "title": "韦七自太子宾客再除秘书监以长句贺而饯之",
        "author": "白居易",
        "content": "离筵莫怆且同欢，共贺新恩拜旧官。\n屈就商山伴麋鹿，好归芸阁狎鹓鸾。\n落星石上苍苔古，画鹤厅前白露寒。\n老监姓名应在壁，相思试为拂尘看。",
        "dynasty": "唐",
        "collection_info": null
    },
    {
        "title": "酒熟忆皇甫十",
        "author": "白居易",
        "content": "新酒此时熟，故人何日来。\n自从金谷别，不见玉山颓。\n疎索柳花盌，寂寥荷叶杯。\n今冬问毡帐，雪裏为谁开。",
        "dynasty": "唐",
        "collection_info": null
    },
    {
        "title": "九年十一月二十一日感事而作",
        "author": "白居易",
        "content": "祸福茫茫不可期，大都早退似先知。\n当君白首同归日，是我青山独往时。\n顾索素琴应不暇，忆牵黄犬定难追。\n麒麟作脯龙为醢，何似泥中曳尾龟。",
        "dynasty": "唐",
        "collection_info": null
    },
    {
        "title": "即事重题",
        "author": "白居易",
        "content": "重裘暖帽宽毡履，小阁低窗深地炉。\n身稳心安眠未起，西京朝士得知无。",
        "dynasty": "唐",
        "collection_info": null
    },
    {
        "title": "将归渭村先寄舍弟",
        "author": "白居易",
        "content": "一年年觉此身衰，一日日知前事非。\n咏月嘲风先要减，登山临水亦宜稀。\n子平嫁娶贫中毕，元亮田园醉裏归。\n为报阿连寒食下，与吾酿酒扫柴扉。",
        "dynasty": "唐",
        "collection_info": null
    },
    {
        "title": "看嵩洛有叹",
        "author": "白居易",
        "content": "今日看嵩洛，迴头叹世间。\n荣华急如水，忧患大于山。\n见苦方知乐，经忙始爱闲。\n未闻笼裏鸟，飞出肯飞还。",
        "dynasty": "唐",
        "collection_info": null
    },
    {
        "title": "咏怀",
        "author": "白居易",
        "content": "随缘逐处便安闲，不入朝廷不住山。\n心似虚舟浮水上，身同宿鸟寄林间。\n尚平婚嫁了无累，冯翊符章封却还。\n处分贫家残活计，匹如身后莫相关。",
        "dynasty": "唐",
        "collection_info": null
    },
    {
        "title": "咏老赠梦得",
        "author": "白居易",
        "content": "与君俱老也，自问老何如。\n眼涩夜先卧，头慵朝未梳。\n有时扶杖出，尽日闭门居。\n懒照新磨镜，休看小字书。\n情于故人重，迹共少年疎。\n唯是闲谈兴，相逢尚有余。",
        "dynasty": "唐",
        "collection_info": null
    },
    {
        "title": "从同州刺史改授太子少傅分司",
        "author": "白居易",
        "content": "承华东署三分务，履道西池七过春。\n歌酒优游聊卒岁，园林萧洒可终身。\n留侯爵秩诚虚贵，疏受生涯未苦贫。\n月俸百千官二品，朝廷雇我作闲人。",
        "dynasty": "唐",
        "collection_info": null
    },
    {
        "title": "奉和裴令公新成午桥庄绿野堂即事",
        "author": "白居易",
        "content": "旧径开桃李，新池凿凤皇。\n只添丞相阁，不改午桥庄。\n远处尘埃少，闲中日月长。\n青山为外屏，绿野是前堂。\n引水多随势，栽松不趂行。\n年华玩风景，春事看农桑。\n花妬谢家妓，兰偷荀令香。\n游丝飘酒席，瀑布溅琴床。\n巢许终身稳，萧曹到老忙。\n千年落公便，进退处中央。",
        "dynasty": "唐",
        "collection_info": null
    },
    {
        "title": "自题小草亭",
        "author": "白居易",
        "content": "新结一茅茨，规模俭且卑。\n土阶全垒块，山木半留皮。\n阴合连藤架，藂香近菊篱。\n壁宜藜杖倚，门称荻帘垂。\n窗裏风清夜，檐间月好时。\n留连尝酒客，句引坐禅师。\n伴宿双栖鹤，扶行一侍儿。\n绿醅量醆饮，红稻约升炊。\n龌龊豪家笑，酸寒富室欺。\n陶庐闲自爱，颜巷陋谁知。\n蝼蚁谋深穴，鹪鹩占小枝。\n各随其分足，焉用有余为。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "细故随缘尽，衰形具体微。\n鬬闲僧尚闹，较瘦鹤犹肥。\n老遣宽裁袜，寒教厚絮衣。\n马从衔草展，鸡任啄笼飞。\n只要天和在，无令物性违。\n自余君莫问，何是復何非。",
        "dynasty": "唐",
        "collection_info": null
    },
    {
        "title": "新亭病后独坐招李侍郎公垂",
        "author": "白居易",
        "content": "新亭未有客，景日独何为。\n趂暖泥茶竈，防寒夹竹篱。\n头风初定后，眼闇欲明时。\n浅把三分酒，闲题数句诗。\n应须置两榻，一榻待公垂。",
        "dynasty": "唐",
        "collection_info": null
    },
    {
        "title": "闲卧寄刘同州",
        "author": "白居易",
        "content": "软褥短屏风，昏昏醉卧翁。\n鼻香茶熟后，腰暖日阳中。\n伴老琴长在，迎春酒不空。\n可怜闲气味，唯欠与君同。",
        "dynasty": "唐",
        "collection_info": null
    },
    {
        "title": "残酌晚餐",
        "author": "白居易",
        "content": "闲倾残酒后，暖拥小炉时。\n舞看新翻曲，歌听自作词。\n鱼香肥泼火，饭细滑流匙。\n除却慵馋外，其余尽不知。",
        "dynasty": "唐",
        "collection_info": null
    },
    {
        "title": "喜见刘同州梦得",
        "author": "白居易",
        "content": "紫绶白髭鬚，同年二老夫。\n论心共牢落，见面且欢娱。\n酒好携来否，诗多记得无。\n应须为春草，五马少踟蹰。",
        "dynasty": "唐",
        "collection_info": null
    },
    {
        "title": "裴令公席上赠别梦得",
        "author": "白居易",
        "content": "年老官高多别离，转难相见转相思。\n雪销酒尽梁王起，便是邹枚分散时。",
        "dynasty": "唐",
        "collection_info": null
    },
    {
        "title": "寻春题诸家园林",
        "author": "白居易",
        "content": "闻健朝朝出，乘春处处寻。\n天供闲日月，人借好园林。\n渐以狂为态，都无闷到心。\n平生身得所，未省似而今。",
        "dynasty": "唐",
        "collection_info": null
    },
    {
        "title": "又题一绝",
        "author": "白居易",
        "content": "貌随年老欲何如，兴遇春牵尚有余。\n遥见人家花便入，不论贵贱与亲疎。",
        "dynasty": "唐",
        "collection_info": null
    },
    {
        "title": "家园三绝 一",
        "author": "白居易",
        "content": "沧浪峡水子陵滩，路远江深欲去难。\n何似家池通小院，卧房阶下插鱼竿。",
        "dynasty": "唐",
        "collection_info": null
    },
    {
        "title": "家园三绝 二",
        "author": "白居易",
        "content": "篱下先生时得醉，瓮间吏部暂偷闲。\n何如家酝双鱼榼，雪夜花时长在前。",
        "dynasty": "唐",
        "collection_info": null
    },
    {
        "title": "家园三绝 三",
        "author": "白居易",
        "content": "鸳鸯怕捉竟难亲，鹦鹉虽笼不着人。\n何似家禽双白鹤，闲行一步亦随身。",
        "dynasty": "唐",
        "collection_info": null
    },
    {
        "title": "老来生计",
        "author": "白居易",
        "content": "老来生计君看取，白日游行夜醉吟。\n陶令有田唯种黍，邓家无子不留金。\n人间荣耀因缘浅，林下幽闲气味深。\n烦虑渐消虚白长，一年心胜一年心。",
        "dynasty": "唐",
        "collection_info": null
    },
    {
        "title": "早春题少室东岩",
        "author": "白居易",
        "content": "三十六峰晴，雪销岚翠生。\n月留三夜宿，春引四山行。\n远草初含色，寒禽未变声。\n东岩最高石，唯我有题名。",
        "dynasty": "唐",
        "collection_info": null
    },
    {
        "title": "早春即事",
        "author": "白居易",
        "content": "眼重朝眠足，头轻宿酒醒。\n阳光满前户，雪水半中庭。\n物变随天气，春生逐地形。\n北檐梅晚白，东岸柳先青。\n葱壠抽羊角，松巢堕鹤翎。\n老来诗更拙，吟罢少人听。",
        "dynasty": "唐",
        "collection_info": null
    },
    {
        "title": "叹春风兼赠李二十侍郎二绝 一",
        "author": "白居易",
        "content": "树根雪尽催花发，池岸冰消放草生。\n唯有鬚霜依旧白，春风于我独无情。",
        "dynasty": "唐",
        "collection_info": null
    },
    {
        "title": "叹春风兼赠李二十侍郎二绝 二",
        "author": "白居易",
        "content": "道场斋戒今初毕，酒伴欢娱久不同。\n不把一杯来劝我，无情亦得似春风。",
        "dynasty": "唐",
        "collection_info": null
    },
    {
        "title": "春来频与李二宾客郭外同游因赠长句",
        "author": "白居易",
        "content": "风光引步酒开颜，送老消春嵩洛间。\n朝蹋落花相伴出，暮随飞鸟一时还。\n我为病叟诚宜退，君是才臣岂合闲。\n可惜济时心力在，放教临水復登山。",
        "dynasty": "唐",
        "collection_info": null
    },
    {
        "title": "二月二日",
        "author": "白居易",
        "content": "二月二日新雨晴，草芽菜甲一时生。\n轻衫细马春年少，十字津头一字行。",
        "dynasty": "唐",
        "collection_info": null
    },
    {
        "title": "奉和令公绿野堂种花",
        "author": "白居易",
        "content": "绿野堂开占物华，路人指道令公家。\n令公桃李满天下，何用堂前更种花。",
        "dynasty": "唐",
        "collection_info": null
    },
    {
        "title": "清明日登老君阁望洛城赠韩道士",
        "author": "白居易",
        "content": "风光烟火清明日，歌哭悲欢城市间。\n何事不随东洛水，谁家又葬北邙山。\n中桥车马长无已，下渡舟航亦不闲。\n冢墓纍纍人扰扰，辽东怅望鹤飞还。",
        "dynasty": "唐",
        "collection_info": null
    },
    {
        "title": "三月三日",
        "author": "白居易",
        "content": "画堂三月初三日，絮扑窗纱燕拂檐。\n莲子数杯尝冷酒，柘枝一曲试春衫。\n阶临池面胜看镜，户映花藂当下帘。\n指点楼南玩新月，玉钩素手两纤纤。",
        "dynasty": "唐",
        "collection_info": null
    },
    {
        "title": "雨中听琴者弹别鹤操",
        "author": "白居易",
        "content": "双鹤分离一何苦，连阴雨夜不堪闻。\n莫教迁客孀妻听，嗟叹悲啼䛏杀君。",
        "dynasty": "唐",
        "collection_info": null
    },
    {
        "title": "酬郑二司录与李六郎中寒食日相过同宴见赠",
        "author": "白居易",
        "content": "偶因冷节会嘉宾，况是平生心所亲。\n迎接须衿疏傅老，祗供莫笑阮家贫。\n杯盘狼籍宜侵夜，风景阑珊欲过春。\n相对喜欢还怅望，同年只有此三人。",
        "dynasty": "唐",
        "collection_info": null
    },
    {
        "title": "喜杨六侍御同宿",
        "author": "白居易",
        "content": "岸帻静言明月夜，匡床闲卧落花朝。\n二三月裏饶春睡，七八年来不早朝。\n浊水清尘难会合，高鹏低鷃各逍遥。\n眼看又上青云去，更卜同衾一两宵。",
        "dynasty": "唐",
        "collection_info": null
    },
    {
        "title": "残春咏怀赠杨慕巢侍郎",
        "author": "白居易",
        "content": "位逾三品日，年过六旬时。\n不道官班下，其如筋力衰。\n犹怜好风景，转重旧亲知。\n少壮难重得，欢娱且强为。\n兴来池上酌，醉出袖中诗。\n静话开襟久，闲吟放醆迟。\n落花无限雪，残鬓几多丝。\n莫说伤心事，春翁易酒悲。",
        "dynasty": "唐",
        "collection_info": null
    },
    {
        "title": "闲居春尽",
        "author": "白居易",
        "content": "闲泊池舟静掩扉，老身慵出客来稀。\n愁应暮雨留教住，春被残莺唤遣归。\n揭瓮偷尝新熟酒，开箱试着旧生衣。\n冬裘夏葛相催促，垂老光阴速似飞。",
        "dynasty": "唐",
        "collection_info": null
    },
    {
        "title": "春尽日天津桥醉吟偶呈李尹侍郎",
        "author": "白居易",
        "content": "宿雨洗天津，无泥未有尘。\n初晴迎早夏，落照送残春。\n兴发诗随口，狂来酒寄身。\n水边行嵬峩，桥上立逡巡。\n疎傅心情老，吴公政化新。\n三川徒有主，风景属闲人。",
        "dynasty": "唐",
        "collection_info": null
    },
    {
        "title": "池上逐凉二首 一",
        "author": "白居易",
        "content": "青苔地上消残暑，绿树阴前逐晚凉。\n轻屐单衫薄纱帽，浅池平岸庳藤床。\n簪缨怪我情何薄，泉石谙君味甚长。\n徧问交亲为老计，多言宜静不宜忙。",
        "dynasty": "唐",
        "collection_info": null
    },
    {
        "title": "池上逐凉二首 二",
        "author": "白居易",
        "content": "窗间睡足休高枕，水畔闲来上小船。\n棹遣秃头奴子拨，茶教纤手侍儿煎。\n门前便是红尘地，林外无非赤日天。\n谁信好风清簟上，更无一事但翛然。",
        "dynasty": "唐",
        "collection_info": null
    },
    {
        "title": "香山避暑二绝 一",
        "author": "白居易",
        "content": "六月滩声如猛雨，香山楼北畅师房。\n夜深起凭阑干立，满耳潺湲满面凉。",
        "dynasty": "唐",
        "collection_info": null
    },
    {
        "title": "香山避暑二绝 二",
        "author": "白居易",
        "content": "纱巾草履竹疎衣，晚下香山蹋翠微。\n一路凉风十八里，卧乘篮轝睡中归。",
        "dynasty": "唐",
        "collection_info": null
    },
    {
        "title": "老夫",
        "author": "白居易",
        "content": "七八年来游洛都，三分游伴二分无。\n风前月下花园裏，处处唯残个老夫。\n世事劳心非富贵，人间实事是欢娱。\n谁能逐我来闲坐，时共酣歌倾一壶。",
        "dynasty": "唐",
        "collection_info": null
    },
    {
        "title": "香山下卜居",
        "author": "白居易",
        "content": "老须为老计，老计在抽簪。\n山下初投足，人间久息心。\n乱藤遮石壁，绝涧护云林。\n若要深藏处，无如此处深。",
        "dynasty": "唐",
        "collection_info": null
    },
    {
        "title": "无长物",
        "author": "白居易",
        "content": "莫讶家居窄，无嫌活计贫。\n只缘无长物，始得作闲人。\n青竹单床簟，乌纱独幅巾。\n其余皆称是，亦足奉吾身。",
        "dynasty": "唐",
        "collection_info": null
    },
    {
        "title": "宿香山寺酬广陵牛相公见寄",
        "author": "白居易",
        "content": "手札八行诗一篇，无由相见但依然。\n君匡圣主方行道，我事空王正坐禅。\n支许徒思游白月，夔龙未放下青天。\n应须且为苍生住，犹去悬车十四年。",
        "dynasty": "唐",
        "collection_info": null
    },
    {
        "title": "以诗代书寄户部杨侍郎劝买东邻王家宅",
        "author": "白居易",
        "content": "劝君买取东邻宅，与我衡门相并开。\n云映嵩峰当户牖，月和伊水入池台。\n林园亦要闻闲置，筋力应须及健迴。\n莫学因循白宾客，欲年六十始归来。",
        "dynasty": "唐",
        "collection_info": null
    },
    {
        "title": "赠谈客",
        "author": "白居易",
        "content": "上客清谈何亹亹，幽人闲思自寥寥。\n请君休说长安事，膝上风清琴正调。",
        "dynasty": "唐",
        "collection_info": null
    },
    {
        "title": "初入香山院对月",
        "author": "白居易",
        "content": "老住香山初到夜，秋逢白月正圆时。\n从今便是家山月，试问清光知不知。",
        "dynasty": "唐",
        "collection_info": null
    },
    {
        "title": "题龙门堰西涧",
        "author": "白居易",
        "content": "东岸菊丛西岸柳，柳阴烟合菊花开。\n一条秋水琉璃色，阔狭纔容小舫迴。\n除却悠悠白少傅，何人解入此中来。",
        "dynasty": "唐",
        "collection_info": null
    },
    {
        "title": "秋霖中奉裴令公见招早出赴会马上先寄六韵",
        "author": "白居易",
        "content": "雨暗三秋日，泥深一尺时。\n老人平旦出，自问欲何之。\n不是寻医药，非干送别离。\n素书传好语，绛帐赴佳期。\n续借桃花马，催迎杨柳姬。\n只愁张录事，罚我怪来迟。",
        "dynasty": "唐",
        "collection_info": null
    },
    {
        "title": "尝酒听歌招客",
        "author": "白居易",
        "content": "一瓮香醪新插刍，双鬟小妓薄能讴。\n管弦渐好新教得，罗绮虽贫免外求。\n世上贪忙不觉苦，人间除醉即须愁。\n不知此事君知否，君若知时从我游。",
        "dynasty": "唐",
        "collection_info": null
    },
    {
        "title": "八月三日夜作",
        "author": "白居易",
        "content": "露白月微明，天凉景物清。\n草头珠颗冷，楼角玉钩生。\n气爽衣裳健，风疎砧杵鸣。\n夜衾香有思，秋簟冷无情。\n梦短眠频觉，宵长起暂行。\n烛凝临晓影，虫怨欲寒声。\n槿老花先尽，莲凋子始成。\n四时无了日，何用叹衰荣。",
        "dynasty": "唐",
        "collection_info": null
    },
    {
        "title": "病中赠南邻觅酒",
        "author": "白居易",
        "content": "头痛牙疼三日卧，妻看煎药婢来扶。\n今朝似校抬头语，先问南邻有酒无。",
        "dynasty": "唐",
        "collection_info": null
    },
    {
        "title": "晓眠后寄杨户部",
        "author": "白居易",
        "content": "輭绫腰褥薄绵被，凉冷秋天稳暖身。\n一觉晓眠殊有味，无因寄与早朝人。",
        "dynasty": "唐",
        "collection_info": null
    },
    {
        "title": "秋雨夜眠",
        "author": "白居易",
        "content": "凉冷三秋夜，安闲一老翁。\n卧迟灯灭后，睡美雨声中。\n灰宿温瓶火，香添暖被笼。\n晓晴寒未起，霜叶满阶红。",
        "dynasty": "唐",
        "collection_info": null
    },
    {
        "title": "喜梦得自冯翊归洛兼呈令公",
        "author": "白居易",
        "content": "上客新从左辅迴，高阳兴助洛阳才。\n已将四海声名去，又占三春风景来。\n甲子等头怜共老，文章敌手莫相猜。\n邹枚未用争诗酒，且饮梁王贺喜杯。",
        "dynasty": "唐",
        "collection_info": null
    },
    {
        "title": "斋戒满夜戏招梦得",
        "author": "白居易",
        "content": "纱笼灯下道场前，白日持斋夜坐禅。\n无復更思身外事，未能全尽世间缘。\n明朝又拟亲杯酒，今夕先闻理管弦。\n方丈若能来问疾，不妨兼有散花天。",
        "dynasty": "唐",
        "collection_info": null
    },
    {
        "title": "和令公问刘宾客归来称意无之作",
        "author": "白居易",
        "content": "水南秋一半，风景未萧条。\n皂盖迴沙苑，蓝轝上洛桥。\n闲尝黄菊酒，醉唱紫芝谣。\n称意那劳问，请钱不早朝。",
        "dynasty": "唐",
        "collection_info": null
    },
    {
        "title": "酬梦得穷秋夜坐即事见寄",
        "author": "白居易",
        "content": "焰细灯将尽，声遥漏正长。\n老人秋向火，小女夜缝裳。\n菊悴篱经雨，萍销水得霜。\n今冬暖寒酒，先拟共君尝。",
        "dynasty": "唐",
        "collection_info": null
    },
    {
        "title": "偶于维扬牛相公处觅得筝筝未到先寄诗来走笔戏荅",
        "author": "白居易",
        "content": "楚匠饶巧思，秦筝多好音。\n如能惠一面，何啻直双金。\n玉柱调须品，朱弦染要深。\n会教魔女弄，不动是禅心。",
        "dynasty": "唐",
        "collection_info": null
    },
    {
        "title": "荅梦得秋庭独坐见赠",
        "author": "白居易",
        "content": "林梢隐映夕阳残，庭际萧疎夜气寒。\n霜草欲枯虫思急，风枝未定鸟栖难。\n容衰见镜同惆怅，身健逢杯且喜欢。\n应是天教相暖热，一时垂老与闲宫。",
        "dynasty": "唐",
        "collection_info": null
    },
    {
        "title": "长斋月满携酒先与梦得对酌醉中同赴令公之宴戏赠梦得",
        "author": "白居易",
        "content": "斋宫前日满三旬，酒榼今朝一拂尘。\n乘兴还同访戴客，解酲仍对姓刘人。\n病心汤沃寒灰活，老面花生朽木春。\n若怕平原怪先醉，知君未惯吐车茵。",
        "dynasty": "唐",
        "collection_info": null
    },
    {
        "title": "奉酬淮南牛相公思黯见寄二十四韵",
        "author": "白居易",
        "content": "白老忘机客，牛公济世贤。\n鸥栖心恋水，鹏举翅摩天。\n累就优闲秩，连操造化权。\n贫司甚萧洒，荣路自喧阗。\n望苑三千日，台阶十五年。\n是人皆弃忘，何物不陶甄。\n篮轝游嵩岭，油幢镇海壖。\n竹篙撑钓艇，金甲拥楼船。\n雪夜寻僧舍，春朝列妓筵。\n长斋俨香火，密宴簇花钿。\n自觉闲胜闹，遥知醉笑禅。\n是非分未定，会合杳无缘。\n我正思杨府，君应望洛川。\n西来风褭褭，南去雁连连。\n日落龙门外，潮生瓜步前。\n秋同一时尽，月共两乡圆。\n旧眷交欢在，新文气调全。\n惭无白雪曲，难荅碧云篇。\n金谷诗谁赏，芜城赋众传。\n珠应哂鱼目，铅未伏龙泉。\n远讯惊魔物，深情寄酒钱。\n霜纨一百疋，玉柱十三弦。\n楚醴来尊裏，秦声送耳边。\n何时红烛下，相对一陶然。",
        "dynasty": "唐",
        "collection_info": null
    },
    {
        "title": "吴秘监每有美酒独酌独醉但蒙诗报不以饮招輙此戏酬兼呈梦得",
        "author": "白居易",
        "content": "蓬山仙客下烟霄，对酒唯吟独酌谣。\n不怕道狂挥玉爵，亦曾乘兴解金貂。\n君称名士夸能饮，我是愚夫肯见招。\n赖有伯伦为醉伴，何愁不解傲松乔。",
        "dynasty": "唐",
        "collection_info": null
    },
    {
        "title": "酬梦得霜夜对月见怀",
        "author": "白居易",
        "content": "凄清冬夜景，摇落长年情。\n月带新霜色，碪和远雁声。\n暖怜炉火近，寒觉被衣轻。\n枕上酬佳句，诗成梦不成。",
        "dynasty": "唐",
        "collection_info": null
    },
    {
        "title": "初冬月夜得皇甫泽州手札幷诗数篇因遣报书偶题长句",
        "author": "白居易",
        "content": "清泠玉韵两三章，落箔银钩七八行。\n心逐报书悬雁足，梦寻来路绕羊肠。\n水南地空多明月，山北天寒足早霜。\n最恨泼醅新熟酒，迎冬不得共君尝。",
        "dynasty": "唐",
        "collection_info": null
    },
    {
        "title": "雪中酒熟欲携访吴监先寄此诗",
        "author": "白居易",
        "content": "新雪对新酒，忆同倾一杯。\n自然须访戴，不必待延枚。\n陈榻无辞解，袁门莫懒开。\n笙歌与谈笑，随事自将来。",
        "dynasty": "唐",
        "collection_info": null
    },
    {
        "title": "酬令公雪中见赠讶不与梦得同相访",
        "author": "白居易",
        "content": "雪似鹅毛飞散乱，人披鹤氅立裴回。\n邹生枚叟非无兴，唯待梁王召即来。",
        "dynasty": "唐",
        "collection_info": null
    },
    {
        "title": "题酒瓮呈梦得",
        "author": "白居易",
        "content": "若无清酒两三瓮，争向白鬚千万茎。\n曲糵销愁真得力，光阴催老苦无情。\n凌烟阁上功无分，伏火炉中药未成。\n更拟共君何处去，且来同作醉先生。",
        "dynasty": "唐",
        "collection_info": null
    },
    {
        "title": "迂叟",
        "author": "白居易",
        "content": "一辞魏阙就商宾，散地闲居八九春。\n初时被目为迂叟，近日蒙呼作隐人。\n冷暖俗情谙世路，是非闲论任交亲。\n应须绳墨机关外，安置疎愚钝滞身。",
        "dynasty": "唐",
        "collection_info": null
    },
    {
        "title": "洛下闲居寄山南令狐相公",
        "author": "白居易",
        "content": "已收身向园林下，犹寄名于禄仕间。\n不锻嵇康弥懒静，无金疎傅更贫闲。\n支分门内余生计，谢绝朝中旧往还。\n唯是相君忘未得，时思汉水梦巴山。",
        "dynasty": "唐",
        "collection_info": null
    },
    {
        "title": "惜春赠李尹",
        "author": "白居易",
        "content": "春色有时尽，公门终日忙。\n两衙但不阙，一醉亦何妨。\n芳树花团雪，衰翁鬓扑霜。\n知君倚年少，未苦惜风光。",
        "dynasty": "唐",
        "collection_info": null
    },
    {
        "title": "对酒劝令公开春游宴",
        "author": "白居易",
        "content": "时泰岁丰无事日，功成名遂自由身。\n前头更有忘忧日，向上应无快活人。\n自去年来多事故，从今日去少交亲。\n宜须数数谋欢会，好作开成第二春。",
        "dynasty": "唐",
        "collection_info": null
    },
    {
        "title": "与梦得偶同到敦诗宅感而题壁",
        "author": "白居易",
        "content": "山东纔副苍生愿，川上俄惊逝水波。\n履道凄凉新第宅，宣城零落旧笙歌。\n园荒唯有薪堪采，门冷兼无雀可罗。\n今日相逢偶同到，伤心不是故经过。",
        "dynasty": "唐",
        "collection_info": null
    },
    {
        "title": "杨六尚书新授东川节度使代妻戏贺兄嫂二绝 一",
        "author": "白居易",
        "content": "刘纲与妇共昇仙，弄玉随夫亦上天。\n何似沙哥领崔嫂，碧油幢引向东川。",
        "dynasty": "唐",
        "collection_info": null
    },
    {
        "title": "杨六尚书新授东川节度使代妻戏贺兄嫂二绝 二",
        "author": "白居易",
        "content": "金花银椀饶君用，罨画罗衣尽嫂裁。\n觅得黔娄为妹壻，可能空寄蜀茶来。",
        "dynasty": "唐",
        "collection_info": null
    },
    {
        "title": "闲游即事",
        "author": "白居易",
        "content": "郊野游行熟，村园次第过。\n蓦山寻浥涧，蹋水渡伊河。\n寒食青青草，春风瑟瑟波。\n逢人共杯酒，随马有笙歌。\n胜事经非少，芳辰过亦多。\n还须自知分，不老拟如何。",
        "dynasty": "唐",
        "collection_info": null
    },
    {
        "title": "六十六",
        "author": "白居易",
        "content": "七十欠四岁，此生那足论。\n每因悲物故，还且喜身存。\n安得头长黑，争教眼不昏。\n交游成拱木，婢仆见曾孙。\n瘦觉腰金重，衰怜鬓雪繁。\n将何理老病，应付与空门。",
        "dynasty": "唐",
        "collection_info": null
    },
    {
        "title": "池上早春即事招梦得",
        "author": "白居易",
        "content": "老更惊年改，闲先觉日长。\n晴熏榆荚黑，春染柳梢黄。\n云破山呈色，冰融水放光。\n低平稳船舫，轻暖好衣裳。\n白角三升榼，红茵六尺床。\n偶游难得伴，独醉不成狂。\n我有中心乐，君无外事忙。\n经过莫慵懒，相去两三坊。",
        "dynasty": "唐",
        "collection_info": null
    },
    {
        "title": "因梦得题公垂所寄蜡烛因寄公垂",
        "author": "白居易",
        "content": "照梁初日光相似，出水新莲艳不如。\n却寄两条君令取，明年双引入中书。",
        "dynasty": "唐",
        "collection_info": null
    },
    {
        "title": "令公南庄花柳正盛欲偷一赏先寄二篇 一",
        "author": "白居易",
        "content": "最忆楼花千万朵，偏怜堤柳两三株。\n拟提社酒携村妓，擅入朱门莫怪无。",
        "dynasty": "唐",
        "collection_info": null
    },
    {
        "title": "令公南庄花柳正盛欲偷一赏先寄二篇 二",
        "author": "白居易",
        "content": "可惜亭台闲度日，欲偷风景暂游春。\n只愁花裏莺饶舌，飞入宫城报主人。",
        "dynasty": "唐",
        "collection_info": null
    },
    {
        "title": "春夜宴席上戏赠裴淄川",
        "author": "白居易",
        "content": "九十不衰真地仙，六旬犹健亦天怜。\n今年相遇莺花月，此夜同欢歌酒筵。\n四座齐声和丝竹，两家随分鬬金钿。\n留君到晓无他意，图向君前作少年。",
        "dynasty": "唐",
        "collection_info": null
    },
    {
        "title": "赠梦得",
        "author": "白居易",
        "content": "年颜老少与君同，眼未全昏耳未聋。\n放醉卧为春日伴，趂欢行入少年丛。\n寻花借马烦川守，弄水偷船恼令公。\n闻道洛城人尽怪，呼为刘白二狂翁。",
        "dynasty": "唐",
        "collection_info": null
    },
    {
        "title": "晚春欲携酒寻沈四着作先以六韵寄之",
        "author": "白居易",
        "content": "病容衰惨澹，芳景晚蹉跎。\n无计留春得，争能奈老何。\n篇章慵报荅，杯讌喜经过。\n顾我酒狂久，负君诗债多。\n敢辞携绿蚁，只愿见青娥。\n最忆阳关唱，真珠一串歌。",
        "dynasty": "唐",
        "collection_info": null
    },
    {
        "title": "三月三日祓禊洛滨",
        "author": "白居易",
        "content": "三月草萋萋，黄莺歇又啼。\n柳桥晴有絮，沙路润无泥。\n禊事修初半，游人到欲齐。\n金钿耀桃李，丝管骇凫鹥。\n转岸迴船尾，临流簇马蹄。\n闹翻扬子渡，蹋破魏王堤。\n妓接谢公宴，诗陪荀令题。\n舟同李膺泛，醴为穆生携。\n水引春心荡，花牵醉眼迷。\n尘街从鼓动，烟树任鸦栖。\n舞急红腰软，歌迟翠黛低。\n夜归何用烛，新月凤楼西。",
        "dynasty": "唐",
        "collection_info": null
    },
    {
        "title": "同梦得暮春寄贺东西川二杨尚书",
        "author": "白居易",
        "content": "龙节对持真可爱，雁行相接更堪夸。\n两川风景同三月，千里江山属一家。\n鲁卫定知连气色，潘杨亦觉有光华。\n应怜洛下分司伴，冷宴闲游老看花。",
        "dynasty": "唐",
        "collection_info": null
    },
    {
        "title": "喜小楼西新柳抽条",
        "author": "白居易",
        "content": "一行弱柳前年种，数尺柔条今日新。\n渐欲拂他骑马客，未多遮得上楼人。\n须教碧玉羞眉黛，莫与红桃作曲尘。\n为报金堤千万树，饶伊未敢苦争春。",
        "dynasty": "唐",
        "collection_info": null
    },
    {
        "title": "晚春酒醒寻梦得",
        "author": "白居易",
        "content": "料合同惆怅，花残酒亦残。\n醉心忘老易，醒眼别春难。\n独出虽慵懒，相逢定喜欢。\n还携小蛮去，试觅老刘看。",
        "dynasty": "唐",
        "collection_info": null
    },
    {
        "title": "感事",
        "author": "白居易",
        "content": "服气崔常侍，烧丹郑舍人。\n常期生羽翼，那忽化灰尘。\n每遇凄凉事，还思潦倒身。\n唯知趂杯酒，不解炼金银。\n睡适三尸性，慵安五藏神。\n无忧亦无喜，六十六年春。",
        "dynasty": "唐",
        "collection_info": null
    },
    {
        "title": "和裴令公南庄绝句",
        "author": "白居易",
        "content": "陶庐僻陋那堪比，谢墅幽微不足攀。\n何似嵩峰三十六，长随申甫作家山。",
        "dynasty": "唐",
        "collection_info": null
    },
    {
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 一",
        "author": "白居易",
        "content": "伊水分来不自由，无人解爱为谁流。\n家家抛向墙根底，唯我栽莲越小楼。",
        "dynasty": "唐",
        "collection_info": null
    },
    {
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 二",
        "author": "白居易",
        "content": "水色波文何所似，曲尘罗带一条斜。\n莫言罗带春无主，自置楼来属白家。",
        "dynasty": "唐",
        "collection_info": null
    },
    {
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 三",
        "author": "白居易",
        "content": "日滟水光摇素壁，风飘树影拂朱栏。\n皆言此处宜弦管，试奏霓裳一曲看。",
        "dynasty": "唐",
        "collection_info": null
    },
    {
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 四",
        "author": "白居易",
        "content": "霓裳奏罢唱梁州，红袖斜翻翠黛愁。\n应是遥闻胜近听，行人欲过尽迴头。",
        "dynasty": "唐",
        "collection_info": null
    },
    {
        "title": "宅西有流水墙下构小楼临玩之时颇有幽趣因命歌酒聊以自娱独醉独吟偶题五绝句 五",
        "author": "白居易",
        "content": "独醉还须得歌舞，自娱何必要亲宾。\n当时一部清商乐，亦不长将乐外人。",
        "dynasty": "唐",
        "collection_info": null
    },
    {
        "title": "偶作",
        "author": "白居易",
        "content": "篮舁出即忘归舍，柴户昏犹未掩关。\n闻客病时惭体健，见人忙处觉心闲。\n清凉秋寺行香去，和暖春城拜表还。\n木雁一篇须记取，致身才与不才间。",
        "dynasty": "唐",
        "collection_info": null
    },
    {
        "title": "因梦得酬牛相公初到洛中小饮见赠",
        "author": "白居易",
        "content": "淮南挥手抛红斾，洛下迴头向白云。\n政事堂中老丞相，制科场裏旧将军。\n宫城烟月饶全占，关塞风光请半分。\n诗酒放狂犹得在，莫欺白叟与刘君。",
        "dynasty": "唐",
        "collection_info": null
    },
    {
        "title": "幽居早秋闲咏",
        "author": "白居易",
        "content": "幽僻嚣尘外，清凉水木间。\n卧风秋拂簟，步月夜开关。\n且得身安泰，从他世险艰。\n但休争要路，不必入深山。\n轩鹤留何用，泉鱼放不还。\n谁人知此味，临老十年闲。",
        "dynasty": "唐",
        "collection_info": null
    },
    {
        "title": "和令狐仆射小饮听阮咸",
        "author": "白居易",
        "content": "掩抑復凄清，非琴不是筝。\n还弹乐府曲，别占阮家名。\n古调何人识，初闻满座惊。\n落盘珠历历，摇佩玉琤琤。\n似劝杯中物，如含林下情。\n时移音律改，岂是昔时声。",
        "dynasty": "唐",
        "collection_info": null
    },
    {
        "title": "烧药不成命酒独醉",
        "author": "白居易",
        "content": "白髮逢秋王，丹砂见火空。\n不能留姹女，争免作衰翁。\n赖有杯中绿，能为面上红。\n少年心不远，只在半酣中。",
        "dynasty": "唐",
        "collection_info": null
    },
    {
        "title": "送卢郎中赴河东裴令公幕",
        "author": "白居易",
        "content": "别时暮雨洛桥岸，到日凉风汾水波。\n荀令见君应问我，为言秋草闭门多。",
        "dynasty": "唐",
        "collection_info": null
    },
    {
        "title": "送李滁州",
        "author": "白居易",
        "content": "君于觉路深留意，我亦禅门薄致功。\n未悟病时须去病，已知空后莫依空。\n白衣卧病嵩山下，皁盖行春楚水东。\n谁道三年千里别，两心同在道场中。",
        "dynasty": "唐",
        "collection_info": null
    },
    {
        "title": "长斋月满寄思黯",
        "author": "白居易",
        "content": "一日不见如三月，一月相思如七年。\n似隔山河千里地，仍当风雨九秋天。\n明朝斋满相寻去，挈榼抱衾同醉眠。",
        "dynasty": "唐",
        "collection_info": null
    },
    {
        "title": "冬夜对酒寄皇甫十",
        "author": "白居易",
        "content": "霜杀中庭草，冰生后院池。\n有风空动树，无叶可辞枝。\n十月苦长夜，百年强半时。\n新开一瓶酒，那得不相思。",
        "dynasty": "唐",
        "collection_info": null
    },
    {
        "title": "岁除夜对酒",
        "author": "白居易",
        "content": "衰翁岁除夜，对酒思悠然。\n草白经霜地，云黄欲雪天。\n醉依香枕坐，慵傍暖炉眠。\n洛下闲来久，明朝是十年。",
        "dynasty": "唐",
        "collection_info": null
    },
    {
        "title": "寄献北都留守裴令公",
        "author": "白居易",
        "content": "天上中台正，人间一品高。\n休明值尧舜，勋业过萧曹。\n始擅文三捷，终兼武六韬。\n动人名赫赫，忧国意忉忉。\n荡蔡擒封豕，平齐斩巨鳌。\n两河收土宇，四海定波涛。\n宠重移宫籥，恩新换阃旄。\n保釐东宅静，守护北门牢。\n晋国封疆阔，幷州士马豪。\n胡兵惊赤帜，边雁避乌号。\n令下流如水，仁霑泽似膏。\n路喧歌五袴，军醉感单醪。\n将校森貔武，宾僚俨隽髦。\n客无烦夜柝，吏不犯秋毫。\n神在台骀助，魂亡猃狁逃。\n德星销彗孛，霖雨灭腥臊。\n烽戍高临代，关河远控洮。\n汾云晴漠漠，朔吹冷颾颾。\n豹尾交牙戟，蚪鬚捧佩刀。\n通天白犀带，照地紫麟袍。\n羌管吹杨柳，燕姬酌蒲萄。\n银含凿落醆，金屑琵琶槽。\n遥想从军乐，应忘报国劳。\n紫微留北阙，绿野寄东皋。\n忽忆前时会，多惭下客叨。\n清宵陪讌话，美景从游遨。\n花月还同赏，琴诗雅自操。\n朱弦拂宫征，洪笔振风骚。\n近竹开方丈，依林架桔槔。\n春池八九曲，画舫两三艘。\n径滑苔黏屐，潭深水没篙。\n绿丝萦岸柳，红粉映楼桃。\n为穆先陈醴，招刘共藉糟。\n舞鬟金翡翠，歌颈玉蛴螬。\n盛德终难过，明时岂易遭。\n公虽慕张范，帝未舍伊皋。\n眷恋心方结，踟蹰首已搔。\n鸾皇上寥廓，燕雀任蓬蒿。\n欲献文狂简，徒烦思郁陶。\n可怜四百字，轻重抵鸿毛。",
        "dynasty": "唐",
        "collection_info": null
    },
    {
        "title": "和东川杨慕巢尚书府中独坐感戚在怀见寄十四韵",
        "author": "白居易",
        "content": "我是知君者，君今意若何。\n穷通时不定，苦乐事相和。\n东蜀欢殊渥，西江叹逝波。\n只缘荣贵极，翻使感伤多。\n行断风惊雁，年侵日下坡。\n片心休惨戚，双鬓已蹉跎。\n紫绶黄金印，青幢白玉珂。\n老将荣补贴，愁用道销磨。\n外府饶杯酒，中堂有绮罗。\n应须引满饮，何不放狂歌？\n锦水通巴峡，香山对洛河。\n将军驰铁马，少傅步铜驼。\n深契怜松竹，高情忆薜萝。\n悬车年甚远，未敢故相过。",
        "dynasty": "唐",
        "collection_info": null
    },
    {
        "title": "分司洛中多暇数与诸客宴游醉后狂吟偶成十韵因招梦得宾客兼呈思黯奇章公",
        "author": "白居易",
        "content": "性与时相远，身将世两忘。\n寄名朝士籍，寓兴少年场。\n老岂无谈笑，贫犹有酒浆。\n随时来伴侣，逐日用风光。\n数数游何爽，些些病未妨。\n天教荣启乐，人恕接舆狂。\n改业为逋客，移家住醉乡。\n不论招梦得，兼拟诱奇章。\n要路风波险，权门市井忙。\n世间无可恋，不是不思量。",
        "dynasty": "唐",
        "collection_info": null
    },
    {
        "title": "小岁日喜谈氏外孙女孩满月",
        "author": "白居易",
        "content": "今旦夫妻喜，他人岂得知。\n自嗟生女晚，敢讶见孙迟。\n物以稀为贵，情因老更慈。\n新年逢吉日，满月乞名时。\n桂燎熏花果，兰汤洗玉肌。\n怀中有可抱，何必是男儿。",
        "dynasty": "唐",
        "collection_info": null
    },
    {
        "title": "闲吟赠皇甫郎中亲家翁",
        "author": "白居易",
        "content": "谁能嗟叹光阴暮，岂復忧愁活计贫。\n忽忽不知头上事，时时犹忆眼中人。\n早为良友非交势，晚接嘉姻不失亲。\n最喜两家婚嫁毕，一时抽得尚平身。",
        "dynasty": "唐",
        "collection_info": null
    },
    {
        "title": "梦得卧病携酒相寻先以此寄",
        "author": "白居易",
        "content": "病来知少客，谁可以为娱。\n日晏开门未，秋寒有酒无。\n自宜相慰问，何必待招呼。\n小疾无妨饮，还须挈一壶。",
        "dynasty": "唐",
        "collection_info": null
    },
    {
        "title": "酬思黯戏赠同用狂字",
        "author": "白居易",
        "content": "钟乳三千两，金钗十二行。\n妬他心似火，欺我鬓如霜。\n慰老资歌笑，销愁仰酒浆。\n眼看狂不得，狂得且须狂。",
        "dynasty": "唐",
        "collection_info": null
    },
    {
        "title": "又戏荅绝句",
        "author": "白居易",
        "content": "狂夫与我两相忘，故态些些亦不妨。\n纵酒放歌聊自乐，接舆争解教人狂。",
        "dynasty": "唐",
        "collection_info": null
    },
    {
        "title": "令狐相公与梦得交情素深眷予分亦不浅一闻薨逝相顾泫然旋有使来得前月未殁之前数日书及诗寄赠梦得哀吟悲叹寄情于诗诗成示予感而继和",
        "author": "白居易",
        "content": "缄题重迭语殷勤，存没交亲自此分。\n前月使来犹理命，今朝诗到是遗文。\n银钩见晚书无报，玉树埋深哭不闻。\n最感一行绝笔字，尚言千万乐天君。",
        "dynasty": "唐",
        "collection_info": null
    },
    {
        "title": "洛下雪中频与刘李二宾客宴集因寄汴州李尚书",
        "author": "白居易",
        "content": "水南水北雪纷纷，雪裏欢游莫厌频。\n日日暗来唯老病，年年少去是交亲。\n碧毡帐暖梅花湿，红燎炉香竹叶春。\n今日邹枚俱在洛，梁园置酒召何人。",
        "dynasty": "唐",
        "collection_info": null
    },
    {
        "title": "看梦得题荅李侍郎诗诗中有文星之句因戏和之",
        "author": "白居易",
        "content": "看题锦绣报琼瓌，俱是人天第一才。\n好遣文星守躔次，亦须防有客星来。",
        "dynasty": "唐",
        "collection_info": null
    },
    {
        "title": "闲适",
        "author": "白居易",
        "content": "禄俸优饶官不卑，就中闲适是分司。\n风光暖助游行处，雨雪寒供饮宴时。\n肥马轻裘还且有，麤歌薄酒亦相随。\n微躬所要今皆得，只是蹉跎得校迟。",
        "dynasty": "唐",
        "collection_info": null
    },
    {
        "title": "戏荅思黯",
        "author": "白居易",
        "content": "何时得见十三弦，待取无云有月天。\n愿得金波明似镜，镜中照出月中仙。",
        "dynasty": "唐",
        "collection_info": null
    },
    {
        "title": "酬裴令公赠马相戏",
        "author": "白居易",
        "content": "安石风流无奈何，欲将赤骥换青娥。\n不辞便送东山去，临老何人与唱歌。",
        "dynasty": "唐",
        "collection_info": null
    },
    {
        "title": "新岁赠梦得",
        "author": "白居易",
        "content": "暮齿忽将及，同心私自怜。\n渐衰宜减食，已喜更加年。\n紫绶行联袂，篮轝出比肩。\n与君同甲子，岁酒合谁先。",
        "dynasty": "唐",
        "collection_info": null
    },
    {
        "title": "早春持斋荅皇甫十见赠",
        "author": "白居易",
        "content": "正月晴和风气新，纷纷已有醉游人。\n帝城花笑长斋客，三十年来负早春。",
        "dynasty": "唐",
        "collection_info": null
    },
    {
        "title": "戏赠梦得兼呈思黯",
        "author": "白居易",
        "content": "霜鬓莫欺今老矣，一杯莫笑便陶然。\n陈郎中处为高户，裴使君前作少年。\n顾我独狂多自哂，与君同病最相怜。\n月终斋满谁开素，须拟奇章置一筵。",
        "dynasty": "唐",
        "collection_info": null
    },
    {
        "title": "早春忆游思黯南庄因寄长句",
        "author": "白居易",
        "content": "南庄胜处心常忆，借问轩车早晚游。\n美景难忘竹廊下，好风争奈柳桥头。\n冰消见水多于地，雪霁看山尽入楼。\n若待春深始同赏，莺残花落却堪愁。",
        "dynasty": "唐",
        "collection_info": null
    },
    {
        "title": "酬皇甫十早春对雪见赠",
        "author": "白居易",
        "content": "漠漠復雰雰，东风散玉尘。\n明催竹窗晓，寒退柳园春。\n绿酝香堪忆，红炉暖可亲。\n忍心三两日，莫作破斋人。",
        "dynasty": "唐",
        "collection_info": null
    },
    {
        "title": "奉和思黯自题南庄见示兼呈梦得",
        "author": "白居易",
        "content": "谢家别墅最新奇，山展屏风花夹篱。\n晓月渐沈桥脚底，晨光初照屋梁时。\n台头有酒莺呼客，水面无尘风洗池。\n除却吟诗两闲客，此中情状更谁知。",
        "dynasty": "唐",
        "collection_info": null
    },
    {
        "title": "送蕲春李十九使君赴郡",
        "author": "白居易",
        "content": "可怜官职好文词，五十专城未是迟。\n晓日镜前无白髮，春风门外有红旗。\n郡中何处堪携酒，席上谁人解和诗。\n唯共交亲开口笑，知君不及洛阳时。",
        "dynasty": "唐",
        "collection_info": null
    },
    {
        "title": "自题酒库",
        "author": "白居易",
        "content": "野鹤一辞笼，虚舟长任风。\n送愁还闹处，移老入闲中。\n身更求何事，天将富此翁。\n此翁何处富，酒库不曾空。",
        "dynasty": "唐",
        "collection_info": null
    },
    {
        "title": "寒食日寄杨东川",
        "author": "白居易",
        "content": "不知杨六逢寒食，作底欢娱过此辰。\n兜率寺高宜望月，嘉陵江近好游春。\n蛮旗似火行随马，蜀妓如花坐遶身。\n不使黔娄夫妇看，夸张富贵向何人。",
        "dynasty": "唐",
        "collection_info": null
    },
    {
        "title": "醉后听唱桂华曲",
        "author": "白居易",
        "content": "桂华词意苦丁宁，唱到常娥醉便醒。\n此是人间肠断曲，莫教不得意人听。",
        "dynasty": "唐",
        "collection_info": null
    },
    {
        "title": "酬梦得以予五月长斋延僧徒绝宾友见戏十韵",
        "author": "白居易",
        "content": "宾客懒逢迎，翛然池馆清。\n檐闲空燕语，林静未蝉鸣。\n荤血还休食，杯觞亦罢倾。\n三春多放逸，五月暂修行。\n香印朝烟细，纱灯夕焰明。\n交游诸长老，师事古先生。\n禅后心弥寂，斋来体更轻。\n不唯忘肉味，兼拟灭风情。\n蒙以声闻待，难将戏论争。\n虚空若有佛，灵运恐先成。",
        "dynasty": "唐",
        "collection_info": null
    },
    {
        "title": "奉和裴令公三月上巳日游太原龙泉忆去岁禊洛见示之作",
        "author": "白居易",
        "content": "去岁暮春上巳，共泛洛水中流。\n今岁暮春上巳，独立香山下头。\n风光闲寂寂，旌斾远悠悠。\n丞相府归晋国，太行山碍幷州。\n鹏背负天龟曳尾，云泥不可得同游。",
        "dynasty": "唐",
        "collection_info": null
    },
    {
        "title": "又和令公新开龙泉晋水二池",
        "author": "白居易",
        "content": "旧有潢汚泊，今为白水塘。\n笙歌闻四面，楼阁在中央。\n春变烟波色，晴添树木光。\n龙泉信为美，莫忘午桥庄。",
        "dynasty": "唐",
        "collection_info": null
    },
    {
        "title": "早夏晓兴赠梦得",
        "author": "白居易",
        "content": "窗明帘薄透朝光，卧整巾簪起下床。\n背壁灯残经宿焰，开箱衣带隔年香。\n无情亦任他春去，不醉争销得昼长。\n一部清商一壶酒，与君明日暖新堂。",
        "dynasty": "唐",
        "collection_info": null
    },
    {
        "title": "春日题干元寺上方最高峰亭",
        "author": "白居易",
        "content": "危亭绝顶四无邻，见尽三千世界春。\n但觉虚空无障碍，不知高下几由旬。\n迴看官路三条线，却望都城一片尘。\n宾客暂游无半日，王侯不到便终身。\n始知天造空闲境，不为忙人富贵人。",
        "dynasty": "唐",
        "collection_info": null
    },
    {
        "title": "奉和思黯相公以李苏州所寄太湖石奇状绝伦因题二十韵见示兼呈梦得",
        "author": "白居易",
        "content": "错落復崔嵬，苍然玉一堆。\n峰骈仙掌出，罅坼劒门开。\n峭顶高危矣，盘根下壮哉。\n精神欺竹树，气色压亭台。\n隐起磷磷状，凝成瑟瑟胚。\n廉棱露锋刃，清越扣琼瑰。\n岌嶪形将动，巍峩势欲摧。\n奇应潜鬼怪，灵合蓄云雷。\n黛润霑新雨，斑明点古苔。\n未曾栖鸟雀，不肯染尘埃。\n尖削琅玕笋，洼剜玛瑙罍。\n海神移碣石，画障簇天台。\n在世为尤物，如人负逸才。\n渡江一苇载，入洛五丁推。\n出处虽无意，升沈亦有媒。\n拔从水府底，置向相庭隈。\n对称吟诗句，看宜把酒杯。\n终随金砺用，不学玉山颓。\n疎傅心偏爱，园公眼屡迴。\n共嗟无此分，虚管太湖来。",
        "dynasty": "唐",
        "collection_info": null
    },
    {
        "title": "奉和思黯相公雨后林园四韵见示",
        "author": "白居易",
        "content": "新晴夏景好，復此池边地。\n烟树绿含滋，水风清有味。\n便成林下隐，都忘门前事。\n骑吏引归轩，始知身富贵。",
        "dynasty": "唐",
        "collection_info": null
    },
    {
        "title": "晚夏闲居绝无宾客欲寻梦得先寄此诗",
        "author": "白居易",
        "content": "鱼笋朝餐饱，蕉纱暑服轻。\n欲为窗下寝，先傍水边行。\n晴引鹤双舞，秋生蝉一声。\n无人解相访，有酒共谁倾。\n老更谙时事，闲多见物情。\n只应刘与白，二叟自相迎。",
        "dynasty": "唐",
        "collection_info": null
    },
    {
        "title": "寄李蕲州",
        "author": "白居易",
        "content": "下车书奏龚黄课，动笔诗传鲍谢风。\n江郡讴谣夸杜母，洛城欢会忆车公。\n笛愁春尽梅花裏，簟冷秋生薤叶中。\n不道蕲州歌酒少，使君难称与谁同。",
        "dynasty": "唐",
        "collection_info": null
    },
    {
        "title": "酬思黯相公晚夏雨后感秋见赠",
        "author": "白居易",
        "content": "暮去朝来无歇期，炎凉闇向雨中移。\n夜长祗合愁人觉，秋冷先应瘦客知。\n两幅彩笺挥逸翰，一声寒玉振清辞。\n无忧无病身荣贵，何故沈吟亦感时。",
        "dynasty": "唐",
        "collection_info": null
    },
    {
        "title": "久雨闲闷对酒偶吟",
        "author": "白居易",
        "content": "凄凄苦雨暗铜駞，袅袅凉风起漕河。\n自夏及秋晴日少，从朝至暮闷时多。\n鹭临池立窥鱼笱，隼傍林飞拂雀罗。\n赖有杯中神圣物，百忧无奈十分何。",
        "dynasty": "唐",
        "collection_info": null
    },
    {
        "title": "雨后秋凉",
        "author": "白居易",
        "content": "夜来秋雨后，秋气飒然新。\n团扇先辞手，生衣不着身。\n更添砧引思，难与簟相亲。\n此境谁偏觉，贫闲老瘦人。",
        "dynasty": "唐",
        "collection_info": null
    },
    {
        "title": "酬梦得早秋夜对月见寄",
        "author": "白居易",
        "content": "吾衰寡情趣，君病懒经过。\n其奈西楼上，新秋明月何。\n庭芜凄白露，池色澹金波。\n况是初长夜，东城砧杵多。",
        "dynasty": "唐",
        "collection_info": null
    },
    {
        "title": "题谢公东山障子",
        "author": "白居易",
        "content": "贤愚共在浮生内，贵贱同趋羣动间。\n多见忙时已衰病，少闻健日肯休闲。\n鹰饥受绁从难退，鹤老乘轩亦不还。\n唯有风流谢安石，拂衣携妓入东山。",
        "dynasty": "唐",
        "collection_info": null
    },
    {
        "title": "谢杨东川寄衣服",
        "author": "白居易",
        "content": "年年衰老交游少，处处萧条书信稀。\n唯有巢兄不相忘，春茶未断寄秋衣。",
        "dynasty": "唐",
        "collection_info": null
    },
    {
        "title": "咏怀寄皇甫朗之",
        "author": "白居易",
        "content": "老大多情足往还，招僧待客夜开关。\n学调气后衰中健，不用心来闹处闲。\n养病未能辞薄俸，忘名何必入深山。\n与君别有相知分，同置身于木雁间。",
        "dynasty": "唐",
        "collection_info": null
    },
    {
        "title": "东城晚归",
        "author": "白居易",
        "content": "一条邛杖悬龟榼，双角吴童控马衔。\n晚入东城谁识我，短靴低帽白蕉衫。",
        "dynasty": "唐",
        "collection_info": null
    },
    {
        "title": "与梦得沽酒闲饮且约后期",
        "author": "白居易",
        "content": "少时犹不忧生计，老后谁能惜酒钱。\n共把十千沽一斗，相看七十欠三年。\n闲征雅令穷经史，醉听清吟胜管弦。\n更待菊黄家酝熟，共君一醉一陶然。",
        "dynasty": "唐",
        "collection_info": null
    },
    {
        "title": "与牛家妓乐雨后合宴",
        "author": "白居易",
        "content": "玉管清弦声旖旎，翠钗红袖坐参差。\n两家合奏洞房夜，八月连阴秋雨时。\n歌脸有情凝睇久，舞腰无力转帬迟。\n人间欢乐无过此，上界西方即不知。",
        "dynasty": "唐",
        "collection_info": null
    },
    {
        "title": "和杨六尚书喜两弟汉公转吴兴鲁士赐章服命宾开宴用庆恩荣赋长句见示",
        "author": "白居易",
        "content": "华筵贺客日纷纷，劒外欢娱洛下闻。\n朱绂宠光新照地，彤襜喜气远凌云。\n荣联花萼诗难和，乐助埙箎酒易[醺]。\n感羡料应知我意，今生此事不如君。",
        "dynasty": "唐",
        "collection_info": null
    },
    {
        "title": "自咏",
        "author": "白居易",
        "content": "鬚白面微红，醺醺半醉中。\n百年随手过，万事转头空。\n卧疾瘦居士，行歌狂老翁。\n仍闻好事者，将我画屏风。",
        "dynasty": "唐",
        "collection_info": null
    },
    {
        "title": "梦得相过援琴命酒因弹秋思偶咏所怀兼寄继之待价二相府",
        "author": "白居易",
        "content": "闲居静侣偶相招，小饮初酣琴欲调。\n我正风前弄秋思，君应天上听云韶。\n时和始见陶钧力，物遂方知盛圣朝。\n双凤栖梧鱼在藻，飞沈随分各逍遥。",
        "dynasty": "唐",
        "collection_info": null
    },
    {
        "title": "九月八日酬皇甫十见赠",
        "author": "白居易",
        "content": "君方对酒缀诗章，我正持斋坐道场。\n处处追游虽不去，时时吟咏亦无妨。\n霜蓬旧鬓三分白，露菊新花一半黄。\n惆怅东篱不同醉，陶家明日是重阳。",
        "dynasty": "唐",
        "collection_info": null
    },
    {
        "title": "慕巢尚书书云室人欲为置一歌者非所安也以诗相报因而和之",
        "author": "白居易",
        "content": "东川已过二三春，南国须求一两人。\n富贵大都多老大，欢娱太半为亲宾。\n如愁翠黛应堪重，买笑黄金莫诉贫。\n他日相逢一杯酒，尊前还要落梁尘。",
        "dynasty": "唐",
        "collection_info": null
    },
    {
        "title": "杪秋独夜",
        "author": "白居易",
        "content": "无限少年非我伴，可怜清夜与谁同。\n欢娱牢落中心少，亲故凋零四面空。\n红叶树飘风起后，白鬚人立月明中。\n前头更有萧条物，老菊衰兰三两丛。",
        "dynasty": "唐",
        "collection_info": null
    },
    {
        "title": "凭李睦州访徐凝山人",
        "author": "白居易",
        "content": "郡守轻诗客，乡人薄钓翁。\n解怜徐处士，唯有李郎中。",
        "dynasty": "唐",
        "collection_info": null
    },
    {
        "title": "苏州故吏",
        "author": "白居易",
        "content": "江南故吏别来久，今日池边识我无。\n不独使君头似雪，华亭鹤死白莲枯。",
        "dynasty": "唐",
        "collection_info": null
    },
    {
        "title": "得杨湖州书颇夸抚民接宾纵酒题诗因以绝句戏之",
        "author": "白居易",
        "content": "岂独爱民兼爱客，不唯能饮又能文。\n白苹洲上春传语，柳使君输杨使君。",
        "dynasty": "唐",
        "collection_info": null
    },
    {
        "title": "天宫阁秋晴晚望",
        "author": "白居易",
        "content": "洛城秋霁后，梵阁暮登时。\n此日风烟好，今秋节候迟。\n霞光红泛艳，树影碧参差。\n莫虑言归晚，牛家有宿期。",
        "dynasty": "唐",
        "collection_info": null
    },
    {
        "title": "酬梦得暮秋晴夜对月相忆",
        "author": "白居易",
        "content": "霁月光如练，盈庭復满池。\n秋深无热后，夜浅未寒时。\n露叶团荒菊，风枝落病棃。\n相思懒相访，应是各年衰。",
        "dynasty": "唐",
        "collection_info": null
    },
    {
        "title": "同梦得和思黯见赠来诗中先叙三人同讌之欢次有叹鬓髮渐衰嫌孙子催老之意因酬妍唱兼吟鄙怀",
        "author": "白居易",
        "content": "醉伴腾腾白与刘，何朝何夕不同游。\n留连灯下明犹饮，断送尊前倒即休。\n催老莫嫌孙稚长，加年须喜鬓毛秋。\n教他伯道争存活，无子无孙亦白头。",
        "dynasty": "唐",
        "collection_info": null
    },
    {
        "title": "听歌",
        "author": "白居易",
        "content": "管妙弦清歌入云，老人合眼醉醺醺。\n诚知不及当年听，犹觉闻时胜不闻。",
        "dynasty": "唐",
        "collection_info": null
    },
    {
        "title": "三年冬随事铺设小堂寝处稍似稳暖因念衰病偶吟所怀",
        "author": "白居易",
        "content": "小宅非全陋，中堂不甚卑。\n聊堪会亲族，足以贮妻儿。\n暖帐迎冬设，温炉向夜施。\n裘新青兔褐，褥软白猨皮。\n似鹿眠深草，如鸡宿稳枝。\n逐身安枕席，随事有屏帷。\n病致衰残早，贫营活计迟。\n由来蚕老后，方是茧成时。",
        "dynasty": "唐",
        "collection_info": null
    },
    {
        "title": "初冬即事呈梦得",
        "author": "白居易",
        "content": "青毡帐暖喜微雪，红地炉深宜早寒。\n走笔小诗能和否，泼醅新酒试尝看。\n僧来乞食因留宿，客到开尊便共欢。\n临老交亲零落尽，希君恕我取人宽。",
        "dynasty": "唐",
        "collection_info": null
    },
    {
        "title": "自罢河南已换七尹每一入府怅然旧游因宿内厅偶题西壁兼呈韦尹常侍",
        "author": "白居易",
        "content": "每入河南府，依然似到家。\n杯尝七尹酒，树看十年花。\n且健须欢喜，虽衰莫叹嗟。\n迎门无故吏，侍坐有新娃。\n暖阁谋宵宴，寒庭放晚衙。\n主人留宿定，一任夕阳斜。",
        "dynasty": "唐",
        "collection_info": null
    },
    {
        "title": "天寒晚起引酌咏怀寄许州王尚书汝州李常侍",
        "author": "白居易",
        "content": "叶覆冰池雪满山，日高慵起未开关。\n寒来更亦无过醉，老后何由可得闲。\n四海故交唯许汝，十年贫健是樊蛮。\n相思莫忘樱桃会，一放狂歌一破颜。",
        "dynasty": "唐",
        "collection_info": null
    },
    {
        "title": "四年春",
        "author": "白居易",
        "content": "柳梢黄嫩草芽新，又入开成第四春。\n近日放慵多不出，少年嫌老可相亲。\n分司吉傅频过舍，致仕崔卿拟卜邻。\n时辈推迁年事到，往还多是白头人。",
        "dynasty": "唐",
        "collection_info": null
    },
    {
        "title": "白髮",
        "author": "白居易",
        "content": "白髮生来三十年，而今鬚鬓尽皤然。\n歌吟终日如狂叟，衰疾多时似瘦仙。\n八戒夜持香火印，三光朝念蘂珠篇。\n其余便被春收拾，不作闲游即醉眠。",
        "dynasty": "唐",
        "collection_info": null
    },
    {
        "title": "追欢偶作",
        "author": "白居易",
        "content": "追欢逐乐少闲时，补贴平生得事迟。\n何处花开曾后看，谁家酒熟不先知。\n石楼月下吹芦管，金谷风前舞柳枝。\n十听春啼变莺舌，三嫌老丑换蛾眉。\n乐天一过难知分，犹自咨嗟两鬓丝。",
        "dynasty": "唐",
        "collection_info": null
    },
    {
        "title": "公垂尚书以白马见寄光洁稳善以诗谢之",
        "author": "白居易",
        "content": "翩翩白马称金羁，领缀银花尾曳丝。\n毛色鲜明人尽爱，性灵驯善主偏知。\n免将妾换惭来处，试使奴牵欲上时。\n不蹶不惊行步稳，最宜山简醉中骑。",
        "dynasty": "唐",
        "collection_info": null
    },
    {
        "title": "西楼独立",
        "author": "白居易",
        "content": "身着白衣头似雪，时时醉立小楼中。\n路人迴顾应相怪，十一年来见此翁。",
        "dynasty": "唐",
        "collection_info": null
    },
    {
        "title": "书事咏怀",
        "author": "白居易",
        "content": "官俸将生计，虽贫岂敢嫌。\n金多输陆贾，酒足胜陶潜。\n床暖僧敷坐，楼晴妓卷帘。\n日遭斋破用，春赖闰加添。\n老向欢弥切，狂于饮不廉。\n十年闲未足，亦恐涉无厌。",
        "dynasty": "唐",
        "collection_info": null
    },
    {
        "title": "酬梦得比萱草见赠",
        "author": "白居易",
        "content": "杜康能散闷，萱草解忘忧。\n借问萱逢杜，何如白见刘。\n老衰胜少夭，闲乐笑忙愁。\n试问同年内，何人得白头。",
        "dynasty": "唐",
        "collection_info": null
    },
    {
        "title": "问皇甫十",
        "author": "白居易",
        "content": "苦乐心由我，穷通命任他。\n坐倾张翰酒，行唱接舆歌。\n荣盛傍看好，优闲自适多。\n知君能断事，胜负两如何。",
        "dynasty": "唐",
        "collection_info": null
    },
    {
        "title": "早春独登天宫阁",
        "author": "白居易",
        "content": "天宫日暖阁门开，独上迎春饮一杯。\n无限游人遥怪我，缘何最老最先来。",
        "dynasty": "唐",
        "collection_info": null
    },
    {
        "title": "送苏州李使君赴郡二绝句 一",
        "author": "白居易",
        "content": "忆抛印绶辞吴郡，衰病当时已有余。\n今日贺君兼自喜，八迴看换旧铜鱼。",
        "dynasty": "唐",
        "collection_info": null
    },
    {
        "title": "送苏州李使君赴郡二绝句 二",
        "author": "白居易",
        "content": "馆娃宫深春日长，乌鹊桥高秋夜凉。\n风月不知人世变，奉君直似奉吴王。",
        "dynasty": "唐",
        "collection_info": null
    },
    {
        "title": "长洲曲新词",
        "author": "白居易",
        "content": "茂苑绮罗佳丽地，女湖桃李艳阳时。\n心奴已死胡容老，后辈风流是阿谁。",
        "dynasty": "唐",
        "collection_info": null
    },
    {
        "title": "忆江南词三首 一",
        "author": "白居易",
        "content": "江南好，风景旧曾谙。",
        "dynasty": "唐",
        "collection_info": null
    },
    {
        "title": "忆江南词三首 二",
        "author": "白居易",
        "content": "江南忆，最忆是杭州。",
        "dynasty": "唐",
        "collection_info": null
    },
    {
        "title": "忆江南词三首 三",
        "author": "白居易",
        "content": "江南忆，其次忆吴宫。",
        "dynasty": "唐",
        "collection_info": null
    },
    {
        "title": "病中诗十五首 初病风",
        "author": "白居易",
        "content": "六十八衰翁，乘衰百疾攻。\n朽株难免蠹，空穴易来风。\n肘痹宜生柳，头旋剧转蓬。\n恬然不动处，虚白在胷中。",
        "dynasty": "唐",
        "collection_info": null
    },
    {
        "title": "病中诗十五首 枕上作",
        "author": "白居易",
        "content": "风疾侵凌临老头，血凝筋滞不调柔。\n甘从此后支离卧，赖是从前烂漫游。\n迴思往事纷如梦，转觉余生杳若浮。\n浩气自能充静室，惊飙何必荡虚舟。\n腹空先进松花酒，膝冷重装桂布裘。\n若问乐天忧病否，乐天知命了无忧。",
        "dynasty": "唐",
        "collection_info": null
    },
    {
        "title": "病中诗十五首 荅闲上人来问因何风疾",
        "author": "白居易",
        "content": "一床方丈向阳开，劳动文殊问疾来。\n欲界凡夫何足道，四禅天始免风灾。",
        "dynasty": "唐",
        "collection_info": null
    },
    {
        "title": "病中诗十五首 病中五绝句 一",
        "author": "白居易",
        "content": "世间生老病相随，此事心中久自知。\n今日行年将七十，犹须惭愧病来迟。",
        "dynasty": "唐",
        "collection_info": null
    },
    {
        "title": "病中诗十五首 病中五绝句 二",
        "author": "白居易",
        "content": "方寸成灰鬓作丝，假如强健亦何为。\n家无忧累身无事，正是安闲好病时。",
        "dynasty": "唐",
        "collection_info": null
    },
    {
        "title": "病中诗十五首 病中五绝句 三",
        "author": "白居易",
        "content": "李君墓上松应拱，元相池头竹尽枯。\n多幸乐天今始病，不知合要苦治无。",
        "dynasty": "唐",
        "collection_info": null
    },
    {
        "title": "病中诗十五首 病中五绝句 四",
        "author": "白居易",
        "content": "目昏思寝即安眠，足软妨行便坐禅。\n身作医王心是药，不劳和扁到门前。",
        "dynasty": "唐",
        "collection_info": null
    },
    {
        "title": "病中诗十五首 病中五绝句 五",
        "author": "白居易",
        "content": "交亲不要苦相忧，亦拟时时强出游。\n但有心情何用脚，陆乘肩轝水乘舟。",
        "dynasty": "唐",
        "collection_info": null
    },
    {
        "title": "病中诗十五首 送嵩客",
        "author": "白居易",
        "content": "登山临水分无期，泉石烟霞今属谁。\n君到嵩阳吟此句，与教二十六峰知。",
        "dynasty": "唐",
        "collection_info": null
    },
    {
        "title": "病中诗十五首 罢[灸]",
        "author": "白居易",
        "content": "病身佛说将何喻，变灭须臾岂不闻。\n莫遣净名知我笑，休将火艾[灸]浮云。",
        "dynasty": "唐",
        "collection_info": null
    },
    {
        "title": "病中诗十五首 卖骆马",
        "author": "白居易",
        "content": "五年花下醉骑行，临卖回头嘶一声。\n项籍顾骓犹解叹，乐天别骆岂无情。",
        "dynasty": "唐",
        "collection_info": null
    },
    {
        "title": "病中诗十五首 别柳枝",
        "author": "白居易",
        "content": "两枝杨柳小楼中，袅袅多年伴醉翁。\n明日放归归去后，世间应不要春风。",
        "dynasty": "唐",
        "collection_info": null
    },
    {
        "title": "病中诗十五首 就暖偶酌戏诸诗酒旧侣",
        "author": "白居易",
        "content": "低屏软褥卧藤床，舁向前轩就日阳。\n一足任他为外物，三杯自要沃中肠。\n头风若见诗应愈，齿折仍夸笑不妨。\n细酌徐吟犹得在，旧游未必便相忘。",
        "dynasty": "唐",
        "collection_info": null
    },
    {
        "title": "病中诗十五首 岁暮呈思黯相公皇甫朗之及梦得尚书",
        "author": "白居易",
        "content": "岁暮皤然一老夫，十分流辈九分无。\n莫嫌身病人扶侍，犹胜无身可遣扶。",
        "dynasty": "唐",
        "collection_info": null
    },
    {
        "title": "病中诗十五首 自解",
        "author": "白居易",
        "content": "房传往世为禅客王道前生应画师。\n我亦定中观宿命，多生债负是歌诗。\n不然何故狂吟咏，病后多于未病时。",
        "dynasty": "唐",
        "collection_info": null
    },
    {
        "title": "岁暮病怀赠梦得",
        "author": "白居易",
        "content": "十年四海故交亲，零落唯残两病身。\n共遣数奇从是命，同教步蹇有何因。\n眼随老减嫌长夜，体待阳舒望早春。\n新乐堂前旧池上，相过亦不要他人。",
        "dynasty": "唐",
        "collection_info": null
    },
    {
        "title": "雪后过集贤裴令公旧宅有感",
        "author": "白居易",
        "content": "梁王捐馆后，枚叟过门时。\n有泪人还泣，无情雪不知。\n台亭留尽在，宾客散何之。\n唯有萧条雁，时来下故池。",
        "dynasty": "唐",
        "collection_info": null
    },
    {
        "title": "酬梦得贫居咏怀见赠",
        "author": "白居易",
        "content": "岁阴生计两蹉跎，相顾悠悠醉且歌。\n厨冷难留乌止屋，门闲可与雀张罗。\n病添庄舃吟声苦，贫欠韩康药债多。\n日望挥金贺新命，俸钱依旧又如何。",
        "dynasty": "唐",
        "collection_info": null
    },
    {
        "title": "酬梦得见喜疾瘳",
        "author": "白居易",
        "content": "暖卧摩绵褥，晨倾药酒螺。\n昏昏布裘底，病醉睡相和。\n末疾徒云尔，余年有几何。\n须知差与否，相去校无多。",
        "dynasty": "唐",
        "collection_info": null
    },
    {
        "title": "夜闻筝中弹潇湘送神曲感旧",
        "author": "白居易",
        "content": "缥缈巫山女，归来七八年。\n殷勤湘水曲，留在十三弦。\n苦调吟还出，深情咽不传。\n万重云水思，今夜月明前。",
        "dynasty": "唐",
        "collection_info": null
    },
    {
        "title": "感苏州旧舫",
        "author": "白居易",
        "content": "画梁朽折红窗破，独立池边尽日看。\n守得苏州船舫烂，此身争合不衰残。",
        "dynasty": "唐",
        "collection_info": null
    },
    {
        "title": "感旧石上字",
        "author": "白居易",
        "content": "闲拨船行寻旧池，幽情往事復谁知。\n太湖石上镌三字，十五年前陈结之。",
        "dynasty": "唐",
        "collection_info": null
    },
    {
        "title": "见敏中初到邠宁秋日登城楼诗诗中颇多乡思因以寄和",
        "author": "白居易",
        "content": "想尔到边头，萧条正值秋。\n二年贫御史，八月古邠州。\n丝管闻虽乐，风沙见亦愁。\n望乡心若苦，不用数登楼。",
        "dynasty": "唐",
        "collection_info": null
    },
    {
        "title": "斋戒",
        "author": "白居易",
        "content": "每因斋戒断荤腥，渐觉尘劳染爱轻。\n六贼定知无气色，三尸应恨少恩情。\n酒魔降伏终须尽，诗债填还亦欲平。\n从此始堪为弟子，竺干师是古先生。",
        "dynasty": "唐",
        "collection_info": null
    },
    {
        "title": "戏礼经老僧",
        "author": "白居易",
        "content": "香火一炉灯一醆，白头夜礼佛名经。\n何年饮着声闻酒，直到如今醉未醒。",
        "dynasty": "唐",
        "collection_info": null
    },
    {
        "title": "近见慕巢尚书诗中屡有叹老思退之意又于洛下新置郊居然宠寄方深归心大速因以长句戏而谕之",
        "author": "白居易",
        "content": "近见诗中叹白髮，遥知阃外忆东都。\n烟霞偷眼窥来久，富贵黏身摆得无。\n新置林园犹濩落，未终婚嫁且踟蹰。\n应须待到悬车岁，然后东归伴老夫。",
        "dynasty": "唐",
        "collection_info": null
    },
    {
        "title": "对镜偶吟赠张道士抱元",
        "author": "白居易",
        "content": "闲来对镜自思量，年貌衰残分所当。\n白髮万茎何所怪，丹砂一粒不曾尝。\n眼昏久被书料理，肺渴多因酒损伤。\n今日逢师虽已晚，枕中治老有何方。",
        "dynasty": "唐",
        "collection_info": null
    },
    {
        "title": "病入新正",
        "author": "白居易",
        "content": "枕上惊新岁，花前念旧欢。\n是身老所逼，非意病相干。\n风月情犹在，杯觞兴渐阑。\n便休心未伏，更试一春看。",
        "dynasty": "唐",
        "collection_info": null
    },
    {
        "title": "卧疾来早晚",
        "author": "白居易",
        "content": "卧疾来早晚，悬悬将十旬。\n婢能寻本草，犬不吠医人。\n酒瓮全生醭，歌筵半委尘。\n风光还欲好，争向枕前春。",
        "dynasty": "唐",
        "collection_info": null
    },
    {
        "title": "强起迎春戏寄思黯",
        "author": "白居易",
        "content": "杖策人扶废病身，晴和强起一迎春。\n他时蹇跛纵行得，笑杀平原楼上人。",
        "dynasty": "唐",
        "collection_info": null
    },
    {
        "title": "梦得前所酬篇有炼尽美少年之句因思往事兼咏今怀重以长句荅之",
        "author": "白居易",
        "content": "炼尽少年成白首，忆初相识到今朝。\n昔饶春桂长先折，今伴寒松取后凋。\n生事纵贫犹可过，风情虽老未全销。\n声华宠命人皆得，若箇如君历七朝。",
        "dynasty": "唐",
        "collection_info": null
    },
    {
        "title": "病后寒食",
        "author": "白居易",
        "content": "故纱绛帐旧青毡，药酒醺醺引醉眠。\n斗擞弊袍春晚后，摩挲病脚日阳前。\n行无筋力寻山水，坐少精神听管弦。\n抛掷风光负寒食，曾来未省似今年。",
        "dynasty": "唐",
        "collection_info": null
    },
    {
        "title": "老病相仍以诗自解",
        "author": "白居易",
        "content": "荣枯忧喜与彭殇，都是人间戏一场。\n虫臂鼠肝犹不怪，鸡肤鹤髮復何伤。\n昨因风发甘长往，今遇阳和又小康。\n还似远行装束了，迟迴且住亦何妨。",
        "dynasty": "唐",
        "collection_info": null
    },
    {
        "title": "皇甫郎中亲家翁赴任绛州宴送出城赠别",
        "author": "白居易",
        "content": "慕贤入室交先定，结援通家好復成。\n新妇不嫌贫活计，娇孙同慰老心情。\n洛桥歌酒今朝散，绛路风烟几日行。\n欲识离羣相恋意，为君扶病出都城。",
        "dynasty": "唐",
        "collection_info": null
    },
    {
        "title": "春暖",
        "author": "白居易",
        "content": "风痹宜和暖，春来脚较轻。\n莺留花下立，鹤引水边行。\n髮少嫌巾重，颜衰讶镜明。\n不论亲与故，自亦昧平生。",
        "dynasty": "唐",
        "collection_info": null
    },
    {
        "title": "残春晚起伴客笑谈",
        "author": "白居易",
        "content": "掩户下帘朝睡足，一声黄鸟报残春。\n披衣岸帻日高起，两角青衣扶老身。\n策杖强行过里巷，引杯闲酌伴亲宾。\n莫言病后妨谈笑，犹恐多于不病人。",
        "dynasty": "唐",
        "collection_info": null
    },
    {
        "title": "送唐州崔使君侍亲赴任",
        "author": "白居易",
        "content": "连持使节历专城，独贺崔侯最庆荣。\n乌府一抛霜简去，朱轮四从板舆行。\n发时止许沙鸥送，到日方乘竹马迎。\n唯虑郡斋宾友少，数杯春酒共谁倾。",
        "dynasty": "唐",
        "collection_info": null
    },
    {
        "title": "春晚咏怀赠皇甫朗之",
        "author": "白居易",
        "content": "艳阳时节又蹉跎，迟暮光阴復若何。\n一岁平分春日少，百年通计老时多。\n多中更被愁牵引，少处兼遭病折磨。\n赖有销忧治闷药，君家浓酎我狂歌。",
        "dynasty": "唐",
        "collection_info": null
    },
    {
        "title": "春尽日宴罢感事独吟",
        "author": "白居易",
        "content": "五年三月今朝尽，客散筵空独掩扉。\n病共乐天相伴住，春随樊子一时归。\n闲听莺语移时立，思逐杨花触处飞。\n金带缒腰衫委地，年年衰瘦不胜衣。",
        "dynasty": "唐",
        "collection_info": null
    },
    {
        "title": "病中辱崔宣城长句见寄兼有觥绮之赠因以四韵总而酬之",
        "author": "白居易",
        "content": "刘[桢]病发经春卧，谢朓诗来尽日吟。\n三道旧夸收片玉，一章新喜获双金。\n信题霞绮缄情重，酒试银觥表分深。\n科第门生满霄汉，岁寒少得似君心。",
        "dynasty": "唐",
        "collection_info": null
    },
    {
        "title": "前有别杨柳枝绝句梦得继和云春尽絮飞留不得随风好去落谁家又復戏答",
        "author": "白居易",
        "content": "柳老春深日又斜，任他飞向别人家。\n谁能更学孩童戏，寻逐春风捉柳花。",
        "dynasty": "唐",
        "collection_info": null
    },
    {
        "title": "池上早夏",
        "author": "白居易",
        "content": "水积春塘晚，阴交夏木繁。\n舟船如野渡，篱落似江村。\n静拂琴床席，香开酒库门。\n慵闲无一事，时弄小娇孙。",
        "dynasty": "唐",
        "collection_info": null
    },
    {
        "title": "谈氏外孙生三日喜是男偶吟成篇兼戏呈梦得",
        "author": "白居易",
        "content": "玉芽珠颗小男儿，罗荐兰汤欲罢时。\n芣苢春来盈女手，梧桐老去长孙枝。\n庆传媒氏燕先贺，喜报谈家乌预知。\n明日贫翁具鸡黍，应须酬赛引雏诗。",
        "dynasty": "唐",
        "collection_info": null
    },
    {
        "title": "开成大行皇帝挽歌词四首奉敕撰进 一",
        "author": "白居易",
        "content": "御宇恢皇化，传家叶至公。\n华夷臣妾内，尧舜弟兄中。\n制度移民俗，文章变国风。\n开成与贞观，实录事多同。",
        "dynasty": "唐",
        "collection_info": null
    },
    {
        "title": "开成大行皇帝挽歌词四首奉敕撰进 二",
        "author": "白居易",
        "content": "晏驾辞双阙，灵仪出九衢。\n上云归碧落，下席葬苍梧。\n蓂晚余尧历，龟新启夏图。\n三朝联棣萼，从古帝王无。",
        "dynasty": "唐",
        "collection_info": null
    },
    {
        "title": "开成大行皇帝挽歌词四首奉敕撰进 三",
        "author": "白居易",
        "content": "严恭七月礼，哀恸万人心。\n地感胜秋气，天愁结夕阴。\n鼎湖龙渐远，蒙汜日初沈。\n唯有云韶乐，长留治世音。",
        "dynasty": "唐",
        "collection_info": null
    },
    {
        "title": "开成大行皇帝挽歌词四首奉敕撰进 四",
        "author": "白居易",
        "content": "化成同轨表清平，恩结连枝感圣明。\n帝与九龄虽吉梦，山呼万岁是虚声。\n月低仪仗辞兰路，风引笳箫入柏城。\n老病龙髯攀不及，东周退傅最伤情。",
        "dynasty": "唐",
        "collection_info": null
    },
    {
        "title": "时热少客因咏所怀",
        "author": "白居易",
        "content": "冠栉心多懒，逢迎兴渐微。\n况当时热甚，幸遇客来稀。\n湿洒池边地，凉开竹下扉。\n露床青篾簟，风架白蕉衣。\n院静留僧宿，楼空放妓归。\n衰残强欢宴，此事久知非。",
        "dynasty": "唐",
        "collection_info": null
    },
    {
        "title": "宣州崔大夫閤老忽以近诗数十首见示吟讽之下窃有所喜因成长句寄题郡斋",
        "author": "白居易",
        "content": "谢玄晖殁吟声寝，郡阁寥寥笔砚闲。\n无復新诗题壁上，虚教远岫列窗间。\n忽惊歌雪今朝至，必恐文星昨夜还。\n再喜宣城章句动，飞觞遥贺敬亭山。",
        "dynasty": "唐",
        "collection_info": null
    },
    {
        "title": "足疾",
        "author": "白居易",
        "content": "足疾无加亦不瘳，绵春历夏復经秋。\n开颜且酌尊中酒，代步多乘池上舟。\n幸有眼前衣食在，兼无身后子孙忧。\n应须学取陶彭泽，但委心形任去留。",
        "dynasty": "唐",
        "collection_info": null
    },
    {
        "title": "晚池泛舟遇景成咏赠吕处士",
        "author": "白居易",
        "content": "岸浅桥平池面宽，飘然轻棹泛澄澜。\n风宜扇引开怀入，树爱舟行仰卧看。\n别境客稀知不易，能诗人少咏应难。\n唯怜吕叟时相伴，同把磻溪旧钓竿。",
        "dynasty": "唐",
        "collection_info": null
    },
    {
        "title": "梦微之",
        "author": "白居易",
        "content": "夜来携手梦同游，晨起盈巾泪莫收。\n漳浦老身三度病，咸阳草树八迴秋。\n君埋泉下泥销骨，我寄人间雪满头。\n阿卫韩郎相次去，夜台茫昧得知不。",
        "dynasty": "唐",
        "collection_info": null
    },
    {
        "title": "感秋咏意",
        "author": "白居易",
        "content": "炎凉迁次速如飞，又脱生衣着熟衣。\n遶壁闇蛩无限思，恋巢寒燕未能归。\n须知流辈年年失，莫叹衰容日日非。\n旧语相传聊自慰，世间七十老人稀。",
        "dynasty": "唐",
        "collection_info": null
    },
    {
        "title": "老病幽独偶吟所怀",
        "author": "白居易",
        "content": "眼渐昏昏耳渐聋，满头霜雪半身风。\n已将身出浮云外，犹寄形于逆旅中。\n觞咏罢来宾阁闭，笙歌散后妓房空。\n世缘俗念消除尽，别是人间清净翁。",
        "dynasty": "唐",
        "collection_info": null
    },
    {
        "title": "和杨尚书罢相后夏日游永安水亭兼招本曹杨侍郎同行",
        "author": "白居易",
        "content": "道行无喜退无忧，舒卷如云得自由。\n良冶动时为哲匠，巨川济了作虚舟。\n竹亭阴合偏宜夏，水槛风凉不待秋。\n遥爱翩翩双紫凤，入同官署出同游。",
        "dynasty": "唐",
        "collection_info": null
    },
    {
        "title": "在家出家",
        "author": "白居易",
        "content": "衣食支吾婚嫁毕，从今家事不相仍。\n夜眠身是投林鸟，朝饭心同乞食僧。\n清唳数声松下鹤，寒光一点竹间灯。\n中宵入定跏趺坐，女唤妻呼多不应。",
        "dynasty": "唐",
        "collection_info": null
    },
    {
        "title": "夜凉",
        "author": "白居易",
        "content": "露白风清庭户凉，老人先着夹衣裳。\n舞腰歌袖抛何处，唯对无弦琴一张。",
        "dynasty": "唐",
        "collection_info": null
    },
    {
        "title": "继之尚书自余病来寄遗非一又蒙览醉吟先生传题诗以美之今以此篇用伸酬谢",
        "author": "白居易",
        "content": "衰残与世日相疎，惠好唯君分有余。\n茶药赠多因病久，衣裳寄早及寒初。\n交情郑重金相似，诗韵清锵玉不如。\n醉傅狂言人尽笑，独知我者是尚书。",
        "dynasty": "唐",
        "collection_info": null
    },
    {
        "title": "五年秋病后独宿香山寺三绝句 一",
        "author": "白居易",
        "content": "经年不到龙门寺，今夜何人知我情。\n还向畅师房裏宿，新秋月色旧滩声。",
        "dynasty": "唐",
        "collection_info": null
    },
    {
        "title": "五年秋病后独宿香山寺三绝句 二",
        "author": "白居易",
        "content": "饮徒歌伴今何在，雨散云飞尽不迴。\n从此香山风月夜，祗应长是一身来。",
        "dynasty": "唐",
        "collection_info": null
    },
    {
        "title": "五年秋病后独宿香山寺三绝句 三",
        "author": "白居易",
        "content": "石盆泉畔石楼头，十二年来昼夜游。\n更过今年年七十，假如无病亦宜休。",
        "dynasty": "唐",
        "collection_info": null
    },
    {
        "title": "题香山新经堂招僧",
        "author": "白居易",
        "content": "烟满秋堂月满庭，香花漠漠磬泠泠。\n谁能来此寻真谛，白老新开一藏经。",
        "dynasty": "唐",
        "collection_info": null
    },
    {
        "title": "偶题邓公",
        "author": "白居易",
        "content": "偶因携酒寻村客，聊復迴车访薜萝。\n且值雪寒相慰问，不妨春暖更经过。\n翁居山下年空老，我得人间事校多。\n一种共翁头似雪，翁无衣食自如何。",
        "dynasty": "唐",
        "collection_info": null
    },
    {
        "title": "早入皇城赠王留守仆射",
        "author": "白居易",
        "content": "津桥残月晓沈沈，风露凄清禁署深。\n城柳宫槐谩摇落，悲愁不到贵人心。",
        "dynasty": "唐",
        "collection_info": null
    },
    {
        "title": "寄题庐山旧草堂兼呈二林寺道侣",
        "author": "白居易",
        "content": "三十年前草堂主，而今虽在鬓如丝。\n登山寻水应无力，不似江州司马时。\n渐伏酒魔休放醉，犹残口业未抛诗。\n君行过到鑪峰下，为报东林长老知。",
        "dynasty": "唐",
        "collection_info": null
    },
    {
        "title": "改业",
        "author": "白居易",
        "content": "先生老去饮无兴，居士病来闲有余。\n犹觉醉吟多放逸，不如禅定更清虚。\n柘枝紫袖教丸药，羯鼓苍头遣种蔬。\n却被山僧戏相问，一时改业意何如。",
        "dynasty": "唐",
        "collection_info": null
    },
    {
        "title": "山下留别佛光和尚",
        "author": "白居易",
        "content": "劳师送我下山行，此别何人识此情。\n我已七旬师九十，当知后会在他生。",
        "dynasty": "唐",
        "collection_info": null
    },
    {
        "title": "山中五绝句 岭上云",
        "author": "白居易",
        "content": "岭上白云朝未散，田中青麦旱将枯。\n自生自灭成何事，能逐东风作雨无。",
        "dynasty": "唐",
        "collection_info": null
    },
    {
        "title": "山中五绝句 石上苔",
        "author": "白居易",
        "content": "漠漠斑斑石上苔，幽芳静绿绝纤埃。\n路傍凡草荣遭遇，曾得七香车辗来。",
        "dynasty": "唐",
        "collection_info": null
    },
    {
        "title": "山中五绝句 林下樗",
        "author": "白居易",
        "content": "香檀文桂苦雕镌，生理何曾得自全。\n知我无材老樗否，一枝不损尽天年。",
        "dynasty": "唐",
        "collection_info": null
    },
    {
        "title": "山中五绝句 涧中鱼",
        "author": "白居易",
        "content": "海水桑田欲变时，风涛翻覆沸天池。\n鲸吞蛟鬬波成血，深涧游鱼乐不知。",
        "dynasty": "唐",
        "collection_info": null
    },
    {
        "title": "山中五绝句 洞中蝙蝠",
        "author": "白居易",
        "content": "千年鼠化白蝙蝠，黑洞深藏避网罗。\n远害全身诚得计，一生幽暗又如何。",
        "dynasty": "唐",
        "collection_info": null
    },
    {
        "title": "自戏三绝句 心问身",
        "author": "白居易",
        "content": "心问身云何泰然，严冬暖被日高眠。\n放君快活知恩否，不早朝来十一年。",
        "dynasty": "唐",
        "collection_info": null
    },
    {
        "title": "自戏三绝句 身报心",
        "author": "白居易",
        "content": "心是身王身是宫，君今居在我宫中。\n是君家舍君须爱，何事论恩自说功。",
        "dynasty": "唐",
        "collection_info": null
    },
    {
        "title": "自戏三绝句 心重荅身",
        "author": "白居易",
        "content": "因我疎慵休罢早，遣君安乐岁时多。\n世间老苦人何限，不放君闲奈我何。",
        "dynasty": "唐",
        "collection_info": null
    },
    {
        "title": "会昌元年春五绝句 病后喜过刘家",
        "author": "白居易",
        "content": "忽忆前年初病后，此生甘分不衔杯。\n谁能料得今春事，又向刘家饮酒来。",
        "dynasty": "唐",
        "collection_info": null
    },
    {
        "title": "会昌元年春五绝句 赠举之仆射",
        "author": "白居易",
        "content": "鸡毬饧粥屡开筵，谈笑讴吟间管弦。\n一月三迴寒食会，春光应不负今年。",
        "dynasty": "唐",
        "collection_info": null
    },
    {
        "title": "会昌元年春五绝句 卢尹贺梦得会中作",
        "author": "白居易",
        "content": "病闻川守贺筵开，起伴尚书饮一杯。\n任意少年长笑我，老人自觅老人来。",
        "dynasty": "唐",
        "collection_info": null
    },
    {
        "title": "会昌元年春五绝句 题朗之槐亭",
        "author": "白居易",
        "content": "春风可惜无多日，家酝唯残软半瓶。\n犹望君归同一醉，篮舁早晚入槐亭。",
        "dynasty": "唐",
        "collection_info": null
    },
    {
        "title": "会昌元年春五绝句 劝梦得酒",
        "author": "白居易",
        "content": "谁人功画麒麟阁，何客新投魑魅乡。\n两处荣枯君莫问，残春更醉两三场。",
        "dynasty": "唐",
        "collection_info": null
    },
    {
        "title": "过裴令公宅二绝句 一",
        "author": "白居易",
        "content": "风吹杨柳出墙枝，忆得同欢共醉时。\n每到集贤坊地过，不曾一度不低眉。",
        "dynasty": "唐",
        "collection_info": null
    },
    {
        "title": "过裴令公宅二绝句 二",
        "author": "白居易",
        "content": "梁王旧馆雪蒙蒙，愁杀邹枚二老翁。\n假使明朝深一尺，亦无人到兔园中。",
        "dynasty": "唐",
        "collection_info": null
    },
    {
        "title": "百日假满少傅官停自喜言怀",
        "author": "白居易",
        "content": "长告今朝满十旬，从兹萧洒便终身。\n老嫌手重抛牙笏，病喜头轻换角巾。\n疎傅不朝悬组绶，尚平无累毕婚姻。\n人言世事何时了，我是人间事了人。",
        "dynasty": "唐",
        "collection_info": null
    },
    {
        "title": "早热",
        "author": "白居易",
        "content": "畏景又加旱，火云殊未收。\n篱暄饥有雀，池涸渴无鸥。\n岸帻头仍痛，褰裳汗亦流。\n若为当此日，迁客向炎州。",
        "dynasty": "唐",
        "collection_info": null
    },
    {
        "title": "题崔少尹上林坊新居",
        "author": "白居易",
        "content": "坊静居新深且幽，忽疑缩地到沧洲。\n宅东篱缺嵩峰出，堂后池开洛水流。\n高下三层盘野径，沿洄十里泛渔舟。\n若能为客烹鸡黍，愿伴田苏日日游。",
        "dynasty": "唐",
        "collection_info": null
    },
    {
        "title": "新涧亭",
        "author": "白居易",
        "content": "烟萝初合涧新开，闲上西亭日几迴。\n老病归山应未得，且移泉石就身来。",
        "dynasty": "唐",
        "collection_info": null
    },
    {
        "title": "对酒有怀寄李十九郎中",
        "author": "白居易",
        "content": "往年江外抛桃叶，去岁楼中别柳枝。\n寂寞春来一杯酒，此情唯有李君知。",
        "dynasty": "唐",
        "collection_info": null
    },
    {
        "title": "杨六尚书频寄新诗诗中多有思闲相就之志因书鄙意报而谕之",
        "author": "白居易",
        "content": "君年殊未及悬车，未合将闲逐老夫。\n身健正宜金印绶，位高方称白髭鬚。\n若论尘事何由了，但问云心自在无。\n进退是非俱是梦，丘中阙下亦何殊。",
        "dynasty": "唐",
        "collection_info": null
    },
    {
        "title": "偶吟自慰兼呈梦得",
        "author": "白居易",
        "content": "且喜同年满七旬，莫嫌衰病莫嫌贫。\n已为海内有名客，又占世间长命人。\n耳裏声闻新将相，眼前失尽故交亲。\n尊荣富寿难兼得，闲坐思量最要身。",
        "dynasty": "唐",
        "collection_info": null
    },
    {
        "title": "寄潮州杨继之",
        "author": "白居易",
        "content": "相府潮阳俱梦中，梦中何者是穷通。\n他时事过方应悟，不独荣空辱亦空。",
        "dynasty": "唐",
        "collection_info": null
    },
    {
        "title": "雪暮偶与梦得同致仕裴宾客王尚书饮",
        "author": "白居易",
        "content": "黄昏惨惨雪霏霏，白首相欢醉不归。\n四箇老人三百岁人间此会亦应稀。",
        "dynasty": "唐",
        "collection_info": null
    },
    {
        "title": "雪朝乘兴欲诣李司徒留守先以五韵戏之",
        "author": "白居易",
        "content": "夜寒生酒思，晓雪引诗情。\n热饮一两醆，冷吟三五声。\n铺花怜地冻，销玉畏天晴。\n好拂乌巾出，宜披鹤氅行。",
        "dynasty": "唐",
        "collection_info": null
    },
    {
        "title": "赠思黯",
        "author": "白居易",
        "content": "为怜清浅爱潺湲，一日三迴到水边。\n若道归仁滩更好，主人何故别三年。",
        "dynasty": "唐",
        "collection_info": null
    },
    {
        "title": "听歌六绝句 听都子歌",
        "author": "白居易",
        "content": "都子新歌有性灵，一声格转已堪听。\n更听唱到嫦娥字，犹有樊家旧典刑。",
        "dynasty": "唐",
        "collection_info": null
    },
    {
        "title": "听歌六绝句 乐世",
        "author": "白居易",
        "content": "管急弦繁拍渐稠，绿腰宛转曲终头。\n诚知乐世声声乐，老病人听未免愁。",
        "dynasty": "唐",
        "collection_info": null
    },
    {
        "title": "听歌六绝句 水调",
        "author": "白居易",
        "content": "五言一徧最殷勤，调少情多似有因。\n不会当时翻曲意，此声肠断为何人。",
        "dynasty": "唐",
        "collection_info": null
    },
    {
        "title": "听歌六绝句 想夫怜",
        "author": "白居易",
        "content": "玉管朱弦莫急催，容听歌送十分杯。\n长爱夫怜第二句，请君重唱夕阳开。",
        "dynasty": "唐",
        "collection_info": null
    },
    {
        "title": "听歌六绝句 何满子",
        "author": "白居易",
        "content": "世传满子是人名，临就刑时曲始成。\n一曲四调歌八迭，从头便是断肠声。",
        "dynasty": "唐",
        "collection_info": null
    },
    {
        "title": "听歌六绝句 离别难",
        "author": "白居易",
        "content": "绿杨陌上送行人，马去车迴一望尘。\n不觉别时红泪尽，归来无泪可霑巾。",
        "dynasty": "唐",
        "collection_info": null
    },
    {
        "title": "闲乐",
        "author": "白居易",
        "content": "坐安卧稳舆平肩，倚杖披衫遶四边。\n空腹三杯卯后酒，曲肱一觉醉中眠。\n更无忙苦吟闲乐，恐是人间自在天。",
        "dynasty": "唐",
        "collection_info": null
    },
    {
        "title": "立秋夕凉风忽至炎暑稍消即事咏怀寄汴州节度使李二十尚书",
        "author": "白居易",
        "content": "袅袅檐树动，好风西南来。\n红缸霏微灭，碧幌飘飖开。\n披襟有余凉，拂簟无纤埃。\n但喜烦暑退，不惜光阴催。\n河秋稍清浅，月午方裴回。\n或行或坐卧，体适心悠哉。\n美人在浚都，旌旗绕楼台。\n虽非沧溟阻，难见如蓬莱。\n蝉迎节又换，雁送书未迴。\n君位日宠重，我年日摧颓。\n无因风月下，一举平生杯。",
        "dynasty": "唐",
        "collection_info": null
    },
    {
        "title": "开成二年夏闻新蝉赠梦得",
        "author": "白居易",
        "content": "十载与君别，常感新蝉鸣。\n今年共君听，同在洛阳城。\n噪处知林静，闻时觉景清。\n凉风忽袅袅，秋思先秋生。\n残槿花边立，老槐阴下行。\n虽无索居恨，还动长年情。\n且喜未聋耳，年年闻此声。",
        "dynasty": "唐",
        "collection_info": null
    },
    {
        "title": "题牛相公归仁里宅新成小滩",
        "author": "白居易",
        "content": "平生见流水，见此转留连。\n况此朱门内，君家新引泉。\n伊流决一带，洛石砌千拳。\n与君三伏月，满耳作潺湲。\n深处碧磷磷，浅处清溅溅。\n碕岸束呜咽，沙汀散沦涟。\n翻浪雪不尽，澄波空共鲜。\n两岸滟滪口，一泊潇湘天。\n曾作天南客，漂流六七年。\n何山不倚杖，何水不停船。\n巴峡声心裏，松江色眼前。\n今朝小滩上，能不思悠然。",
        "dynasty": "唐",
        "collection_info": null
    },
    {
        "title": "春日闲居三首 一",
        "author": "白居易",
        "content": "陶云爱吾庐，吾亦爱吾屋。\n屋中有琴书，聊以慰幽独。\n是时三月半，花落庭芜绿。\n舍上晨鸠鸣，窗间春睡足。\n睡足起闲坐，景晏方栉沐。\n今日非十斋，庖童馈鱼肉。\n饥来恣餐歠，冷热随所欲。\n饱竟快搔爬，筋骸无检束。\n岂徒畅肢体，兼欲遗耳目。\n便可傲松乔，何假杯中渌。",
        "dynasty": "唐",
        "collection_info": null
    },
    {
        "title": "春日闲居三首 二",
        "author": "白居易",
        "content": "广池春水平，羣鱼恣游泳。\n新林绿阴成，众鸟欣相鸣。\n时我亦潇洒，适无累与病。\n鱼鸟人则殊，同归于遂性。\n缅思山梁雉，时哉感孔圣。\n圣人不得所，慨然叹时命。\n我今对鳞羽，取乐成谣咏。\n得所仍得时，吾生一何幸。",
        "dynasty": "唐",
        "collection_info": null
    },
    {
        "title": "春日闲居三首 三",
        "author": "白居易",
        "content": "劳者不觉歌，歌其劳苦事。\n逸者不觉歌，歌其逸乐意。\n问我逸如何，闲居多兴味。\n问我乐如何，闲官少忧累。\n又问俸厚薄，百千随月至。\n又问年几何，七十行欠二。\n所得皆过望，省躬良可媿。\n马闲无羁绊，鹤老有禄位。\n设自为化工，优饶只如是。\n安得不歌咏，默默受天赐。",
        "dynasty": "唐",
        "collection_info": null
    },
    {
        "title": "小阁闲坐",
        "author": "白居易",
        "content": "阁前竹萧萧，阁下水潺潺。\n拂簟卷帘坐，清风生其间。\n静闻新蝉鸣，远见飞鸟还。\n但有巾挂壁，而无客叩关。\n二疎返故里，四老归旧山。\n吾亦适所愿，求闲而得闲。",
        "dynasty": "唐",
        "collection_info": null
    },
    {
        "title": "游平泉宴浥涧宿香山石楼赠座客",
        "author": "白居易",
        "content": "逸少集兰亭，季伦宴金谷。\n金谷太繁华，兰亭阙丝竹。\n何如今日会，浥涧平泉曲。\n杯酒与管弦，贫中随分足。\n紫鲜林笋嫩，红润园桃熟。\n采摘助盘筵，芳滋盈口腹。\n闲吟暮云碧，醉藉春草绿。\n舞妙艳流风，歌清叩寒玉。\n古诗惜昼短，劝我令秉烛。\n是夜勿言归，相携石楼宿。",
        "dynasty": "唐",
        "collection_info": null
    },
    {
        "title": "池上幽境",
        "author": "白居易",
        "content": "褭褭过水桥，微微入林路。\n幽境深谁知，老身闲独步。\n行行何所爱，遇物自成趣。\n平滑青盘石，低密绿阴树。\n石上一素琴，树下双草屦。\n此是荣先生，坐禅三乐处。",
        "dynasty": "唐",
        "collection_info": null
    },
    {
        "title": "夏日闲放",
        "author": "白居易",
        "content": "时暑不出门，亦无宾客至。\n静室深下帘，小庭新扫地。\n褰裳復岸帻，闲傲得自恣。\n朝景枕簟清，乘凉一觉睡。\n午餐何所有，鱼肉一两味。\n夏服亦无多，蕉纱三五事。\n资身既给足，长物徒烦费。\n若比箪瓢人，吾今太富贵。",
        "dynasty": "唐",
        "collection_info": null
    },
    {
        "title": "和思黯居守独饮偶醉见示六韵时梦得和篇先成颇为丽绝时添两韵继而美之",
        "author": "白居易",
        "content": "宫漏滴渐阑，城乌啼復歇。\n此时若不醉，争奈千门月。\n主人中夜起，妓烛前罗列。\n歌袂默收声，舞鬟低赴节。\n弦吟玉柱品，酒透金杯热。\n朱颜忽已酡，清奏犹未阕。\n妍词黯先唱，逸韵刘继发。\n铿然双雅音，金石相磨戛。",
        "dynasty": "唐",
        "collection_info": null
    },
    {
        "title": "和梦得洛中早春见赠七韵",
        "author": "白居易",
        "content": "众皆赏春色，君独怜春意。\n春意竟如何，老夫知此味。\n烛余减夜漏，衾暖添朝睡。\n恬和台上风，虚润池边地。\n开迟花养艳，语懒莺含思。\n似讶隔年斋，如劝迎春醉。\n何日同宴游，心期二月二。",
        "dynasty": "唐",
        "collection_info": null
    },
    {
        "title": "樱桃花下有感而作",
        "author": "白居易",
        "content": "蔼蔼美周宅，樱繁春日斜。\n一为洛下客，十见池上花。\n烂熳岂无意，为君占年华。\n风光饶此树，歌舞胜诸家。\n失尽白头伴，长成红粉娃。\n停杯两相顾，堪喜亦堪嗟。",
        "dynasty": "唐",
        "collection_info": null
    },
    {
        "title": "洗竹",
        "author": "白居易",
        "content": "布衾寒拥颈，毡履温承足。\n独立冰池前，久看洗霜竹。\n先除老且病，次去纤而曲。\n剪弃犹可怜，琅玕十余束。\n青青復籊籊，颇异凡草木。\n依然若有情，回头语僮仆。\n小者截鱼竿，大者编茅屋。\n勿作篲与箕，而令粪土辱。",
        "dynasty": "唐",
        "collection_info": null
    },
    {
        "title": "新沐浴",
        "author": "白居易",
        "content": "形适外无恙，心恬内无忧。\n夜来新沐浴，肌髮舒且柔。\n宽裁夹乌帽，厚絮长白裘。\n裘温裹我足，帽暖覆我头。\n先进酒一杯，次举粥一瓯。\n半酣半饱时，四体春悠悠。\n是月岁阴暮，惨冽天地愁。\n白日冷无光，黄河冻不流。\n何处征戍行，何人羁旅游。\n穷途绝粮客，寒狱无灯囚。\n劳生彼何苦，遂性我何优。\n抚心但自媿，孰知其所由。",
        "dynasty": "唐",
        "collection_info": null
    },
    {
        "title": "三年除夜",
        "author": "白居易",
        "content": "晰晰燎火光，氲氲腊酒香。\n嗤嗤童稚戏，迢迢岁夜长。\n堂上书帐前，长幼合成行。\n以我年最长，次第来称觞。\n七十期渐近，万绿心已忘。\n不唯少欢乐，兼亦无悲伤。\n素屏应居士，青衣侍孟光。\n夫妻老相对，各坐一绳床。",
        "dynasty": "唐",
        "collection_info": null
    },
    {
        "title": "自题小园",
        "author": "白居易",
        "content": "不鬬门馆华，不鬬林园大。\n但鬬为主人，一坐十余载。\n迴看甲乙第，列在都城内。\n素垣夹朱门，蔼蔼遥相对。\n主人安在哉，富贵去不迴。\n池乃为鱼凿，林乃为禽栽。\n何如小园主，拄杖闲即来。\n亲宾有时会，琴酒连夜开。\n以此聊自足，不羡大池台。",
        "dynasty": "唐",
        "collection_info": null
    },
    {
        "title": "病中宴坐",
        "author": "白居易",
        "content": "有酒病不饮，有诗慵不吟。\n头眩罢垂钩，手痹休援琴。\n竟日悄无事，所居闲且深。\n外安支离体，中养希夷心。\n窗户纳秋景，竹木澄夕阴。\n宴坐小池畔，清风时动襟。",
        "dynasty": "唐",
        "collection_info": null
    },
    {
        "title": "戒药",
        "author": "白居易",
        "content": "促促急景中，蠢蠢微尘裏。\n生涯有分限，爱恋无终已。\n早夭羡中年，中年羡暮齿。\n暮齿又贪生，服食求不死。\n朝吞太阳精，夕吸秋石髓。\n徼福反成灾，药误者多矣。\n以之资嗜慾，又望延甲子。\n天人阴隲间，亦恐无此理。\n域中有真道，所说不如此。\n后身始身存，吾闻诸老氏。",
        "dynasty": "唐",
        "collection_info": null
    },
    {
        "title": "赠梦得",
        "author": "白居易",
        "content": "前日君家饮，昨日王家宴。\n今日过我庐，三日三会面。\n当歌聊自放，对酒交相劝。\n为我尽一杯，与君发三愿。\n一愿世清平，二愿身强健。\n三愿临老头，数与君相见。",
        "dynasty": "唐",
        "collection_info": null
    },
    {
        "title": "逸老",
        "author": "白居易",
        "content": "白日下骎骎，青天高浩浩。\n人生在其中，适时即为好。\n劳我以少壮，息我以衰老。\n顺之多吉寿，违之或凶夭。\n我初五十八，息老虽非早。\n一闲十三年，所得亦不少。\n况加禄仕后，衣食常温饱。\n又从风疾来，女嫁男婚了。\n胷中一无事，浩气凝襟抱。\n飘若云信风，乐于鱼在藻。\n桑榆坐已暮，钟漏行将晓。\n皤然七十翁，亦足称寿考。\n筋骸本非实，一束芭蕉草。\n眷属偶相依，一夕同栖鸟。\n去何有顾恋，住亦无忧恼。\n生死尚復然，其余安足道。\n是故临老心，冥然合玄造。",
        "dynasty": "唐",
        "collection_info": null
    },
    {
        "title": "遇物感兴因示子弟",
        "author": "白居易",
        "content": "圣择狂夫言，俗信老人语。\n我有老狂词，听之吾语汝。\n吾观器用中，劒锐锋多伤。\n吾观形骸内，骨劲齿先亡。\n寄言处世者，不可苦刚强。\n龟性愚且善，鸠心钝无恶。\n人贱拾支床，鹘欺擒暖脚。\n寄言立身者，不得全柔弱。\n彼固罹祸难，此未免忧患。\n于何保终吉，强弱刚柔间。\n上遵周孔训，旁鉴老庄言。\n不唯鞭其后，亦要轭其先。",
        "dynasty": "唐",
        "collection_info": null
    },
    {
        "title": "首夏南池独酌",
        "author": "白居易",
        "content": "春尽杂英歇，夏初芳草深。\n熏风自南至，吹我池上林。\n绿苹散还合，頳鲤跳復沈。\n新叶有佳色，残莺犹好音。\n依然谢家物，池酌对风琴。\n惭无康乐作，秉笔思沈吟。\n境胜才思劣，诗成不称心。",
        "dynasty": "唐",
        "collection_info": null
    },
    {
        "title": "官俸初罢亲故见忧以诗谕之",
        "author": "白居易",
        "content": "七年为少傅，品高俸不薄。\n乘轩已多惭，况是一病鹤。\n又及悬车岁，筋力转衰弱。\n岂以贫是忧，尚为名所缚。\n今春始病免，缨组初摆落。\n蜩甲有何知，云心无所着。\n囷中残旧谷，可备岁饥恶。\n园中多新蔬，未至食藜藿。\n不求安师卜，不问陈生药。\n但对丘中琴，时开池上酌。\n信风舟不繫，掉尾鱼方乐。\n亲友不我知，而忧我寂寞。",
        "dynasty": "唐",
        "collection_info": null
    },
    {
        "title": "闲居偶吟招郑庶子皇甫郎中",
        "author": "白居易",
        "content": "自哂此迂叟，少迂老更迂。\n家计不一问，园林聊自娱。\n竹间琴一张，池上酒一壶。\n更无俗物到，但与秋光俱。\n古石苍错落，新泉碧萦纡。\n焉用车马客，即此是吾徒。\n犹有所思人，各在城一隅。\n杳然爱不见，搔首方踟蹰。\n玄晏风韵远，子真云貌孤。\n诚知厌朝市，何必忆江湖。\n能来小涧上，一听潺湲无。",
        "dynasty": "唐",
        "collection_info": null
    },
    {
        "title": "亭西墙下伊渠水中置石激流潺湲成韵颇有幽趣以诗记之",
        "author": "白居易",
        "content": "嵌巉嵩石峭，皎洁伊流清。\n立为远峰势，激作寒玉声。\n夹岸罗密树，面滩开小亭。\n忽疑严子濑，流入洛阳城。\n是时羣动息，风静微月明。\n高枕夜悄悄，满耳秋泠泠。\n终日临大道，何人知此情。\n此情苟自惬，亦不要人听。",
        "dynasty": "唐",
        "collection_info": null
    },
    {
        "title": "闲题家池寄王屋张道士",
        "author": "白居易",
        "content": "有石白磷磷，有水清潺潺。\n有叟头似雪，婆娑乎其间。\n进不趋要路，退不入深山。\n深山太濩落，要路多险艰。\n不如家池上，乐逸无忧患。\n有食适吾口，有酒酡吾颜。\n恍惚游醉乡，希夷造玄关。\n五千言下悟，十二年来闲。\n富者我不顾，贵者我不攀。\n唯有天坛子，时来一往还。",
        "dynasty": "唐",
        "collection_info": null
    },
    {
        "title": "李卢二中丞各创山居俱夸胜绝然去城稍远来往颇劳弊居新泉实在宇下偶题十五韵聊戏二君",
        "author": "白居易",
        "content": "龙门苍石壁，浥涧碧潭水。\n各在一山隅，迢遥几十里。\n清镜碧屏风，惜哉信为美。\n爱而不得见，亦与无相似。\n闻君每来去，矻矻事行李。\n脂辖復裹粮，心力颇劳止。\n未如吾舍下，石与泉甚迩。\n凿凿復溅溅，昼夜流不已。\n洛石千万拳，衬波铺锦绮。\n海珉一两片，激濑含宫征。\n绿宜春濯足，净可朝漱齿。\n遶砌紫鳞游，拂帘白鸟起。\n何言履道叟，便是沧浪子。\n君若趁归程，请君先到此。\n愿以潺湲声，洗君尘土耳。",
        "dynasty": "唐",
        "collection_info": null
    },
    {
        "title": "北窗竹石",
        "author": "白居易",
        "content": "一片瑟瑟石，数竿青青竹。\n向我如有情，依然看不足。\n况临北窗下，復近西塘曲。\n筠风散余清，苔雨含微绿。\n有妻亦衰老，无子方茕独。\n莫掩夜窗扉，共渠相伴宿。",
        "dynasty": "唐",
        "collection_info": null
    },
    {
        "title": "饮后戏示弟子",
        "author": "白居易",
        "content": "吾为尔先生，尔为吾弟子。\n孔门有遗训，復坐吾告尔。\n先生馔酒食，弟子服劳止。\n孝敬不在他，在兹而已矣。\n欲我少忧愁，欲我多欢喜。\n无如酝好酒，酒须多且旨。\n旨即宾可留，多即罍不耻。\n吾更有一言，尔宜听入耳。\n人老多忧贫，人病多忧死。\n我今虽老病，所忧不在此。\n忧在半酣时，尊空座客起。",
        "dynasty": "唐",
        "collection_info": null
    },
    {
        "title": "闲坐看书贻诸少年",
        "author": "白居易",
        "content": "雨砌长寒芜，风庭落秋果。\n窗间有闲叟，尽日看书坐。\n书中见往事，历历知福祸。\n多取终厚亡，疾驱必先堕。\n劝君少干名，名为锢身鏁。\n劝君少求利，利是焚身火。\n我心知已久，吾道无不可。\n所以雀罗门，不能寂寞我。",
        "dynasty": "唐",
        "collection_info": null
    },
    {
        "title": "梦上山",
        "author": "白居易",
        "content": "夜梦上嵩山，独携藜杖出。\n千岩与万壑，游览皆周毕。\n梦中足不病，健似少年日。\n既悟神返初，依然旧形质。\n始知形神内，形病神无疾。\n形神两是幻，梦寐俱非实。\n昼行虽蹇涩，夜步颇安逸。\n昼夜既平分，其间何得失。",
        "dynasty": "唐",
        "collection_info": null
    },
    {
        "title": "对酒闲吟赠同老者",
        "author": "白居易",
        "content": "人生七十稀，我年幸过之。\n远行将尽路，春梦欲觉时。\n家事口不问，世名心不思。\n老既不足叹，病亦不能治。\n扶持仰婢仆，将养信妻儿。\n饥饱进退食，寒暄加减衣。\n声妓放郑卫，裘马脱轻肥。\n百事尽除去，尚余酒与诗。\n兴来吟一篇，吟罢酒一巵。\n不独适情性，兼用扶衰羸。\n云液洒六腑，阳和生四肢。\n于中我自乐，此外吾不知。\n寄问同老者，舍此将安归。\n莫学蓬心叟，胷中残是非。",
        "dynasty": "唐",
        "collection_info": null
    },
    {
        "title": "晚起闲行",
        "author": "白居易",
        "content": "皤然一老子，拥裘仍隐几。\n坐稳夜忘眠，卧安朝不起。\n起来无可作，闭目时叩齿。\n静对铜炉香，暖漱银瓶水。\n午斋何俭洁，饼与蔬而已。\n西寺讲楞伽，闲行一随喜。",
        "dynasty": "唐",
        "collection_info": null
    },
    {
        "title": "香山居士写真诗",
        "author": "白居易",
        "content": "昔作少学士，图形入集贤。\n今为老居士，写貌寄香山。\n鹤毳变玄髮，鸡肤换朱颜。\n前形与后貌，相去三十年。\n勿叹韶华子，俄成皤叟仙。\n请看东海水，亦变作桑田。",
        "dynasty": "唐",
        "collection_info": null
    },
    {
        "title": "二年三月五日斋毕开素当食偶吟赠妻弘农郡君",
        "author": "白居易",
        "content": "睡足肢体畅，晨起开中堂。\n初旭泛帘幕，微风拂衣裳。\n二婢扶盥栉，双童舁簟床。\n庭东有茂树，其下多阴凉。\n前月事斋戒，昨日散道塲。\n以我久蔬素，加笾仍异粮。\n鲂鳞白如雪，蒸炙加桂姜。\n稻饭红似花，调沃新酪浆。\n佐以脯醢味，间之椒薤芳。\n老怜口尚美，病喜鼻闻香。\n娇騃三四孙，索哺遶我傍。\n山妻未举案，馋叟已先尝。\n忆同牢卺初，家贫共糟糠。\n今食且如此，何必烹猪羊。\n况观姻族间，夫妻半存亡。\n偕老不易得，白头何足伤。\n食罢酒一杯，醉饱吟又狂。\n缅想梁高士，乐道喜文章。\n徒夸五噫作，不解赠孟光。",
        "dynasty": "唐",
        "collection_info": null
    },
    {
        "title": "不出门",
        "author": "白居易",
        "content": "弥月不出门，永日无来宾。\n食饱更拂床，睡觉一嚬伸。\n轻箑白鸟羽，新簟青箭筠。\n方寸方丈室，空然两无尘。\n披衣腰不带，散髮头不巾。\n袒跣北窗下，葛天之遗民。\n一日亦自足，况得以终身。\n不知天壤内，目我为何人。",
        "dynasty": "唐",
        "collection_info": null
    },
    {
        "title": "感旧",
        "author": "白居易",
        "content": "晦叔坟荒草已陈，梦得墓湿土犹新。\n微之捐馆将一纪，杓直归丘二十春。\n城中虽有故第宅，庭芜园废生荆榛。\n箧中亦有旧书札，纸穿字蠹成灰尘。\n平生定交取人窄，屈指相知唯五人。\n四人先去我在后，一枝蒲柳衰残身。\n岂无晚岁新相识，相识面亲心不亲。\n人生莫羡苦长命，命长感旧多悲辛。",
        "dynasty": "唐",
        "collection_info": null
    },
    {
        "title": "送毛仙翁",
        "author": "白居易",
        "content": "仙翁已得道，混迹寻岩泉。\n肌肤冰雪莹，衣服云霞鲜。\n绀髮丝并緻，龆容花共妍。\n方瞳点玄漆，高步凌非烟。\n几见桑海变，莫知龟鹤年。\n所憩九清外，所游五岳巅。\n轩昊旧为侣，松乔难比肩。\n每嗟人世人，役役如狂颠。\n孰能脱羁鞅，尽遭名利牵。\n貌随岁律换，神逐光阴迁。\n惟余负忧谴，顦顇湓江壖。\n衰鬓忽霜白，愁肠如火煎。\n羁旅坐多感，裴回私自怜。\n晴眺五老峰，玉洞多神仙。\n何当悯湮厄，授道安虚孱。\n我师惠然来，论道穷重玄。\n浩荡八溟阔，志泰心超然。\n形骸既无束，得丧亦都捐。\n岂识椿菌异，那知鹏鷃悬。\n丹华既相付，促景定当延。\n玄功曷可报，感极惟勤拳。\n霓旌不肯驻，又归武夷川。\n语罢倏然别，孤鹤升遥天。\n赋诗叙明德，永续步虚篇。",
        "dynasty": "唐",
        "collection_info": null
    },
    {
        "title": "达哉乐天行",
        "author": "白居易",
        "content": "达哉达哉白乐天，分司东都十三年。\n七旬纔满冠已挂，半禄未及车先悬。\n或伴游客春行乐，或随山僧夜坐禅。\n二年忘却问家事，门庭多草厨少烟。\n庖童朝告盐米尽，侍婢暮诉衣裳穿。\n妻孥不悦甥侄闷，而我醉卧方陶然。\n起来与尔画生计，薄产处置有后先。\n先卖南坊十亩园，次卖东都五顷田。\n然后兼卖所居宅，髣髴获缗二三千。\n半与尔充衣食费，半与吾供酒肉钱。\n吾今已年七十一，眼昏鬚白头风眩。\n但恐此钱用不尽，即先朝露归夜泉。\n未归且住亦不恶，饥餐乐饮安稳眠。\n死生无可无不可，达哉达哉白乐天。",
        "dynasty": "唐",
        "collection_info": null
    },
    {
        "title": "春池闲泛",
        "author": "白居易",
        "content": "绿塘新水平，红槛小舟轻。\n解缆随风去，开襟信意行。\n浅怜清演漾，深爱绿澄泓。\n白扑柳飞絮，红浮桃落英。\n古文科斗出，新叶剪刀生。\n树集莺朋友，云行雁弟兄。\n飞沈皆适性，酣咏自怡情。\n花助银杯气，松添玉轸声。\n鱼跳何事乐，鸥起復谁惊。\n莫唱沧浪曲，无尘可濯缨。",
        "dynasty": "唐",
        "collection_info": null
    },
    {
        "title": "池上寓兴二绝 一",
        "author": "白居易",
        "content": "濠梁庄惠谩相争，未必人情知物情。\n獭捕鱼来鱼跃出，此非鱼乐是鱼惊。",
        "dynasty": "唐",
        "collection_info": null
    },
    {
        "title": "池上寓兴二绝 二",
        "author": "白居易",
        "content": "水浅鱼稀白鹭饥，劳心瞪目待鱼时。\n外容闲暇中心苦，似是而非谁得知。",
        "dynasty": "唐",
        "collection_info": null
    },
    {
        "title": "宴后题府中水堂赠卢尹中丞",
        "author": "白居易",
        "content": "水斋岁久渐荒芜，自媿甘棠无一株。\n新酒客来方宴饮，旧堂主在重欢娱。\n莫言杨柳枝空老，直致樱桃树已枯。\n从我到君十一尹，相看自置府来无。",
        "dynasty": "唐",
        "collection_info": null
    },
    {
        "title": "和敏中洛下即事",
        "author": "白居易",
        "content": "昨日池塘春草生，阿连新有好诗成。\n花园到处莺呼入，骢马游时客避行。\n水暖鱼多似南国，人稀尘少胜西京。\n洛中佳境应无限，若欲谙知问老兄。",
        "dynasty": "唐",
        "collection_info": null
    },
    {
        "title": "送敏中新授户部员外郎西归",
        "author": "白居易",
        "content": "千里归程三伏天，官新身健马翩翩。\n行衝赤日加餐饭，上到青云稳着鞭。\n长庆老郎唯我在，客曹故事望君传。\n前鸿后雁行难续，相去迢迢二十年。",
        "dynasty": "唐",
        "collection_info": null
    },
    {
        "title": "南侍御以石相赠助成水声因以绝句谢之",
        "author": "白居易",
        "content": "泉石磷磷声似琴，闲眠静听洗尘心。\n莫轻两片青苔石，一夜潺湲直万金。",
        "dynasty": "唐",
        "collection_info": null
    },
    {
        "title": "闲居自题戏招宿客",
        "author": "白居易",
        "content": "水畔竹林边，闲居二十年。\n健常携酒出，病即掩门眠。\n解绶收朝佩，褰裳出野船。\n屏除身外物，摆落世间缘。\n报曙窗何早，知秋簟最先。\n微风深树裏，斜日小楼前。\n渠口添新石，篱根写乱泉。\n欲招同宿客，谁解爱潺湲。",
        "dynasty": "唐",
        "collection_info": null
    },
    {
        "title": "李留守相公见过池上泛舟举酒话及翰林旧事因成四韵以献之",
        "author": "白居易",
        "content": "引棹寻池岸，移尊就菊丛。\n何言济川后，相访钓船中。\n白首故情在，青云往事空。\n同时六学士，五相一渔翁。",
        "dynasty": "唐",
        "collection_info": null
    },
    {
        "title": "闰九月九日独饮",
        "author": "白居易",
        "content": "黄花丛畔绿尊前，犹有些些旧管弦。\n偶遇闰秋重九日，东篱独酌一陶然。\n自从九月持斋戒，不醉重阳十五年。",
        "dynasty": "唐",
        "collection_info": null
    },
    {
        "title": "览卢子蒙侍御旧诗多与微之唱和感今伤昔因赠子蒙题于卷后",
        "author": "白居易",
        "content": "早闻元九咏君诗，恨与卢君相识迟。\n今日逢君开旧卷，卷中多道赠微之。\n相看掩泪情难说，别有伤心事岂知。\n闻道咸阳坟上树，已抽三丈白杨枝。",
        "dynasty": "唐",
        "collection_info": null
    },
    {
        "title": "寒亭留客",
        "author": "白居易",
        "content": "今朝闲坐石亭中，炉火销残尊又空。\n冷落若为留客住，冰池霜竹雪髯翁。",
        "dynasty": "唐",
        "collection_info": null
    },
    {
        "title": "新小滩",
        "author": "白居易",
        "content": "石浅沙平流水寒，水边斜插一渔竿。\n江南客见生乡思，道似严陵七里滩。",
        "dynasty": "唐",
        "collection_info": null
    },
    {
        "title": "和李中丞与李给事山居雪夜同宿小酌",
        "author": "白居易",
        "content": "宪府触邪峩豸角，璅闱駮正犯龙鳞。\n那知近地斋居客，忽作深山同宿人。\n一醆寒灯云外夜，数杯温酎雪中春。\n林泉莫作多时计，谏猎登封忆旧臣。",
        "dynasty": "唐",
        "collection_info": null
    },
    {
        "title": "履道西门二首 一",
        "author": "白居易",
        "content": "履道西门有弊居，池塘竹树遶君庐。\n豪华肥壮虽无分，饱暖安闲即有余。\n行竈朝香炊早饭，小园春暖掇新蔬。\n夷齐黄绮夸芝蕨，比我盘飧恐不如。",
        "dynasty": "唐",
        "collection_info": null
    },
    {
        "title": "履道西门二首 二",
        "author": "白居易",
        "content": "履道西门独掩扉，官休病退客来稀。\n亦知轩冕荣堪恋，其奈田园老合归。\n跛鼈难随骐骥足，伤禽莫趁凤凰飞。\n世间认得身人少，今我虽愚亦庶几。",
        "dynasty": "唐",
        "collection_info": null
    },
    {
        "title": "偶吟",
        "author": "白居易",
        "content": "人生变改故无穷，昔是朝官今野翁。\n久寄形于朱紫内，渐抽身入蕙荷中。\n无情水任方圆器，不繫舟随去住风。\n犹有鲈鱼莼菜兴，来春或拟往江东。",
        "dynasty": "唐",
        "collection_info": null
    },
    {
        "title": "雪夜小饮赠梦得",
        "author": "白居易",
        "content": "同为懒慢园林客，共对萧条雨雪天。\n小酌酒巡销永夜，大开口笑送残年。\n久将时背成遗老，多被人呼作散仙。\n呼作散仙应有以，曾看东海变桑田。",
        "dynasty": "唐",
        "collection_info": null
    },
    {
        "title": "岁暮夜长病中灯下闻卢尹夜宴以诗戏之且为来日张本也",
        "author": "白居易",
        "content": "荣闹兴多嫌昼短，衰闲睡少觉明迟。\n当君秉烛衔杯夜，是我停飱服药时。\n枕上愁吟堪发病，府中欢笑胜寻医。\n明朝强出须谋乐，不拟车公更拟谁。",
        "dynasty": "唐",
        "collection_info": null
    },
    {
        "title": "病中数会张道士见讥以此荅之",
        "author": "白居易",
        "content": "亦知数出妨将息，不可端居守寂寥。\n病即药窗眠尽日，兴来酒席坐通宵。\n贤人易狎须勤饮，姹女难禁莫慢烧。\n张道士输白道士，一杯沆[瀣]便逍遥。",
        "dynasty": "唐",
        "collection_info": null
    },
    {
        "title": "卯饮",
        "author": "白居易",
        "content": "短屏风掩卧床头，乌帽青毡白氎裘。\n卯饮一杯眠一觉，世间何事不悠悠。",
        "dynasty": "唐",
        "collection_info": null
    },
    {
        "title": "寄题余杭郡楼兼呈裴使君",
        "author": "白居易",
        "content": "官历二十政，宦游三十秋。\n江山与风月，最忆是杭州。\n北郭沙堤尾，西湖石岸头。\n绿觞春送客，红烛夜迴舟。\n不敢言遗爱，空知念旧游。\n凭君吟此句，题向望涛楼。",
        "dynasty": "唐",
        "collection_info": null
    },
    {
        "title": "杨六尚书留太湖石在洛下借置庭中因对举杯寄赠绝句",
        "author": "白居易",
        "content": "借君片石意何如，置向庭中慰索居。\n每就玉山倾一酌，兴来如对醉尚书。",
        "dynasty": "唐",
        "collection_info": null
    },
    {
        "title": "喜入新年自咏",
        "author": "白居易",
        "content": "白鬚如雪五朝臣，又值新正第七旬。\n老过占他蓝尾酒，病余收得到头身。\n销磨岁月成高位，比类时流是幸人。\n大历年中骑竹马，几人得见会昌春。",
        "dynasty": "唐",
        "collection_info": null
    },
    {
        "title": "滩声",
        "author": "白居易",
        "content": "碧玉班班沙历历，清流决决响泠泠。\n自从造得滩声后，玉管朱弦可要听。",
        "dynasty": "唐",
        "collection_info": null
    },
    {
        "title": "题石泉",
        "author": "白居易",
        "content": "殷勤傍石遶泉行，不说何人知我情。\n渐恐耳聋兼眼闇，听泉看石不分明。",
        "dynasty": "唐",
        "collection_info": null
    },
    {
        "title": "送王卿使君赴任苏州因思花迎新使感旧游寄题郡中木兰西院一别",
        "author": "白居易",
        "content": "一别苏州十八载，时光人事随年改。\n不论竹马尽成人，亦恐桑田半为海。\n莺入故宫含意思，花迎新使生光彩。\n为报江山风月知，至今白使君犹在。",
        "dynasty": "唐",
        "collection_info": null
    },
    {
        "title": "出斋日喜皇甫十早访",
        "author": "白居易",
        "content": "三旬斋满欲衔杯，平旦敲门门未开。\n除却朗之携一榼，的应不是别人来。",
        "dynasty": "唐",
        "collection_info": null
    },
    {
        "title": "会昌二年春题池西小楼",
        "author": "白居易",
        "content": "花边春水水边楼，一坐经今四十秋。\n望月桥倾三遍换，采莲船破五迴修。\n园林一半成乔木，邻里三分作白头。\n苏李冥蒙随烛灭，陈樊漂泊逐萍流。\n虽贫眼下无妨乐，纵病心中不与愁。\n自笑灵光岿然在，春来游得且须游。",
        "dynasty": "唐",
        "collection_info": null
    },
    {
        "title": "酬南洛阳早春见赠",
        "author": "白居易",
        "content": "物华春意尚迟迴，赖有东风昼夜催。\n寒缒柳腰收未得，暖熏花口噤初开。\n欲披云雾联襟去，先喜琼琚入袖来。\n久病长斋诗老退，争禁年少洛阳才。",
        "dynasty": "唐",
        "collection_info": null
    },
    {
        "title": "对新家醖翫自种花",
        "author": "白居易",
        "content": "香曲亲看造，芳丛手自栽。\n迎春报酒熟，垂老看花开。\n红蜡半含萼，绿油新酦醅。\n玲珑五六树，潋滟两三杯。\n恐有狂风起，愁无好客来。\n独酣还独语，待取月明迴。",
        "dynasty": "唐",
        "collection_info": null
    },
    {
        "title": "携酒往朗之庄居同饮",
        "author": "白居易",
        "content": "慵中又少经过处，别后都无劝酒人。\n不挈一壶相就醉，若为将老度残春。",
        "dynasty": "唐",
        "collection_info": null
    },
    {
        "title": "以诗代书酬慕巢尚书见寄",
        "author": "白居易",
        "content": "书意诗情不偶然，苦云梦想在林泉。\n愿为愚谷烟霞侣，思结空门香火缘。\n每媿尚书情眷眷，自怜居士病绵绵。\n不知待得心期否，老挍于君六七年。",
        "dynasty": "唐",
        "collection_info": null
    },
    {
        "title": "春尽日",
        "author": "白居易",
        "content": "芳景销残暑气生，感时思事坐含情。\n无人开口共谁语，有酒迴头还自倾。\n醉对数丛红芍药，渴尝一盌绿昌明。\n春归似遣莺留语，好住园林三两声。",
        "dynasty": "唐",
        "collection_info": null
    },
    {
        "title": "招山僧",
        "author": "白居易",
        "content": "能入城中乞食否，莫辞尘土汚袈裟。\n欲知住处东城下，遶竹泉声是白家。",
        "dynasty": "唐",
        "collection_info": null
    },
    {
        "title": "夏日与闲禅师林下避暑",
        "author": "白居易",
        "content": "洛景城西尘土红，伴僧闲坐竹泉东。\n绿萝潭上不见日，白石滩边长有风。\n热恼渐知随念尽，清凉常愿与人同。\n每因毒暑悲亲故，多在炎方瘴海中。",
        "dynasty": "唐",
        "collection_info": null
    },
    {
        "title": "题新涧亭兼酬寄朝中亲故见赠",
        "author": "白居易",
        "content": "何处披襟风快哉，一亭临涧四门开。\n金章紫绶辞腰去，白石清泉就眼来。\n自得所宜还独乐，各行其志莫相咍。\n禽鱼出得池笼后，纵有人呼可更迴。",
        "dynasty": "唐",
        "collection_info": null
    },
    {
        "title": "病中看经赠诸道侣",
        "author": "白居易",
        "content": "右眼昏花左足风，金箆石水用无功。\n不如迴念三乘乐，便得浮生百病空。\n无子同居草庵下，有妻偕老道塲中。\n何烦更请僧为侣，月上新归伴病翁。",
        "dynasty": "唐",
        "collection_info": null
    },
    {
        "title": "游丰乐招提佛光三寺",
        "author": "白居易",
        "content": "竹鞋葵扇白绡巾，林野为家云是身。\n山寺每游多寄宿，都城暂出即经旬。\n汉容黄绮为逋客，尧放巢由作外臣。\n昨日制书临郡县，不该愚谷醉乡人。",
        "dynasty": "唐",
        "collection_info": null
    },
    {
        "title": "醉中得上都亲友书以予停俸多时忧问贫乏偶乘酒兴咏而报之",
        "author": "白居易",
        "content": "头白醉昏昏，狂歌秋復春。\n一生躭酒客，五度弃官人。\n异世陶元亮，前生刘伯伦。\n卧将琴作枕，行以锸随身。\n岁要衣三对，年支谷一囷。\n园葵烹佐饭，林叶扫添薪。\n没齿甘蔬食，摇头谢缙绅。\n自能抛爵禄，终不恼交亲。\n但得杯中渌，从生甑上尘。\n烦君问生计，忧醒不忧贫。",
        "dynasty": "唐",
        "collection_info": null
    },
    {
        "title": "池畔逐凉",
        "author": "白居易",
        "content": "风清泉冷竹修修，三伏炎天凉似秋。\n黄犬引迎骑马客，青衣扶下钓鱼舟。\n衰容自觉宜闲坐，蹇步谁能更远游。\n料得此身终老处，只应林下与滩头。",
        "dynasty": "唐",
        "collection_info": null
    },
    {
        "title": "池鹤八绝句 鸡赠鹤",
        "author": "白居易",
        "content": "一声警露君能薄，五德司晨我用多。\n不会悠悠时俗士，重君轻我意如何。",
        "dynasty": "唐",
        "collection_info": null
    },
    {
        "title": "池鹤八绝句 鹤荅鸡",
        "author": "白居易",
        "content": "尔争伉俪泥中鬬，吾整羽仪松上栖。\n不可遣他天下眼，却轻野鹤重家鸡。",
        "dynasty": "唐",
        "collection_info": null
    },
    {
        "title": "池鹤八绝句 乌赠鹤",
        "author": "白居易",
        "content": "与君白黑大分明，纵不相亲莫见轻。\n我每夜啼君怨别，玉徽琴裏忝同声。",
        "dynasty": "唐",
        "collection_info": null
    },
    {
        "title": "池鹤八绝句 鹤荅乌",
        "author": "白居易",
        "content": "吾爱栖云上华表，汝多攫肉下田中。\n吾音中羽汝声角，琴曲虽同调不同。",
        "dynasty": "唐",
        "collection_info": null
    },
    {
        "title": "池鹤八绝句 鸢赠鹤",
        "author": "白居易",
        "content": "君夸名鹤我名鸢，君呌闻天我戾天。\n更有与君相似处，饥来一种啄腥羶。",
        "dynasty": "唐",
        "collection_info": null
    },
    {
        "title": "池鹤八绝句 鹤荅鸢",
        "author": "白居易",
        "content": "无妨自是莫相非，清浊高低各有归。\n鸾鹤羣中彩云裏，几时曾见喘鸢飞。",
        "dynasty": "唐",
        "collection_info": null
    },
    {
        "title": "池鹤八绝句 鹅赠鹤",
        "author": "白居易",
        "content": "君因风送入青云，我被人驱向鸭羣。\n雪颈霜毛红网掌，请看何处不如君。",
        "dynasty": "唐",
        "collection_info": null
    },
    {
        "title": "池鹤八绝句 鹤荅鹅",
        "author": "白居易",
        "content": "右军殁后欲何依，只合随鸡逐鸭飞。\n未必牺牲及吾辈，大都我瘦胜君肥。",
        "dynasty": "唐",
        "collection_info": null
    },
    {
        "title": "谈氏小外孙玉童",
        "author": "白居易",
        "content": "外翁七十孙三岁，笑指琴书欲遣传。\n自念老夫今耄矣，因思稚子更茫然。\n中郎余庆钟羊祜，子幼能文似马迁。\n才与不才争料得，东床空后且娇怜。",
        "dynasty": "唐",
        "collection_info": null
    },
    {
        "title": "送后集往庐山东林寺兼寄云皋上人",
        "author": "白居易",
        "content": "后集寄将何处去，故山迢递在匡庐。\n旧僧独有云皋在，三二年来不得书。\n别后道情添几许，老来筋力又何如。\n来生缘会应非远，彼此年过七十余。",
        "dynasty": "唐",
        "collection_info": null
    },
    {
        "title": "客有说",
        "author": "白居易",
        "content": "近有人从海上迴，海山深处见楼台。\n中有仙龛虚一室，多传此待乐天来。",
        "dynasty": "唐",
        "collection_info": null
    },
    {
        "title": "荅客说",
        "author": "白居易",
        "content": "吾学空门非学仙，恐君此说是虚传。\n海山不是吾归处，归即应归兜率天。",
        "dynasty": "唐",
        "collection_info": null
    },
    {
        "title": "哭刘尚书梦得二首 一",
        "author": "白居易",
        "content": "四海齐名白与刘，百年交分两绸缪。\n同贫同病退闲日，一死一生临老头。\n杯酒英雄君与操，文章微婉我知丘。\n贤豪虽殁精灵在，应共微之地下游。",
        "dynasty": "唐",
        "collection_info": null
    },
    {
        "title": "哭刘尚书梦得二首 二",
        "author": "白居易",
        "content": "今日哭君吾道孤，寝门泪满白髭鬚。\n不知箭折弓何用，兼恐唇亡齿亦枯。\n窅窅穷泉埋宝玉，骎骎落景挂桑榆。\n夜台暮齿期非远，但问前头相见无。",
        "dynasty": "唐",
        "collection_info": null
    },
    {
        "title": "昨日復今辰",
        "author": "白居易",
        "content": "昨日復今辰，悠悠七十春。\n所经多故处，却想似前身。\n散秩优游老，闲居净洁贫。\n螺杯中有物，鹤氅上无尘。\n解佩收朝带，抽簪换野巾。\n风仪与名号，别是一生人。",
        "dynasty": "唐",
        "collection_info": null
    },
    {
        "title": "病疮",
        "author": "白居易",
        "content": "门有医来往，庭无客送迎。\n病销谈笑兴，老足叹嗟声。\n鹤伴临池立，人扶下砌行。\n脚疮春断酒，那得有心情。",
        "dynasty": "唐",
        "collection_info": null
    },
    {
        "title": "游赵村杏花",
        "author": "白居易",
        "content": "赵村红杏每年开，十五年来看几迴。\n七十三人难再到，今春来是别花来。",
        "dynasty": "唐",
        "collection_info": null
    },
    {
        "title": "刑部尚书致仕",
        "author": "白居易",
        "content": "十五年来洛下居，道缘俗累两何如。\n迷路心迴因向佛，宦途事了是悬车。\n全家遁世曾无闷，半俸资身亦有余。\n唯是名衔人不会，毘耶长者白尚书。",
        "dynasty": "唐",
        "collection_info": null
    },
    {
        "title": "初致仕后戏酬留守牛相公幷呈分司诸寮友",
        "author": "白居易",
        "content": "南北东西无所羁，挂冠目在胜分司。\n探花尝酒多先到，拜表行香尽不知。\n炮笋烹鱼饱飱后，拥袍枕臂醉眠时。\n报君一语君应笑，兼亦无心羡保釐。",
        "dynasty": "唐",
        "collection_info": null
    },
    {
        "title": "问诸亲友",
        "author": "白居易",
        "content": "七十人难到，过三更较稀。\n占花租野寺，定酒典朝衣。\n趁醉春多出，贪欢夜未归。\n不知亲故口，道我是耶非。",
        "dynasty": "唐",
        "collection_info": null
    },
    {
        "title": "戏问牛司徒",
        "author": "白居易",
        "content": "抖擞尘缨捋白鬚，半酣扶起问司徒。\n不知诏下悬车后，醉舞狂歌有例无。",
        "dynasty": "唐",
        "collection_info": null
    },
    {
        "title": "不与老为期",
        "author": "白居易",
        "content": "不与老为期，因何两鬓丝。\n纔应免夭促，便已及衰羸。\n昨夜梦何在，明朝身不知。\n百忧非我所，三乐是吾师。\n闭目常闲坐，低头每静思。\n存神机虑息，养气语言迟。\n行亦携诗箧，眠多枕酒巵。\n自惭无一事，少有不安时。",
        "dynasty": "唐",
        "collection_info": null
    },
    {
        "title": "开龙门八节石滩诗二首 一",
        "author": "白居易",
        "content": "铁凿金锤殷若雷，八滩九石劒棱摧。\n竹篙桂檝飞如箭，百筏千艘鱼贯来。\n振锡导师凭众力，挥金退傅施家财。\n他时相逐西方去，莫虑尘沙路不开。",
        "dynasty": "唐",
        "collection_info": null
    },
    {
        "title": "开龙门八节石滩诗二首 二",
        "author": "白居易",
        "content": "七十三翁旦暮身，誓开险路作通津。\n夜舟过此无倾覆，朝胫从今免苦辛。\n十里叱滩变河汉，八寒阴狱化阳春。\n我身虽殁心长在，闇施慈悲与后人。",
        "dynasty": "唐",
        "collection_info": null
    },
    {
        "title": "闲坐",
        "author": "白居易",
        "content": "婆娑放鸡犬，嬉戏任儿童。\n闲坐槐阴下，开襟向晚风。\n沤麻池水裏，晒枣日阳中。\n人物何相称，居然田舍翁。",
        "dynasty": "唐",
        "collection_info": null
    },
    {
        "title": "酬寄牛相公同宿话旧劝酒见赠",
        "author": "白居易",
        "content": "每来政事堂中宿，共忆华阳观裏时。\n日暮独归愁米尽，泥深同出借驴骑。\n交游今日唯残我，富贵当年更有谁。\n彼此相看头雪白，一杯可合重推辞。",
        "dynasty": "唐",
        "collection_info": null
    },
    {
        "title": "道场独坐",
        "author": "白居易",
        "content": "整顿衣巾拂净床，一瓶秋水一炉香。\n不论烦恼先须去，直到菩提亦拟忘。\n朝谒久停收劒佩，宴游渐罢废壶觞。\n世间无用残年处，祗合逍遥坐道场。",
        "dynasty": "唐",
        "collection_info": null
    },
    {
        "title": "偶作寄朗之",
        "author": "白居易",
        "content": "历想为官日，无如刺史时。\n欢娱接宾客，饱暖及妻儿。\n自到东都后，安闲更得宜。\n分司胜刺史，致仕胜分司。\n何况园林下，欣然得朗之。\n仰名同旧识，为乐即新知。\n有雪先相访，无花不作期。\n鬬醲干酿酒，夸妙细吟诗。\n里巷千来往，都门五别离。\n岐分两迴首，书到一开眉。\n叶落槐亭院，冰生竹阁池。\n雀罗谁问讯，鹤氅罢追随。\n身与心俱病，容将力共衰。\n老来多健忘，唯不忘相思。",
        "dynasty": "唐",
        "collection_info": null
    },
    {
        "title": "狂吟七言十四韵",
        "author": "白居易",
        "content": "亦知世是休明世，自想身非富贵身。\n但恐人间为长物，不如林下作遗民。\n游依二室成三友，住近双林当四邻。\n性海澄渟平少浪，心田洒扫净无尘。\n香山闲宿一千夜，梓泽连游十六春。\n是客相逢皆故旧，无僧每见不殷勤。\n药停有喜闲销疾，金尽无忧醉忘贫。\n补绽衣裳媿妻女，支持酒肉赖交亲。\n俸随日计钱盈贯，禄逐年支粟满囷。\n洛堰鱼鲜供取足，游村果熟馈争新。\n诗章人与传千首，寿命天教过七旬。\n点检一生徼倖事，东都除我更无人。",
        "dynasty": "唐",
        "collection_info": null
    },
    {
        "title": "喜裴涛使君携诗见访醉中戏赠",
        "author": "白居易",
        "content": "忽闻扣户醉吟声，不觉停杯倒屣迎。\n共放诗狂同酒癖，与君别是一亲情。",
        "dynasty": "唐",
        "collection_info": null
    },
    {
        "title": "得潮州杨相公继之书幷诗以此寄之",
        "author": "白居易",
        "content": "诗情书意两殷勤，来自天南瘴海滨。\n初覩银钩还启齿，细吟琼什欲霑巾。\n凤池隔绝三千里，蜗舍沈冥十五春。\n唯有新昌故园月，至今分照两乡人。",
        "dynasty": "唐",
        "collection_info": null
    },
    {
        "title": "宿府池西亭",
        "author": "白居易",
        "content": "池上平桥桥下亭，夜深睡觉上桥行。\n白头老尹重来宿，十五年前旧月明。",
        "dynasty": "唐",
        "collection_info": null
    },
    {
        "title": "闲眠",
        "author": "白居易",
        "content": "暖床斜卧日曛腰，一觉闲眠百病销。\n尽日一餐茶两碗，更无所要到明朝。",
        "dynasty": "唐",
        "collection_info": null
    },
    {
        "title": "杨柳枝词",
        "author": "白居易",
        "content": "一树春风千万枝，嫩于金色软于丝。\n永丰西角荒园裏，尽日无人属阿谁。",
        "dynasty": "唐",
        "collection_info": null
    },
    {
        "title": "诏取永丰柳植禁苑感赋",
        "author": "白居易",
        "content": "一树衰残委泥土，双枝荣耀植天庭。\n定知玄象今春后，柳宿光中添两星。",
        "dynasty": "唐",
        "collection_info": null
    },
    {
        "title": "斋居春久感事遣怀",
        "author": "白居易",
        "content": "斋戒坐三旬，笙歌发四邻。\n月明停酒夜，眼闇看花人。\n赖学空为观，深知念是尘。\n犹思闲语笑，未忘旧交亲。\n久作龙门主，多为兔苑宾。\n水嬉歌尽日，雪宴烛通晨。\n事事皆过分，时时自问身。\n风光抛得也，七十四年春。",
        "dynasty": "唐",
        "collection_info": null
    },
    {
        "title": "每见吕南二郎中新文辄窃有所叹惜因成长句以咏所怀",
        "author": "白居易",
        "content": "双金百炼少人知，纵我知君徒尔为。\n望梅閤老无妨渴，画饼尚书不救饥。\n白日迴头看又晚，青云举足蹑何迟。\n壮年可惜虚销掷，遣把闲杯吟咏诗。",
        "dynasty": "唐",
        "collection_info": null
    },
    {
        "title": "胡吉郑刘卢张等六贤皆多年寿予亦次焉偶于弊居合成尚齿之会七老相顾既醉且欢静而思之此会稀有因成七言六韵以纪之传好事者",
        "author": "白居易",
        "content": "七人五百七十岁，拖紫纡朱垂白鬚。\n手裏无金莫嗟叹，尊中有酒且欢娱。\n诗吟两句神还王，酒饮三杯气尚麤。\n嵬峩狂歌教婢拍，婆娑醉舞遣孙扶。\n天年高过二疎傅，人数多于四皓图。\n除却三山五天竺，人间此会更应无。",
        "dynasty": "唐",
        "collection_info": null
    },
    {
        "title": "欢喜二偈 一",
        "author": "白居易",
        "content": "得老加年诚可喜，当春对酒亦宜欢。\n心中别有欢喜事，开得龙门八节滩。",
        "dynasty": "唐",
        "collection_info": null
    },
    {
        "title": "欢喜二偈 二",
        "author": "白居易",
        "content": "眼闇头旋耳重听，唯余心口尚醒醒。\n今朝欢喜缘何事，礼彻佛名百部经。",
        "dynasty": "唐",
        "collection_info": null
    },
    {
        "title": "闲居贫活计",
        "author": "白居易",
        "content": "冠盖闲居少，箪瓢陋巷深。\n称家开户牖，量力置园林。\n俭薄身都惯，营为力不任。\n饥烹一斤肉，暖卧两重衾。\n尊有陶潜酒，囊无陆贾金。\n莫嫌贫活计，更富即劳心。",
        "dynasty": "唐",
        "collection_info": null
    },
    {
        "title": "赠诸少年",
        "author": "白居易",
        "content": "少年莫笑我蹉跎，听我狂翁一曲歌。\n入手荣名取虽少，关心稳事得还多。\n老惭退马霑刍秣，高喜归鸿脱弋罗。\n官给俸钱天与寿，些些贫病奈吾何。",
        "dynasty": "唐",
        "collection_info": null
    },
    {
        "title": "感所见",
        "author": "白居易",
        "content": "巧者焦劳智者愁，愚翁何喜復何忧。\n莫嫌山木无人用，大胜笼禽不自由。\n网外老鸡因断尾，盘中鲜鲙为吞钩。\n谁人会我心中事，冷笑时时一掉头。",
        "dynasty": "唐",
        "collection_info": null
    },
    {
        "title": "寄黔州马常侍",
        "author": "白居易",
        "content": "闲看双节信为贵，乐饮一杯谁与同。\n可惜风情与心力，五年抛掷在黔中。",
        "dynasty": "唐",
        "collection_info": null
    },
    {
        "title": "和李相公留守题漕上新桥六韵",
        "author": "白居易",
        "content": "选石铺新路，安桥压古堤。\n似从银汉下，落傍玉川西。\n影定栏杆倒，标高华表齐。\n烟开虹半见，月冷鹤双栖。\n材映夔龙小，功嫌元凯低。\n从容济世后，余力及黔黎。",
        "dynasty": "唐",
        "collection_info": null
    },
    {
        "title": "闲居",
        "author": "白居易",
        "content": "风雨萧条秋少客，门庭冷静昼多关。\n金羁骆马近卖却，罗袖柳枝寻放还。\n书卷略寻聊取睡，酒杯浅把麤开颜。\n眼昏入夜休看月，脚重经春不上山。\n心静无妨喧处寂，机忘兼觉梦中闲。\n是非爱恶销停尽，唯寄空身在世间。",
        "dynasty": "唐",
        "collection_info": null
    },
    {
        "title": "新秋夜雨",
        "author": "白居易",
        "content": "蟋蟀暮啾啾，光阴不少留。\n松檐半夜雨，风幌满床秋。\n曙早灯犹在，凉初簟未收。\n新晴好天气，谁伴老人游。",
        "dynasty": "唐",
        "collection_info": null
    },
    {
        "title": "春眠",
        "author": "白居易",
        "content": "枕低被暖身安稳，日照房门帐未开。\n还有少年春气味，时时蹔到梦中来。",
        "dynasty": "唐",
        "collection_info": null
    },
    {
        "title": "喜老自嘲",
        "author": "白居易",
        "content": "面黑头雪白，自嫌还自怜。\n毛龟蓍下老，蝙蝠鼠中仙。\n名籍同逋客，衣装类古贤。\n裘轻被白氎，靴暖蹋乌毡。\n周易休开卦，陶琴不上弦。\n任从人弃掷，自与我周旋。\n铁马因疲退，铅刀以钝全。\n行开第八秩，可谓尽天年。",
        "dynasty": "唐",
        "collection_info": null
    },
    {
        "title": "能无媿",
        "author": "白居易",
        "content": "十两新绵褐，披行暖似春。\n一团香絮枕，倚坐稳于人。\n婢仆遣他尝药草，儿孙与我拂衣巾。\n迴看左右能无媿，养活枯残废退身。",
        "dynasty": "唐",
        "collection_info": null
    },
    {
        "title": "河阳石尚书破迴鹘迎贵主过上党射鹭𪆗绘画为图猥蒙见示称叹不足以诗美之",
        "author": "白居易",
        "content": "塞北虏郊随手破，山东贼垒掉鞭收。\n乌孙公主归秦地，白马将军入潞州。\n劒拔青鳞蛇尾活，弦抨赤羽火星流。\n须知鸟目犹难漏，纵有天狼岂足忧。\n画角三声刁斗晓，清商一部管弦秋。\n他时麟阁图勋业，更合何人居上头。",
        "dynasty": "唐",
        "collection_info": null
    },
    {
        "title": "自咏老身示诸家属",
        "author": "白居易",
        "content": "寿及七十五，俸霑五十千。\n夫妻偕老日，甥侄聚居年。\n粥美尝新米，袍温换故绵。\n家居虽濩落，眷属幸团圆。\n置榻素屏下，移炉青帐前。\n书听孙子读，汤看侍儿煎。\n走笔还诗债，抽衣当药钱。\n支分闲事了，爬背向阳眠。",
        "dynasty": "唐",
        "collection_info": null
    },
    {
        "title": "自问此心呈诸老伴",
        "author": "白居易",
        "content": "朝问此心何所思，暮问此心何所为。\n不入公门慵敛手，不看人面免低眉。\n居士室间眠得所，少年场上饮非宜。\n闲谈亹亹留诸老，美酝徐徐进一巵。\n心未曾求过分事，身常少有不安时。\n此心除自谋身外，更问其余尽不知。",
        "dynasty": "唐",
        "collection_info": null
    },
    {
        "title": "六年立春日人日作",
        "author": "白居易",
        "content": "二日立春人七日，盘蔬饼饵逐时新。\n年方吉郑犹为少，家比刘韩未是贫。\n乡园节岁应堪重，亲故欢游莫厌频。\n试作循潮封眼想，何由得见洛阳春。",
        "dynasty": "唐",
        "collection_info": null
    },
    {
        "title": "斋居偶作",
        "author": "白居易",
        "content": "童子装炉火，行添一炷香。\n老翁持麈尾，坐拂半张床。\n卷缦看天色，移斋近日阳。\n甘鲜新饼果，稳暖旧衣裳。\n止足安生理，悠闲乐性场。\n是非一以遣，动静百无妨。\n岂有物相累，兼无情可忘。\n不须忧老病，心是自医王。",
        "dynasty": "唐",
        "collection_info": null
    },
    {
        "title": "咏身",
        "author": "白居易",
        "content": "自中风来三历闰，从悬军后几逢春。\n周南留滞称遗老，汉上羸残号半人。\n薄有文章传子弟，断无书札荅交亲。\n余年自问将何用，恐是人间剩长身。",
        "dynasty": "唐",
        "collection_info": null
    },
    {
        "title": "予与山南王仆射起淮南李仆射绅事历五朝踰三纪海内年辈今唯三人荣路虽殊交情不替聊题长句寄举之公垂二相公",
        "author": "白居易",
        "content": "故交海内只三人，二坐岩廊一卧云。\n老爱诗书还似我，荣兼将相不如君。\n百年胶漆初心在，万里烟霄中路分。\n阿阁鸾凰野田鹤，何人信道旧同羣。",
        "dynasty": "唐",
        "collection_info": null
    },
    {
        "title": "读道德经",
        "author": "白居易",
        "content": "玄元皇帝着遗文，乌角先生仰后尘。\n金玉满堂非己物，子孙委蜕是他人。\n世间尽不关吾事，天下无亲于我身。\n只有一身宜爱护，少教冰炭逼心神。",
        "dynasty": "唐",
        "collection_info": null
    },
    {
        "title": "禽虫十二章 一",
        "author": "白居易",
        "content": "燕违戊己鹊避岁，兹事因何羽族知。\n疑有凤凰颁鸟历，一时一日不参差。",
        "dynasty": "唐",
        "collection_info": null
    },
    {
        "title": "禽虫十二章 二",
        "author": "白居易",
        "content": "水中科斗长成蛙，林下桑虫老作蛾。\n蛙跳蛾舞仰头笑，焉用鵾鹏鳞羽多。",
        "dynasty": "唐",
        "collection_info": null
    },
    {
        "title": "禽虫十二章 三",
        "author": "白居易",
        "content": "江鱼羣从称妻妾，塞雁联行号弟兄。\n但恐世间真眷属，亲疎亦是强为名。",
        "dynasty": "唐",
        "collection_info": null
    },
    {
        "title": "禽虫十二章 四",
        "author": "白居易",
        "content": "蚕老茧成不庇身，蜂饥蜜熟属他人。\n须知年老忧家者，恐是二虫虚苦辛。",
        "dynasty": "唐",
        "collection_info": null
    },
    {
        "title": "禽虫十二章 五",
        "author": "白居易",
        "content": "阿阁鹓鸾田舍乌，妍蚩贵贱两悬殊。\n如何闭向深笼裏，一种摧颓触四隅。",
        "dynasty": "唐",
        "collection_info": null
    },
    {
        "title": "禽虫十二章 六",
        "author": "白居易",
        "content": "兽中刀鎗多怒吼，鸟遭罗弋尽哀鸣。\n羔羊口在缘何事，闇死屠门无一声。",
        "dynasty": "唐",
        "collection_info": null
    },
    {
        "title": "禽虫十二章 七",
        "author": "白居易",
        "content": "蟭螟杀敌蚊巢上，蛮触交争蜗角中。\n应是诸天观下界，一微尘内鬬英雄。",
        "dynasty": "唐",
        "collection_info": null
    },
    {
        "title": "禽虫十二章 八",
        "author": "白居易",
        "content": "蟏蛸网上罥蜉蝣，反覆相持死始休。\n何异浮生临老日，一弹指顷报恩讐。",
        "dynasty": "唐",
        "collection_info": null
    },
    {
        "title": "禽虫十二章 九",
        "author": "白居易",
        "content": "蚁王化饭为臣妾，蜾母偷虫作子孙。\n彼此假名非本物，其间何怨復何恩。",
        "dynasty": "唐",
        "collection_info": null
    },
    {
        "title": "禽虫十二章 十",
        "author": "白居易",
        "content": "豆苗鹿嚼解乌毒，艾叶雀衔夺燕巢。\n鸟兽不曾看本草，谙知药性是谁教。",
        "dynasty": "唐",
        "collection_info": null
    },
    {
        "title": "禽虫十二章 十一",
        "author": "白居易",
        "content": "一鼠得仙生羽翼，众鼠相看有羡色。\n岂知飞上未半空，已作乌鸢口中食。",
        "dynasty": "唐",
        "collection_info": null
    },
    {
        "title": "禽虫十二章 十二",
        "author": "白居易",
        "content": "鹅乳养雏遗在水，鱼心想子变成鳞。\n细微幽隐何穷事，知者唯应是圣人。",
        "dynasty": "唐",
        "collection_info": null
    },
    {
        "title": "窗中列远岫",
        "author": "白居易",
        "content": "天静秋山好，窗开晓翠通。\n遥怜峰窈窕，不隔竹朦胧。\n万点当虚室，千重迭远空。\n列檐攒秀气，缘隙助清风。\n碧爱新晴后，明宜反照中。\n宣城郡斋在，望与古时同。",
        "dynasty": "唐",
        "collection_info": null
    },
    {
        "title": "玉水记方流",
        "author": "白居易",
        "content": "良璞含章久，寒泉彻底幽。\n矩浮光滟滟，方折浪悠悠。\n凌乱波纹异，萦迴水性柔。\n似风摇浅濑，疑月落清流。\n潜颍应傍达，藏真岂上浮。\n玉人如不见，沦弃即千秋。",
        "dynasty": "唐",
        "collection_info": null
    },
    {
        "title": "大社观献捷诗",
        "author": "白居易",
        "content": "淮海妖氛灭，干坤嘉气通。\n班师郊社内，操袂凯歌中。\n庙算无遗策，天兵不战功。\n小臣同鸟兽，率舞向皇风。",
        "dynasty": "唐",
        "collection_info": null
    },
    {
        "title": "自诲",
        "author": "白居易",
        "content": "乐天乐天，来与汝言。\n汝宜拳拳，终身行焉。\n物有万类，锢人如锁。\n事有万感，爇人如火。\n万类遰来，鏁汝形骸。\n使汝未老，形枯如柴。\n万感遰至，火汝心怀。\n使汝未死，心化为灰。\n乐天乐天，可不大哀。\n汝胡不惩往而念来，人生百岁七十稀，设使与汝七十期。\n汝今年已四十四，却后二十六年能几时。\n汝不思二十五六年来事，疾速倏忽如一寐。\n往日来日皆瞥然，胡为自苦于其间。\n乐天乐天，可不大哀。\n而今而后，汝宜饥而食，渴而饮。\n昼而兴，夜而寝。\n无浪喜，无妄忧。\n病则卧，死则休。\n此中是汝家，此中是汝乡。\n汝何舍此而去，自取其遑遑。\n遑遑兮欲安往哉，乐天乐天归去来。",
        "dynasty": "唐",
        "collection_info": null
    },
    {
        "title": "三谣 蟠木谣",
        "author": "白居易",
        "content": "蟠木蟠木，有似我身。\n不中乎器，无用于人。\n下拥肿而上辚菌，桷不桷兮轮不轮。\n天子建明堂兮既非梁栋，诸侯斵大辂兮材又不中。\n唯我病夫，或有所用。\n用尔为几，承吾臂支吾颐而已矣。\n不伤尔性，不枉尔理。\n尔怏怏为几之外，无所用尔。\n尔既不材，吾亦不材，胡为乎人间裴回？\n蟠木蟠木，吾与汝归草堂去来。",
        "dynasty": "唐",
        "collection_info": null
    },
    {
        "title": "三谣 素屏谣",
        "author": "白居易",
        "content": "素屏素屏，胡为乎不文不饰，不丹不青。\n当世岂无李阳冰之篆字，张旭之笔迹。\n边鸾之花鸟，张璪之松石。\n吾不令加一点一画于其上，欲尔保真而全白。\n吾于香炉峰下置草堂，二屏倚在东西墙。\n夜如明月入我室，晓如白云围我床。\n我心久养浩然气，亦欲与尔表裏相辉光。\n尔不见当今甲第与王宫，织成步障银屏风。\n缀珠陷钿贴云母，五金七宝相玲珑。\n贵豪待此方悦目，晏然寝卧乎其中。\n素屏素屏，物各有所宜，用各有所施。\n尔今木为骨兮纸为面，舍吾草堂欲何之。",
        "dynasty": "唐",
        "collection_info": null
    },
    {
        "title": "三谣 朱藤谣",
        "author": "白居易",
        "content": "朱藤朱藤，温如红玉，直如朱绳。\n自我得尔以为杖，大有裨于股肱。\n前年左选，东南万里。\n交游别我于国门，亲友送我于浐水。\n登高山兮车倒轮摧，渡汉水兮马跙蹄开。\n中途不进，部曲多迴。\n唯此朱藤，实随我来。\n瘴疠之乡，无人之地。\n扶卫衰病，驱诃魑魅。\n吾独一身，赖尔为二。\n或水或陆，自北徂南。\n泥黏雪滑，足力不堪。\n吾本两足，得尔为三。\n紫霄峰头，黄石岩下。\n松门石磴，不通舆马。\n吾与尔披云拨水，环山绕野。\n二年蹋徧匡庐间，未尝一步而相舍。\n虽有佳子弟，良友朋。\n扶危助蹇，不如朱藤。\n嗟乎！穷既若是，通復何如？\n吾不以常杖待尔，尔勿以常人望吾。\n朱藤朱藤，吾虽青云之上，黄泥之下，誓不弃尔于斯须。",
        "dynasty": "唐",
        "collection_info": null
    },
    {
        "title": "无可奈何歌",
        "author": "白居易",
        "content": "无可奈何兮！白日走而朱颜颓，少日往而老日催。\n生者不住兮死者不迴，况乎宠辱丰顇之外物。\n又何常不十去而一来，去不可挽兮来不可推。\n无可奈何兮！已焉哉！惟天长而地久，前无始兮后无终。\n嗟吾生之几何，寄瞬息乎其中。\n又如太仓之稊米，委一粒于万钟。\n何不与道逍遥？\n委化从容。\n纵心放志，洩洩融融。\n胡为乎分爱恶于生死，繫忧喜于穷通。\n倔强其骨髓，龃龉其心胷。\n合冰炭以交战，祗自苦兮厥躬。\n彼造物者，云何不为。\n此与化者，云何不随。\n或喣或吹，或盛或衰。\n虽千变与万化，委一顺以贯之。\n为彼何非，为此何是。\n谁冥此心，梦蝶之子。\n何祸非福，何吉非凶。\n谁达此观，丧马之翁。\n俾吾为秋毫之杪，吾亦自足。\n不见其小，俾吾为泰山之阿。\n吾亦无余，不见其多。\n是以达人静则脗然与阴合迹，动则浩然与阳同波。\n委顺而已，孰知其他。\n时邪命邪！吾其无奈彼何？委邪顺邪！彼亦无奈吾何？夫两无奈何，然后能冥至顺而合太和。\n故吾所以饮太和，扣至顺，而为无可奈何之歌。",
        "dynasty": "唐",
        "collection_info": null
    },
    {
        "title": "池上篇",
        "author": "白居易",
        "content": "十亩之宅，五亩之园。\n有水一池，有竹千竿。\n勿谓土狭，勿谓地偏。\n足以容膝，足以息肩。\n有堂有庭，有桥有船。\n有书有酒，有歌有弦。\n有叟在中，白鬚飘然。\n识分知足，外无求焉。\n如鸟择木，姑务巢安。\n如龟居坎，不知海宽。\n灵鹤怪石，紫菱白莲。\n皆吾所好，尽在吾前。\n时饮一杯，或吟一篇。\n妻孥熙熙，鸡犬闲闲。\n优哉游哉，吾将终老乎其间。",
        "dynasty": "唐",
        "collection_info": null
    },
    {
        "title": "齿落辞",
        "author": "白居易",
        "content": "嗟嗟乎双齿，自吾有之尔。\n俾尔嚼肉咀蔬，衔杯漱水。\n丰吾肤革，滋吾血髓。\n从幼逮老，勤亦至矣。\n幸有辅车，非无龂腭。\n胡然舍我，一旦双落。\n齿虽无情，吾岂无情。\n老与齿别，齿随涕零。\n我老日来，尔去不迴。\n嗟嗟乎双齿，孰谓而来哉？孰谓而去哉？齿不能言，请以意宣。\n为口中之物，忽乎六十余年。\n昔君之壮也，血刚齿坚。\n今君之老矣，血衰齿寒。\n辅车龂腭，日削月朘。\n上参差而下𠨜𦤞，曾何足以少安。\n嘻！君其听哉，女长辞姥，臣老辞主。\n髮衰辞头，叶枯辞树。\n物无细大，功成者去，君何嗟嗟？\n独不闻诸道经，我身非我有也，盖天地之委形。\n君何嗟嗟？\n又不闻诸佛说，是身如浮云，须臾变灭。\n由是而言，君何有焉？\n所宜委百骸而顺万化，胡为乎嗟嗟于一牙一齿之间。\n吾应曰：吾过矣，尔之言然。",
        "dynasty": "唐",
        "collection_info": null
    },
    {
        "title": "不能忘情吟",
        "author": "白居易",
        "content": "鬻骆马兮放杨柳枝，掩翠黛兮顿金羁。\n马不能言兮长鸣而却顾，杨柳枝再拜长跪而致辞。\n辞曰：主乘此骆五年，凡千有八百日。\n衔橜之下，不惊不逸。\n素事主十年，凡三千有六百日。\n巾栉之间，无违无失。\n今素貌虽陋，未至衰摧。\n骆力犹壮，又无虺隤。\n即骆之力，尚可以代主一步。\n素之歌，亦可以送主一杯。\n一旦双去，有去无迴。\n故素将去，其辞也苦。\n骆将去，其鸣也哀。\n此人之情也，马之情也，岂主君独无情哉？\n予俯而叹，仰而咍，且曰：骆、骆，尔勿嘶，素、素，尔勿啼，骆反廐，素反闺。\n吾疾虽作，年虽颓，幸未及项籍之将死。\n何必一日之内，弃骓兮而别虞兮，乃目素兮素兮。\n为我歌杨柳枝，我姑酌彼金罍，我与尔归醉乡去来。",
        "dynasty": "唐",
        "collection_info": null
    },
    {
        "title": "劝酒",
        "author": "白居易",
        "content": "昨与美人对尊酒，朱颜如花腰似柳。\n今与美人倾一杯，秋风飒飒头上来。\n年光似水向东去，两鬓不禁白日催。\n东邻起楼高百尺，璇题照日光相射。\n珠翠无非二八人，盘筵何啻三千客。\n邻家儒者方下帷，夜诵古书朝忍饥。\n身年三十未入仕，仰望东邻安可期。\n一朝逸翮乘风势，金榜高张登上第。\n春闱未了冬登科，九万抟风谁与继。\n不逾十稔居台衡，门前车马纷纵横。\n人人仰望在何处，造化笔头云雨生。\n东邻高楼色未改，主人云亡息犹在。\n金玉车马一不存，朱门更有何人待。\n墙垣反锁长安春，楼台渐渐属西邻。\n松篁薄暮亦栖鸟，桃李无情还笑人。\n忆昔东邻宅初构，云甍彩栋皆非旧。\n瑇瑁筵前翡翠栖，芙蓉池上鸳鸯鬬。\n日往月来凡几秋，一衰一盛何悠悠。\n但教帝里笙歌在，池上年年醉五侯。",
        "dynasty": "唐",
        "collection_info": null
    },
    {
        "title": "南阳小将张彦硖口镇税人场射虎歌",
        "author": "白居易",
        "content": "海内昔年狎太平，横目穰穰何峥嵘。\n天生天杀岂天怒，忍使朝朝餵猛虎。\n关东驿路多丘荒，行人最忌税人场。\n张彦雄特制残暴，见之叱起如叱羊。\n鸣弦霹雳越幽阻，往往依林犹旅拒。\n草际旋看委锦茵，腰间不更抽白羽。\n老饕已毙众雏恐，童穉揶揄皆自勇。\n忠良效顺势亦然，一劒猜狂敢轻动。\n有文有武方为国，不是英雄伏不得。\n试征张彦作将军，几箇将军愿策勋。",
        "dynasty": "唐",
        "collection_info": null
    },
    {
        "title": "阴雨",
        "author": "白居易",
        "content": "润叶濡枝浃四方，浓云来去势何长。\n旷然寰宇清风满，救旱功高暑气凉。",
        "dynasty": "唐",
        "collection_info": null
    },
    {
        "title": "喜雨",
        "author": "白居易",
        "content": "西北油然云势浓，须臾霶沛雨飘空。\n顿疎万物焦枯意，定看秋郊稼穑丰。",
        "dynasty": "唐",
        "collection_info": null
    },
    {
        "title": "过故洛城",
        "author": "白居易",
        "content": "故城门前春日斜，故城门裏无人家。\n市朝欲认不知处，漠漠野田飞草花。",
        "dynasty": "唐",
        "collection_info": null
    },
    {
        "title": "江南喜逢萧九彻因话长安旧游戏赠五十韵",
        "author": "白居易",
        "content": "忆昔嬉游伴，多陪欢宴场。\n寓居同永乐，幽会共平康。\n师子寻前曲，声儿出内坊。\n花深态奴宅，竹错得怜堂。\n庭晚开红药，门闲荫绿杨。\n经过悉同巷，居处尽连墙。\n时世高梳髻，风流澹作妆。\n戴花红石竹，帔晕紫槟榔。\n鬓动悬蝉翼，钗垂小凤行。\n拂胷轻粉絮，暖手小香囊。\n选胜移银烛，邀欢举玉觞。\n炉烟凝麝气，酒色注鹅黄。\n急管停还奏，繁弦慢更张。\n雪飞迴舞袖，尘起绕歌梁。\n旧曲翻调笑，新声打义扬。\n名情推阿轨，巧语许秋孃。\n风暖春将暮，星迴夜未央。\n宴余添粉黛，坐久换衣裳。\n结伴归深院，分头入洞房。\n綵帷开翡翠，罗荐拂鸳鸯。\n留宿争牵袖，贪眠各占床。\n绿窗笼水影，红壁背灯光。\n索镜收花钿，邀人解袷裆。\n暗娇妆靥笑，私语口脂香。\n怕听钟声坐，羞明映缦藏。\n眉残蛾翠浅，鬟解绿云长。\n聚散知无定，忧欢事不常。\n离筵开夕宴，别骑促晨装。\n去住青门外，留连浐水傍。\n车行遥寄语，马驻共相望。\n云雨分何处，山川共异方。\n野行初寂莫，店宿乍恓惶。\n别后嫌宵永，愁来厌岁芳。\n几看花结子，频见露为霜。\n岁月何超忽，音容坐渺茫。\n往还书断绝，来去梦游扬。\n自我辞秦地，逢君客楚乡。\n常嗟异岐路，忽喜共舟航。\n话旧堪垂泪，思乡数断肠。\n愁云接巫峡，泪竹近潇湘。\n月落江湖阔，天高节候凉。\n浦深烟渺渺，沙冷月苍苍。\n红叶江枫老，青芜驿路荒。\n野风吹蟋蟀，湖水浸菰蒋。\n帝路何由见，心期不可忘。\n旧游千里外，往事十年强。\n春昼提壶饮，秋林摘橘尝。\n强歌还自感，纵饮不成狂。\n永夜长相忆，逢君各共伤。\n殷勤万里意，幷写赠萧郎。",
        "dynasty": "唐",
        "collection_info": null
    },
    {
        "title": "赠薛涛",
        "author": "白居易",
        "content": "蛾眉山势接云霓，欲逐刘郎北路迷。\n若似剡中容易到，春风犹隔武陵溪。",
        "dynasty": "唐",
        "collection_info": null
    },
    {
        "title": "酬令狐留守尚书见赠十韵",
        "author": "白居易",
        "content": "长庆清风在，夔龙燮理余。\n太和膏雨降，周邵保釐初。\n嵩少当宫署，伊瀍入禁渠。\n晓关开玉兔，夕钥纳银鱼。\n旧眷怜移疾，新吟念索居。\n离声双白鹂，行色一篮轝。\n罢免无余俸，休闲有敝庐。\n慵于嵇叔夜，渴似马相如。\n酒每蒙酤我，诗尝许起予。\n洛中归计定，一半为尚书。",
        "dynasty": "唐",
        "collection_info": null
    },
    {
        "title": "听芦管",
        "author": "白居易",
        "content": "幽咽新芦管，凄凉古竹枝。\n似临猨峡唱，疑在雁门吹。\n调为高多切，声缘小乍迟。\n麤豪嫌觱篥，细妙胜参差。\n云水巴南客，风沙陇上儿。\n屈原收泪夜，苏武断肠时。\n仰秣胡驹听，惊栖越鸟知。\n何言胡越异，闻此一同悲。",
        "dynasty": "唐",
        "collection_info": null
    },
    {
        "title": "送滕庶子致仕归婺州",
        "author": "白居易",
        "content": "春风秋月携歌酒，八十年来翫物华。\n已见曾孙骑竹马，犹听侍女唱梅花。\n入乡不杖归时健，出郭乘轺到处夸。\n儿着绣衣身衣锦，东阳门户胜滕家。",
        "dynasty": "唐",
        "collection_info": null
    },
    {
        "title": "送刘郎中赴任苏州",
        "author": "白居易",
        "content": "仁风膏雨去随轮，胜境欢游到逐身。\n水驿路穿儿店月，花船棹入女湖春。\n宣城独咏窗中岫，柳恽单题汀上苹。\n何似姑苏诗太守，吟诗相继有三人。",
        "dynasty": "唐",
        "collection_info": null
    },
    {
        "title": "福先寺雪中饯刘苏州",
        "author": "白居易",
        "content": "送君何处展离筵，大梵王宫大雪天。\n庾岭梅花落歌管，谢家柳絮扑金田。\n乱从纨袖交加舞，醉入篮轝取次眠。\n却笑召邹兼访戴，只持空酒驾空船。",
        "dynasty": "唐",
        "collection_info": null
    },
    {
        "title": "除夜言怀兼赠张常侍",
        "author": "白居易",
        "content": "三百六旬今夜尽，六十四年明日催。\n不用叹身随日老，亦须知寿逐年来。\n加添雪兴凭毡帐，消杀春愁付酒杯。\n唯恨诗成君去后，红笺纸卷为谁开。",
        "dynasty": "唐",
        "collection_info": null
    },
    {
        "title": "送张常侍西归",
        "author": "白居易",
        "content": "二年花下为闲伴，一旦尊前弃老夫。\n西午桥街行怅望，南龙兴寺立踟蹰。\n洛城久住留情否，省骑重归称意无。\n出镇归朝但相访，此身应不离东都。",
        "dynasty": "唐",
        "collection_info": null
    },
    {
        "title": "和河南郑尹新岁对雪",
        "author": "白居易",
        "content": "白雪吟诗铃阁开，故情新兴两裴回。\n昔经勤苦照书卷，今助欢娱飘酒杯。\n楚客难酬郢中曲，吴公兼占洛阳才。\n铜街金谷春知否，又有诗人作尹来。",
        "dynasty": "唐",
        "collection_info": null
    },
    {
        "title": "吹笙内人出家",
        "author": "白居易",
        "content": "雨露难忘君念重，电泡易灭妾身轻。\n金刀已剃头然髮，玉管休吹肠断声。\n新戒珠从衣裏得，初心莲向火中生。\n道场夜半香花冷，犹在灯前礼佛名。",
        "dynasty": "唐",
        "collection_info": null
    },
    {
        "title": "醉中见微之旧卷有感",
        "author": "白居易",
        "content": "今朝何事一霑襟，检得君诗醉后吟。\n老泪交流风病眼，春笺摇动酒杯心。\n银钩尘覆年年暗，玉树泥埋日日深。\n闻道墓松高一丈，更无消息到如今。",
        "dynasty": "唐",
        "collection_info": null
    },
    {
        "title": "寿安歇马重吟",
        "author": "白居易",
        "content": "春衫细薄马蹄轻，一日迟迟进一程。\n野枣花含新蜜气，山禽语带破匏声。\n垂鞭晚就槐阴歇，低倡闲衝柳絮行。\n忽忆家园须速去，樱桃欲熟笋应生。",
        "dynasty": "唐",
        "collection_info": null
    },
    {
        "title": "赠张处士山人",
        "author": "白居易",
        "content": "萝襟蕙带竹皮巾，虽到尘中不染尘。\n每见俗人多惨澹，惟逢美酒即殷勤。\n浮云心事谁能会，老鹤风标不可亲。\n世说三生如不谬，共疑巢许是前身。",
        "dynasty": "唐",
        "collection_info": null
    },
    {
        "title": "池畔闲坐兼呈侍中",
        "author": "白居易",
        "content": "池畔最平处，树阴新合时。\n移床解衣带，坐任清风吹。\n举棹鸟先觉，垂纶鱼未知。\n前头何所有，一卷晋公诗。",
        "dynasty": "唐",
        "collection_info": null
    },
    {
        "title": "初冬即事忆皇甫十",
        "author": "白居易",
        "content": "冷竹风成韵，荒街叶作堆。\n欲寻联句卷，先饮暖寒杯。\n帽为迎霜戴，炉因试火开。\n时时还有客，终不当君来。",
        "dynasty": "唐",
        "collection_info": null
    },
    {
        "title": "小庭寒夜寄梦得",
        "author": "白居易",
        "content": "庭小同蜗舍，门闲称雀罗。\n火将灯共尽，风与雪相和。\n老睡随年减，衰情向夕多。\n不知同病者，争奈夜长何。",
        "dynasty": "唐",
        "collection_info": null
    },
    {
        "title": "西还寿安路西歇马",
        "author": "白居易",
        "content": "槐阴歇鞍马，柳絮惹衣巾。\n日晚独归路，春深多思人。\n去家纔百里，为客只三旬。\n已念纱窗下，应生宝瑟尘。",
        "dynasty": "唐",
        "collection_info": null
    },
    {
        "title": "雨中访崔十八",
        "author": "白居易",
        "content": "肩舁仍挈榼，莫怪就君来。\n秋雨经三宿，无人劝一杯。",
        "dynasty": "唐",
        "collection_info": null
    },
    {
        "title": "梦得得新诗",
        "author": "白居易",
        "content": "池上今宵风月凉，闲教少乐理霓裳。\n集仙殿裏新词到，便播笙歌作乐章。",
        "dynasty": "唐",
        "collection_info": null
    },
    {
        "title": "初见刘二十八郎中有感",
        "author": "白居易",
        "content": "欲话毘陵君反袂，欲言夏口我霑衣。\n谁知临老相逢日，悲叹声多语笑稀。",
        "dynasty": "唐",
        "collection_info": null
    },
    {
        "title": "夜题玉泉",
        "author": "白居易",
        "content": "遇客多言爱山水，逢僧尽道厌嚣尘。\n玉泉潭畔松间宿，要且经年无一人。",
        "dynasty": "唐",
        "collection_info": null
    },
    {
        "title": "拜表早出赠皇甫宾客",
        "author": "白居易",
        "content": "一月一回同拜表，莫辞侵早过中桥。\n老于君者应无数，犹趁西京十五朝。",
        "dynasty": "唐",
        "collection_info": null
    },
    {
        "title": "赠郑尹",
        "author": "白居易",
        "content": "府池东北旧亭台，久别长思醉一回。\n但请主人空埽地，自携杯酒管弦来。",
        "dynasty": "唐",
        "collection_info": null
    },
    {
        "title": "别杨同州后却寄",
        "author": "白居易",
        "content": "潘驿桥南醉中别，下邽村北醒时归。\n春风怪我君知否，榆叶杨花扑面飞。",
        "dynasty": "唐",
        "collection_info": null
    },
    {
        "title": "狐泉店前作",
        "author": "白居易",
        "content": "野狐泉上柳花飞，逐水东流便不归。\n花水悠悠两无意，因风吹落偶相依。",
        "dynasty": "唐",
        "collection_info": null
    },
    {
        "title": "赠卢绩",
        "author": "白居易",
        "content": "余杭县裏卢明府，虚白亭中白舍人。\n今日相逢头似雪，一杯相劝送残春。",
        "dynasty": "唐",
        "collection_info": null
    },
    {
        "title": "与裴华州同过敷水戏赠",
        "author": "白居易",
        "content": "使君五马且蜘蹰，马上能听绝句无。\n每过桑间试留意，何妨后代有罗敷。",
        "dynasty": "唐",
        "collection_info": null
    },
    {
        "title": "闲游",
        "author": "白居易",
        "content": "欲笑随情酒逐身，此身虽老未辜春。\n春来点检闲游数，犹自多于年少人。",
        "dynasty": "唐",
        "collection_info": null
    },
    {
        "title": "招韬光禅师",
        "author": "白居易",
        "content": "白屋炊香饭，荤膻不入家。\n滤泉澄葛粉，洗手摘藤花。\n青芥除黄叶，红姜带紫芽。\n命师相伴食，斋罢一瓯茶。",
        "dynasty": "唐",
        "collection_info": null
    },
    {
        "title": "和柳公权登齐云楼",
        "author": "白居易",
        "content": "楼外春晴百鸟鸣，楼中春酒美人倾。\n路傍花日添衣色，云裏天风散佩声。\n向此高吟谁得意，偶来闲客独多情。\n佳时莫起兴亡恨，游乐今逢四海清。",
        "dynasty": "唐",
        "collection_info": null
    },
    {
        "title": "毛公坛",
        "author": "白居易",
        "content": "毛公坛上片云闲，得道何年去不还。\n千载鹤翎归碧落，五湖空镇万重山。",
        "dynasty": "唐",
        "collection_info": null
    },
    {
        "title": "灵岩寺",
        "author": "白居易",
        "content": "馆娃宫畔千年寺，水阔云多客到稀。\n闻说春来更惆怅，百花深处一僧归。",
        "dynasty": "唐",
        "collection_info": null
    },
    {
        "title": "白云泉",
        "author": "白居易",
        "content": "天平山上白云泉，云自无心水自闲。\n何必奔衝山下去，更添波浪向人间。",
        "dynasty": "唐",
        "collection_info": null
    },
    {
        "title": "寄韬光禅师",
        "author": "白居易",
        "content": "一山门作两山门，两寺原从一寺分。\n东涧水流西涧水，南山云起北山云。\n前台花发后台见，上界钟声下界闻。\n遥想吾师行道处，天香桂子落纷纷。",
        "dynasty": "唐",
        "collection_info": null
    },
    {
        "title": "和梦得夏至忆苏州呈卢宾客",
        "author": "白居易",
        "content": "忆在苏州日，常谙夏至筵。\n糉香筒竹嫩，炙脆子鹅鲜。\n水国多台榭，吴风尚管弦。\n每家皆有酒，无处不过船。\n交印君相次，褰帷我在前。\n此乡俱老矣，东望共依然。\n洛下麦秋月，江南梅雨天。\n齐云楼上事，已上十三年。",
        "dynasty": "唐",
        "collection_info": null
    },
    {
        "title": "曲江",
        "author": "白居易",
        "content": "细草岸西东，酒旗摇水风。\n楼台在花杪，鸥鹭下烟中。\n翠幄晴相接，芳洲夜暂空。\n何人赏秋景，兴与此时同。",
        "dynasty": "唐",
        "collection_info": null
    },
    {
        "title": "岁夜咏怀兼寄思黯",
        "author": "白居易",
        "content": "徧数故交亲，何人得六旬。\n今年已入手，余事岂关身。\n老自无多兴，春应不拣人。\n陶窗与弘阁，风景一时新。",
        "dynasty": "唐",
        "collection_info": null
    },
    {
        "title": "寒食日过枣糰店",
        "author": "白居易",
        "content": "寒食枣糰店，春低杨柳枝。\n酒香留客住，莺语和人诗。\n困立攀花久，慵行上马迟。\n若为将此意，前字与僧期。",
        "dynasty": "唐",
        "collection_info": null
    },
    {
        "title": "宿张云举院",
        "author": "白居易",
        "content": "不食胡麻饭，杯中自得仙。\n隔房招好客，可室致芳筵。\n美酝香醪嫩，时新异果鲜。\n夜深唯畏晓，坐稳不思眠。\n棊罢嫌无敌，诗成媿在前。\n明朝题壁上，谁得众人传。",
        "dynasty": "唐",
        "collection_info": null
    },
    {
        "title": "惜花",
        "author": "白居易",
        "content": "可怜夭艳正当时，刚被狂风一夜吹。\n今日流莺来旧处，百般言语泥空枝。",
        "dynasty": "唐",
        "collection_info": null
    },
    {
        "title": "七夕",
        "author": "白居易",
        "content": "烟霄微月澹长空，银汉秋期万古同。\n几许欢情与离恨，年年幷在此宵中。",
        "dynasty": "唐",
        "collection_info": null
    },
    {
        "title": "宿诚禅师山房题赠",
        "author": "白居易",
        "content": "不出孤峰上，人间四十秋。\n视身如传舍，阅世任东流。\n法为因缘立，心从次第修。\n中宵问真偈，有住是吾忧。",
        "dynasty": "唐",
        "collection_info": null
    },
    {
        "title": "新池",
        "author": "白居易",
        "content": "数日自穿凿，引泉来近陂。\n寻渠通咽处，绕岸待清时。\n深好求鱼养，闲堪与鹤期。\n幽声听难尽，入夜睡常迟。",
        "dynasty": "唐",
        "collection_info": null
    },
    {
        "title": "南池",
        "author": "白居易",
        "content": "萧条微雨绝，荒岸抱清源。\n入舫山侵塞，分泉道接邨。\n秋声依树色，月影在蒲根。\n淹泊方难遂，他宵关梦魂。",
        "dynasty": "唐",
        "collection_info": null
    },
    {
        "title": "宿池上",
        "author": "白居易",
        "content": "泉来从绝壑，亭敞在中流。\n竹密无空岸，松长可绊舟。\n蟪蛄潭上夜，河汉岛前秋。\n异夕期新涨，携琴却此游。",
        "dynasty": "唐",
        "collection_info": null
    },
    {
        "title": "翻经台",
        "author": "白居易",
        "content": "一会灵山犹未散，重翻贝叶有来由。\n是名精进纔开眼，岩石无端亦点头。",
        "dynasty": "唐",
        "collection_info": null
    },
    {
        "title": "寄题上强山精舍寺",
        "author": "白居易",
        "content": "惯游山水住南州，行尽天台及虎丘。\n惟有上强精舍寺，最堪游处未曾游。",
        "dynasty": "唐",
        "collection_info": null
    },
    {
        "title": "一字至七字诗",
        "author": "白居易",
        "content": "诗，绮美，瓌奇。\n明月夜，落花时。\n能助欢笑，亦伤别离。\n调清金石怨，吟苦鬼神悲。\n天下只应我爱，世间唯有君知。\n自从都尉别苏句，便到司空送白辞。",
        "dynasty": "唐",
        "collection_info": null
    },
    {
        "title": "九老图诗",
        "author": "白居易",
        "content": "雪作鬚眉云作衣，辽东华表鹤双归。\n当时一鹤犹希有，何况今逢两令威。",
        "dynasty": "唐",
        "collection_info": null
    },
    {
        "title": "和裴相公傍水闲行绝句",
        "author": "白居易",
        "content": "行寻春水坐看山，早出中书晚未还。\n为报野僧岩客道，偷闲气味胜长闲。",
        "dynasty": "唐",
        "collection_info": null
    },
    {
        "title": "七老会诗",
        "author": "胡杲",
        "content": "闲居同会在三春，大抵愚年最出羣。\n霜鬓不嫌杯酒兴，白头仍爱玉炉熏。\n裴回玩柳心犹健，老大看花意却勤。\n凿落满斟判酩酊，香囊高挂任氤氲。\n搜神得句题红叶，望景长吟对白云。\n今日交情何不替？齐年同事圣明君。",
        "dynasty": "唐",
        "collection_info": null
    },
    {
        "title": "七老会诗",
        "author": "吉皎",
        "content": "休官罢任已闲居，林苑园亭兴有余。\n对酒最宜花藻发，邀欢不厌柳条初。\n低腰醉舞垂绯袖，击筑讴歌任褐裾。\n宁用管弦来合杂，自亲松竹且清虚。\n飞觥酒到须先酌，赋咏成诗不住书。\n借问商山贤四皓，不如此后更何如。",
        "dynasty": "唐",
        "collection_info": null
    },
    {
        "title": "七老会诗",
        "author": "刘真",
        "content": "垂丝今日幸同筵，朱紫居身是大年。\n赏景尚知心未退，吟诗犹觉力完全。\n闲庭饮酒当三月，在席挥毫象七贤。\n山茗煮时秋雾碧，玉杯斟处彩霞鲜。\n临阶花笑如歌妓，傍竹松声当管弦。\n虽未学穷生死诀，人间岂不是神仙。",
        "dynasty": "唐",
        "collection_info": null
    },
    {
        "title": "七老会诗",
        "author": "郑据",
        "content": "东洛幽闲日暮春，邀欢多是白头宾。\n官班朱紫多相似，年纪高低次第匀。\n联句每言松竹意，停杯多说古今人。\n更无外事来心肺，空有清虚入思神。\n醉舞两回迎劝酒，狂歌一曲会娱身。\n今朝何事偏情重，同作明时列任臣。",
        "dynasty": "唐",
        "collection_info": null
    },
    {
        "title": "七老会诗",
        "author": "卢真",
        "content": "三春已尽洛阳宫，天气初晴景象中。\n千朵嫩桃迎晓日，万株垂柳逐和风。\n非论官位皆相似，及至年高亦共同。\n对酒歌声犹觉妙，玩花诗思岂能穷。\n先时共作三朝贵，今日犹逢七老翁。\n但愿醁醽常满酌，烟霞万里会应同。",
        "dynasty": "唐",
        "collection_info": null
    },
    {
        "title": "七老会诗",
        "author": "张浑",
        "content": "幽亭春尽共为欢，印绶居身是大官。\n遁迹岂劳登远岫，垂丝何必坐溪磻。\n诗联七韵犹应易，酒饮三杯未觉难。\n每况襟怀同宴会，共将心事比波澜。\n风吹野柳垂罗带，日照庭花落绮纨。\n此席不烦铺锦帐，斯筵堪作画图看。",
        "dynasty": "唐",
        "collection_info": null
    },
    {
        "title": "一字至七字诗 竹",
        "author": "韦式",
        "content": "竹，临池，似玉。\n裛露静，和烟绿。\n抱节宁改，贞心自束。\n渭曲偏种多，王家看不足。\n仙杖正惊龙化，美实当随凤熟。\n唯愁吹作别离声，回首驾骖舞阵速。",
        "dynasty": "唐",
        "collection_info": null
    },
    {
        "title": "奉和白太守拣橘",
        "author": "张彤",
        "content": "凌霜远涉太湖深，双卷朱旗望橘林。\n树树笼烟疑带火，山山照日似悬金。\n行看采掇方盈手，暗觉馨香已满襟。\n拣选封题皆尽力，无人不感近臣心。",
        "dynasty": "唐",
        "collection_info": null
    },
    {
        "title": "和白太守拣贡橘",
        "author": "周元范",
        "content": "离离朱实绿丛中，似火烧山处处红。\n影下寒林沈绿水，光摇高树照晴空。\n银章自竭人臣力，玉液谁知造化功。\n看取明朝船发后，余香犹尚逐仁风。",
        "dynasty": "唐",
        "collection_info": null
    },
    {
        "title": "句",
        "author": "周元范",
        "content": "谁云蒿上烟，随云依碧落。\n莫怪西陵风景别，镜湖花草为先春。",
        "dynasty": "唐",
        "collection_info": null
    },
    {
        "title": "书巫山神女祠",
        "author": "繁知一",
        "content": "忠州刺史今才子，行到巫山必有诗。\n为报高唐神女道，速排云雨候清词。",
        "dynasty": "唐",
        "collection_info": null
    },
    {
        "title": "唐昌观玉蘂花折有仙人游怅然成二绝 一",
        "author": "严休復",
        "content": "终日斋心祷玉宸，魂销目断未逢真。\n不如满树琼瑶蘂，笑对藏花洞裏人。",
        "dynasty": "唐",
        "collection_info": null
    },
    {
        "title": "唐昌观玉蘂花折有仙人游怅然成二绝 二",
        "author": "严休復",
        "content": "羽车潜下玉龟山，尘世何由覩蕣颜。\n唯有多情枝上雪，好风吹缀绿云鬟。",
        "dynasty": "唐",
        "collection_info": null
    },
    {
        "title": "江亭寓目",
        "author": "卢拱",
        "content": "江郭带林峦，津亭倚槛看。\n水风蒲叶战，沙雨鹭鹚寒。\n晚木初凋柳，秋丛欲败兰。\n哀猨自相叫，乡泪好无端。",
        "dynasty": "唐",
        "collection_info": null
    },
    {
        "title": "中元日观法事",
        "author": "卢拱",
        "content": "四孟逢秋序，三元得气中。\n云迎碧落步，章奏玉皇宫。\n坛滴槐花露，香飘栢子风。\n羽衣凌缥缈，瑶毂辗虚空。\n久慕餐霞客，常悲习蓼虫。\n青囊如可授，从此访鸿蒙。",
        "dynasty": "唐",
        "collection_info": null
    },
    {
        "title": "句",
        "author": "卢拱",
        "content": "地甃如拳石，溪横似叶舟。",
        "dynasty": "唐",
        "collection_info": null
    },
    {
        "title": "苏州元日郡斋感怀寄越州元相公杭州白舍人",
        "author": "李谅",
        "content": "称庆还乡郡吏归，端忧明发俨朝衣。\n首开三百六旬日，新知四十九年非。\n当官补拙犹勤虑，游宦量才已息机。\n举族共资随月俸，一身惟忆故山薇。\n旧交邂逅封疆近，老牧萧条宴赏稀。\n书札每来同笑语，篇章时到借光辉。\n丝纶暂厌分符竹，舟檝初登拥羽旗。\n未知今日情何似，应与幽人事有违。",
        "dynasty": "唐",
        "collection_info": null
    },
    {
        "title": "月生",
        "author": "刘猛",
        "content": "月生十五前，日望光彩圆。\n月满十五后，日畏光彩瘦。\n不见夜花色，一尊成暗酒。\n匣中苔背铜，光短不照空。\n不惜补明月，惭无此良工。",
        "dynasty": "唐",
        "collection_info": null
    },
    {
        "title": "苦雨",
        "author": "刘猛",
        "content": "自念数年间，两手中藏钩。\n于心且无恨，他日为我羞。\n古老传童歌，连淫亦兵象。\n夜梦戈甲鸣，苦不愿年长。",
        "dynasty": "唐",
        "collection_info": null
    },
    {
        "title": "晓",
        "author": "刘猛",
        "content": "朝梳一把白，夜泪千滴雨。\n可耻垂拱时，老作在家女。",
        "dynasty": "唐",
        "collection_info": null
    },
    {
        "title": "献卢尚书",
        "author": "万彤云",
        "content": "荷衣拭泪几回穿，欲谒朱门抵上天。\n不是尚书轻下客，山家无物与王权。",
        "dynasty": "唐",
        "collection_info": null
    },
    {
        "title": "和白尚书赋永丰柳",
        "author": "卢贞",
        "content": "一树依依在永丰，两枝飞去杳无踪。\n玉皇曾采人间曲，应逐歌声入九重。",
        "dynasty": "唐",
        "collection_info": null
    },
    {
        "title": "和刘梦得岁夜怀友",
        "author": "卢贞",
        "content": "文翰走天下，琴尊卧洛阳。\n贞元朝士尽，新岁一悲凉。\n名早缘才大，官迟为寿长。\n时来知病已，莫叹步趋妨。",
        "dynasty": "唐",
        "collection_info": null
    },
    {
        "title": "和李校书雨中自秘省见访知早入朝便入集贤不遇诗",
        "author": "王起",
        "content": "台庭才子来欵扉，典校初从天禄归。\n已惭陋巷迴玉趾，仍闻细雨霑綵衣。\n诘朝始趋凤阙去，此日遂愁鸡黍违。\n忆昨谬官在乌府，喜君对门讨鱼鲁。\n直庐相望夜每阑，高阁遥临月时吐。\n昔闻三入承明庐，今来重入中秘书。\n校文復忝丞相属，博物更与张侯居。\n新冠峩峩不变铁，旧泉脉脉犹在渠。\n忽枉情人吐芳讯，临风不羡潘锦舒。\n忆见青天霞未卷，吟翫瑶华不知晚。\n自怜岂是风引舟，如何渐与蓬山远。",
        "dynasty": "唐",
        "collection_info": null
    },
    {
        "title": "贡举人谒先师闻雅乐",
        "author": "王起",
        "content": "蔼蔼观光士，来同鹄鹭羣。\n鞠躬遗像在，稽首雅歌闻。\n度曲飘清汉，余音遏晓云。\n两楹凄已合，九仞杳难分。\n断续同清吹，洪纤入紫氛。\n长言听已罢，千载仰斯文。",
        "dynasty": "唐",
        "collection_info": null
    },
    {
        "title": "浊水求珠",
        "author": "王起",
        "content": "行潦沈明月，光辉也不浮。\n识珍能洞鉴，精宝此来求。\n几被泥沙杂，常随混浊流。\n润川终自媚，照乘且何由。\n的皪终难掩，晶荧愿见收。\n蛇行无胫至，饮德已闻酬。",
        "dynasty": "唐",
        "collection_info": null
    },
    {
        "title": "和周侍郎见寄",
        "author": "王起",
        "content": "贡院离来二十霜，谁知更忝主文场。\n杨叶纵能穿旧的，桂枝何必爱新香。\n九重每忆同仙禁，六义初吟得夜光。\n莫道相知不相见，莲峰之下欲征黄。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "王起",
        "content": "冰霜肌骨称童年，羽驾何由到俗间。\n丹竈化金留秘诀，仙宫嗽玉叩玄关。\n壶中世界青天近，洞裏烟霞白日闲。\n若许随师去尘网，愿陪鸾鹤向三山。",
        "dynasty": "唐",
        "collection_info": null
    },
    {
        "title": "赋花",
        "author": "王起",
        "content": "花，点缀，分葩。\n露初裛，月未斜。\n一枝曲水，千树山家。\n戏蝶未成梦，娇莺语更夸。\n既见东园成径，何殊西子同车。\n渐觉风飘轻似雪，能令醉者乱如麻。",
        "dynasty": "唐",
        "collection_info": null
    },
    {
        "title": "赋得浊水求珠",
        "author": "王损之",
        "content": "积水非澄彻，明珠不易求。\n依稀沈极浦，想像在中流。\n瞪目思清浅，褰裳恨暗投。\n徒看川色媚，空爱夜光浮。\n月入疑龙吐，星归似蚌游。\n终希识珍者，采掇冀冥搜。",
        "dynasty": "唐",
        "collection_info": null
    },
    {
        "title": "赋得行不由径",
        "author": "王炎",
        "content": "邪径趋时捷，端心恶此名。\n长衢贵高步，大路自规行。\n且虑萦纡僻，将求坦荡情。\n讵同流俗好，方保立身贞。\n远迹如违险，修仁在履平。\n始知夫子道，从此得坚诚。",
        "dynasty": "唐",
        "collection_info": null
    },
    {
        "title": "赋得行不由径",
        "author": "封孟绅",
        "content": "欲速意何成，康庄欲砥平。\n天衢皆利往，吾道泰方行。\n不復由莱径，无由见蒋生。\n三条遵广达，九轨尚安贞。\n紫陌悠悠去，芳尘步步清。\n澹台千载后，公正有遗名。",
        "dynasty": "唐",
        "collection_info": null
    },
    {
        "title": "题马侍中燧木香亭",
        "author": "邵楚苌",
        "content": "春日迟迟木香阁，窈窕佳人褰绣幕。\n淋漓玉露滴紫蕤，绵蛮黄鸟窥朱萼。\n横汉碧云歌处断，满地花钿舞时落。\n树影参差斜入檐，风动玲珑水晶箔。",
        "dynasty": "唐",
        "collection_info": null
    },
    {
        "title": "赋得玉水记方流",
        "author": "郑俞",
        "content": "积水綦文动，因知玉产幽。\n如天涵素色，侔地引方流。\n潜润滋云起，荧华射浪浮。\n鱼龙泉不夜，草木岸无秋。\n璧沼宁堪比，瑶池讵可俦。\n若非悬坐测，谁復寄冥搜。",
        "dynasty": "唐",
        "collection_info": null
    },
    {
        "title": "赋得玉水记方流",
        "author": "吴丹",
        "content": "玉泉何处记，四折水纹浮。\n润下宁踰矩，居方在上流。\n映空虚漾漾，涵白净悠悠。\n影碎疑衝斗，光清耐触舟。\n珪璋分辨状，沙砾共怀柔。\n愿赴朝宗日，萦迴入御沟。",
        "dynasty": "唐",
        "collection_info": null
    },
    {
        "title": "赋得玉水记方流",
        "author": "王鑑",
        "content": "玉润在中洲，光临碕岸幽。\n氤氲冥瑞影，演瀁度方流。\n乍似轻涟合，还疑骇浪收。\n夤缘知有异，洞彻信无俦。\n比德称殊赏，含辉处至柔。\n沈沦如见念，况乃属时休。",
        "dynasty": "唐",
        "collection_info": null
    },
    {
        "title": "赋得玉水记方流",
        "author": "陈昌言",
        "content": "明媚如怀玉，奇姿自诧幽。\n白虹深不见，绿水折空流。\n方珏清沙遍，纵横气色浮。\n类圭才有角，写月让成钩。\n久处沈潜贵，希当特达收。\n滔滔在何许，揭厉愿从游。",
        "dynasty": "唐",
        "collection_info": null
    },
    {
        "title": "白日丽江皋",
        "author": "陈昌言",
        "content": "迟景临遥水，晴空似不高。\n清明开晓镜，昭晰辨秋毫。\n郁郁长堤土，离离浅渚毛。\n烟销占一候，风静拥千艘。\n独媚青春柳，宜看白鹭涛。\n何年谢公赏，遗韵在江皋。",
        "dynasty": "唐",
        "collection_info": null
    },
    {
        "title": "赋得玉水记方流",
        "author": "杜元颖",
        "content": "重泉生美玉，积水异常流。\n始玩清堪赏，因知宝可求。\n斗回虹气见，磬折紫光浮。\n中矩皆明德，同方叶至柔。\n月华偏共映，风暖伫将游。\n遇鉴终无暗，逢时愿见收。",
        "dynasty": "唐",
        "collection_info": null
    },
    {
        "title": "太常观阅骠国新乐",
        "author": "胡直钧",
        "content": "异音来骠国，初被奉常人。\n纔可宫商辨，殊惊节奏新。\n转规迴绣面，曲折度文身。\n舒散随鸾吹，喧呼杂鸟春。\n襟袵怀旧识，丝竹变恆陈。\n何事留中夏，长令表化淳。",
        "dynasty": "唐",
        "collection_info": null
    },
    {
        "title": "行不由径",
        "author": "俞简",
        "content": "古人心有尚，乃是孔门生。\n为计安贫乐，当从大道行。\n讵应流远迹，方欲料前程。\n捷径虽云易，长衢岂不平。\n后来无枉路，先达擅前名。\n一示遵途意，微衷益自精。",
        "dynasty": "唐",
        "collection_info": null
    },
    {
        "title": "丁巳岁八月祭武侯祠堂因题临淮公旧碑",
        "author": "杨嗣復",
        "content": "斋庄修祀事，旌斾出郊闉。\n薙草轩墀狭，涂墙赭垩新。\n谋猷期作圣，风俗奉为神。\n酹酒成坳泽，持兵列偶人。\n非才膺宠任，异代揖芳尘。\n况是平津客，碑前泪满巾。",
        "dynasty": "唐",
        "collection_info": null
    },
    {
        "title": "仪凤",
        "author": "杨嗣復",
        "content": "八方该帝泽，威凤忽来宾。\n向日朱光动，迎风翠羽新。\n低昂多异趣，饮啄迥无邻。\n郊薮今翔集，河图意等伦。\n闻韶知鼓舞，偶圣愿逡巡。\n比屋初同俗，垂恩击壤人。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "杨嗣復",
        "content": "天上玉郎骑白鹤，肘后金壶盛妙药。\n暂游下界傲五侯，重看当时旧城郭。\n羽衣茸茸轻似雪，云上双童持绛节。\n王母亲缝紫锦囊，令向怀中藏秘诀。\n令威子晋皆俦侣，东岳同寻太真女。\n搜奇缀韵和阳春，文章不是人间语。\n药成自固黄金骨，天地齐兮身不没。\n日月宫中便是家，下视昆崙何突兀。\n童姿玉貌谁方比，玄髮绿髯光弥弥。\n满朝将相门弟子，随师尽愿抛尘滓。\n九转琅玕必有余，愿乞刀圭救生死。",
        "dynasty": "唐",
        "collection_info": null
    },
    {
        "title": "题李处士山居",
        "author": "杨嗣復",
        "content": "卧龙决起为时君，寂寞匡庐惟白云。\n今日仲容修故业，草堂焉敢更移文。",
        "dynasty": "唐",
        "collection_info": null
    },
    {
        "title": "谢寄新茶",
        "author": "杨嗣復",
        "content": "石上生芽二月中，蒙山顾渚莫争雄。\n封题寄与杨司马，应为前衔是相公。",
        "dynasty": "唐",
        "collection_info": null
    },
    {
        "title": "卢十五竹亭送侄偁归山",
        "author": "杨衡",
        "content": "落叶寒拥壁，清霜夜霑石。\n正是忆山时，復送归山客。\n殷勤一尊酒，晓月当窗白。",
        "dynasty": "唐",
        "collection_info": null
    },
    {
        "title": "旅次江亭",
        "author": "杨衡",
        "content": "扣舷不能寐，皓露清衣襟。\n弥伤孤舟夜，远结万里心。\n幽兴惜瑶草，素怀寄鸣琴。\n三奏月初上，寂寥寒江深。",
        "dynasty": "唐",
        "collection_info": null
    },
    {
        "title": "赋得夜雨滴空阶送魏秀才",
        "author": "杨衡",
        "content": "委檐方滴滴，霑红復洒绿。\n醉听乍朦胧，愁闻多断续。\n始兼泉嚮细，稍杂更声促。\n百虑自萦心，况有人如玉。",
        "dynasty": "唐",
        "collection_info": null
    },
    {
        "title": "征人",
        "author": "杨衡",
        "content": "西风屡鸣雁，东郊未升日。\n繁烟幕幕昏，暗骑萧萧出。\n望云愁玉塞，眠月想蕙质。\n借问露霑衣，何如香满室。",
        "dynasty": "唐",
        "collection_info": null
    },
    {
        "title": "游陆先生故岩居",
        "author": "杨衡",
        "content": "独壑临万嶂，苍苔绝行迹。\n仰窥猨挂树，俯对鹤巢石。\n上有一岩屋，相传灵人宅。\n深林无阳晖，幽水转鲜碧。\n拾薪遇遗鼎，探穴得古籍。\n结念候云兴，烧香坐终夕。",
        "dynasty": "唐",
        "collection_info": null
    },
    {
        "title": "题玄和师仙药室",
        "author": "杨衡",
        "content": "山边萧寂室，石掩浮云扃。\n遶室微有路，松烟深冥冥。\n入松汲寒水，对鹤问仙经。\n石几香未尽，水花风欲零。\n何年去华表，几度穷苍冥。\n却顾宦游子，眇如霜中萤。",
        "dynasty": "唐",
        "collection_info": null
    },
    {
        "title": "宿陆氏斋赋得残灯诗",
        "author": "杨衡",
        "content": "殷勤照永夜，属思未成眠。\n余晖含薄雾，落烬迸空筵。\n谁比秦楼晓，缄愁别幌前。",
        "dynasty": "唐",
        "collection_info": null
    },
    {
        "title": "夷陵郡内叙别",
        "author": "杨衡",
        "content": "礼娶嗣明德，同牢夙所钦。\n况蒙生死契，岂顾蓬蒿心。\n雁币任野薄，恩爱缘义深。\n同声若鼓瑟，合韵似鸣琴。\n将迓空未立，就赘意难任。\n皎月託言誓，沧波信浮沈。\n荆台理晨辙，巫渚疑宵襟。\n悯悯百虑起，回回万恨深。\n候更促徒侣，先晓彻夜禽。\n灯彩凝寒风，蝉思噪密林。\n留念同心带，赠远芙蓉簪。\n抚怀极投漆，感物重黄金。\n分鸾岂遐阻，别劒念相寻。\n傥甘蓬户贱，愿俟故山岑。",
        "dynasty": "唐",
        "collection_info": null
    },
    {
        "title": "将之荆州南与张伯刚马惣钟陵夜别",
        "author": "杨衡",
        "content": "荆台别路长，密绪分离状。\n莫诉杯来促，更筹屡已倡。\n烛花侵雾暗，瑟调寒风亮。\n谁念晓帆开，默睇参差浪。",
        "dynasty": "唐",
        "collection_info": null
    },
    {
        "title": "经端溪峡中",
        "author": "杨衡",
        "content": "阴岸东流水，上有微风生。\n素羽漾翠涧，碧苔敷丹英。\n重林宿雨晦，远岫孤霞明。\n飞猱相攀牵，白云乱纵横。\n有客泝轻檝，阅胜匪羁程。\n逍遥一息间，粪土五侯荣。\n搴茗庶蠲热，漱泉聊析酲。\n寄言丝竹者，讵识松风声。",
        "dynasty": "唐",
        "collection_info": null
    },
    {
        "title": "南海苦雨寄赠王四侍御",
        "author": "杨衡",
        "content": "炎风杂海气，暑雨每成霖。\n涂泥亲杖屦，苔藓渍衣襟。\n念近剧怀远，涉浅定知深。\n暗沟夜滴滴，荒庭昼霪霪。\n折简展离旷，理径俟招寻。\n处阴诚多惨，况乃触隅禽。",
        "dynasty": "唐",
        "collection_info": null
    },
    {
        "title": "秋夜闲居即事寄庐山郑员外蜀郡符处士",
        "author": "杨衡",
        "content": "忧思繁未整，良辰会无由。\n引领迟佳音，星纪屡以周。\n蓬阆绝华耀，况乃处穷愁。\n坠叶寒拥砌，灯火夜悠悠。\n开琴弄清弦，窥月俯澄流。\n冉冉鸿雁度，萧萧帷箔秋。\n怅怀石门咏，缅慕碧鸡游。\n髣髴蒙颜色，崇兰隐芳洲。",
        "dynasty": "唐",
        "collection_info": null
    },
    {
        "title": "寄赠田仓曹湾",
        "author": "杨衡",
        "content": "芳兰媚庭除，灼灼红英舒。\n身为陋巷客，门有绛辕车。\n朝览夷胡传，暮习颍阳书。\n盻云高羽翼，待贾蕴璠玙。\n缨弁虽云阻，音尘岂復疎。\n若因风雨晦，应念寂寥居。",
        "dynasty": "唐",
        "collection_info": null
    },
    {
        "title": "咏春色",
        "author": "杨衡",
        "content": "霭霭復蒙蒙，非雾满晴空。\n密添宫柳翠，暗泄路桃红。\n萦丝光乍失，缘隟影纔通。\n夕迷鸳枕上，朝漫绮弦中。\n促驷驰香陌，劳莺转艳丛。\n可怜肠断望，併在洛城东。",
        "dynasty": "唐",
        "collection_info": null
    },
    {
        "title": "送春",
        "author": "杨衡",
        "content": "三月三十日，春归日復暮。\n惆怅问春风，明朝应不住。\n送春曲江上，眷眷东西顾。\n但见扑水花，纷纷不知数。\n人生似行客，两足无停步。\n日日进前程，前程几多路。\n兵刃与水火，尽可违之去。\n惟有老到来，人间无避处。\n感时良未已，独倚池南树。\n今日送春心，心如别亲故。",
        "dynasty": "唐",
        "collection_info": null
    },
    {
        "title": "游峡山寺",
        "author": "杨衡",
        "content": "结构天南畔，胜绝固难俦。\n幸蒙时所漏，遂得恣闲游。\n路石荫松盖，槛藤维鹤舟。\n雨霁花木润，风和景气柔。\n宝殿敞丹扉，灵幡垂绛旒。\n照曜芙蓉壶，金人居上头。\n翔禽拂危剎，落日避层楼。\n端溪瀰漫驶，曲涧潺湲流。\n高居何重沓，登览自夷犹。\n烟霞无隐态，岩洞讵遗幽。\n奔驷非久耀，驰波肯暂留。\n会从香火缘，灭迹此山丘。",
        "dynasty": "唐",
        "collection_info": null
    },
    {
        "title": "宿陟岵寺云律师院",
        "author": "杨衡",
        "content": "像宇郁参差，宝林疎復密。\n中有弥天子，燃灯坐虚室。\n心证红莲喻，迹羁青眼律。\n玉炉扬翠烟，金经开缥帙。\n肆陈坚固学，破我梦幻质。\n碧水洒尘缨，凉扇当夏日。\n宿禽讵相保，迸火烟欲失。\n愿迴戚促劳，趋隅事休逸。",
        "dynasty": "唐",
        "collection_info": null
    },
    {
        "title": "秋夜桂州宴送郑十九侍御",
        "author": "杨衡",
        "content": "秋至触物愁，况当离别筵。\n短歌销夜烛，繁绪遍高弦。\n桂水舟始泛，兰堂榻讵悬。\n一杯勾离阻，三载奉周旋。\n鸦噪更漏飒，露濡风景鲜。\n斯须不共此，且为更留连。",
        "dynasty": "唐",
        "collection_info": null
    },
    {
        "title": "九日陪樊尚书龙山宴集",
        "author": "杨衡",
        "content": "孟嘉从宴地，千乘復登临。\n缘危陟高步，凭旷写幽襟。\n黄花翫初馥，翠物喜盈斟。\n云杂组绣色，乐和山水音。\n斾摇秋吹急，筵卷夕光沈。\n都人瞻骑火，犹知隔寺深。",
        "dynasty": "唐",
        "collection_info": null
    },
    {
        "title": "江陵送客归河北",
        "author": "杨衡",
        "content": "远客归故里，临路结裴回。\n山长水復阔，无因重此来。\n聊将歌一曲，送子手中杯。",
        "dynasty": "唐",
        "collection_info": null
    },
    {
        "title": "送郑丞之罗浮中习业",
        "author": "杨衡",
        "content": "百年泛飘忽，万事繫衰荣。\n高鸿脱矰缴，达士去簪缨。\n始从天目游，復作罗浮行。\n云卧石林密，月窥花洞明。\n全形在气和，习默凭境清。\n夙秘绛囊诀，屡投金简名。\n钟管促离觞，烟霞随去程。\n何当真府内，重得欵平生。",
        "dynasty": "唐",
        "collection_info": null
    },
    {
        "title": "送王秀才往安南",
        "author": "杨衡",
        "content": "君为蹈海客，客路谁谙悉。\n鲸度乍疑山，鸡鸣先见日。\n所嗟迴棹晚，倍结离情密。\n无贪合浦珠，念守江陵橘。",
        "dynasty": "唐",
        "collection_info": null
    },
    {
        "title": "送公孙器自桂林归蜀",
        "author": "杨衡",
        "content": "桂林浅復碧，潺湲半露石。\n将乘触物舟，暂驻飞空锡。\n蜀乡异青眼，蓬户高朱戟。\n风度杳难寻，云飘讵留迹。\n旧户闲花草，驯鸽傍檐隟。\n挥手共忘怀，日堕千山夕。",
        "dynasty": "唐",
        "collection_info": null
    },
    {
        "title": "赠罗浮易炼师",
        "author": "杨衡",
        "content": "海上多仙峤，灵人信长生。\n荣卫冰雪姿，嚥嚼日月精。\n默书绛符遍，晦步斗文成。\n翠髮披肩长，金盖凌风轻。\n晓籁息尘响，天鸡叱幽声。\n碧树来户阴，丹霞照窗明。\n焚香叩虚寂，稽首迴太清。\n鸾鹭振羽仪，飞翻拂斾旌。\n左挹玉泉液，右搴云芝英。\n念得参龙驾，攀天度赤城。",
        "dynasty": "唐",
        "collection_info": null
    },
    {
        "title": "登紫霄峰赠黄仙师",
        "author": "杨衡",
        "content": "紫霄不可涉，灵峯信穹崇。\n下有琼树枝，上有翠髮翁。\n鸡鸣秋汉侧，日出红霞中。\n璨璨真仙子，执旄为侍童。\n焚香杳忘言，默念合太空。\n世华徒熠耀，虚室自朦胧。\n云飞琼瑶圃，龟息芝兰藂。\n玉箓掩不开，天窗微微风。\n兹焉悟佳旨，尘境亦幽通。\n浩渺临广津，永用挹无穷。",
        "dynasty": "唐",
        "collection_info": null
    },
    {
        "title": "乌啼曲",
        "author": "杨衡",
        "content": "可怜杨叶復杨花，雪净烟深碧玉家。\n乌栖不定枝条弱，城头夜半声哑哑。\n浮萍流荡门前水，任罥芙蓉莫浣纱。",
        "dynasty": "唐",
        "collection_info": null
    },
    {
        "title": "白纻歌二首 一",
        "author": "杨衡",
        "content": "玉缨翠佩杂轻罗，香汗微渍朱颜酡，为君起唱白纻歌。\n清声褭云繁思多，凝笳哀瑟时相和。\n金壶半倾芳夜促，梁尘霏霏暗红烛。\n令君安坐听终曲，坠叶飘花难再復。",
        "dynasty": "唐",
        "collection_info": null
    },
    {
        "title": "白纻歌二首 二",
        "author": "杨衡",
        "content": "蹑珠履，步琼筵轻身起舞红烛前，芳姿艳态妖且妍。\n迴眸转袖暗催弦，凉风萧萧漏水急。\n月华泛艳红莲湿，牵裙揽带翻成泣。",
        "dynasty": "唐",
        "collection_info": null
    },
    {
        "title": "长门怨",
        "author": "杨衡",
        "content": "丝声繁兮管声急，珠帘不捲风吹入。\n万遍凝愁枕上听，千迴候命花间立。\n望望昭阳信不来，迴眸独掩红巾泣。",
        "dynasty": "唐",
        "collection_info": null
    },
    {
        "title": "寄彻公",
        "author": "杨衡",
        "content": "北风吹霜霜月明，荷叶枯尽越水清。\n别来几度龙宫宿，雪山童子应相逐。",
        "dynasty": "唐",
        "collection_info": null
    },
    {
        "title": "哭李象",
        "author": "杨衡",
        "content": "白鸡黄犬不将去，寂寞空余葬时路。\n草死花开年復年，后人知是何人墓。\n忆君思君独不眠，夜寒月照青枫树。",
        "dynasty": "唐",
        "collection_info": null
    },
    {
        "title": "宿云溪观赋得秋灯引送客",
        "author": "杨衡",
        "content": "云房寄宿秋夜客，一灯荧荧照虚壁。\n虫声呼客客未眠，几人语话清景侧。\n不可离别愁纷多，秋灯秋灯奈别何。",
        "dynasty": "唐",
        "collection_info": null
    },
    {
        "title": "采莲曲",
        "author": "杨衡",
        "content": "凝鲜雾渚夕，阳艳绿波风。\n鱼游乍散藻，露重稍欹红。\n楚客伤暮节，吴娃泣败藂。\n促令芳本固，宁望雪霜中。",
        "dynasty": "唐",
        "collection_info": null
    },
    {
        "title": "他乡七夕",
        "author": "杨衡",
        "content": "汉渚常多别，山桥忽重游。\n向云迎翠辇，当月拜珠旒。\n寝幌凝宵态，妆奁闭晓愁。\n不堪鸣杼日，空对白榆秋。",
        "dynasty": "唐",
        "collection_info": null
    },
    {
        "title": "春日偶题",
        "author": "杨衡",
        "content": "何处春先到，桥东水北亭。\n[冻]花开未得，冷酒酌难醒。\n就日移轻榻，遮风展小屏。\n更无人劝饮，莺语渐叮咛。",
        "dynasty": "唐",
        "collection_info": null
    },
    {
        "title": "题山寺",
        "author": "杨衡",
        "content": "千峯白露后，云壁挂残灯。\n曙色海边日，经声松下僧。\n意闲门不闭，年去水空澄。\n稽首如何问，森罗尽一乘。",
        "dynasty": "唐",
        "collection_info": null
    },
    {
        "title": "广州石门寺重送李尚赴朝时兼宗正卿",
        "author": "杨衡",
        "content": "象阙趋云陛，龙宫憩石门。\n清铙犹启路，黄髮重攀辕。\n藻变朝天服，珠怀委地言。\n那令蓬蒿客，兹席未离尊。",
        "dynasty": "唐",
        "collection_info": null
    },
    {
        "title": "送孔周之南海谒王尚书",
        "author": "杨衡",
        "content": "泛棹若流萍，桂寒山更青。\n望云生碧落，看日下沧溟。\n潮尽收珠母，沙闲拾翠翎。\n自趋龙戟下，再为诵芳馨。",
        "dynasty": "唐",
        "collection_info": null
    },
    {
        "title": "冬夜举公房送崔秀才归南阳",
        "author": "杨衡",
        "content": "闻君动征棹，犯夜故来寻。\n强置一尊酒，重欵百年心。\n灯白霜气冷，室虚松韵深。\n南阳三顾地，幸偶价千金。",
        "dynasty": "唐",
        "collection_info": null
    },
    {
        "title": "送陈房谒抚州周使君",
        "author": "杨衡",
        "content": "匡山一亩宫，尚有桂兰丛。\n凿壁年虽异，穿杨志幸同。\n貌羸缘塞苦，道蹇为囊空。\n去谒临川守，因怜鹤在笼。",
        "dynasty": "唐",
        "collection_info": null
    },
    {
        "title": "山斋独宿赠晏上人",
        "author": "杨衡",
        "content": "幢幢云树秋，黄叶下山头。\n虫响夜难度，梦闲神不游。\n窗灯寒几尽，帘雨晓阶愁。\n何以禅栖客，灰心在沃州。",
        "dynasty": "唐",
        "collection_info": null
    },
    {
        "title": "桂州与陈羽念别",
        "author": "杨衡",
        "content": "惨戚损志抱，因君时解颜。\n重叹今夕会，復在几夕间。\n碧桂水连海，苍梧云满山。\n茫茫从此去，何路入秦关。",
        "dynasty": "唐",
        "collection_info": null
    },
    {
        "title": "经赵处士居",
        "author": "杨衡",
        "content": "云居避世客，髮白习儒经。\n有地水空绿，无人山自青。\n废梁悲逝水，卧木思荒庭。\n向夕霏烟敛，徒看处士星。",
        "dynasty": "唐",
        "collection_info": null
    },
    {
        "title": "病中赴袁州次香馆",
        "author": "杨衡",
        "content": "病舆憩上馆，缭绕向山隅。\n荒葛漫欹壁，幽禽啄朽株。\n力微怯升降，意欲结踟躇。\n谁能挹香水，一为濯烦纡。",
        "dynasty": "唐",
        "collection_info": null
    },
    {
        "title": "送人流雷州",
        "author": "杨衡",
        "content": "逐客指天涯，人间此路赊。\n地图经大庾，水驿过长沙。\n腊月雷州雨，秋风桂岭花。",
        "dynasty": "唐",
        "collection_info": null
    },
    {
        "title": "送彻公",
        "author": "杨衡",
        "content": "白首年空度，幽居俗岂知。\n败蕉依晚日，孤鹤立秋墀。\n久客何由造，禅门不可窥。\n会同尘外友，斋沐奉威仪。",
        "dynasty": "唐",
        "collection_info": null
    },
    {
        "title": "赠庐山道士",
        "author": "杨衡",
        "content": "寂寥高室古松寒，松下仙人字委鸾。\n头垂白髮朝鸣磬，手把青芝夜遶坛。\n物像自随尘外灭，真源长向性中看。\n悠悠万古皆如此，秋比松枝春比兰。",
        "dynasty": "唐",
        "collection_info": null
    },
    {
        "title": "赋得直如朱丝弦",
        "author": "杨衡",
        "content": "寂寞瑶琴上，深知直者情。\n幸传朱鹭曲，那止素丝名。\n瑞草人空仰，王言世久行。\n大方闻正位，乐府动清声。\n文武音初合，宫商调屡更。\n谁能向机杼，终日泣无成。",
        "dynasty": "唐",
        "collection_info": null
    },
    {
        "title": "早春即事",
        "author": "杨衡",
        "content": "眼重朝眠足，头轻宿醉醒。\n阳光满前户，雪水半中庭。\n候变随天气，春生逐地形。\n北檐梅晚白，东岸柳先青。\n葱壠抽羊角，松巢堕鹤翎。\n老来诗更拙，吟罢少人听。",
        "dynasty": "唐",
        "collection_info": null
    },
    {
        "title": "题花树",
        "author": "杨衡",
        "content": "都无看花意，偶到树边来。\n可怜枝上色，一一为愁开。",
        "dynasty": "唐",
        "collection_info": null
    },
    {
        "title": "宿吉祥寺寄庐山隐者",
        "author": "杨衡",
        "content": "风鸣云外钟，鹤宿千年松。\n相思杳不见，月出山重重。",
        "dynasty": "唐",
        "collection_info": null
    },
    {
        "title": "边思",
        "author": "杨衡",
        "content": "苏武节旄尽，李陵音信稀。\n梅当陇上发，人向陇头归。",
        "dynasty": "唐",
        "collection_info": null
    },
    {
        "title": "夜半步次古城",
        "author": "杨衡",
        "content": "茫茫死復生，惟有古时城。\n夜半无鸟雀，花枝当月明。",
        "dynasty": "唐",
        "collection_info": null
    },
    {
        "title": "春梦",
        "author": "杨衡",
        "content": "空庭日照花如锦，红妆美人当昼寝。\n傍人不知梦中事，唯见玉钗时坠枕。",
        "dynasty": "唐",
        "collection_info": null
    },
    {
        "title": "宿青牛谷",
        "author": "杨衡",
        "content": "随云步入青牛谷，青牛道士留我宿。\n可怜夜久月明中，唯有坛边一枝竹。",
        "dynasty": "唐",
        "collection_info": null
    },
    {
        "title": "槿",
        "author": "杨衡",
        "content": "自用金钱买槿栽，二年方始一花开。\n怜红未许家人见，胡蜨争知早到来。",
        "dynasty": "唐",
        "collection_info": null
    },
    {
        "title": "九日",
        "author": "杨衡",
        "content": "黄菊紫菊傍篱落，摘菊泛酒爱芳新。\n不堪今日望乡意，强插茱萸随众人。",
        "dynasty": "唐",
        "collection_info": null
    },
    {
        "title": "仙女词",
        "author": "杨衡",
        "content": "玉京初侍紫皇君，金缕鸳鸯满绛裙。\n仙宫一闭无消息，遥结芳心向碧云。",
        "dynasty": "唐",
        "collection_info": null
    },
    {
        "title": "句",
        "author": "杨衡",
        "content": "贤人处霄汉，荒泽自耕耘。\n陇首降时雨，雷声出夏云。\n一一鹤声飞上天。",
        "dynasty": "唐",
        "collection_info": null
    },
    {
        "title": "享太庙乐章",
        "author": "牛僧孺",
        "content": "湜湜颀颀，融昭德辉。\n不纽不舒，贯成九围。\n武烈文经，敷施当宜。\n纂尧付启，亿万熙熙。",
        "dynasty": "唐",
        "collection_info": null
    },
    {
        "title": "乐天梦得有岁夜诗聊以奉和",
        "author": "牛僧孺",
        "content": "惜岁岁今尽，少年应不知。\n凄凉数流辈，欢喜见孙儿。\n暗减一身力，潜添满鬓丝。\n莫愁花笑老，花自几多时。",
        "dynasty": "唐",
        "collection_info": null
    },
    {
        "title": "李苏州遗太湖石奇状绝伦因题二十韵奉呈梦得乐天",
        "author": "牛僧孺",
        "content": "胚浑何时结，嵌空此日成。\n掀蹲龙虎鬬，挟怪鬼神惊。\n带雨新水静，轻敲碎玉鸣。\n搀叉锋刃簇，缕络钓丝萦。\n近水摇奇冷，依松助澹清。\n通身鳞甲隐，透穴洞天明。\n丑凸隆胡准，深凹刻兕觵。\n雷风疑欲变，阴黑讶将行。\n噤㾕微寒早，轮囷数片横。\n地祇愁垫压，鰲足困支撑。\n珍重姑苏守，相怜懒慢情。\n为探湖裏物，不怕浪中鲸。\n利涉余千里，山河仅百程。\n池塘初展见，金玉自凡轻。\n侧眩魂犹悚，周观意渐平。\n似逢三益友，如对十年兄。\n旺兴添魔力，消烦破宿酲。\n嫓人当绮皓，视秩即公卿。\n念此园林宝，还须别识精。\n诗仙有刘白，为汝数逢迎。",
        "dynasty": "唐",
        "collection_info": null
    },
    {
        "title": "席上赠刘梦得",
        "author": "牛僧孺",
        "content": "粉署为郎四十春，今来名辈更无人。\n休论世上昇沉事，且鬬樽前见在身。\n珠玉会应成咳唾，山川犹觉露精神。\n莫嫌恃酒轻言语，曾把文章谒后尘。",
        "dynasty": "唐",
        "collection_info": null
    },
    {
        "title": "句",
        "author": "牛僧孺",
        "content": "但愁封寄去，魔物或惊禅。\n惟羡东都白居士，年年香积问禅师。\n不是道公狂不得，恨公逢我不教狂。\n地瘦草丛短，求人气色沮。\n凭酒意乃伸。",
        "dynasty": "唐",
        "collection_info": null
    },
    {
        "title": "赋得月照冰池",
        "author": "叶季良",
        "content": "霁夕云初敛，栖娥月未亏。\n圆光生碧海，素色满瑶池。\n天迥轮空见，波凝影讵窥。\n浮霜玉比彩，照像镜同规。\n皎洁寒偏净，裴回夜转宜。\n谁怜幽境在，长与赏心随。",
        "dynasty": "唐",
        "collection_info": null
    },
    {
        "title": "赋得琢玉成器",
        "author": "叶季良",
        "content": "片玉寄幽石，纷纶当代名。\n荆人献始遇，良匠琢初成。\n冰映寒光动，虹开晚色明。\n雅容看更澈，余响扣弥清。\n自与琼瑶比，方随掌握荣。\n因知君有用，高价伫连城。",
        "dynasty": "唐",
        "collection_info": null
    },
    {
        "title": "省试吴宫教美人战",
        "author": "叶季良",
        "content": "强吴矜霸略，讲武在深宫。\n尽出娇娥妓，先观上将风。\n挥戈罗袖卷，擐甲汗妆红。\n掩笑分旗下，含羞入队中。\n鼓停行未正，刑举令纔崇。\n自可威隣国，何劳逞战功。",
        "dynasty": "唐",
        "collection_info": null
    },
    {
        "title": "题历山司徒右长史祖宅",
        "author": "湛贲",
        "content": "隳官长史籍，高步历山椒。\n丽句传黄绢，香名播宋朝。\n分能知止足，迹贵出尘嚣。\n松竹心长固，池台兴自饶。\n龙宫欣访旧，莺谷忝迁乔。\n从事叨承乏，铜章媿在腰。",
        "dynasty": "唐",
        "collection_info": null
    },
    {
        "title": "伏览吕侍郎丘员外旧题十三代祖历山草堂诗因书记事",
        "author": "湛贲",
        "content": "名遂贵知己，道胜方晦迹。\n高居葺莲宫，遗文焕石壁。\n桑田代已变，池草春犹碧。\n识曲遇周郎，知音荷宗伯。\n调逸南平兆，风清建安迹。\n祖德今发扬，还同书史册。",
        "dynasty": "唐",
        "collection_info": null
    },
    {
        "title": "别慧山书堂",
        "author": "湛贲",
        "content": "捲帘晓望云平槛，下榻宵吟月半窗。\n病守未能依结社，更施何术去为邦。",
        "dynasty": "唐",
        "collection_info": null
    },
    {
        "title": "暮春自南台丞再除给事中",
        "author": "薛存诚",
        "content": "再入青锁闱，忝官诚自非。\n拂尘惊物在，开户似僧归。\n积草渐无径，残花犹洒衣。\n禁垣偏日近，行坐是恩辉。",
        "dynasty": "唐",
        "collection_info": null
    },
    {
        "title": "御制段太尉碑",
        "author": "薛存诚",
        "content": "葬仪从俭礼，刊石荷尧君。\n露迹垂繁字，天哀洒丽文。\n诏深荣嗣子，海变记孤坟。\n宝思皆涵象，皇心永念勋。\n雅词黄绢妙，渥泽紫泥分。\n青史应同久，芳名万古闻。",
        "dynasty": "唐",
        "collection_info": null
    },
    {
        "title": "御题国子监门",
        "author": "薛存诚",
        "content": "宸翰符玄造，荣题国子门。\n笔锋迴日月，字势动干坤。\n檐下云光绝，梁间鹊影飜。\n张英圣莫拟，索靖妙难言。\n为着盘龙迹，能彰舞凤蹲。\n更随垂露像，常以沐皇恩。",
        "dynasty": "唐",
        "collection_info": null
    },
    {
        "title": "御箭连中双兔",
        "author": "薛存诚",
        "content": "宸游经上苑，羽猎向闲田。\n狡兔初迷窟，纤骊讵着鞭。\n三驱仍百步，一发遂双连。\n影射含霜草，魂消向月弦。\n驩声动寒木，喜气满晴天。\n那似陈王意，空随乐府篇。",
        "dynasty": "唐",
        "collection_info": null
    },
    {
        "title": "太学创置石经",
        "author": "薛存诚",
        "content": "圣唐復古制，德义功无替。\n奥旨悦诗书，遗文分篆隶。\n银钩互交映，石壁靡尘翳。\n永与干坤期，不逐日月逝。\n儒林道益广，学者心弥锐。\n从此理化成，恩光遍遐裔。",
        "dynasty": "唐",
        "collection_info": null
    },
    {
        "title": "观南郊回仗",
        "author": "薛存诚",
        "content": "传警千门寂，南郊綵仗迴。\n但惊龙再见，谁识日双开。\n德泽施云雨，恩光变烬灰。\n阅兵貔武振，听乐凤皇来。\n候刻移宸辇，遵时集观台。\n多惭远臣贱，不得礼容陪。",
        "dynasty": "唐",
        "collection_info": null
    },
    {
        "title": "闻击壤",
        "author": "薛存诚",
        "content": "尧年听野老，击壤復何云。\n自谓欢由己，宁知德在君。\n气平闲易畅，声贺作难分。\n耕凿方随日，恩威比望云。\n篑桴均下调，和木等南熏。\n无落于吾事，谁将帝已闻。",
        "dynasty": "唐",
        "collection_info": null
    },
    {
        "title": "膏泽多丰年",
        "author": "薛存诚",
        "content": "帝德方多泽，莓莓井径同。\n八方甘雨布，四远报年丰。\n厫庾千厢在，幽流万壑通。\n候时勤稼穑，击壤乐农功。\n畎亩人无惰，田庐岁不空。\n何须忧伏腊，千载贺尧风。",
        "dynasty": "唐",
        "collection_info": null
    },
    {
        "title": "东都父老望幸",
        "author": "薛存诚",
        "content": "銮舆秦地久，羽卫洛阳空。\n彼土虽凭固，兹川乃得中。\n龙颜觐白日，鹤髮仰清风。\n望幸诚逾邈，怀来意不穷。\n昔因封泰岳，今伫蹑维嵩。\n天地心无异，神祇理亦同。\n翠华翔渭北，玉检候关东。\n众愿其难阻，明君早勒功。",
        "dynasty": "唐",
        "collection_info": null
    },
    {
        "title": "嵩山望幸",
        "author": "薛存诚",
        "content": "峻极位何崇，方知造化功。\n降灵逢圣主，望幸表维嵩。\n隐映连青壁，嵯峨向碧空。\n象车因叶瑞，龙驾愿升中。\n万岁声长在，千岩气转雄。\n东都歌盛事，西笑伫皇风。",
        "dynasty": "唐",
        "collection_info": null
    },
    {
        "title": "华清宫望幸",
        "author": "薛存诚",
        "content": "骊岫接新丰，岧峣驾碧空。\n凿山开秘殿，隐雾蔽仙宫。\n绛阙犹栖凤，雕梁尚带虹。\n温泉曾浴日，华馆旧迎风。\n肃穆瞻云辇，深沉闭绮栊。\n东郊望幸处，瑞气霭蒙蒙。",
        "dynasty": "唐",
        "collection_info": null
    },
    {
        "title": "谒见日将至双阙",
        "author": "薛存诚",
        "content": "晓色临双阙，微臣礼位陪。\n远惊龙凤覩，谁识冕旒开。\n蔼蔼千年盛，颙颙万国来。\n天文标日月，时令布云雷。\n迥出黄金殿，全分白玉台。\n雕虫竟何取，瞻恋不知迴。",
        "dynasty": "唐",
        "collection_info": null
    },
    {
        "title": "南至日隔仗望含元殿炉香",
        "author": "裴次元",
        "content": "冕旒初负扆，卉服尽朝天。\n旸谷初移日，金炉渐起烟。\n芬馨流远近，散漫入貂蝉。\n霜仗凝逾白，朱栏映转鲜。\n始看浮阙在，稍见逐风迁。\n为沐皇家庆，来瞻羽卫前。",
        "dynasty": "唐",
        "collection_info": null
    },
    {
        "title": "律中应钟",
        "author": "裴次元",
        "content": "律穷方数寸，室暗在三重。\n伶管灰先动，秦正节已逢。\n商声辞玉笛，羽调入金钟。\n密叶翻霜彩，轻冰敛水容。\n望鸿南去绝，迎气北来浓。\n愿託无凋性，寒林自比松。",
        "dynasty": "唐",
        "collection_info": null
    },
    {
        "title": "赋得亚父碎玉斗",
        "author": "裴次元",
        "content": "雄谋竟不决，宝玉将何爱。\n倏尔霜刃挥，飒然春冰碎。\n飞光动旗帜，散响惊环佩。\n霜浓绣帐前，星流锦筵内。\n图王业已失，为虏言空悔。\n独有青史中，英风冠千载。",
        "dynasty": "唐",
        "collection_info": null
    },
    {
        "title": "句",
        "author": "裴次元",
        "content": "积高依郡城，迥拔凌霄汉。",
        "dynasty": "唐",
        "collection_info": null
    },
    {
        "title": "幷州路",
        "author": "李宣远",
        "content": "秋日幷州路，黄榆落故关。\n孤城吹角罢，数骑射鵰还。\n帐幕遥临水，牛羊自下山。\n征人正垂泪，烽火起云间。",
        "dynasty": "唐",
        "collection_info": null
    },
    {
        "title": "近无西耗",
        "author": "李宣远",
        "content": "远戎兵压境，迁客泪横襟。\n烽堠惊秦塞，囚居困越吟。\n自怜牛马走，未识犬羊心。\n一月无消息，西看日又沈。",
        "dynasty": "唐",
        "collection_info": null
    },
    {
        "title": "曲江亭望慈恩寺杏园花发",
        "author": "李君何",
        "content": "春晴凭水轩，仙杏发南园。\n开蘂风初晓，浮香景欲暄。\n光华临御陌，色相对空门。\n野雪遥添净，山烟近借繁。\n地闲分鹿苑，景胜类桃源。\n况值新晴日，芳枝度彩鸳。",
        "dynasty": "唐",
        "collection_info": null
    },
    {
        "title": "除夜书情",
        "author": "周弘亮",
        "content": "何处风尘岁，云阳古驿前。\n三冬不再稔，晓日又明年。\n春入江南柳，寒归塞北天。\n还伤知候客，花景对韦编。",
        "dynasty": "唐",
        "collection_info": null
    },
    {
        "title": "曲江亭望慈恩寺杏园花发",
        "author": "周弘亮",
        "content": "江亭闲望处，远近见秦源。\n古寺迟春景，新花发杏园。\n萼中轻蘂密，枝上素姿繁。\n拂雨云初起，含风雪欲翻。\n容辉明十地，香气遍千门。\n愿莫随桃李，芳菲不为言。",
        "dynasty": "唐",
        "collection_info": null
    },
    {
        "title": "故乡除夜",
        "author": "周弘亮",
        "content": "三百六十日云终，故乡还与异乡同。\n非唯律变情堪恨，抑亦才疎命未通。\n何处夜歌销腊酒，谁家高烛候春风。\n诗成始欲吟将看，早是去年牵课中。",
        "dynasty": "唐",
        "collection_info": null
    },
    {
        "title": "曲江亭望慈恩寺杏园花发",
        "author": "陈翥",
        "content": "曲江晴望好，近接梵王家。\n十亩开金地，千林发杏花。\n映云犹误雪，煦日欲成霞。\n紫陌传香远，红泉落影斜。\n园中春尚早，亭上路非赊。\n芳景堪游处，其如惜物华。",
        "dynasty": "唐",
        "collection_info": null
    },
    {
        "title": "曲江亭望慈恩寺杏园花发",
        "author": "曹着",
        "content": "渚亭临净域，凭望一开轩。\n晚日分初地，东风发杏园。\n异香飘九陌，丽色映千门。\n照灼瑶华散，葳蕤玉露繁。\n未教游妓折，乍听早莺喧。\n谁復争桃李，含芳自不言。",
        "dynasty": "唐",
        "collection_info": null
    },
    {
        "title": "鱼上冰",
        "author": "王公亮",
        "content": "春生寒气减，稍动久潜鱼。\n乍喜东风至，来看曲岸初。\n出冰朱鬣见，望日锦鳞舒。\n渐觉流澌近，还欣掉尾余。\n噞喁情自乐，沿泝意宁疎。\n傥得随鲲化，终能上太虚。",
        "dynasty": "唐",
        "collection_info": null
    },
    {
        "title": "赋得竹箭有筠",
        "author": "张仲方",
        "content": "东南生绿竹，独美有筠箭。\n枝叶讵曾凋，风霜孰云变。\n偏宜林表秀，多向岁寒见。\n碧色乍葱茏，清光常蒨练。\n皮开凤彩出，节劲龙文现。\n爱此守坚贞，含歌属时彦。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "张仲方",
        "content": "毛仙翁，毛仙翁，容貌常如二八童。\n几岁头梳云鬓绿，无时面带桃花红。\n眼前人世阅沧海，肘后药成辞月宫。\n方口秀眉编贝齿，瞭然炅炅双瞳子。\n芝椿禀气本坚强，龟鹤计年应不死。\n四海五山长独游，矜贫傲富欺王侯。\n灵通指下砖甓化，瑞气炉中金玉流。\n定是烟霞列仙侣，暂来尘俗救危苦。\n紫霞妖女琼华飞，秘法虔心传付与。\n阴功足，阴功成，羽驾何年归上清。\n待我休官了婚嫁，桃源洞裏觅仙兄。",
        "dynasty": "唐",
        "collection_info": null
    },
    {
        "title": "句",
        "author": "张仲方",
        "content": "入门池色静，登阁雨声来。",
        "dynasty": "唐",
        "collection_info": null
    },
    {
        "title": "和白乐天",
        "author": "崔玄亮",
        "content": "病余归到洛阳头，拭目开眉见白侯。\n凤诏恐君今岁去，龙门欠我旧时游。\n几人樽下同歌咏，数盏灯前共献酬。\n相对忆刘刘在远，寒宵耿耿梦长洲。",
        "dynasty": "唐",
        "collection_info": null
    },
    {
        "title": "临终诗",
        "author": "崔玄亮",
        "content": "蹔荣蹔悴石敲火，即空即色眼生花。\n许时为客今归去，大历元年是我家。",
        "dynasty": "唐",
        "collection_info": null
    },
    {
        "title": "句",
        "author": "崔玄亮",
        "content": "共相呼唤醉归来。",
        "dynasty": "唐",
        "collection_info": null
    },
    {
        "title": "省试临渊羡鱼",
        "author": "徐牧",
        "content": "清泚濯缨处，今来喜一临。\n惭无下钓处，空有羡鱼心。\n退省时频改，谋身岁屡沈。\n鬣成川上媚，网就水宁深。\n頳尾临波裏，朱鬚破浪浔。\n此时傥不漏，江上免行吟。",
        "dynasty": "唐",
        "collection_info": null
    },
    {
        "title": "淮南游故居感旧酬西川李尚书德裕",
        "author": "王播",
        "content": "昔年献赋去江湄，今日行春到却悲。\n三径仅存新竹树，四邻惟见旧孙儿。\n壁间潜认偷光处，川上宁忘结网时。\n更见桥边记名姓，始知题柱免人嗤。",
        "dynasty": "唐",
        "collection_info": null
    },
    {
        "title": "题木兰院二首 一",
        "author": "王播",
        "content": "三十年前此院游，木兰花发院新修。\n如今再到经行处，树老无花僧白头。",
        "dynasty": "唐",
        "collection_info": null
    },
    {
        "title": "题木兰院二首 二",
        "author": "王播",
        "content": "上堂已了各西东，惭愧阇黎饭后钟。\n三十年来尘扑面，如今始得碧纱笼。",
        "dynasty": "唐",
        "collection_info": null
    },
    {
        "title": "上巳接清明游宴",
        "author": "独孤良弼",
        "content": "上巳欢初罢，清明赏又追。\n闰年侵旧历，令节併芳时。\n细雨莺飞重，春风酒酝迟。\n寻花迷白雪，看柳拆青丝。\n淑气如相待，天和意为谁。\n吁嗟名未立，空咏宴游诗。",
        "dynasty": "唐",
        "collection_info": null
    },
    {
        "title": "次潭州酬唐侍御姚员外游道林岳麓寺题示",
        "author": "沈传师",
        "content": "承明年老輙自论，乞得湘守东南奔。\n为闻楚国富山水，青嶂逦迤僧家园。\n含香珥笔皆眷旧，谦抑自忘台省尊。\n不令执简候亭馆，直许携手游山樊。\n忽惊列岫晓来逼，朔雪洗尽烟岚昏。\n碧波迴屿三山转，丹槛缭郭千艘屯。\n华镳躞蹀绚砂步，大斾綵错辉松门。\n樛枝竞骛龙蛇势，折干不灭风霆痕。\n相重古殿倚嵓腹，别引新径萦云根。\n目伤平楚虞帝魂，情多思远聊开樽。\n危弦细管逐歌飘，画鼓绣靴随节飜。\n锵金七言凌老杜，入木八法蟠高轩。\n嗟余潦倒久不利，忍復感激论元元。",
        "dynasty": "唐",
        "collection_info": null
    },
    {
        "title": "和李德裕观玉蘂花见怀之作",
        "author": "沈传师",
        "content": "曾对金銮直，同依玉树阴。\n雪英飞舞近，烟叶动摇深。\n素萼年年密，衰容日日侵。\n劳君想华髮，近欲不胜簪。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "沈传师",
        "content": "安期何事出云烟，为把仙方与世传。\n只向人间称百岁，谁知洞裏过千年。\n青牛到日迎方朔，丹竈开时共稚川。\n更说桃源更深处，异花长占四时天。",
        "dynasty": "唐",
        "collection_info": null
    },
    {
        "title": "寄大府兄侍史",
        "author": "沈传师",
        "content": "积雪山阴马过难，残更深夜铁衣寒。\n将军破了单于阵，更把兵书仔细看。",
        "dynasty": "唐",
        "collection_info": null
    },
    {
        "title": "蒙泉",
        "author": "沈传师",
        "content": "京路马骎骎，尘劳日向深。\n蒙泉聊息驾，可以洗君心。",
        "dynasty": "唐",
        "collection_info": null
    },
    {
        "title": "春从何处来",
        "author": "白行简",
        "content": "欲识春生处，先从木德来。\n入门潜报柳，度岭暗惊梅。\n透雪寒光散，消冰水镜开。\n晓迎郊骑发，夜逐斗杓迴。\n淑气空中变，新声雨后催。\n偏宜资律吕，应是候阳台。",
        "dynasty": "唐",
        "collection_info": null
    },
    {
        "title": "贡院楼北新栽小松",
        "author": "白行简",
        "content": "华省春霜曙，楼阴植小松。\n移根依厚地，委质别危峰。\n北户知犹远，东堂幸见容。\n心坚终待鹤，枝嫩未成龙。\n夜影看仍薄，朝岚色渐浓。\n山苗不可荫，孤直俟秦封。",
        "dynasty": "唐",
        "collection_info": null
    },
    {
        "title": "金在镕",
        "author": "白行简",
        "content": "巨橐方镕物，洪鑪欲范金。\n紫光看渐发，赤气望逾深。\n燄热晴云变，烟浮昼景阴。\n坚刚由我性，鼓铸任君心。\n踊跃徒标异，沈潜自可钦。\n何当得成器，待叩向知音。",
        "dynasty": "唐",
        "collection_info": null
    },
    {
        "title": "归马华山",
        "author": "白行简",
        "content": "牧野功成后，周王战马闲。\n驱驰休伏皁，饮龁任依山。\n逐日朝仍去，随风暮自还。\n冰生疑陇坂，叶落似榆关。\n躞蹀仙峰下，腾骧渭水湾。\n幸逢时偃武，不復鼓鼙间。",
        "dynasty": "唐",
        "collection_info": null
    },
    {
        "title": "夫子鼓琴得其人",
        "author": "白行简",
        "content": "宣父穷玄奥，师襄授素琴。\n稍殊流水引，全辨圣人心。\n慕德声逾感，怀人意自深。\n泠泠传妙手，摵摵振空林。\n促调清风至，操弦白日沈。\n曲终情不尽，千古仰知音。",
        "dynasty": "唐",
        "collection_info": null
    },
    {
        "title": "李都尉重阳日得苏属国书",
        "author": "白行简",
        "content": "降虏意何如，穷荒九月初。\n三秋异乡节，一纸故人书。\n对酒情无极，开缄思有余。\n感时空寂寞，怀旧几踌躇。\n鴈尽平沙迥，烟销大漠虚。\n登台南望处，掩泪对双鱼。",
        "dynasty": "唐",
        "collection_info": null
    },
    {
        "title": "在巴南望郡南山呈乐天",
        "author": "白行简",
        "content": "临江一嶂白云间，红绿层层锦绣班。\n不作巴南天外意，何殊昭应望骊山。",
        "dynasty": "唐",
        "collection_info": null
    },
    {
        "title": "春云",
        "author": "裴澄",
        "content": "漠漠復溶溶，乘春任所从。\n映林初展叶，触石未成峰。\n旭日消寒翠，晴烟点净容。\n霏微将似灭，深浅又如重。\n薄彩临溪散，轻阴带雨浓。\n空余负樵者，岭上自相逢。",
        "dynasty": "唐",
        "collection_info": null
    },
    {
        "title": "赋得沽美玉",
        "author": "罗立言",
        "content": "谁怜被褐士，怀玉正求沽。\n成器终期达，逢时岂见诬。\n宝同珠照乘，价重劒论都。\n浮彩朝虹满，悬光夜月孤。\n几年沦瓦砾，今日出泥涂。\n采斵资良匠，无令瑕掩瑜。",
        "dynasty": "唐",
        "collection_info": null
    },
    {
        "title": "寒食遣怀",
        "author": "张灿",
        "content": "繁华泣清露，悄悄落衣巾。\n明日逢寒食，春风见故人。\n病来羞滞楚，西去欲迷秦。\n憔悴此时久，青山归四邻。",
        "dynasty": "唐",
        "collection_info": null
    },
    {
        "title": "春日山亭",
        "author": "牟融",
        "content": "醉来重整华阳巾，搔首惊看白髮新。\n莫道愁多因病酒，只缘命薄不辞贫。\n龙鱼失水难为用，龟玉蒙尘未见珍。\n正是圣朝全盛日，讵知林下有闲人。",
        "dynasty": "唐",
        "collection_info": null
    },
    {
        "title": "寄周韶州",
        "author": "牟融",
        "content": "十年学道困穷庐，空有长才重老儒。\n功业要当垂永久，利名那得在须臾。\n山中荆璞谁知玉，海底骊龙不见珠。\n寄语故人休怅怏，古来贤达事多殊。",
        "dynasty": "唐",
        "collection_info": null
    },
    {
        "title": "秋夜醉归有感而赋",
        "author": "牟融",
        "content": "衔杯谁道易更阑，沈醉归来不自欢。\n惆怅后时孤劒冷，寂寥无寐一灯残。\n竹窗凉雨鸣秋籁，江郭清砧捣夜寒。\n多少客怀消不得，临风搔首浩漫漫。",
        "dynasty": "唐",
        "collection_info": null
    },
    {
        "title": "寄范使君",
        "author": "牟融",
        "content": "未秋为别已终秋，咫尺娄江路阻修。\n心上惟君知委曲，眼前独我逐漂流。\n从来姑息难为好，到底依栖总是诹。\n西望家山成浩叹，临风搔首不胜愁。",
        "dynasty": "唐",
        "collection_info": null
    },
    {
        "title": "送罗约",
        "author": "牟融",
        "content": "雨晴江馆柳依依，握手那堪此别离。\n独鹤孤琴随远斾，红亭绿酒惜分岐。\n月明野店闻鸡早，花暗关城匹马迟。\n从夜定知相忆处，东风回首不胜悲。",
        "dynasty": "唐",
        "collection_info": null
    },
    {
        "title": "题李昭训山水",
        "author": "牟融",
        "content": "卜筑藏修地自偏，尊前诗酒集羣贤。\n半岩松暝时藏鹤，一枕秋声夜听泉。\n风月谩劳酬逸兴，渔樵随处度流年。\n南州人物依然在，山水幽居胜辋川。",
        "dynasty": "唐",
        "collection_info": null
    },
    {
        "title": "处厚游杭作诗寄之",
        "author": "牟融",
        "content": "江村摇落暂逢秋，况是闻君独远游。\n浙水风烟思弔古，楚乡人物赋登楼。\n书沈寒鴈云边影，梦绕清猨月下愁。\n念我故人劳碌久，不如投老卧沧洲。",
        "dynasty": "唐",
        "collection_info": null
    },
    {
        "title": "山中有怀李十二",
        "author": "牟融",
        "content": "林前风景晚苍苍，林下怀人路杳茫。\n白髮流年淹旧业，碧山茅屋卧斜阳。\n客边秋兴悲张翰，病裏春情笑沈郎。\n何事登楼□□□，几迴搔首□思归。",
        "dynasty": "唐",
        "collection_info": null
    },
    {
        "title": "客中作",
        "author": "牟融",
        "content": "异乡岁晚怅离怀，游子驱驰媿不才。\n夜夜砧声催客去，年年鴈影带寒来。\n半林残叶迎霜落，三径黄花近节开。\n几度无聊倍惆怅，临风搔首独兴哀。",
        "dynasty": "唐",
        "collection_info": null
    },
    {
        "title": "山寺律僧画兰竹图",
        "author": "牟融",
        "content": "偶来绝顶兴无穷，独有山僧笔最工。\n绿径日长袁户在，紫荃秋晚谢庭空。\n离花影度湘江月，遗佩香生洛浦风。\n欲结岁寒盟不去，忘机相对画图中。",
        "dynasty": "唐",
        "collection_info": null
    },
    {
        "title": "送客之杭",
        "author": "牟融",
        "content": "西风吹[冷]透貂裘，行色匆匆不暂留。\n帆带夕阳投越浦，心随明月到杭州。\n风清听漏惊乡梦，灯下闻歌乱别愁。\n悬想到杭州兴地，尊前应与话离忧。",
        "dynasty": "唐",
        "collection_info": null
    },
    {
        "title": "有感二首 一",
        "author": "牟融",
        "content": "何事离怀入梦频，贫居寂莫四无邻。\n诗因韵险难成律，酒为愁多不顾身。\n眼底故人惊岁别，尊前华髮逐时新。\n十年飘泊如萍迹，一度登临一怅神。",
        "dynasty": "唐",
        "collection_info": null
    },
    {
        "title": "有感二首 二",
        "author": "牟融",
        "content": "搔首临风独倚栏，客边惊觉岁华残。\n栖迟未遇常鋾荐，邂逅宁弹贡禹冠。\n有兴不愁诗韵险，无聊只怕酒杯干。\n何如日日长如醉，付与诗人一笑看。",
        "dynasty": "唐",
        "collection_info": null
    },
    {
        "title": "送沈侯之京",
        "author": "牟融",
        "content": "悠悠旌斾出东楼，特出仙郎上帝州。\n刘旻才高能富国，萧何人杰足封侯。\n关河弱柳垂金缕，水驿青帘拂画楼。\n欲尽故人尊酒意，春风江上暂停舟。",
        "dynasty": "唐",
        "collection_info": null
    },
    {
        "title": "寄羽士",
        "author": "牟融",
        "content": "别来有路隔仙凡，几度临风欲去难。\n乐道无时忘鹤伴，谈玄何日到星坛。\n山中胜景常留客，林下清风好炼丹。\n使我浮生尘鞅脱，相从应得一盘桓。",
        "dynasty": "唐",
        "collection_info": null
    },
    {
        "title": "题赵支",
        "author": "牟融",
        "content": "林间曲径掩衡茅，遶屋青青翡翠梢。\n一枕秋声鸾舞月，半窗云影鹤归巢。\n曾闻贾谊陈奇策，肯学杨雄赋解嘲。\n我有清风高节在，知君不负岁寒交。",
        "dynasty": "唐",
        "collection_info": null
    },
    {
        "title": "司马迁墓",
        "author": "牟融",
        "content": "落落长才负不羁，中原回首益堪悲。\n英雄此日谁能荐，声价当时众所推。\n一代高风留异国，百年遗迹剩残碑。\n经过词客空惆怅，落日寒烟赋黍离。",
        "dynasty": "唐",
        "collection_info": null
    },
    {
        "title": "春游",
        "author": "牟融",
        "content": "锦袍日暖耀冰蚕，上客陪游酒半酣。\n笑拂吟鞭邀好兴，醉欹乌帽逞雄谈。\n楼前弱柳摇金缕，林外遥山隔翠岚。\n正是太平行乐处，春风花下且停骖。",
        "dynasty": "唐",
        "collection_info": null
    },
    {
        "title": "水西草堂",
        "author": "牟融",
        "content": "萝径萧然曲业存，闲云流水四无邻。\n身留白屋潜踪迹，门□□吟学隐沦。\n吟对琴尊江上月，笑看花木镜中春。\n遗书自有亲□处，何必驱驰扰世尘。",
        "dynasty": "唐",
        "collection_info": null
    },
    {
        "title": "送羽衣之京",
        "author": "牟融",
        "content": "羽衣缥缈拂尘嚣，怅别河梁赠柳条。\n阆苑云深孤鹤逈，蓬莱天近一身遥。\n香浮宝辇仙风润，花落瑶坛绛雨消。\n自是长生林下客，也陪鸳鹭入清朝。",
        "dynasty": "唐",
        "collection_info": null
    },
    {
        "title": "题道院壁",
        "author": "牟融",
        "content": "山中旧宅四无邻，草净云和逈绝尘。\n神枣胡麻能饭客，桃花流水荫通津。\n星坛火伏烟霞暝，林壑春香鸟雀驯。\n若使凡缘终可脱，也应从此度闲身。",
        "dynasty": "唐",
        "collection_info": null
    },
    {
        "title": "赠欧阳詹",
        "author": "牟融",
        "content": "为客囊无季子金，半生踪迹任浮沈。\n服勤因念劬劳重，思养徒怀感慨深。\n岛外断云凝远日，天涯芳草动愁心。\n家林千里遥相忆，几度停车一怅吟。",
        "dynasty": "唐",
        "collection_info": null
    },
    {
        "title": "邵公母",
        "author": "牟融",
        "content": "搔首惊闻楚些歌，拂衣归去泪悬河。\n劬劳常想三春恨，思养其如寸草何。\n淛水梦怀千里远，苏台愁望白云多。\n伤心独有黄堂客，几度临风咏蓼莪。",
        "dynasty": "唐",
        "collection_info": null
    },
    {
        "title": "客中作",
        "author": "牟融",
        "content": "千里云山恋旧游，寒窗凉雨夜悠悠。\n浮亭花竹频劳梦，别路风烟半是愁。\n芳草傍人空对酒，流年多病倦登楼。\n一杯重向樽前醉，莫遣相思累白头。",
        "dynasty": "唐",
        "collection_info": null
    },
    {
        "title": "赠杨处厚",
        "author": "牟融",
        "content": "十年学道苦劳神，赢得尊前一病身。\n天上故人皆自贵，山中明月独相亲。\n客心淡泊偏宜静，吾道从容不厌贫。\n几度临风一回首，笑看华髮及时新。",
        "dynasty": "唐",
        "collection_info": null
    },
    {
        "title": "重赠张籍",
        "author": "牟融",
        "content": "旧日仪容只宛然，笑谈不觉度流年。\n凡缘未了嗟无子，薄命能孤不怨天。\n一醉便同尘外客，百杯疑是酒中仙。\n人生随处堪为乐，管甚秋香满鬓边。",
        "dynasty": "唐",
        "collection_info": null
    },
    {
        "title": "赠殷以道",
        "author": "牟融",
        "content": "世路红尘懒步趋，长年结屋傍岩隅。\n独留乡井诚非隐，老向山林不自愚。\n肯信白圭终在璞，谁怜沧海竟遗珠。\n闲来抚景穷吟处，尊酒临风不自娱。",
        "dynasty": "唐",
        "collection_info": null
    },
    {
        "title": "翁母些",
        "author": "牟融",
        "content": "满头华髮向人垂，长逝音容逈莫追。\n先壠每怀风木夜，画堂无復綵衣时。\n停车遥望孤云影，翘首惊看弔鹤悲。\n独有贤人崇孝义，伤心共咏蓼莪诗。",
        "dynasty": "唐",
        "collection_info": null
    },
    {
        "title": "题山庄",
        "author": "牟融",
        "content": "萝屋萧萧事事幽，临风搔首远凝眸。\n东园松菊存遗业，晚景桑榆乐旧游。\n吟对清尊江上月，笑谈华髮镜中秋。\n床头浊酒时时漉，上客相过一任留。",
        "dynasty": "唐",
        "collection_info": null
    },
    {
        "title": "沈存尚林亭夜宴",
        "author": "牟融",
        "content": "草堂寂寂景偏幽，到此令人一纵眸。\n松菊寒香三径晚，桑榆烟景两淮秋。\n近山红叶堆林屋，隔浦青帘拂画楼。\n终日忘情能自乐，清尊应得遣闲愁。",
        "dynasty": "唐",
        "collection_info": null
    },
    {
        "title": "题孙君山亭",
        "author": "牟融",
        "content": "长年乐道远尘氛，静筑藏修学隐沦。\n吟对琴樽庭下月，笑看花木槛前春。\n闲来欲着登山屐，醉裏还披漉酒巾。\n林壑能忘轩冕贵，白云黄鹤好相亲。",
        "dynasty": "唐",
        "collection_info": null
    },
    {
        "title": "题徐俞山居",
        "author": "牟融",
        "content": "青山重迭巧裁攒，引水流泉夜激湍。\n岚锁岩扉清昼瞑，云归松壑翠阴寒。\n不因李相门前见，曾向袁生画裏看。\n老我不堪诗思杳，几回吟倚曲栏干。",
        "dynasty": "唐",
        "collection_info": null
    },
    {
        "title": "送范启东还京",
        "author": "牟融",
        "content": "萧萧行李上征鞍，满目离情欲去难。\n客裏故人尊酒别，天涯游子弊裘寒。\n官桥杨柳和愁折，驿路梅花带雪看。\n重到京华旧游处，春风佳丽好盘桓。",
        "dynasty": "唐",
        "collection_info": null
    },
    {
        "title": "楼城叙别",
        "author": "牟融",
        "content": "故人为客上神州，倾盖相逢感昔游。\n屈指年华嗟远别，对床风雨话离愁。\n清樽不负花前约，白髮惊看镜裏秋。\n此际那堪重分手，缘波芳草暂停舟。",
        "dynasty": "唐",
        "collection_info": null
    },
    {
        "title": "写意二首 一",
        "author": "牟融",
        "content": "寂寥荒馆闭闲门，苔径阴阴屐少痕。\n白髮颠狂尘梦断，青毡泠落客心存。\n高山流水琴三弄，明月清风酒一樽。\n醉后曲肱林下卧，此生荣辱不须论。",
        "dynasty": "唐",
        "collection_info": null
    },
    {
        "title": "写意二首 二",
        "author": "牟融",
        "content": "萧萧华髮满头生，深远蓬门倦送迎。\n独喜冥心无外慕，自怜知命不求荣。\n闲情欲赋思陶令，卧病和人问马卿。\n林下贫居甘困守，尽教城市不知名。",
        "dynasty": "唐",
        "collection_info": null
    },
    {
        "title": "赠浙西李相公",
        "author": "牟融",
        "content": "长庚烈烈独遥天，盛世应知降谪仙。\n月裏昔曾分兔药，人间今喜得椿年。\n文章政事追先达，冠盖声华羡昔贤。\n尊酒与君称寿毕，春风入醉绮罗筵。",
        "dynasty": "唐",
        "collection_info": null
    },
    {
        "title": "天台",
        "author": "牟融",
        "content": "碧溪流水泛桃花，树绕天台逈不赊。\n洞裏无尘通客境，人间有路入仙家。\n鸡鸣犬吠三山近，草静云和一径斜。\n此地不知何处去，暂留琼佩卧烟霞。",
        "dynasty": "唐",
        "collection_info": null
    },
    {
        "title": "送陈衡",
        "author": "牟融",
        "content": "秋江烟景晚苍苍，江上离人促去航。\n千里一官嗟独往，十年双髩付三霜。\n云迷楼曲亲庭远，梦遶通山客路长。\n不必临风悲冷落，古来白首尚为郎。",
        "dynasty": "唐",
        "collection_info": null
    },
    {
        "title": "送沈翔",
        "author": "牟融",
        "content": "江上西风一棹归，故人此别会应稀。\n清朝尽道无遗逸，当路谁曾访少微。\n谩有才华嗟未达，闲寻鸥鸟暂忘机。\n临岐不用空惆怅，未必新丰老布衣。",
        "dynasty": "唐",
        "collection_info": null
    },
    {
        "title": "过蠡湖",
        "author": "牟融",
        "content": "东湖烟水浩漫漫，湘浦秋声入夜寒。\n风外暗香飘落粉，月中清影无离鸾。\n多情袁尹频移席，有道乔仙独倚阑。\n几度篝帘相对处，无边诗思到吟坛。",
        "dynasty": "唐",
        "collection_info": null
    },
    {
        "title": "登环翠楼",
        "author": "牟融",
        "content": "山中地僻好藏修，寂寂幽居架小楼。\n云树四围当户瞑，烟岚一带隔帘浮。\n举杯对月邀诗兴，抚景令人豁醉眸。\n我亦人间肥遁客，也将踪迹寄林丘。",
        "dynasty": "唐",
        "collection_info": null
    },
    {
        "title": "游淮云寺",
        "author": "牟融",
        "content": "白云深锁沃州山，冠盖登临众仰攀。\n松径风清闻鹤唳，昙花香瞑见僧还。\n玄机隐隐应难觉，尘事悠悠了不关。\n兴尽凡缘因未晚，裴回依旧到人间。",
        "dynasty": "唐",
        "collection_info": null
    },
    {
        "title": "游报本寺 一",
        "author": "牟融",
        "content": "山房寂寂荜门开，此日相期社友来。\n雅兴共寻方外乐，新诗争羡郢中才。\n茶烟褭褭笼禅榻，竹影萧萧扫径苔。\n醉后不知明月上，狂歌直到夜深回。",
        "dynasty": "唐",
        "collection_info": null
    },
    {
        "title": "游报本寺 二",
        "author": "牟融",
        "content": "了然尘事不相关，锡杖时时独看山。\n白髮任教双鬓改，黄金难买一生闲。\n不留活计存囊底，赢得诗名满世间。\n自笑微躯长碌碌，几时来此学无还。",
        "dynasty": "唐",
        "collection_info": null
    },
    {
        "title": "题陈侯竹亭",
        "author": "牟融",
        "content": "曾向幽亭一榻分，清风满座绝尘氛。\n丹山凤泣钩帘听，沧海龙吟对酒闻。\n漠漠瞑阴笼砌月，盈盈寒翠动湘云。\n岁寒高节谁能识，独有王猷爱此君。",
        "dynasty": "唐",
        "collection_info": null
    },
    {
        "title": "送报本寺分韵得通字",
        "author": "牟融",
        "content": "几度乘闲谒梵宫，此郎声价重江东。\n贵侯知重曾忘势，闲客频来也悟空。\n满地新蔬和雨绿，半林残叶带霜红。\n□□□□□□□，□□□□□□□。",
        "dynasty": "唐",
        "collection_info": null
    },
    {
        "title": "寄永平友人 一",
        "author": "牟融",
        "content": "故人千里隔天涯，几度临风动远思。\n贾谊上书曾伏阙，仲舒陈策欲匡时。\n高风落落谁同调，往事悠悠我独悲。\n何日归来话畴昔，一樽重叙旧襟期。",
        "dynasty": "唐",
        "collection_info": null
    },
    {
        "title": "寄永平友人 二",
        "author": "牟融",
        "content": "朔风猎猎惨寒沙，关月寥寥咽暮笳。\n放逐一心终去国，驱驰千里未还家。\n青蝇点玉原非病，沧海遗珠世所嗟。\n直道未容淹屈久，暂劳踪迹寄天涯。",
        "dynasty": "唐",
        "collection_info": null
    },
    {
        "title": "陈使君山庄",
        "author": "牟融",
        "content": "新卜幽居地自偏，士林争羡使君贤。\n数椽潇洒临溪屋，十亩膏腴附郭田。\n流水断桥芳草路，淡烟疎雨落花天。\n秋成准拟重来此，沈醉何妨一榻眠。",
        "dynasty": "唐",
        "collection_info": null
    },
    {
        "title": "题寺壁",
        "author": "牟融",
        "content": "僧家胜景瞰平川，雾重岚深马不前。\n宛转数声花外鸟，往来几叶渡头船。\n青山远隔红尘路，碧殿深笼绿树烟。\n闻道此中堪遁迹，肯容一榻学逃禅。",
        "dynasty": "唐",
        "collection_info": null
    },
    {
        "title": "送徐浩",
        "author": "牟融",
        "content": "渡口潮平促去舟，莫辞尊酒暂相留。\n弟兄聚散云边鴈，踪迹浮沈水上鸥。\n千里好山青入楚，几家深树碧藏楼。\n知君此去情偏切，堂上椿萱雪满头。",
        "dynasty": "唐",
        "collection_info": null
    },
    {
        "title": "谢惠劒",
        "author": "牟融",
        "content": "感君三尺铁，挥攉鬼神惊。\n浩气中心发，雄风两腋生。\n犬戎从此灭，巢穴不时平。\n万里横行去，封侯赖有成。",
        "dynasty": "唐",
        "collection_info": null
    },
    {
        "title": "送僧",
        "author": "牟融",
        "content": "梵王生别思，之子事遐征。\n烟水浮杯渡，云山隻履行。\n三生尘梦醒，一锡衲衣轻。\n此去家林近，飘飘物外情。",
        "dynasty": "唐",
        "collection_info": null
    },
    {
        "title": "送友人",
        "author": "牟融",
        "content": "有客棹扁舟，相逢不暂留。\n衣冠重文物，诗酒足风流。\n官路生归兴，家林想旧游。\n临岐分手后，乘月过苏州。",
        "dynasty": "唐",
        "collection_info": null
    },
    {
        "title": "题朱庆余闲居四首 一",
        "author": "牟融",
        "content": "潇洒藏修处，琴书与画图。\n白丁门外远，俗子眼前无。\n楚楚临轩竹，青青映水蒲。\n道人能爱静，诸事近清枯。",
        "dynasty": "唐",
        "collection_info": null
    },
    {
        "title": "题朱庆余闲居四首 二",
        "author": "牟融",
        "content": "尽日衡门闭，苍苔一径新。\n客心非厌静，悟道不忧贫。\n白屋悬尘榻，清樽忆故人。\n近来疎懒甚，诗债后吟身。",
        "dynasty": "唐",
        "collection_info": null
    },
    {
        "title": "题朱庆余闲居四首 三",
        "author": "牟融",
        "content": "闲客幽栖处，潇然一草庐。\n路通元亮宅，门对子云居。\n按劒心犹壮，琴书乐有余。\n黄金都散尽，收得邺侯书。",
        "dynasty": "唐",
        "collection_info": null
    },
    {
        "title": "题朱庆余闲居四首 四",
        "author": "牟融",
        "content": "寂寥荒馆下，投老欲何为。\n草色凝陈榻，书声出董帷。\n闲云长作伴，归鹤独相随。\n才薄知无用，安贫不自危。",
        "dynasty": "唐",
        "collection_info": null
    },
    {
        "title": "寄张源",
        "author": "牟融",
        "content": "咫尺西江路，悲欢暂莫闻。\n青年俱未达，白社独离羣。\n曲径荒秋草，衡茅掩夕曛。\n相思不相见，愁绝赋停云。",
        "dynasty": "唐",
        "collection_info": null
    },
    {
        "title": "题竹",
        "author": "牟融",
        "content": "潇洒碧玉枝，清风追晋贤。\n数点渭川雨，一缕湘江烟。\n不见凤皇尾，谁识珊瑚鞭。\n柯亭丁相遇，惊听奏钧天。",
        "dynasty": "唐",
        "collection_info": null
    },
    {
        "title": "有感",
        "author": "牟融",
        "content": "盛世嗟沈伏，中情怏未舒。\n途穷悲阮籍，病久忆相如。\n无客空尘榻，闲门闭草庐。\n不胜岑绝处，高卧半床书。",
        "dynasty": "唐",
        "collection_info": null
    },
    {
        "title": "题山房壁",
        "author": "牟融",
        "content": "珠林春寂寂，宝地夜沈沈。\n玄奥凝神久，禅机入妙深。\n参同大块理，窥测至人心。\n定处波罗蜜，须从物外寻。",
        "dynasty": "唐",
        "collection_info": null
    },
    {
        "title": "访请上人",
        "author": "牟融",
        "content": "曲径遶丛林，钟声杂梵音。\n松风吹定衲，萝月照禅心。\n抚景吟行远，谈玄入悟深。\n不能尘鞅脱，聊復一登临。",
        "dynasty": "唐",
        "collection_info": null
    },
    {
        "title": "送范启东",
        "author": "牟融",
        "content": "杨柳春江上，东风一棹轻。\n行囊归客兴，尊酒故人情。\n画史名当代，声华重两京。\n临岐分手处，无奈别离生。",
        "dynasty": "唐",
        "collection_info": null
    },
    {
        "title": "客中作",
        "author": "牟融",
        "content": "十年江汉客，几度帝京游。\n迹比风前叶，身如水上鸥。\n醉吟愁裏月，羞对镜中秋。\n怅望频回首，西风忆故丘。",
        "dynasty": "唐",
        "collection_info": null
    },
    {
        "title": "赠韩翃",
        "author": "牟融",
        "content": "京国久知名，江河近识荆。\n不辞今日醉，便有故人情。\n细雨孤鸿远，西风一棹轻。\n暂时分手去，应不负诗盟。",
        "dynasty": "唐",
        "collection_info": null
    },
    {
        "title": "禁烟作",
        "author": "牟融",
        "content": "柳拖金缕拂朱栏，花扑香尘满绣鞍。\n尊酒临风酬令节，越罗衣薄觉春寒。",
        "dynasty": "唐",
        "collection_info": null
    },
    {
        "title": "闽中回",
        "author": "牟融",
        "content": "帆影随风过富阳，橹声摇月下钱塘。\n千山积雪凝寒碧，梦入枫宸遶御床。",
        "dynasty": "唐",
        "collection_info": null
    },
    {
        "title": "苦妇词",
        "author": "刘言史",
        "content": "地远易骄崇，用刑匪精研。\n哀哉苦妇身，夫死百殃缠。\n草草催出门，衣堕髮披肩。\n独随军吏行，当夕余欲迁。\n来时已厌生，到此自不全。\n临江卧黄砂，二子死在边。\n气哕不发声，背头血涓涓。\n有时强为言，祗是尤青天。\n藳蓐无一枝，冷气两悬悬。\n穷荒夷教卑，骨肉病弃捐。\n况非本族音，肌露谁为怜。\n事痛感行宾，住得贪程船。\n必当负严法，岂有胎孕篇。\n游畋復释麛，羔兔尚免鹯。\n何处摈逐深，一罪三见颠。\n校尉勋望重，幕府才且贤。\n兰裙间珠履，食玉处花筵。\n但勿轻所暗，莫虑无人焉。",
        "dynasty": "唐",
        "collection_info": null
    },
    {
        "title": "与孟郊洛北野泉上煎茶",
        "author": "刘言史",
        "content": "粉细越笋芽，野煎寒溪滨。\n恐乖灵草性，触事皆手亲。\n敲石取鲜火，撇泉避腥鳞。\n荧荧爨风铛，拾得坠巢薪。\n洁色既爽别，浮氲亦慇懃。\n以兹委曲静，求得正味真。\n宛如摘山时，自歠指下春。\n湘瓷泛轻花，涤尽昏渴神。\n此游惬醒趣，可以话高人。",
        "dynasty": "唐",
        "collection_info": null
    },
    {
        "title": "七夕歌",
        "author": "刘言史",
        "content": "星寥寥兮月细轮，佳期可想兮不可亲。\n云衣香薄粧态新，彩軿悠悠度天津。\n玉幌相逢夜将极，妖红惨黛生愁色。\n寂寞低容入旧机，歇着金梭思往夕。\n人间不见因谁知，万家闺艳求此时。\n碧空露重彩盘湿，花上乞得蜘蛛丝。",
        "dynasty": "唐",
        "collection_info": null
    },
    {
        "title": "立秋日",
        "author": "刘言史",
        "content": "商风动叶初，萧索一贫居。\n老性容茶少，羸肌与簟疎。\n旧醅难重漉，新菜未胜鉏。\n才薄无潘兴，便便画偃庐。",
        "dynasty": "唐",
        "collection_info": null
    },
    {
        "title": "题茅山仙台药院",
        "author": "刘言史",
        "content": "扰扰浮生外，华阳一洞春。\n道书金字小，仙圃玉苗新。\n芝草迎飞燕，桃花笑俗人。\n楼台争耸汉，鸡犬亦嫌秦。\n愿得青芽散，长年驻此身。",
        "dynasty": "唐",
        "collection_info": null
    },
    {
        "title": "送婆罗门归本国",
        "author": "刘言史",
        "content": "剎利王孙字迦摄，竹锥横写叱萝叶。\n遥知汉地未有经，手牵白马遶天行。\n龟兹碛西胡雪黑，大师冻死来不得。\n地尽年深始到船，海裏更行三十国。\n行多耳断金环落，冉冉悠悠不停脚。\n马死经留却去时，往来应尽一生期。\n出漠独行人绝处，碛西天漏雨丝丝。",
        "dynasty": "唐",
        "collection_info": null
    },
    {
        "title": "潇湘游",
        "author": "刘言史",
        "content": "夷女采山蕉，缉纱浸江水。\n野花满髻妆色新，闲歌[欸]乃深峡裏。\n[欸]乃知从何处生，当时泣舜肠断声。\n翠华寂寞婵娟没，野篠空余红泪情。\n青烟冥冥覆杉桂，崖壁凌天风雨细。\n昔人幽恨此地遗，绿芳红艳含怨姿。\n清猨未尽鼯鼠切，泪水流到湘妃祠。\n北人莫作潇湘游，九疑云入苍梧愁。",
        "dynasty": "唐",
        "collection_info": null
    },
    {
        "title": "放萤怨",
        "author": "刘言史",
        "content": "放萤去，不须留，聚时年少今白头。\n架中科斗万余卷，一字千回重照见。\n青云杳渺不可亲，开囊欲放增余怨。\n且逍遥，还酩酊，仲舒漫不窥园井。\n那将寂寞老病身，更就微虫借光影。\n欲放时，泪沾裳，衝篱落，千点光。",
        "dynasty": "唐",
        "collection_info": null
    },
    {
        "title": "观绳伎",
        "author": "刘言史",
        "content": "泰陵遗乐何最珍，綵绳冉冉天仙人。\n广场寒食风日好，百夫伐鼓锦臂新。\n银画青绡抹云髮，高处绮罗香更切。\n重肩接立三四层，着屐背行仍应节。\n两边丸劒渐相迎，侧身交步何轻盈。\n闪然欲落却收得，万人肉上寒毛生。\n危机险势无不有，倒挂纤腰学垂柳。\n下来一一芙蓉姿，粉薄钿稀态转奇。\n坐中还有沾巾者，曾见先皇初教时。",
        "dynasty": "唐",
        "collection_info": null
    },
    {
        "title": "买花谣",
        "author": "刘言史",
        "content": "杜陵村人不田穑，入谷经溪復缘壁。\n每至南山草木春，即向侯家取金碧。\n幽艳凝华春景曙，林夫移得将何处。\n蝶惜芳丛送下山，寻断孤香始回去。\n豪少居连鳷鹊东，千金使买一株红。\n院多花少栽未得，零落绿娥纤指中。\n咸阳亲戚长安里，无限将金买花子。\n浇红湿绿千万家，青丝玉轳声哑哑。",
        "dynasty": "唐",
        "collection_info": null
    },
    {
        "title": "王中丞宅夜观舞胡腾",
        "author": "刘言史",
        "content": "石国胡儿人见少，蹲舞尊前急如鸟。\n织成蕃帽虚顶尖，细氎胡衫双袖小。\n手中抛下蒲萄盏，西顾忽思乡路远。\n跳身转毂宝带鸣，弄脚缤纷锦靴软。\n四座无言皆瞪目，横笛琵琶徧头促。\n乱腾新毯雪朱毛，傍拂轻花下红烛。\n酒阑舞罢丝管绝，木槿花西见残月。",
        "dynasty": "唐",
        "collection_info": null
    },
    {
        "title": "竹裏梅",
        "author": "刘言史",
        "content": "竹裏梅花相并枝，梅花正发竹枝垂。\n风吹总向竹枝上，直似王家雪下时。",
        "dynasty": "唐",
        "collection_info": null
    },
    {
        "title": "春过赵墟",
        "author": "刘言史",
        "content": "下马邯郸陌头歇，寂寥崩隧临车辙。\n古柏重生枝亦干，余燎见风幽燄灭。\n白蒿微发紫槿新，行人感此復悲春。",
        "dynasty": "唐",
        "collection_info": null
    },
    {
        "title": "初下东周赠孟郊",
        "author": "刘言史",
        "content": "鹤老身更卬，龟死壳亦灵。\n正信非外沿，终始全本情。\n童子不戏尘，积书就岩扃。\n身着木叶衣，养鹿兼牸耕。\n偶随下山云，荏苒失故程。\n渐入机险中，危思难太行。\n十髮九缕丝，悠然东周城。\n言词野麋态，出口多累形。\n因依汉元寮，未思羇细轻。\n[冷]竈助新热，静砧与寒声。\n断蓬在门栏，岂当桃李荣。\n寄食若蠹虫，侵损利微生。\n固非拙为强，懦劣外疗幷。\n素坚冰蘖心，洁持保坚贞。\n修文返正风，刊字齐古经。\n惭将衰末分，高栖喧世名。",
        "dynasty": "唐",
        "collection_info": null
    },
    {
        "title": "过春秋峡",
        "author": "刘言史",
        "content": "峭壁苍苍苔色新，无风晴景自胜春。\n不知何树幽崖裏，腊月开花似北人。",
        "dynasty": "唐",
        "collection_info": null
    },
    {
        "title": "长门怨",
        "author": "刘言史",
        "content": "独坐炉边结夜愁，暂时思去亦难留。\n手持金筯垂红泪，乱拨寒灰不举头。",
        "dynasty": "唐",
        "collection_info": null
    },
    {
        "title": "春游曲 一",
        "author": "刘言史",
        "content": "花颔红騣一何偏，绿槐香陌欲朝天。\n仍嫌众裏娇行疾，傍𩍐深藏白玉鞭。",
        "dynasty": "唐",
        "collection_info": null
    },
    {
        "title": "春游曲 二",
        "author": "刘言史",
        "content": "喷沫团香小桂条，玉鞭兼赐霍嫖姚。\n弄影便从天禁出，碧蹄声碎五门桥。",
        "dynasty": "唐",
        "collection_info": null
    },
    {
        "title": "广州王园寺伏日即事寄北中亲友",
        "author": "刘言史",
        "content": "南越逢初伏，东林度一朝。\n曲池煎畏景，高阁绝微飇。\n竹簟移先洒，蒲葵破復摇。\n地偏毛瘴近，山毒火威饶。\n裛汗絺如濯，亲床枕并烧。\n堕枝伤翠羽，萎叶惜红蕉。\n且困流金炽，难成独酌谣。\n望霖窥润础，思吹候生条。\n旅恨生乌浒，乡心繫洛桥。\n谁怜在炎客，一夕壮容销。",
        "dynasty": "唐",
        "collection_info": null
    },
    {
        "title": "立秋",
        "author": "刘言史",
        "content": "兹晨戒流火，商飇早已惊。\n云天收夏色，木叶动秋声。",
        "dynasty": "唐",
        "collection_info": null
    },
    {
        "title": "别落花",
        "author": "刘言史",
        "content": "风艳霏霏去，羁人处处游。\n明年纵相见，不在此枝头。",
        "dynasty": "唐",
        "collection_info": null
    },
    {
        "title": "登甘露台",
        "author": "刘言史",
        "content": "偶至无尘空翠间，雨花甘露境闲闲。\n身心未寂终为累，非想天中独退还。",
        "dynasty": "唐",
        "collection_info": null
    },
    {
        "title": "夜泊润州江口",
        "author": "刘言史",
        "content": "秋江欲起白头波，贾客瞻风无渡河。\n千船火绝寒宵半，独听钟声觉寺多。",
        "dynasty": "唐",
        "collection_info": null
    },
    {
        "title": "看山木瓜花二首 一",
        "author": "刘言史",
        "content": "裛露凝氛紫艳新，千般婉娜不胜春。\n年年此树花开日，出尽丹阳郭裏人。",
        "dynasty": "唐",
        "collection_info": null
    },
    {
        "title": "看山木瓜花二首 二",
        "author": "刘言史",
        "content": "柔枝湿艳亚朱栏，暂作庭芳便欲残。\n深藏数片将归去，红缕金针绣取看。",
        "dynasty": "唐",
        "collection_info": null
    },
    {
        "title": "题十三弟竹园",
        "author": "刘言史",
        "content": "绕屋扶疎耸翠茎，苔滋粉漾有幽情。\n丹阳万户春光静，独自君家秋雨声。",
        "dynasty": "唐",
        "collection_info": null
    },
    {
        "title": "乐府杂词三首 一",
        "author": "刘言史",
        "content": "紫禁梨花飞雪毛，春风丝管翠楼高。\n城裏万家闻不见，君王试舞郑樱桃。",
        "dynasty": "唐",
        "collection_info": null
    },
    {
        "title": "乐府杂词三首 二",
        "author": "刘言史",
        "content": "蝉鬓红冠粉黛轻，云和新教羽衣成。\n月光如雪金阶上，迸却颇梨义甲声。",
        "dynasty": "唐",
        "collection_info": null
    },
    {
        "title": "乐府杂词三首 三",
        "author": "刘言史",
        "content": "不耐檐前红槿枝，薄妆春寝觉仍迟。\n梦中无限风流事，夫壻多情亦未知。",
        "dynasty": "唐",
        "collection_info": null
    },
    {
        "title": "岁暮题杨录事江亭",
        "author": "刘言史",
        "content": "垂丝蜀客涕濡衣，岁尽长沙未得归。\n肠断锦帆风日好，可怜桐鸟出花飞。",
        "dynasty": "唐",
        "collection_info": null
    },
    {
        "title": "冬日峡中旅泊",
        "author": "刘言史",
        "content": "霜月明明雪復残，孤舟夜泊使君滩。\n一声钟出远山裏，暗想雪窗僧起寒。",
        "dynasty": "唐",
        "collection_info": null
    },
    {
        "title": "泊花石浦",
        "author": "刘言史",
        "content": "旧业丛台废苑东，几年为梗復为蓬。\n杜鹃啼断回家梦，半在邯郸驿树中。",
        "dynasty": "唐",
        "collection_info": null
    },
    {
        "title": "闻崔倚旅葬",
        "author": "刘言史",
        "content": "远客那能返故庐，苍梧埋骨痛何如。\n他时亲戚空相忆，席上同悲一纸书。",
        "dynasty": "唐",
        "collection_info": null
    },
    {
        "title": "赋蕃子牧马",
        "author": "刘言史",
        "content": "碛净山高见极边，孤烽引上一条烟。\n蕃落多晴尘扰扰，天军猎到鸊鹈泉。",
        "dynasty": "唐",
        "collection_info": null
    },
    {
        "title": "牧马泉",
        "author": "刘言史",
        "content": "平沙漫漫马悠悠，弓箭闲抛郊水头。\n鼠毛衣裏取羌笛，吹向秋天眉眼愁。",
        "dynasty": "唐",
        "collection_info": null
    },
    {
        "title": "越井台望",
        "author": "刘言史",
        "content": "独立阳台望广州，更添羁客异乡愁。\n晚潮未至早潮落，井邑暂依沙上头。",
        "dynasty": "唐",
        "collection_info": null
    },
    {
        "title": "扶病春亭",
        "author": "刘言史",
        "content": "强梳稀髮着纶巾，舍杖空行试病身。\n花间自欲裴回立，穉子牵衣不许人。",
        "dynasty": "唐",
        "collection_info": null
    },
    {
        "title": "赠童尼",
        "author": "刘言史",
        "content": "旧时艳质如明玉，今日空心是冷灰。\n料得襄王惆怅极，更无云雨到阳台。",
        "dynasty": "唐",
        "collection_info": null
    },
    {
        "title": "读故友于君集",
        "author": "刘言史",
        "content": "大底从头总是悲，就中偏怆筑城词。\n依然想得初成日，寄出秋山与我时。",
        "dynasty": "唐",
        "collection_info": null
    },
    {
        "title": "病僧二首 一",
        "author": "刘言史",
        "content": "竺国乡程算不回，病中衣锡徧浮埃。\n如今汉地诸经本，自过流沙远背来。",
        "dynasty": "唐",
        "collection_info": null
    },
    {
        "title": "病僧二首 二",
        "author": "刘言史",
        "content": "空林衰病卧多时，白髮从成数寸丝。\n西行却过流沙日，枕上寥寥心独知。",
        "dynasty": "唐",
        "collection_info": null
    },
    {
        "title": "右军墨池",
        "author": "刘言史",
        "content": "永嘉人事尽归空，逸少遗居蔓草中。\n至今池水涵余墨，犹共诸泉色不同。",
        "dynasty": "唐",
        "collection_info": null
    },
    {
        "title": "送僧归山",
        "author": "刘言史",
        "content": "楚俗翻花自送迎，密人来往岂知情。\n夜行独自寒山寺，雪径泠泠金锡声。",
        "dynasty": "唐",
        "collection_info": null
    },
    {
        "title": "题源分竹亭",
        "author": "刘言史",
        "content": "绕屋扶疎千万竿，年年相诱独行看。\n日光不透烟常在，先校诸家一月寒。",
        "dynasty": "唐",
        "collection_info": null
    },
    {
        "title": "山寺看樱桃花题僧壁",
        "author": "刘言史",
        "content": "楚寺春风腊尽时，含桃先坼一千枝。\n老僧不语傍边坐，花发人来总不知。",
        "dynasty": "唐",
        "collection_info": null
    },
    {
        "title": "伤清江上人",
        "author": "刘言史",
        "content": "往年偏共仰师游，闻过流沙泪不休。\n此身岂得多时住，更着尘心起外愁。",
        "dynasty": "唐",
        "collection_info": null
    },
    {
        "title": "山寺看海榴花",
        "author": "刘言史",
        "content": "琉璃地上绀宫前，发翠凝红已十年。\n夜久月明人去尽，火光霞燄递相燃。",
        "dynasty": "唐",
        "collection_info": null
    },
    {
        "title": "赠成炼师四首 一",
        "author": "刘言史",
        "content": "花冠蘂帔色婵娟，一曲清箫凌紫烟。\n不知今日重来意，更住人间几百年。",
        "dynasty": "唐",
        "collection_info": null
    },
    {
        "title": "赠成炼师四首 二",
        "author": "刘言史",
        "content": "黄昏骑得下天龙，巡遍茅山数十峰。\n采芝却到蓬莱上，花裏犹残碧玉钟。",
        "dynasty": "唐",
        "collection_info": null
    },
    {
        "title": "赠成炼师四首 三",
        "author": "刘言史",
        "content": "等闲何处得灵方，丹脸云鬟日月长。\n大罗过却三千岁，更向人间魅阮郎。",
        "dynasty": "唐",
        "collection_info": null
    },
    {
        "title": "赠成炼师四首 四",
        "author": "刘言史",
        "content": "曾随阿母汉宫斋，凤驾龙軿列玉阶。\n当时白燕无寻处，今日云鬟见玉钗。",
        "dynasty": "唐",
        "collection_info": null
    },
    {
        "title": "上巳日陪襄阳李尚书宴光风亭",
        "author": "刘言史",
        "content": "碧池萍嫩柳垂波，绮席丝镛舞翠娥。\n为报会稽亭上客，永和应不胜元和。",
        "dynasty": "唐",
        "collection_info": null
    },
    {
        "title": "奉酬",
        "author": "刘言史",
        "content": "闰余春早景沈沈，禊饮风亭恣赏心。\n红袖青娥留永夕，汉阴宁肯羡山阴。",
        "dynasty": "唐",
        "collection_info": null
    },
    {
        "title": "病中客散復言怀",
        "author": "刘言史",
        "content": "华髮离披卧满头，暗虫衰草入乡愁。\n枕前人去空庭暮，又见芭蕉白露秋。",
        "dynasty": "唐",
        "collection_info": null
    },
    {
        "title": "处州月夜穆中丞席和主人",
        "author": "刘言史",
        "content": "羌竹繁弦银烛红，月光初出柳城东。\n忽见隐侯裁一咏，还须书向郡楼中。",
        "dynasty": "唐",
        "collection_info": null
    },
    {
        "title": "寻花",
        "author": "刘言史",
        "content": "游春未足春将度，访紫寻红少在家。\n借问流莺与飞蝶，更知何处有幽花。",
        "dynasty": "唐",
        "collection_info": null
    },
    {
        "title": "赠陈长史妓",
        "author": "刘言史",
        "content": "宝钿云和玉禁僊，深含媚靥褭朱弦。\n春风不怕君王恨，引出幽花落外边。",
        "dynasty": "唐",
        "collection_info": null
    },
    {
        "title": "题王况故居",
        "author": "刘言史",
        "content": "入巷萧条起悲绪，儿女犹居旧贫处。\n尘满空床屋见天，独作驴鸣一声去。",
        "dynasty": "唐",
        "collection_info": null
    },
    {
        "title": "偶题",
        "author": "刘言史",
        "content": "迟日新妆游冶娘，盈盈綵艇白莲塘。\n掬水远湿岸边郎，红绡缕中玉钏光。",
        "dynasty": "唐",
        "collection_info": null
    },
    {
        "title": "恸柳论",
        "author": "刘言史",
        "content": "孀妻栖户仍无嗣，欲访孤坟谁引至。\n裴回无处展哀情，惟有衣襟知下泪。",
        "dynasty": "唐",
        "collection_info": null
    },
    {
        "title": "夜入简子古城",
        "author": "刘言史",
        "content": "远火荧荧聚寒鬼，绿燄欲销还復起。\n夜深风雪古城空，行客衣襟汗如水。",
        "dynasty": "唐",
        "collection_info": null
    },
    {
        "title": "桂江中题香顶台",
        "author": "刘言史",
        "content": "岧岧香积凌空翠，天上名花落幽地。\n老僧相对竟无言，山鸟却呼诸佛字。",
        "dynasty": "唐",
        "collection_info": null
    },
    {
        "title": "僧檐前独竹咏",
        "author": "刘言史",
        "content": "乱石田中寄孤本，亭亭不住凌虚引。\n欲以袈裟拂着来，一边碧玉无轻粉。",
        "dynasty": "唐",
        "collection_info": null
    },
    {
        "title": "送人随姊夫任云安令",
        "author": "刘言史",
        "content": "闲逐维私向武城，北风青雀片时行。\n孤帆瞥过荆州岸，认得瞿塘急浪声。",
        "dynasty": "唐",
        "collection_info": null
    },
    {
        "title": "山中喜崔补阙见寻",
        "author": "刘言史",
        "content": "鹿袖青藜鼠耳巾，潜夫岂解拜朝臣。\n白屋藜床还共入，山妻老大不羞人。",
        "dynasty": "唐",
        "collection_info": null
    },
    {
        "title": "偶题二首 一",
        "author": "刘言史",
        "content": "金榜荣名俱失尽，病身为庶更投魑。\n春娥慢笑无愁色，别向人家舞柘枝。",
        "dynasty": "唐",
        "collection_info": null
    },
    {
        "title": "偶题二首 二",
        "author": "刘言史",
        "content": "得罪除名谪海头，惊心无暇与身愁。\n中使不知何处住，家书莫寄向春州。",
        "dynasty": "唐",
        "collection_info": null
    },
    {
        "title": "嘉兴社日",
        "author": "刘言史",
        "content": "消渴天涯寄病身，临邛知我是何人。\n今年社日分余肉，不值陈平又不均。",
        "dynasty": "唐",
        "collection_info": null
    },
    {
        "title": "席上赠李尹",
        "author": "刘言史",
        "content": "伛偻山夫髮似丝，松间石上坐多时。\n瓢饮不曾看酒肆，世人空笑亦何为。",
        "dynasty": "唐",
        "collection_info": null
    },
    {
        "title": "弼公院问病",
        "author": "刘言史",
        "content": "一头细髮两分丝，卧见芭蕉白露滋。\n欲令居士身无病，直待众生苦尽时。",
        "dynasty": "唐",
        "collection_info": null
    },
    {
        "title": "惜花",
        "author": "刘言史",
        "content": "年少共怜含露色，老人偏惜委尘红。\n如何遂得心中事，每要花时不厌风。",
        "dynasty": "唐",
        "collection_info": null
    },
    {
        "title": "代胡僧留别",
        "author": "刘言史",
        "content": "此地缘疎语未通，归时老病去无穷。\n定知不彻南天竺，死在条支阴碛中。",
        "dynasty": "唐",
        "collection_info": null
    },
    {
        "title": "桂江逢王使君旅榇归",
        "author": "刘言史",
        "content": "故人丹旐出南威，少妇随丧哭渐归。\n遥想北原新壠上，日寒光浅水松稀。",
        "dynasty": "唐",
        "collection_info": null
    },
    {
        "title": "玉京词",
        "author": "刘言史",
        "content": "绝景寥寥日更迟，人间甲子不同时。\n未知樵客终何得，归后无家是看棋。",
        "dynasty": "唐",
        "collection_info": null
    },
    {
        "title": "葛巾歌",
        "author": "刘言史",
        "content": "一片白葛巾，潜夫自能结。\n篱边折枯蒿，聊用簪华髮。\n有时醉倒长松侧，酒醒不见心还忆。\n谷鸟衔将却趁来，野风吹去还寻得。\n十年紫竹溪南住，迹同玄豹依深雾。\n草堂窗底漉春醅，山寺门前逢暮雨。\n临汝袁郎得相见，闲云引到东阳县。\n鲁性将他类此身，还拈野物赠傍人。\n空留梲杖犊鼻裈，蒙蒙烟雨归山村。",
        "dynasty": "唐",
        "collection_info": null
    },
    {
        "title": "北原情三首 一",
        "author": "刘言史",
        "content": "错莫天色愁，挽歌出重闉。\n谁家白网车，送客入幽尘。\n铭旌下官道，葬舆去辚辚。\n萧条黄蒿中，奠酒花翠新。\n米雪晚霏微，墓成悄无人。\n乌鸢下空地，烟火残荒榛。\n生人更多苦，入户事盈身。\n营营日易深，却到不得频。\n寂寥孤隧头，草绿棠梨春。",
        "dynasty": "唐",
        "collection_info": null
    },
    {
        "title": "北原情三首 二",
        "author": "刘言史",
        "content": "洛阳城北山，古今葬冥客。\n聚骨朽成泥，此山土多白。\n近来送葬人，亦去闻归声。\n岂能车轮疾，渐是墓侵城。\n城中人不绝，哀挽相次行。\n莫非北邙后，重向洛城生。",
        "dynasty": "唐",
        "collection_info": null
    },
    {
        "title": "北原情三首 三",
        "author": "刘言史",
        "content": "卜地起孤坟，全家送葬去。\n归来却到时，不復重知处。\n迭迭葬相续，土干草已绿。\n列纸泻壶浆，空向春云哭。",
        "dynasty": "唐",
        "collection_info": null
    },
    {
        "title": "林中独醒",
        "author": "刘言史",
        "content": "晚来林沼静，独坐间瓢尊。\n向己非前迹，齐心欲不言。\n微凉生乱篠，轻馥起孤萱。\n未得浑无事，瓜田草正繁。",
        "dynasty": "唐",
        "collection_info": null
    },
    {
        "title": "江陵客舍留别樊尚书",
        "author": "刘言史",
        "content": "信陵门馆下，多病有归思。\n坠履忘情后，寒灰更湿时。\n委栏芳蕙晚，凭几雪髫垂。\n明日秋关外，单车风雨随。",
        "dynasty": "唐",
        "collection_info": null
    },
    {
        "title": "拟古咏河边枯树",
        "author": "长孙佐辅",
        "content": "野火烧枝水洗根，数围孤树半心存。\n应是无机承雨露，却将春色寄苔痕。",
        "dynasty": "唐",
        "collection_info": null
    },
    {
        "title": "别友人",
        "author": "长孙佐辅",
        "content": "愁多不忍醒时别，想极还寻静处行。\n谁遣同衾又分手，不如行路本无情。",
        "dynasty": "唐",
        "collection_info": null
    },
    {
        "title": "伤故人歌妓",
        "author": "长孙佐辅",
        "content": "愁脸无红衣满尘，万家门户不容身。\n曾将一笑君前去，悞杀几多回顾人。",
        "dynasty": "唐",
        "collection_info": null
    },
    {
        "title": "南中客舍对雨送故人归北",
        "author": "长孙佐辅",
        "content": "猨声啾啾雁声苦，卷帘相对愁不语。\n几年客吴君在楚，况送君归我犹阻。\n家书作得不忍封，北风吹断阶前雨。",
        "dynasty": "唐",
        "collection_info": null
    },
    {
        "title": "杭州秋日别故友",
        "author": "长孙佐辅",
        "content": "相见又相别，大江秋水深。\n悲欢一世事，去住两乡心。\n淅沥篱下叶，凄清阶上琴。",
        "dynasty": "唐",
        "collection_info": null
    },
    {
        "title": "代别后梦别",
        "author": "长孙佐辅",
        "content": "别中还梦别，悲后更生悲。\n觉梦俱千里，追随难再期。\n翻思梦裏苦，却恨觉来迟。\n纵是非真事，何妨梦会时。",
        "dynasty": "唐",
        "collection_info": null
    },
    {
        "title": "荅边信",
        "author": "长孙佐辅",
        "content": "征人去年戍辽水，夜得边书字盈纸。\n挥刀就烛裁红绮，结作同心荅千里。\n君寄边书书莫绝，妾荅同心心自结。\n同心再解心不离，书字频看字愁灭。\n结成一夜和泪封，贮书只在怀袖中。\n莫如书字故难久，愿学同心长可同。",
        "dynasty": "唐",
        "collection_info": null
    },
    {
        "title": "对镜吟",
        "author": "长孙佐辅",
        "content": "忆昔逢君新纳娉，青铜铸出千年镜。\n意怜光彩固无瑕，义比恩情永相映。\n每将鉴面兼鉴心，鉴来不辍情逾深。\n君非结心空结带，结处尚新恩已背。\n开帘览镜悲难语，对面相看孟门阻。\n掩匣徒惭双凤飞，悬台欲效孤鸾舞。\n昔日照来人共许，今朝照罢自生疑。\n镜上有尘犹可淬，君恩讵肯无迴时。",
        "dynasty": "唐",
        "collection_info": null
    },
    {
        "title": "山行书事",
        "author": "长孙佐辅",
        "content": "日落风䬘䬘，驱车行远郊。\n中心有所悲，古墓穿黄茅。\n茅中狐兔窠，四面乌鸢巢。\n鬼火时独出，人烟不相交。\n行行近破村，一径欹还坳。\n迎霜听蟋蟀，向月看蟏蛸。\n翁喜客来至，客来羞厨庖。\n浊醪夸泼蚁，时果仍新苞。\n相劝对寒灯，呼儿爇枯梢。\n性朴颇近古，其言无斗筲。\n忧欢世上幷，岁月途中抛。\n谁知问津客，空作杨雄嘲。",
        "dynasty": "唐",
        "collection_info": null
    },
    {
        "title": "古宫怨",
        "author": "长孙佐辅",
        "content": "窗前好树名玫瑰，去年花落今年开。\n无情春色尚识返，君心忽断何时来。\n忆昔妆成候僊仗，宫璅玲珑日新上。\n拊心却笑西子嚬，掩鼻谁忧郑姬谤。\n草染文章衣下履，花黏甲乙床前帐。\n三千玉貌休自夸，十二金钗独相向。\n盛衰倾夺欲何如，娇爱翻悲逐佞谀。\n重远岂能惭沼鹄，弃前方见泣船鱼。\n看笼不记熏龙脑，咏扇空曾秃鼠鬚。\n始喜类萝新託柏，终伤如荠却甘荼。\n院深独开还独闭，鹦鹉惊飞苔覆地。\n满箱旧赐前日衣，渍枕新垂夜来泪。\n痕多开镜照还悲，绿髻青蛾尚未衰。\n莫道新缣长绝比，犹逢故劒会相追。",
        "dynasty": "唐",
        "collection_info": null
    },
    {
        "title": "关山月",
        "author": "长孙佐辅",
        "content": "凄凄还切切，戍客多离别。\n何处最伤心，关山见秋月。\n关月竟如何，由来远近过。\n始经玄菟塞，终绕白狼河。\n忽忆秦楼妇，流光应共有。\n已得并蛾眉，还知揽纤手。\n去岁照同行，比翼復连形。\n今宵照独立，顾影自茕茕。\n余晖渐西落，夜夜看如昨。\n借问暎旌旗，何如鉴帷幕。\n拂晓朔风悲，蓬惊鴈不飞。\n几时征戍罢，还向月中归。",
        "dynasty": "唐",
        "collection_info": null
    },
    {
        "title": "陇西行",
        "author": "长孙佐辅",
        "content": "阴云凝朔气，陇上正飞雪。\n四月草不生，北风劲如切。\n朝来羽书急，夜救长城窟。\n道隘行不前，相呼抱鞍歇。\n人寒指欲堕，马冻蹄亦裂。\n射雁旋充饥，斧冰还止渴。\n宁辞解围鬬，但恐乘疲没。\n早晚边候空，归来养羸卒。",
        "dynasty": "唐",
        "collection_info": null
    },
    {
        "title": "寻山家",
        "author": "长孙佐辅",
        "content": "独访山家歇还涉，茅屋斜连隔松叶。\n主人闻语未开门，绕篱野菜飞黄蝶。",
        "dynasty": "唐",
        "collection_info": null
    },
    {
        "title": "山居",
        "author": "长孙佐辅",
        "content": "看书爱幽寂，结宇青冥间。\n飞泉引风听，古桂和云攀。\n地深草木稠，境静鱼鸟闲。\n阴气晚出谷，朝光先照山。\n有时独杖藜，入夜犹启关。\n星昏归鸟过，火出樵童还。\n神体自和适，不是离人寰。",
        "dynasty": "唐",
        "collection_info": null
    },
    {
        "title": "楚州盐𡏖古墙望海",
        "author": "长孙佐辅",
        "content": "混沌本冥冥，泄为洪川流。\n雄哉大造化，万古横中州。\n我从西北来，登高望蓬丘。\n阴晴乍开合，天地相沈浮。\n长风卷繁云，日出扶桑头。\n水净露鲛室，烟销凝蜃楼。\n时来会云翔，道蹇即津游。\n明发促归轸，沧波非宿谋。",
        "dynasty": "唐",
        "collection_info": null
    },
    {
        "title": "闻韦驸马使君迁拜台州",
        "author": "长孙佐辅",
        "content": "溟藩轸帝忧，见说初鸣驺。\n德胜祸先戢，情闲思自流。\n蚕殷桑柘空，廪实雀鼠稠。\n谏虎昔赐骏，安人将问牛。\n曾陪后乘光，共逐平津游。\n旌斾拥追赏，歌钟催献酬。\n音徽一寂寥，贵贱双沈浮。\n北郭乏中崖，东方称上头。\n跻山望百城，目尽增遐愁。\n海逼日月近，天高星汉秋。\n无阶异渐鸿，有志惭驯鸥。\n终期促孤棹，暂访天台幽。",
        "dynasty": "唐",
        "collection_info": null
    },
    {
        "title": "山行经村径",
        "author": "长孙佐辅",
        "content": "一径有人迹，到来唯数家。\n依稀听机杼，寂历看桑麻。\n雨湿渡头草，风吹坟上花。\n却驱羸马去，数点归林鸦。",
        "dynasty": "唐",
        "collection_info": null
    },
    {
        "title": "野田行",
        "author": "张碧",
        "content": "风昏昼色飞斜雨，冤骨千堆髑髅语。\n八纮牢落人物悲，是箇田园荒废主。\n悲嗟自古争天下，几度干坤復如此。\n秦皇矻矻筑长城，汉祖区区白蛇死。\n野田之骨兮又成尘，楼阁风烟兮还復新。\n愿得华山之下长归马，野田无復堆冤者。",
        "dynasty": "唐",
        "collection_info": null
    },
    {
        "title": "贫女",
        "author": "张碧",
        "content": "岂是昧容华，岂不知机织。\n自是生寒门，良媒不相识。",
        "dynasty": "唐",
        "collection_info": null
    },
    {
        "title": "幽思",
        "author": "张碧",
        "content": "金炉烟霭微，锦釭残影灭。\n出户独裴回，落花满明月。",
        "dynasty": "唐",
        "collection_info": null
    },
    {
        "title": "惜花三首 一",
        "author": "张碧",
        "content": "千枝万枝占春开，彤霞着地红成堆。\n一窖闲愁驱不去，殷勤对尔酌金杯。",
        "dynasty": "唐",
        "collection_info": null
    },
    {
        "title": "惜花三首 二",
        "author": "张碧",
        "content": "老鸦拍翼盘空疾，准拟浮生如瞬息。\n阿母蟠桃香未齐，汉皇骨葬秋山碧。",
        "dynasty": "唐",
        "collection_info": null
    },
    {
        "title": "惜花三首 三",
        "author": "张碧",
        "content": "朝开暮落煎人老，无人为报东君道。\n留取秾红伴醉吟，莫教少女来吹扫。",
        "dynasty": "唐",
        "collection_info": null
    },
    {
        "title": "游春引三首 一",
        "author": "张碧",
        "content": "句芒爱弄春风权，开萌发翠无党偏。\n句芒小女精神巧，机罗杼绮满平川。",
        "dynasty": "唐",
        "collection_info": null
    },
    {
        "title": "游春引三首 二",
        "author": "张碧",
        "content": "五陵年少轻薄客，蛮锦花多春袖窄。\n酌桂鸣金翫物华，星蹄绣毂填香陌。",
        "dynasty": "唐",
        "collection_info": null
    },
    {
        "title": "游春引三首 三",
        "author": "张碧",
        "content": "千条碧绿轻拖水，金毛泣怕春江死。\n万彙俱含造化恩，见我春工无私理。",
        "dynasty": "唐",
        "collection_info": null
    },
    {
        "title": "农父",
        "author": "张碧",
        "content": "运锄耕斸侵星起，陇亩丰盈满家喜。\n到头禾黍属他人，不知何处抛妻子。",
        "dynasty": "唐",
        "collection_info": null
    },
    {
        "title": "古意",
        "author": "张碧",
        "content": "銮舆不碾香尘灭，更残三十六宫月。\n手持纨扇独含情，秋风吹落横波血。",
        "dynasty": "唐",
        "collection_info": null
    },
    {
        "title": "秋日登岳阳楼晴望",
        "author": "张碧",
        "content": "三秋倚练飞金盏，洞庭波定平如刬。\n天高云卷绿罗低，一点君山碍人眼。\n漫漫万顷铺琉璃，烟波阔远无鸟飞。\n西南东北竞无际，直疑侵断青天涯。\n屈原回日牵愁吟，龙宫感激致应沈。\n贾生憔悴说不得，茫茫烟霭堆湖心。",
        "dynasty": "唐",
        "collection_info": null
    },
    {
        "title": "鸿沟",
        "author": "张碧",
        "content": "毒龙衔日天地昏，八纮叆叇生愁云。\n秦园走鹿无藏处，纷纷争处蜂成羣。\n四溟波立鲸相吞，荡摇五岳崩山根。\n鱼虾舞浪狂鳅鲲，龙蛇胆战登鸿门。\n星旗羽镞强者尊，黑风白雨东西屯。\n山河欲拆人烟分，壮士鼓勇君王存。\n项庄愤气吐不得，亚父斗声天上闻。\n玉光堕地惊昆崙，留侯气魄吞太华。\n舌头一寸生阳春，神农女娲愁不言。\n蛇枯老媪啼泪痕，星曹定秤秤王孙。\n项籍骨轻迷精魂，沛公仰面争干坤。\n须臾垓下贼星起，歌声缭绕悽人耳。\n吴娃捧酒横秋波，霜天月照空城垒。\n力拔山兮忽到此，骓嘶懒渡乌江水。\n新丰瑞色生楼台，西楚寒蒿哭愁鬼。\n三尺霜鸣金匣裏，神光一掉八千里。\n汉皇骤马意气生，西南扫地迎天子。",
        "dynasty": "唐",
        "collection_info": null
    },
    {
        "title": "美人梳头",
        "author": "张碧",
        "content": "玉堂花院小枝红，绿窗一片春光晓。\n玉容惊觉浓睡醒，圆蟾挂出妆台表。\n金盘解下丛鬟碎，三尺巫云绾朝翠。\n皓指高低寸黛愁，水精梳滑参差坠。\n须臾拢掠蝉鬓生，玉钗冷透冬冰明。\n芙蓉拆向新开脸，秋泉慢转眸波横。\n鹦鹉偷来话心曲，屏风半倚遥山绿。",
        "dynasty": "唐",
        "collection_info": null
    },
    {
        "title": "题祖山人池上怪石",
        "author": "张碧",
        "content": "寒姿数片奇突兀，曾作秋江秋水骨。\n先生应是厌风云，着向江边塞龙窟。\n我来池上倾酒尊，半酣书破青烟痕。\n参差翠缕摆不落，笔头惊怪黏秋云。\n我闻吴中项容水墨有高价，邀得将来倚松下。\n铺却双缯直道难，掉首空归不成画。",
        "dynasty": "唐",
        "collection_info": null
    },
    {
        "title": "山居雨霁即事",
        "author": "张碧",
        "content": "结茅苍岭下，自与喧卑隔。\n况值雷雨晴，郊原转岑寂。\n出门看反照，绕屋残溜滴。\n古路绝人行，荒陂响蝼蝈。\n篱崩瓜豆蔓，圃坏牛羊迹。\n断续古祠鸦，高低远村笛。\n喜闻东皋润，欲往未通屐。\n杖策试危桥，攀萝瞰苔壁。\n邻翁夜相访，缓酌聊跂石。\n新月出污尊，浮云在巾舃。\n常隳腐儒操，谬习经邦画。\n有待时未知，非关慕沮溺。",
        "dynasty": "唐",
        "collection_info": null
    },
    {
        "title": "赠琴棋僧歌",
        "author": "张瀛",
        "content": "我尝听师法一说，波上莲花水中月。\n不垢不净是色空，无法无空亦无灭。\n我尝听师禅一观，浪溢鰲头蟾魄满。\n河沙世界尽空空，一寸寒灰冷灯畔。\n我又听师琴一抚，长松唤住秋山雨。\n弦中雅弄若铿金，指下寒泉流太古。\n我又听师棋一着，山顶坐沈红日脚。\n阿谁称是国手人，罗浮道士赌却鹤。\n输却药，法怀斟下红霞丹，束手不敢争头角。",
        "dynasty": "唐",
        "collection_info": null
    },
    {
        "title": "妾换马",
        "author": "卢殷",
        "content": "伴凤楼中妾，如龙枥上宛。\n同年辞旧宠，异地受新恩。\n香阁更衣处，尘蒙喷草痕。\n连嘶将忍泪，俱恋主人门。",
        "dynasty": "唐",
        "collection_info": null
    },
    {
        "title": "七夕",
        "author": "卢殷",
        "content": "河耿月凉时，牵牛织女期。\n欢娱方在此，漏刻竟由谁。\n定不嫌秋驶，唯当乞夜迟。\n全胜客子媍，十载泣生离。",
        "dynasty": "唐",
        "collection_info": null
    },
    {
        "title": "月夜",
        "author": "卢殷",
        "content": "露下凉生簟，无人月满庭。\n难闻逆河浪，徒望白榆星。\n树遶孤栖鹊，窗飞就暗萤。\n移时宿兰影，思共习芳馨。",
        "dynasty": "唐",
        "collection_info": null
    },
    {
        "title": "仲夏寄江南",
        "author": "卢殷",
        "content": "五月行将近，三年客未迴。\n梦成千里去，酒醒百忧来。\n晚暮时看槿，悲酸不食梅。\n空将白团扇，从寄復裴回。",
        "dynasty": "唐",
        "collection_info": null
    },
    {
        "title": "欲销云",
        "author": "卢殷",
        "content": "欲隐从龙质，仍余触石文。\n霏微依碧落，髣髴悞非云。\n度月光无隔，倾河影不分。\n如逢作霖处，当为起氤氲。",
        "dynasty": "唐",
        "collection_info": null
    },
    {
        "title": "遇边使",
        "author": "卢殷",
        "content": "累年无的信，每夜梦边城。\n袖掩千行泪，书封一尺情。",
        "dynasty": "唐",
        "collection_info": null
    },
    {
        "title": "移住别居",
        "author": "卢殷",
        "content": "自到西川住，唯君别有情。\n常逢对门远，又隔一重城。",
        "dynasty": "唐",
        "collection_info": null
    },
    {
        "title": "堋口逢友人",
        "author": "卢殷",
        "content": "艰难别离久，中外往还深。\n已改当时法，空余旧日心。",
        "dynasty": "唐",
        "collection_info": null
    },
    {
        "title": "雨霁登北岸寄友人",
        "author": "卢殷",
        "content": "稻黄扑扑黍油油，野树连山涧自流。\n忆得年时冯翊部，谢郎相引上楼头。",
        "dynasty": "唐",
        "collection_info": null
    },
    {
        "title": "长安亲故",
        "author": "卢殷",
        "content": "楚兰不佩佩吴钩，带酒城头别旧游。\n年事已多筋力在，试将弓箭到幷州。",
        "dynasty": "唐",
        "collection_info": null
    },
    {
        "title": "悲秋",
        "author": "卢殷",
        "content": "秋空雁度青天远，疎树蝉嘶白露寒。\n阶下败兰犹有气，手中团扇渐无端。",
        "dynasty": "唐",
        "collection_info": null
    },
    {
        "title": "晚蝉",
        "author": "卢殷",
        "content": "深藏高柳背斜晖，能轸孤愁减昔围。\n犹畏旅人头不白，再三移树带声飞。",
        "dynasty": "唐",
        "collection_info": null
    },
    {
        "title": "维扬郡西亭赠友人",
        "author": "卢殷",
        "content": "萍飒风池香满船，杨花漠漠暮春天。\n玉人此日心中事，何似乘羊入市年。",
        "dynasty": "唐",
        "collection_info": null
    },
    {
        "title": "终南精舍月中闻磬",
        "author": "独孤申叔",
        "content": "精庐残夜景，天宇灭埃氛。\n幽磬此时击，余音几处闻。\n随风树杪去，支策月中分。\n断绝如残漏，凄清不隔云。\n羇人方罢梦，独鴈忽迷羣。\n响尽河汉落，千山空纠纷。",
        "dynasty": "唐",
        "collection_info": null
    },
    {
        "title": "题汉州西湖",
        "author": "严公弼",
        "content": "西湖创置自房公，心匠纵横造化同。\n见说凤池推独步，高名何事滞川中。",
        "dynasty": "唐",
        "collection_info": null
    },
    {
        "title": "题汉州西湖",
        "author": "严公贶",
        "content": "凤沼才难尽，余思凿西湖。\n珍木罗修岸，冰光映坐隅。\n琴台今寂寞，竹岛尚萦纡。\n犹蕴济川志，芳名终不渝。",
        "dynasty": "唐",
        "collection_info": null
    },
    {
        "title": "湘弦曲",
        "author": "庄南杰",
        "content": "楚云铮铮戛秋露，巫云峡雨飞朝暮。\n古磬高敲百尺楼，孤猨夜哭千丈树。\n云轩碾火声珑珑，连山卷尽长江空。\n莺啼寂寞花枝雨，鬼啸荒郊松柏风。\n满堂怨咽悲相续，苦调中含古离曲。\n繁弦响绝楚魂遥，湘江水碧湘山绿。",
        "dynasty": "唐",
        "collection_info": null
    },
    {
        "title": "黄雀行",
        "author": "庄南杰",
        "content": "穿屋穿墙不知止，争树争巢入营死。\n林间公子夹弹弓，一丸致毙花丛裏。\n小口黄雏未有知，青天不解高高飞。\n虞人设网当要路，白日啾嘲祸万机。",
        "dynasty": "唐",
        "collection_info": null
    },
    {
        "title": "雁门太守行",
        "author": "庄南杰",
        "content": "旌旗闪闪摇天末，长笛横吹虏尘阔。\n跨下嘶风白练狞，腰间切玉青蛇活。\n击革摐金燧牛尾，犬羊兵败如山死。\n九泉寂寞葬秋虫，湿云荒草啼秋思。",
        "dynasty": "唐",
        "collection_info": null
    },
    {
        "title": "阳春曲",
        "author": "庄南杰",
        "content": "紫锦红囊香满风，金鸾玉轼摇丁冬。\n沙鸥白羽翦晴碧，野桃红艳烧春空。\n芳草绵延鏁平地，壠蝶双双舞幽翠。\n凤叶龙吟白日长，落花声底仙娥醉。",
        "dynasty": "唐",
        "collection_info": null
    },
    {
        "title": "伤歌行",
        "author": "庄南杰",
        "content": "兔走乌飞不相见，人事依稀速如电。\n王母夭桃一度开，玉楼红粉千回变。\n车驰马走咸阳道，石家旧宅空荒草。\n秋雨无情不惜花，芙蓉一一惊香倒。\n劝君莫谩栽荆棘，秦皇虚费驱山力。\n英风一去更无言，白骨沈埋暮山碧。",
        "dynasty": "唐",
        "collection_info": null
    },
    {
        "title": "无题",
        "author": "李溟",
        "content": "乔木挂斗邑，水驿坏门开。\n向月片帆去，背云行雁来。\n晚年名利迹，宁免路岐哀。\n前计不能息，若为玄鬓迴。",
        "dynasty": "唐",
        "collection_info": null
    },
    {
        "title": "客舍喜友人相访",
        "author": "贺兰朋吉",
        "content": "荒居无四隣，谁肯访来频。\n古树秋中叶，他乡病裏身。\n鴈声风送急，萤影月流新。\n独为成名晚，多惭见友人。",
        "dynasty": "唐",
        "collection_info": null
    },
    {
        "title": "诣李侍郎",
        "author": "王鲁復",
        "content": "文字元无底，功夫转到难。\n苦心三百首，暂请侍郎看。",
        "dynasty": "唐",
        "collection_info": null
    },
    {
        "title": "弔灵均",
        "author": "王鲁復",
        "content": "万古汨罗深，骚人道不沈。\n明明唐日月，应见楚臣心。",
        "dynasty": "唐",
        "collection_info": null
    },
    {
        "title": "弔韩侍郎",
        "author": "王鲁復",
        "content": "星落少微宫，高人入古风。\n几年才子泪，併写五言中。",
        "dynasty": "唐",
        "collection_info": null
    },
    {
        "title": "故白岩禅师院",
        "author": "王鲁復",
        "content": "能师还世名还在，空闭禅堂满院苔。\n花树不随人寂寞，数枝犹自出墙来。",
        "dynasty": "唐",
        "collection_info": null
    },
    {
        "title": "招玉川子咏新文",
        "author": "徐希仁",
        "content": "清气宿我心，结为清泠音。\n一夜吟不足，君来相和吟。",
        "dynasty": "唐",
        "collection_info": null
    },
    {
        "title": "五杂组",
        "author": "雍裕之",
        "content": "五杂组，刺绣窠。\n往復还，织锦梭。\n不得已，戍交河。",
        "dynasty": "唐",
        "collection_info": null
    },
    {
        "title": "剪綵花",
        "author": "雍裕之",
        "content": "敢竞桃李色，自呈刀尺功。\n蝶犹迷剪翠，人岂辨裁红。",
        "dynasty": "唐",
        "collection_info": null
    },
    {
        "title": "春晦送客",
        "author": "雍裕之",
        "content": "野酌乱无巡，送君兼送春。\n明年春色至，莫作未归人。",
        "dynasty": "唐",
        "collection_info": null
    },
    {
        "title": "自君之出矣",
        "author": "雍裕之",
        "content": "自君之出矣，宝镜为谁明。\n思君如陇水，长闻呜咽声。",
        "dynasty": "唐",
        "collection_info": null
    },
    {
        "title": "自君之出矣",
        "author": "徐干",
        "content": "自君之出矣，明镜暗不治。\n思君如流水，无有穷已时。",
        "dynasty": "唐",
        "collection_info": null
    },
    {
        "title": "四气",
        "author": "雍裕之",
        "content": "春禽犹竞啭，夏木忽交阴。\n稍觉秋山远，俄惊冬霰深。",
        "dynasty": "唐",
        "collection_info": null
    },
    {
        "title": "四色 一",
        "author": "雍裕之",
        "content": "壶中冰始结，盘上露初圆。\n何意瑶池雪，欲夺鹤毛鲜。",
        "dynasty": "唐",
        "collection_info": null
    },
    {
        "title": "四色 二",
        "author": "雍裕之",
        "content": "道士牛已至，仙家鸟亦来。\n骨为神不朽，眼向故人开。",
        "dynasty": "唐",
        "collection_info": null
    },
    {
        "title": "四色 三",
        "author": "雍裕之",
        "content": "劳鲂莲渚内，汗马火旗间。\n平生血诚尽，不独左轮殷。",
        "dynasty": "唐",
        "collection_info": null
    },
    {
        "title": "四色 四",
        "author": "雍裕之",
        "content": "已见池尽墨，谁言突不黔。\n漆身恩未报，貂裘弊岂嫌。",
        "dynasty": "唐",
        "collection_info": null
    },
    {
        "title": "大言",
        "author": "雍裕之",
        "content": "四溟杯渌醑，五岳髻青螺。\n挥汗曾成雨，画地亦成河。",
        "dynasty": "唐",
        "collection_info": null
    },
    {
        "title": "细言",
        "author": "雍裕之",
        "content": "蚊眉自可託，蜗角岂劳争。\n欲効丝毫力，谁知蝼蚁诚。",
        "dynasty": "唐",
        "collection_info": null
    },
    {
        "title": "山中桂",
        "author": "雍裕之",
        "content": "八树拂丹霄，四时青不凋。\n秋风何处起，先褭最长条。",
        "dynasty": "唐",
        "collection_info": null
    },
    {
        "title": "芦花",
        "author": "雍裕之",
        "content": "夹岸復连沙，枝枝摇浪花。\n月明浑似雪，无处认渔家。",
        "dynasty": "唐",
        "collection_info": null
    },
    {
        "title": "江边柳",
        "author": "雍裕之",
        "content": "袅袅古堤边，青青一树烟。\n若为丝不断，留取繫郎船。",
        "dynasty": "唐",
        "collection_info": null
    },
    {
        "title": "江上山",
        "author": "雍裕之",
        "content": "绮霞明赤岸，锦缆绕丹枝。\n楚客正愁绝，西风且莫吹。",
        "dynasty": "唐",
        "collection_info": null
    },
    {
        "title": "游丝",
        "author": "雍裕之",
        "content": "游丝何所似，应最似春心。\n一向风前乱，千条不可寻。",
        "dynasty": "唐",
        "collection_info": null
    },
    {
        "title": "柳絮",
        "author": "雍裕之",
        "content": "无风纔到地，有风还满空。\n缘渠偏似雪，莫近鬓毛生。",
        "dynasty": "唐",
        "collection_info": null
    },
    {
        "title": "残莺",
        "author": "雍裕之",
        "content": "花阑莺亦懒，不语似含情。\n何言百啭舌，唯余一两声。",
        "dynasty": "唐",
        "collection_info": null
    },
    {
        "title": "早蝉",
        "author": "雍裕之",
        "content": "一声清溽暑，几处促流年。\n志士心偏苦，初闻独泫然。",
        "dynasty": "唐",
        "collection_info": null
    },
    {
        "title": "秋蛩",
        "author": "雍裕之",
        "content": "雨绝苍苔地，月斜青草阶。\n蛩鸣谁不怨，况是正离怀。",
        "dynasty": "唐",
        "collection_info": null
    },
    {
        "title": "江上闻猨",
        "author": "雍裕之",
        "content": "枫岸月斜明，猨啼旅梦惊。\n愁多肠易断，不待第三声。",
        "dynasty": "唐",
        "collection_info": null
    },
    {
        "title": "折柳赠行人",
        "author": "雍裕之",
        "content": "那言柳乱垂，尽日任风吹。\n欲识千条恨，和烟折一枝。",
        "dynasty": "唐",
        "collection_info": null
    },
    {
        "title": "题蒲葵扇",
        "author": "雍裕之",
        "content": "倾心曾向日，在手幸摇风。\n羡尔逢提握，知名自谢公。",
        "dynasty": "唐",
        "collection_info": null
    },
    {
        "title": "赠苦行僧",
        "author": "雍裕之",
        "content": "幽深红叶寺，清净白毫僧。\n古殿长鸣磬，低头礼昼灯。",
        "dynasty": "唐",
        "collection_info": null
    },
    {
        "title": "两头纤纤",
        "author": "雍裕之",
        "content": "两头纤纤八字眉，半白半黑灯影帷。\n腷腷[膊膊]晓禽飞，磊磊落落秋果垂。",
        "dynasty": "唐",
        "collection_info": null
    },
    {
        "title": "了语",
        "author": "雍裕之",
        "content": "扫却烟尘寇初剿，深水高林放鱼鸟。\n鸡人唱绝残漏晓，仙乐拍终天悄悄。",
        "dynasty": "唐",
        "collection_info": null
    },
    {
        "title": "不了语",
        "author": "雍裕之",
        "content": "浮名世利知多少，朝市喧喧尘扰扰。\n车马交驰往復来，钟鼓相催天又晓。",
        "dynasty": "唐",
        "collection_info": null
    },
    {
        "title": "听弹沈湘",
        "author": "雍裕之",
        "content": "贾谊投文弔屈平，瑶琴能写此时情。\n秋风一奏沈湘曲，流水千年作恨声。",
        "dynasty": "唐",
        "collection_info": null
    },
    {
        "title": "豪家夏冰咏",
        "author": "雍裕之",
        "content": "金错银盘贮赐冰，清光如耸玉山棱。\n无论尘客闲停扇，直到消时不见蝇。",
        "dynasty": "唐",
        "collection_info": null
    },
    {
        "title": "宿棣华馆闻雁",
        "author": "雍裕之",
        "content": "不堪旅宿棣花馆，况有离羣鸿雁声。\n一点秋灯残影下，不知寒梦几回惊。",
        "dynasty": "唐",
        "collection_info": null
    },
    {
        "title": "农家望晴",
        "author": "雍裕之",
        "content": "尝闻秦地西风雨，为问西风早晚回。\n白髮老农如鹤立，麦场高处望云开。",
        "dynasty": "唐",
        "collection_info": null
    },
    {
        "title": "宫人斜",
        "author": "雍裕之",
        "content": "几多红粉委黄泥，野鸟如歌又似啼。\n应有春魂化为燕，年来飞入未央栖。",
        "dynasty": "唐",
        "collection_info": null
    },
    {
        "title": "曲江池上",
        "author": "雍裕之",
        "content": "殷勤春在曲江头，全藉羣仙占胜游。\n何必三山待鸾鹤，年年此地是瀛洲。",
        "dynasty": "唐",
        "collection_info": null
    },
    {
        "title": "奉陪吕使君楼上夜看花",
        "author": "段弘古",
        "content": "城上芳园花满枝，城头太守夜看时。\n为报林中高举烛，感人情思欲题诗。",
        "dynasty": "唐",
        "collection_info": null
    },
    {
        "title": "所居寺院凉夜书情呈上吕和叔温郎中",
        "author": "何元上",
        "content": "庾公念病宜清暑，遣向僧家占上方。\n月光似水衣裳湿，松气如秋枕簟凉。\n幸以薄才当客次，无因弱羽逐鸾翔。\n何由一示云霄路，肠断星星两鬓霜。",
        "dynasty": "唐",
        "collection_info": null
    },
    {
        "title": "塞上闻笛",
        "author": "宋济",
        "content": "胡儿吹笛戍楼间，楼上萧条海月闲。\n借问梅花何处落，风吹一夜满关山。",
        "dynasty": "唐",
        "collection_info": null
    },
    {
        "title": "塞上闻笛",
        "author": "宋济",
        "content": "雪净遥天牧马还，月明羌笛戍楼闲。\n借问梅花何处落，风吹一夜满关山。",
        "dynasty": "唐",
        "collection_info": null
    },
    {
        "title": "东邻美人歌",
        "author": "宋济",
        "content": "花暖江城斜日阴，莺啼绣户晓云深。\n春风不道珠帘隔，传得歌声与客心。",
        "dynasty": "唐",
        "collection_info": null
    },
    {
        "title": "题李八百洞",
        "author": "符载",
        "content": "太极之年混沌坼，此山亦是神仙宅。\n后世何人来飞昇，紫阳真人李八百。",
        "dynasty": "唐",
        "collection_info": null
    },
    {
        "title": "甘州歌",
        "author": "符载",
        "content": "月裏嫦娥不画眉，只将云雾作罗衣。\n不知梦逐青鸾去，犹把花枝盖面归。",
        "dynasty": "唐",
        "collection_info": null
    },
    {
        "title": "句",
        "author": "符载",
        "content": "绿迸穿篱笋，红飘隔户花。",
        "dynasty": "唐",
        "collection_info": null
    },
    {
        "title": "贞元八年十二月谒先主庙绝句三首 一",
        "author": "张俨",
        "content": "仗顺继皇业，幷吞势由己。\n天命屈雄图，谁歌大风起。",
        "dynasty": "唐",
        "collection_info": null
    },
    {
        "title": "贞元八年十二月谒先主庙绝句三首 二",
        "author": "张俨",
        "content": "得股肱贤明，能以奇用兵。\n何事伤客情，何人归帝京。",
        "dynasty": "唐",
        "collection_info": null
    },
    {
        "title": "贞元八年十二月谒先主庙绝句三首 三",
        "author": "张俨",
        "content": "雄名垂竹帛，荒陵压阡陌。\n终古更何闻，悲风入松栢。",
        "dynasty": "唐",
        "collection_info": null
    },
    {
        "title": "题安乐山",
        "author": "先汪",
        "content": "碧峰横倚白云端，隋氏真人化蹟残。\n翠栢不凋龙骨瘦，石泉犹在镜光寒。",
        "dynasty": "唐",
        "collection_info": null
    },
    {
        "title": "姑熟杂咏 姑熟溪",
        "author": "李赤",
        "content": "爱此溪水闲，乘流兴无极。\n击檝怕鸥惊，垂竿待鱼食。\n波翻晓霞影，岸迭春山色。\n何处浣纱人，红颜未相识。",
        "dynasty": "唐",
        "collection_info": null
    },
    {
        "title": "姑熟杂咏 丹阳湖",
        "author": "李赤",
        "content": "湖与元气通，风波浩难止。\n天外贾客归，云间片帆起。\n龟游莲叶上，鸟宿芦花裏。\n少女棹舟归，歌声逐流水。",
        "dynasty": "唐",
        "collection_info": null
    },
    {
        "title": "姑熟杂咏 谢公宅",
        "author": "李赤",
        "content": "青山日将暝，寂寞谢公宅。\n竹裏无人声，池中虚月白。\n荒庭衰草徧，废井苍苔积。\n唯有清风闻，时时起泉石。",
        "dynasty": "唐",
        "collection_info": null
    },
    {
        "title": "姑熟杂咏 凌[歊]台",
        "author": "李赤",
        "content": "旷望登古台，台高极人目。\n迭嶂列远空，闲花杂平陆。\n白云入窗牖，野翠生松竹。\n欲览碑上文，苔侵岂堪读。",
        "dynasty": "唐",
        "collection_info": null
    },
    {
        "title": "姑熟杂咏 桓公井",
        "author": "李赤",
        "content": "桓公名已古，废井曾未竭。\n石甃冷苍苔，寒泉湛孤月。\n秋来桐暂落，春至桃还发。\n路远人罕窥，谁能见清澈。",
        "dynasty": "唐",
        "collection_info": null
    },
    {
        "title": "姑熟杂咏 慈姥竹",
        "author": "李赤",
        "content": "野竹攒石生，含烟映江岛。\n翠色落波深，虚声带寒早。\n龙吟曾未听，凤曲吹应好。\n不学蒲柳凋，贞心常自保。",
        "dynasty": "唐",
        "collection_info": null
    },
    {
        "title": "姑熟杂咏 望夫山",
        "author": "李赤",
        "content": "颙望临碧空，怨情感离别。\n芳草不知愁，岩花但争发。\n云山万重隔，音信千里绝。\n春去秋復来，相思几时歇。",
        "dynasty": "唐",
        "collection_info": null
    },
    {
        "title": "姑熟杂咏 牛渚矶",
        "author": "李赤",
        "content": "绝壁临巨川，连峰势相向。\n乱石流洑间，迴波自成浪。\n但惊羣木秀，莫测精灵状。\n更听猨夜啼，忧心醉江上。",
        "dynasty": "唐",
        "collection_info": null
    },
    {
        "title": "姑熟杂咏 灵墟山",
        "author": "李赤",
        "content": "丁令辞世人，拂衣向仙路。\n伏炼九丹成，方随五云去。\n松萝蔽幽洞，桃杏深隐处。\n不知曾化鹤，辽海归几度。",
        "dynasty": "唐",
        "collection_info": null
    },
    {
        "title": "姑熟杂咏 天门山",
        "author": "李赤",
        "content": "迥出江水上，双峰自相对。\n岸映松色寒，石分浪花碎。\n参差远天际，缥缈晴霞外。\n落日舟去遥，回首沈青霭。",
        "dynasty": "唐",
        "collection_info": null
    },
    {
        "title": "勅赠康尚书美人",
        "author": "薛𦀒",
        "content": "天门喜气晓氛氲，圣主临轩召冠军。\n欲令从此行霖雨，先赐巫山一片云。",
        "dynasty": "唐",
        "collection_info": null
    },
    {
        "title": "将赴东都上李相国",
        "author": "孙叔向",
        "content": "四海兵初偃，平津阁正开。\n谁知大炉火，还有不然灰。",
        "dynasty": "唐",
        "collection_info": null
    },
    {
        "title": "题昭应温泉",
        "author": "孙叔向",
        "content": "一道温泉遶御楼，先皇曾向此中游。\n虽然水是无情物，也到宫前咽不流。",
        "dynasty": "唐",
        "collection_info": null
    },
    {
        "title": "送咸安公主",
        "author": "孙叔向",
        "content": "卤簿迟迟出国门，汉家公主嫁乌孙。\n玉颜便向穹庐去，卫霍空承明主恩。",
        "dynasty": "唐",
        "collection_info": null
    },
    {
        "title": "边城柳",
        "author": "刘皂",
        "content": "一株新柳色，十里断孤城。\n为近东西路，长悬离别情。",
        "dynasty": "唐",
        "collection_info": null
    },
    {
        "title": "长门怨三首 一",
        "author": "刘皂",
        "content": "雨滴长门秋夜长，愁心和雨到昭阳。\n泪痕不学君恩断，拭却千行更万行。",
        "dynasty": "唐",
        "collection_info": null
    },
    {
        "title": "长门怨三首 二",
        "author": "刘皂",
        "content": "宫殿沈沈月欲分，昭阳更漏不堪闻。\n珊瑚枕上千行泪，不是思君是恨君。",
        "dynasty": "唐",
        "collection_info": null
    },
    {
        "title": "长门怨三首 三",
        "author": "刘皂",
        "content": "蝉鬓慵梳倚帐门，蛾眉不扫惯承恩。\n旁人未必知心事，一面残妆空泪痕。",
        "dynasty": "唐",
        "collection_info": null
    },
    {
        "title": "旅次朔方",
        "author": "刘皂",
        "content": "客舍幷州数十霜，归心日夜忆咸阳。\n无端又渡桑干水，却望幷州似故乡。",
        "dynasty": "唐",
        "collection_info": null
    },
    {
        "title": "早起",
        "author": "杨厚",
        "content": "星汉转寒更，伊余索寞情。\n钟催归梦断，雁引远愁生。\n危壁兰光暗，疎帘露气清。\n闲庭聊一望，海日为分明。",
        "dynasty": "唐",
        "collection_info": null
    },
    {
        "title": "长门怨",
        "author": "裴交泰",
        "content": "自闭长门经几秋，罗衣湿尽泪还流。\n一种蛾眉明月夜，南宫歌管北宫愁。",
        "dynasty": "唐",
        "collection_info": null
    },
    {
        "title": "禁中送任山人",
        "author": "李秘",
        "content": "子去非长往，君恩取大还。\n补天留彩石，缩地入青山。\n献寿千春外，来朝数月间。\n莫抛残药物，窃取驻童颜。",
        "dynasty": "唐",
        "collection_info": null
    },
    {
        "title": "府试中元观道流步虚",
        "author": "殷尧恭",
        "content": "玄都开秘箓，白石礼先生。\n上界秋光静，中元夜景清。\n星辰朝帝处，鸾鹤步虚声。\n玉洞花长发，珠宫月最明。\n扫坛天地肃，投简鬼神惊。\n傥赐刀圭药，还成不死名。",
        "dynasty": "唐",
        "collection_info": null
    },
    {
        "title": "王仙坛",
        "author": "林杰",
        "content": "羽客已登仙路去，丹鑪草木尽凋残。\n不知千载归何日，空使时人扫旧坛。",
        "dynasty": "唐",
        "collection_info": null
    },
    {
        "title": "乞巧",
        "author": "林杰",
        "content": "七夕今宵看碧霄，牵牛织女渡河桥。\n家家乞巧望秋月，穿尽红丝几万条。",
        "dynasty": "唐",
        "collection_info": null
    },
    {
        "title": "句",
        "author": "林杰",
        "content": "金盘摘下挂朱颗，红壳开时饮玉浆。",
        "dynasty": "唐",
        "collection_info": null
    },
    {
        "title": "哭林杰",
        "author": "郑立之",
        "content": "才高未及贾生年，何事孤魂逐逝川。\n萤聚帐中人已去，鹤离台上月空圆。",
        "dynasty": "唐",
        "collection_info": null
    },
    {
        "title": "咏和亲",
        "author": "苏郁",
        "content": "关月夜悬青冢镜，寒云秋薄汉宫罗。\n君王莫信和亲策，生得胡雏虏更多。",
        "dynasty": "唐",
        "collection_info": null
    },
    {
        "title": "鹦鹉词",
        "author": "苏郁",
        "content": "莫把金笼闭鹦鹉，箇箇分明解人语。\n忽然更向君前言，三十六宫愁几许。",
        "dynasty": "唐",
        "collection_info": null
    },
    {
        "title": "步虚词",
        "author": "苏郁",
        "content": "十二楼藏玉堞中，凤凰双宿碧芙蓉。\n流霞浅酌谁同醉，今夜笙歌第几重。",
        "dynasty": "唐",
        "collection_info": null
    },
    {
        "title": "句",
        "author": "苏郁",
        "content": "吟倚雨残树，月收山下村。",
        "dynasty": "唐",
        "collection_info": null
    },
    {
        "title": "赋得琢玉成器",
        "author": "浩虚舟",
        "content": "已沐识坚贞，应怜器未成。\n辉山方可重，散璞乍堪惊。\n玷灭随心正，瑕消夺眼明。\n琢磨虹气在，拂拭水容生。\n赏翫冰光冷，提携月魄轻。\n伫当亲捧握，瑚琏幸齐名。",
        "dynasty": "唐",
        "collection_info": null
    },
    {
        "title": "责商山四皓",
        "author": "蔡京",
        "content": "秦末家家思逐鹿，商山四皓独忘机。\n如何鬓髮霜相似，更出深山定是非。",
        "dynasty": "唐",
        "collection_info": null
    },
    {
        "title": "假节邕交道由吴溪",
        "author": "蔡京",
        "content": "停桡横水中，举目孤烟外。\n借问吴溪人，谁家有山卖。",
        "dynasty": "唐",
        "collection_info": null
    },
    {
        "title": "咏子规",
        "author": "蔡京",
        "content": "千年冤魄化为禽，永逐悲风叫远林。\n愁血滴花春艳死，月明飘浪冷光沈。\n凝成紫塞风前泪，惊破红楼梦裏心。\n肠断楚词归不得，劒门迢遰蜀江深。",
        "dynasty": "唐",
        "collection_info": null
    },
    {
        "title": "献蔡京",
        "author": "张顶",
        "content": "抛却长竿卷却丝，手持蓑笠献新诗。\n临川太守清如镜，不是渔人下钓时。",
        "dynasty": "唐",
        "collection_info": null
    },
    {
        "title": "享惠昭太子庙乐章",
        "author": "李逢吉",
        "content": "既洁酒醴，聿陈熟腥。\n肃将震念，昭格储灵。\n展矣礼典，熏然德馨。\n愔愔管磬，亦具是听。",
        "dynasty": "唐",
        "collection_info": null
    },
    {
        "title": "望京楼上寄令狐华州",
        "author": "李逢吉",
        "content": "祗役滞南服，颓思属暮年。\n闲上望京台，万山蔽其前。\n落日归飞翼，连翩东北天。\n涪江适在下，为我久潺湲。\n中叶成文教，德威清远边。\n颁条信徒尔，华髮生苍然。\n寄怀三峰守，岐路隔云烟。",
        "dynasty": "唐",
        "collection_info": null
    },
    {
        "title": "再赴襄阳辱宣武相公贻诗今用奉酬",
        "author": "李逢吉",
        "content": "解韨辞丹禁，扬旌去赤墀。\n自惊非素望，何力及清时。\n又据三公席，多惭四老祠。\n岘山风已远，棠树事难追。\n江汉饶春色，荆蛮足梦思。\n唯怜吐凤句，相示凿龙期。",
        "dynasty": "唐",
        "collection_info": null
    },
    {
        "title": "奉送李相公重镇襄阳",
        "author": "李逢吉",
        "content": "海内埏埴徧，汉阴旌斾还。\n望留丹阙下，恩在紫霄间。\n冰雪背秦岭，风烟经武关。\n树皆人尚爱，辕即吏曾攀。\n自惜两心合，相看双鬓斑。\n终期谢戎务，同隐凿龙山。",
        "dynasty": "唐",
        "collection_info": null
    },
    {
        "title": "和严揆省中宿斋遇令狐员外当直之作",
        "author": "李逢吉",
        "content": "致斋分直宿南宫，越石卢谌此夜同。\n位极班行犹念旧，名题章奏亦从公。\n曾驱爪士三边静，新赠髯参六义穷。\n竟夕文昌知有月，可怜如在庾楼中。",
        "dynasty": "唐",
        "collection_info": null
    },
    {
        "title": "奉酬忠武李相公见寄",
        "author": "李逢吉",
        "content": "直继先朝卫与英，能移孝友作忠贞。\n劒门失险曾缚虎，淮水安流缘斩鲸。\n黄阁碧幢惟是俭，三公二伯未为荣。\n惠连忽赠池塘句，又遣羸师破胆惊。",
        "dynasty": "唐",
        "collection_info": null
    },
    {
        "title": "酬致政杨祭酒见寄",
        "author": "李逢吉",
        "content": "初还相印罢戎旃，获守皇居在紫烟。\n妄比酇侯功蔑尔，每怀疏傅意悠然。\n应将半俸霑闾里，料入中条访洞天。\n十载别离那可道，倍令惊喜见来篇。",
        "dynasty": "唐",
        "collection_info": null
    },
    {
        "title": "送令狐秀才赴举",
        "author": "李逢吉",
        "content": "子有雄文藻思繁，龆年射策向金门。\n前随鸾鹤登霄汉，却望风沙走塞垣。\n独忆忘机陪出处，自怜何力继飞翻。\n那堪两地生离绪，蓬户长扃行旅喧。",
        "dynasty": "唐",
        "collection_info": null
    },
    {
        "title": "郡斋卧疾赠昼上人",
        "author": "于頔",
        "content": "夙陪翰墨徒，深论穷文格。\n丽则风骚后，公然我词客。\n晚依方外友，极理探精赜。\n吻合南北宗，昼公我禅伯。\n尤明性不染，故我行贞白。\n随顺令得解，故我言芳泽。\n霅水漾清浔，吴山横碧岑。\n含珠復蕴玉，价重双南金。\n的皪曜奇彩，凄清流雅音。\n商声发楚调，调切谱瑶琴。\n吴山为我高，霅水为我深。\n万景徒有象，孤云本无心。\n众木岂无声，椅桐有清响。\n众耳岂不聆，钟期有真赏。\n高洁古人操，素怀夙所仰。\n觌君冰雪姿，祛我淫滞想。\n常吟柳恽诗，苕浦久相思。\n逮此远为郡，苹洲芳草衰。\n逢师年腊长，值我病容羸。\n共话无生理，聊用契心期。",
        "dynasty": "唐",
        "collection_info": null
    },
    {
        "title": "和丘员外题湛长史旧居",
        "author": "于頔",
        "content": "萧条历山下，水木无氛滓。\n王门结长裾，岩扃怡暮齿。\n昔贤枕高躅，今彦仰知止。\n依依瞩烟霞，眷眷返墟里。\n湛生久已没，丘也亦同耻。\n立言咸不朽，何必在青史。",
        "dynasty": "唐",
        "collection_info": null
    },
    {
        "title": "寒夜闻霜钟",
        "author": "卢景亮",
        "content": "洪钟发长夜，清响出层岑。\n暗入繁霜切，遥传古寺深。\n何城乱远漏，几处杂疎砧。\n已警离人梦，仍霑旅客襟。\n待时当命侣，抱器本无心。\n傥若无知者，谁能设此音。",
        "dynasty": "唐",
        "collection_info": null
    },
    {
        "title": "南溪诗",
        "author": "李渤",
        "content": "玄岩丽南溪，新泉发幽色。\n岩泉孕灵秀，云烟纷崖壁。\n斜峰信天插，奇洞固神闢。\n窈窕去未穷，环迴势难极。\n玉池似无水，玄井昏不测。\n仙户掩復开，乳膏凝更滴。\n丹砂有遗址，石径无留迹。\n南眺苍梧云，北望洞庭客。\n萧条风烟外，爽朗形神寂。\n若值浮丘翁，从此谢尘役。",
        "dynasty": "唐",
        "collection_info": null
    },
    {
        "title": "喜弟淑再至为长歌",
        "author": "李渤",
        "content": "前年别时秋九月，白露吹霜金吹烈。\n离鸿一别影初分，泪袖双挥心哽咽。\n别来几度得音书，南岳知□□□□。\n庐山峨峨倚天碧，捧排空崖千万尺。\n社牓长题高士名，食堂每记云山迹。\n我本开云此山住，偶为名利相萦误。\n自负心机四十年，羞闻社客山中篇。\n忧时魂梦忆归路，觉来疑在林中眠。\n昨日亭前乌鹊喜，果得今朝尔来此。\n吾吟行路五十篇，尽说江南数千里。\n自怜兄弟今五人，共萦儒素家尚贫。\n虽然廪饩各不一，就中总免拘常伦。\n长兄年少曾落托，拔劒沙场随卫霍。\n口裏虽谭周孔文，怀中不舍孙吴略。\n次兄一生能苦节，夏聚流萤冬映雪。\n非论疾恶志如霜，更觉临泉心似铁。\n第三之兄更奇异，昂昂独负青云志。\n下看金玉不如泥，肯道王侯身可贵。\n却愁清逸不干时，高踪大器无人知。\n倘逢感激许然诺，必能万古留清规。\n念尔年来方二十，夙夜孜孜能独立。\n卷中笔落星汉摇，洞裏丹灵鬼神泣。\n嗟余流浪心最狂，十年学劒逢时康。\n心中不解事拘束，世间谈笑多相妨。\n广海青山殊未足，逢着高楼还醉宿。\n朝走安公枥上驹，暮伦陶令篱边菊。\n近来诗思殊无况，苦被时流不相放。\n云腾浪走势未衰，鹤膝蜂腰岂能障。\n送尔为文殊不识，贵从一一传胷臆。\n若到湖南见紫霄，会须待我同攀陟。",
        "dynasty": "唐",
        "collection_info": null
    },
    {
        "title": "留别南溪二首 一",
        "author": "李渤",
        "content": "常叹春泉去不回，我今此去更难来。\n欲知别后留情处，手种岩花次第开。",
        "dynasty": "唐",
        "collection_info": null
    },
    {
        "title": "留别南溪二首 二",
        "author": "李渤",
        "content": "如云不厌苍梧远，似鴈逢春又北归。\n惟有隐山溪上月，年年相望两依依。",
        "dynasty": "唐",
        "collection_info": null
    },
    {
        "title": "桂林叹鴈",
        "author": "李渤",
        "content": "三朝四黜倦遐征，往復皆愁万里程。\n尔解分飞却回去，我方从此向南行。",
        "dynasty": "唐",
        "collection_info": null
    },
    {
        "title": "享惠昭太子庙乐章",
        "author": "孟简",
        "content": "喧喧金石容既缺，肃肃羽驾就行列。\n缑山遗响昔所闻，庙庭进旅今攸设。",
        "dynasty": "唐",
        "collection_info": null
    },
    {
        "title": "拟古",
        "author": "孟简",
        "content": "劒客不夸貌，主人知此心。\n但营纤毫义，肯计千万金。\n勇发看鸷击，愤来听虎吟。\n平生贵酬德，刃敌无幽深。",
        "dynasty": "唐",
        "collection_info": null
    },
    {
        "title": "咏欧阳行周事",
        "author": "孟简",
        "content": "有客西北逐，驱马次太原。\n太原有佳人，神艳照行云。\n座上转横波，流光注夫君。\n夫君意荡漾，即日相交欢。\n定情非一词，结念誓青山。\n生死不变易，中诚无间言。\n此为太学徒，彼属北府官。\n中夜欲相从，严城限军门。\n白日欲同居，君畏仁人闻。\n忽如陇头水，坐作东西分。\n惊离肠千结，滴泪眼双昏。\n本达京师迴，贺期相追攀。\n宿约始乖阻，彼忧已缠绵。\n高髻若黄鹂，危鬓如玉蝉。\n纤手自整理，剪刀断其根。\n柔情託侍儿，为我遗所欢。\n所欢使者来，侍儿因復前。\n抆泪取遗寄，深诚祈为传。\n封来赠君子，愿言慰穷泉。\n使者迴復命，迟迟蓄悲酸。\n詹生喜言旋，倒屦走迎门。\n长跪听未毕，惊伤涕涟涟。\n不饮亦不食，哀心百千端。\n襟情一夕空，精爽旦日残。\n哀哉浩然气，溃散归化元。\n短生虽别离，长夜无阻难。\n双魂终会合，两劒遂蜿蜒。\n丈夫早通脱，巧笑安能干。\n防身本苦节，一去何由还。\n后生莫沈迷，沈迷丧其真。",
        "dynasty": "唐",
        "collection_info": null
    },
    {
        "title": "惜分阴",
        "author": "孟简",
        "content": "业广因功苦，拳拳志士心。\n九流难酌挹，四海易消沉。\n对景嗟移晷，窥园讵改阴。\n三冬劳聚学，驷景重兼金。\n刺股情方励，偷光思益深。\n再中如可冀，终嗣绝编音。",
        "dynasty": "唐",
        "collection_info": null
    },
    {
        "title": "嘉禾合颖",
        "author": "孟简",
        "content": "玉烛将成岁，封人亦自歌。\n八方霑圣泽，异亩发嘉禾。\n共秀芳何远，连茎瑞且多。\n颖低甘露滴，影乱惠风过。\n表稔由神化，为祥识气和。\n因知兴嗣岁，王道旧无颇。",
        "dynasty": "唐",
        "collection_info": null
    },
    {
        "title": "赋得亚父碎玉斗",
        "author": "孟简",
        "content": "献谋既我违，积愤从心痗。\n鸿门入已迫，赤帝时潜退。\n宝位方苦竞，玉斗何情爱。\n犹看虹气凝，讵惜冰姿碎。\n而嗟大事返，当起千里悔。\n谁为西楚王，坐见东城溃。",
        "dynasty": "唐",
        "collection_info": null
    },
    {
        "title": "酬施先辈",
        "author": "孟简",
        "content": "襄阳才子得声多，四海皆传古镜歌。\n乐府正声三百首，[梨]园新入教青娥。",
        "dynasty": "唐",
        "collection_info": null
    },
    {
        "title": "寄李十员外",
        "author": "王仲舒",
        "content": "百丈悬泉旧卧龙，欲将肝胆佐时雍。\n惟愁又入烟霞去，知在庐峰第几重。",
        "dynasty": "唐",
        "collection_info": null
    },
    {
        "title": "访羊尊师",
        "author": "孙革",
        "content": "松下问童子，言师采药去。\n只在此山中，云深不知处。",
        "dynasty": "唐",
        "collection_info": null
    },
    {
        "title": "晚眺",
        "author": "汪万于",
        "content": "杖策倚柴门，泉声隔岸闻。\n夕阳诸岭出，晴雪万山分。\n静对豺狼窟，幽观鹿豕羣。\n今宵寒月近，东北埽浮云。",
        "dynasty": "唐",
        "collection_info": null
    },
    {
        "title": "亚父碎玉斗",
        "author": "何儒亮",
        "content": "嬴女昔解网，楚王有遗躅。\n破关既定秦，碎首闻献玉。\n贞姿应刃散，清响因风续。\n匪狥切泥功，将明怀璧辱。\n莫量汉祖德，空受项君勖。\n事去见前心，千秋渭水绿。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "李宗闵",
        "content": "不知仙客占青春，肌骨纔教称两旬。\n俗眼暂惊相见日，疑心未测几时人。\n闲推甲子经何代，笑说浮生老此身。\n残药傥能沾朽质，愿将霄汉永为邻。",
        "dynasty": "唐",
        "collection_info": null
    },
    {
        "title": "池州夫子庙麟台",
        "author": "韦表微",
        "content": "二仪既闭，三象乃乖。\n圣道埋郁，人心不开。\n上无文武，下有定哀。\n吁嗟麟兮，孰为来哉。\n周虽不纲，孔实嗣圣。\n诗书既删，礼乐大定。\n劝善惩恶，姦邪乃正。\n吁嗟麟兮，克昭符命。\n圣与时合，化行位尊。\n苟或乖戾，身穷道存。\n于昭鲁邑，栖迟孔门。\n吁嗟麟兮，孰知其仁。\n运极数残，德至时否。\n楚国寖广，秦封益侈。\n墙仞迫阨，崎岖阙里。\n吁嗟麟兮，靡有攸止。\n世治则麟，世乱则麕。\n出非其时，麋鹿同羣。\n孔不自圣，麟不自祥。\n吁嗟麟兮，天何所亡。",
        "dynasty": "唐",
        "collection_info": null
    },
    {
        "title": "送马向入蜀",
        "author": "徐凝",
        "content": "游子出咸京，巴山万里程。\n白云连鸟道，青壁遰猨声。\n雨雪经泥坂，烟花望锦城。\n工文人共许，应纪蜀中行。",
        "dynasty": "唐",
        "collection_info": null
    },
    {
        "title": "送李补阙归朝",
        "author": "徐凝",
        "content": "驷马归咸秦，双凫出海门。\n还从清切禁，再沐圣明恩。\n礼乐中朝贵，文章大雅存。\n江湖多放逸，献替欲谁论。",
        "dynasty": "唐",
        "collection_info": null
    },
    {
        "title": "送日本使还",
        "author": "徐凝",
        "content": "绝国将无外，扶桑更有东。\n来朝逢圣日，归去及秋风。\n夜泛潮迴际，晨征苍莽中。\n鲸波腾水府，蜃气壮仙宫。\n天眷何期远，王文久已同。\n相望杳不见，离恨托飞鸿。",
        "dynasty": "唐",
        "collection_info": null
    },
    {
        "title": "题开元寺牡丹",
        "author": "徐凝",
        "content": "此花南地知难种，惭愧僧闲用意栽。\n海燕解怜频睥睨，胡蜂未识更徘徊。\n虚生芍药徒劳妒，羞杀玫瑰不敢开。\n惟有数苞红蕚在，含芳只待舍人来。",
        "dynasty": "唐",
        "collection_info": null
    },
    {
        "title": "香炉峰",
        "author": "徐凝",
        "content": "香炉一峰绝，顶在寺门前。\n尽是玲珑石，时生旦暮烟。",
        "dynasty": "唐",
        "collection_info": null
    },
    {
        "title": "白铜鞮",
        "author": "徐凝",
        "content": "騕褭锦障泥，楼头日又西。\n留欢住不住，素齿白铜鞮。",
        "dynasty": "唐",
        "collection_info": null
    },
    {
        "title": "杨叛儿",
        "author": "徐凝",
        "content": "哀怨杨叛儿，骀荡郎知否。\n香死博山炉，烟生白门柳。",
        "dynasty": "唐",
        "collection_info": null
    },
    {
        "title": "春寒",
        "author": "徐凝",
        "content": "乱雪从教舞，回风任听吹。\n春寒能作底，已被柳条欺。",
        "dynasty": "唐",
        "collection_info": null
    },
    {
        "title": "庐山独夜",
        "author": "徐凝",
        "content": "寒空五老雪，斜月九江云。\n钟声知何处，苍苍树裏闻。",
        "dynasty": "唐",
        "collection_info": null
    },
    {
        "title": "天台独夜",
        "author": "徐凝",
        "content": "银地秋月色，石梁夜溪声。\n谁知屐齿尽，为破烟苔行。",
        "dynasty": "唐",
        "collection_info": null
    },
    {
        "title": "送寒岩归士",
        "author": "徐凝",
        "content": "不挂丝纩衣，归向寒岩栖。\n寒岩风雪夜，又过岩前溪。",
        "dynasty": "唐",
        "collection_info": null
    },
    {
        "title": "送陈司马",
        "author": "徐凝",
        "content": "家寄茅洞中，身游越城下。\n宁知许长史，不忆陈司马。",
        "dynasty": "唐",
        "collection_info": null
    },
    {
        "title": "武夷山仙城",
        "author": "徐凝",
        "content": "武夷无上路，毛径不通风。\n欲共麻姑住，仙城半在空。",
        "dynasty": "唐",
        "collection_info": null
    },
    {
        "title": "避暑二首 一",
        "author": "徐凝",
        "content": "一株金染密，数亩碧鲜疎。\n避暑临溪坐，何妨直钓鱼。",
        "dynasty": "唐",
        "collection_info": null
    },
    {
        "title": "避暑二首 二",
        "author": "徐凝",
        "content": "斑多筒簟冷，髮少角冠清。\n避暑长林下，寒蝉又有声。",
        "dynasty": "唐",
        "collection_info": null
    },
    {
        "title": "浙西李尚书奏毁淫昏庙",
        "author": "徐凝",
        "content": "传闻废淫祀，万里静山陂。\n欲慰灵均恨，先烧靳尚祠。",
        "dynasty": "唐",
        "collection_info": null
    },
    {
        "title": "酬相公再游云门寺",
        "author": "徐凝",
        "content": "远羡五云路，逶迤千骑回。\n遗簪唯一去，贵赏不重来。",
        "dynasty": "唐",
        "collection_info": null
    },
    {
        "title": "杭州祝涛头二首 一",
        "author": "徐凝",
        "content": "不道沙堤尽，犹欺石栈顽。\n寄言飞白雪，休去打青山。",
        "dynasty": "唐",
        "collection_info": null
    },
    {
        "title": "杭州祝涛头二首 二",
        "author": "徐凝",
        "content": "倒打钱塘郭，长驱白浪花。\n吞吴休得也，输却五千家。",
        "dynasty": "唐",
        "collection_info": null
    },
    {
        "title": "问渔叟",
        "author": "徐凝",
        "content": "生事同漂梗，机心在野船。\n如何临逝水，白髮未忘筌。",
        "dynasty": "唐",
        "collection_info": null
    },
    {
        "title": "云封庵",
        "author": "徐凝",
        "content": "登岩背山河，立石秋风裏。\n隐见浙江涛，一尺东沟水。",
        "dynasty": "唐",
        "collection_info": null
    },
    {
        "title": "汉宫曲",
        "author": "徐凝",
        "content": "水色帘前流玉霜，赵家飞燕侍昭阳。\n掌中舞罢箫声绝，三十六宫秋夜长。",
        "dynasty": "唐",
        "collection_info": null
    },
    {
        "title": "和嵩阳客月夜忆上清人",
        "author": "徐凝",
        "content": "独夜嵩阳忆上仙，月明三十六峰前。\n瑶池月胜嵩阳月，人在玉清眠不眠。",
        "dynasty": "唐",
        "collection_info": null
    },
    {
        "title": "八月望夕雨",
        "author": "徐凝",
        "content": "今年八月十五夜，寒雨萧萧不可闻。\n如练如霜在何处，吴山越水万重云。",
        "dynasty": "唐",
        "collection_info": null
    },
    {
        "title": "观浙江涛",
        "author": "徐凝",
        "content": "浙江悠悠海西绿，惊涛日夜两翻覆。\n钱塘郭裏看潮人，直至白头看不足。",
        "dynasty": "唐",
        "collection_info": null
    },
    {
        "title": "庐山瀑布",
        "author": "徐凝",
        "content": "虚空落泉千仞直，雷奔入江不暂息。\n今古长如白练飞，一条界破青山色。",
        "dynasty": "唐",
        "collection_info": null
    },
    {
        "title": "嘉兴寒食",
        "author": "徐凝",
        "content": "嘉兴郭裏逢寒食，落日家家拜扫回。\n唯有县前苏小小，无人送与纸钱来。",
        "dynasty": "唐",
        "collection_info": null
    },
    {
        "title": "忆扬州",
        "author": "徐凝",
        "content": "萧娘脸下难胜泪，桃叶眉头易得愁。\n天下三分明月夜，二分无赖是扬州。",
        "dynasty": "唐",
        "collection_info": null
    },
    {
        "title": "八月灯夕寄游越施秀才",
        "author": "徐凝",
        "content": "四天净色寒如水，八月清辉冷似霜。\n想得越人今夜见，孟家珠在镜中央。",
        "dynasty": "唐",
        "collection_info": null
    },
    {
        "title": "八月十五夜",
        "author": "徐凝",
        "content": "皎皎秋空八月圆，常娥端正桂枝鲜。\n一年无似如今夜，十二峰前看不眠。",
        "dynasty": "唐",
        "collection_info": null
    },
    {
        "title": "题伍员庙",
        "author": "徐凝",
        "content": "千载空祠云海头，夫差亡国已千秋。\n浙波只有灵涛在，拜奠青山人不休。",
        "dynasty": "唐",
        "collection_info": null
    },
    {
        "title": "员峤先生",
        "author": "徐凝",
        "content": "员峤先生无白髮，海烟深处采青芝。\n逢人借问陶唐主，欲进冰蚕五色丝。",
        "dynasty": "唐",
        "collection_info": null
    },
    {
        "title": "莫愁曲",
        "author": "徐凝",
        "content": "玳瑁床头刺战袍，碧纱窗外叶骚骚。\n若为教作辽西梦，月冷如丁风似刀。",
        "dynasty": "唐",
        "collection_info": null
    },
    {
        "title": "寄白司马",
        "author": "徐凝",
        "content": "三条九陌花时节，万户千车看牡丹。\n争遣江州白司马，五年风景忆长安。",
        "dynasty": "唐",
        "collection_info": null
    },
    {
        "title": "相思林",
        "author": "徐凝",
        "content": "游客远游新过岭，每逢芳树问芳名。\n长林遍是相思树，争遣愁人独自行。",
        "dynasty": "唐",
        "collection_info": null
    },
    {
        "title": "寄海峤丈人",
        "author": "徐凝",
        "content": "万丈只愁沧海浅，一身谁测岁华遥。\n自言来此云边住，曾看秦王树石桥。",
        "dynasty": "唐",
        "collection_info": null
    },
    {
        "title": "寄潘先生",
        "author": "徐凝",
        "content": "至人知姓不知名，闻道黄金骨节轻。\n世上仙方无觅处，欲来西岳事先生。",
        "dynasty": "唐",
        "collection_info": null
    },
    {
        "title": "宫中曲二首 一",
        "author": "徐凝",
        "content": "披香侍宴插山花，厌着龙绡着越纱。\n恃赖倾城人不及，檀妆唯约数条霞。",
        "dynasty": "唐",
        "collection_info": null
    },
    {
        "title": "宫中曲二首 二",
        "author": "徐凝",
        "content": "身轻入宠尽恩私，腰细偏能舞柘枝。\n一日新妆抛旧样，六宫争画黑烟眉。",
        "dynasty": "唐",
        "collection_info": null
    },
    {
        "title": "七夕",
        "author": "徐凝",
        "content": "一道鹊桥横渺渺，千声玉佩过玲玲。\n别离还有经年客，怅望不如河鼓星。",
        "dynasty": "唐",
        "collection_info": null
    },
    {
        "title": "八月九月望夕雨",
        "author": "徐凝",
        "content": "八月繁云连九月，两回三五晦漫漫。\n一年怅望秋将尽，不得常娥正面看。",
        "dynasty": "唐",
        "collection_info": null
    },
    {
        "title": "喜雪",
        "author": "徐凝",
        "content": "长爱谢家能咏雪，今朝见雪亦狂歌。\n杨花道即偷人句，不那杨花似雪何。",
        "dynasty": "唐",
        "collection_info": null
    },
    {
        "title": "春饮",
        "author": "徐凝",
        "content": "乌家若下蚁还浮，白玉尊前倒即休。\n不是春来偏爱酒，应须得酒遣春愁。",
        "dynasty": "唐",
        "collection_info": null
    },
    {
        "title": "二月望日",
        "author": "徐凝",
        "content": "长短一年相似夜，中秋未必胜中春。\n不寒不暖看明月，况是从来少睡人。",
        "dynasty": "唐",
        "collection_info": null
    },
    {
        "title": "读远书",
        "author": "徐凝",
        "content": "两转三回读远书，画檐愁见燕归初。\n百花时节教人懒，云髻朝来不欲梳。",
        "dynasty": "唐",
        "collection_info": null
    },
    {
        "title": "古树",
        "author": "徐凝",
        "content": "古树欹斜临古道，枝不生花腹生草。\n行人不见树少时，树见行人几番老。",
        "dynasty": "唐",
        "collection_info": null
    },
    {
        "title": "独住僧",
        "author": "徐凝",
        "content": "百补袈裟一比丘，数茎长睫覆青眸。\n多应独住山林惯，唯照寒泉自剃头。",
        "dynasty": "唐",
        "collection_info": null
    },
    {
        "title": "伤画松道芬上人",
        "author": "徐凝",
        "content": "百法驱驰百年寿，五劳消瘦五株松。\n昨来闻道严陵死，画到青山第几重。",
        "dynasty": "唐",
        "collection_info": null
    },
    {
        "title": "观钓台画图",
        "author": "徐凝",
        "content": "一水寂寥青霭合，两崖崔崒白云残。\n画人心到啼猨破，欲作三声出树难。",
        "dynasty": "唐",
        "collection_info": null
    },
    {
        "title": "荆巫梦思",
        "author": "徐凝",
        "content": "楚水白波风袅袅，荆门暮色雨萧萧。\n相思合眼梦何处，十二峰高巴字遥。",
        "dynasty": "唐",
        "collection_info": null
    },
    {
        "title": "浙东故孟尚书种柳",
        "author": "徐凝",
        "content": "孟家种柳东城去，临水逶迤思故人。\n不似当时大司马，重来得见汉南春。",
        "dynasty": "唐",
        "collection_info": null
    },
    {
        "title": "长洲览古",
        "author": "徐凝",
        "content": "吴王上国长洲奢，翠黛寒江一道斜。\n伤见摧残旧宫树，美人曾插九枝花。",
        "dynasty": "唐",
        "collection_info": null
    },
    {
        "title": "却归旧山望月有寄",
        "author": "徐凝",
        "content": "年年明月总相似，大抵人情自不同。\n今夜故山依旧见，班家扇样碧峰东。",
        "dynasty": "唐",
        "collection_info": null
    },
    {
        "title": "再归松溪旧居宿西林",
        "author": "徐凝",
        "content": "五粒松深溪水清，众山摇落月偏明。\n西林静夜重来宿，暗记人家犬吠声。",
        "dynasty": "唐",
        "collection_info": null
    },
    {
        "title": "翫花五首 一",
        "author": "徐凝",
        "content": "一树梨花春向暮，雪枝残处怨风来。\n明朝渐校无多去，看到黄昏不欲回。",
        "dynasty": "唐",
        "collection_info": null
    },
    {
        "title": "翫花五首 二",
        "author": "徐凝",
        "content": "曲尘溪上素红枝，影在溪流半落时。\n时人自惜花肠断，春风却是等闲吹。",
        "dynasty": "唐",
        "collection_info": null
    },
    {
        "title": "翫花五首 三",
        "author": "徐凝",
        "content": "朱霞燄燄山枝动，绿野声声杜宇来。\n谁为蜀王身作鸟，自啼还自有花开。",
        "dynasty": "唐",
        "collection_info": null
    },
    {
        "title": "翫花五首 四",
        "author": "徐凝",
        "content": "谁家踯躅青林裏，半见殷花燄燄枝。\n忆得倡楼人送客，深红衫子影门时。",
        "dynasty": "唐",
        "collection_info": null
    },
    {
        "title": "翫花五首 五",
        "author": "徐凝",
        "content": "花到蔷薇明艳绝，燕支颗破麦风秋。\n一番弄色一番退，小妇轻妆大妇愁。",
        "dynasty": "唐",
        "collection_info": null
    },
    {
        "title": "长庆春",
        "author": "徐凝",
        "content": "山头水色薄笼烟，久客新愁长庆年。\n身上五劳仍病酒，夭桃窗下背花眠。",
        "dynasty": "唐",
        "collection_info": null
    },
    {
        "title": "山鹧鸪词",
        "author": "徐凝",
        "content": "南越岭头山鹧鸪，传是当时守贞女。\n化为飞鸟怨何人，犹有啼声带蛮语。",
        "dynasty": "唐",
        "collection_info": null
    },
    {
        "title": "郑女出参丈人词",
        "author": "徐凝",
        "content": "凤钗翠翘双宛转，出见丈人梳洗晚。\n掣曳罗绡跪拜时，柳条无力花枝软。",
        "dynasty": "唐",
        "collection_info": null
    },
    {
        "title": "春雨",
        "author": "徐凝",
        "content": "花时闷见联绵雨，云入人家水毁堤。\n昨日春风源上路，可怜红锦枉抛泥。",
        "dynasty": "唐",
        "collection_info": null
    },
    {
        "title": "和白使君木兰花",
        "author": "徐凝",
        "content": "枝枝转势雕弓动，片片摇光玉剑斜。\n见说木兰征戍女，不知那作酒边花。",
        "dynasty": "唐",
        "collection_info": null
    },
    {
        "title": "正月十五夜呈幕中诸公",
        "author": "徐凝",
        "content": "宵游二万七千人，独坐重城圈一身。\n步月游山俱不得，可怜辜负白头春。",
        "dynasty": "唐",
        "collection_info": null
    },
    {
        "title": "乐府新诗",
        "author": "徐凝",
        "content": "一声卢女十三弦，早嫁城西好少年。\n不羡越溪歌者苦，采莲归去绿窗眠。",
        "dynasty": "唐",
        "collection_info": null
    },
    {
        "title": "春陪相公看花宴会二首 一",
        "author": "徐凝",
        "content": "丞相邀欢事事同，玉箫金管咽东风。\n百分春酒莫辞醉，明日的无今日红。",
        "dynasty": "唐",
        "collection_info": null
    },
    {
        "title": "春陪相公看花宴会二首 二",
        "author": "徐凝",
        "content": "木兰花谢可怜条，远道音书转寂寥。\n春去一年春又尽，几回空上望江桥。",
        "dynasty": "唐",
        "collection_info": null
    },
    {
        "title": "牡丹",
        "author": "徐凝",
        "content": "何人不爱牡丹花，占断城中好物华。\n疑是洛川神女作，千娇万态破朝霞。",
        "dynasty": "唐",
        "collection_info": null
    },
    {
        "title": "过马当",
        "author": "徐凝",
        "content": "风波隐隐石苍苍，送客灵鸦拂去樯。\n三月尽头云叶秀，小姑新着好衣裳。",
        "dynasty": "唐",
        "collection_info": null
    },
    {
        "title": "金谷览古",
        "author": "徐凝",
        "content": "金谷园中数尺土，问人知是绿珠台。\n绿珠歌舞天下绝，唯与石家生祸胎。",
        "dynasty": "唐",
        "collection_info": null
    },
    {
        "title": "上阳红叶",
        "author": "徐凝",
        "content": "洛下三分红叶秋，二分翻作上阳愁。\n千声万片御沟上，一片出宫何处流。",
        "dynasty": "唐",
        "collection_info": null
    },
    {
        "title": "洛城秋砧",
        "author": "徐凝",
        "content": "三川水上秋砧发，五凤楼前明月新。\n谁为秋砧明月夜，洛阳城裏更愁人。",
        "dynasty": "唐",
        "collection_info": null
    },
    {
        "title": "和川守侍郎缑山题仙庙",
        "author": "徐凝",
        "content": "王子缑山石殿明，白家诗句咏吹笙。\n安知散席人间曲，不是寥天鹤上声。",
        "dynasty": "唐",
        "collection_info": null
    },
    {
        "title": "和夜题玉泉寺",
        "author": "徐凝",
        "content": "岁岁云山玉泉寺，年年车马洛阳尘。\n风清月冷水边宿，诗好官高能几人。",
        "dynasty": "唐",
        "collection_info": null
    },
    {
        "title": "和秋游洛阳",
        "author": "徐凝",
        "content": "洛阳自古多才子，唯爱春风烂漫游。\n今到白家诗句出，无人不咏洛阳秋。",
        "dynasty": "唐",
        "collection_info": null
    },
    {
        "title": "和嘲春风",
        "author": "徐凝",
        "content": "源上拂桃烧水发，江边吹杏暗园开。\n可怜半死龙门树，懊恼春风作底来。",
        "dynasty": "唐",
        "collection_info": null
    },
    {
        "title": "侍郎宅泛池",
        "author": "徐凝",
        "content": "莲子花边回竹岸，鸡头叶上荡兰舟。\n谁知洛北朱门裏，便到江南绿水游。",
        "dynasty": "唐",
        "collection_info": null
    },
    {
        "title": "和侍郎邀宿不至",
        "author": "徐凝",
        "content": "蟾蜍有色门应锁，街鼓无声夜自深。\n料得白家诗思苦，一篇诗了一弹琴。",
        "dynasty": "唐",
        "collection_info": null
    },
    {
        "title": "自鄂渚至河南将归江外留辞侍郎",
        "author": "徐凝",
        "content": "一生所遇唯元白，天下无人重布衣。\n欲别朱门泪先尽，白头游子白身归。",
        "dynasty": "唐",
        "collection_info": null
    },
    {
        "title": "蛮入西川后",
        "author": "徐凝",
        "content": "守隘一夫何处在，长桥万里只堪伤。\n纷纷塞外乌蛮贼，驱尽江头濯锦娘。",
        "dynasty": "唐",
        "collection_info": null
    },
    {
        "title": "忆紫溪",
        "author": "徐凝",
        "content": "长忆紫溪春欲尽，千岩交映水回斜。\n岩空水满溪自紫，水态更笼南烛花。",
        "dynasty": "唐",
        "collection_info": null
    },
    {
        "title": "夸红槿",
        "author": "徐凝",
        "content": "谁道槿花生感促，可怜相计半年红。\n何如桃李无多少，併打千枝一夜风。",
        "dynasty": "唐",
        "collection_info": null
    },
    {
        "title": "题缙云山鼎池二首 一",
        "author": "徐凝",
        "content": "黄帝旌旗去不回，空余片石碧崔嵬。\n有时风卷鼎湖浪，散作晴天雨点来。",
        "dynasty": "唐",
        "collection_info": null
    },
    {
        "title": "题缙云山鼎池二首 二",
        "author": "徐凝",
        "content": "天地茫茫成古今，仙都凡有几人寻。\n到来唯见山高下，只是不知湖浅深。",
        "dynasty": "唐",
        "collection_info": null
    },
    {
        "title": "宿冽上人房",
        "author": "徐凝",
        "content": "浮生不定若蓬飘，林下真僧偶见招。\n觉后始知身是梦，更闻寒雨滴芭蕉。",
        "dynasty": "唐",
        "collection_info": null
    },
    {
        "title": "汴河览古",
        "author": "徐凝",
        "content": "炀帝龙舟向此行，三千宫女采桡轻。\n渡河不似如今唱，为是杨家怨思声。",
        "dynasty": "唐",
        "collection_info": null
    },
    {
        "title": "柬白丈人",
        "author": "徐凝",
        "content": "昔时丈人鬓髮白，千年松下锄茯苓。\n今来见此松树死，丈人斩新鬓髮青。",
        "dynasty": "唐",
        "collection_info": null
    },
    {
        "title": "览镜词",
        "author": "徐凝",
        "content": "宝镜磨来寒水清，青衣把就绿窗明。\n潘郎懊恼新秋髮，拔却一茎生两茎。",
        "dynasty": "唐",
        "collection_info": null
    },
    {
        "title": "寄玄阳先生",
        "author": "徐凝",
        "content": "不能相见见人传，{山瞿}岸山中岱岸边。\n颜貌只如三二十，道年三百亦藏年。",
        "dynasty": "唐",
        "collection_info": null
    },
    {
        "title": "白人",
        "author": "徐凝",
        "content": "暖风入烟花漠漠，白人梳洗寻常薄。\n泥郎为插珑璁钗，争教一朵牙云落。",
        "dynasty": "唐",
        "collection_info": null
    },
    {
        "title": "奉酬元相公上元",
        "author": "徐凝",
        "content": "出拥楼船千万人，入为台辅九霄身。\n如何更羡看灯夜，曾见宫花拂面春。",
        "dynasty": "唐",
        "collection_info": null
    },
    {
        "title": "奉和鹦鹉",
        "author": "徐凝",
        "content": "毛羽曾经翦处残，学人言语道暄寒。\n任饶长被金笼阖，也免栖飞雨雪难。",
        "dynasty": "唐",
        "collection_info": null
    },
    {
        "title": "将至妙喜寺",
        "author": "徐凝",
        "content": "清风袅袅越水陂，远树苍苍妙喜寺。\n自有车轮与马蹄，未曾到此波心地。",
        "dynasty": "唐",
        "collection_info": null
    },
    {
        "title": "红蕉",
        "author": "徐凝",
        "content": "红蕉曾到岭南看，校小芭蕉几一般。\n差是斜刀翦红绢，卷来开去叶中安。",
        "dynasty": "唐",
        "collection_info": null
    },
    {
        "title": "见少室",
        "author": "徐凝",
        "content": "适我一箪孤客性，问人三十六峰名。\n青云无忘白云在，便可嵩阳老此生。",
        "dynasty": "唐",
        "collection_info": null
    },
    {
        "title": "语儿见新月",
        "author": "徐凝",
        "content": "几处天边见新月，经过草市忆西施。\n娟娟水宿初三夜，曾伴愁蛾到语儿。",
        "dynasty": "唐",
        "collection_info": null
    },
    {
        "title": "回施先辈见寄新诗二首 一",
        "author": "徐凝",
        "content": "九幽仙子西山卷，读了绦绳繫又开。\n此卷玉清宫裏少，曾寻真诰读诗来。",
        "dynasty": "唐",
        "collection_info": null
    },
    {
        "title": "回施先辈见寄新诗二首 二",
        "author": "徐凝",
        "content": "紫河车裏丹成也，皁荚枝头早晚飞。\n料得仙宫列仙[籍]，如君进士出身稀。",
        "dynasty": "唐",
        "collection_info": null
    },
    {
        "title": "送沈亚之赴郢掾",
        "author": "徐凝",
        "content": "千万乘骢沈司户，不须惆怅郢中游。\n几年白雪无人唱，今日唯君上雪楼。",
        "dynasty": "唐",
        "collection_info": null
    },
    {
        "title": "答白公",
        "author": "徐凝",
        "content": "高景争来草木头，一生心事酒前休。\n山公自是仙人侣，携手醉登城上楼。",
        "dynasty": "唐",
        "collection_info": null
    },
    {
        "title": "句",
        "author": "徐凝",
        "content": "青山旧路在，白首醉还乡。\n试到第三桥，便入千顷花。\n乱后见淮水，归心忽迢遥。\n乍疑鲸喷浪，忽似鹢凌风。\n呀呷汀洲动，喧阗里巷空。",
        "dynasty": "唐",
        "collection_info": null
    },
    {
        "title": "奉和圣制南郊礼毕诗",
        "author": "李德裕",
        "content": "磬管歌大吕，冕裘旅天神。\n烧萧闢阊阖，祈谷为蒸人。\n羽旗洒轻雪，麦陇含阳春。\n昌运岁今会，王猷从此新。\n三臣皆就日，万国望如云。\n仁寿信非远，羣生方在钧。",
        "dynasty": "唐",
        "collection_info": null
    },
    {
        "title": "郊坛回舆中书二相公蒙圣慈召至御马前仰感恩遇辄书是诗兼呈二相公",
        "author": "李德裕",
        "content": "七萃和銮动，三条葆吹回。\n相星环日道，苍马近龙媒。\n咫尺天颜接，光华喜气来。\n自惭衰且病，无以效涓埃。",
        "dynasty": "唐",
        "collection_info": null
    },
    {
        "title": "寒食日三殿侍宴奉进诗一首",
        "author": "李德裕",
        "content": "宛转龙歌节，参差燕羽高。\n风光摇禁柳，霁色暖宫桃。\n春露明仙掌，晨霞照御袍。\n雪凝陈组练，林植耸干旄。\n广乐初跄凤，神山欲抃鳌。\n鸣笳朱鹭起，迭鼓紫骍豪。\n象舞严金铠，丰歌耀宝刀。\n不劳孙子法，自得太公韬。\n分席罗玄冕，行觞举绿醪。\n彀中时落羽，橦末乍升猱。\n瑞景开阴翳，熏风散郁陶。\n天颜欢益醉，臣节劲尤高。\n楛矢方来贡，雕弓已载櫜。\n英威扬绝漠，神算尽临洮。\n赤县阳和布，苍生雨露膏。\n野平惟有麦，田闢久无蒿。\n禄秩荣三事，功勋乏一毫。\n寝谋惭汲黯，秉羽贵孙敖。\n焕若游玄圃，欢如享太牢。\n轻生何以报，祗自比鸿毛。",
        "dynasty": "唐",
        "collection_info": null
    },
    {
        "title": "雨中自秘书省访王三侍御知早入朝便入集贤侍御任集贤校书及升柏台又与秘阁相对同院张学士亦余特厚故以诗赠之",
        "author": "李德裕",
        "content": "共怜独鹤青霞姿，瀛洲故山归已迟。\n仁者焉能效鸷鹗，飞舞自合追长离。\n梧桐迥齐鳷鹊观，烟雨屡拂蛟龙旗。\n鸿鴈衝颷去不尽，寒声晚下天泉池。\n顾我蓬莱静无事，玉版宝书藏众瑞。\n青编尽以汲冢来，科斗皆从鲁室至。\n金门待诏何逍遥，名儒早问张子侨。\n王褒轶材晚始入，宫女已能传洞箫。\n应令栢台长对户，别来相望独寥寥。",
        "dynasty": "唐",
        "collection_info": null
    },
    {
        "title": "奉和太原张尚书山亭书怀",
        "author": "李德裕",
        "content": "岩石在朱户，风泉当翠楼。\n始知岘亭赏，难与清晖留。\n余景淡将夕，凝岚轻欲收。\n东山有归志，方接赤松游。",
        "dynasty": "唐",
        "collection_info": null
    },
    {
        "title": "奉和韦侍御陪相公游开义五言六韵",
        "author": "李德裕",
        "content": "羊公追胜概，兹地暂逍遥。\n风景同南岘，丹青见北朝。\n石渠清夏气，高树激鲜飙。\n念法珍禽集，闻轻醉象调。\n偶分甘露味，偏觉众香饶。\n为问毘城内，余熏几日销。",
        "dynasty": "唐",
        "collection_info": null
    },
    {
        "title": "赠圆明上人",
        "author": "李德裕",
        "content": "远公说易长松下，龙树双轻海藏中。\n今日导师闻佛慧，始知前路化成空。",
        "dynasty": "唐",
        "collection_info": null
    },
    {
        "title": "赠奉律上人",
        "author": "李德裕",
        "content": "知君学地厌多闻，广渡羣生出世氛。\n饭色不应殊宝器，树香皆遣入禅熏。",
        "dynasty": "唐",
        "collection_info": null
    },
    {
        "title": "戏赠慎微寺主道安上座三僧正",
        "author": "李德裕",
        "content": "甘露洒空惟一味，旃檀移植自成熏。\n遥知畅献分南北，应用调柔致六羣。",
        "dynasty": "唐",
        "collection_info": null
    },
    {
        "title": "长安秋夜",
        "author": "李德裕",
        "content": "内宫传诏问戎机，载笔金銮夜始归。\n万户千门皆寂寂，月中清露点朝衣。",
        "dynasty": "唐",
        "collection_info": null
    },
    {
        "title": "清冷池怀古",
        "author": "李德裕",
        "content": "区囿三百里，常闻驷马来。\n旌旗朝甬道，箫鼓燕平台。\n追昔赋文雅，从容游上才。\n竹园秋水净，风苑雪烟开。\n牛祸衅将发，羊孙谋始回。\n袁丝徒伏劒，长孺欲成灰。\n兴废由所感，湮沦斯可哀。\n空留故池鴈，刷羽尚徘徊。",
        "dynasty": "唐",
        "collection_info": null
    },
    {
        "title": "述梦诗四十韵",
        "author": "李德裕",
        "content": "赋命诚非薄，良时幸已遭。\n君当尧舜日，官接凤皇曹。\n目睇烟霄阔，心惊羽翼高。\n椅梧连鹤禁，壀堄接龙韬。\n我后怜词客，吾僚并隽髦。\n着书同陆贾，待诏比王褒。\n重价连悬璧，英词淬宝刀。\n泉流初落涧，露滴更濡毫。\n赤豹欣来献，彤弓喜暂櫜非烟含瑞气，驯雉洁霜毛。\n静室便幽独，虚楼散郁陶。\n花光晨艳艳，松韵晚骚骚。\n画壁看飞鹤，仙图见巨鳌。\n倚檐阴药树，落格蔓蒲桃。\n荷静蓬池鲙，冰寒郢水醪。\n荔枝来自远，卢橘赐仍叨。\n麝气随兰泽，霜华入杏膏。\n恩光惟觉重，携挈未为劳。\n夕阅梨园骑，宵闻禁杖獒。\n扇回交彩翟，鵰起扬银绦。\n辔待袁丝揽，书期蜀客操。\n尽规常謇謇，退食尚忉忉。\n龟顾垂金钮，鸾飞曳锦袍。\n御沟杨柳弱，天廐骕骦豪。\n屡换青春直，闲随上苑遨。\n烟低行殿竹，风拆绕墙桃。\n聚散俄成昔，悲愁益自熬。\n每怀仙驾远，更望茂陵号。\n地接三茅岭，川迎伍子涛。\n花迷瓜步暗，石固蒜山牢。\n兰野凝香管，梅洲动翠篙。\n泉鱼惊綵妓，溪鸟避干旄。\n感旧心犹绝，思归首更搔。\n无聊燃[蜜]炬，谁復劝金舠。\n岚气朝生栋，城阴夜入濠。\n望烟归海峤，送鴈渡江皋。\n宛马嘶寒枥，吴钩在锦弢。\n未能追狡兔，空觉长黄蒿。\n水国逾千里，风帆过万艘。\n阅川终古恨，惟见暮滔滔。",
        "dynasty": "唐",
        "collection_info": null
    },
    {
        "title": "招隐山观玉蘂树戏书即事奉寄江西沈大夫阁老",
        "author": "李德裕",
        "content": "玉蘂天中树，金闺昔共窥。\n落英闲舞雪，密叶乍低帷旧赏烟霄远，前欢岁月移。\n今来想颜色，还似忆琼枝。",
        "dynasty": "唐",
        "collection_info": null
    },
    {
        "title": "寄题惠林李侍郎旧馆",
        "author": "李德裕",
        "content": "栋宇非吾室，烟山是我邻。\n百龄惟待尽，一世乐长贫。\n半壁悬秋日，空林满夕尘。\n祗应双鹤弔，松路更无人。",
        "dynasty": "唐",
        "collection_info": null
    },
    {
        "title": "寄茅山孙炼师",
        "author": "李德裕",
        "content": "何地最翛然，华阳第八天。\n松风清有露，萝月净无烟。\n乍警瑶坛鹤，时嘶玉树蝉。\n欲驰千里恋，惟有凤门泉。",
        "dynasty": "唐",
        "collection_info": null
    },
    {
        "title": "又二绝 一",
        "author": "李德裕",
        "content": "石上溪荪发紫茸，碧山幽蔼水溶溶。\n菖花定是无人见，春日惟应羽客逢。",
        "dynasty": "唐",
        "collection_info": null
    },
    {
        "title": "又二绝 二",
        "author": "李德裕",
        "content": "独寻兰渚翫迟晖，闲倚松窗望翠微。\n遥想春山明月曙，玉坛清磬步虚归。",
        "dynasty": "唐",
        "collection_info": null
    },
    {
        "title": "题奇石",
        "author": "李德裕",
        "content": "蕴玉抱清辉，闲庭日潇洒。\n块然天地间，自是孤生者。",
        "dynasty": "唐",
        "collection_info": null
    },
    {
        "title": "送张中丞入台从事",
        "author": "李德裕",
        "content": "驿骑朝天去，江城睠阙深。\n夜珠先去握，芳桂乍辞阴。\n泽国三千里，羁孤万感心。\n自嗟文废久，此曲为卢谌。",
        "dynasty": "唐",
        "collection_info": null
    },
    {
        "title": "怀京国",
        "author": "李德裕",
        "content": "海上东风犯雪来，腊前先折镜湖梅。\n遥思禁苑青春夜，坐待宫人画诏迴。",
        "dynasty": "唐",
        "collection_info": null
    },
    {
        "title": "追和太师颜公同清远道士游虎丘寺",
        "author": "李德裕",
        "content": "茂苑有灵峰，嗟余未游观。\n藏山半平陆，坏谷为高岸。\n冈绕数仞墙，岩潜千丈干。\n乃知造化意，回斡资奇玩。\n镠腾昔虎踞，劒没尝龙焕。\n潭黛入海底，崟岑耸霄半。\n层峦未升日，哀狖宁知旦。\n绿篠夏凝阴，碧林秋不换。\n冥搜既窈窕，回望何萧散。\n川晴岚气收，江春杂英乱。\n逸人缀清藻，前哲留篇翰。\n共扣哀玉音，皆舒文绣段。\n难追彦回赏，徒起兴公叹。\n一夕如再升，含毫星斗烂。",
        "dynasty": "唐",
        "collection_info": null
    },
    {
        "title": "东郡怀古二首 王京兆",
        "author": "李德裕",
        "content": "河水昔将决，衝波溢川浔。\n峥嵘金堤下，喷薄风雷音。\n投马灾未弭，为鱼叹方深。\n惟公执珪璧，誓与身俱沈。\n诚信不虚发，神明宜尔临。\n湍流自此回，咫尺焉能侵。\n逮我守东郡，悽然怀所钦。\n虽非识君面，自谓知君心。\n意气苟相合，神明无古今。\n登城见遗庙，日夕空悲吟。",
        "dynasty": "唐",
        "collection_info": null
    },
    {
        "title": "东郡怀古二首 阳给事",
        "author": "李德裕",
        "content": "宋氏远家左，豺狼满中州。\n阳君守滑台，终古垂英猷。\n数仞城既毁，万夫心莫留。\n跳身入飞镞，免胄临霜矛。\n毕命在旗下，僵尸横道周。\n义风激河汴，壮气沦山丘。\n嗟尔抱忠烈，古来谁与俦。\n就烹感汉使，握节悲阳秋。\n颜子缀清藻，铿然如素璆。\n徘徊望故垒，尚想精魂游。",
        "dynasty": "唐",
        "collection_info": null
    },
    {
        "title": "秋日登郡楼望赞皇山感而成咏",
        "author": "李德裕",
        "content": "昔人怀井邑，为有挂冠期。\n顾我飘蓬者，长随泛梗移。\n越吟因病感，潘鬓入秋悲。\n北指邯郸道，应无归去期。",
        "dynasty": "唐",
        "collection_info": null
    },
    {
        "title": "雨后净望河西连山怆然成咏",
        "author": "李德裕",
        "content": "宿雨初收晚吹繁，秋光极目自销魂。\n烟山北下归辽海，鸿鴈南飞出蓟门。\n只恨无功书史籍，岂悲临老事戎轩。\n唯怀药饵蠲衰病，为惜余年报主恩。",
        "dynasty": "唐",
        "collection_info": null
    },
    {
        "title": "秋日美晴郡楼闲眺寄荆南张书记",
        "author": "李德裕",
        "content": "高槛凉风起，清川旭景开。\n秋声向野去，爽气自山来。\n霄外鸿初返，檐间燕已归。\n不因烟雨夕，何处梦阳台。",
        "dynasty": "唐",
        "collection_info": null
    },
    {
        "title": "故人寄茶",
        "author": "李德裕",
        "content": "劒外九华英，缄题下玉京。\n开时微月上，碾处乱泉声。\n半夜邀僧至，孤吟对竹烹。\n碧流霞脚碎，香泛乳花轻。\n六腑睡神去，数朝诗思清。\n其余不敢费，留伴读书行。",
        "dynasty": "唐",
        "collection_info": null
    },
    {
        "title": "奉送相公十八丈镇杨州",
        "author": "李德裕",
        "content": "千骑风生大斾舒，春江重到武侯庐。\n共悬龟印衔新绶，同忆鳣庭访旧居。\n取履桥边啼鸟换，钓璜溪畔落花初。\n今来却笑临邛客，入蜀空驰使者车。",
        "dynasty": "唐",
        "collection_info": null
    },
    {
        "title": "题劒门",
        "author": "李德裕",
        "content": "奇峰百仞悬，清眺出岚烟。\n迥若戈回日，高疑劒倚天。\n参差霞壁耸，合沓翠屏连。\n想是三刀梦，森然在目前。",
        "dynasty": "唐",
        "collection_info": null
    },
    {
        "title": "汉州月夕游房太尉西湖",
        "author": "李德裕",
        "content": "丞相鸣琴地，何年闭玉徽。\n偶因明月夕，重敞故楼扉。\n桃柳溪空在，芙蓉客暂依。\n谁怜济川楫，长与夜舟归。",
        "dynasty": "唐",
        "collection_info": null
    },
    {
        "title": "重题",
        "author": "李德裕",
        "content": "晚日临寒渚，微风发棹讴。\n凤池波自阔，鱼水运难留。\n亭古思宏栋，川长忆夜舟。\n想公高世志，祗似冶城游。",
        "dynasty": "唐",
        "collection_info": null
    },
    {
        "title": "房公旧竹亭闻琴缅慕风流神期如在因重题此作",
        "author": "李德裕",
        "content": "流水音长在，青霞意不传。\n独悲形解后，谁听广陵絃。",
        "dynasty": "唐",
        "collection_info": null
    },
    {
        "title": "忆金门旧游奉寄江西沈大夫",
        "author": "李德裕",
        "content": "东望沧溟路几重，无因白首更相逢。\n已悲泉下双琪树，又惜天边一卧龙。\n人事升沉纔十载，宦游漂泊过千峰。\n思君远寄西山药，岁暮相期向赤松。",
        "dynasty": "唐",
        "collection_info": null
    },
    {
        "title": "早入中书行公主册礼事毕登集贤阁成咏",
        "author": "李德裕",
        "content": "明星入东陌，灿灿光层宙。\n皎月映高梧，轻风发凉候。\n金门列葆吹，钟室传清漏。\n简册自中来，貂黄忝宣授。\n更登天禄阁，极眺终南岫。\n遥羡商山翁，闲歌紫芝秀。\n晨兴念始辱，夕惕思致寇。\n倾夺非我心，悽然感田窦。",
        "dynasty": "唐",
        "collection_info": null
    },
    {
        "title": "题罗浮石",
        "author": "李德裕",
        "content": "清景持芳菊，凉天倚茂松。\n名山何必去，此地有羣峰。",
        "dynasty": "唐",
        "collection_info": null
    },
    {
        "title": "重过列子庙追感顷年自淮服与居守王仆射同题名于庙壁仆射已为御史余尚布衣自后俱列紫垣继游内署两为夏官之代復联左揆之荣荷宠多同感涕何极因书四韵奉寄",
        "author": "李德裕",
        "content": "白首过遗庙，朱轮入故城。\n已惭联左揆，犹喜抗前旌。\n曳履忘年旧，弹冠久要情。\n重看题壁处，岂羡弃繻生。",
        "dynasty": "唐",
        "collection_info": null
    },
    {
        "title": "遥伤茅山县孙尊师三首 一",
        "author": "李德裕",
        "content": "蝉蜕遗虚白，蜺飞入上清。\n同人悲劒解，旧友觉衣轻。\n黄鹄遥将举，斑麟俨未行。\n惟应鲍靓室，中夜识琴声。",
        "dynasty": "唐",
        "collection_info": null
    },
    {
        "title": "遥伤茅山县孙尊师三首 二",
        "author": "李德裕",
        "content": "金格期初至，飙轮去不停。\n山摧武担石，天陨少微星。\n弟子悲徐甲，门人泣蔡经。\n空闻留玉舃，犹在阜乡亭。",
        "dynasty": "唐",
        "collection_info": null
    },
    {
        "title": "遥伤茅山县孙尊师三首 三",
        "author": "李德裕",
        "content": "空宇留丹竈，层霞被羽衣。\n旧山闻鹿化，遗舃尚凫飞。\n数日奇香在，何年白鹤归。\n想君旋下泪，方欵里闾扉。",
        "dynasty": "唐",
        "collection_info": null
    },
    {
        "title": "尊师是桃源黄先生传法弟子常见尊师称先师灵迹今重赋此诗兼寄题黄先生旧馆",
        "author": "李德裕",
        "content": "后学方成市，吾师又上宾。\n洞天应不夜，源树秪如春。\n棋客留童子，山精避直神。\n无因握石髓，及与养生人。",
        "dynasty": "唐",
        "collection_info": null
    },
    {
        "title": "仆射相公偶话于故集贤张学士厅写得德裕与仆射旧唱和诗其时和者五人惟仆射与德裕皆列高位凄然怀旧辄献此诗",
        "author": "李德裕",
        "content": "赋感邻人篴，诗留夫子墙。\n延年如有作，应不用山王。",
        "dynasty": "唐",
        "collection_info": null
    },
    {
        "title": "惠泉",
        "author": "李德裕",
        "content": "兹泉由太洁，终不畜纤鳞。\n到底清何益，含虚势自贫。\n明玑难秘彩，美玉讵潜珍。\n未及黄陂量，滔滔岂有津。",
        "dynasty": "唐",
        "collection_info": null
    },
    {
        "title": "无题",
        "author": "李德裕",
        "content": "松倚苍崖老，兰临碧洞衰。\n不劳邻舍篴，吹起旧时悲。",
        "dynasty": "唐",
        "collection_info": null
    },
    {
        "title": "题冠盖里",
        "author": "李德裕",
        "content": "偶来冠盖里，媿是旧三公。\n自喜无兵术，轻裘上閟宫。",
        "dynasty": "唐",
        "collection_info": null
    },
    {
        "title": "离平泉马上作",
        "author": "李德裕",
        "content": "十年紫殿掌洪钧，出入三朝一品身。\n文帝宠深陪雉尾，武皇恩厚宴龙津。\n黑山永破和亲虏，乌岭全阬跋扈臣。\n自是功高临尽处，祸来[名]灭不由人。",
        "dynasty": "唐",
        "collection_info": null
    },
    {
        "title": "谪岭南道中作",
        "author": "李德裕",
        "content": "岭水争分路转迷，桄榔椰叶暗蛮溪。\n愁衝毒雾逢虵草，畏落沙虫避燕泥。\n五月畬田收火米，三更津吏报潮鸡。\n不堪肠断思乡处，红槿花中越鸟啼。",
        "dynasty": "唐",
        "collection_info": null
    },
    {
        "title": "到恶溪夜泊芦岛",
        "author": "李德裕",
        "content": "甘露花香不再持，远公应怪负前期。\n青蝇岂独悲虞氏，黄犬应闻笑李斯。\n风雨瘴昏蛮日月，烟波魂断恶溪时。\n岭头无限相思泪，泣向寒梅近北枝。",
        "dynasty": "唐",
        "collection_info": null
    },
    {
        "title": "登崖州城作",
        "author": "李德裕",
        "content": "独上高楼望帝京，鸟飞犹是半年程。\n青山似欲留人住，百匝千遭遶郡城。",
        "dynasty": "唐",
        "collection_info": null
    },
    {
        "title": "鸳鸯篇",
        "author": "李德裕",
        "content": "君不见昔时同心人，化作鸳鸯鸟。\n和鸣一夕不暂离，交颈千年尚为少。\n二月草菲菲，山樱花未稀。\n金塘风日好，何处不相依？\n既逢解佩游女，更值凌波宓妃。\n精光摇翠盖，丽色映珠玑。\n双影相伴，双心莫违。\n淹留碧沙上，荡漾洗红衣。\n春光兮宛转，嬉游兮未反。\n宿莫近天泉池，飞莫近长洲苑。\n尔愿欢爱不相忘，须去人间罗网远。\n南有潇湘洲，且为千里游。\n洞庭无苦寒，沅江多碧流。\n昔为薄命妾，无日不含愁。\n今为水中鸟，颉颃自相求。\n洛阳女儿在青阁，二月罗衣轻更薄。\n金泥文彩未足珍，画作鸳鸯始堪着。\n亦有少妇破瓜年，春闺无伴独婵娟。\n夜夜学织连枝锦，织作鸳鸯人共怜。\n悠悠湘水滨，清浅漾初苹。\n菖花发艳无人识，江柳逶迤空自春。\n唯怜独鹤依琴曲，更念孤鸾隐镜尘。\n愿作鸳鸯被，长覆有情人。",
        "dynasty": "唐",
        "collection_info": null
    },
    {
        "title": "南梁行",
        "author": "李德裕",
        "content": "江南郁郁春草长，悠悠汉水浮清光。\n杂英飞尽空和景，绿杨阴重官舍静。\n此时醉客纵横书，公言可荐承明庐。\n青天诏下宠光至，颁籍金闺征石渠。\n重归山路烟岚隔，巫山未深晚花折。\n涧底红光夺目燃，摇风有毒愁行客。\n杜鹃啼咽花亦殷，声悲绝艳连空山。\n斜阳瞥映浅深树，云雨翻迷崖谷间。\n山鸡锦质矜毛羽，透竹穿萝命俦侣。\n乔木幽谷上下同，雄雌不异飞栖处。\n望秦峰迥过商颜，浪迭云堆万簇山。\n行尽杳冥青嶂外，九重钟漏紫云间。\n元和列侍明光殿，谏草初焚市朝变。\n北阙趋臣半隟尘，南梁笑客皆飞霰。\n追思感叹却昏迷，霜鬓愁吟到晓鸡。\n故园岁深开断简，秋堂月晓掩遗袿。\n呜呜晓角霞辉粲，抚劒当楹一长叹。\n刍狗无由学圣贤，空持感激终昏旦。",
        "dynasty": "唐",
        "collection_info": null
    },
    {
        "title": "近于伊川卜山居将命者画图而至欣然有感聊赋此诗兼寄上浙东元相公大夫使求青田胎化鹤",
        "author": "李德裕",
        "content": "弱岁弄词翰，遂叨明主恩。\n怀章过越邸，建斾守吴门。\n西圮阴难驻，东皋意尚存。\n惭逾六百石，愧负五千言。\n寄世知婴缴，辞荣类触藩。\n欲追绵上隐，况近子平村。\n邑有桐乡爱，山余黍谷暄。\n既非逃相地，乃是故侯园。\n野竹多微径，岩泉岂一源。\n映池方树密，傍涧古藤繁。\n邛杖堪扶老，黄牛已服辕。\n只应将唳鹤，幽谷共翩翻。",
        "dynasty": "唐",
        "collection_info": null
    },
    {
        "title": "忆平泉山居赠沈吏部一首",
        "author": "李德裕",
        "content": "昔闻羊叔子，茅屋在东渠。\n岂不念归路，徘徊畏简书。\n乃知轩冕客，自与田园疎。\n殁世有遗恨，精诚何所如。\n嗟予寡时用，夙志在林闾。\n虽抱山水癖，敢希仁智居。\n清泉绕舍下，修竹荫庭除。\n幽径松盖密，小池莲叶初。\n从来有好鸟，近復跃鯈鱼。\n少室映川陆，鸣皋对蓬庐。\n张何旧寮寀，相勉在悬舆。\n常恐似伯玉，瞻前惭魏舒。",
        "dynasty": "唐",
        "collection_info": null
    },
    {
        "title": "夏晚有怀平泉林居",
        "author": "李德裕",
        "content": "孟夏守畏途，舍舟在徂暑。\n愀然何所念，念我龙门坞。\n密竹无蹊径，高松有四五。\n飞泉鸣树间，飒飒如度雨。\n菌桂秀层岭，芳荪媚幽渚。\n稚子候我归，衡门独延伫。\n谁言圣与哲，曾是不怀土。\n公旦既思周，宣尼亦念鲁。\n矧余窜炎裔，日夕谁晤语。\n眷阙悲子牟，班荆感椒举。\n悽悽视环玦，恻恻步庭庑。\n岂待庄舃吟，方知倦羁旅。",
        "dynasty": "唐",
        "collection_info": null
    },
    {
        "title": "早秋龙兴寺江亭闲眺忆龙门山居寄崔张旧从事",
        "author": "李德裕",
        "content": "江亭感秋至，兰径悲露泫。\n秔稻秀晚川，杉松郁晴巘。\n嗟予有林壑，兹夕念原衍。\n绿篠连岭多，青莎近溪浅。\n渊明菊犹在，仲蔚蒿莫翦。\n乔木粲凌苕，阴崖积幽藓。\n遥思伊川水，北渡龙门岘。\n苍翠双阙间，逶迤清滩转。\n故人在乡国，岁晏路悠缅。\n惆怅此生涯，无由共登践。",
        "dynasty": "唐",
        "collection_info": null
    },
    {
        "title": "比闻龙门敬善寺有红桂树独秀伊川尝于江南诸山访之莫致陈侍御知予所好因访剡溪樵客偶得数株移植郊园众芳色沮乃知敬善所有是蜀道菵草徒得嘉名因赋是诗兼赠陈侍御",
        "author": "李德裕",
        "content": "昔闻红桂枝，独秀龙门侧。\n越叟遗数株，周人未尝识。\n平生爱此树，攀翫无由得。\n君子知我心，因之为羽翼。\n岂烦嘉客誉，且就清阴息。\n来自天姥岑，长疑翠岚色。\n芬芳世所绝，偃蹇枝渐直。\n琼叶润不凋，珠英粲如织。\n犹疑翡翠宿，想待鹓雏食。\n宁止暂淹留，终当更封植。",
        "dynasty": "唐",
        "collection_info": null
    },
    {
        "title": "怀山居邀松阳子同作",
        "author": "李德裕",
        "content": "我有爱山心，如饥復如渴。\n出谷一年余，常疑十年别。\n春思岩花烂，夏忆寒泉冽。\n秋忆泛兰巵，冬思玩松雪。\n晨思小山桂，暝忆深潭月。\n醉忆剖红梨，饭思食紫蕨。\n坐思藤萝密，步忆莓苔滑。\n昼夜百刻中，愁肠几回绝。\n每念羊叔子，言之岂常辍。\n人生不如意，十乃居七八。\n我未及悬舆，今犹佩朝绂。\n焉能逐麋鹿，便得游林樾。\n范恣沧波舟，张怀赤松列。\n惟应讵身恤，岂敢忘臣节。\n器满自当欹，物盈终有缺。\n从兹返樵径，庶可希前哲。",
        "dynasty": "唐",
        "collection_info": null
    },
    {
        "title": "思归赤松村呈松阳子",
        "author": "李德裕",
        "content": "昔人思避世，惟恐不深幽。\n禽庆潜名岳，鸱夷漾钓舟。\n顾余知止足，所乐在归休。\n不似寻山者，忘家恣远游。",
        "dynasty": "唐",
        "collection_info": null
    },
    {
        "title": "近腊对雪有怀林居",
        "author": "李德裕",
        "content": "蓬门常昼掩，竹径寂无人。\n鸟起飘松霰，麕行动谷榛。\n应知禽鱼侣，合与薜萝亲。\n遥忆平皋望，溪烟已发春。",
        "dynasty": "唐",
        "collection_info": null
    },
    {
        "title": "思山居一十首 清明后忆山中",
        "author": "李德裕",
        "content": "遥思寒食后，野老林下醉。\n月照一山明，风吹百花气。\n飞泉与万籁，髣髴疑箫吹。\n不待曙华分，已应喧鸟至。",
        "dynasty": "唐",
        "collection_info": null
    },
    {
        "title": "思山居一十首 题寄商山石",
        "author": "李德裕",
        "content": "绮皓岩中石，尝经伴隐沦。\n紫芝呈几曲，红藓閟千春。\n聊用支琴尾，宁惟倚病身。\n自知来处所，何暇问严遵。",
        "dynasty": "唐",
        "collection_info": null
    },
    {
        "title": "思山居一十首 忆钟苽时",
        "author": "李德裕",
        "content": "尚平方毕娶，疎广念归期。\n涧底松成盖，檐前桂长枝。\n径闲芳草合，山静落花迟。\n虽有苽园在，无因及种时。",
        "dynasty": "唐",
        "collection_info": null
    },
    {
        "title": "思山居一十首 春日独坐思归",
        "author": "李德裕",
        "content": "壮龄心已尽，孤赏意犹存。\n岂望图麟阁，惟思卧鹿门。\n无谋堪适野，何力可拘原。\n只有容身去，幽山自灌园。",
        "dynasty": "唐",
        "collection_info": null
    },
    {
        "title": "思山居一十首 思登家山林岭",
        "author": "李德裕",
        "content": "自知无世用，只是爱山游。\n旧有嵇康懒，今惭赵武偷。\n登峦未觉疾，泛水便忘忧。\n最惜残筋力，扪萝遍一丘。",
        "dynasty": "唐",
        "collection_info": null
    },
    {
        "title": "思山居一十首 思乡园老人",
        "author": "李德裕",
        "content": "常羡荜门翁，所思惟岁稔。\n遥知松月曙，尚在山窗寝。\n兰气入幽帘，禽言傍孤枕。\n晨兴步岩径，更酌寒泉饮。",
        "dynasty": "唐",
        "collection_info": null
    },
    {
        "title": "思山居一十首 寄龙门僧",
        "author": "李德裕",
        "content": "龙门有开士，爱我春潭碧。\n清景出东山，闲来玩松石。\n应怜林壑主，远作沧溟客。\n为我谢此僧，终当理归策。",
        "dynasty": "唐",
        "collection_info": null
    },
    {
        "title": "思山居一十首 忆药苗",
        "author": "李德裕",
        "content": "溪上药苗齐，丰茸正堪掇。\n皆能扶我寿，岂止坚肌骨。\n味掩商山芝，英逾首阳蕨。\n岂如甘谷士，只得香泉啜。",
        "dynasty": "唐",
        "collection_info": null
    },
    {
        "title": "思山居一十首 忆村中老人春酒",
        "author": "李德裕",
        "content": "二叟茅茨下，清晨饮浊醪。\n雨残红芍药，风落紫樱桃。\n巢燕衔泥疾，檐虫挂网高。\n闲思春谷事，转觉宦途劳。",
        "dynasty": "唐",
        "collection_info": null
    },
    {
        "title": "思山居一十首 忆葛胜木禅床",
        "author": "李德裕",
        "content": "忆我斋中榻，寒宵几独眠。\n管宁穿亦坐，徐孺去常悬。\n虫网垂应遍，苔痕染更鲜。\n何人及身在，归对老僧禅。",
        "dynasty": "唐",
        "collection_info": null
    },
    {
        "title": "初夏有怀山居",
        "author": "李德裕",
        "content": "山中有所忆，夏景始清幽。\n野竹阴无日，岩泉冷似秋。\n翠岑当累榭，皓月入轻舟。\n只有思归夕，空帘且梦游。",
        "dynasty": "唐",
        "collection_info": null
    },
    {
        "title": "张公超谷中石",
        "author": "李德裕",
        "content": "鼓箧依绿槐，横经起秋雾。\n有时连岳客，尚办絃歌处。\n自予去幽谷，谁人袭芳杜。\n空留古苔石，对我岩中树。",
        "dynasty": "唐",
        "collection_info": null
    },
    {
        "title": "初归平泉过龙门南岭遥望山居即事",
        "author": "李德裕",
        "content": "初归故乡陌，极望且徐轮。\n近野樵蒸至，平泉烟火新。\n农夫馈鸡黍，渔子荐霜鳞。\n惆怅怀杨仆，惭为关外人。",
        "dynasty": "唐",
        "collection_info": null
    },
    {
        "title": "伊川晚眺",
        "author": "李德裕",
        "content": "桑叶初黄梨叶红，伊川落日尽无风。\n汉储何假终南客，甪里先生在谷中。",
        "dynasty": "唐",
        "collection_info": null
    },
    {
        "title": "潭上喜见新月",
        "author": "李德裕",
        "content": "簪组十年梦，园庐今夕情。\n谁怜故乡月，復映碧潭生。\n皓彩松上见，寒光波际轻。\n还将孤赏意，暂寄玉琴声。",
        "dynasty": "唐",
        "collection_info": null
    },
    {
        "title": "郊外即事寄侍郎大尹",
        "author": "李德裕",
        "content": "高秋惭非隐，闲林喜退居。\n老农争席坐，稚子带经锄。\n竹径难迴骑，仙舟但跂予。\n岂知陶靖节，秪自爱吾庐。",
        "dynasty": "唐",
        "collection_info": null
    },
    {
        "title": "山居遇雪喜道者相访",
        "author": "李德裕",
        "content": "幽居近谷西，乔木与山齐。\n野竹连池合，岩松映雪低。\n喜君来白社，值我在青溪。\n应笑于陵子，遗荣自灌畦。",
        "dynasty": "唐",
        "collection_info": null
    },
    {
        "title": "雪霁晨起",
        "author": "李德裕",
        "content": "雪覆寒溪竹，风卷野田蓬。\n四望无竹迹，谁怜孤老翁。",
        "dynasty": "唐",
        "collection_info": null
    },
    {
        "title": "洛中士君子多以平泉见呼愧获方外之名因以此诗为报奉寄刘宾客",
        "author": "李德裕",
        "content": "非高柳下逸，自爱竹林闲。\n才异居东里，愚因在北山。\n径荒寒未扫，门设昼长关。\n不及鸱夷子，悠悠烟水间。",
        "dynasty": "唐",
        "collection_info": null
    },
    {
        "title": "早春至言禅公法堂忆平泉别业",
        "author": "李德裕",
        "content": "昔我伊原上，孤游竹树间。\n人依红桂静，鸟傍碧潭闲。\n松盖低春雪，藤轮倚暮山。\n永怀桑梓邑，衰老若为还。",
        "dynasty": "唐",
        "collection_info": null
    },
    {
        "title": "峡山亭月夜独宿对樱桃花有怀伊川别墅",
        "author": "李德裕",
        "content": "皎月照芳树，鲜葩含素辉。\n愁人惜春夜，达曙想岩扉。\n风静阴满砌，露浓香入衣。\n恨无金谷妓，为我奏思归。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 望伊川",
        "author": "李德裕",
        "content": "远村寒食后，细雨度川来。\n芳草连溪合，梨花映墅开。\n槿篱悬落照，松径长新苔。\n向夕亭皋望，游禽几处回。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 潭上紫藤",
        "author": "李德裕",
        "content": "故乡春欲尽，一岁芳难再。\n岩树已青葱，吾庐日堪爱。\n幽溪人未去，芳草行应碍。\n遥忆紫藤垂，繁英照潭黛。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 书楼晴望",
        "author": "李德裕",
        "content": "幽居人世外，久厌市朝喧。\n苍翠连双阙，微茫认九原。\n残红映巩树，斜日照轘辕。\n薄暮柴扉掩，谁知仲蔚园。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 西岭望鸣皋山",
        "author": "李德裕",
        "content": "高秋对凉野，四望何萧瑟。\n远见鸣皋山，青峰原上出。\n晨兴采薇蕨，向暮归蓬荜。\n讵假数挥金，餐和养余日。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 瀑泉亭",
        "author": "李德裕",
        "content": "向老多悲恨，悽然念一丘。\n岩泉终古在，风月几年游。\n菌阁饶佳树，菱潭有钓舟。\n不如羊叔子，名与岘山留。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 红桂树",
        "author": "李德裕",
        "content": "欲求尘外物，此树是瑶林。\n后素合余绚，如丹见本心。\n妍姿无点辱，芳意託幽深。\n愿以鲜葩色，凌霜照碧浔。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 金松",
        "author": "李德裕",
        "content": "台岭生奇树，佳名世未知。\n纤纤疑大菊，落落是松枝。\n照日含金晰，笼烟淡翠滋。\n勿言人去晚，犹有岁寒期。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 月桂",
        "author": "李德裕",
        "content": "何年霜夜月，桂子落寒山。\n翠干生岩下，金英在世间。\n幽崖空自老，清汉未知还。\n惟有凉秋夜，嫦娥来暂攀。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 山桂",
        "author": "李德裕",
        "content": "吾爱山中树，繁英满目鲜。\n临风飘碎锦，映日乱非烟。\n影入春潭底，香凝月榭前。\n岂知幽独客，赖此当朱絃。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 栢",
        "author": "李德裕",
        "content": "闻有三株树，惟应秘阆风。\n珊瑚不生叶，朱草又无丛。\n未若凌云栢，常能终岁红。\n晨霞与落日，相照在岩中。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 芳荪",
        "author": "李德裕",
        "content": "楚客重兰荪，遗芳今未歇。\n叶抽清浅水，花照暄妍节。\n紫艳映渠鲜，轻香含露洁。\n离居若有赠，暂与幽人折。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 流杯亭",
        "author": "李德裕",
        "content": "激水自山椒，析波分浅濑。\n回环疑古篆，诘曲如萦带。\n宁愬羽觞迟，惟欢亲友会。\n欲知中圣处，皓月临松盖。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 东溪",
        "author": "李德裕",
        "content": "近蓄东溪水，悠悠起渌波。\n綵鸳留不去，芳草日应多。\n夹岸生奇篠，缘岩覆女萝。\n兰桡思无限，为感濯缨歌。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 鸂鶒",
        "author": "李德裕",
        "content": "清沚双鸂鶒，前年海上雏。\n今年恋洲屿，思若在江湖。\n欲起摇荷盖，闲飞溅水珠。\n不能常泛泛，惟作逐波凫。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 西园",
        "author": "李德裕",
        "content": "西园最多趣，永日自忘归。\n石濑流清浅，风岑澹翠微。\n晓翻红药艳，晴袅碧潭辉。\n独望娟娟月，宵分半掩扉。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 海石楠",
        "author": "李德裕",
        "content": "昔见历阳山，鸡笼已孤秀。\n今看海峤树，翠盖何幽茂。\n霰雪讵能侵，烟岚自相揉。\n攀条独临憩，况值清阴昼。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 双碧潭",
        "author": "李德裕",
        "content": "清剡与严湍，潺湲皆可忆。\n适来玩山水，无此秋潭色。\n莫辨幽兰丛，难分翠禽翼。\n迟迟洲渚步，临眺忘餐食。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 竹径",
        "author": "李德裕",
        "content": "野竹自成径，绕溪三里余。\n檀栾被层阜，萧瑟荫清渠。\n日落见林静，风行知谷虚。\n田家故人少，谁肯共焚鱼。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 花药栏",
        "author": "李德裕",
        "content": "蕙草春已碧，兰花秋更红。\n四时发英艳，三径满芳丛。\n秀色濯清露，鲜辉摇惠风。\n王孙未知返，幽赏竟谁同。",
        "dynasty": "唐",
        "collection_info": null
    },
    {
        "title": "春暮思平泉杂咏二十首 自叙",
        "author": "李德裕",
        "content": "五岳径虽深，遍游心已荡。\n苟能知止足，所遇皆清旷。\n七十难可期，一丘乃微尚。\n遥怀少室山，常恐非吾望。",
        "dynasty": "唐",
        "collection_info": null
    },
    {
        "title": "首夏清景想望山居",
        "author": "李德裕",
        "content": "嘉树阴初合，山中赏更新。\n禽言未知夏，兰径尚余春。\n散满萝垂带，扶疎桂长轮。\n丹青写不尽，宵梦叹非真。\n累榭空留月，虚舟若待人。\n何时倚兰棹，相与掇汀苹。",
        "dynasty": "唐",
        "collection_info": null
    },
    {
        "title": "思平泉树石杂咏一十首 钓台",
        "author": "李德裕",
        "content": "我有严湍思，怀人访故台。\n客星依钓隐，仙石逐槎回。\n倒影含清沚，凝阴长碧苔。\n飞泉信可挹，幽客未归来。",
        "dynasty": "唐",
        "collection_info": null
    },
    {
        "title": "思平泉树石杂咏一十首 似鹿石",
        "author": "李德裕",
        "content": "林中有奇石，髣髴兽潜行。\n乍似依岩桂，还疑食野苹。\n茸长绿藓映，斑细紫苔生。\n不是见羇者，何劳如顿缨。",
        "dynasty": "唐",
        "collection_info": null
    },
    {
        "title": "思平泉树石杂咏一十首 海上石笋",
        "author": "李德裕",
        "content": "常爱仙都山，奇峰千仞悬。\n迢迢一何迥，不与众山连。\n忽逢海峤石，稍慰平生忆。\n何以慰我心，亭亭孤且直。",
        "dynasty": "唐",
        "collection_info": null
    },
    {
        "title": "思平泉树石杂咏一十首 迭石",
        "author": "李德裕",
        "content": "潺湲桂水湍，漱石多奇状。\n鳞次冠烟霞，蝉联迭波浪。\n今来碧梧下，迥出秋潭上。\n岁晚苔藓滋，怀贤益惆怅。",
        "dynasty": "唐",
        "collection_info": null
    },
    {
        "title": "思平泉树石杂咏一十首 重台芙蓉",
        "author": "李德裕",
        "content": "芙蓉含露时，秀色波中溢。\n玉女袭朱裳，重重映皓质。\n晨霞耀丹景，片片明秋日。\n兰泽多众芳，妍姿不相匹。",
        "dynasty": "唐",
        "collection_info": null
    },
    {
        "title": "思平泉树石杂咏一十首 白鹭鹚",
        "author": "李德裕",
        "content": "余心怜白鹭，潭上日相依。\n拂石疑星落，凌风似雪飞。\n碧沙常独立，清景自忘归。\n所乐惟烟水，徘徊恋钓矶。",
        "dynasty": "唐",
        "collection_info": null
    },
    {
        "title": "思平泉树石杂咏一十首 海鱼骨",
        "author": "李德裕",
        "content": "昔日任公子，期年钓此鱼。\n无由见成岳，聊喜识专车。\n皎皎连霜月，高高映碧渠。\n陶潜虽好事，观海只披图。",
        "dynasty": "唐",
        "collection_info": null
    },
    {
        "title": "思平泉树石杂咏一十首 泛池舟",
        "author": "李德裕",
        "content": "桂舟兰作枻，芬芳皆绝世。\n只可弄潺湲，焉能济大川。\n树悬凉夜月，风散碧潭烟。\n未得同鱼子，菱歌共扣舷。",
        "dynasty": "唐",
        "collection_info": null
    },
    {
        "title": "思平泉树石杂咏一十首 舴艋舟",
        "author": "李德裕",
        "content": "无轻舴艋舟，始自鸱夷子。\n双阙挂朝衣，五湖极烟水。\n时游杏坛下，乍入湘川裏。\n永日歌濯缨，超然谢尘滓。",
        "dynasty": "唐",
        "collection_info": null
    },
    {
        "title": "思平泉树石杂咏一十首 二猿",
        "author": "李德裕",
        "content": "钓濑水涟漪，富春山合沓。\n松上夜猿鸣，谷中清响合。\n衝网忽见羁，故山从此辞。\n无由碧潭饮，争接绿萝枝。",
        "dynasty": "唐",
        "collection_info": null
    },
    {
        "title": "思在山居日偶成此咏邀松阳子同作",
        "author": "李德裕",
        "content": "闲思昔岁事，忽忽念伊川。\n乘月步秋坂，满山闻石泉。\n回塘碧潭映，高树绿萝悬。\n露下呌田鹤，风来嘶晚蝉。\n怀兹长在梦，归去且无缘。\n幽谷人未至，兰苕应更鲜。",
        "dynasty": "唐",
        "collection_info": null
    },
    {
        "title": "重忆山居六首 平泉源",
        "author": "李德裕",
        "content": "出谷纔浮芥，中园已滥觞。\n逶迤过竹坞，浩淼走兰塘。\n夜静闻鱼跃，风微见鴈翔。\n从兹东向海，可泛济川航。",
        "dynasty": "唐",
        "collection_info": null
    },
    {
        "title": "重忆山居六首 泰山石",
        "author": "李德裕",
        "content": "鸡鸣日观望，远与扶桑对。\n沧海似镕金，众山如点黛。\n遥知碧峰首，独立烟岚内。\n此石依五松，苍苍几千载。",
        "dynasty": "唐",
        "collection_info": null
    },
    {
        "title": "重忆山居六首 巫山石",
        "author": "李德裕",
        "content": "十二峰前月，三声猿夜愁。\n此中多怪石，日夕漱寒流。\n必是归星渚，先求历斗牛。\n还疑烟雨霁，髣髴是嵩丘。",
        "dynasty": "唐",
        "collection_info": null
    },
    {
        "title": "重忆山居六首 罗浮山",
        "author": "李德裕",
        "content": "龙伯钓鳌时，蓬莱一峰坼。\n飞来碧海畔，遂与三山隔。\n其下多长溪，潺湲淙乱石。\n知君分如此，赠逾荆山璧。",
        "dynasty": "唐",
        "collection_info": null
    },
    {
        "title": "重忆山居六首 漏潭石",
        "author": "李德裕",
        "content": "常疑六合外，未信漆园书。\n及此闻溪漏，方欣验尾闾。\n大哉天地气，呼吸有盈虚。\n美石劳相赠，琼瑰自不如。",
        "dynasty": "唐",
        "collection_info": null
    },
    {
        "title": "重忆山居六首 钓石",
        "author": "李德裕",
        "content": "严光隐富春，山色溪又碧。\n所钓不在鱼，挥纶以自适。\n余怀慕君子，且欲坐潭石。\n持此返伊川，悠然慰衰疾。",
        "dynasty": "唐",
        "collection_info": null
    },
    {
        "title": "怀伊川郊居",
        "author": "李德裕",
        "content": "衰疾常怀土，郊园欲掩扉。\n虽知明目地，不及有身归。\n巩树秋阴遍，伊原霁色微。\n此生看白首，良愿已应违。",
        "dynasty": "唐",
        "collection_info": null
    },
    {
        "title": "晨起见雪忆山居",
        "author": "李德裕",
        "content": "忽忆岩中雪，谁人拂薜萝。\n竹梢低未举，松盖偃应多。\n山溜随冰落，林麕带霰过。\n不劳闻鹤语，方奏苦寒歌。",
        "dynasty": "唐",
        "collection_info": null
    },
    {
        "title": "忆平泉杂咏 忆初暖",
        "author": "李德裕",
        "content": "今日初春暖，山中事若何。\n雪开喧鸟至，澌散跃鱼多。\n幽翠生松栝，轻烟起薜萝。\n柴扉常昼掩，惟有野人过。",
        "dynasty": "唐",
        "collection_info": null
    },
    {
        "title": "忆平泉杂咏 忆辛夷",
        "author": "李德裕",
        "content": "昔年将出谷，几日对辛夷。\n倚树怜芳意，攀条惜岁滋。\n清阴须暂憩，秀色正堪思。\n只待挥金日，慇懃泛羽巵。",
        "dynasty": "唐",
        "collection_info": null
    },
    {
        "title": "忆平泉杂咏 忆寒梅",
        "author": "李德裕",
        "content": "寒塘数树梅，常近腊前开。\n雪映缘岩竹，香侵泛水苔。\n遥思清景暮，还有野禽来。\n谁是攀枝客，兹辰醉始迴。",
        "dynasty": "唐",
        "collection_info": null
    },
    {
        "title": "忆平泉杂咏 忆药栏",
        "author": "李德裕",
        "content": "野人清旦起，扫雪见兰芽。\n始畎春泉入，惟愁暮景斜。\n未抽萱草叶，纔发欵冬花。\n谁念江潭老，中宵旅梦赊。",
        "dynasty": "唐",
        "collection_info": null
    },
    {
        "title": "忆平泉杂咏 忆茗芽",
        "author": "李德裕",
        "content": "谷中春日暖，渐忆掇茶英。\n欲及清明火，能销醉客酲。\n松花飘鼎泛，兰气入瓯轻。\n饮罢闲无事，扪萝溪上行。",
        "dynasty": "唐",
        "collection_info": null
    },
    {
        "title": "忆平泉杂咏 忆野花",
        "author": "李德裕",
        "content": "虽游洛阳道，未识故园花。\n晓忆东溪雪，晴思冠岭霞。\n谷深兰色秀，村迥柳阴斜。\n怅望龙门晚，谁知小隐家。",
        "dynasty": "唐",
        "collection_info": null
    },
    {
        "title": "忆平泉杂咏 忆春雨",
        "author": "李德裕",
        "content": "春鸠鸣野树，细雨入池塘。\n潭上花微落，溪边草更长。\n梳风白鹭起，拂水綵鸳翔。\n最羡归飞燕，年年在故乡。",
        "dynasty": "唐",
        "collection_info": null
    },
    {
        "title": "忆平泉杂咏 忆晚眺",
        "author": "李德裕",
        "content": "伊川新雨霁，原上见春山。\n缑岭晴虹断，龙门宿鸟还。\n牛羊平野外，桑柘夕烟间。\n不及乡园叟，悠悠尽日闲。",
        "dynasty": "唐",
        "collection_info": null
    },
    {
        "title": "忆平泉杂咏 忆新藤",
        "author": "李德裕",
        "content": "遥闻碧潭上，春晚紫藤开。\n水似晨霞照，林疑綵凤来。\n清香凝岛屿，繁艳映莓苔。\n金谷如相并，应将锦帐回。",
        "dynasty": "唐",
        "collection_info": null
    },
    {
        "title": "忆平泉杂咏 忆春耕",
        "author": "李德裕",
        "content": "郊外杏花坼，林间布谷鸣。\n原田春雨后，溪水夕流平。\n野老荷蓑至，和风吹草轻。\n无因共沮溺，相与事岩耕。",
        "dynasty": "唐",
        "collection_info": null
    },
    {
        "title": "余所居平泉村舍近蒙韦常侍大尹特改嘉名因寄诗以谢",
        "author": "李德裕",
        "content": "未谢留侯疾，常怀仲蔚园。\n闲谣紫芝曲，归梦赤松村。\n忽改蓬蒿色，俄吹黍谷暄。\n多惭孔北海，传教及衡门。",
        "dynasty": "唐",
        "collection_info": null
    },
    {
        "title": "山信至说平泉别墅草木滋长地转幽深怅然思归復此作",
        "author": "李德裕",
        "content": "忽闻樵客语，暂慰野人心。\n幽径芳兰密，闲庭秀木深。\n麕䴥来涧底，凫鹄遍川浔。\n谁念沧溟上，归欤起叹音。",
        "dynasty": "唐",
        "collection_info": null
    },
    {
        "title": "临海太守惠予赤城石报以是诗",
        "author": "李德裕",
        "content": "闻君采奇石，剪断赤城霞。\n潭上倒虹影，波中摇日华。\n仙岩接绛气，溪路杂桃花。\n若值客星去，便应随海槎。",
        "dynasty": "唐",
        "collection_info": null
    },
    {
        "title": "上巳忆江南禊事",
        "author": "李德裕",
        "content": "黄河西绕郡城流，上巳应无祓禊游。\n为忆渌江春水色，更无宵梦向吴州。",
        "dynasty": "唐",
        "collection_info": null
    },
    {
        "title": "北固怀古",
        "author": "李德裕",
        "content": "自有此山川，于今几太守。\n近世二千石，毕公宣化厚。\n丞相量纳川，平阳气衝斗。\n三贤若时雨，所至跻仁寿。",
        "dynasty": "唐",
        "collection_info": null
    },
    {
        "title": "汨罗",
        "author": "李德裕",
        "content": "远谪南荒一病身，停舟暂弔汨罗人。\n都缘靳尚图专国，岂是怀王厌直臣。\n万里碧潭秋景静，四时愁色野花新。\n不劳渔父重相问，自有招魂拭泪巾。",
        "dynasty": "唐",
        "collection_info": null
    },
    {
        "title": "岭外守岁",
        "author": "李德裕",
        "content": "冬逐更筹尽，春随斗柄回。\n寒暄一夜隔，客鬓两年催。",
        "dynasty": "唐",
        "collection_info": null
    },
    {
        "title": "记韦楚老不遇",
        "author": "李德裕",
        "content": "昔日征黄绮，余惭在凤池。\n今来招隐士，恨不见琼枝。",
        "dynasty": "唐",
        "collection_info": null
    },
    {
        "title": "题柳郎中故居",
        "author": "李德裕",
        "content": "下马荒阶日欲曛，潺潺石溜静中闻。\n鸟啼花发人声绝，寂寞山窗掩白云。",
        "dynasty": "唐",
        "collection_info": null
    },
    {
        "title": "盘陀岭驿楼",
        "author": "李德裕",
        "content": "嵩少心期杳莫攀，好山聊復一开颜。\n明朝便是南荒路，更上层楼望故关。",
        "dynasty": "唐",
        "collection_info": null
    },
    {
        "title": "句",
        "author": "李德裕",
        "content": "检经求绿字，凭酒借红颜。\n君不见秋山寂历风飙歇，半夜青崖吐明月。\n寒光乍出松篠间，万籁萧萧从此发。\n忽闻歌管吟朔风，精魂想在幽岩中。\n银花悬院榜，神撼引铃縧。\n葳蕤轻风裏，若衔若垂何可拟。\n自从一梦高唐后，可是无人胜楚王。\n牛羊具特俎，心悟觉身劳。\n云中弃宝刀，久闲生䏶肉。\n多寿长眉毫，书空跷足睡。\n路险侧身行，谁家幼女敲筯歌。\n何处丁妻点灯织，鱼虾集橘市。\n休咎占人甲，挨持见天丁。\n洛下推年少，山东许地高。\n世上文章士，谁为第一人。\n老生夸隐拙，时辈毁尖新。\n𭲟濴寒深百尺，奇觚率尔操。\n讽谏欣然纳。",
        "dynasty": "唐",
        "collection_info": null
    },
    {
        "title": "至日荷李常侍过郊居",
        "author": "熊孺登",
        "content": "贱子守柴荆，谁人记姓名。\n风云千骑降，草木一阳生。\n礼异江河动，欢殊里巷惊。\n称觞容侍坐，看竹许同行。\n遇觉沧溟浅，恩疑太岳轻。\n尽搜天地物，无谕此时情。",
        "dynasty": "唐",
        "collection_info": null
    },
    {
        "title": "日暮天无云",
        "author": "熊孺登",
        "content": "杳杳復苍然，无云日暮天。\n象分青气外，景尽赤霄前。\n渐吐星河色，遥生水木烟。\n从容难附丽，顾步欲澄鲜。\n但见收三素，何能测上玄。\n应非暂呈瑞，不许出山川。",
        "dynasty": "唐",
        "collection_info": null
    },
    {
        "title": "新成小亭月夜",
        "author": "熊孺登",
        "content": "已被月知处，斩新风到来。\n无人伴幽境，多取木兰栽。",
        "dynasty": "唐",
        "collection_info": null
    },
    {
        "title": "和窦中丞岁酒喜见小男两岁",
        "author": "熊孺登",
        "content": "更添十岁应为相，岁酒从今把未休。\n闻得一毛添五色，眼看相逐凤池头。",
        "dynasty": "唐",
        "collection_info": null
    },
    {
        "title": "寒食",
        "author": "熊孺登",
        "content": "东风泼火雨新休，舁尽春泥扫雪沟。\n走马犊车当御路，汉阳公主谢鸡毬。",
        "dynasty": "唐",
        "collection_info": null
    },
    {
        "title": "送僧游山",
        "author": "熊孺登",
        "content": "云身自在山山去，何处灵山不是归？日暮寒林投古寺，雪花飞满水田衣。",
        "dynasty": "唐",
        "collection_info": null
    },
    {
        "title": "雪中荅僧书",
        "author": "熊孺登",
        "content": "八行银字非常草，六出天花尽是梅。\n无所与陈童子别，雪中辛苦远山来。",
        "dynasty": "唐",
        "collection_info": null
    },
    {
        "title": "题逍遥楼伤故韦大夫",
        "author": "熊孺登",
        "content": "利及生人无更为，落花流水旧城池。\n逍遥楼上雕龙字，便是羊公堕泪碑。",
        "dynasty": "唐",
        "collection_info": null
    },
    {
        "title": "戏赠费冠卿",
        "author": "熊孺登",
        "content": "但恐红尘虚白首，宁论蹇逸分先后。\n莫占莺花笑寂寥，长安春色年年有。",
        "dynasty": "唐",
        "collection_info": null
    },
    {
        "title": "与左兴宗湓城别",
        "author": "熊孺登",
        "content": "江逢九派人将别，猨到三声月为秋。\n不知相见更何日，此夜少年堪白头。",
        "dynasty": "唐",
        "collection_info": null
    },
    {
        "title": "八月十五夜卧疾",
        "author": "熊孺登",
        "content": "一年秪有今宵月，尽上江楼独病眠。\n寂寞竹窗闲不闭，夜深斜影到床前。",
        "dynasty": "唐",
        "collection_info": null
    },
    {
        "title": "正月十五日",
        "author": "熊孺登",
        "content": "汉家遗事今宵见，楚郭明灯几处张。\n深夜行歌声绝后，紫姑神下月苍苍。",
        "dynasty": "唐",
        "collection_info": null
    },
    {
        "title": "曲池陪宴即事上窦中丞",
        "author": "熊孺登",
        "content": "水自山阿绕坐来，珊瑚台上木绵开。\n欲知举目无情罚，一片花流酒一杯。",
        "dynasty": "唐",
        "collection_info": null
    },
    {
        "title": "董监庙",
        "author": "熊孺登",
        "content": "仁杰淫祠废欲无，枯枫老栎两三株。\n神乌惯得商人食，飞趂征帆过蠡湖。",
        "dynasty": "唐",
        "collection_info": null
    },
    {
        "title": "赠侯山人",
        "author": "熊孺登",
        "content": "一见清容惬素闻，有人传是紫阳君。\n来时玉女裁春服，翦破湘山几片云。",
        "dynasty": "唐",
        "collection_info": null
    },
    {
        "title": "送马判官赴安南",
        "author": "熊孺登",
        "content": "故人交趾去从军，应笑狂生挥阵云。\n省得蔡州今日事，旧曾都护帐前闻。",
        "dynasty": "唐",
        "collection_info": null
    },
    {
        "title": "送准上人归石经院",
        "author": "熊孺登",
        "content": "旃檀刻像今犹少，白石镌经古未曾。\n归去更寻翻译寺，前山应遇鴈门僧。",
        "dynasty": "唐",
        "collection_info": null
    },
    {
        "title": "寒食野望",
        "author": "熊孺登",
        "content": "拜扫无过骨肉亲，一年唯此两三辰。\n冢头莫种有花树，春色不关泉下人。",
        "dynasty": "唐",
        "collection_info": null
    },
    {
        "title": "祗役遇风谢湘中春色",
        "author": "熊孺登",
        "content": "水生风熟布帆新，只见公程不见春。\n应被百花撩乱笑，比来天地一闲人。",
        "dynasty": "唐",
        "collection_info": null
    },
    {
        "title": "湘江夜泛",
        "author": "熊孺登",
        "content": "江流如箭月如弓，行尽三湘数夜中。\n无那子规知向蜀，一声声似怨春风。",
        "dynasty": "唐",
        "collection_info": null
    },
    {
        "title": "蜀江水",
        "author": "熊孺登",
        "content": "日夜朝宗来万里，共怜江水引蕃心。\n若论巴峡愁人处，猨比滩声是好音。",
        "dynasty": "唐",
        "collection_info": null
    },
    {
        "title": "寄安南马中丞",
        "author": "熊孺登",
        "content": "龙韬能致虎符分，万里霜台压瘴云。\n蕃客不须愁海路，波神今伏马将军。",
        "dynasty": "唐",
        "collection_info": null
    },
    {
        "title": "甘子堂陪宴上韦大夫",
        "author": "熊孺登",
        "content": "武陵楼上春长早，甘子堂前花落迟。\n楚乐怪来声竞起，新歌尽是大夫词。",
        "dynasty": "唐",
        "collection_info": null
    },
    {
        "title": "青溪村居二首 一",
        "author": "熊孺登",
        "content": "家占溪南千箇竹，地临湖上一羣山。\n渔船多在马长放，出处自由闲不闲。",
        "dynasty": "唐",
        "collection_info": null
    },
    {
        "title": "青溪村居二首 二",
        "author": "熊孺登",
        "content": "深树黄[鹂]晓一声，林西江上月犹明。\n野人早起无他事，贪绕沙泉看笋生。",
        "dynasty": "唐",
        "collection_info": null
    },
    {
        "title": "奉和兴元郑相公早春送杨侍郎",
        "author": "熊孺登",
        "content": "征鞍欲上醉还留，南浦春生百草头。\n丞相新裁别离曲，声声飞出旧梁州。",
        "dynasty": "唐",
        "collection_info": null
    },
    {
        "title": "送舍弟孺復往庐山",
        "author": "熊孺登",
        "content": "能骑竹马辨西东，未省烟花暂不同。\n第一早归春欲尽，庐山好看过湖风。",
        "dynasty": "唐",
        "collection_info": null
    },
    {
        "title": "野别留少微上人",
        "author": "熊孺登",
        "content": "若为相见还分散，翻觉浮云亦不闲。\n何处留师暂且住，家贫唯有坐中山。",
        "dynasty": "唐",
        "collection_info": null
    },
    {
        "title": "经古墓",
        "author": "熊孺登",
        "content": "碑折松枯山火烧，夜台从闭不曾朝。\n那将逝者比流水，流水东流逢上潮。",
        "dynasty": "唐",
        "collection_info": null
    },
    {
        "title": "赠灵彻上人",
        "author": "熊孺登",
        "content": "诗句能生世界春，僧家更有姓汤人。\n况闻暗忆前朝事，知是修行第几身。",
        "dynasty": "唐",
        "collection_info": null
    },
    {
        "title": "春郊醉中赠章八元",
        "author": "熊孺登",
        "content": "三月踏青能几日，百回添酒莫辞频。\n看君到卧杨花裏，始觉春光为醉人。",
        "dynasty": "唐",
        "collection_info": null
    },
    {
        "title": "怀古",
        "author": "李涉",
        "content": "尼父未适鲁，屡屡倦迷津。\n徒怀教化心，纡郁不能伸。\n一遇知己言，万方始喧喧。\n至今百王则，孰不挹其源。",
        "dynasty": "唐",
        "collection_info": null
    },
    {
        "title": "咏古",
        "author": "李涉",
        "content": "大智思济物，道行心始休。\n垂纶自消息，岁月任春秋。\n纣虐武既贤，风云固可求。\n顺天行杀机，所向协良谋。\n况以丈人师，将济安川流。\n何劳问枯骨，再取阴阳筹。\n霸国不务仁，兵戈恣相酬。\n空令渭水迹，千古独悠悠。",
        "dynasty": "唐",
        "collection_info": null
    },
    {
        "title": "题清溪鬼谷先生旧居",
        "author": "李涉",
        "content": "翠壁开天池，青崖列云树。\n冰容不可状，杳若清河雾。\n常闻先生教，指示秦仪路。\n二子才不同，逞词过尺度。\n偶因从吏役，远到冥栖处。\n松月想旧山，烟霞了如故。\n未遑炼金鼎，日觉容光暮。\n万虑随境生，何由返真素。\n寂寞天籁息，清逈鸟声曙。\n迴首望重重，无期挹风驭。",
        "dynasty": "唐",
        "collection_info": null
    },
    {
        "title": "感兴",
        "author": "李涉",
        "content": "隋氏造宫阙，峨峨倚云烟。\n搜奇竭四海，立制谋千年。\n秦兵半夜来，烈火焚高台。\n万人聚筋血，一旦为尘埃。\n君看汴河路，尚说隋家柳。\n但问哭陵人，秋草没来久。",
        "dynasty": "唐",
        "collection_info": null
    },
    {
        "title": "鹧鸪词二首 一",
        "author": "李涉",
        "content": "湘江烟水深，沙岸隔枫林。\n何处鹧鸪飞，日斜斑竹阴。\n二女空垂泪，三闾枉自沉。\n惟有鹧鸪啼，独伤行客心。",
        "dynasty": "唐",
        "collection_info": null
    },
    {
        "title": "鹧鸪词二首 二",
        "author": "李涉",
        "content": "越冈连越井，越鸟更南飞。\n何处鹧鸪啼，夕烟东岭归。\n岭外行人少，天涯北客稀。\n鹧鸪啼别处，相对泪沾衣。",
        "dynasty": "唐",
        "collection_info": null
    },
    {
        "title": "山中",
        "author": "李涉",
        "content": "无奈牧童何，放牛吃我竹。\n隔林呼不譍，呌笑如生鹿。\n欲报田舍翁，更深不归屋。",
        "dynasty": "唐",
        "collection_info": null
    },
    {
        "title": "寄荆娘写真",
        "author": "李涉",
        "content": "章华台南莎草齐，长河柳色连金堤。\n青楼曈昽曙光蚤，梨花满巷莺新啼。\n章台玉颜年十六，小来能唱西梁曲。\n教坊大使久知名，郢上词人歌不足。\n少年才子心相许，夜夜高堂梦云雨。\n五铢香帔结同心，三寸红笺替传语。\n缘池并戏双鸳鸯，田田翠叶红莲香。\n百年恩爱两相许，一夕不见生愁肠。\n上清仙女征游伴，欲从湘灵住河汉。\n只愁陵谷变人寰，空叹桑田归海岸。\n愿分精魄定形影，永似银壶挂金井。\n召得丹青绝世工，写真与身真相同。\n忽然相对两不语，疑是妆成来镜中。\n岂期人愿天不违，云軿却驻从山归。\n画图封裹寄箱箧，洞房艳艳生光辉。\n良人翻作东飞翼，却遣江头问消息。\n经年不得一封书，翠幕云屏遶空壁。\n结客有少年，名总身姓江。\n征帆三千里，前月发豫章。\n知我别时言，识我马上郎。\n恨无羽翼飞，使我徒怨沧波长。\n开箧取画图，寄我形影与客将。\n如今憔悴不相似，恐君重见生悲伤。\n苍梧九疑在何处，斑斑竹泪连潇湘。",
        "dynasty": "唐",
        "collection_info": null
    },
    {
        "title": "与弟渤新罗劒歌",
        "author": "李涉",
        "content": "我有神劒异人与，暗中往往精灵语。\n识者知从东海来，来时一夜因风雨。\n长河临晓北斗残，秋水露背青螭寒。\n昨夜大梁城下宿，不借𨁂跌光颜看。\n刃边飒飒尘沙缺，瘢痕半是蛟龙血。\n雷焕张华久已无，沉冤知向何人说。\n我有爱弟都九江，一条直气今无双。\n青光好去莫惆怅，必斩长鲸须少壮。",
        "dynasty": "唐",
        "collection_info": null
    },
    {
        "title": "六叹 一",
        "author": "李涉",
        "content": "绮罗香风翡翠车，清明独傍芙蓉渠。\n上有云鬟洞仙女，垂罗掩縠烟中语。\n风月频惊桃李时，沧波久别鸳鸿侣。\n欲传一札孤飞翼，山长水远无消息。\n却锁重门一院深，半夜空庭明月色。",
        "dynasty": "唐",
        "collection_info": null
    },
    {
        "title": "六叹 二",
        "author": "李涉",
        "content": "深院梧桐夹金井，上有辘轳青丝索。\n美人清昼汲寒泉，寒泉欲上银缾落。\n迢迢碧甃千余尺，竟日倚阑空叹息。\n惆怅不来照明镜，却掩洞房抱寂寂。",
        "dynasty": "唐",
        "collection_info": null
    },
    {
        "title": "六叹 三",
        "author": "李涉",
        "content": "汉臣一没丁零塞，牧羊西过阴沙外。\n朝凭南鴈信难回，夜望北辰心独在。\n汉家茅土横九州，高门长戟封王侯。\n但将钟鼓悦私爱，肯以犬羊为国羞。\n夜宿寒云卧冰雪，严风触刃垂旌节。\n丁年奉使白头归，泣尽李陵衣上血。",
        "dynasty": "唐",
        "collection_info": null
    },
    {
        "title": "春山三朅来 一",
        "author": "李涉",
        "content": "钓鱼朅来春日暖，沿溪不厌舟行缓。\n野竹初栽碧玉长，澄潭欲下青丝短。\n昔人避世兼避讐，暮栖云外朝悠悠。\n我今无事亦如此，赤鲤忽到长竿头。\n泛泛随波凡几里，碧莎如烟沙似砥。\n瘦壁横空怪石危，山花鬬日禽争水。\n有时带月归扣舷，身闲自是渔家仙。",
        "dynasty": "唐",
        "collection_info": null
    },
    {
        "title": "春山三朅来 二",
        "author": "李涉",
        "content": "山上朅来采新茗，新花乱发前山顶。\n琼英动摇钟乳碧，业业高下随崖岭。\n未必蓬莱有仙药，能向鼎中云漠漠。\n越瓯遥见裂鼻香，欲觉身轻骑白鹤。",
        "dynasty": "唐",
        "collection_info": null
    },
    {
        "title": "春山三朅来 三",
        "author": "李涉",
        "content": "采药朅来药苗盛，药生只傍行人径。\n世人重耳不重目，指似药苗心不足。\n野客住山三十载，妻儿共寄浮云外。\n小男学语便分别，已辩君臣知匹配。\n都市广长开大铺，疾来求者多相悞。\n见说韩康旧姓名，识之不识先相怒。",
        "dynasty": "唐",
        "collection_info": null
    },
    {
        "title": "牧童词",
        "author": "李涉",
        "content": "朝牧牛，牧牛下江曲。\n夜牧牛，牧牛度村谷。\n荷蓑出林春雨细，芦管卧吹莎草绿。\n乱插蓬蒿箭满腰，不怕猛虎欺黄犊。",
        "dynasty": "唐",
        "collection_info": null
    },
    {
        "title": "醉中赠崔膺",
        "author": "李涉",
        "content": "与君兄弟匡岭故，与君相逢扬子渡。\n白浪南分吴塞云，绿杨深入隋宫路。\n隋家文物今虽改，舞馆歌台基尚在。\n炀帝陵边草木深，汴河流水空归海。\n古今悠悠人自别，此地繁华终未歇。\n大道青楼夹翠烟，琼墀绣帐开明月。\n与君一言两相许，外舍形骸中尔女。\n扬州歌酒不可追，洛神映箔湘妃语。\n白马黄金为身置，谁能独羡他人醉。\n暂到香炉一夕间，能展愁眉百世事。\n君看白日光如箭，一度别来颜色变。\n早谋侯印佩腰间，莫遣看花鬓如霰。",
        "dynasty": "唐",
        "collection_info": null
    },
    {
        "title": "岳阳别张[祜]",
        "author": "李涉",
        "content": "十年蹭蹬为逐臣，鬓毛白尽巴江春。\n鹿鸣猨啸虽寂寞，水蛟山魅多精神。\n山疟困中闻有赦，死灰不望光阴借。\n半夜州符唤牧童，虚教衰病生惊怕。\n巫峡洞庭千里余，蛮陬水国何亲疎。\n由来真宰不宰我，徒劳叹者怀吹嘘。\n霸桥昔与张生别，万变桑田何处说。\n龙蛇纵在没泥涂，长衢却为驽骀设。\n爱君气坚风骨峭，文章真把江淹笑。\n洛下诸生惧刺先，乌鸢不得齐鹰鹞。\n岳阳西南湖上寺，水阁松房遍文字。\n新钉张生一首诗，自余吟着皆无味。\n策马前途须努力，莫学龙钟虚叹息。",
        "dynasty": "唐",
        "collection_info": null
    },
    {
        "title": "寄河阳从事杨潜",
        "author": "李涉",
        "content": "忆昨天台寻石梁，赤城枕下看扶桑。\n金乌欲上海如血，翠色一点蓬莱光。\n安期先生不可见，蓬莱目极沧海长。\n回舟偶得风水便，烟帆数夕归潇湘。\n潇湘水清岩嶂曲，夜宿朝游常不足。\n一自无名身事闲，五湖云月偏相属。\n进者恐不荣，退者恐不深。\n鱼游鸟逝两虽异，彼此各有遂生心。\n身解耕耘妾能织，岁晏饥寒免相逼。\n稚子纔年七岁余，渔樵一半分渠力。\n吾友从军在河上，腰佩吴钩佐飞将。\n偶与嵩山道士期，西寻汴水来相访。\n见君颜色犹憔悴，知君未展心中事。\n落日驱车出孟津，高歌共叹伤心地。\n洛邑秦城少年别，两都陈事空闻说。\n汉家天子不东游，古木行宫闭烟月。\n洛滨老翁年八十，西望残阳临水泣。\n自言生长开元中，武皇恩化亲霑及。\n当时天下无甲兵，虽闻赋敛毫毛轻。\n红车翠盖满衢路，洛中欢笑争逢迎。\n一从戎马来幽蓟，山谷虎狼无捍制。\n九重宫殿闭豺狼，万国生人自相噬。\n蹭蹬疮痍今不平，干戈南北常纵横。\n中原膏血焦欲尽，四郊贪将犹凭陵。\n秦中豪宠争出羣，巧将言智宽明君。\n南山四皓不敢语，渭上钓人何足云。\n君不见昔时槐柳八百里，路傍五月清阴起。\n只今零落几株残，枯根半死黄河水。",
        "dynasty": "唐",
        "collection_info": null
    },
    {
        "title": "重登滕王阁",
        "author": "李涉",
        "content": "滕王阁上唱伊州，二十年前向此游。\n半是半非君莫问，好山长在水长流。",
        "dynasty": "唐",
        "collection_info": null
    },
    {
        "title": "重到襄阳哭亡友韦寿朋",
        "author": "李涉",
        "content": "故人坟树立秋风，伯道无儿迹便空。\n重到笙歌分散地，隔江吹笛月明中。",
        "dynasty": "唐",
        "collection_info": null
    },
    {
        "title": "再至长安",
        "author": "李涉",
        "content": "十年谪宦鬼方人，三遇鸿恩始到秦。\n今日九衢骑马望，却疑浑是剎那身。",
        "dynasty": "唐",
        "collection_info": null
    },
    {
        "title": "赠道器法师",
        "author": "李涉",
        "content": "冰作形容雪作眉，早知谈论两川知。\n如今不用空求佛，但把令狐宰相诗。",
        "dynasty": "唐",
        "collection_info": null
    },
    {
        "title": "庐山得元侍御书",
        "author": "李涉",
        "content": "惭君知我命龙钟，一纸书来意万重。\n正着白衣寻古寺，忽然邮递到云峰。",
        "dynasty": "唐",
        "collection_info": null
    },
    {
        "title": "竹枝词 一",
        "author": "李涉",
        "content": "荆门滩急水潺潺，两岸猨啼烟满山。\n渡头少年应官去，月落西陵望不还。",
        "dynasty": "唐",
        "collection_info": null
    },
    {
        "title": "竹枝词 二",
        "author": "李涉",
        "content": "巫峡云开神女祠，绿潭红树影参差。\n不劳戍口初相问，无义滩头剩别离。",
        "dynasty": "唐",
        "collection_info": null
    },
    {
        "title": "竹枝词 三",
        "author": "李涉",
        "content": "石壁千重树万重，白云斜掩碧芙蓉。\n昭君溪上年年月，偏照婵娟色最浓。",
        "dynasty": "唐",
        "collection_info": null
    },
    {
        "title": "竹枝词 四",
        "author": "李涉",
        "content": "十二峰头月欲低，空聆滩上子规啼。\n孤舟一夜东归客，泣向东风忆建溪。",
        "dynasty": "唐",
        "collection_info": null
    },
    {
        "title": "京口送朱昼之淮南",
        "author": "李涉",
        "content": "两行客泪愁中落，万树山花雨后残。\n君到扬州见桃叶，为传风水渡江难。",
        "dynasty": "唐",
        "collection_info": null
    },
    {
        "title": "题鹤林寺僧舍",
        "author": "李涉",
        "content": "终日昏昏醉梦间，忽闻春尽强登山。\n因过竹院逢僧话，又得浮生半日闲。",
        "dynasty": "唐",
        "collection_info": null
    },
    {
        "title": "重过文上人院",
        "author": "李涉",
        "content": "南随越鸟北燕鸿，松月三年别远公。\n无限心中不平事，一宵清话又成空。",
        "dynasty": "唐",
        "collection_info": null
    },
    {
        "title": "双峰寺得舍弟书",
        "author": "李涉",
        "content": "暂入松门拜祖师，殷勤再读塔前碑。\n回头忽向寻阳使，太守如今是惠持。",
        "dynasty": "唐",
        "collection_info": null
    },
    {
        "title": "木兰花",
        "author": "李涉",
        "content": "碧落真人着紫衣，始堪相并木兰枝。\n今朝绕郭花看遍，尽是深村田舍儿。",
        "dynasty": "唐",
        "collection_info": null
    },
    {
        "title": "过招隐寺",
        "author": "李涉",
        "content": "每忆中林访惠持，今来正遇早春时。\n自从休去无心事，唯向高僧说便知。",
        "dynasty": "唐",
        "collection_info": null
    },
    {
        "title": "酬举生许遇山居",
        "author": "李涉",
        "content": "琉璃潭上新秋月，清净泉中智惠珠。\n不似本宗疎二教，许过云壑访潜夫。",
        "dynasty": "唐",
        "collection_info": null
    },
    {
        "title": "春晚游鹤林寺寄使府诸公",
        "author": "李涉",
        "content": "野寺寻花春已迟，背岩唯有两三枝。\n明朝携酒犹堪赏，为报春风且莫吹。",
        "dynasty": "唐",
        "collection_info": null
    },
    {
        "title": "题开圣寺",
        "author": "李涉",
        "content": "宿雨初收草木浓，羣鸦飞散下堂钟。\n长廊无事僧归院，尽日门前独看松。",
        "dynasty": "唐",
        "collection_info": null
    },
    {
        "title": "奉使淮南",
        "author": "李涉",
        "content": "汉使征兵诏未休，两行旌斾接扬州。\n试上高楼望春色，一年风景尽堪愁。",
        "dynasty": "唐",
        "collection_info": null
    },
    {
        "title": "登北固山亭",
        "author": "李涉",
        "content": "海绕重山江抱城，隋家宫苑此分明。\n居人不觉三吴恨，却笑关河又战争。",
        "dynasty": "唐",
        "collection_info": null
    },
    {
        "title": "秋日过员太祝林园",
        "author": "李涉",
        "content": "望水寻山二里余，竹林斜到地仙居。\n秋光何处堪消日，玄晏先生满架书。",
        "dynasty": "唐",
        "collection_info": null
    },
    {
        "title": "题武关",
        "author": "李涉",
        "content": "来往悲欢万里心，多从此路计浮沈。\n皆缘不得空门要，舜葬苍梧直至今。",
        "dynasty": "唐",
        "collection_info": null
    },
    {
        "title": "题温泉",
        "author": "李涉",
        "content": "能使时平四十春，开元圣主得贤臣。\n当时姚宋幷燕许，尽是骊山从驾人。",
        "dynasty": "唐",
        "collection_info": null
    },
    {
        "title": "经涢川馆寄使府羣公",
        "author": "李涉",
        "content": "涢川水竹十家余，渔艇蓬门对岸居。\n大胜尘中走鞍马，与他军府判文书。",
        "dynasty": "唐",
        "collection_info": null
    },
    {
        "title": "葺夷陵幽居",
        "author": "李涉",
        "content": "负郭依山一径深，万竿如朿翠沈沈。\n从来爱物多成癖，辛苦移家为竹林。",
        "dynasty": "唐",
        "collection_info": null
    },
    {
        "title": "再游头陀寺",
        "author": "李涉",
        "content": "无因暂泊鲁阳戈，白髮兼愁日日多。\n只恐雪晴花便尽，数来山寺亦无他。",
        "dynasty": "唐",
        "collection_info": null
    },
    {
        "title": "看射柳枝",
        "author": "李涉",
        "content": "玉弝朱弦敕赐弓，新加二斗得秋风。\n万人齐看翻金勒，百步穿杨逐箭空。",
        "dynasty": "唐",
        "collection_info": null
    },
    {
        "title": "寄峡州韦郎中",
        "author": "李涉",
        "content": "年过五十鬓如丝，不必前程更问师。\n幸得休耕乐尧化，楚山深处最相宜。",
        "dynasty": "唐",
        "collection_info": null
    },
    {
        "title": "赠田玉卿",
        "author": "李涉",
        "content": "长安里巷旧邻居，未解梳头五岁余。\n今朝嫁得风流壻，歌舞闲时看读书。",
        "dynasty": "唐",
        "collection_info": null
    },
    {
        "title": "题招隐寺即戴颙旧宅",
        "author": "李涉",
        "content": "两崖古树千般色，一井寒泉数丈冰。\n欲问前朝戴居士，野烟秋色是丘陵。",
        "dynasty": "唐",
        "collection_info": null
    },
    {
        "title": "山居送僧",
        "author": "李涉",
        "content": "失意因休便买山，白云深处寄柴关。\n若逢城邑人相问，报道花时也不闲。",
        "dynasty": "唐",
        "collection_info": null
    },
    {
        "title": "过襄阳上于司空頔",
        "author": "李涉",
        "content": "方城汉水旧城池，陵谷依然世自移。\n歇马独来寻故事，逢人唯说岘山碑。",
        "dynasty": "唐",
        "collection_info": null
    },
    {
        "title": "送魏简能东游二首 一",
        "author": "李涉",
        "content": "献赋论兵命未通，却乘羸马出关东。\n灞陵原上重回首，十载长安似梦中。",
        "dynasty": "唐",
        "collection_info": null
    },
    {
        "title": "送魏简能东游二首 二",
        "author": "李涉",
        "content": "燕市悲歌又送君，目随征鴈过寒云。\n孤亭宿处时看劒，莫使尘埃蔽斗文。",
        "dynasty": "唐",
        "collection_info": null
    },
    {
        "title": "中秋夜君山台望月",
        "author": "李涉",
        "content": "大堤花裏锦江前，诗酒同游四十年。\n不料中秋最明夜，洞庭湖上见当天。",
        "dynasty": "唐",
        "collection_info": null
    },
    {
        "title": "酬彭伉",
        "author": "李涉",
        "content": "公孙阁裏见君初，衣锦南归二十余。\n莫叹屈声犹未展，同年今日在中书。",
        "dynasty": "唐",
        "collection_info": null
    },
    {
        "title": "硖石遇赦",
        "author": "李涉",
        "content": "天网初开释楚囚，残骸已废自知休。\n荷簑不是人间事，归去沧江有钓舟。",
        "dynasty": "唐",
        "collection_info": null
    },
    {
        "title": "赠龙泉洞尘上人",
        "author": "李涉",
        "content": "八十山僧眼未昏，独寻流水到穷源。\n自言共得龙神语，拟作茅庵住洞门。",
        "dynasty": "唐",
        "collection_info": null
    },
    {
        "title": "题湖台",
        "author": "李涉",
        "content": "山有松门江有亭，不劳他处问青冥。\n有时带月床舁到，一阵风来酒尽醒。",
        "dynasty": "唐",
        "collection_info": null
    },
    {
        "title": "送妻入道",
        "author": "李涉",
        "content": "人无回意似波澜，琴有离声为一弹。\n纵使空门再相见，还如秋月水中看。",
        "dynasty": "唐",
        "collection_info": null
    },
    {
        "title": "遇湖州妓宋态宜二首 一",
        "author": "李涉",
        "content": "曾识云仙至小时，芙蓉头上绾青丝。\n当时惊觉高唐梦，唯有如今宋玉知。",
        "dynasty": "唐",
        "collection_info": null
    },
    {
        "title": "遇湖州妓宋态宜二首 二",
        "author": "李涉",
        "content": "陵阳夜会使君筵，解语花枝出眼前。\n一从明[月]西沉海，不见嫦娥二十年。",
        "dynasty": "唐",
        "collection_info": null
    },
    {
        "title": "逢旧二首 一",
        "author": "李涉",
        "content": "碧落高高云万重，当时孤鹤去无踪。\n不期陵谷迁朝市，今日辽东特地逢。",
        "dynasty": "唐",
        "collection_info": null
    },
    {
        "title": "逢旧二首 二",
        "author": "李涉",
        "content": "将作乘槎去不还，便寻云海住三山。\n不知留得支机石，却逐黄河到世间。",
        "dynasty": "唐",
        "collection_info": null
    },
    {
        "title": "润州听暮角",
        "author": "李涉",
        "content": "江城吹角水茫茫，曲引边声怨思长。\n惊起暮天沙上鴈，海门斜去两三行。",
        "dynasty": "唐",
        "collection_info": null
    },
    {
        "title": "头陀寺看竹",
        "author": "李涉",
        "content": "寺前新笋已成竿，策马重来独自看。\n可惜班皮空满地，无人解取作头冠。",
        "dynasty": "唐",
        "collection_info": null
    },
    {
        "title": "奉使京西",
        "author": "李涉",
        "content": "卢龙已復两河平，烽火楼边处处耕。\n何事书生走羸马，原州城下又添兵。",
        "dynasty": "唐",
        "collection_info": null
    },
    {
        "title": "题连云堡",
        "author": "李涉",
        "content": "由来天地有关扃，断壑连山接杳冥。\n一出纵知边上事，满朝谁信语堪听。",
        "dynasty": "唐",
        "collection_info": null
    },
    {
        "title": "再宿武关",
        "author": "李涉",
        "content": "远别秦城万里游，乱山高下出商州。\n关门不锁寒溪水，一夜潺湲送客愁。",
        "dynasty": "唐",
        "collection_info": null
    },
    {
        "title": "长安闷作",
        "author": "李涉",
        "content": "宵分独坐到天明，又策羸骖信脚行。\n每日除书空满纸，不曾闻有介推名。",
        "dynasty": "唐",
        "collection_info": null
    },
    {
        "title": "和尚书舅见寄",
        "author": "李涉",
        "content": "欲随流水去幽栖，喜伴归云入虎溪。\n深谢陈蕃怜寂寞，远飞芳字警沉迷。",
        "dynasty": "唐",
        "collection_info": null
    },
    {
        "title": "送王六觐巢县叔父二首 一",
        "author": "李涉",
        "content": "巢岸南分战鸟山，水云程尽到东关。\n弦歌自是君家事，莫怪今来一邑闲。",
        "dynasty": "唐",
        "collection_info": null
    },
    {
        "title": "送王六觐巢县叔父二首 二",
        "author": "李涉",
        "content": "长忆山阴旧会时，王家兄弟尽相随。\n老来放逐潇湘路，泪滴秋风引献之。",
        "dynasty": "唐",
        "collection_info": null
    },
    {
        "title": "偶怀",
        "author": "李涉",
        "content": "转知名宦是悠悠，分付空源始到头。\n待送妻儿下山了，便随云水一生休。",
        "dynasty": "唐",
        "collection_info": null
    },
    {
        "title": "秋夜题夷陵水馆",
        "author": "李涉",
        "content": "凝碧初高海气秋，桂轮斜落到江楼。\n三更浦上巴歌歇，山影沉沉水不流。",
        "dynasty": "唐",
        "collection_info": null
    },
    {
        "title": "与梧州刘中丞",
        "author": "李涉",
        "content": "三代卢龙将相家，五分符竹到天涯。\n瘴山江上重相见，醉裏同看荳蔲花。",
        "dynasty": "唐",
        "collection_info": null
    },
    {
        "title": "听多美唱歌",
        "author": "李涉",
        "content": "黄莺慢转引秋蝉，衝断行云直入天。\n一曲梁州听初了，为君别唱想夫怜。",
        "dynasty": "唐",
        "collection_info": null
    },
    {
        "title": "题涧饮寺",
        "author": "李涉",
        "content": "百年如梦竟何成，白髮重来此地行。\n还似萧郎许玄度，再看庭石悟前生。",
        "dynasty": "唐",
        "collection_info": null
    },
    {
        "title": "题苏仙宅枯松",
        "author": "李涉",
        "content": "几年苍翠在仙家，一旦枝枯类海槎。\n不如酸涩棠梨树，却占高城独放花。",
        "dynasty": "唐",
        "collection_info": null
    },
    {
        "title": "山居",
        "author": "李涉",
        "content": "一从身世两相遗，往往关门到午时。\n想得俗流应大笑，不知年老识便宜。",
        "dynasty": "唐",
        "collection_info": null
    },
    {
        "title": "听邻女吟",
        "author": "李涉",
        "content": "含情遥夜几人知，闲咏风流小谢诗。\n还似霓旌下烟露，月边吹落上清词。",
        "dynasty": "唐",
        "collection_info": null
    },
    {
        "title": "题宇文秀才樱桃",
        "author": "李涉",
        "content": "风光莫占少年家，白髮殷勤最恋花。\n今日颠狂任君笑，趂愁得醉眼麻茶。",
        "dynasty": "唐",
        "collection_info": null
    },
    {
        "title": "汉上偶题",
        "author": "李涉",
        "content": "谪仙唐世游兹郡，花下听歌醉眼迷。\n今日汉江烟树尽，更无人唱白铜鞮。",
        "dynasty": "唐",
        "collection_info": null
    },
    {
        "title": "送杨敬之倅湖南",
        "author": "李涉",
        "content": "久嗟尘匣掩青萍，见说除书试一听。\n闻君却作长沙傅，便逐秋风过洞庭。",
        "dynasty": "唐",
        "collection_info": null
    },
    {
        "title": "送孙尧夫赴举",
        "author": "李涉",
        "content": "自说轩皇息战威，万方无復事戎衣。\n却教孙子藏兵法，空把文章向礼闱。",
        "dynasty": "唐",
        "collection_info": null
    },
    {
        "title": "题水月台",
        "author": "李涉",
        "content": "平流白日无人爱，桥上闲行若箇知。\n水似晴天天似水，两重星点碧琉璃。",
        "dynasty": "唐",
        "collection_info": null
    },
    {
        "title": "早春霁后发头陀寺寄院中",
        "author": "李涉",
        "content": "红楼金剎倚晴冈，雨雪初收望汉阳。\n草檄可中能有暇，迎春一醉也无妨。",
        "dynasty": "唐",
        "collection_info": null
    },
    {
        "title": "哭田布",
        "author": "李涉",
        "content": "魏师临阵却抽营，谁管豺狼作信兵。\n纵使将军能伏劒，何人岛上哭田横。",
        "dynasty": "唐",
        "collection_info": null
    },
    {
        "title": "黄葵花",
        "author": "李涉",
        "content": "此花莫遣俗人看，新染鹅黄色未干。\n好逐秋风上天去，紫阳宫女要头冠。",
        "dynasty": "唐",
        "collection_info": null
    },
    {
        "title": "别南溪二首 一",
        "author": "李涉",
        "content": "如云不厌苍梧远，似鴈逢春又北飞。\n唯有隐山溪上月，年年相望两依依。",
        "dynasty": "唐",
        "collection_info": null
    },
    {
        "title": "别南溪二首 二",
        "author": "李涉",
        "content": "常叹春泉去不回，我今此去更难来。\n欲知别后留情处，手种岩花次第开。",
        "dynasty": "唐",
        "collection_info": null
    },
    {
        "title": "井栏砂宿遇夜客",
        "author": "李涉",
        "content": "暮雨萧萧江上村，绿林豪客夜知闻。\n他时不用逃名姓，世上如今半是君。",
        "dynasty": "唐",
        "collection_info": null
    },
    {
        "title": "谢王连州送海阳图",
        "author": "李涉",
        "content": "谢家为郡实风流，画得青山寄楚囚。\n惊起草堂寒气晚，海阳潮水到床头。",
        "dynasty": "唐",
        "collection_info": null
    },
    {
        "title": "再谪夷陵题长乐寺",
        "author": "李涉",
        "content": "当时谪宦向夷陵，愿得身闲便作僧。\n谁知渐渐因缘重，羞见长燃一盏灯。",
        "dynasty": "唐",
        "collection_info": null
    },
    {
        "title": "谴谪康州先寄弟渤",
        "author": "李涉",
        "content": "唯将直道信苍苍，可料无名抵宪章。\n阴隲却应先有谓，已交鸿鴈早随阳。",
        "dynasty": "唐",
        "collection_info": null
    },
    {
        "title": "赠廖道士",
        "author": "李涉",
        "content": "膏已明煎信矣哉，二年人世不归来。\n庭前为报仙桃树，今岁花时好好开。",
        "dynasty": "唐",
        "collection_info": null
    },
    {
        "title": "山花",
        "author": "李涉",
        "content": "六出花开赤玉盘，当中红湿耐春寒。\n长安若在五侯宅，谁肯将钱买牡丹。",
        "dynasty": "唐",
        "collection_info": null
    },
    {
        "title": "听歌",
        "author": "李涉",
        "content": "飒飒先飞梁上尘，朱唇不动翠眉颦。\n愿得春风吹更远，直教愁杀满城人。",
        "dynasty": "唐",
        "collection_info": null
    },
    {
        "title": "送颜觉赴举",
        "author": "李涉",
        "content": "颜子将才应四科，料量时辈更谁过。\n居然一片荆山玉，可怕无人是卞和。",
        "dynasty": "唐",
        "collection_info": null
    },
    {
        "title": "题五松驿",
        "author": "李涉",
        "content": "云木苍苍数万株，此中言命的应无。\n人生不得如松树，却遇秦封作大夫。",
        "dynasty": "唐",
        "collection_info": null
    },
    {
        "title": "湘妃庙",
        "author": "李涉",
        "content": "班竹林边有古祠，鸟啼花发尽堪悲。\n当时惆怅同今日，南北行人可得知。",
        "dynasty": "唐",
        "collection_info": null
    },
    {
        "title": "赠长安小主人",
        "author": "李涉",
        "content": "上清真子玉童颜，花态娇羞月思闲。\n仙路迷人应有术，桃源不必在深山。",
        "dynasty": "唐",
        "collection_info": null
    },
    {
        "title": "邠州词献高尚书三首 一",
        "author": "李涉",
        "content": "单于都护再分疆，西引双旌出帝乡。\n朝日诏书添战马，即闻千骑取河湟。",
        "dynasty": "唐",
        "collection_info": null
    },
    {
        "title": "邠州词献高尚书三首 二",
        "author": "李涉",
        "content": "将家难立是威声，不见多传卫霍名。\n一自元和平蜀后，马头行处即长城。",
        "dynasty": "唐",
        "collection_info": null
    },
    {
        "title": "邠州词献高尚书三首 三",
        "author": "李涉",
        "content": "朔方忠义旧来闲，尽是邠城父子军。\n今日兵符归上将，旄头不用更妖氛。",
        "dynasty": "唐",
        "collection_info": null
    },
    {
        "title": "游西林寺",
        "author": "李涉",
        "content": "十地初心在此身，水能生月即离尘。\n如今再结林中社，可羡当年会裏人。",
        "dynasty": "唐",
        "collection_info": null
    },
    {
        "title": "题白鹿兰若",
        "author": "李涉",
        "content": "只去都门十里强，竹阴流水遶回廊。\n满城车马皆知有，每唤同游尽道忙。",
        "dynasty": "唐",
        "collection_info": null
    },
    {
        "title": "寄赵准乞湘川山居",
        "author": "李涉",
        "content": "闲说班超有旧居，山横水曲占商于。\n知君不用磻溪石，乞取终年独钓鱼。",
        "dynasty": "唐",
        "collection_info": null
    },
    {
        "title": "晓过函谷关",
        "author": "李涉",
        "content": "因韩为赵两游秦，十月冰霜渡孟津。\n纵使鸡鸣遇关吏，不知余也是何人。",
        "dynasty": "唐",
        "collection_info": null
    },
    {
        "title": "奉和九弟渤见寄绝句",
        "author": "李涉",
        "content": "忽启新缄吟近诗，诗中韵出碧云词。\n且喜陟冈愁已散，登舟只恨渡江迟。",
        "dynasty": "唐",
        "collection_info": null
    },
    {
        "title": "赠友人孩子",
        "author": "李涉",
        "content": "骊龙颔下亦生珠，便与人间众宝殊。\n他时若要追风日，须得君家万里驹。",
        "dynasty": "唐",
        "collection_info": null
    },
    {
        "title": "奉宣慰使鱼十四郎",
        "author": "李涉",
        "content": "年纔二十众知名，孤鹤仪容彻骨清。\n口传天语来人世，却逐祥云上玉京。",
        "dynasty": "唐",
        "collection_info": null
    },
    {
        "title": "题善光寺",
        "author": "李涉",
        "content": "云门天竺旧姻缘，临老移家住玉泉。\n早到可中涢南寺，免得翻经住几年。",
        "dynasty": "唐",
        "collection_info": null
    },
    {
        "title": "题宣化寺道光上人居",
        "author": "李涉",
        "content": "二十年前不繫身，草堂曾与雪为邻。\n常思和尚当时语，衣钵留将与此人。",
        "dynasty": "唐",
        "collection_info": null
    },
    {
        "title": "柳枝词",
        "author": "李涉",
        "content": "锦池江上柳垂桥，风引蝉声送寂寥。\n不必如丝千万缕，只禁离恨两三条。",
        "dynasty": "唐",
        "collection_info": null
    },
    {
        "title": "竹枝词",
        "author": "李涉",
        "content": "十二山晴花尽开，楚宫双阙对阳台。\n细腰争舞君沈醉，白日秦兵天下来。",
        "dynasty": "唐",
        "collection_info": null
    },
    {
        "title": "竹裏",
        "author": "李涉",
        "content": "竹裏编茅倚石[根]，竹茎疎处见前村。\n闲眠尽日无人到，自有春风为扫门。",
        "dynasty": "唐",
        "collection_info": null
    },
    {
        "title": "失题",
        "author": "李涉",
        "content": "华表千年一鹤归，丹砂为顶雪为衣。\n泠泠仙语人听尽，却向五云翻翅飞。",
        "dynasty": "唐",
        "collection_info": null
    },
    {
        "title": "云安公主下降奉诏作催粧诗",
        "author": "陆畅",
        "content": "云安公主贵，出嫁五侯家。\n天母亲调粉，日兄怜赐花。\n催铺百子帐，待障七香车。\n借问妆成未，东方欲晓霞。",
        "dynasty": "唐",
        "collection_info": null
    },
    {
        "title": "山出云",
        "author": "陆畅",
        "content": "灵山蓄云彩，纷郁出清晨。\n望树繁花白，看峰小雪新。\n映松张盖影，依涧布鱼鳞。\n高似从龙处，低如触石频。\n浓光藏半岫，浅色类飘尘。\n玉叶开天际，遥怜占早春。",
        "dynasty": "唐",
        "collection_info": null
    },
    {
        "title": "惊雪",
        "author": "陆畅",
        "content": "怪得北风急，前庭如月辉。\n天人宁许巧，翦水作花飞。",
        "dynasty": "唐",
        "collection_info": null
    },
    {
        "title": "闻早蝉",
        "author": "陆畅",
        "content": "落日早蝉急，客心闻更愁。\n一声来枕上，梦裏故园秋。",
        "dynasty": "唐",
        "collection_info": null
    },
    {
        "title": "别刘端公",
        "author": "陆畅",
        "content": "连骑出都门，秋蝉噪高柳。\n落日辞故人，自醉不关酒。",
        "dynasty": "唐",
        "collection_info": null
    },
    {
        "title": "新晴爱月",
        "author": "陆畅",
        "content": "野性平生惟爱月，新晴半夜覩婵娟。\n起来自擘纱窗破，恰漏清光落枕前。",
        "dynasty": "唐",
        "collection_info": null
    },
    {
        "title": "云安公主出降杂咏催粧二首 一",
        "author": "陆畅",
        "content": "天上琼花不避秋，今宵织女嫁牵牛。\n万人惟待乘鸾出，乞巧齐登明月楼。",
        "dynasty": "唐",
        "collection_info": null
    },
    {
        "title": "云安公主出降杂咏催粧二首 二",
        "author": "陆畅",
        "content": "少粧银粉饰金钿，端正天花贵自然。\n闻道禁中时节异，九秋香满镜台前。",
        "dynasty": "唐",
        "collection_info": null
    },
    {
        "title": "坐障",
        "author": "陆畅",
        "content": "白玉为竿丁字成，黄金绣带短长轻。\n强遮天上花颜色，不隔云中语笑声。",
        "dynasty": "唐",
        "collection_info": null
    },
    {
        "title": "帘",
        "author": "陆畅",
        "content": "劳将素手捲虾鬚，琼室流光更缀珠。\n玉漏报来过半夜，可怜潘岳立踟蹰。",
        "dynasty": "唐",
        "collection_info": null
    },
    {
        "title": "阶",
        "author": "陆畅",
        "content": "甃玉编金次第平，花纹隐起踏无声。\n几重便上华堂裏，得见天人吹凤笙。",
        "dynasty": "唐",
        "collection_info": null
    },
    {
        "title": "扇",
        "author": "陆畅",
        "content": "宝扇持来入禁宫，本教花下动香风。\n姮娥须逐彩云降，不可通宵在月中。",
        "dynasty": "唐",
        "collection_info": null
    },
    {
        "title": "解内人嘲",
        "author": "陆畅",
        "content": "粉面仙郎选圣朝，偶逢秦女学吹箫。\n须教翡翠闻王母，不奈乌鸢噪鹊桥。",
        "dynasty": "唐",
        "collection_info": null
    },
    {
        "title": "成都赠别席夔",
        "author": "陆畅",
        "content": "不值分流二江水，定应犹得且同行。\n三千里外情人别，更被子规啼数声。",
        "dynasty": "唐",
        "collection_info": null
    },
    {
        "title": "游城东王驸马亭",
        "author": "陆畅",
        "content": "城外无尘水间松，秋天木落见山容。\n共寻萧史江亭去，一望终南紫阁峰。",
        "dynasty": "唐",
        "collection_info": null
    },
    {
        "title": "望毛女峰",
        "author": "陆畅",
        "content": "我种东峰千叶莲，此峰毛女始求仙。\n今朝暗算当时事，已是人间七万年。",
        "dynasty": "唐",
        "collection_info": null
    },
    {
        "title": "送李山人归山",
        "author": "陆畅",
        "content": "来从千山万山裏，归向千山万山去。\n山中白云千万重，却望人间不知处。",
        "dynasty": "唐",
        "collection_info": null
    },
    {
        "title": "长安新晴",
        "author": "陆畅",
        "content": "九重深浅人不知，金殿玉楼倚朝日。\n一夜城中新雨晴，御沟流得宫花出。",
        "dynasty": "唐",
        "collection_info": null
    },
    {
        "title": "出蓝田关寄董使君",
        "author": "陆畅",
        "content": "万里烟萝锦帐间，云迎水送度蓝关。\n七盘九折难行处，尽是龚黄界外山。",
        "dynasty": "唐",
        "collection_info": null
    },
    {
        "title": "题悟公禅室",
        "author": "陆畅",
        "content": "临坛付法十三春，家本长城若下人。\n芸阁少年应不识，南山钞主是前身。",
        "dynasty": "唐",
        "collection_info": null
    },
    {
        "title": "宿陕府北楼奉酬崔大夫二首 一",
        "author": "陆畅",
        "content": "楼压黄河山满坐，风清水凉谁忍卧。\n人定军州禁漏传，不妨秋月城头过。",
        "dynasty": "唐",
        "collection_info": null
    },
    {
        "title": "宿陕府北楼奉酬崔大夫二首 二",
        "author": "陆畅",
        "content": "一别朱门三四春，再来应笑尚风尘。\n昨宵唯有楼前月，识是谢公诗酒人。",
        "dynasty": "唐",
        "collection_info": null
    },
    {
        "title": "陕州逢窦巩同宿寄江陵韦协律",
        "author": "陆畅",
        "content": "共出丘门岁九霜，相逢悽怆对离觞。\n荆南为报韦从事，一宿同眠御史床。",
        "dynasty": "唐",
        "collection_info": null
    },
    {
        "title": "夜到泗州酬崔使君",
        "author": "陆畅",
        "content": "徐城洪尽到淮头，月裏山河见泗州。\n闻道泗滨清庙磬，雅声今在谢家楼。",
        "dynasty": "唐",
        "collection_info": null
    },
    {
        "title": "送崔员外使回入京金钩驿逢因赠",
        "author": "陆畅",
        "content": "六星宫裏一星归，行到金钩近紫微。\n侍史别来经岁月，今宵应梦护香衣。",
        "dynasty": "唐",
        "collection_info": null
    },
    {
        "title": "成都送别费冠卿",
        "author": "陆畅",
        "content": "红椒花落桂花开，万里同游俱未回。\n莫厌客中频送客，思乡独上望乡台。",
        "dynasty": "唐",
        "collection_info": null
    },
    {
        "title": "题商山庙",
        "author": "陆畅",
        "content": "商洛秦时四老翁，人传羽化此山空。\n若无仙眼何由见，总在庙前花洞中。",
        "dynasty": "唐",
        "collection_info": null
    },
    {
        "title": "题独孤少府园林",
        "author": "陆畅",
        "content": "四面青山是四隣，烟霞成伴草成茵。\n年年洞口桃花发，不记曾经迷几人。",
        "dynasty": "唐",
        "collection_info": null
    },
    {
        "title": "送独孤秀才下第归太白山",
        "author": "陆畅",
        "content": "逸翮暂时成落羽，将归太白赏灵踪。\n须寻最近碧霄处，拟倩和云买一峰。",
        "dynasty": "唐",
        "collection_info": null
    },
    {
        "title": "下第后病中",
        "author": "陆畅",
        "content": "献玉频年命未通，穷秋成病悟真空。\n笑看朝市趋名者，不病那知在病中。",
        "dynasty": "唐",
        "collection_info": null
    },
    {
        "title": "送深上人归江南",
        "author": "陆畅",
        "content": "留得莲花偈付谁，独携金策欲归时。\n江南无限萧家寺，曾与白云何处期。",
        "dynasty": "唐",
        "collection_info": null
    },
    {
        "title": "题自然观",
        "author": "陆畅",
        "content": "劒阁门西第一峰，道陵成道有高踪。\n行人若上升仙处，须拨白云三四重。",
        "dynasty": "唐",
        "collection_info": null
    },
    {
        "title": "疾愈步庭花",
        "author": "陆畅",
        "content": "桃红李白觉春归，强步闲庭力尚微。\n从困不扶灵寿杖，恐惊花裏早莺飞。",
        "dynasty": "唐",
        "collection_info": null
    },
    {
        "title": "筹笔店江亭",
        "author": "陆畅",
        "content": "九折岩边下马行，江亭暂歇听江声。\n白云绿树不关我，枉与樵人乐一生。",
        "dynasty": "唐",
        "collection_info": null
    },
    {
        "title": "赠贺若少府",
        "author": "陆畅",
        "content": "十日广陵城裏住，听君花下抚金徽。\n新声指上怀中纸，莫怪潜偷数曲归。",
        "dynasty": "唐",
        "collection_info": null
    },
    {
        "title": "太子刘舍人邀看花",
        "author": "陆畅",
        "content": "年少风流七品官，朱衣白马冶游盘。\n负心不报春光主，几处偷看红牡丹。",
        "dynasty": "唐",
        "collection_info": null
    },
    {
        "title": "蔷薇花",
        "author": "陆畅",
        "content": "锦窠花朵灯业醉，翠叶眉稠裛露垂。\n莫引美人来架下，恐惊红片落燕支。",
        "dynasty": "唐",
        "collection_info": null
    },
    {
        "title": "句",
        "author": "陆畅",
        "content": "蜀道易，易于履平地。\n蝉噪入云树，风开无主花。",
        "dynasty": "唐",
        "collection_info": null
    },
    {
        "title": "应制贺边军支春衣 一",
        "author": "柳公权",
        "content": "去岁虽无战，今年未得归。\n皇恩何以报，春日得春衣。",
        "dynasty": "唐",
        "collection_info": null
    },
    {
        "title": "应制贺边军支春衣 二",
        "author": "柳公权",
        "content": "挟纩非真纩，分衣是假衣。\n从今貔武士，不惮戍金微。",
        "dynasty": "唐",
        "collection_info": null
    },
    {
        "title": "应制为宫嫔咏",
        "author": "柳公权",
        "content": "不分前时忤主恩，已甘寂寞守长门。\n今朝却得君王顾，重入椒房拭泪痕。",
        "dynasty": "唐",
        "collection_info": null
    },
    {
        "title": "题朱审寺壁山水画",
        "author": "柳公权",
        "content": "朱审偏能视夕岚，洞边深墨写秋潭。\n与君一顾西墙画，从此看山不向南。",
        "dynasty": "唐",
        "collection_info": null
    },
    {
        "title": "阊门即事",
        "author": "柳公权",
        "content": "耕夫占募逐楼船，春草青青万顷田。\n试上吴门看郡郭，清明几处有新烟。",
        "dynasty": "唐",
        "collection_info": null
    },
    {
        "title": "贡院楼北新栽小松",
        "author": "吴武陵",
        "content": "拂槛爱贞容，移根自远峰。\n已曾经草没，终不任苔封。\n叶少初陵雪，鳞生欲化龙。\n乘春濯雨露，得地近垣墉。\n逐吹香微动，含烟色渐浓。\n时迴日月照，为谢小山松。",
        "dynasty": "唐",
        "collection_info": null
    },
    {
        "title": "题路左佛堂",
        "author": "吴武陵",
        "content": "雀儿来逐扬风高，下视鹰鹯意气豪。\n自谓能生千里翼，黄昏依旧委蓬蒿。",
        "dynasty": "唐",
        "collection_info": null
    },
    {
        "title": "盛山十二诗 隐月岫",
        "author": "韦处厚",
        "content": "初映钩如线，终衔镜似钩。\n远澄秋水色，高倚晓河流。",
        "dynasty": "唐",
        "collection_info": null
    },
    {
        "title": "盛山十二诗 流桮渠",
        "author": "韦处厚",
        "content": "激曲萦飞箭，浮沟泛满巵。\n将来山太守，早向习家池。",
        "dynasty": "唐",
        "collection_info": null
    },
    {
        "title": "盛山十二诗 竹岩",
        "author": "韦处厚",
        "content": "不资冬日秀，为作暑天寒。\n先植诚非凤，来翔定是鸾。",
        "dynasty": "唐",
        "collection_info": null
    },
    {
        "title": "盛山十二诗 绣衣石榻",
        "author": "韦处厚",
        "content": "巉巉雪中峤，磊磊标方峭。\n勿为枕苍山，还当础清庙。",
        "dynasty": "唐",
        "collection_info": null
    },
    {
        "title": "盛山十二诗 宿云亭",
        "author": "韦处厚",
        "content": "雨合飞危砌，天开卷晓窗。\n齐平联郭柳，带绕抱城江。",
        "dynasty": "唐",
        "collection_info": null
    },
    {
        "title": "盛山十二诗 梅溪",
        "author": "韦处厚",
        "content": "夹岸凝清素，交枝漾浅沦。\n味调方荐实，腊近又先春。",
        "dynasty": "唐",
        "collection_info": null
    },
    {
        "title": "盛山十二诗 桃坞",
        "author": "韦处厚",
        "content": "喷日舒红景，通蹊茂绿阴。\n终期王母摘，不羡武陵深。",
        "dynasty": "唐",
        "collection_info": null
    },
    {
        "title": "盛山十二诗 胡卢沼",
        "author": "韦处厚",
        "content": "疏凿徒为巧，圆洼自可澄。\n倒花纷错秀，鑑月静涵冰。",
        "dynasty": "唐",
        "collection_info": null
    },
    {
        "title": "盛山十二诗 茶岭",
        "author": "韦处厚",
        "content": "顾渚吴商绝，蒙山蜀信稀。\n千丛因此始，含霞紫英肥。",
        "dynasty": "唐",
        "collection_info": null
    },
    {
        "title": "盛山十二诗 盘石磴",
        "author": "韦处厚",
        "content": "缭绕缘云上，璘玢甃玉联。\n高高曾几折，极目瞰秋鸢。",
        "dynasty": "唐",
        "collection_info": null
    },
    {
        "title": "盛山十二诗 琵琶台",
        "author": "韦处厚",
        "content": "褊地难层土，因厓遂削成。\n浅深岚嶂色，尽向此中呈。",
        "dynasty": "唐",
        "collection_info": null
    },
    {
        "title": "盛山十二诗 上士缾泉",
        "author": "韦处厚",
        "content": "绠汲岂无井，颠崖贵非浚。\n愿洒尘垢余，一雨根茎润。",
        "dynasty": "唐",
        "collection_info": null
    },
    {
        "title": "客思吟",
        "author": "杨敬之",
        "content": "禾黍正离离，南园剪白芝。\n细腰沈赵女，高髻唱蛮姬。\n路愧前冈月，梳惭一颔丝。\n乡人不可语，独念畏人知。",
        "dynasty": "唐",
        "collection_info": null
    },
    {
        "title": "赠项斯",
        "author": "杨敬之",
        "content": "几度见诗诗总好，及观标格过于诗。\n平生不解藏人善，到处逢人说项斯。",
        "dynasty": "唐",
        "collection_info": null
    },
    {
        "title": "句",
        "author": "杨敬之",
        "content": "霜树鸟栖夜，空街雀报明。\n碧山相倚暮，归鴈一行斜。",
        "dynasty": "唐",
        "collection_info": null
    },
    {
        "title": "初日照凤楼",
        "author": "李虞仲",
        "content": "旭日烟云殿，朝阳烛帝居。\n断霞生峻宇，通阁丽晴虚。\n流彩连朱槛，腾辉照绮疏。\n曈昽晨景裏，明灭晓光初。\n户牖仙山近，轩楹凤翼舒。\n还如王母过，遥度五云车。",
        "dynasty": "唐",
        "collection_info": null
    },
    {
        "title": "郡斋三月下旬作",
        "author": "张又新",
        "content": "春事日已歇，池塘旷幽寻。\n残红披独坠，初绿间浅深。\n偃仰倦芳褥，顾步爱新阴。\n谋春未及竟，夏初遽见侵。",
        "dynasty": "唐",
        "collection_info": null
    },
    {
        "title": "五月水边柳",
        "author": "张又新",
        "content": "结根挺涯涘，垂影覆清浅。\n睡脸寒未开，懒腰晴更软。\n摇空条已重，拂水带方展。\n似醉烟景凝，如愁月露泫。\n丝长鱼悞恐，枝弱禽惊践。\n怅别几多情，含春任攀搴。",
        "dynasty": "唐",
        "collection_info": null
    },
    {
        "title": "三月五日陪大夫泛长沙东湖",
        "author": "张又新",
        "content": "上巳余风景，芳辰集远垧。\n綵舟浮泛荡，绣毂下娉婷。\n栖树迴葱蒨，笙歌转杳冥。\n湖光迷翡翠，草色醉蜻蜓。\n鸟弄桐花日，鱼飜谷雨萍。\n从今留胜会，谁看画兰亭。",
        "dynasty": "唐",
        "collection_info": null
    },
    {
        "title": "赠广陵妓",
        "author": "张又新",
        "content": "云雨分飞二十年，当时求梦不曾眠。\n今来头白重相见，还上襄王玳瑁筵。",
        "dynasty": "唐",
        "collection_info": null
    },
    {
        "title": "牡丹",
        "author": "张又新",
        "content": "牡丹一朵值千金，将谓从来色最深。\n今日满栏开似雪，一生辜负看花心。",
        "dynasty": "唐",
        "collection_info": null
    },
    {
        "title": "游白鹤山",
        "author": "张又新",
        "content": "白鹤山边秋復春，张文宅畔少风尘。\n欲驱五马寻真隐，谁是当初□竹人。",
        "dynasty": "唐",
        "collection_info": null
    },
    {
        "title": "行田诗",
        "author": "张又新",
        "content": "白石岩前湖水春，湖边旧境有清尘。\n欲追谢守行田意，今古同忧是长人。",
        "dynasty": "唐",
        "collection_info": null
    },
    {
        "title": "罗浮山",
        "author": "张又新",
        "content": "江北重峦积翠浓，绮霞遥映碧芙蓉。\n不知末后沧溟上，灭却瀛洲第几峰。",
        "dynasty": "唐",
        "collection_info": null
    },
    {
        "title": "青障山",
        "author": "张又新",
        "content": "一派远光澄碧月，万株耸翠猎金飙。\n陶仙谩学长生术，暑往寒来更寂寥。",
        "dynasty": "唐",
        "collection_info": null
    },
    {
        "title": "中界山",
        "author": "张又新",
        "content": "瑟瑟峰头玉水流，晋时遗迹更堪愁。\n愁人到此劳长望，何处烟波是祖州。",
        "dynasty": "唐",
        "collection_info": null
    },
    {
        "title": "帆游山",
        "author": "张又新",
        "content": "涨海尝从此地流，千帆飞过碧山头。\n君看深谷为陵后，翻覆人间未肯休。",
        "dynasty": "唐",
        "collection_info": null
    },
    {
        "title": "谢池",
        "author": "张又新",
        "content": "郡郭东南积谷山，谢公曾是此跻攀。\n今来惟有灵池月，犹是婵娟一水间。",
        "dynasty": "唐",
        "collection_info": null
    },
    {
        "title": "华盖山",
        "author": "张又新",
        "content": "一岫坡陀凝绿草，千重虚翠透红霞。\n愁来始上消归思，见尽江城数百家。",
        "dynasty": "唐",
        "collection_info": null
    },
    {
        "title": "吹台山",
        "author": "张又新",
        "content": "吹台山上綵烟凝，日落云收迭翠屏。\n应谓焦桐堪采斵，不知谁是柳吴兴。",
        "dynasty": "唐",
        "collection_info": null
    },
    {
        "title": "青㠗山",
        "author": "张又新",
        "content": "灵海泓澄匝翠峰，昔贤心赏已成空。\n今朝亭馆无遗制，积水沧浪一望中。",
        "dynasty": "唐",
        "collection_info": null
    },
    {
        "title": "孤屿",
        "author": "张又新",
        "content": "碧水逶迤浮翠巘，绿萝蒙密媚晴江。\n不知谁与名孤屿，其实中川是一双。",
        "dynasty": "唐",
        "collection_info": null
    },
    {
        "title": "春草池",
        "author": "张又新",
        "content": "谢公梦草一差微，谪宦当时道不机。\n且谓飞霞游赏地，池塘烟柳亦依依。",
        "dynasty": "唐",
        "collection_info": null
    },
    {
        "title": "春色满皇州",
        "author": "封敖",
        "content": "帝里春光正，葱茏喜气浮。\n锦铺仙禁侧，镜写曲江头。\n红蕚开萧阁，黄丝拂御楼。\n千门歌吹动，九陌绮罗游。\n日近风先满，仁深泽共流。\n应非顦顇质，辛苦在神州。",
        "dynasty": "唐",
        "collection_info": null
    },
    {
        "title": "题西隐寺",
        "author": "封敖",
        "content": "三年未到九华山，终日披图一室间。\n秋寺喜因晴后赏，灵峰看待足时还。\n猨从有性留僧坐，云霭无心伴客闲。\n胜事倘能销岁月，已𢬵名利不相关。",
        "dynasty": "唐",
        "collection_info": null
    },
    {
        "title": "奉和白敏中圣道和平致兹休运岁终功就合咏盛明呈上",
        "author": "马植",
        "content": "舜德尧仁化犬戎，许提河陇欵皇风。\n指挥貙武皆神算，恢拓干坤是圣功。\n四帅有征无汗马，七关虽戍已弢弓。\n天留此事还英主，不在他年在大中。",
        "dynasty": "唐",
        "collection_info": null
    },
    {
        "title": "夏日途中",
        "author": "李廓",
        "content": "树夹炎风路，行人正午稀。\n初蝉数声起，戏蝶一团飞。\n日色欺清镜，槐膏点白衣。\n无成归故里，自觉少光辉。",
        "dynasty": "唐",
        "collection_info": null
    },
    {
        "title": "长安少年行 一",
        "author": "李廓",
        "content": "金紫少年郎，绕街鞍马光。\n身从左中尉，官属右春坊。\n刬戴扬州帽，重熏异国香。\n垂鞭踏青草，来去杏园芳。",
        "dynasty": "唐",
        "collection_info": null
    },
    {
        "title": "长安少年行 二",
        "author": "李廓",
        "content": "追逐轻薄伴，闲游不着绯。\n长拢出猎马，数换打毬衣。\n晓日寻花去，春风带酒归。\n青楼无昼夜，歌舞歇时稀。",
        "dynasty": "唐",
        "collection_info": null
    },
    {
        "title": "长安少年行 三",
        "author": "李廓",
        "content": "日高春睡足，帖马赏年华。\n倒插银鱼袋，行随金犊车。\n还携新市酒，远醉曲江花。\n几度归侵黑，金吾送到家。",
        "dynasty": "唐",
        "collection_info": null
    },
    {
        "title": "长安少年行 四",
        "author": "李廓",
        "content": "好胜耽长夜，天明烛满楼。\n留人看独脚，赌马换偏头。\n乐奏曾无歇，杯巡不暂休。\n时时遥冷笑，怪客有春愁。",
        "dynasty": "唐",
        "collection_info": null
    },
    {
        "title": "长安少年行 五",
        "author": "李廓",
        "content": "遨游携艳妓，装束似男儿。\n杯酒逢花住，笙歌簇马吹。\n莺声催曲忽，春色送归迟。\n不以闻街鼓，华筵待月移。",
        "dynasty": "唐",
        "collection_info": null
    },
    {
        "title": "长安少年行 六",
        "author": "李廓",
        "content": "赏春惟逐胜，大宅可曾归。\n不乐还逃席，多狂惯衩衣。\n歌人踏日起，语燕卷帘飞。\n妇好唯相妬，倡楼不醉稀。",
        "dynasty": "唐",
        "collection_info": null
    },
    {
        "title": "长安少年行 七",
        "author": "李廓",
        "content": "戟门连日闭，苦饮惜残春。\n开锁通新客，教姬屈醉人。\n倩歌牵白马，自舞踏红茵。\n时辈皆相许，平生不负身。",
        "dynasty": "唐",
        "collection_info": null
    },
    {
        "title": "长安少年行 八",
        "author": "李廓",
        "content": "新年高殿上，始见有光辉。\n玉雁排方带，金鹅立仗衣。\n酒深和椀赐，马疾打珂飞。\n朝下人争看，香街意气归。",
        "dynasty": "唐",
        "collection_info": null
    },
    {
        "title": "长安少年行 九",
        "author": "李廓",
        "content": "游市慵骑马，随姬入坐车。\n楼边听歌吹，帘外见莺花。\n乐眼从人闹，归心畏日斜。\n苍头来去报，饮伴到倡家。",
        "dynasty": "唐",
        "collection_info": null
    },
    {
        "title": "长安少年行 十",
        "author": "李廓",
        "content": "小妇教鹦鹉，头边唤醉醒。\n犬娇眠玉簟，鹰掣撼金铃。\n碧地攅花障，红泥待客亭。\n虽然长按曲，不饮不曾听。",
        "dynasty": "唐",
        "collection_info": null
    },
    {
        "title": "鸡鸣曲",
        "author": "李廓",
        "content": "星稀月没入五更，胶胶角角鸡初鸣。\n征人牵马出门立，辞妾欲向安西行。\n再鸣引颈檐头下，楼中角声催上马。\n纔分曙色第二鸣，旌斾红尘已出城。\n妇人上城乱招手，夫壻不闻遥哭声。\n长恨鸡鸣别时苦，不遣鸡栖近窗户。",
        "dynasty": "唐",
        "collection_info": null
    },
    {
        "title": "镜听词",
        "author": "李廓",
        "content": "匣中取镜辞竈王，罗衣掩尽明月光。\n昔时长着照容色，今夜潜将听消息。\n门前地黑人来稀，无人错道朝夕归。\n更深弱体冷如铁，绣带菱花怀裏热。\n铜片铜片如有灵，愿照得见行人千里形。",
        "dynasty": "唐",
        "collection_info": null
    },
    {
        "title": "猛士行",
        "author": "李廓",
        "content": "战鼓惊沙恶天色，猛士虬髯眼前黑。\n单于衣锦日行兵，阵头走马生擒得。\n幽幷少年不敢轻，虎狼窟裏空手行。",
        "dynasty": "唐",
        "collection_info": null
    },
    {
        "title": "送振武将军",
        "author": "李廓",
        "content": "叶叶归边骑，风头万里干。\n金装腰带重，铁缝耳衣寒。\n芦酒烧蓬暖，霜鸿捻箭看。\n黄河古戍道，秋雪白漫漫。",
        "dynasty": "唐",
        "collection_info": null
    },
    {
        "title": "落第",
        "author": "李廓",
        "content": "牓前潜制泪，众裏自嫌身。\n气味如中酒，情怀似别人。\n暖风张乐席，晴日看花尘。\n尽是添愁处，深居乞过春。",
        "dynasty": "唐",
        "collection_info": null
    },
    {
        "title": "赠商山东于岭僧",
        "author": "李廓",
        "content": "商岭东西路欲分，两间茅屋一溪云。\n师言耳重知师意，人是人非不欲闻。",
        "dynasty": "唐",
        "collection_info": null
    },
    {
        "title": "上令狐舍人",
        "author": "李廓",
        "content": "名利生愁地，贫居岁月移。\n买书添架上，断酒过花时。\n宿客嫌吟苦，乖童恨睡迟。\n近来唯俭静，持此荅深知。",
        "dynasty": "唐",
        "collection_info": null
    },
    {
        "title": "南梁行",
        "author": "李绅",
        "content": "江城郁郁春草长，悠悠汉水浮青光。\n杂英飞尽空昼景，绿杨重阴官舍静。\n此时醉客纵横书，公言可荐承明庐。\n青天诏下宠光至，颁籍金闺征石渠。\n秭归山路烟岚隔，山木幽深晚花拆。\n涧底红光夺火燃，摇风扇毒愁行客。\n杜鹃啼咽花亦殷，声悲绝艳连空山。\n斜阳瞥映浅深树，云雨翻迷崖谷间。\n山鸡锦质矜毛羽，透竹穿萝命俦侣。\n乔木幽溪上下同，雄雌不惑飞栖处。\n望秦峰迴过商颜，浪迭云堆万簇山。\n行尽杳冥青嶂外，九重钟漏紫霄间。\n元和列侍明光殿，谏草初焚市朝变。\n北阙趋承半隙尘，南梁笑客皆飞霰。\n追思感叹却昏迷，霜鬓愁吟到晓鸡。\n故箧岁深开断简，秋堂月曙掩遗题。\n呜呜晓角霞辉粲，抚劒当应一长叹。\n刍狗无由学圣贤，空持感激终昏旦。",
        "dynasty": "唐",
        "collection_info": null
    },
    {
        "title": "趋翰苑遭诬构四十六韵",
        "author": "李绅",
        "content": "九五当干德，三千应瑞符。\n纂尧昌圣历，宗禹盛丕图。\n画象垂新令，消兵易旧谟。\n选贤方去智，招谏忽升愚。\n大乐调元气，神功运化垆。\n脱鳞超沆瀣，翻翼集蓬壶。\n捧日恩光别，抽毫顾问殊。\n凤形怜彩笔，龙颔借骊珠。\n掷地声名寡，摩天羽翮孤。\n洁身酬雨露，利口扇谗谀。\n碧海同宸眷，鸿毛比贱躯。\n辨疑分黑白，举直抵朋徒。\n庭兽方呈角，阶蓂始効莩。\n日倾乌掩魄，星落斗摧枢。\n坠劒悲乔岳，号弓泣鼎湖。\n乱羣逢害马，择肉纵狂貙。\n胆为隳肝竭，心因沥血枯。\n满帆摧骇浪，征棹折危途。\n燕客书方诈，尧门信未孚。\n谤兴金就铄，毁极玉生愈。\n砺吻矜先搏，张罗骋疾驱。\n地嫌稀魍魉，海恨止番禺。\n瘴岭衝蛇入，蒸池蹑虺趋。\n望天收雪涕，看镜揽霜鬚。\n草毒人惊剪，茅荒室未诛。\n火风晴处扇，山鬼雨中呼。\n穷老乡关远，羇愁骨肉无。\n鹊灵窥牖户，龟瑞出泥途。\n烟岛深千瘴，沧波淼四隅。\n海标传信使，江棹认妻孥。\n到接三冬暮，来经六月徂。\n暗滩朝不怒，惊濑夜无虞。\n俛首安羸业，齐眉慰病夫。\n涸鱼思雨润，僵燕望雷苏。\n诏下因颁朔，恩移讵省辜。\n诳天犹指鹿，依社尚凭狐。\n度岭瞻牛斗，浮江淬辘轳。\n未平人睚眦，谁惧鬼揶揄。\n盆浦潮通楚，匡山地接吴。\n庾楼清桂满，远寺素莲敷。\n髣髴皆停马，悲欢尽隙驹。\n旧交封宿草，衰鬓重生刍。\n万戟分梁苑，双旌寄鲁儒。\n骎骎移岁月，冉冉近桑榆。\n疲马愁千里，孤鸿念五湖。\n终当赋归去，那更学杨朱。",
        "dynasty": "唐",
        "collection_info": null
    },
    {
        "title": "忆春日太液池亭候对",
        "author": "李绅",
        "content": "宫莺报晓瑞烟开，三岛灵禽拂水迴。\n桥转彩虹当绮殿，舰浮花鹢近蓬莱。\n草承香辇王孙长，桃艳仙颜阿母栽。\n簪笔此时方侍从，却思金马笑邹枚。",
        "dynasty": "唐",
        "collection_info": null
    },
    {
        "title": "忆夜直金銮殿承旨",
        "author": "李绅",
        "content": "月当银汉玉绳低，深听箫韶碧落齐。\n门压紫垣高绮树，阁连青琐近丹梯。\n墨宣外渥催飞诏，草布深恩促换题。\n明日独归花路远，可怜人世隔云霓。",
        "dynasty": "唐",
        "collection_info": null
    },
    {
        "title": "忆春日曲江宴后许至芙蓉园",
        "author": "李绅",
        "content": "春风上苑开桃李，诏许看花入御园。\n香径草中迴玉勒，凤皇池畔泛金樽。\n绿丝垂柳遮风暗，红药低丛拂砌繁。\n归绕曲江烟景晚，未央明月锁千门。",
        "dynasty": "唐",
        "collection_info": null
    },
    {
        "title": "新昌宅书堂前有药树一株今已盈拱前长庆中于翰林院内西轩药树下移得纔长一寸仆夫封一泥丸以归植今则长成名之天上树",
        "author": "李绅",
        "content": "白榆星底开红甲，珠树宫中长紫霄。\n丹彩结心纔辨质，碧枝抽叶乍成条。\n羽衣道士偷玄圃，金简真人护玉苗。\n长带九天余雨露，近来葱翠欲成乔。",
        "dynasty": "唐",
        "collection_info": null
    },
    {
        "title": "过荆门",
        "author": "李绅",
        "content": "荆江水阔烟波转，荆门路遶山葱蒨。\n帆势侵云灭又明，山程背日昏还见。\n青青麦陇啼飞鸦，寂寞野径棠梨花。\n行行驱马万里远，渐入烟岚危栈赊。\n林中有鸟飞出谷，月上千岩一声哭。\n肠断思归不可闻，人言恨魄来巴蜀。\n我听此鸟祝我魂，魂死莫学声衔冤。\n纵为羽族莫栖息，直上青云呼帝阍。\n此时山月如衔镜，嵒树参差互辉映。\n皎洁深看入涧泉，分明细见樵人径。\n阴森鬼庙当邮亭，鸡豚日宰闻膻腥。\n愚夫祸福自迷惑，魍魉凭何通百灵。\n月低山晓问行客，已酹椒浆拜荒陌。\n惆怅忠贞徒自持，谁祭山头望夫石。",
        "dynasty": "唐",
        "collection_info": null
    },
    {
        "title": "涉沅潇",
        "author": "李绅",
        "content": "屈原死处潇湘阴，沧浪淼淼云沈沈。\n蛟龙长怒虎长啸，山木翛翛波浪深。\n烟横日落惊鸿起，山映余霞杳千里。\n鸿叫离离入暮天，霞消漠漠深云水。\n水灵江暗扬波涛，鼋鼍动荡风骚骚。\n行人愁望待明月，星汉沈浮𩳤鬼号。\n屈原尔为怀王没，水府通天化灵物。\n何不驱雷击电除奸邪，可怜空作沈泉骨。\n举杯沥酒招尔魂，月影滉漾开干坤。\n波白水黑山隐见，汨罗之上遥昏昏。\n风帆候晓看五两，戍鼓冬冬远山响。\n潮满江津猨鸟啼，荆夫楚语飞蛮桨。\n潇湘岛浦无人居，风惊水暗惟鲛鱼。\n行来击棹独长叹，问尔精魄何所如。",
        "dynasty": "唐",
        "collection_info": null
    },
    {
        "title": "逾岭峤止荒陬抵高要",
        "author": "李绅",
        "content": "天将南北分寒燠，北被羔裘南卉服。\n寒气凝为戎虏骄，炎蒸结作虫虺毒。\n周王止化惟荆蛮，汉武凿远通孱颜。\n南标铜柱限荒徼，五岭从兹穷险艰。\n衡山截断炎方北，迴雁峰南瘴烟黑。\n万壑奔伤溢作泷，湍飞浪激如绳直。\n千崖傍耸猨啸悲，丹蛇玄虺潜蜲蛇。\n泷夫拟檝劈高浪，瞥忽浮沈如电随。\n岭头刺竹蒙笼密，火拆红蕉焰烧日。\n岭上泉分南北流，行人照水愁肠骨。\n阴森石路盘萦纡，雨寒日暖常斯须。\n瘴云暂卷火山外，苍茫海气穷番禺。\n鹧鸪猿鸟声相续，椎髻晓呼同戚促。\n百处溪滩异雨晴，四时雷电迷昏旭。\n鱼肠雁足望缄封，地远三江岭万重。\n鱼跃岂通清远峡，雁飞难渡漳江东。\n云蒸地热无霜霰，桃李冬华匪时变。\n天际长垂饮涧虹，檐前不去衔泥燕。\n幸逢雷雨荡妖昏，提挈悲欢出海门。\n西日眼明看少长，北风身醒辨寒温。\n贾生谪去因前席，痛哭书成竟何益。\n物忌忠良表是非，朝驱绛灌为雠敌。\n明皇圣德异文皇，不使无辜困鬼方。\n汉日傅臣终委弃，如今衰叟重辉光。\n高明白日恩深海，齿髮虽残壮心在。\n空媿驽骀异一毛，无令朽骨惭千载。",
        "dynasty": "唐",
        "collection_info": null
    },
    {
        "title": "移九江",
        "author": "李绅",
        "content": "秋波入白水，帆去侵空小。\n五两剧奔星，樯乌疾飞鸟。\n盆城依落日，盆浦看云眇。\n云眇更苍苍，匡山低夕阳。\n楚客喜风水，秦人悲异乡。\n异乡秋思苦，江皋月华吐。\n漾漾隐波亭，悠悠通月浦。\n津桥归候吏，竹巷开门户。\n容膝有匡床，及肩纔数堵。\n隙光非白驹，悬磬我无虞。\n体瘦寡行立，家肥安啜哺。\n天书怜谴谪，重作朱轓客。\n四座眼全青，一麾头半白。\n今来思往事，往事益悽然。\n风月同今昔，悲欢异目前。\n四时嗟阅水，一纪换流年。\n独有西庭鹤，孤鸣白露天。",
        "dynasty": "唐",
        "collection_info": null
    },
    {
        "title": "泛五湖",
        "author": "李绅",
        "content": "范子蜕冠履，扁舟逸霄汉。\n嗟予抱险艰，怵惕惊瀰漫。\n穷通泛滥劳，趣适殊昏旦。\n浴日荡层空，浮天淼无畔。\n依滩落叶聚，立浦惊鸿散。\n浪迭雪峰连，山孤翠崖断。\n风帆同巨壑，云矗成高岸。\n宇宙可东西，星辰沈粲烂。\n霞生[澒]洞远，月吐青荧乱。\n岂復问津迷，休为吕梁叹。\n漂沈自讵保，覆溺心长判。\n吴越郡异乡，婴童及为翫。\n依稀占井邑，嘹唳同鹅鹳。\n举棹未宵分，维舟方日旰。\n征斯济川力，若鼓凌风翰。\n易狎当悔游，临深罔知难。",
        "dynasty": "唐",
        "collection_info": null
    },
    {
        "title": "过钟陵",
        "author": "李绅",
        "content": "龙沙江尾抱钟陵，水郭村桥晚景澄。\n江对楚山千里月，郭连渔浦万家灯。\n省抛双斾辞荣宠，遽落丹霄起爱憎。\n惆怅旧游同草露，却思恩顾一霑膺。",
        "dynasty": "唐",
        "collection_info": null
    },
    {
        "title": "泝西江",
        "author": "李绅",
        "content": "江风不定半晴阴，愁对花时尽日吟。\n孤棹自迟从蹭蹬，乱帆争疾竞浮沈。\n一身累困怀千载，百口无虞贵万金。\n空阔远看波浪息，楚山安稳过云岑。",
        "dynasty": "唐",
        "collection_info": null
    },
    {
        "title": "早发",
        "author": "李绅",
        "content": "沙洲月落宿禽惊，潮起风微晓雾生。\n黄鹤浪明知上信，黑龙山暗避前程。\n火旗似辨吴门戍，水驿遥迷楚塞城。\n萧索更看江叶下，两乡俱是宦游情。",
        "dynasty": "唐",
        "collection_info": null
    },
    {
        "title": "守滁阳深秋忆登郡城望琅琊",
        "author": "李绅",
        "content": "山城小阁临青嶂，红树莲宫接薜萝。\n斜日半岩开古殿，野烟浮水掩轻波。\n菊迎秋节西风急，雁引砧声北思多。\n深夜独吟还不寐，坐看凝露满庭莎。",
        "dynasty": "唐",
        "collection_info": null
    },
    {
        "title": "滁阳春日怀果园闲宴",
        "author": "李绅",
        "content": "西园到日栽桃李，红白低枝拂酒杯。\n繁艳只愁风处落，醉筵多就月中开。\n劝人莫折怜芳早，把烛频看畏晓催。\n闻道数年深草露，几株犹得近池台。",
        "dynasty": "唐",
        "collection_info": null
    },
    {
        "title": "悲善才",
        "author": "李绅",
        "content": "穆王夜幸蓬池曲，金銮殿开高秉烛。\n东头弟子曹善才，琵琶请进新翻曲。\n翠蛾列坐层城女，笙笛参差齐笑语。\n天颜静听朱丝弹，众乐寂然无敢举。\n衔花金凤当承拨，转腕拢弦促挥抹。\n花翻凤啸天上来，裴回满殿飞春雪。\n抽弦度曲新声发，金铃玉佩相瑳切。\n流莺子母飞上林，仙鹤雌雄唳明月。\n此时奉诏侍金銮，别殿承恩许召弹。\n三月曲江春草绿，九霄天乐下云端。\n紫髯供奉前屈膝，尽弹妙曲当春日。\n寒泉注射陇水开，胡雁翻飞向天没。\n日曛尘暗车马散，为惜新声有余叹。\n明年冠劒闭桥山，万里孤臣投海畔。\n笼禽铩翮尚还飞，白首生从五岭归。\n闻道善才成朽骨，空余弟子奉音徽。\n南谯寂寞三春晚，有客弹弦独凄怨。\n静听深奏楚月光，忆昔初闻曲江宴。\n心悲不觉泪阑干，更为调弦反覆弹。\n秋吹动摇神女佩，月珠敲击水晶盘。\n自怜淮海同泥滓，恨魄凝心未能死。\n惆怅追怀万事空，雍门感慨徒为尔。",
        "dynasty": "唐",
        "collection_info": null
    },
    {
        "title": "闻里谣效古歌",
        "author": "李绅",
        "content": "乡里儿，桑麻郁郁禾黍肥，冬有褴襦夏有絺。\n兄锄弟耨妻在机，夜犬不吠开蓬扉。\n乡里儿，醉还饱，浊醪初熟劝翁媪。\n鸣鸠拂羽知年好，齐和杨花踏春草。\n劝年少，乐耕桑。\n使君为我剪荆棘，使君为我驱豺狼。\n林中无虎山有鹿，水底无蛟鱼有鲂。\n父渔子猎日归暮，月明处处舂黄粱。\n乡里儿，东家父老为尔言，鼓腹那知生育恩。\n莫令太守驰朱轓，悬鼓一鸣卢鹊喧。\n恶声主吏噪尔门，唧唧力力烹鸡豚。\n乡里儿，莫悲咤。\n上有明王颁诏下，重选贤良恤孤寡。\n春日迟迟驱五马，留犊投钱以为谢。\n乡里儿，终尔词。\n我无工巧唯无私，举手一挥临路岐。",
        "dynasty": "唐",
        "collection_info": null
    },
    {
        "title": "转寿春守太和庚戌岁二月祗命寿阳时替裴五墉终殁因视壁题自墉而上或除名在边坐殿殁凡七子无一存焉寿人多寇盗好诉讦时谓讦时谓之凶郡犷俗特着蒙此处之顾余衰年甘蹑前患俾三月而寇静朞岁而人和虎不暴物姦吏屏窜三载復遭邪佞所恶授宾客分司东都或举其目或寄于风亦麤继诗人之末云",
        "author": "李绅",
        "content": "未登崖谷寻丹竈，且历轩窗看壁题。\n那遇八公生羽翼，空悲七子委尘泥。\n旧坛无復翔云鹤，废垒曾经振鼓鼙。\n点检遗编尽朝菌，应难求望一刀圭。",
        "dynasty": "唐",
        "collection_info": null
    },
    {
        "title": "忆寿春废虎坑余以春二月至郡主吏举所职称霍山多虎每岁采茶为患择肉于人至春常修陷穽数十所勒猎者采其皮睛余悉除罢之是岁虎不復为害至余去郡三载",
        "author": "李绅",
        "content": "匪将履尾求兢惕，那效探雏所患争。\n当路绝羣尝诫暴，为猫驱狝亦先迎。\n每推至化宣余力，岂用潜机害尔生。\n休逐豺狼止贪戾，好为仁兽答皇明。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 肥河维舟阻冻袛待勅命 一",
        "author": "李绅",
        "content": "罢分符竹作闲官，舟冻肥河拟棹难。\n食蘗苦心甘处困，饮冰持操敢辞寒。\n夜灯空应渔家火，朝食还依雁宿滩。\n西奏血诚遥稽首，乞容归病老江干。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 肥河维舟阻冻袛待勅命 二",
        "author": "李绅",
        "content": "淮阳效理空多病，疎受辞荣岂恋班。\n陈力不任趋北阙，有家无处寄东山。\n疲骖岂念前程税，倦鸟安能待暮还。\n珍重八公山下叟，不劳重泪更追攀。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物",
        "author": "李绅",
        "content": "垂阴敢慕甘棠叶，附干将呈瑞木符。\n十步兰茶同秀彩，万年枝叶表皇图。\n芟夷不及知无患，雨露曾霑自不枯。\n好住孤根託桃李，莫令从此混樵苏。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物",
        "author": "李绅",
        "content": "南山白额同驯扰，亦变仁心去杀机。\n不竞牛甘令买患，免遭狐假妄凭威。\n渡河岂适他邦害，据谷终无暴物非。\n尔效驺虞护生草，岂徒柔伏在淮淝。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 发寿阳分司勅到又遇新正感怀书事",
        "author": "李绅",
        "content": "休为建隼临淝守，转作垂丝入洛人。\n罢阅旧林三载籍，又开新历四年春。\n云遮北雁愁行客，柳起东风慰病身。\n渐喜雪霜消解尽，得随风水到天津。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 初出淝口入淮",
        "author": "李绅",
        "content": "东风百里雪初晴，淝口冰开好濯缨。\n野老拥途知意重，病夫抛郡喜身轻。\n人心莫厌如弦直，淮水长怜似镜清。\n回首夕岚山翠远，楚郊烟树隐襄城。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 入淮至盱眙",
        "author": "李绅",
        "content": "山凝翠黛孤峰迥，淮起银花五两高。\n天外绮霞迷海鹤，日边红树艳仙桃。\n岸惊目眩同奔马，浦溢心疑覩抃鳌。\n寄谢云帆疾飞鸟，莫夸迴雁卷轻毛。",
        "dynasty": "唐",
        "collection_info": null
    },
    {
        "title": "寿阳罢郡日有诗十首与追怀不殊今编于后兼纪瑞物 忆东湖",
        "author": "李绅",
        "content": "菱歌罢唱鹢舟迴，雪鹭银鸥左右来。\n霞散浦边云锦截，月昇湖面镜波开。\n鱼惊翠羽金鳞跃，莲脱红衣紫菂摧。\n淮口值春偏怅望，数株临水是寒梅。",
        "dynasty": "唐",
        "collection_info": null
    },
    {
        "title": "七年初到洛阳寓居宣教里时已春暮而四老俱在洛中分司",
        "author": "李绅",
        "content": "青莎满地无三径，白髮缘头忝四人。\n官职谬齐商岭客，姓名那重汉廷臣。\n圣朝寡罪容衰齿，愚叟多惭未退身。\n惟有门人怜钝拙，劝教沈醉洛阳春。",
        "dynasty": "唐",
        "collection_info": null
    },
    {
        "title": "初秋忽奉诏除浙东观察使检校右貂",
        "author": "李绅",
        "content": "龙楼寄引簪裾客，凤阙陪趋朔望朝。\n疎受杜门期脱屣，买臣归邸忽乘轺。\n印封龟纽知颁爵，冠饰蝉緌更珥貂。\n飞诏宠荣欢里舍，岂徒斑白与垂髫。",
        "dynasty": "唐",
        "collection_info": null
    },
    {
        "title": "忆至巩县河宿待家累追怀",
        "author": "李绅",
        "content": "巩树翻红秋日斜，水分伊洛照余霞。\n弓开后骑低初月，鹗驻前旌拂暮鸦。\n闺信坐迟青玉案，弄儿闲望白羊车。\n今来忆事凉风晚，烟浦空悲黄菊花。",
        "dynasty": "唐",
        "collection_info": null
    },
    {
        "title": "宿扬州",
        "author": "李绅",
        "content": "江横渡阔烟波晚，潮过金陵落叶秋。\n嘹唳塞鸿经楚泽，浅深红树见扬州。\n夜桥灯火连星汉，水郭帆樯近斗牛。\n今日市朝风俗变，不须开口问迷楼。",
        "dynasty": "唐",
        "collection_info": null
    },
    {
        "title": "忆被牛相留醉州中时无他宾牛公夜出真珠辈数人",
        "author": "李绅",
        "content": "严城画角三声闭，清宴金樽一夕同。\n银烛坐隅听子夜，宝筝筵上起春风。\n酒征旧对惭衰质，曲换新词感上宫。\n淮海一从云雨散，杳然俱是梦魂中。",
        "dynasty": "唐",
        "collection_info": null
    },
    {
        "title": "早渡扬子江",
        "author": "李绅",
        "content": "日衝海浪翻银屋，江转秋波走雪山。\n青嶂迥开蹲虎戍，碧流潜伏跃龙关。\n地分吴楚星辰内，水迫沧溟宇宙间。\n焚却戍船无战伐，使知风教被乌蛮。",
        "dynasty": "唐",
        "collection_info": null
    },
    {
        "title": "忆过润州",
        "author": "李绅",
        "content": "昔年从宦干戈地，黄绶青春一鲁儒。\n弓犯控弦招武旅，劒当抽匣问狂夫。\n帛书投笔封鱼腹，玄髮衝冠捋虎鬚。\n谈笑谢金何所媿，不为偷买用兵符。",
        "dynasty": "唐",
        "collection_info": null
    },
    {
        "title": "忆登栖霞寺峰",
        "author": "李绅",
        "content": "香印烟火息，法堂钟磬余。\n纱灯耿晨焰，释子安禅居。\n林叶脱红影，竹烟含绮疎。\n星珠错落耀，月宇参差虚。\n顾眺匪恣适，旷襟怀卷舒。\n江海淼清荡，丘陵何所如。\n滔滔可问津，耕者非长沮。\n茅岭感仙客，萧园成古墟。\n移步下碧峰，涉涧更踌躇。\n乌噪啄秋果，翠惊衔素鱼。\n迴塘彩鹢来，落景标林箊。\n漾漾棹翻月，萧萧风袭裾。\n劳歌起旧思，戚叹竟难摅。\n却数共游者，凋落非里闾。",
        "dynasty": "唐",
        "collection_info": null
    },
    {
        "title": "忆万岁楼望金山",
        "author": "李绅",
        "content": "楼高雉堞千师垒，峰拔惊波万壑攒。\n山绝地维消虎踞，水浮天险尚龙盘。\n蜃嘘云拱飞江岛，鳌喷仙岩隔海澜。\n长对碧波临古渡，几经风月与悲欢。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后",
        "author": "李绅",
        "content": "上家山，家山依旧好。\n昔去松桂长，今来容鬚老。\n上家山，临古道。\n高低入云树，芜没连天草。\n草色绿萋萋，寒蛩徧草啼。\n噪鸦啼树远，行雁帖云齐。\n嵒光翻落日，僧火开经室。\n竹洞磬声长，松楼钟韵疾。\n苔阶泉溜鈌，石甃青莎密。\n旧径行处迷，前交坐中失。\n叹息整华冠，持杯强自欢。\n笑歌怜稚孺，弦竹纵吹弹。\n山明溪月上，酒满心聊放。\n丱髮此淹留，垂丝匪闲旷。\n青山不可上，昔事还惆怅。\n况復白头人，追怀空望望。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后 忆东郭居",
        "author": "李绅",
        "content": "昔余过稚齿，从师昧知奥。\n徒怀利物心，不获藏身宝。\n曳娄一缝掖，出处劳昏早。\n醒醉迷啜哺，衣裳辨颠倒。\n忠诚贯白日，直己凭苍昊。\n卷舌堕谗谀，惊波息行潦。\n衰禽识旧木，疲马知归道。\n杨柳长庭柯，兰荃覆阶草。\n旌旄光里舍，骑服欢妻嫂。\n绿鬓绝新知，苍鬚稀旧老。\n冠緌身忝贵，斋沐心常祷。\n笙磬谅谐和，庭除还洒扫。\n栖迟还竹巷，物役浸江岛。\n倏忽变星霜，悲伤满衷抱。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后 忆题惠山寺书堂",
        "author": "李绅",
        "content": "故山一别光阴改，秋露清风岁月多。\n松下壮心年少去，池边衰影老人过。\n白云生灭依岩岫，青桂荣枯託薜萝。\n惟有此身长是客，又驱旌斾寄烟波。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后 忆西湖双鸂鶒",
        "author": "李绅",
        "content": "双鸂鶒，锦毛斓斑长比翼，戏绕莲藂迴锦臆。\n照灼花丛两相得，渔歌惊起飞南北。\n缭绕追随不迷惑，云间上下同栖息。\n不作惊禽远相忆，东家少妇机中语。\n剪断迴文泣机杼，徒嗟孔雀衔毛羽。\n一去东南别离苦，五里裴回竟何补。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后 早梅桥",
        "author": "李绅",
        "content": "早梅花，满枝发。\n东风报春春未彻，紫萼迎风玉珠裂。\n杨柳未黄莺结舌，委素飘香照新月。\n桥边一树伤离别，游荡行人莫攀折。\n不竞江南艳阳节，任落东风伴春雪。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后 翡翠坞",
        "author": "李绅",
        "content": "翡翠飞飞绕莲坞，一啄嘉鱼一鸣舞。\n莲茎触散莲叶欹，露滴珠光似还浦。\n虞人掠水轻浮弋，翡翠惊飞飞不息。\n直上层空翠影高，还向云间双比翼。\n弹射莫及弋不得，日暮虞人空叹息。",
        "dynasty": "唐",
        "collection_info": null
    },
    {
        "title": "过梅里七首  家于无锡四十载今敝庐数堵犹存今列题于后",
        "author": "李绅",
        "content": "羽毛似雪无瑕点，顾影秋池舞白云。\n闲整素仪三岛近，迴飘清唳九霄闻。\n好风顺举应摩日，逸翮将成莫恋羣。\n凌励坐看空碧外，更怜凫鹭老江濆。",
        "dynasty": "唐",
        "collection_info": null
    },
    {
        "title": "过吴门二十四韵",
        "author": "李绅",
        "content": "烟水吴都郭，阊门架碧流。\n绿杨深浅巷，青翰往来舟。\n朱户千家室，丹楹百处楼。\n水光摇极浦，草色辨长洲。\n忆作麻衣翠，曾为旅棹游。\n放歌随楚老，清宴奉诸侯。\n花寺听莺入，春湖看雁留。\n里吟传绮唱，乡语认歈讴。\n桥转攒虹饮，波通鬬鹢浮。\n竹扉梅圃静，水巷橘园幽。\n缝堵荒麋苑，穿岩破虎丘。\n旧风犹越鼓，余俗尚吴钩。\n故馆曾闲访，遗基亦徧搜。\n吹台山木尽，香径佛宫秋。\n帐殿菰蒲掩，云房露雾收。\n苎萝妖覆灭，荆棘鬼包羞。\n风月俄黄绶，经过半白头。\n重来冠盖客，非復别离愁。\n候火分通陌，前旌驻外邮。\n水风摇綵斾，堤柳引鸣驺。\n问吏儿孙隔，呼名礼敬修。\n顾瞻殊宿昔，语默过悲忧。\n义感心空在，容衰日易偷。\n还持沧海诏，从此布皇猷。",
        "dynasty": "唐",
        "collection_info": null
    },
    {
        "title": "杭州天竺灵隐二寺顷岁亦布衣一游及赴镇会稽不敢以登临自适竟不復到寺寺多猨猱谓之孙团弥长其类因追思为诗二首 一",
        "author": "李绅",
        "content": "翠岩幽谷高低寺，十里松风碧嶂连。\n开尽春花芳草涧，徧通秋水月明泉。\n石文照日分霞壁，竹影侵云拂暮烟。\n时有猨猱扰钟磬，老僧无復得安禅。",
        "dynasty": "唐",
        "collection_info": null
    },
    {
        "title": "杭州天竺灵隐二寺顷岁亦布衣一游及赴镇会稽不敢以登临自适竟不復到寺寺多猨猱谓之孙团弥长其类因追思为诗二首 二",
        "author": "李绅",
        "content": "人烟不隔江城近，水石虽清海气深。\n波动只观罗剎相，静居难识梵王心。\n鱼扃昼锁龙宫宝，雁塔高摩欲界金。\n近日尤闻重雕饰，世人遥礼二檀林。",
        "dynasty": "唐",
        "collection_info": null
    },
    {
        "title": "渡西陵十六韵",
        "author": "李绅",
        "content": "雨送奔涛远，风收骇浪平。\n截流张斾影，分岸走鼙声。\n兽逐衔波涌，龟艨喷棹轻。\n海门凝雾暗，江渚湿云横。\n雁翼看舟子，鱼鳞辨水营。\n骑交遮戍合，戈簇拥沙明。\n谬履千夫长，将询百吏情。\n下车占黍稷，冬雨害粢盛。\n望祷依前圣，垂休翼厚生。\n半江犹惨澹，全野已澄清。\n爱景三辰朗，祥农万庾盈。\n浦程通曲屿，海色媚重城。\n弓日鞬櫜动，旗风虎豹争。\n及郊挥白羽，入里卷红旌。\n恺悌思陈力，端庄冀表诚。\n临人与安俗，非止奉师贞。",
        "dynasty": "唐",
        "collection_info": null
    },
    {
        "title": "新楼诗二十首 新楼",
        "author": "李绅",
        "content": "戎容罢引旌旗卷，朱户褰开雉堞高。\n山耸翠微连郡阁，地临沧海接灵鳌。\n坐疑许宅驱鸡犬，笑类樊妻化羽毛。\n惆怅桂枝零落促，莫思方朔种仙桃。",
        "dynasty": "唐",
        "collection_info": null
    },
    {
        "title": "新楼诗二十首 海榴亭",
        "author": "李绅",
        "content": "海榴亭早开繁蘂，光照晴霞破碧烟。\n高近紫霄疑菡萏，迥依江月半婵娟。\n怀芳不作翻风艳，别萼犹含泣露妍。\n摇落旧丛云水隔，不堪行坐数流年。",
        "dynasty": "唐",
        "collection_info": null
    },
    {
        "title": "新楼诗二十首 望海亭",
        "author": "李绅",
        "content": "乌盈兔缺天涯迥，鹤背松梢拂槛低。\n湖镜坐隅看匣满，海涛生处辨云齐。\n夕岚明灭江帆小，烟树苍茫客思迷。\n萧索感心俱是梦，九天应共草萋萋。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "杜鹃如火千房拆，丹槛低看晚景中。\n繁艳向人啼宿露，落英飘砌怨春风。\n早梅昔待佳人折，好月谁将老子同。\n惟有此花随越鸟，一声啼处满山红。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "为怜湖水通宵望，不学樊杨却月楼。\n惟待素规澄满镜，莫看纤魄挂如钩。\n卷帘方影侵红烛，绕竹斜晖透碧流。\n萧瑟晓风闻木落，此时何异洞庭秋。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "绿波春水湖光满，丹槛连楹碧嶂遥。\n兰鹢对飞渔棹急，彩虹翻影海旗摇。\n鬬疑斑虎归三岛，散作游龙上九霄。\n鼍鼓若雷争胜负，柳堤花岸万人招。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "银地溪边遇衲师，笑将花宇指潜知。\n定观玄度生前事，不道灵山别后期。\n真相有无因色界，化城兴灭在莲基。\n好令沧海龙宫子，长护金人旧浴池。",
        "dynasty": "唐",
        "collection_info": null
    },
    {
        "title": "新楼诗二十首 禹庙",
        "author": "李绅",
        "content": "削平水土穷沧海，畚锸东南尽会稽。\n山拥翠屏朝玉帛，穴通金阙架云霓。\n秘文镂石藏青壁，宝检封云化紫泥。\n清庙万年长血食，始知明德与天齐。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "寺深松桂无尘事，地接荒郊带夕阳。\n啼鸟歇时山寂寂，野花残处月苍苍。\n绛纱凝焰开金像，清梵销声闭竹房。\n丘壠渐平连茂草，九原何处不心伤。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "一峰凝黛当明镜，十仞乔松倚翠屏。\n秋月满时侵兔魄，素波摇处动龟形。\n旧深崖谷藏仙岛，新结楼台起佛扃。\n不学大蛟凭水怪，等闲雪雨害生灵。",
        "dynasty": "唐",
        "collection_info": null
    },
    {
        "title": "新楼诗二十首 重台莲",
        "author": "李绅",
        "content": "绿荷舒卷凉风晓，红萼开萦紫菂重。\n游女汉皋争笑脸，二妃湘浦并愁容。\n自含秋露贞姿结，不竞春妖冶态秾。\n终恐玉京仙子识，却将归种碧池峰。",
        "dynasty": "唐",
        "collection_info": null
    },
    {
        "title": "新楼诗二十首 橘园",
        "author": "李绅",
        "content": "江城雾敛轻霜早，园橘千株欲变金。\n朱实摘时天路近，素英飘处海云深。\n惧同枳棘愁迁徙，每抱馨香委照临。\n怜尔结根能自保，不随寒暑换贞心。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "最深城郭在人烟，疑借壶中到梵天。\n岩树桂花开月殿，石楼风铎绕金仙。\n地无尘染多灵草，室鉴真空有定泉。\n应是法宫传觉路，使无烦恼见青莲。",
        "dynasty": "唐",
        "collection_info": null
    },
    {
        "title": "新楼诗二十首 北楼樱桃花",
        "author": "李绅",
        "content": "开花占得春光早，雪缀云装万萼轻。\n凝艳拆时初照日，落英频处乍闻莺。\n舞空柔弱看无力，带月葱茏似有情。\n多事东风入闺闼，尽飘芳思委江城。",
        "dynasty": "唐",
        "collection_info": null
    },
    {
        "title": "新楼诗二十首 城上蔷薇",
        "author": "李绅",
        "content": "蔷薇繁艳满城阴，烂熳开红次第深。\n新蘂度香翻宿蝶，密房飘影戏晨禽。\n窦闺织妇惭诗句，南国佳人怨锦衾。\n风月寂寥思往事，暮春空赋白头吟。",
        "dynasty": "唐",
        "collection_info": null
    },
    {
        "title": "新楼诗二十首 南庭竹",
        "author": "李绅",
        "content": "东南旧美凌霜操，五月凝阴入坐寒。\n烟惹翠梢含玉露，粉开春箨耸琅玕。\n莫令戏马童儿见，试引为龙道士看。\n知尔结根香实在，凤皇终拟下云端。",
        "dynasty": "唐",
        "collection_info": null
    },
    {
        "title": "新楼诗二十首",
        "author": "李绅",
        "content": "石桥峰上栖玄鹤，碧阙岩边荫羽人。\n冰叶万条垂碧实，玉珠千日保青春。\n月中泣露应同浥，涧底侵云尚有尘。\n徒使茯苓成琥珀，不为松老化龙鳞。",
        "dynasty": "唐",
        "collection_info": null
    },
    {
        "title": "新楼诗二十首 海棠",
        "author": "李绅",
        "content": "海边佳树生奇彩，知是仙山取得栽。\n琼蘂籍中闻阆苑，紫芝图上见蓬莱。\n浅深芳萼通宵换，委积红英报晓开。\n寄语春园百花道，莫争颜色泛金杯。",
        "dynasty": "唐",
        "collection_info": null
    },
    {
        "title": "新楼诗二十首 水寺",
        "author": "李绅",
        "content": "烟波野寺经过处，水国苍茫梦想中。\n云散浦间江月迥，日曛洲渚海潮通。\n坐看鱼鸟沈浮远，静见楼台上下同。\n闻道化城方便喻，只应从此到龙宫。",
        "dynasty": "唐",
        "collection_info": null
    },
    {
        "title": "新楼诗二十首 灵汜桥",
        "author": "李绅",
        "content": "灵汜桥边多感伤，分明湖派绕迴塘。\n岸花前后闻幽鸟，湖月高低怨绿杨。\n能促岁阴惟白髮，巧乘风马是春光。\n何须化鹤归华表，却数凋零念越乡。",
        "dynasty": "唐",
        "collection_info": null
    },
    {
        "title": "若耶溪",
        "author": "李绅",
        "content": "岚光花影绕山阴，山转花稀到碧浔。\n倾国美人妖艳远，凿山良冶铸鑪深。\n凌波莫惜临妆面，莹锷当期出匣心。\n应是蛟龙长不去，若耶秋水尚沈沈。",
        "dynasty": "唐",
        "collection_info": null
    },
    {
        "title": "登禹庙迴降雪五言二十韵",
        "author": "李绅",
        "content": "金奏云坛毕，同云拂雪来。\n玉田千亩合，琼室万家开。\n湖暗冰封镜，山明树变梅。\n裂缯分井陌，连璧混楼台。\n麻引诗人兴，盐牵谢女才。\n细疑歌响尽，旋作舞腰迴。\n着水鹅毛失，铺松鹤羽摧。\n半崖云掩映，当砌月裴回。\n遇物纤能状，随方巧若裁。\n玉花全缀萼，珠蚌尽呈胎。\n志士书频照，鲛人杼正催。\n妬妆凌粉匣，欺酒上琼杯。\n海使迷奔辙，江涛认暗雷。\n疾飘风作驭，轻集霰为媒。\n劒客休矜利，农师正念摧。\n瑞彰知有感，灵贶表无灾。\n尧历占新庆，虞阶想旧陪。\n粉凝鸾阁下，银结凤池隈。\n鸡树花惊笑，龙池絮欲猜。\n劳歌会稽守，遥祝永康哉。",
        "dynasty": "唐",
        "collection_info": null
    },
    {
        "title": "题法华寺五言二十韵",
        "author": "李绅",
        "content": "花界无生地，慈宫有相天。\n化娥腾宝像，留影閟金仙。\n殿涌全身塔，池开半月泉。\n十峰排碧落，双涧合清涟。\n药草经行徧，香灯次第燃。\n戒珠高腊护，心印祖僧传。\n瓶识先罗汉，衣存旧福田。\n幻身观火宅，昏眼照青莲。\n住觉超真境，依游渡法船。\n化城珠百亿，灵迹冠三千。\n萧壁将沈影，梁薪尚缀烟。\n色尘知有数，劫烬岂无年。\n龙喷疑通海，鲸吞想漏川。\n磬疎闻启梵，钟息见安禅。\n指喻三车觉，开迷五阴缠。\n教通方便入，心达是非诠。\n见叶千花藏，檀林万宝篇。\n坐严狮子迅，幢饰网珠悬。\n极乐知无碍，分明应有缘。\n还将意功德，留偈法王前。",
        "dynasty": "唐",
        "collection_info": null
    },
    {
        "title": "宿越州天王寺",
        "author": "李绅",
        "content": "海隅布政惭期月，江上霑巾媿万人。\n休按簿书惩黠吏，未齐风俗昧良臣。\n壶冰自洁中无玷，镜水非求下见鳞。\n清夜佛宫观色相，却归前老更前身。",
        "dynasty": "唐",
        "collection_info": null
    },
    {
        "title": "却渡西陵别越中父老",
        "author": "李绅",
        "content": "海潮晚上江风急，津吏篙师语默齐。\n倾手奉觞看故老，拥流争拜见孩提。\n惭非杜母临襄岘，自鄙朱翁别会稽。\n渐举云帆烟水阔，杳然凫雁各东西。",
        "dynasty": "唐",
        "collection_info": null
    },
    {
        "title": "却到浙西",
        "author": "李绅",
        "content": "临平水竭蒹葭死，里社萧条旅馆秋。\n尝叹晋郊无乞籴，岂忘吴俗共分忧。\n野悲扬目称嗟食，林极翳桑顾所求。\n苛政尚存犹惕息，老人偷拜拥前舟。",
        "dynasty": "唐",
        "collection_info": null
    },
    {
        "title": "苏州不住遥望武丘报恩两寺",
        "author": "李绅",
        "content": "秋山古寺东西远，竹院松门怅望同。\n幽鸟静时侵径月，野烟消处满林风。\n塔分朱雁余霞外，剎对金螭落照中。\n官备散寮身却累，往来惭谢二莲宫。",
        "dynasty": "唐",
        "collection_info": null
    },
    {
        "title": "迴望馆娃故宫",
        "author": "李绅",
        "content": "江云断续草绵连，云隔秋波树覆烟。\n飘雪荻花铺涨渚，变霜枫叶卷平田。\n雀愁化水喧斜日，鸿怨惊风叫暮天。\n因问馆娃何所恨，破吴红脸尚开莲。",
        "dynasty": "唐",
        "collection_info": null
    },
    {
        "title": "姑苏台杂句",
        "author": "李绅",
        "content": "越王巧破夫差国，来献黄金重雕刻。\n西施醉舞花艳倾，妬月娇娥恣妖惑。\n姑苏百尺晓铺开，楼楣尽化黄金台。\n歌清管咽欢未极，越师戈甲浮江来。\n伍胥抉目看吴灭，范蠡全身霸西越。\n寂莫千年尽古墟，萧条两地皆明月。\n灵岩香径掩禅扉，秋草荒凉徧落晖。\n江浦迴看鸥鸟没，碧峰斜见鹭鸶飞。\n如今白髮星星满，却作闲官不闲散。\n野寺经过惧悔尤，公程迫蹙悲秋馆。\n吴乡越国旧淹留，草树烟霞昔徧游。\n云木梦迴多感欢，不惟惆怅至长洲。",
        "dynasty": "唐",
        "collection_info": null
    },
    {
        "title": "开元寺",
        "author": "李绅",
        "content": "十层花宇真毫相，数仞峰峦閟月扉。\n攒立宝山中色界，散周香海小轮围。\n坐隅咫尺窥岩壑，窗外高低辨翠微。\n难保尔形终不转，莫令偷拂六铢衣。",
        "dynasty": "唐",
        "collection_info": null
    },
    {
        "title": "皋桥",
        "author": "李绅",
        "content": "伯鸾憔悴甘飘寓，非向嚣尘隐姓名。\n鸿鹄羽毛终有志，素丝琴瑟自谐声。\n故桥秋月无家照，古井寒泉见底清。\n犹有余风未磨灭，至今乡里重和鸣。",
        "dynasty": "唐",
        "collection_info": null
    },
    {
        "title": "真娘墓",
        "author": "李绅",
        "content": "一株繁艳春城尽，双树慈门忍草生。\n愁态自随风烛灭，爱心难逐雨花轻。\n黛消波月空蟾影，歌息梁尘有梵声。\n还似钱塘苏小小，祗应迴首是卿卿。",
        "dynasty": "唐",
        "collection_info": null
    },
    {
        "title": "却望无锡芙蓉湖 一",
        "author": "李绅",
        "content": "水宽山远烟岚迥，柳岸萦迴在碧流。\n清昼不风凫雁少，却疑初梦镜湖秋。",
        "dynasty": "唐",
        "collection_info": null
    },
    {
        "title": "却望无锡芙蓉湖 二",
        "author": "李绅",
        "content": "丹橘村边独火微，碧流明处雁初飞。\n萧条落叶垂杨岸，隔水寥寥闻捣衣。",
        "dynasty": "唐",
        "collection_info": null
    },
    {
        "title": "却望无锡芙蓉湖 三",
        "author": "李绅",
        "content": "逐波云影参差远，背日岚光隐见深。\n犹似望中连海树，月生湖上是山阴。",
        "dynasty": "唐",
        "collection_info": null
    },
    {
        "title": "却望无锡芙蓉湖 四",
        "author": "李绅",
        "content": "旧山认得烟岚近，湖水平铺碧岫间。\n喜见云泉还怅望，自惭山叟不归山。",
        "dynasty": "唐",
        "collection_info": null
    },
    {
        "title": "却望无锡芙蓉湖 五",
        "author": "李绅",
        "content": "翠崖幽谷分明处，倦鸟归云在眼前。\n惆怅白头为四老，远随尘土去伊川。",
        "dynasty": "唐",
        "collection_info": null
    },
    {
        "title": "重到惠山",
        "author": "李绅",
        "content": "碧峰依旧松筠老，重得经过已白头。\n俱是海天黄叶信，两逢霜节菊花秋。\n望中白鹤怜归翼，行处青苔恨昔游。\n还向窗间名姓下，数行添记别离愁。",
        "dynasty": "唐",
        "collection_info": null
    },
    {
        "title": "鉴玄影堂",
        "author": "李绅",
        "content": "香灯寂莫网尘中，烦恼身须色界空。\n龙钵已倾无法雨，虎床犹在有悲风。\n定心池上浮泡没，招手岩边梦幻通。\n深夜月明松子落，俨然听法侍生公。",
        "dynasty": "唐",
        "collection_info": null
    },
    {
        "title": "别石泉",
        "author": "李绅",
        "content": "素沙见底空无色，青石潜流暗有声。\n微渡竹风涵淅沥，细浮松月透轻明。\n桂凝秋露添灵液，茗折香芽泛玉英。\n应是梵宫连洞府，浴池今化醒泉清。",
        "dynasty": "唐",
        "collection_info": null
    },
    {
        "title": "别双温树",
        "author": "李绅",
        "content": "翠条盈尺怜孤秀，植向西窗待月轩。\n轻剪绿丝秋叶暗，密扶纤干夏阴繁。\n故山手种空怀想，温室心知不敢言。\n看尔拂云今得地，莫随陵谷改深根。",
        "dynasty": "唐",
        "collection_info": null
    },
    {
        "title": "重别西湖",
        "author": "李绅",
        "content": "浦边梅叶看凋落，波上双禽去寂寥。\n吹管曲传花易失，织文机学羽难飘。\n雪欺春早摧芳蕚，隼励秋深拂翠翘。\n繁艳彩毛无处所，尽成愁叹别溪桥。",
        "dynasty": "唐",
        "collection_info": null
    },
    {
        "title": "毘陵东山",
        "author": "李绅",
        "content": "昔人别馆淹留处，卜筑东山学谢家。\n业桂半空摧枳棘，曲池平尽隔烟霞。\n重开渔浦连天月，更种春园满地花。\n依旧秋风还寂莫，数行衰柳宿啼鸦。",
        "dynasty": "唐",
        "collection_info": null
    },
    {
        "title": "建元寺",
        "author": "李绅",
        "content": "江城物候伤心地，远寺经过禁火辰。\n芳草壠边迴首客，野花丛裏断肠人。\n紫荆繁艳空门昼，红药深开古殿春。\n叹息光阴催白髮，莫悲风月独霑巾。",
        "dynasty": "唐",
        "collection_info": null
    },
    {
        "title": "却到金陵登北固亭",
        "author": "李绅",
        "content": "龙形江影隔云深，虎势山光入浪沈。\n潮蹙海风驱万里，日浮天堑洞千寻。\n众峰作限横空碧，一柱中维彻底金。\n还叱檝师看五两，莫令辜负济川心。",
        "dynasty": "唐",
        "collection_info": null
    },
    {
        "title": "望鹤林寺",
        "author": "李绅",
        "content": "鹤栖峰下青莲宇，花发江城世界春。\n红照日高殷夺火，紫凝霞曙莹销尘。\n每思载酒悲前事，欲问题诗想旧身。\n自叹秋风劳物役，白头拘束一闲人。",
        "dynasty": "唐",
        "collection_info": null
    },
    {
        "title": "宿瓜州",
        "author": "李绅",
        "content": "烟昏水郭津亭晚，迴望金陵若动摇。\n衝浦迴风翻宿浪，照沙低月敛残潮。\n柳经寒露看萧索，人改衰容自寂寥。\n官冷旧谙唯旅馆，岁阴轻薄是凉飙。",
        "dynasty": "唐",
        "collection_info": null
    },
    {
        "title": "入扬州郭",
        "author": "李绅",
        "content": "菊芳沙渚残花少，柳过秋风坠叶疎。\n堤绕门津喧井市，路交村陌混樵渔。\n畏衝生客呼童仆，欲指潮痕问里闾。\n非为掩身羞白髮，自缘多病喜肩舆。",
        "dynasty": "唐",
        "collection_info": null
    },
    {
        "title": "宿扬州水馆",
        "author": "李绅",
        "content": "舟依浅岸参差合，桥映晴虹上下连。\n轻檝过时摇水月，远灯繁处隔秋烟。\n却思海峤还悽叹，近涉江涛更凛然。\n闲凭栏干指星汉，尚疑轩盖在楼船。",
        "dynasty": "唐",
        "collection_info": null
    },
    {
        "title": "州中小饮便别牛相",
        "author": "李绅",
        "content": "笙歌罢曲辞宾侣，庭竹移阴就小斋。\n愁不解颜徒满酌，病非伤肺为忧怀。\n耻矜学步贻身患，岂慕醒狂蹑祸阶。\n从此别离长酩酊，洛阳狂狷任椎埋。",
        "dynasty": "唐",
        "collection_info": null
    },
    {
        "title": "却过淮阴吊韩信庙",
        "author": "李绅",
        "content": "功高自弃汉元臣，遗庙阴森楚水滨。\n英主任贤增虎翼，假王徼福犯龙鳞。\n贱能忍耻卑狂少，贵乏怀忠近佞人。\n徒用千金酬一饭，不知明哲重防身。",
        "dynasty": "唐",
        "collection_info": null
    },
    {
        "title": "却入泗口",
        "author": "李绅",
        "content": "洪河一派清淮接，堤草芦花万里秋。\n烟树寂寥分楚泽，海云明灭满扬州。\n望深江汉连天远，思起乡闾满眼愁。\n惆怅路岐真此处，夕阳西没水东流。",
        "dynasty": "唐",
        "collection_info": null
    },
    {
        "title": "重入洛阳东门",
        "author": "李绅",
        "content": "商颜重命伊川叟，时事知非入洛人。\n连野碧流通御苑，满阶秋草过天津。\n每惭清秩容衰齿，犹有华簪寄病身。\n驱马独归寻里巷，日斜行处旧红尘。",
        "dynasty": "唐",
        "collection_info": null
    },
    {
        "title": "拜三川守",
        "author": "李绅",
        "content": "恭承宠诏临伊洛，静守朝章化比闾。\n风变市儿惊偃草，雨晴郊薮谬随车。\n改张琴瑟移胶柱，止息笙篁辨鲁鱼。\n唯有从容期一德，使齐文教奉皇居。",
        "dynasty": "唐",
        "collection_info": null
    },
    {
        "title": "庆云见",
        "author": "李绅",
        "content": "礼成中岳陈金册，祥报卿云冠玉峰。\n轻未透林疑待凤，细非行雨讵从龙。\n卷风变彩霏微薄，照日笼光映隐重。\n还入九霄成沆瀣，夕岚生处鹤归松。",
        "dynasty": "唐",
        "collection_info": null
    },
    {
        "title": "灵蛇见少林寺",
        "author": "李绅",
        "content": "琐文结绶灵蛇降，蠖屈螭盘顾视闲。\n鳞蹙翠光抽璀璨，腹连金彩动弯环。\n已应蜕骨风雷后，岂効衔珠草莽间。\n知尔全身护昆阆，不矜挥尾在常山。",
        "dynasty": "唐",
        "collection_info": null
    },
    {
        "title": "拜宣武军节度使",
        "author": "李绅",
        "content": "油幢并入虎旗开，锦橐从天凤诏来。\n星应魏师新鼓角，地嫌梁苑旧池台。\n日晖红斾分如电，人拥青门动若雷。\n伊洛镜清迴首处，是非纷杂任尘埃。",
        "dynasty": "唐",
        "collection_info": null
    },
    {
        "title": "到宣武三十韵",
        "author": "李绅",
        "content": "七月趋梁苑，三年谢尹京。\n旧风除物蠹，新律奉师贞。\n龙节双油重，蛇矛百练明。\n跃鱼连后斾，腾虎耀前旌。\n路转金神并，川开铁马横。\n拥旄差白羽，分辔引红缨。\n在浚风烟接，维嵩巩洛清。\n贯鱼奔骑疾，连雁卷行轻。\n烟垒风调角，秋原雨洗兵。\n宿云看布甲，疎柳见分营。\n鼓彻通宵警，和门候晓晴。\n虎符三校列，鱼胄万夫迎。\n弄马猨猱健，奔车角抵呈。\n驾肩傍隘道，张幕内连楹。\n森戟承三令，攒戈退一声。\n及郊知雨过，观俗辨风行。\n望宋怜思女，游梁念客卿。\n义夫留感激，公子播英名。\n泽广豚鱼洽，恩宣岂弟生。\n善师忘任智，中略在推诚。\n式宴歌钟合，陈筵绮绣并。\n戏鼙千卒跃，均酒百壶倾。\n乐与师徒共，欢从井邑盈。\n教通因渐染，人悦尚和平。\n授钺惭分阃，登坛荷列城。\n虚裘朝独坐，雄劒夜孤鸣。\n白髮侵霜变，丹心捧日惊。\n卫青终保志，潘岳未忘情。\n期月终迷化，三年讵有成。\n惟看波海动，天外斩长鲸。",
        "dynasty": "唐",
        "collection_info": null
    },
    {
        "title": "江南暮春寄家",
        "author": "李绅",
        "content": "雒阳城见梅迎雪，鱼口桥逢雪送梅。\n劒水寺前芳草合，镜湖亭上野花开。\n江鸿断续翻云去，海燕差池拂水回。\n想得心知近寒食，潜听喜鹊望归来。",
        "dynasty": "唐",
        "collection_info": null
    },
    {
        "title": "奉酬乐天立秋夕有怀见寄",
        "author": "李绅",
        "content": "深夜星汉静，秋风初报凉。\n阶篁淅沥响，露叶参差光。\n冰兔半升魄，铜壶微滴长。\n薄帷乍飘卷，襟带轻摇扬。\n此际昏梦清，斜月满轩房。\n屣履步前楹，劒戟森在行。\n重城宵正分，号鼓互相望。\n独坐有所思，夫君鸾凤章。\n天津落星河，一苇安可航。\n龙泉白玉首，鱼服黄金装。\n报国未知効，惟鹈徒在梁。\n裴回顾戎旃，颢气生东方。\n衰叶满栏草，斑毛盈镜霜。\n羸牛未脱辕，老马强腾骧。\n吟君白雪唱，惭媿巴人肠。",
        "dynasty": "唐",
        "collection_info": null
    },
    {
        "title": "山出云",
        "author": "李绅",
        "content": "杳霭祥云起，飘扬翠岭新。\n萦峰开石秀，吐叶间松春。\n林静翻空少，山明度岭频。\n迴崖时掩鹤，幽涧或随人。\n姑射朝凝雪，阳台晚伴神。\n悠悠九霄上，应坐玉京宾。",
        "dynasty": "唐",
        "collection_info": null
    },
    {
        "title": "上党奏庆云见",
        "author": "李绅",
        "content": "飞龙久驭宇，真气尚兴云。\n五色传嘉瑞，千龄表圣君。\n从风忽萧索，依汉更氛氲。\n影彻天初霁，光鲜日未曛。\n表祥近自远，垂化聚还分。\n宁作无依者，空传陶令文。",
        "dynasty": "唐",
        "collection_info": null
    },
    {
        "title": "华山庆云见",
        "author": "李绅",
        "content": "圣主祠名岳，高峰发庆云。\n金柯初缭绕，玉叶渐氛氲。\n气色含珠日，晴光吐翠雰。\n依稀来鹤态，髣髴列仙羣。\n万树流光影，千潭写锦文。\n苍生欣有望，祥瑞在吾君。",
        "dynasty": "唐",
        "collection_info": null
    },
    {
        "title": "欲到西陵寄王行周",
        "author": "李绅",
        "content": "西陵沙岸回流急，船底黏沙去岸遥。\n驿吏递呼催下缆，棹郎闲立道齐桡。\n犹瞻伍相青山庙，未见双童白鹤桥。\n欲责舟人无次第，自知贪酒过春潮。",
        "dynasty": "唐",
        "collection_info": null
    },
    {
        "title": "华顶",
        "author": "李绅",
        "content": "欲向仙峰炼九丹，独瞻华顶礼仙坛。\n石标琪树凌空碧，水挂银河映月寒。\n天外鹤声随绛节，洞中云气隐琅玕。\n浮生未有从师地，空诵仙经想羽翰。",
        "dynasty": "唐",
        "collection_info": null
    },
    {
        "title": "莺莺歌",
        "author": "李绅",
        "content": "伯劳飞迟燕飞疾，垂杨绽金花笑日。\n绿窗娇女字莺莺，金雀娅鬟年十七。\n黄姑上天阿母在，寂莫霜姿素莲质。\n门掩重关萧寺中，芳草花时不曾出。",
        "dynasty": "唐",
        "collection_info": null
    },
    {
        "title": "赠毛仙翁",
        "author": "李绅",
        "content": "忆昔我祖神仙主，玄元皇帝周柱史。\n曾师轩黄友尧汤，混迹和光佐周武。\n周之天子无仙气，成武康昭都瞥尔。\n穆王麤识神仙事，八极轮蹄方逞志。\n鹤髮韬真世不知，日月星辰几回死。\n金鼎作丹丹化碧，三万六千神入宅。\n仙兄受术几千年，已是当时驾鸿客。\n海光悠容天路长，春风玉女开宫院。\n紫笔亲教书姓名，玉皇诏刻青金简。\n桂窗一别三千春，秦妃镜裏娥眉新。\n忽控香虬天上去，海隅劫石霄花尘。\n一从仙驾辞中土，顽日昏风老无主。\n九州争夺无时休，八骏垂头避豺虎。\n我亦玄元千世孙，眼穿望断苍烟根。\n花麟白凤竟冥寞，飞春走月劳神昏。\n百年命促奔马疾，愁肠盘结心摧崪。\n今朝稽首拜仙兄，愿赠丹砂化秋骨。",
        "dynasty": "唐",
        "collection_info": null
    },
    {
        "title": "和晋公三首 一",
        "author": "李绅",
        "content": "凤仪常欲附，蚊力自知微。\n愿假罇罍末，膺门自此依。",
        "dynasty": "唐",
        "collection_info": null
    },
    {
        "title": "和晋公三首 二",
        "author": "李绅",
        "content": "貂蝉公独步，鸳鹭我同羣。\n插羽先飞酒，交锋便着文。",
        "dynasty": "唐",
        "collection_info": null
    },
    {
        "title": "和晋公三首 三",
        "author": "李绅",
        "content": "穷阴初莽苍，离思渐氛氲。\n残雪午桥岸，斜阳伊水滨。",
        "dynasty": "唐",
        "collection_info": null
    },
    {
        "title": "古风二首 一",
        "author": "李绅",
        "content": "春种一粒粟，秋成万颗子。\n四海无闲田，农夫犹饿死。",
        "dynasty": "唐",
        "collection_info": null
    },
    {
        "title": "古风二首 二",
        "author": "李绅",
        "content": "锄禾日当午，汗滴禾下土。\n谁知盘中餐，粒粒皆辛苦。",
        "dynasty": "唐",
        "collection_info": null
    },
    {
        "title": "柳二首 一",
        "author": "李绅",
        "content": "陶令门前罥接篱，亚夫营裏拂朱旗。\n人事推移无旧物，年年春至绿垂丝。",
        "dynasty": "唐",
        "collection_info": null
    },
    {
        "title": "柳二首 二",
        "author": "李绅",
        "content": "千条垂柳拂金丝，日暖牵风叶学眉。\n愁见花飞狂不定，还同轻薄五陵儿。",
        "dynasty": "唐",
        "collection_info": null
    },
    {
        "title": "题白乐天文集",
        "author": "李绅",
        "content": "寄玉莲花藏，缄珠贝叶扃。\n院闲容客读，讲倦许僧听。\n部列雕金榜，题存刻石铭。\n永添鸿宝集，莫杂小乘经。",
        "dynasty": "唐",
        "collection_info": null
    },
    {
        "title": "答章孝标",
        "author": "李绅",
        "content": "假金方用真金镀，若是真金不镀金。\n十载长安得一第，何须空腹用高心。",
        "dynasty": "唐",
        "collection_info": null
    },
    {
        "title": "朱槿花",
        "author": "李绅",
        "content": "瘴烟长暖无霜雪，槿艳繁花满树红。\n每叹芳菲四时厌，不知开落有春风。",
        "dynasty": "唐",
        "collection_info": null
    },
    {
        "title": "至潭州闻猿",
        "author": "李绅",
        "content": "昔陪天上三清客，今作端州万里人。\n湘浦更闻猿夜啸，断肠无泪可霑巾。",
        "dynasty": "唐",
        "collection_info": null
    },
    {
        "title": "江亭",
        "author": "李绅",
        "content": "瘴江昏雾连天合，欲作家书更断肠。\n今日病身悲状候，岂能埋骨向炎荒。",
        "dynasty": "唐",
        "collection_info": null
    },
    {
        "title": "红蕉花",
        "author": "李绅",
        "content": "红蕉花样炎方识，瘴水溪边色最深。\n叶满丛深殷似火，不唯烧眼更烧心。",
        "dynasty": "唐",
        "collection_info": null
    },
    {
        "title": "忆汉月",
        "author": "李绅",
        "content": "花开花落无时节，春去春来有底凭。\n燕子不藏雷不蛰，烛烟昏雾暗腾腾。",
        "dynasty": "唐",
        "collection_info": null
    },
    {
        "title": "端州江亭得家书二首 一",
        "author": "李绅",
        "content": "雨中鹊语喧江树，风处蛛丝扬水浔。\n开拆远书何事喜，数行家信抵千金。",
        "dynasty": "唐",
        "collection_info": null
    },
    {
        "title": "端州江亭得家书二首 二",
        "author": "李绅",
        "content": "长安别日春风早，岭外今来白露秋。\n莫道淮南悲木叶，不闻摇落更堪愁。",
        "dynasty": "唐",
        "collection_info": null
    },
    {
        "title": "闻猨",
        "author": "李绅",
        "content": "见说三声巴峡深，此时行者尽沾襟。\n端州江口连云处，始信哀猨伤客心。",
        "dynasty": "唐",
        "collection_info": null
    },
    {
        "title": "赠韦金吾",
        "author": "李绅",
        "content": "自报金吾主禁兵，腰间宝劒重横行。\n接舆也是狂歌客，更就将军乞一声。",
        "dynasty": "唐",
        "collection_info": null
    },
    {
        "title": "长门怨",
        "author": "李绅",
        "content": "宫殿沈沈晓欲分，昭阳更漏不堪闻。\n珊瑚枕上千行泪，不是思君是恨君。",
        "dynasty": "唐",
        "collection_info": null
    },
    {
        "title": "龟山寺鱼池 一",
        "author": "李绅",
        "content": "汲水添池活白莲，十千鬐鬣尽生天。\n凡庸不识慈悲意，自葬江鱼入九泉。",
        "dynasty": "唐",
        "collection_info": null
    },
    {
        "title": "龟山寺鱼池 二",
        "author": "李绅",
        "content": "剃髮多缘是代耕，好闻人死恶人生。\n祇园说法无高下，尔辈何劳尚世情。",
        "dynasty": "唐",
        "collection_info": null
    },
    {
        "title": "赋月",
        "author": "李绅",
        "content": "月，光辉，皎洁。\n耀干坤，静空阔。\n圆满中秋，玩争诗哲。\n玉兔镝难穿，桂枝人共折。\n万象照乃无私，琼台岂遮君谒。\n抱琴对弹别鹤声，不得知音声不切。",
        "dynasty": "唐",
        "collection_info": null
    },
    {
        "title": "句",
        "author": "李绅",
        "content": "君咏风月夕，余当童稚年。\n闲窗读书罢，偷咏左司篇。",
        "dynasty": "唐",
        "collection_info": null
    },
    {
        "title": "和太原张相公山亭怀古",
        "author": "崔公信",
        "content": "迭石状崖巘，翠含城上楼。\n前移庐霍峰，远带沅湘流。\n潇洒主人静，夤缘芳径幽。\n清辉在昏旦，岂异东山游。",
        "dynasty": "唐",
        "collection_info": null
    },
    {
        "title": "过小妓英英墓",
        "author": "杨虞卿",
        "content": "萧晨骑马出皇都，闻说埋冤在路隅。\n别我已为泉下土，思君犹似掌中珠。\n四弦品柱声初绝，三尺孤坟草已枯。\n兰质蕙心何所在，焉知过者是狂夫。",
        "dynasty": "唐",
        "collection_info": null
    },
    {
        "title": "句",
        "author": "杨虞卿",
        "content": "河势昆崙远，山形菡萏秋。",
        "dynasty": "唐",
        "collection_info": null
    },
    {
        "title": "和段相公登武担寺西台",
        "author": "杨汝士",
        "content": "清净此道宫，层台復倚空。\n偶时三伏外，列席九霄中。\n平视云端路，高临树杪风。\n自怜荣末座，前日别池笼。",
        "dynasty": "唐",
        "collection_info": null
    },
    {
        "title": "和段相公夏登张仪楼",
        "author": "杨汝士",
        "content": "从公城上来，秋近绝纤埃。\n楼古秦规在，江分蜀望开。\n远山标宿雪，末席本寒灰。\n陪赏今为忝，临欢敢诉杯。",
        "dynasty": "唐",
        "collection_info": null
    },
    {
        "title": "和宗人尚书嗣復祠祭武侯毕题临淮公旧碑",
        "author": "杨汝士",
        "content": "古栢森然地，修严蜀相祠。\n一过荣异代，三顾盛当时。\n功德流何远，馨香荐未衰。\n敬名探国志，饰像慰甿思。\n昔谒从征盖，今闻拥信旗。\n固宜光宠下，有泪刻前碑。",
        "dynasty": "唐",
        "collection_info": null
    },
    {
        "title": "宴杨仆射新昌里第",
        "author": "杨汝士",
        "content": "隔坐应须赐御屏，尽将仙翰入高冥。\n文章旧价留鸾掖，桃李新阴在鲤庭。\n再岁生徒陈贺宴，一时良史尽传馨。\n当时疏广虽云盛，讵有兹筵醉绿醽。",
        "dynasty": "唐",
        "collection_info": null
    },
    {
        "title": "建节后偶作",
        "author": "杨汝士",
        "content": "抛却弓刀上砌台，上方台榭与云开。\n山僧见我衣裳窄，知道新从战地来。",
        "dynasty": "唐",
        "collection_info": null
    },
    {
        "title": "题画山水",
        "author": "杨汝士",
        "content": "太华峰前是故乡，路人遥指读书堂。\n如今老大骑官马，羞向关西道姓杨。",
        "dynasty": "唐",
        "collection_info": null
    },
    {
        "title": "贺筵占赠营妓",
        "author": "杨汝士",
        "content": "郎君得意及青春，蜀国将军又不贫。\n一曲高歌红一疋，两头娘子谢夫人。",
        "dynasty": "唐",
        "collection_info": null
    },
    {
        "title": "句",
        "author": "杨汝士",
        "content": "昔日兰亭无艳质，此时金谷有高人。",
        "dynasty": "唐",
        "collection_info": null
    },
    {
        "title": "赋得芙蓉出水",
        "author": "陈至",
        "content": "菡萏迎秋吐，夭摇映水滨。\n剑芒开宝匣，峰影写蒲津。\n下覆差参荇，高辞苒弱苹。\n自当巢翠甲，非止戏頳鳞。\n莫以时先后，而言色故新。\n芳香正堪翫，谁报涉江人。",
        "dynasty": "唐",
        "collection_info": null
    },
    {
        "title": "荐冰",
        "author": "陈至",
        "content": "凌寒开涸冱，寝庙致精诚。\n色静澄三酒，光寒肃两楹。\n形盐非近进，玉豆为潜英。\n礼自春分展，坚从北陆成。\n藉茅心共结，出鑑水渐明。\n幸得来观荐，灵台一小生。",
        "dynasty": "唐",
        "collection_info": null
    },
    {
        "title": "句",
        "author": "陈至",
        "content": "藻井尚寒龙迹在，红楼初施日光通。",
        "dynasty": "唐",
        "collection_info": null
    },
    {
        "title": "荐冰",
        "author": "赵蕃",
        "content": "仲月开凌室，斋心感圣情。\n寒姿分玉坐，皓彩发丹楹。\n积素因风壮，虚空向日明。\n遥涵牕户冷，近映冕旒清。\n在掌光逾澈，当轩质自轻。\n良辰方可致，由此表精诚。",
        "dynasty": "唐",
        "collection_info": null
    },
    {
        "title": "老人星",
        "author": "赵蕃",
        "content": "大史占南极，秋分见寿星。\n增辉延宝历，发曜起祥经。\n灼烁依狼地，昭彰近帝庭。\n高悬方杳杳，孤白乍荧荧。\n应见光新吐，休征德自形。\n既能符圣柞，从此表遐龄。",
        "dynasty": "唐",
        "collection_info": null
    },
    {
        "title": "古意",
        "author": "鲍溶",
        "content": "女萝寄青松，绿蔓花绵绵。\n三五定君婚，结髮早移天。\n肃肃羔鴈礼，泠泠琴瑟篇。\n恭承采蘩祀，敢効同车贤。\n皎日不留景，良辰如逝川。\n愁心忽移爱，花貌无归妍。\n翠袖皓珠粉，碧阶封绿钱。\n新人易如玉，废瑟难为弦。\n寄谢蕣华木，荣君香阁前。\n岂无摇落苦，贵与根蒂连。\n希君旧光景，照妾薄暮年。",
        "dynasty": "唐",
        "collection_info": null
    },
    {
        "title": "萧史图歌",
        "author": "鲍溶",
        "content": "霜绡数幅八月天，綵龙引凤堂堂然。\n小载萧僊穆公女，随仙上归玉京去。\n仙路迢遥烟几重，女衣清净云三素。\n胡髯毵珊云髻光，翠蕤皎洁琼华凉。\n露痕烟迹渍红貌，疑别秦宫初断肠。\n此天每在西北上，紫霄洞客晓烟望。",
        "dynasty": "唐",
        "collection_info": null
    },
    {
        "title": "会仙歌",
        "author": "鲍溶",
        "content": "轻轻蒙蒙，龙言凤语何从容。\n耳有响兮目无踪，杳杳默默。\n花张锦织，王[母]初自昆崙来。\n茅盈王方平在侧，青毛仙鸟衔锦符。\n谨上阿环起居王母书，始知僊事亦多故。\n一隔绛河千岁余，详玉字。\n多喜气，瑶台明月来堕地。\n冠劒低昂蹈舞频，礼容尽若君臣事。\n愿言小仙艺，姓名许飞琼。\n洞阴玉磬敲天声，乐王[母]，一送玉杯长命酒。\n碧花醉，灵扬扬，笑赐二子长生方。\n二子未及伸拜谢，苍苍上兮皇皇下。",
        "dynasty": "唐",
        "collection_info": null
    },
    {
        "title": "李夫人歌",
        "author": "鲍溶",
        "content": "璇闺羽帐华烛陈，方士夜降夫人神。\n葳蕤半露芙蓉色，窈窕将期环佩身。\n丽如三五月，可望难亲近。\n嚬黛含犀竟不言，春思秋怨谁能问。\n欲求巧笑如生时，歌尘在空瑟衔丝。\n神来未及梦相见，帝比初亡心更悲。\n爱之欲其生又死，东流万代无迴水。\n宫漏丁丁夜向晨，烟消雾散愁方士。",
        "dynasty": "唐",
        "collection_info": null
    },
    {
        "title": "水殿采菱歌",
        "author": "鲍溶",
        "content": "宫鸦叫赤光，潮声入宫宫影凉。\n火华啼露卷横塘，金堤四合宛柔扬。\n美人荷裙芙蓉妆，柔荑萦雾棹龙航。\n采莲一声歌态长，青丝结眼捕鸳鸯。",
        "dynasty": "唐",
        "collection_info": null
    },
    {
        "title": "周先生画洞庭歌",
        "author": "鲍溶",
        "content": "江南客，水为乡，舟为宅，能以笔锋知地脉。\n闲分楚水入丹青，不下此堂临洞庭。\n水文不浪烟不动，木末棱棱山碧重。\n帝子应哀窈窕云，客人似得婵娟梦。\n六月火光衣上生，斋心寂听潺湲声。\n林冰摇镜水拂簟，尽日独卧秋风清。",
        "dynasty": "唐",
        "collection_info": null
    },
    {
        "title": "霓裳羽衣歌",
        "author": "鲍溶",
        "content": "玉烟生窗午轻凝，晨华左耀鲜相凌。\n人言天孙机上亲手迹，有时怨别无所惜。\n遂令武帝厌云韶，金针天丝缀飘飘。\n五声写出心中见，拊石喧金栢梁殿。\n此衣春日赐何人，秦女腰肢轻若燕。\n香风间旋众彩随，联联珍珠贯长丝。\n眼前意是三清客，星宿离离遶身白。\n鸾凤有声不见身，出宫入征随伶人。\n神仙如月只可望，瑶华池头几惆怅。\n乔山一闭曲未终，鼎湖秋惊白头浪。",
        "dynasty": "唐",
        "collection_info": null
    },
    {
        "title": "寓兴",
        "author": "鲍溶",
        "content": "念来若望神，追往如话梦。\n梦神不无迹，谁使烦心用。\n鲁圣虚泣鳞，楚狂浪歌凤。\n那言阮家子，更作穷途恸。",
        "dynasty": "唐",
        "collection_info": null
    },
    {
        "title": "游山",
        "author": "鲍溶",
        "content": "白道行深云，云高路弥细。\n时时天上客，遗路人间世。\n烟花最深处，井臼得空刺。\n天寒鹤巢林，石长泉脉闭。\n神化万灵集，心期一朝契。\n不见金板书，谁知阮家裔。\n终期太古人，问取松柏岁。",
        "dynasty": "唐",
        "collection_info": null
    },
    {
        "title": "隋宫",
        "author": "鲍溶",
        "content": "御街多行客，行客悲春风。\n楚老几代人，种田炀帝宫。\n零落池台势，高低禾黍中。",
        "dynasty": "唐",
        "collection_info": null
    },
    {
        "title": "怀仙二首 一",
        "author": "鲍溶",
        "content": "昆崙九层台，台上宫城峻。\n西母持地图，东来献虞舜。\n虞宫礼成后，迴驾仙风顺。\n十二楼上人，笙歌沸天引。\n裴迴扶桑路，白日生离恨。\n青鸟更不来，麻姑断书信。\n乃知东海水，清浅谁能问。",
        "dynasty": "唐",
        "collection_info": null
    },
    {
        "title": "怀仙二首 二",
        "author": "鲍溶",
        "content": "阆峰绮阁几千丈，瑶水西流十二城。\n曾见周灵王太子，碧桃花下自吹笙。",
        "dynasty": "唐",
        "collection_info": null
    },
    {
        "title": "怀远人",
        "author": "鲍溶",
        "content": "远道在天际，客行如浮云。\n浮云不知归，似我长望君。\n秋至汉水高，南音何时闻？\n瑶草难远寄，西风气氤氲。\n常恐山岳游，不反鸾凤羣。\n无厌坐迟人，风雨惊斯文。",
        "dynasty": "唐",
        "collection_info": null
    },
    {
        "title": "怀尹真人",
        "author": "鲍溶",
        "content": "万里迭嶂翠，一心浮云闲。\n羽人杏花发，倚树红琼颜。\n流水杳冥外，女萝阴荫间。\n却思人间世，多恐不可还。\n青鸟飞难远，春云晴不闲。\n但恐五云车，山上復有山。",
        "dynasty": "唐",
        "collection_info": null
    },
    {
        "title": "秋晚铜山道中宿隐者",
        "author": "鲍溶",
        "content": "我乡山川遥，秋晚空景促。\n天明共云散，日落依鸟宿。\n主人逃名子，鹤髮卧空谷。\n野言得真风，山貌宜古服。\n喜于无声地，暂傲羲皇俗。\n秋窗照疎萤，寒犬吠落木。\n朝隐留此处，一点天边宿。\n今忆见此时，添悲览止足。\n迟迟清夜昼，幽路出深竹。\n笑谢万户侯，余将耻干禄。",
        "dynasty": "唐",
        "collection_info": null
    },
    {
        "title": "感怀",
        "author": "鲍溶",
        "content": "宿心不觉远，事去劳追忆。\n旷古川上怀，东流几时息。\n门前青山路，眼见归不得。\n晓梦云月光，过秋兰蕙色。",
        "dynasty": "唐",
        "collection_info": null
    },
    {
        "title": "经秦皇墓",
        "author": "鲍溶",
        "content": "左岗青虬盘，右坂白虎踞。\n谁识此中陵，祖龙藏身处。\n别为一天地，下入三泉路。\n珠华翔青鸟，玉影耀白兔。\n山河一易姓，万事随人去。\n白昼盗开陵，玄冬火焚树。\n哀哉送死厚，乃为弃身具。\n死者不復知，回看汉文墓。",
        "dynasty": "唐",
        "collection_info": null
    },
    {
        "title": "将归旧山留别孟郊",
        "author": "鲍溶",
        "content": "择木无利刃，羡鱼无巧纶。\n如何不量力，自取中路贫。\n前者不厌耕，一日不离亲。\n今来千里外，我心不在身。\n悠悠慈母心，惟愿才如人。\n蚕桑能几许，衣服常着新。\n一饭吐尺丝，谁见此殷勤。\n别君归耕去，持火烧车轮。",
        "dynasty": "唐",
        "collection_info": null
    },
    {
        "title": "留辞杜员外式方",
        "author": "鲍溶",
        "content": "东风吹旅怀，乡梦无夜无。\n惭见君子堂，贫思上归途。\n海岳泛念深，涓尘復何须。\n婆娑不在本，屈曲无弦弧。\n恻恻奉离尊，承欢独向隅。\n时当凤来日，孰用鸡鸣夫。\n迴首九仙门，皇家在玉壶。\n惭非海人别，泪下不成珠。",
        "dynasty": "唐",
        "collection_info": null
    },
    {
        "title": "长城",
        "author": "鲍溶",
        "content": "蒙公虏生人，北筑秦氏冤。\n祸兴萧墙内，万里防祸根。\n城成六国亡，宫阙启千门。\n生人半为土，何用空中原。\n奈何家天下，骨肉尚无恩。\n投沙拥海水，安得久不翻。\n乘高惨人魂，寒日易黄昏。\n枯骨贯朽铁，砂中如有言。\n万古骊山下，徒悲野火燔。",
        "dynasty": "唐",
        "collection_info": null
    },
    {
        "title": "蔡平喜遇河阳马判官宽话别",
        "author": "鲍溶",
        "content": "从事东军正四年，相逢且喜偃兵前。\n看寻狡兔翻三窟，见射妖星落九天。\n江上柳营迴鼓角，河阳花府望神仙。\n秋风萧飒醉中别，白马嘶霜鴈叫烟。",
        "dynasty": "唐",
        "collection_info": null
    },
    {
        "title": "寄福州从事殷尧藩",
        "author": "鲍溶",
        "content": "越岭寒轻物象殊，海城台阁似蓬壶。\n几迴入市鲛绡女，终岁啼花山鹧鸪。\n雷令劒龙知去未，虎夷云鹤亦来无。\n就中静事冥宵话，何惜双轮访病夫。",
        "dynasty": "唐",
        "collection_info": null
    },
    {
        "title": "壮士行",
        "author": "鲍溶",
        "content": "西方太白高，壮士羞病死。\n心知报恩处，对酒歌易水。\n沙鸿嘷天末，横劒别妻子。\n苏武执节归，班超束书起。\n山河不足重，重在遇知己。",
        "dynasty": "唐",
        "collection_info": null
    },
    {
        "title": "章华宫行",
        "author": "鲍溶",
        "content": "烟渚南鸿呼晓羣，章华宫娥怨行云。\n十二巫峯仰天禄，金车何处邀云宿。\n小腰婑堕三千人，宫衣水碧颜青春。\n岂无一人似神女，忍使黛蛾常不伸。\n黛蛾不伸犹自可，春朝诸处门常鏁。",
        "dynasty": "唐",
        "collection_info": null
    },
    {
        "title": "倚瑟行",
        "author": "鲍溶",
        "content": "金舆传惊灞浐水，龙旗参天行殿巍。\n左文皇帝右慎姬，北面侍臣张释之。\n因高知处邯郸道，寿陵已见生秋草。\n万世何人不此归，一言出口堪生老。\n高歌倚瑟流清悲，徐乐哀生知为谁。\n臣惊欢叹不可放，愿赐一言释名妄。\n明珠为日红亭亭，水银为河玉为星。\n泉宫一闭秦国丧，牧童弄火骊山上。\n与世无情在速贫，弃尸于野由斯葬。\n生死茫茫不可知，视不一姓君莫悲。\n始皇有训二世哲，君独何人至于斯。\n灞陵一代无发毁，俭风本是张廷尉。",
        "dynasty": "唐",
        "collection_info": null
    },
    {
        "title": "辞辇行",
        "author": "鲍溶",
        "content": "汉家代久淳风薄，帝重微行极荒乐。\n青娥三千奉一人，班女不以色事君。\n朝停玉辇诏同载，三十六宫皆眄睐。\n不惊六马缓天仪，从容鸣环前致辞。\n君恩如海深难竭，妾命如丝轻易绝。\n愿陪阿[母]同小星，敢使太阳齐万物。\n周末幽王不可宗，妾闻上圣遗休风。\n五更三老待白日，八十一女居深宫。\n愿将辇内有余席，迴赐忠臣妾恩泽。",
        "dynasty": "唐",
        "collection_info": null
    },
    {
        "title": "巢乌行",
        "author": "鲍溶",
        "content": "乌生几子林萧条，雄乌求食雌守巢。\n夜愁风雨巢倾覆，常见一乌巢下宿。\n日长雏饥雄未迴，雌鸟下巢去哀哀。\n野田春尽少遗谷，寻食不得饥飞来。\n黄雀亦引数青雀，雀飞未远乌惊落。\n既分青雀噉尔雏，尔雏虽长心何如。\n将飞不飞犹未忍，古瑟写哀哀不尽。",
        "dynasty": "唐",
        "collection_info": null
    },
    {
        "title": "姑苏宫行",
        "author": "鲍溶",
        "content": "姑苏宫，九层金台半虚空。\n雕楹璇题鬬皎洁，中有妖姬似明月。\n西见洞庭秋镜开，水华百里盘宫来。\n越王采女能水戏，仙舟如龙旌曳翠。\n羽盖晴翻橘柚香，玉笙夜送芙蓉醉。\n归帆平静君无劳，还从下下上高高。",
        "dynasty": "唐",
        "collection_info": null
    },
    {
        "title": "悲哉行",
        "author": "鲍溶",
        "content": "促促晨復昏，死生同一源。\n贵年不惧老，贱老伤久存。\n朗朗哭前歌，绛旌引幽魂。\n来为千金子，去卧百草根。\n黄土塞生路，悲风送回辕。\n金鞍旧良马，四顾不入门。\n生结千岁念，荣华及百孙。\n黄金买性命，白刃酬一言。\n宁知北山下，松柏侵田园。",
        "dynasty": "唐",
        "collection_info": null
    },
    {
        "title": "元日早朝行",
        "author": "鲍溶",
        "content": "干元发生春为宗，盛德在天斗建东。\n东方岁星大明宫，南山喜气摇晴空。\n望云五等舞万玉，献寿一声出千峯。\n文章垂彩礼乐正，太白下直旌旗红。\n旌旗不断春风前，直如朱绳非尔妍。",
        "dynasty": "唐",
        "collection_info": null
    },
    {
        "title": "秋怀五首 一",
        "author": "鲍溶",
        "content": "促促生有涯，营营意无限。\n无限意未申，有涯生已晚。\n恩荣不可恃，天道归寸管。\n老如影随人，时若车下坂。\n行者归期尽，居人心更远。\n凉风日萧条，亲戚长在眼。\n多忧知无奈，圣贤莫能免。\n客鸟投本枝，生生復深浅。",
        "dynasty": "唐",
        "collection_info": null
    },
    {
        "title": "秋怀五首 二",
        "author": "鲍溶",
        "content": "秋晓客迢迢，月清风楚楚。\n草虫夜侵我，唧唧床下语。\n流年白日驰，微愿不我与。\n心如缫丝纶，展转多头绪。\n凭觞散烦襟，援瑟清夜拊。\n迴感帝子心，空堂有烟雨。\n丝减悲不减，器新声更古。\n一弦有余哀，何况二十五。",
        "dynasty": "唐",
        "collection_info": null
    },
    {
        "title": "秋怀五首 三",
        "author": "鲍溶",
        "content": "九月夜如年，幽房劳别梦。\n不知别日远，夜夜犹相送。\n玉床暗虫响，锦席寒泪冻。\n明镜失旧人，空林误归凤。\n新年堪爱惜，锦字亦珍重。\n一念皎皎时，幽襟非所用。",
        "dynasty": "唐",
        "collection_info": null
    },
    {
        "title": "秋怀五首 四",
        "author": "鲍溶",
        "content": "金气白日来，疎黄满河关。\n平居乏愉悦，况復身险艰。\n一忆故乡居，一望客人还。\n两心四海中，谁不伤朱颜。\n双燕不巢树，浮萍不出山。\n性命君由天，安得易其间。\n休悲砌虫苦，此日无人闲。",
        "dynasty": "唐",
        "collection_info": null
    },
    {
        "title": "秋怀五首 五",
        "author": "鲍溶",
        "content": "龙荒变露色，燕鴈南为客。\n游子声影中，涕零念离析。\n四时如车马，转此今与昔。\n往叹在空中，存事委幽迹。\n翩翩日敛照，朗朗月繫夕。\n物生春不留，年壮老还迫。\n天机杳何为，长寿与松柏。",
        "dynasty": "唐",
        "collection_info": null
    },
    {
        "title": "秋夜对月怀李正封",
        "author": "鲍溶",
        "content": "援琴怅独立，高月对秋堂。\n美人远于月，徒望空景光。\n坐忆执手时，七弦起凄凉。\n平生知音少，君子安可忘。\n客意如梦寐，路岐遍四方。\n日远迷所之，满天心暗伤。\n主奉二鲤鱼，中含五文章。\n惜无千金荅，愁思盈中肠。\n此夕临风叹，零露霑衣裳。",
        "dynasty": "唐",
        "collection_info": null
    },
    {
        "title": "庐山石镜",
        "author": "鲍溶",
        "content": "东岩采薇人，岩际朝见月。\n怪堕幽萝间，非时更澄彻。\n绿萝就玉兔，再与高鸟歇。\n清光照掌中，始悟石上发。\n谁传阴阳火，铸此天地物。\n深影藏半山，虚轮带凝雪。\n早迴谢公赏，今遇樵夫说。\n白日乘綵霞，翩翩对容髮。\n我图辨鬼魅，信美留烟阙。\n形神乍相逢，竟夕难取别。\n如其终身照，可化黄金骨。",
        "dynasty": "唐",
        "collection_info": null
    },
    {
        "title": "与峨眉山道士期尽日不至",
        "author": "鲍溶",
        "content": "倾景安再中，人生有何常。\n胡为少君别，风驭峨眉阳。\n结我千日期，青山故人堂。\n期尽师不至，望云空烧香。\n顾惭有限身，易老白日光。\n怀君屡惊叹，支体安能强。\n往闻清修箓，未究服食方。\n瑶田有灵芝，眼见不得尝。\n玉壶贮天地，岁月亦已长。\n若用壶中景，东溟又堪伤。\n寄言赤玉箫，夜夜吹清商。",
        "dynasty": "唐",
        "collection_info": null
    },
    {
        "title": "述德上太原严尚书绶",
        "author": "鲍溶",
        "content": "帝命河岳神，降灵翼轩辕。\n天王委管籥，开闭秦门北。\n顶戴日月光，口宣雨露言。\n甲马不及汗，天骄自亡魂。\n清冢入内地，黄河穷本源。\n风云寝气象，鸟兽翔旗旛。\n军人歌无胡，长劒倚昆崙。\n终古鞭血地，到今耕稼繁。\n樵客天一畔，何由拜旌轩。\n愿请执御臣，为公动朱轓。\n岂令羣荒外，尚有辜帝恩。\n愿陈田舍歌，暂息四坐喧。\n条桑去附枝，薙草绝本根。\n可惜汉公主，哀哀嫁乌孙。",
        "dynasty": "唐",
        "collection_info": null
    },
    {
        "title": "山中怀刘修",
        "author": "鲍溶",
        "content": "松老秋意孤，夜凉吟风水。\n山人在远道，相忆中夜起。\n春光如不至，幽兰含香死。\n响象离鹤情，念来一相似。\n月斜掩扉卧，又在梦魂裏。",
        "dynasty": "唐",
        "collection_info": null
    },
    {
        "title": "塞下",
        "author": "鲍溶",
        "content": "北风号蓟门，杀气日夜兴。\n咸阳三千里，驿马如饥鹰。\n行子久去乡，逢山不敢登。\n寒日惨大野，虏云若飞鹏。\n西北防秋军，麾幢宿层层。\n匈奴天未丧，战鼓长登登。\n汉卒马上老，繁缨空丝绳。\n诚知天所骄，欲罢又不能。",
        "dynasty": "唐",
        "collection_info": null
    },
    {
        "title": "送僧南游",
        "author": "鲍溶",
        "content": "且攀隋宫柳，莫忆江南春。\n师有怀乡志，未为无事人。",
        "dynasty": "唐",
        "collection_info": null
    },
    {
        "title": "行路难",
        "author": "鲍溶",
        "content": "玉堂向夕如无人，丝竹俨然宫商死。\n细人何言入君耳，尘生金罇酒如水。\n君今不念岁蹉跎，鴈天明明凉露多。\n华灯清凝久照夜，綵僮窈窕虚垂萝。\n入宫见妒君不察，暮入此地生风波。\n此时不乐早休息，女颜易老君如何。",
        "dynasty": "唐",
        "collection_info": null
    },
    {
        "title": "子规",
        "author": "鲍溶",
        "content": "中林子规啼，云是古蜀帝。\n蜀帝胡为鸟，惊急如罪戾。\n一啼艳阳节，春色亦可替。\n再啼孟夏林，密叶堪委翳。\n三啼凉秋晓，百卉无生意。\n四啼玄冥冬，云物惨不霁。\n芸黄壮士髮，沾洒妖姬袂。\n悲深寒乌雏，哀掩病鹤翅。\n胡为託幽命，庇质无完毳。\n戚戚含至冤，卑卑忌羣势。\n吾闻凤皇长，羽族皆受制。\n盍分翡翠毛，使学鹦鹉慧。\n敌怨不在弦，一哀尚能继。\n那令不知休，泣血经世世。\n古风失中和，衰代因郑卫。\n三叹尚淫哀，向渴嘻流涕。\n如因异声感，乐与中肠契。\n至教一昏芜，生人遂危脆。\n古意叹通近，如上青天际。\n荼蓼久已甘，空劳菫葵惠。\n谁闻子规苦，思与正声计。",
        "dynasty": "唐",
        "collection_info": null
    },
    {
        "title": "秋夜闻郑山人弹楚妃怨",
        "author": "鲍溶",
        "content": "明月摇落夜，深堂清净弦。\n中间楚妃奏，十指哀婵娟。\n寥寥夜含风，荡荡意如泉。\n寂寞物无象，依稀语空烟。\n旅人多西望，客鴈难南前。\n由来感神事，岂为无情传。\n容华能几时，不再来者年。\n此夕河汉上，双星含凄然。",
        "dynasty": "唐",
        "collection_info": null
    },
    {
        "title": "忆旧游",
        "author": "鲍溶",
        "content": "忆求无何乡，了在赤谷村。\n仙人居其中，将往问所存。\n日入蒙汜宿，石烟抱山门。\n明月久不下，半峯照啼猨。\n堂上白鹤翁，神清心无烦。\n斋心侍席前，跪请长生恩。\n云昔崆峒老，何词受轩辕。\n从星使变化，任日张干坤。\n若到旧乡里，宛如曾讨论。\n风移嵓花气，珠贯金经言。\n凉夜惜易尽，青烟谢晨喧。\n自唯腥膻体，难久留其藩。\n几世身在梦，百年云无根。\n悠悠竟何事，愚智相忧冤。\n叹息几晚寤，蒙师招其魂。\n至今瑶华心，每想清水源。",
        "dynasty": "唐",
        "collection_info": null
    },
    {
        "title": "白露",
        "author": "鲍溶",
        "content": "清蝉暂休响，丰露还移色。\n金飙爽晨华，玉壶增夜刻。\n已低疎萤燄，稍减哀蝉力。\n迎社促燕心，助风劳鴈翼。\n一悲纨扇情，再想清浅忆。\n高高拜月归，轧轧挑灯织。\n盈盈玉盘泪，何处无消息。",
        "dynasty": "唐",
        "collection_info": null
    },
    {
        "title": "经隐叟",
        "author": "鲍溶",
        "content": "行蹋门外泉，坐披床上云。\n谁将许由事，万古留与君。\n虚洞闭金鏁，蠹简藏鸟文。\n萝景深的的，蕙风闲熏熏。\n余有世上心，此来未及羣。\n殷勤讳姓名，莫遣樵客闻。",
        "dynasty": "唐",
        "collection_info": null
    },
    {
        "title": "秋暮山中怀李端公益",
        "author": "鲍溶",
        "content": "旧事与日远，秋花仍旧香。\n前年绣衣客，此节过此堂。\n侍臣不自高，笑脱绣衣裳。\n眠云有余态，入鸟不乱行。\n我恐云岚色，损君鞍马光。\n君言此何言，且共覆前觞。\n古人重一笑，买日轻金装。\n日尽秉烛游，千年不能忘。\n君言此何言，明日皆异乡。\n明日非今日，山下道路长。\n一从山下来，天地再炎凉。\n此中会难得，梦君马玄黄。",
        "dynasty": "唐",
        "collection_info": null
    },
    {
        "title": "苦哉远征人",
        "author": "鲍溶",
        "content": "征人歌古曲，携手上河梁。\n李陵死别处，窅杳玄冥乡。\n忆昔从此路，连年征鬼方。\n久行迷汉历，三死氊衣裳。\n百战身且在，微功信难忘。\n远承云台议，非势孰敢当。\n落日弔李广，白首过河阳。\n闲弓失月影，劳劒无龙光。\n去日始束髮，今来髮成霜。\n虚名乃闲事，生见父母乡。\n掩抑大风歌，裴回少年场。\n诚哉古人言，鸟尽良弓藏。",
        "dynasty": "唐",
        "collection_info": null
    },
    {
        "title": "悼豆卢策先辈",
        "author": "鲍溶",
        "content": "丧车出东门，生时马无力。\n何处入黄泉，嵩高山西北。\n室人万里外，久望君官职。\n今与牵衣儿，翻号死消息。\n平生江海上，我不空相识。\n远客迷畏途，孤鸿伤一翼。\n行将鸡黍祭，已是乌鸢食。\n劝酒执御郎，行人有哀色。\n先悲三尺土，经岁哭不得。\n眼前双双流，故袂安可拭。\n一拜隔千里，生人意何极。\n唯有阳春曲，永播清玉德。",
        "dynasty": "唐",
        "collection_info": null
    },
    {
        "title": "首夏",
        "author": "鲍溶",
        "content": "昨日青春去，晚峯尚含妍。\n虽留有余态，脉脉防忧煎。\n幽人惜时节，对此感流年。",
        "dynasty": "唐",
        "collection_info": null
    },
    {
        "title": "寄天台准公",
        "author": "鲍溶",
        "content": "赤城桥东见月夜，佛壠寺边行月僧。\n闲蹋莓苔绕琪树，海光清净对心灯。",
        "dynasty": "唐",
        "collection_info": null
    },
    {
        "title": "送僧东游",
        "author": "鲍溶",
        "content": "风流东晋后，外学入僧家。\n独唱郢中雪，还游天际霞。\n云村共香饭，水月喻秋花。\n景物添新致，前程讵可涯。",
        "dynasty": "唐",
        "collection_info": null
    },
    {
        "title": "送僧之宣城",
        "author": "鲍溶",
        "content": "昔从谢太守，宾客宛陵城。\n有日持斋戒，高僧识姓名。\n秋风送客去，安得尽忘情。",
        "dynasty": "唐",
        "collection_info": null
    },
    {
        "title": "宣城北楼昔从顺阳公会于此",
        "author": "鲍溶",
        "content": "诗楼郡城北，窗牖敬亭山。\n几步尘埃隔，终朝世界闲。\n凭师看粉壁，名姓在其间。",
        "dynasty": "唐",
        "collection_info": null
    },
    {
        "title": "东高峯",
        "author": "鲍溶",
        "content": "东亭最高峙，春树绕山腰。\n画裏青鸾客，云中碧玉箫。\n秋风若西望，为我一长谣。",
        "dynasty": "唐",
        "collection_info": null
    },
    {
        "title": "禅定寺经院",
        "author": "鲍溶",
        "content": "莲华不朽寺，雕刻满山根。\n石汗知天雨，金泥落圣言。\n思量施金客，千古独消魂。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 一",
        "author": "鲍溶",
        "content": "昨日新花红满眼，今朝美酒绿留人。\n更宜明月含芳露，凭仗萧郎夜赏春。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 二",
        "author": "鲍溶",
        "content": "白雪翦花朱蜡蒂，折花传笑惜春人。\n请君白日留明日，一醉春风莫厌频。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 三",
        "author": "鲍溶",
        "content": "云髻凤文细，对君歌少年。\n万金酬一顾，可惜十千钱。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 四",
        "author": "鲍溶",
        "content": "玉管倾杯乐，春园鬬草情。\n野花无限意，处处逐人行。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 五",
        "author": "鲍溶",
        "content": "闻道中山酒，一杯千日醒。\n黄莺似传语，劝酒太叮咛。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 六",
        "author": "鲍溶",
        "content": "红袂歌声起，因君始得闻。\n黄昏小垂手，与我驻浮云。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 七",
        "author": "鲍溶",
        "content": "相劝醉年华，莫醒春日斜。\n春风宛陵道，万里晋阳花。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 八",
        "author": "鲍溶",
        "content": "碧绿草萦堤，红蓝花满溪。\n愿君常践蹋，莫使暗萋萋。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 九",
        "author": "鲍溶",
        "content": "萋萋巫峡云，楚客莫留恩。\n岁久晋阳道，谁能向太原。",
        "dynasty": "唐",
        "collection_info": null
    },
    {
        "title": "范真传侍御累有寄因奉酬十首 十",
        "author": "鲍溶",
        "content": "岁酒劝屠苏，楚声山鹧鸪。\n春风入君意，千日不须臾。",
        "dynasty": "唐",
        "collection_info": null
    },
    {
        "title": "越女词",
        "author": "鲍溶",
        "content": "越女芙蓉妆，浣纱清浅水。\n忽惊春心晓，不敢思君子。\n君子纵我思，宁来浣溪裏。",
        "dynasty": "唐",
        "collection_info": null
    },
    {
        "title": "弄玉词二首 一",
        "author": "鲍溶",
        "content": "素女结念飞天行，白玉参差凤皇声，天仙借女双翅猛。\n五灯绕身生，入烟去无影。",
        "dynasty": "唐",
        "collection_info": null
    },
    {
        "title": "弄玉词二首 二",
        "author": "鲍溶",
        "content": "三清弄玉秦公女，嫁得天上人。\n琼箫碧月唤朱雀，携手上谒玉晨君。\n夫妻同寿，万万青春。",
        "dynasty": "唐",
        "collection_info": null
    },
    {
        "title": "山行经樵翁",
        "author": "鲍溶",
        "content": "我心劳我身，远道谁与论。\n心如木中火，忧至常自燔。\n披访结恩地，世人轻报恩。\n女无良媒识，知入何人门。\n寒日行深山，路由谷中村。\n田翁樵采熟，男女讴吟喧。\n借问身命谋，上言媿干坤。\n时清公赋薄，力勤地利繁。\n下念草木年，坐家见重孙。\n举案馈宾客，糟浆盈陶尊。\n醉闲鹿裘煗，白髮舞轩轩。\n仰羡太古人，余将破行辕。\n遑遑问身事，师友难为言。\n离歌又行去，落日低寒泉。",
        "dynasty": "唐",
        "collection_info": null
    },
    {
        "title": "途中旅思二首 一",
        "author": "鲍溶",
        "content": "喔喔鸡鸣晓，萧萧马辞枥。\n草草名利区，居人少于客。\n生期三万日，童耄半虚掷。\n修短命半中，忧欢復相敌。\n朝提黄金爵，暮造青松宅。\n来往日相悲，北邙田土窄。\n峨峨西天岳，锦绣明翠壁。\n中有不死乡，千年无人迹。\n心期周太子，下马拜虚碧。\n鹤驾如可从，他年执烟策。",
        "dynasty": "唐",
        "collection_info": null
    },
    {
        "title": "途中旅思二首 二",
        "author": "鲍溶",
        "content": "星出方问宿，睡眼始朦胧。\n天光见地色，上路车幢幢。\n时物既老大，众山何枯空。\n青冥见古栢，寥朗闻疎鸿。\n独步天地间，无因为君忠。\n白毛寻人忧，生此头髮中。\n跃马非壮岁，报恩无高功。\n斯言化为火，日夜焚深衷。",
        "dynasty": "唐",
        "collection_info": null
    },
    {
        "title": "旧镜",
        "author": "鲍溶",
        "content": "婵娟本家镜，与妾归君子。\n每忆并照时，相逢明月裏。\n春风忽分影，白日难依倚。\n珠粉不结花，玉珰宁辉耳。\n心期不可见，不保长如此。\n华髮一欺人，青铜化为鬼。\n良人有归日，肯学妖桃李。\n瑶匣若浮云，冥冥藏玉水。\n侍儿不遣照，恐学孤鸾死。",
        "dynasty": "唐",
        "collection_info": null
    },
    {
        "title": "宿悟空寺赠僧",
        "author": "鲍溶",
        "content": "劳者谣烛蛾，致身何营营。\n雪山本师在，心地如镜清。\n往与本师别，人间买浮名。\n朝光畏不久，内火烧人情。\n迷路喜为远，宿留化人城。\n前心宛如此，了了随静生。\n维持薝卜花，却与前心行。",
        "dynasty": "唐",
        "collection_info": null
    },
    {
        "title": "感兴",
        "author": "鲍溶",
        "content": "幽人无近迹，别易会则稀。\n黄鹤亦姓丁，寥寥何处飞？\n时见海上山，绕云心依依。\n谅无驭风术，中路愁虚归。\n童髮慕道心，壮年堕尘机。\n白日不饶我，如今事皆非。\n羣羊化石尽，双凫与我违。\n□岳黄金富，轩辕晓霞衣。\n谁令日在眼，容色烟云微。",
        "dynasty": "唐",
        "collection_info": null
    },
    {
        "title": "秋思",
        "author": "鲍溶",
        "content": "楚客秋更悲，皇皇无声地。\n时无无事人，我命与身异。\n良时如飞鸟，回掌成故事。\n蹉跎秋定还，凝冽坚冰至。\n人生不期老，华髮谁能避。\n感此惜壮年，壮年少为贵。\n我生虽努力，荣途难自致。\n徒为击角歌，且惭雕劒字。\n吾师罕言命，感激潜伤思。",
        "dynasty": "唐",
        "collection_info": null
    },
    {
        "title": "客途逢乡人旋别",
        "author": "鲍溶",
        "content": "惊鸿一断行，天远会无因。\n无因忽相会，感叹若有神。\n我乡路三千，百里一主人。\n一宿独何恋，何况旧乡邻。\n牢落岁华晏，相怜客中贫。\n迎霜君衣暖，与我同一身。\n谁在天日下，此生能不勤。\n青萍寄流水，安得长相亲。\n明发更远道，山河重苦辛。",
        "dynasty": "唐",
        "collection_info": null
    },
    {
        "title": "隋帝陵下",
        "author": "鲍溶",
        "content": "白露沾衣隋主宫，云亭月馆楚淮东。\n盘龙楼舰浮冤水，雕锦帆幢使乱风。\n长夜应怜桀何罪，告成合笑禹无功。\n伤心近似骊山路，陵树无根秋草中。",
        "dynasty": "唐",
        "collection_info": null
    },
    {
        "title": "洛阳春望",
        "author": "鲍溶",
        "content": "五凤楼南望洛阳，龙门迴合抱苍苍。\n受朝前殿云霞煗，封岳行宫草木香。\n四海为家知德盛，二京有宅卜年长。\n东人犹忆时巡礼，愿觐元和日月光。",
        "dynasty": "唐",
        "collection_info": null
    },
    {
        "title": "始见二毛",
        "author": "鲍溶",
        "content": "玄髮迎忧光色阑，衰华因镜强相看。\n百川赴海返潮易，一叶报秋归树难。\n初弄藕丝牵欲断，又惊机素翦仍残。\n颜生岂是光阴晚，余亦何人不自宽。",
        "dynasty": "唐",
        "collection_info": null
    },
    {
        "title": "巫山怀古",
        "author": "鲍溶",
        "content": "十二峯峦鬬翠微，石烟花雾犯容辉。\n青春楚女妒云老，白日神人入梦稀。\n银箭暗凋歌夜烛，珠泉频点舞时衣。\n谁伤宋玉千年后，留得青山辨是非。",
        "dynasty": "唐",
        "collection_info": null
    },
    {
        "title": "郊天迴",
        "author": "鲍溶",
        "content": "日动萧烟上泰坛，帝从黄道整和銮。\n风前貔武迴雕仗，云裏神龙起画竿。\n金鸟赦书鸣九夜，玉山寿酒舞千官。\n始知报本终朝礼，旧典时巡只自难。",
        "dynasty": "唐",
        "collection_info": null
    },
    {
        "title": "温泉宫",
        "author": "鲍溶",
        "content": "忆昔开元天地平，武皇十月幸华清。\n山蒸阴火云三素，日落温泉鸡一鸣。\n綵羽鸟仙歌不死，翠霓童妾舞长生。\n仍闻老叟垂黄髮，犹说龙髯缥缈情。",
        "dynasty": "唐",
        "collection_info": null
    },
    {
        "title": "寄归",
        "author": "鲍溶",
        "content": "塞草黄来见鴈稀，陇云白后少人归。\n新丝强入未衰鬓，别泪应沾独宿衣。\n几夕精诚拜初月，每秋河汉对空机。\n更看出猎相思苦，不射秋田朝雉飞。",
        "dynasty": "唐",
        "collection_info": null
    },
    {
        "title": "赠远",
        "author": "鲍溶",
        "content": "辛苦关西车骑官，几年旌节客河兰。\n金泥舞虎精神暗，银缕交龙气色寒。\n欲和古诗成窦锦，倍悲秋扇损齐纨。\n莫劳鴈足传书信，愿向凌烟阁上看。",
        "dynasty": "唐",
        "collection_info": null
    },
    {
        "title": "九日与友人登高",
        "author": "鲍溶",
        "content": "云木疎黄秋满川，茱萸风裏一尊前。\n几迴为客逢佳节，曾见何人再少年。\n霜报征衣冷针指，雁惊幽梦泪婵娟。\n古来醉乐皆难得，留取穷通付上天。",
        "dynasty": "唐",
        "collection_info": null
    },
    {
        "title": "赠杨炼师",
        "author": "鲍溶",
        "content": "紫烟衣上绣春云，清隐山书小篆文。\n明月在天将凤管，夜深吹向玉晨君。",
        "dynasty": "唐",
        "collection_info": null
    },
    {
        "title": "玉清坛",
        "author": "鲍溶",
        "content": "上阳宫裏女，玉色楚人多。\n西信无因得，东游奈乐何。",
        "dynasty": "唐",
        "collection_info": null
    },
    {
        "title": "荅客",
        "author": "鲍溶",
        "content": "竹间深路马惊嘶，独入蓬门半似迷。\n劳问圃人终岁事，桔槔声裏雨春畦。",
        "dynasty": "唐",
        "collection_info": null
    },
    {
        "title": "隋宫",
        "author": "鲍溶",
        "content": "柳塘烟起日西斜，竹浦风迴鴈弄沙。\n炀帝春游古城在，坏宫芳草满人家。",
        "dynasty": "唐",
        "collection_info": null
    },
    {
        "title": "送僧文江",
        "author": "鲍溶",
        "content": "吴王劒池上，禅子石房深。\n久慕白云性，忽劳青玉音。\n孤高知胜鹤，清雅似闻琴。\n此韵书珍重，烦师出定吟。",
        "dynasty": "唐",
        "collection_info": null
    },
    {
        "title": "古意",
        "author": "鲍溶",
        "content": "重锦化为泥，翦刀误人事。\n夜裁远道书，翦破相思字。\n妾心不自信，远道终难寄。\n客心固多疑，肯信非人意。\n万里不言远，归书长相次。\n可即由此书，空房□忌讳。",
        "dynasty": "唐",
        "collection_info": null
    },
    {
        "title": "山中冬思二首 一",
        "author": "鲍溶",
        "content": "山深先冬寒，败叶与林齐。\n门巷非世路，何人念穷栖。\n哀风破山起，夕雪误鸣鸡。\n巢鸟侵旦出，饥猨无声啼。\n晨兴动烟火，开云伐冰溪。\n老木寒更瘦，阴云晴亦低。\n我贫自求力，颜色常低迷。\n时思灵台下，游子正悽悽。",
        "dynasty": "唐",
        "collection_info": null
    },
    {
        "title": "山中冬思二首 二",
        "author": "鲍溶",
        "content": "雪壮冰亦坚，冻涧如平地。\n幽人毛褐暖，笑就糟床醉。\n唤人空谷应，开火寒猨至。\n拾薪煮秋栗，看鼎书古字。\n忽忆南涧游，衣巾多云气。\n露脚寻逸僧，咨量意中事。",
        "dynasty": "唐",
        "collection_info": null
    },
    {
        "title": "读史",
        "author": "鲍溶",
        "content": "鬼书报秦亡，天地亦云闭。\n赤龙吟大野，老[母]哭白帝。\n苍苍无白日，项氏徒先济。\n六合已姓刘，鸿门事难制。\n坑降嬴政在，衣锦人望替。\n宿昔见汉兵，龙蛇满旌棨。\n始矜山可拔，终叹骓不逝。\n区区亚父心，未究天人际。\n萧张马无汗，盛业垂千世。",
        "dynasty": "唐",
        "collection_info": null
    },
    {
        "title": "冬夜荅客",
        "author": "鲍溶",
        "content": "冬日诚可爱，不如夜漏多。\n幸君霜露裏，车马犯寒过。\n学耕不逢年，稂莠败黍禾。\n岂唯亲宾散，鸟鼠移巢窠。\n独见青松心，凌霜庇柔萝。\n壮日贱若此，留恩意如何。\n因忆古丈夫，一言重山河。\n临风弹楚劒，为子奏燕歌。",
        "dynasty": "唐",
        "collection_info": null
    },
    {
        "title": "宿吴兴道中苕村",
        "author": "鲍溶",
        "content": "浮客倦长道，秋深夜如年。\n久行惜日月，常起鸡鸣前。\n夕计今日程，息车在苕川。\n霜中水南寺，金磬泠泠然。\n畴昔此林下，归心巢顶禅。\n身依寤昏寐，智月生虚圆。\n羁旅违我程，去留难双全。\n观身话往事，如梦游青天。\n明发止宾从，寄声琴上弦。\n聊书越人意，此曲名思仙。",
        "dynasty": "唐",
        "collection_info": null
    },
    {
        "title": "代楚老酬主人",
        "author": "鲍溶",
        "content": "流水为我乡，扁舟为我宅。\n二毛去天远，几日人间客。\n曈曈衔山景，渺渺翔云迹。\n从时无定心，病处不暖席。\n烦君问岐路，为我生悽慽。\n百年衣食身，未死皆有役。\n曾伤无遗嗣，纵有復何益。\n终古北邙山，樵人卖松栢。",
        "dynasty": "唐",
        "collection_info": null
    },
    {
        "title": "沛中怀古",
        "author": "鲍溶",
        "content": "烟芜歌风台，此是赤帝乡。\n赤帝今已矣，大风邈凄凉。\n惟昔仗孤劒，十年朝八荒。\n人言生处乐，万乘巡东方。\n高台何巍巍，行殿起中央。\n兴言万代事，四坐沾衣裳。\n我为异代臣，酌水祀先王。\n抚事復怀昔，临风独彷徨。",
        "dynasty": "唐",
        "collection_info": null
    },
    {
        "title": "夏日华山别韩博士愈",
        "author": "鲍溶",
        "content": "别地泰华阴，孤亭潼关口。\n夏日可畏时，望山易迟久。\n暂因车马倦，一逐云先后。\n碧霞气争寒，黄鸟相语诱。\n三峰多异态，逈举仙人手。\n天晴捧日轮，月夕弄星斗。\n幽疑白帝近，明见黄河走。\n远心不期来，真境非吾有。\n鸟鸣草木下，日息天地右。\n踯躅因风松，青冥谢仙叟。\n不知无声泪，中感一颜厚。\n青霄上何阶，别劒空朗扣。\n故乡此关外，身与名相守。\n迹比断根蓬，忧如长饮酒。\n生离抱多恨，方寸安可受。\n咫尺岐路分，苍烟蔽回首。",
        "dynasty": "唐",
        "collection_info": null
    },
    {
        "title": "春日言怀",
        "author": "鲍溶",
        "content": "湛湛琴前酒，期自赏青春。\n胡为缄笑语，深念不思身。\n寂寂花舞多，嘤嘤鸟言频。\n心悲兄弟远，愿见相似人。\n江界田土卑，竞来东作勤。\n岁寒虚尽力，家外无强亲。\n杳窅青云望，无途同苦辛。",
        "dynasty": "唐",
        "collection_info": null
    },
    {
        "title": "题吴征君岩居",
        "author": "鲍溶",
        "content": "尧泽润天下，许由心不知。\n真风存绵绵，常与达者期。\n有道吾不仕，有生吾不欺。\n澹然灵府中，独见太古时。\n地脉发醴泉，岩根生灵芝。\n天文若通会，星影应离离。\n亭亭傅氏岩，何独万古思。",
        "dynasty": "唐",
        "collection_info": null
    },
    {
        "title": "云溪竹园翁",
        "author": "鲍溶",
        "content": "硠硠云溪裏，翠竹和云生。\n古泉积涧深，竦竦如刻成。\n楚客卧云老，世间无姓名。\n因兹千亩业，以代双牛耕。\n乱林不可留，寸茎不可轻。\n风暖鬬出地，仰齐故年茎。\n幽室结白茅，密叶罗众清。\n照水寒澹荡，对山绿峥嵘。\n苍松含古貌，秋桂俨白英。\n相看受天风，深夜戛击声。",
        "dynasty": "唐",
        "collection_info": null
    },
    {
        "title": "窃览都官李郎中和李舍人益酬张舍人弘静夏夜寓直思闻雅琴见寄",
        "author": "鲍溶",
        "content": "朝草天子奏，夜语思忧琴。\n因声含香气，其韵流水音。\n仙乐朱凤意，灵芝紫鸾心。\n翻然远求友，岂独双归林。\n松吹暑中冷，星花池上深。\n倘俾有声乐，请以丝和金。",
        "dynasty": "唐",
        "collection_info": null
    },
    {
        "title": "长安言怀",
        "author": "鲍溶",
        "content": "殷殷生念厚，戚戚劳者多。\n二时昼夜等，百岁讵几何。\n日下文翰苑，侧身识经过。\n千虑恐一失，翔阳已蹉跎。\n临觞翦众忧，静寄丝桐歌。\n思归绕十指，五声不相和。\n暮天还巢翼，明日陨叶柯。\n高谢岩谷人，鹿衣带女萝。\n生不去亲爱，浮名若风波。\n谁令不及此，亲爱隔山河。",
        "dynasty": "唐",
        "collection_info": null
    },
    {
        "title": "秋思三首 一",
        "author": "鲍溶",
        "content": "胡风吹鴈翼，远别无人乡。\n君近鴈来处，几迴断君肠。\n昔奉千日书，抚心怨星霜。\n无书又千日，世路重茫茫。\n燕国有佳丽，蛾眉富春光。\n自然君归晚，花落君空堂。\n君其若不然，岁晚双鸳鸯。",
        "dynasty": "唐",
        "collection_info": null
    },
    {
        "title": "秋思三首 二",
        "author": "鲍溶",
        "content": "顾兔蚀残月，幽光不如星。\n女儿晚事夫，颜色同秋萤。\n秋日边马思，武夫不遑宁。\n燕歌易水怨，劒舞蛟龙腥。\n风折连枝树，水翻无蔕萍。\n立身多门户，何必燕山铭。\n生世不如鸟，双双比翼翎。",
        "dynasty": "唐",
        "collection_info": null
    },
    {
        "title": "秋思三首 三",
        "author": "鲍溶",
        "content": "季秋天地闲，万物生意足。\n我忧长于生，安得及草木。\n试从古人愿，致酒歌秉烛。\n燕赵皆世人，讵能长似玉。\n俯怜老期近，仰视日车速。\n萧飒御风君，魂梦愿相逐。\n百年夜销半，端为垂缨束。",
        "dynasty": "唐",
        "collection_info": null
    },
    {
        "title": "归鴈",
        "author": "鲍溶",
        "content": "南国春早暖，渚蒲正月生。\n东风吹鴈心，上下和乐声。\n绕水半空去，拂云偕相迎。\n如防失羣怨，预有侵夜惊。\n渺邈天外影，支离塞中莺。\n自顾摧颓羽，偏感南北情。\n乍甘烟雾劳，不顾龙沙荣。\n虽乐未归意，终不能自鸣。\n喜去春月满，归来秋风清。\n啼余碧窗梦，望断阴山行。\n不及瑶𥯅燕，寄身金宫楹。",
        "dynasty": "唐",
        "collection_info": null
    },
    {
        "title": "悲湘灵",
        "author": "鲍溶",
        "content": "山上凉云收，日斜川风止。\n娥皇五十弦，秋深汉江水。\n初因无象外，牵感百忧裏。\n霜露结瑶华，烟波劳玉指。\n将随落叶去，又绕疎苹起。\n哀响云合来，清余桐半死。\n女颜万岁后，岂復婵娟子。\n不道神无悲，那能久如此。\n魂魄无不之，九山徒相似。\n没没竟不从，唯伤远人耳。\n斑斑泪篁下，恐有学瑟鬼。",
        "dynasty": "唐",
        "collection_info": null
    },
    {
        "title": "闻蝉",
        "author": "鲍溶",
        "content": "高蝉旦夕唳，景物浮凉气。\n木叶渐惊年，锦字因络纬。\n稍断当窗梦，更悽临水意。\n清香笋蒂风，晓露莲花泪。\n余引未全歇，凝悲寻迥至。\n星井欲望河，月扇看藏笥。\n谁念因声感，放歌写人事。",
        "dynasty": "唐",
        "collection_info": null
    },
    {
        "title": "怀幽期",
        "author": "鲍溶",
        "content": "清砧击霜天外发，楚僧期到石上月。\n寒峯深虚独遶尽，夜水浅急不可越。\n窅机冥智难思量，无尽性月如空王。\n眼界行处不着我，天花下来惟有香。",
        "dynasty": "唐",
        "collection_info": null
    },
    {
        "title": "思琴高",
        "author": "鲍溶",
        "content": "琴仙人，得仙去。\n万古钓龙空有处，我持曲钩思白鱼。\n仙溪绿尽含空虚，天钧踪迹无遗余。\n烧香寄影在岩树，东礼海日鸡鸣初。",
        "dynasty": "唐",
        "collection_info": null
    },
    {
        "title": "得储道士书",
        "author": "鲍溶",
        "content": "婵娟春尽暮心秋，邻里同年半白头。\n为问蓬莱近消息，海波平静好东游。",
        "dynasty": "唐",
        "collection_info": null
    },
    {
        "title": "寒夜吟",
        "author": "鲍溶",
        "content": "九衢金吾夜行行，上宫玉漏遥分明。\n霜飙乘阴扫地起，旅鸿迷雪遶枕声。\n远人归梦既不成，留家惜夜欢心发。\n罗幕画堂深皎洁，兰烟对酒客几人。\n兽火扬光二三月，细腰楚姬丝竹间。\n白纻长袖歌闲闲，岂识苦寒损朱颜。",
        "dynasty": "唐",
        "collection_info": null
    },
    {
        "title": "采莲曲二首 一",
        "author": "鲍溶",
        "content": "弄舟朅来南塘水，荷叶映身摘莲子。\n暑衣清净鸳鸯喜，作浪舞花惊不起。\n殷勤护惜纤纤指，水菱初熟多新刺。",
        "dynasty": "唐",
        "collection_info": null
    },
    {
        "title": "采莲曲二首 二",
        "author": "鲍溶",
        "content": "采莲朅来水无风，莲潭如鑑松如龙。\n夏衫短袖交斜红，艳歌笑鬬新芙蓉。",
        "dynasty": "唐",
        "collection_info": null
    },
    {
        "title": "玉山谣奉送王隐者",
        "author": "鲍溶",
        "content": "凤皇城南玉山高，石脚耸立争雄豪。\n攒峯胎玉气色润，百泉透云流不尽。\n万古分明对眼开，五烟窈窕呈祥近。\n有客师事金身仙，用金买得山中田。\n闲开玉水灌芝草，静醉天酒松间眠。\n心期南溟万里外，出山几遇光阴改。\n水玉丁东不可闻，冰华皎洁应如待。\n秋风引吾歌去来，玉山綵翠遥相催。\n殷勤千树玉山顶，碧洞寥寥寒锦苔。",
        "dynasty": "唐",
        "collection_info": null
    },
    {
        "title": "岐路",
        "author": "鲍溶",
        "content": "北风送微寒，徒侣勤远征。\n忧人席不暖，残月马上明。\n飘飘岐路间，长见日初生。\n重嶂晓色浅，疎猨寒啼清。\n人间多岐路，常恐终身行。\n回见四方人，车轮无留声。\n空谷亦堪隐，下田非懒耕。\n古人有遗训，饱食非亲荣。\n我生礼义乡，少小见太平。\n圣贤犹羁旅，况復非其名。",
        "dynasty": "唐",
        "collection_info": null
    },
    {
        "title": "陇头水",
        "author": "鲍溶",
        "content": "陇头水，千古不堪闻。\n生归苏属国，死别李将军。\n细响风凋草，清哀雁落云。",
        "dynasty": "唐",
        "collection_info": null
    },
    {
        "title": "沙上月",
        "author": "鲍溶",
        "content": "黄昏潮落南沙明，月光涵沙秋雪清。\n水文不上烟不荡，平平玉田冷空旷。",
        "dynasty": "唐",
        "collection_info": null
    },
    {
        "title": "赠李黯将军",
        "author": "鲍溶",
        "content": "细柳连营石壍牢，平安狼火赤星高。\n岩云入角雕龙爽，寒日摇旗画兽豪。\n搜伏雄儿欺魍魉，射声游骑怯分毫。\n圣人唯有河[湟]恨，寰海无虞在一劳。",
        "dynasty": "唐",
        "collection_info": null
    },
    {
        "title": "人日陪宣州范中丞传正与范侍御宴",
        "author": "鲍溶",
        "content": "人日春风绽早梅，谢家兄弟看花来。\n吴姬对客歌千曲，秦女留人酒百杯。\n丝柳向空轻婉转，玉山看日渐裴回。\n流光易去欢难得，莫厌频频上此台。",
        "dynasty": "唐",
        "collection_info": null
    },
    {
        "title": "古鑑",
        "author": "鲍溶",
        "content": "古鑑含灵气象和，蛟龙盘鼻护金波。\n隐山道士未曾识，负局先生不敢磨。\n曾向春窗分绰约，误迴秋水照蹉跎。\n世间纵有应难比，十斛明珠酬未多。",
        "dynasty": "唐",
        "collection_info": null
    },
    {
        "title": "送王炼师",
        "author": "鲍溶",
        "content": "圣母祠堂药树香，邑君承命荐椒浆。\n风云大感精神地，雷雨频过父母乡。\n尽日一川侵草绿，迴车二麦遶山黄。\n野人久会神仙事，敢奏歌钟庆万箱。",
        "dynasty": "唐",
        "collection_info": null
    },
    {
        "title": "寄张十七校书李仁行秀才",
        "author": "鲍溶",
        "content": "去年八月此佳辰，池上闲闲四五人。\n久行月影愁迷梦，误入华光笑认春。\n一与清风上芸阁，再期秋雨过龙津。\n今年此日何由见，蓬户萧条对病身。",
        "dynasty": "唐",
        "collection_info": null
    },
    {
        "title": "送王损之秀才赴举",
        "author": "鲍溶",
        "content": "青门佩兰客，淮水誓风流。\n名在乡书贡，心期月殿游。\n平沙大河急，细雨二陵秋。\n感此添离恨，年光不少留。",
        "dynasty": "唐",
        "collection_info": null
    },
    {
        "title": "旧镜",
        "author": "鲍溶",
        "content": "团团铜镜似潭水，心爱玉颜私自亲。\n一经离别少年改，难与清光相见新。",
        "dynasty": "唐",
        "collection_info": null
    },
    {
        "title": "忆郊天",
        "author": "鲍溶",
        "content": "忆向郊坛望武皇，九军旗帐下南方。\n六龙日驭天行健，神母呈图地道光。\n浓暖气中生历草，是非烟裏爱瑶浆。\n至今满耳箫韶曲，徒羡瑶池舞凤皇。",
        "dynasty": "唐",
        "collection_info": null
    },
    {
        "title": "期尽",
        "author": "鲍溶",
        "content": "鱼鏁生衣门不开，玉筐金月共尘埃。\n青山石妇千年望，雷雨曾知来不来。",
        "dynasty": "唐",
        "collection_info": null
    },
    {
        "title": "晚山蝉",
        "author": "鲍溶",
        "content": "山蝉秋晚妨人语，客子惊心马亦嘶。\n能阅几时新碧树，不知何日寂金闺。\n若逢海月明千里，莫忘何郎寄一题。",
        "dynasty": "唐",
        "collection_info": null
    },
    {
        "title": "秋暮送裴垍员外刺婺州",
        "author": "鲍溶",
        "content": "婺女星边气不秋，金华山水似瀛州。\n含香太守心清净，去与神仙日日游。",
        "dynasty": "唐",
        "collection_info": null
    },
    {
        "title": "寄薛膺昆季",
        "author": "鲍溶",
        "content": "楚山清洛两无期，梦裏春风玉树枝。\n何况芙蓉楼上客，海门江月亦相思。",
        "dynasty": "唐",
        "collection_info": null
    },
    {
        "title": "杨真人箓中像",
        "author": "鲍溶",
        "content": "画中留得清虚质，人世难逢白鹤身。\n应见茅盈哀老弟，为持金箓救生人。",
        "dynasty": "唐",
        "collection_info": null
    },
    {
        "title": "寄卢给事汀吴员外丹",
        "author": "鲍溶",
        "content": "姓丁黄鹤辽东去，客倩仙翁海上人。\n闻道姓名多改变，只今偕是圣朝臣。",
        "dynasty": "唐",
        "collection_info": null
    },
    {
        "title": "怀王直秀才",
        "author": "鲍溶",
        "content": "乡无竹圃为三径，贫寄邻家已二年。\n惟有素风身未坠，世间开口不言钱。",
        "dynasty": "唐",
        "collection_info": null
    },
    {
        "title": "赠真公影堂",
        "author": "鲍溶",
        "content": "旧房西壁画支公，昨暮今晨色不同。\n远客闲心无处所，独添香火望虚空。",
        "dynasty": "唐",
        "collection_info": null
    },
    {
        "title": "赠僧戒休",
        "author": "鲍溶",
        "content": "风行露宿不知贫，明月为心又是身。\n欲问月中无我法，无人无我问何人。",
        "dynasty": "唐",
        "collection_info": null
    },
    {
        "title": "秋夜怀紫阁峯僧",
        "author": "鲍溶",
        "content": "满山雨色应难见，隔涧经声又不闻。\n紫阁夜深多入定，石台谁为扫秋云。",
        "dynasty": "唐",
        "collection_info": null
    },
    {
        "title": "酬江公见寄",
        "author": "鲍溶",
        "content": "曾荅鴈门偈，为怜同社人。\n多惭惠休句，偕得此阳春。",
        "dynasty": "唐",
        "collection_info": null
    },
    {
        "title": "送罗侍御归西台",
        "author": "鲍溶",
        "content": "归台新柱史，辞府旧英髦。\n劝酒莲幕贵，望尘骢马高。\n诗情分绣段，劒彩拂霜毫。\n此举关风化，谁云别恨劳。",
        "dynasty": "唐",
        "collection_info": null
    },
    {
        "title": "宿水亭",
        "author": "鲍溶",
        "content": "雕楹綵槛压通波，鱼鳞碧幕衔曲玉。\n夜深星月伴芙蓉，如在广寒宫裏宿。",
        "dynasty": "唐",
        "collection_info": null
    },
    {
        "title": "寄峨嵋山杨炼师",
        "author": "鲍溶",
        "content": "道士夜诵蘂珠经，白鹤下遶香烟听。\n夜移经尽人上鹤，仙风吹入秋冥冥。",
        "dynasty": "唐",
        "collection_info": null
    },
    {
        "title": "寄海陵韩长官",
        "author": "鲍溶",
        "content": "吏散重门印不开，玉琴招鹤舞裴回。\n野人为此多东望，云雨仍从海上来。",
        "dynasty": "唐",
        "collection_info": null
    },
    {
        "title": "淮南卧病感路羣侍御访别",
        "author": "鲍溶",
        "content": "西台御史重难言，落木疎篱遶病魂。\n一望青云感骢马，欵行黄草出柴门。",
        "dynasty": "唐",
        "collection_info": null
    },
    {
        "title": "题禅定寺集公竹院",
        "author": "鲍溶",
        "content": "公门得休静，禅寺少逢迎。\n任客看花醉，随僧入竹行。\n归时常犯夜，云裏有经声。",
        "dynasty": "唐",
        "collection_info": null
    },
    {
        "title": "风筝",
        "author": "鲍溶",
        "content": "何响与天通，瑶筝挂望中。\n彩弦非触指，锦瑟忽闻风。\n鴈柱虚连势，鸾歌且坠空。\n夜和霜击磬，晴引凤归桐。\n幽咽谁生怨，清泠自匪躬。\n秦姬收宝匣，搔首不成功。",
        "dynasty": "唐",
        "collection_info": null
    },
    {
        "title": "经旧游",
        "author": "鲍溶",
        "content": "游鱼怀故池，倦鸟怀故窠。\n故山繫归念，行坐青巍峨。\n羸马经旧途，此乡喜重过。\n居人无故老，倍感别日多。\n但见野中坟，纍纍如青螺。\n凉风日摇落，桑下松婆娑。\n叹息追古人，临风伤逝波。\n古人无不死，叹息欲如何。\n朅来遂远心，默默存天和。",
        "dynasty": "唐",
        "collection_info": null
    },
    {
        "title": "过薛舍人旧隐",
        "author": "鲍溶",
        "content": "寝门来哭夜，此月小祥初。\n风意犹忆瑟，萤光乍近书。\n墙蒿藏宿鸟，池月上钩鱼。\n徒引相思泪，涓涓东逝余。",
        "dynasty": "唐",
        "collection_info": null
    },
    {
        "title": "山居",
        "author": "鲍溶",
        "content": "窈窕垂涧萝，蒙茸黄葛花。\n鸳鸯怜碧水，照影舞金沙。",
        "dynasty": "唐",
        "collection_info": null
    },
    {
        "title": "暮秋与裴居晦宴因见采菊花之作",
        "author": "鲍溶",
        "content": "菊花低色过重阳，似忆王孙白玉觞。\n今日王孙好收采，高天已下两迴霜。",
        "dynasty": "唐",
        "collection_info": null
    },
    {
        "title": "望麻姑山",
        "author": "鲍溶",
        "content": "幽人往往怀麻姑，浮世悠悠仙景殊。\n自从青鸟不堪使，更得蓬莱消息无。",
        "dynasty": "唐",
        "collection_info": null
    },
    {
        "title": "湖上望月",
        "author": "鲍溶",
        "content": "湖上清凉月更好，天边旅人犹未归。\n几见金波满还破，草虫声畔露沾衣。",
        "dynasty": "唐",
        "collection_info": null
    },
    {
        "title": "襄阳怀古",
        "author": "鲍溶",
        "content": "襄阳太守沈碑意，身后身前几年事。\n湘江千岁未为陵，水底鱼龙应识字。",
        "dynasty": "唐",
        "collection_info": null
    },
    {
        "title": "秋夜对月寄僧特",
        "author": "鲍溶",
        "content": "忆见特公赏秋处，凉溪看月清光寒。\n今夕深溪又相映，特公何处共团圆。",
        "dynasty": "唐",
        "collection_info": null
    },
    {
        "title": "望江中金山寺",
        "author": "鲍溶",
        "content": "一朵蓬莱在世间，梵王宫阙翠云间。\n近南溪水更清浅，闻道游人未忍还。",
        "dynasty": "唐",
        "collection_info": null
    },
    {
        "title": "宿青牛谷梁炼师仙居",
        "author": "鲍溶",
        "content": "随云步入青牛谷，青牛道士留我宿。\n可怜夜久月中行，惟有坛边一枝竹。",
        "dynasty": "唐",
        "collection_info": null
    },
    {
        "title": "得僧书",
        "author": "鲍溶",
        "content": "身归紫霄岭，书下白云来。\n翦笋发寒字，烧花芳夜雷。\n想随香驭至，不假定钟催。",
        "dynasty": "唐",
        "collection_info": null
    },
    {
        "title": "见袁德师侍御说江南有仙檀花因以戏赠",
        "author": "鲍溶",
        "content": "闻说天坛花耐凉，笑风含露对秋光。\n欲求御史更分别，何似衣花岁岁香。",
        "dynasty": "唐",
        "collection_info": null
    },
    {
        "title": "和王璠侍御酬友人赠白角冠",
        "author": "鲍溶",
        "content": "芙蓉寒艳镂冰姿，天朗灯深拔豸时。\n好见吹笙伊洛上，紫烟丹凤亦相随。",
        "dynasty": "唐",
        "collection_info": null
    },
    {
        "title": "送僧择栖游天台二首 一",
        "author": "鲍溶",
        "content": "身非居士常多病，心爱空王稍觉闲。\n师问寄禅何处所，浙东青翠沃洲山。",
        "dynasty": "唐",
        "collection_info": null
    },
    {
        "title": "送僧择栖游天台二首 二",
        "author": "鲍溶",
        "content": "金岭雪晴僧独归，水文霞彩衲禅衣。\n可怜石室烧香夜，江月对心无是非。",
        "dynasty": "唐",
        "collection_info": null
    },
    {
        "title": "上巳日寄樊瓘樊宗宪兼呈上浙东孟中丞简",
        "author": "鲍溶",
        "content": "世间禊事风流处，镜裏云山若画屏。\n今日会稽王内史，好将宾客醉兰亭。",
        "dynasty": "唐",
        "collection_info": null
    },
    {
        "title": "暮春戏赠樊宗宪",
        "author": "鲍溶",
        "content": "羌笛胡琴春调长，美人何处乐年芳。\n野船弄酒鸳鸯醉，官路攀花騕褭狂。\n应和朝云垂手语，肯嫌夜色断刀光。",
        "dynasty": "唐",
        "collection_info": null
    },
    {
        "title": "酬王侍御",
        "author": "鲍溶",
        "content": "惭非青玉制，故以赠仙郎。\n希翼留书閤，提携在笔床。\n讵能辉绣服，安得似芸香。\n所报何珍重，清明胜夜光。",
        "dynasty": "唐",
        "collection_info": null
    },
    {
        "title": "寄宋申锡评事时从李少师移军回归",
        "author": "鲍溶",
        "content": "君逐元侯静虏归，虎旗龙节驻春晖。\n欲求岱岳燔柴礼，已锡鲁人缝掖衣。\n长劒一时天外倚，五云多遶日边飞。\n心期共贺太平世，去去故乡亲食薇。",
        "dynasty": "唐",
        "collection_info": null
    },
    {
        "title": "夏日怀杜悰驸马",
        "author": "鲍溶",
        "content": "五月清凉萧史家，瑶池分水种菱花。\n迴文地簟龙鳞浪，交鏁天窗蝉翼纱。\n闲遣青琴飞小雪，自看碧玉破甘瓜。\n仍闻圣主知书癖，凤阁烧香对五车。",
        "dynasty": "唐",
        "collection_info": null
    },
    {
        "title": "莺雏",
        "author": "鲍溶",
        "content": "双莺衔野蝶，枝上教雏飞。\n避日花阴语，愁风竹裏啼。\n须防美人赏，为尔好毛衣。",
        "dynasty": "唐",
        "collection_info": null
    },
    {
        "title": "上阳宫月",
        "author": "鲍溶",
        "content": "水北宫城夜柝严，宫西新月影纤纤。\n受环花幌小开镜，移烛瑶房皆捲帘。\n学织机边娥影静，拜新衣上露华沾。\n合裁班扇思行幸，愿託凉风箧笥嫌。",
        "dynasty": "唐",
        "collection_info": null
    },
    {
        "title": "淮南卧病闻李相夷简移军山阳以靖东寇感激之下因抒长句",
        "author": "鲍溶",
        "content": "太白星前龙虎符，元臣出将顺天诛。\n教闻清净萧丞相，计立安危范大夫。\n玉帐黄昏大刁斗，月营寒晓小单于。\n鲁连未必蹈沧海，应见麒麟新画图。",
        "dynasty": "唐",
        "collection_info": null
    },
    {
        "title": "读淮南李相行营至楚州诗",
        "author": "鲍溶",
        "content": "阃外建牙威不宾，古来戡难忆忠臣。\n已分舟楫归元老，更使熊罴属丈人。\n玄象合教沧海晏，青龙喜应太山春。\n来年二月登封礼，去望台星扈日轮。",
        "dynasty": "唐",
        "collection_info": null
    },
    {
        "title": "读李相心中乐",
        "author": "鲍溶",
        "content": "负海狂鲸纵巨鳞，四朝天子阻时巡。\n谁将侯玉乖南面，几使戎军殷左轮。\n久作妖星虚费日，终□天洞亦何人。\n果闻丞相心中乐，上赞陶唐一万春。",
        "dynasty": "唐",
        "collection_info": null
    },
    {
        "title": "闻国家将行封禅聊抒臣情",
        "author": "鲍溶",
        "content": "云雨由来随六龙，玉泥瑶检不干封。\n山知槱柞新烟火，臣望箫韶旧鼓钟。\n清跸间过素王庙，翠华高映大夫松。\n旅中病客谙尧曲，身贱何由奏九重。",
        "dynasty": "唐",
        "collection_info": null
    },
    {
        "title": "和淮南李相公夷简喜平淄青迴军之作",
        "author": "鲍溶",
        "content": "横笛临吹发晓军，元戎幢节拂寒云。\n搜山羽骑乘风引，下濑楼船背水分。\n天际兽旗摇火燄，日前鱼甲动金文。\n马毛不汗东方靖，行见萧何第一勋。",
        "dynasty": "唐",
        "collection_info": null
    },
    {
        "title": "秋暮八月十五夜与王璠侍御赏月因怆远离聊以奉寄",
        "author": "鲍溶",
        "content": "前月月明夜，美人同远光。\n清尘一以间，今夕坐相忘。\n风落芙蓉露，凝余绣服香。",
        "dynasty": "唐",
        "collection_info": null
    },
    {
        "title": "送萧世秀才",
        "author": "鲍溶",
        "content": "心交别我西京去，愁满春魂不易醒。\n从此无人访穷病，马蹄车辙草青青。",
        "dynasty": "唐",
        "collection_info": null
    },
    {
        "title": "怀惠明禅师",
        "author": "鲍溶",
        "content": "秋天欲霜夜无风，我意不在天地中。\n雪山世界此凉夜，宝月独照琉璃宫。\n解空长老莲花手，曾以佛书亲指授。\n雪岭无人又问来，十年夏腊平安否。",
        "dynasty": "唐",
        "collection_info": null
    },
    {
        "title": "吴中夜别",
        "author": "鲍溶",
        "content": "楚客秋思着黄叶，吴姬夜歌停碧云。\n声尽灯前各流泪，水天凉冷鴈离羣。",
        "dynasty": "唐",
        "collection_info": null
    },
    {
        "title": "隋家井",
        "author": "鲍溶",
        "content": "玉钩栏下寒泉水，金辘轳边影照人。\n此水今为九泉路，数枝花照数堆尘。",
        "dynasty": "唐",
        "collection_info": null
    },
    {
        "title": "寄王璠侍御求蜀笺",
        "author": "鲍溶",
        "content": "蜀川笺纸綵云初，闻说王家最有余。\n野客思将池上学，石楠红叶不堪书。",
        "dynasty": "唐",
        "collection_info": null
    },
    {
        "title": "湘妃列女操",
        "author": "鲍溶",
        "content": "有虞夫人哭虞后，淑女何事又伤离，竹上泪迹生不尽。\n寄哀云和五十丝，云和终奏钧天曲。\n乍听宝琴遥嗣续，三湘测测流急绿。\n秋夜露寒蜀帝飞，枫林月斜楚臣宿。\n更疑川宫日黄昏，闇携女手殷勤言。\n环佩玲珑有无间，终疑既远双悄悄。\n苍梧旧云岂难召，老猨心寒不可啸。\n目眄眄兮意蹉跎，魂腾腾兮惊秋波。\n曲一尽兮忆再奏，众弦不声且如何。",
        "dynasty": "唐",
        "collection_info": null
    },
    {
        "title": "羽林行",
        "author": "鲍溶",
        "content": "朝出羽林宫，入参云台议。\n独请万里行，不奏和亲事。\n君王重年少，深纳开边利。\n宝马雕玉鞍，一朝从万骑。\n煌煌都门外，祖帐光七贵。\n歌钟乐行军，云物惨别地。\n箫笳整部曲，幢盖动郊次。\n临风亲戚怀，满袖儿女泪。\n行行復何赠，长劒报恩字。",
        "dynasty": "唐",
        "collection_info": null
    },
    {
        "title": "鸣鴈行",
        "author": "鲍溶",
        "content": "七月朔方鴈心苦，联影翻空落南土。\n八月江南阴復晴，浮云绕天难夜行。\n羽翼劳痛心虚惊，一声相呼百处鸣。\n楚童夜宿烟波侧，沙上布罗连草色。\n月闇风悲欲下天，不知何处容栖息？\n楚童胡为伤我神，尔不曾作远行人。\n江南羽族本不少，宁得网罗此客鸟。",
        "dynasty": "唐",
        "collection_info": null
    },
    {
        "title": "织妇词",
        "author": "鲍溶",
        "content": "百日织綵丝，一朝停杼机。\n机中有双凤，化作天边衣。\n使人马如风，诚不阻音徽。\n影响随羽翼，双双绕君飞。\n行人岂愿行，不怨不知归。\n所怨天尽处，何人见光辉。",
        "dynasty": "唐",
        "collection_info": null
    },
    {
        "title": "塞上行",
        "author": "鲍溶",
        "content": "西风应时筋角坚，承露牧马水草冷。\n可怜黄河九曲尽，毡馆牢落胡无影。",
        "dynasty": "唐",
        "collection_info": null
    },
    {
        "title": "采珠行",
        "author": "鲍溶",
        "content": "东方暮空海面平，骊龙弄珠烧月明。\n海人惊窥水底火，百宝错落随龙行。\n浮心一夜生姦见，月质龙躯看几遍。\n擘波下去忘此身，迢迢谓海无灵神。\n海宫正当龙睡重，昨夜孤光今得弄。\n河伯空忧水府贫，天吴不敢相惊动。\n一团冰容掌上清，四面人入光中行。\n腾华乍摇白日影，铜镜万古羞为灵。\n海边老翁怨狂子，抱珠哭向无底水。\n一富何须龙颔前，千金几葬鱼腹裏。\n鳞虫变化为阴阳，填海破山无景光。\n拊心髣髴失珠意，此土为尔离农桑。\n饮风衣日亦饱暖，老翁掷却荆鸡卵。",
        "dynasty": "唐",
        "collection_info": null
    },
    {
        "title": "采葛行",
        "author": "鲍溶",
        "content": "春溪几回葛花黄，黄麝引子山山香。\n蛮女不惜手足损，钩刀一一牵柔长。\n葛丝茸茸春雪体，深涧择泉清处洗。\n殷勤十指蚕吐丝，当窗袅袅声高机。\n织成一尺无一两，供进天子五月衣。\n水精夏殿开凉户，冰山绕座犹难御。\n衣亲玉体又何如，杳然独对秋风曙。\n镜湖女儿嫁鲛人，鲛绡逼肖也不分。\n吴中角簟泛清水，摇曳胜被三素云。\n自兹贡荐无人惜，那敢更争龙手迹。\n蛮女将来海市头，卖与岭南贫估客。",
        "dynasty": "唐",
        "collection_info": null
    },
    {
        "title": "南塘二首 一",
        "author": "鲍溶",
        "content": "南塘旅舍秋浅清，夜深绿苹风不生。\n莲花受露重如睡，斜月起动鸳鸯声。",
        "dynasty": "唐",
        "collection_info": null
    },
    {
        "title": "南塘二首 二",
        "author": "鲍溶",
        "content": "塘东白日驻红雾，早鱼翻光落碧浔。\n画舟兰棹欲破浪，恐畏惊动莲花心。",
        "dynasty": "唐",
        "collection_info": null
    },
    {
        "title": "东邻女",
        "author": "鲍溶",
        "content": "双飞鹧鸪春影斜，美人盘金衣上花。\n身为父母几时客，一生知向何人家。",
        "dynasty": "唐",
        "collection_info": null
    },
    {
        "title": "寄李都护",
        "author": "鲍溶",
        "content": "去年河上送行人，万里弓旌一武臣。\n闻道玉关烽火灭，犬戎知有外家亲。",
        "dynasty": "唐",
        "collection_info": null
    },
    {
        "title": "长安旅舍怀旧山",
        "author": "鲍溶",
        "content": "昨夜清凉梦本山，眠云唤鹤有惭颜。\n青莲道士长堪羡，身外无名至老闲。",
        "dynasty": "唐",
        "collection_info": null
    },
    {
        "title": "汉宫词二首 一",
        "author": "鲍溶",
        "content": "栢梁宸居清窈窕，东方先生夜待诏。\n夜久月当承露盘，内人吹笙舞凤鸾。",
        "dynasty": "唐",
        "collection_info": null
    },
    {
        "title": "汉宫词二首 二",
        "author": "鲍溶",
        "content": "月映东窗似玉轮，未央前殿绝声尘。\n宫槐花落西风起，鹦鹉惊寒夜唤人。",
        "dynasty": "唐",
        "collection_info": null
    },
    {
        "title": "荐冰",
        "author": "鲍溶",
        "content": "西陵宜先启，春寒寝庙清。\n历官分气候，天子荐精诚。\n已辨瑶池色，如和玉佩鸣。\n礼余神转肃，曙后月残明。\n雅合霜容洁，非同雪体轻。\n空怜一掬水，珍重此时情。",
        "dynasty": "唐",
        "collection_info": null
    },
    {
        "title": "送薛补阙入朝",
        "author": "鲍溶",
        "content": "平原门下十余人，独受恩多未杀身。\n每叹陆家兄弟少，更怜杨氏子孙贫。\n柴门已断施行马，鲁酒那能醉近臣。\n赖有军中遗令在，犹将谈笑对风尘。",
        "dynasty": "唐",
        "collection_info": null
    },
    {
        "title": "句",
        "author": "鲍溶",
        "content": "万里岐路多，一身天地窄。",
        "dynasty": "唐",
        "collection_info": null
    },
    {
        "title": "荐冰",
        "author": "卢钧",
        "content": "荐冰朝日后，闢庙晓光清。\n不改晶荧质，能彰语露情。\n且无霜共洁，岂与水均明。\n在捧摇寒色，当呈表素诚。\n凝姿陈俎豆，浮彩映牕楹。\n皎皎盘盂侧，棱棱严气生。",
        "dynasty": "唐",
        "collection_info": null
    },
    {
        "title": "荐冰",
        "author": "范传质",
        "content": "乘春方启闭，羞献有常程。\n洁朗寒光彻，辉华素彩明。\n色凝霜雪净，影照冕旒清。\n肃肃将崇礼，兢兢示捧盈。\n方圆陈玉座，小大表精诚。\n朝觌当西陆，桃弧每共行。",
        "dynasty": "唐",
        "collection_info": null
    },
    {
        "title": "赋得芙蓉出水",
        "author": "贾謩",
        "content": "的皪舒芳艳，红姿映绿苹。\n摇风开细浪，出沼媚清晨。\n翻影初迎日，流香暗袭人。\n独披千叶浅，不竞百花春。\n鱼戏参差动，龟游次第新。\n涉江如可采，从此免迷津。",
        "dynasty": "唐",
        "collection_info": null
    },
    {
        "title": "恩赐魏文贞公诸孙旧第以𨗳直臣",
        "author": "陈彦博",
        "content": "阿衡随逝水，池馆主他人。\n天意能酬德，云孙喜庇身。\n生前由直道，殁后振芳尘。\n雨露新恩日，芝兰旧里春。\n勋庸留十代，光彩映诸邻。\n共贺升平日，从兹得谏臣。",
        "dynasty": "唐",
        "collection_info": null
    },
    {
        "title": "使南海道长沙题道林岳麓寺",
        "author": "唐扶",
        "content": "道林岳麓仲与昆，卓荦请从先后论。\n松根踏云二千步，始见大屋开三门。\n泉清或戏蛟龙窟，殿豁数尽高帆掀。\n即今异鸟声不断，闻道看花春更繁。\n从容一衲分若有，萧瑟两鬓吾能髠。\n逢迎侯伯转觉贵，膜拜佛像心加尊。\n稍揖皇英颒浓泪，试与屈贾招清魂。\n荒唐大树悉楠桂，细碎枯草多兰荪。\n沙弥去学五印字，静女来悬千尺幡。\n主人念我尘眼昏，半夜号令期至暾。\n迟回难得上白舫，羁泄不敢言绿尊。\n两祠物色采拾尽，壁间杜甫真少恩。\n晚来光彩更腾射，笔锋正健如可吞。",
        "dynasty": "唐",
        "collection_info": null
    },
    {
        "title": "和兵部郑侍郎省中四松诗",
        "author": "唐扶",
        "content": "幽抱应无语，贞松遂自栽。\n寄怀丞相业，因擢大夫材。\n日射苍鳞动，尘迎翠箒迴。\n嫩茸含细粉，初叶泛新桮。\n偶圣为舟去，逢时与鹤来。\n寒声连晓竹，静气结阴苔。\n赫奕鸣驺至，荧煌洞户开。\n良辰一临眺，憩树几裴回。\n恨发风期阻，诗从绮思裁。\n还闻旧凋契，凡在此中培。",
        "dynasty": "唐",
        "collection_info": null
    },
    {
        "title": "和兵部郑侍郎省中四松诗",
        "author": "陶雍",
        "content": "右相历兵署，四松皆手栽。\n斸时惊鹤去，移处带云来。\n根倍双桐植，花分八桂开。\n生成造化力，长作栋梁材。\n岂羡兰依省，犹嫌柏占台。\n出楼终百尺，入梦已三台。\n幽韵和宫漏，余香度酒杯。\n拂冠枝上雪，染履影中苔。\n高位相承地，新诗寡和才。\n何由比萝蔓，攀附在条枚。",
        "dynasty": "唐",
        "collection_info": null
    },
    {
        "title": "谭子池",
        "author": "郭周藩",
        "content": "澄水一百步，世名谭子池。\n余诘陵阳叟，此池当因谁。\n父老谓余说，本郡谭叔皮。\n开元末年中，生子字阿宜。\n坠地便能语，九岁多鬚眉。\n不饮亦不食，未尝言渴饥。\n十五锐行走，快马不能追。\n二十入山林，一去无还期。\n父母忆念深，乡闾为立祠。\n大历元年春，此儿忽来归。\n头冠簪凤皇，身着霞裳衣。\n普遍拯疲俗，丁宁告亲知。\n余为神仙官，下界不可祈。\n恐为妖魅假，不如早平夷。\n此有黄金藏，镇在兹庙基。\n发掘散生聚，可以救贫羸。\n金出继灵泉，湛若清琉璃。\n泓澄表符瑞，水旱无竭时。\n言讫辞冲虚，杳霭上玄微。\n凡情留不得，攀望众号悲。\n寻禀神仙诫，彻庙斸开窥。\n果获无穷宝，均融霑困危。\n巨源出岭顶，喷涌世间稀。\n异境流千古，终年福四维。",
        "dynasty": "唐",
        "collection_info": null
    },
    {
        "title": "金谷园花发怀古",
        "author": "侯冽",
        "content": "金谷千年后，春花发满园。\n红芳徒笑日，秾艳尚迎轩。\n雨湿轻光软，风摇碎影翻。\n犹疑施锦帐，堪叹罢朱纨。\n愁态莺吟涩，啼容露缀繁。\n慇懃问前事，桃李竟无言。",
        "dynasty": "唐",
        "collection_info": null
    },
    {
        "title": "花发上林",
        "author": "侯冽",
        "content": "花发三阳盛，香飘五柞深。\n素晖云积苑，红彩绣张林。\n落水随鱼戏，摇风映鸟吟。\n琼楼出高艳，玉辇驻浓阴。\n乱蝶枝开影，繁蜂蘂上音。\n鲜芳盈禁籞，布泽荷天心。",
        "dynasty": "唐",
        "collection_info": null
    },
    {
        "title": "金谷园花发怀古",
        "author": "王质",
        "content": "寂寥金谷涧，花发旧时园。\n人事空怀古，烟霞此独存。\n管弦非上客，歌舞少王孙。\n繁蘂风惊散，轻红鸟乍翻。\n山川终不改，桃李自无言。\n今日经尘路，凄凉讵可论。",
        "dynasty": "唐",
        "collection_info": null
    },
    {
        "title": "和太原张相公山亭怀古",
        "author": "高铢",
        "content": "鬬石类岩巘，飞流泻潺湲。\n远壑檐宇际，孤峦雉堞间。\n何必到海岳，境幽机自闲。\n兹焉得高趣，高步谢东山。",
        "dynasty": "唐",
        "collection_info": null
    },
    {
        "title": "八月五日中部官舍读唐历天宝已来追怆故事",
        "author": "舒元舆",
        "content": "将寻国朝事，静读柳芳历。\n八月日之五，开卷忽感激。\n正当天宝末，抚事坐追惜。\n仰思圣明帝，贻祸在肘腋。\n杨李盗吏权，贪残日狼籍。\n燕戎伺其便，百万奋长戟。\n两河连烟尘，二京成瓦砾。\n生人死欲尽，揳业犹不息。\n肃宗传宝图，寇难连年击。\n天地方开泰，铸鼎成继述。\n万国哭龙衮，悲思动蛮[貊]。\n自此千秋节，不復动金石。\n悲风扬霜天，繐帷冷尘席。\n零落太平老，东西乱离客。\n往往为余言，呜咽泪双滴。\n况当近塞地，哀吹起边笛。\n抚几观陈文，使我心不怿。\n花萼笑繁华，温泉树容碧。\n霓裳烟云尽，梨园风雨隔。\n露囊与金镜，东逝惊波溺。\n昔闻欢娱事，今日成惨戚。\n神仙不可求，劒玺苔文积。\n万古长恨端，萧萧泰陵陌。",
        "dynasty": "唐",
        "collection_info": null
    },
    {
        "title": "坊州按狱",
        "author": "舒元舆",
        "content": "中部接戎塞，顽山四周遭。\n风冷木长瘦，石硗人亦劳。\n牧守苟怀仁，痒之时为搔。\n其爱如赤子，始得无啼号。\n奈何贪狼心，润屋沈脂膏。\n攫搏如猛虎，吞噬若狂獒。\n山秃逾高采，水穷益深捞。\n龟鱼即绝迹，鹿兔无遗毛。\n氓苦税外缗，吏忧笑中刀。\n大君明四目，烛之洞秋毫。\n眷兹一州命，虑齐坠波涛。\n临轩诏小臣，汝往穷贪饕。\n分明举公法，为我缓穷骚。\n小臣诚小心，奉命如煎熬。\n饮冰不待夕，驱马凌晨皋。\n及此督簿书，游词出狴牢。\n门墙见狼狈，案牍闻腥臊。\n探情与之言，变态如姦猱。\n真非既巧饰，僞意乃深韬。\n去恶犹农夫，稂莠须耘耨。\n恢恢布疎网，罪者何由逃。\n自顾孱钝姿，利器非能操。\n六旬始归奏，霜落秋原蒿。\n寄谢守土臣，努力清郡曹。\n须知听甚卑，勿谓天之高。",
        "dynasty": "唐",
        "collection_info": null
    },
    {
        "title": "桥山怀古",
        "author": "舒元舆",
        "content": "轩辕厌代千万秋，渌波浩荡东南流。\n今来古往无不死，独有天地长悠悠。\n我乘驿骑到中部，古闻此地为渠搜。\n桥山突兀在其左，荒榛交鏁寒风愁。\n神仙天下亦如此，况我戚促同蜉蝣。\n谁言衣冠葬其下，不见弓劒何人收。\n哀喧呌笑牧童戏，阴天月落狐狸游。\n却思皇坟立人极，车轮马迹无不周。\n洞庭张乐降玄鹤，涿鹿大战摧蚩尤。\n知勇神天不自大，风后力牧输长筹。\n襄城迷路问童子，帝乡归去无人留。\n崆峒求道失遗迹，荆山铸鼎余荒丘。\n君不见黄龙飞去山下路，断髯成草风飕飕。",
        "dynasty": "唐",
        "collection_info": null
    },
    {
        "title": "坊州按狱苏氏庄记室二贤自鄜州走马相访留连数日发后独坐寂寞因成诗寄之",
        "author": "舒元舆",
        "content": "十年一相见，世俗信多岐。\n云雨易分散，山川长间之。\n我衔凤阙恩，按狱桥山陲。\n君在龙骧府，掌奏羽檄词。\n相去百余里，魂梦自相驰。\n形容在胸臆，书札通相思。\n烦君爱我深，轻车忽载脂。\n塞门秋色老，霜气方凝姿。\n此地少平川，冈阜相参差。\n谁知路非远，行者多云疲。\n君能犯劲风，信宿凌欹危。\n情亲不自倦，下马开双眉。\n相对坐沉吟，屈指惊岁时。\n万事且莫问，一杯欣共持。\n阳乌忽西倾，明蟾挂高枝。\n卷帘引瑶玉，灭烛临霜墀。\n中庭有疎芦，淅淅闻风吹。\n长河卷云色，凝碧无瑕疵。\n一言开我怀，旷然澹希夷。\n悠悠夜方永，冷思偏相宜。\n眉睫无他人，与君闲解题。\n陶然叩寂寞，更请吟清诗。\n得意且忘言，何况竹与丝。\n顷刻过三夕，起坐轻四肢。\n明朝告行去，惨然还别离。\n出门送君去，君马扬金羁。\n迴来坐空堂，寂寞无人知。",
        "dynasty": "唐",
        "collection_info": null
    },
    {
        "title": "履春冰",
        "author": "舒元舆",
        "content": "投迹清冰上，凝光动早春。\n兢兢愁陷履，步步怯移身。\n鸟照微生水，狐听或过人。\n细迁形外影，轻蹑镜中轮。\n咫尺忧偏远，危疑惧已频。\n愿坚容足分，莫使独惊神。",
        "dynasty": "唐",
        "collection_info": null
    },
    {
        "title": "赠李翱",
        "author": "舒元舆",
        "content": "湘江舞罢忽成悲，便脱蛮靴出绛帷。\n谁是蔡邕琴酒客，魏公怀旧嫁文姬。",
        "dynasty": "唐",
        "collection_info": null
    },
    {
        "title": "登长安慈恩寺塔",
        "author": "卢宗回",
        "content": "东方晓日上翔鸾，西转苍龙拂露盘。\n渭水寒光摇藻井，玉峰晴色上朱阑。\n九重宫阙参差见，百二山河表裏观。\n蹔辍去蓬悲不定，一凭金界望长安。",
        "dynasty": "唐",
        "collection_info": null
    },
    {
        "title": "古镜歌",
        "author": "周匡物",
        "content": "轩辕铸镜谁将去，曾被良工泻金取。\n明月心中桂不生，轻冰面上菱初吐。\n蛟龙久无雷雨声，鸾凤空踏莓苔舞。\n欲向高台对晓开，不知谁是孤光主。",
        "dynasty": "唐",
        "collection_info": null
    },
    {
        "title": "及第谣",
        "author": "周匡物",
        "content": "水国寒消春日长，燕莺催促花枝忙。\n风吹金榜落凡世，三十三人名字香。\n遥望龙墀新得意，九天勅下多狂醉。\n骅骝一百三十蹄，踏破蓬莱五云地。\n物经千载出尘埃，从此便为天下瑞。",
        "dynasty": "唐",
        "collection_info": null
    },
    {
        "title": "及第后谢座主",
        "author": "周匡物",
        "content": "一纵东越入西秦，十度闻莺不见春。\n试向昆山投瓦砾，便容灵沼濯埃尘。\n悲欢暗负风云力，感激潜生草木身。\n中夜自将形影语，古来吞炭是何人。",
        "dynasty": "唐",
        "collection_info": null
    },
    {
        "title": "自题读书堂",
        "author": "周匡物",
        "content": "窗外捲帘侵碧落，槛前敲竹嚮青冥。\n黄昏不欲留人宿，云起风生龙虎醒。",
        "dynasty": "唐",
        "collection_info": null
    },
    {
        "title": "应举题钱塘公馆",
        "author": "周匡物",
        "content": "万里茫茫天堑遥，秦皇底事不安桥。\n钱塘江口无钱过，又阻西陵两信潮。",
        "dynasty": "唐",
        "collection_info": null
    },
    {
        "title": "题旅榇",
        "author": "廖有方",
        "content": "嗟君没世委空囊，几度劳心翰墨场。",
        "dynasty": "唐",
        "collection_info": null
    },
    {
        "title": "立春日呈宫傅侍郎",
        "author": "皇甫曙",
        "content": "朝旦微风吹晓霞，散为和气满家家。\n不知容貌潜消落，且喜春光动物华。\n出问池冰犹塞岸，归寻园柳未生芽。\n摩娑酒瓮重封闭，待入新年共赏花。",
        "dynasty": "唐",
        "collection_info": null
    },
    {
        "title": "赋得玉声如乐",
        "author": "潘存实",
        "content": "表质自坚贞，因人一扣鸣。\n静将金并响，妙与乐同声。\n杳杳疑风送，泠泠似曲成。\n韵含湘瑟切，音带舜弦清。\n不独藏虹气，犹能畅物情。\n后夔如为听，从此振琮琤。",
        "dynasty": "唐",
        "collection_info": null
    },
    {
        "title": "送林刺史简言之漳州",
        "author": "陈去疾",
        "content": "江树欲含曛，清歌一送君。\n征骖辞荔浦，别袂暗松云。\n路狭横柯度，山深坠叶闻。\n明朝宿何处，未忍醉中分。",
        "dynasty": "唐",
        "collection_info": null
    },
    {
        "title": "忆山中",
        "author": "陈去疾",
        "content": "长吟重悒然，为忆山中年。\n清瑟泛遥夜，乱花随暮烟。\n珠林余露气，乳窦滴香泉。\n迹远尘埃外，花开绮藻前。\n岩罗云貌逸，竹抱水容妍。\n蕙磴飞英遶，萍潭片影悬。\n林藏诸曲胜，台擅一峰偏。\n会可标真寄，焚香对石筵。",
        "dynasty": "唐",
        "collection_info": null
    },
    {
        "title": "元夕京城和欧阳衮",
        "author": "陈去疾",
        "content": "兰焰芳芬彻晓开，珠光新霭映人来。\n歌迎甲夜催银管，影动繁星缀玉台。\n别有朱门春澹荡，不妨芝火翠崔嵬。",
        "dynasty": "唐",
        "collection_info": null
    },
    {
        "title": "送韩将军之鴈门",
        "author": "陈去疾",
        "content": "荒塞峰烟百道驰，鴈门风色暗旌旗。\n破围铁骑长驱疾，饮血将军转战危。\n画角吹开边月静，缦缨不信虏尘窥。\n归来长揖功成后，黄石当年故有期。",
        "dynasty": "唐",
        "collection_info": null
    },
    {
        "title": "赋得骐骥长鸣",
        "author": "陈去疾",
        "content": "骐骥忻知己，嘶鸣忽异常。\n积悲摅怨抑，一举彻穹苍。\n迹类三年鸟，心驰五达庄。\n何言从蹇踬，今日逐腾骧。\n牛皁休维絷，天衢恣陆梁。\n向非逢伯乐，谁足见其长。",
        "dynasty": "唐",
        "collection_info": null
    },
    {
        "title": "偶题",
        "author": "陈去疾",
        "content": "魂梦天南垂，宿昔万里道。\n池台花气深，到处生春草。",
        "dynasty": "唐",
        "collection_info": null
    },
    {
        "title": "春宫曲",
        "author": "陈去疾",
        "content": "流莺春晓唤樱桃，花外传呼殿影高。\n抱裏琵琶最承宠，君王勅赐玉檀槽。",
        "dynasty": "唐",
        "collection_info": null
    },
    {
        "title": "采莲曲",
        "author": "陈去疾",
        "content": "粉光花色叶中开，荷气衣香水上来。\n棹响清潭见斜领，双鸳何事亦相猜。",
        "dynasty": "唐",
        "collection_info": null
    },
    {
        "title": "踏歌行 一",
        "author": "陈去疾",
        "content": "鸳鸯楼下万花新，翡翠宫前百戏陈。\n夭矫翔龙衔火树，飞来瑞凤散芳春。",
        "dynasty": "唐",
        "collection_info": null
    },
    {
        "title": "踏歌行 二",
        "author": "陈去疾",
        "content": "仙跸初传紫禁香，瑞云开处夜花芳。\n繁弦促管升平调，绮缀丹莲借月光。",
        "dynasty": "唐",
        "collection_info": null
    },
    {
        "title": "塞下曲",
        "author": "陈去疾",
        "content": "春至金河雪似花，萧条玉塞但胡沙。\n晓来重上关城望，惟见惊尘不见家。",
        "dynasty": "唐",
        "collection_info": null
    },
    {
        "title": "送人谪幽州",
        "author": "陈去疾",
        "content": "临路深怀放废惭，梦中犹自忆江南。\n莫言塞北春风少，还胜炎荒入瘴岚。",
        "dynasty": "唐",
        "collection_info": null
    },
    {
        "title": "西上辞母坟",
        "author": "陈去疾",
        "content": "高盖山头日影微，黄昏独立宿禽稀。\n林间滴酒空垂泪，不见丁宁嘱早归。",
        "dynasty": "唐",
        "collection_info": null
    },
    {
        "title": "履春冰",
        "author": "张萧远",
        "content": "一步一愁新，轻轻恐陷人。\n薄光全透日，残影半销春。\n蝉想行时翼，鱼惊蹋处鳞。\n底虚难驻足，岸阔怯迴身。\n岂暇踟蹰久，宁辞顾盼频。\n愿将兢慎意，从此赴通津。",
        "dynasty": "唐",
        "collection_info": null
    },
    {
        "title": "观灯",
        "author": "张萧远",
        "content": "十万人家火烛光，门门开处见红妆。\n歌钟喧夜更漏暗，罗绮满街尘土香。\n星宿别从天畔出，莲花不向水中芳。\n宝钗骤马多遗落，依旧明朝在路傍。",
        "dynasty": "唐",
        "collection_info": null
    },
    {
        "title": "送宫人入道",
        "author": "张萧远",
        "content": "舍宠求仙畏色衰，辞天素面立阶墀。\n金丹拟驻千年貌，玉指休匀八字眉。\n师主与收珠翠后，君王看戴角冠时。\n从来宫女皆相妬，闻向瑶台尽泪垂。",
        "dynasty": "唐",
        "collection_info": null
    },
    {
        "title": "句",
        "author": "张萧远",
        "content": "秦云寂寂僧还定，尽日无人鹿遶床。\n日暮风吹官渡柳，白鵶飞出石头墙。\n双双白燕入词堂。",
        "dynasty": "唐",
        "collection_info": null
    },
    {
        "title": "见志",
        "author": "李播",
        "content": "去岁买琴不与价，今年沽酒未还钱。\n门前债主雁行立，屋裏醉人鱼贯眠。",
        "dynasty": "唐",
        "collection_info": null
    },
    {
        "title": "鱼上冰",
        "author": "王季则",
        "content": "北陆收寒尽，东风解冻初。\n冰消通浅溜，气变跃潜鱼。\n应节似知化，扬鬐任所如。\n浮沈非乐藻，沿泝异传书。\n结网时空久，临川意有余。\n为龙将可望，今日媿才虚。",
        "dynasty": "唐",
        "collection_info": null
    },
    {
        "title": "鱼上冰",
        "author": "纪元皋",
        "content": "春生寒气灭，稍动伏泉鱼。\n乍喜东风至，来观曲浦初。\n近冰朱鬣见，望日锦鳞舒。\n渐觉流澌退，还忻掉尾余。\n噞喁情自乐，沿泝意宁疎。\n傥得随鲲化，终能戾太虚。",
        "dynasty": "唐",
        "collection_info": null
    },
    {
        "title": "鱼上冰",
        "author": "吴晃",
        "content": "春水潜鳞发，寒潭旧藻疎。\n扬鬐顺气后，振鬣上冰初。\n戏广怜空洁，浮清媚景虚。\n戒贪还避饵，思达每怀书。\n湿映流澌薄，狂游触浪余。\n终希泮涣泽，为化北溟鱼。",
        "dynasty": "唐",
        "collection_info": null
    },
    {
        "title": "赠柳氏妓",
        "author": "郑还古",
        "content": "冶艳出神仙，歌声胜管弦。\n词轻白纻曲，歌遏碧云天。\n未拟生裴秀，如何乞郑玄。\n不堪金谷水，横过坠楼前。",
        "dynasty": "唐",
        "collection_info": null
    },
    {
        "title": "吉州道中",
        "author": "郑还古",
        "content": "吉州新置掾，驰驿到条山。\n薏苡殊非谤，羊肠未是艰。\n自惭多白髮，争敢竞朱颜。\n若有前生债，今朝不懊还。",
        "dynasty": "唐",
        "collection_info": null
    },
    {
        "title": "望思台",
        "author": "郑还古",
        "content": "谗语能令骨肉离，姦情难测事堪悲。\n何因掘得江充骨，捣作微尘祭望思。",
        "dynasty": "唐",
        "collection_info": null
    },
    {
        "title": "日南长至",
        "author": "独孤铉",
        "content": "玉历颁新律，凝阴发一阳。\n轮辉犹惜短，圭影此偏长。\n晷度经南斗，流晶尽北堂。\n乍疑周户耀，可爱逗林光。\n积雪销微照，初萌动早芒。\n更升台上望，云物已昭彰。",
        "dynasty": "唐",
        "collection_info": null
    },
    {
        "title": "延平天庆观",
        "author": "王初",
        "content": "劒化江边绿构新，层台不染玉梯尘。\n千章隐篆标龙简，一曲空歌降凤钧。\n岚气湿衣云叶晚，天香飘户月枝春。\n盟经早晚闻仙语，学种三芝伴羽人。",
        "dynasty": "唐",
        "collection_info": null
    },
    {
        "title": "送叶秀才",
        "author": "王初",
        "content": "快骑璁珑刻玉羁，河梁返照上征衣。\n层冰春近蟠龙起，九泽云闲独鹤飞。\n行想北山清梦断，重游西洛故人稀。\n汉庭狗监深知己，有日前驱负弩归。",
        "dynasty": "唐",
        "collection_info": null
    },
    {
        "title": "送王秀才谒池州吴都督",
        "author": "王初",
        "content": "池阳去去跃雕鞍，十里长亭百草干。\n衣袂障风金镂细，劒光横雪玉龙寒。\n晴郊别岸乡魂断，晓树啼乌客梦残。\n南馆星郎东道主，摇鞭休问路行难。",
        "dynasty": "唐",
        "collection_info": null
    },
    {
        "title": "青帝",
        "author": "王初",
        "content": "青帝邀春隔岁还，月娥孀独夜漫漫。\n韩凭舞羽身犹在，素女商弦调未残。\n终古兰岩栖偶鹤，从来玉谷有离鸾。\n几时幽恨飘然断，共待天池一水干。",
        "dynasty": "唐",
        "collection_info": null
    },
    {
        "title": "银河",
        "author": "王初",
        "content": "阊阖疎云漏绛津，桥头秋夜鹊飞频。\n犹残仙媛湔帬水，几见星妃度袜尘。\n历历素榆飘玉叶，涓涓清月湿冰轮。\n年来若有乘槎客，为弔波灵是楚臣。",
        "dynasty": "唐",
        "collection_info": null
    },
    {
        "title": "书秋",
        "author": "王初",
        "content": "千里南云度塞鸿，秋容无迹淡平空。\n人间玉岭清宵月，天上银河白昼风。\n潘赋登山魂易断，楚歌遗佩怨何穷。\n往来未若奇张翰，欲鲙霜鲸碧海东。",
        "dynasty": "唐",
        "collection_info": null
    },
    {
        "title": "自和书秋",
        "author": "王初",
        "content": "陇首斜飞避弋鸿，颓云萧索见层空。\n汉宫夜结双茎露，阊阖凉生六幕风。\n湘女怨弦愁不禁，鄂君香被梦难穷。\n江边两桨连歌渡，惊散游鱼莲叶东。",
        "dynasty": "唐",
        "collection_info": null
    },
    {
        "title": "立春后作",
        "author": "王初",
        "content": "东君珂佩响珊珊，青驭多时下九关。\n方信玉霄千万里，春风犹未到人间。",
        "dynasty": "唐",
        "collection_info": null
    },
    {
        "title": "梅花二首 一",
        "author": "王初",
        "content": "应为阳春信未传，固将青艳属残年。\n东君欲待寻佳约，剩寄衣香与粉绵。",
        "dynasty": "唐",
        "collection_info": null
    },
    {
        "title": "梅花二首 二",
        "author": "王初",
        "content": "迎春雪艳飘零极，度夕蟾华掩映多。\n欲托清香传远信，一枝无计奈愁何。",
        "dynasty": "唐",
        "collection_info": null
    },
    {
        "title": "春日咏梅花二首 一",
        "author": "王初",
        "content": "靓妆纔罢粉痕新，递晓风回散玉尘。\n若遣有情应怅望，已兼残雪又兼春。",
        "dynasty": "唐",
        "collection_info": null
    },
    {
        "title": "春日咏梅花二首 二",
        "author": "王初",
        "content": "青帝来时值远芳，残花残雪尚交光。\n隔年拟待春消息，得见春风已断肠。",
        "dynasty": "唐",
        "collection_info": null
    },
    {
        "title": "即夕",
        "author": "王初",
        "content": "榆叶飘零碧汉流，玉蟾珠露两清秋。\n僊家若有单栖恨，莫向银台半夜游。",
        "dynasty": "唐",
        "collection_info": null
    },
    {
        "title": "送陈校勘入宿",
        "author": "王初",
        "content": "日落风回卷碧霓，芳蓬一夜拆龙泥。\n银台级级连清汉，桂子香浓月杵低。",
        "dynasty": "唐",
        "collection_info": null
    },
    {
        "title": "即夕",
        "author": "王初",
        "content": "风幌凉生白袷衣，星榆纔乱绛河低。\n月明休近相思树，恐有韩凭一处栖。",
        "dynasty": "唐",
        "collection_info": null
    },
    {
        "title": "早春咏雪",
        "author": "王初",
        "content": "句芒宫树已先开，珠蘂琼花鬬剪裁。\n散作上林今夜雪，送教春色一时来。",
        "dynasty": "唐",
        "collection_info": null
    },
    {
        "title": "望雪",
        "author": "王初",
        "content": "银花珠树晓来看，宿醉初醒一倍寒。\n已似王恭披鹤氅，凭栏仍是玉栏干。",
        "dynasty": "唐",
        "collection_info": null
    },
    {
        "title": "雪霁",
        "author": "王初",
        "content": "星榆叶叶昼离披，云粉千重凝不飞。\n昆玉楼台珠树密，夜来谁向月中归。",
        "dynasty": "唐",
        "collection_info": null
    },
    {
        "title": "舟次汴堤",
        "author": "王初",
        "content": "曲岸兰丛雁飞起，野客维舟碧烟裏。\n竿头五两转天风，白日杨花满流水。",
        "dynasty": "唐",
        "collection_info": null
    },
    {
        "title": "玉声如乐",
        "author": "刘轲",
        "content": "玉叩能旋止，人言与乐并。\n繁音忽已阕，雅韵诎然清。\n佩想停仙步，泉疑咽夜声。\n曲终无异听，响极有余情。\n特达知难拟，玲珑岂易名。\n昆山如可得，一片伫为荣。",
        "dynasty": "唐",
        "collection_info": null
    },
    {
        "title": "喜陈懿老示新制",
        "author": "朱昼",
        "content": "一别一千日，一日十二忆。\n苦心无闲时，今夕见玉色。\n玉色復何异，弘明含羣德。\n有文如星宿，飞入我胷臆。\n忧愁方破坏，欢喜重补塞。\n使我心貌全，且非黄金力。\n将攀下风手，愿假仙鸾翼。",
        "dynasty": "唐",
        "collection_info": null
    },
    {
        "title": "赠友人古镜",
        "author": "朱昼",
        "content": "我有古时镜，初自坏陵得。\n蛟龙犹泥蟠，魑魅幸月蚀。\n摩久见菱蘂，青于蓝水色。\n赠君将照色，无使心受惑。",
        "dynasty": "唐",
        "collection_info": null
    },
    {
        "title": "赋得花藤药合寄颕阴故人",
        "author": "朱昼",
        "content": "藤生南海滨，引蔓青且长。\n剪削为花枝，何人无文章。\n非才亦有心，割骨闻余芳。\n繁叶落何处，孤贞在中央。\n愿盛黄金膏，寄与青眼郎。\n路远莫知意，水深天苍苍。",
        "dynasty": "唐",
        "collection_info": null
    },
    {
        "title": "春色满皇州",
        "author": "滕迈",
        "content": "蔼蔼復悠悠，春归十二楼。\n最明云裏阙，先满日边州。\n色媚青门外，光摇紫陌头。\n上林荣旧树，太液镜新流。\n暧带祥烟起，清添瑞景浮。\n阳和如启蛰，从此事芳游。",
        "dynasty": "唐",
        "collection_info": null
    },
    {
        "title": "杨柳枝词",
        "author": "滕迈",
        "content": "三条陌上拂金羁，万里桥边映酒旗。\n此日令人肠欲断，不堪将入笛中吹。",
        "dynasty": "唐",
        "collection_info": null
    },
    {
        "title": "句",
        "author": "滕迈",
        "content": "陶令门前罥接䍦，亚夫营裏拂朱旗。",
        "dynasty": "唐",
        "collection_info": null
    },
    {
        "title": "留别吉州太守宗人迈",
        "author": "滕倪",
        "content": "秋初江上别旌旗，故国无家泪欲垂。\n千里未知投足处，前程便是听猨时。\n误攻文字身空老，却返渔樵计已迟。\n羽翼雕零飞不得，丹霄无路接差池。",
        "dynasty": "唐",
        "collection_info": null
    },
    {
        "title": "句",
        "author": "滕倪",
        "content": "映水有深意，见人无惧心。\n白髮不能容相国，也同闲客满头生。",
        "dynasty": "唐",
        "collection_info": null
    },
    {
        "title": "吴宫",
        "author": "殷尧藩",
        "content": "吴王爱歌舞，夜夜醉婵娟。\n见日吹红烛，和尘扫翠钿。\n徒令句践霸，不信子胥贤。\n莫问长洲草，荒凉无限年。",
        "dynasty": "唐",
        "collection_info": null
    },
    {
        "title": "久雨",
        "author": "殷尧藩",
        "content": "云影蔽遥空，无端淡復浓。\n两旬绵密雨，二月似深冬。\n诗酒从教数，帘帏一任重。\n孰知春有地，微露小桃红。",
        "dynasty": "唐",
        "collection_info": null
    },
    {
        "title": "郊行逢社日",
        "author": "殷尧藩",
        "content": "酒熟送迎便，村村庆有年。\n妻孥亲稼穑，老稚効渔畋。\n红树青林外，黄芦白鸟边。\n稔看风景美，宁不羡归田。",
        "dynasty": "唐",
        "collection_info": null
    },
    {
        "title": "过友人幽居",
        "author": "殷尧藩",
        "content": "身坐众香国，蒲团诗思新。\n一贫曾累我，此兴未输人。\n陋巷谁为俗，寒窗不染尘。\n石斋盟四友，年下顿生春。",
        "dynasty": "唐",
        "collection_info": null
    },
    {
        "title": "过雍陶博士邸中饮",
        "author": "殷尧藩",
        "content": "落叶下萧萧，幽居远市朝。\n偶成投辖饮，不待致书招。\n塞鴈衝寒过，山云傍槛飘。\n此身何所似，天地一渔樵。",
        "dynasty": "唐",
        "collection_info": null
    },
    {
        "title": "游王羽士山房",
        "author": "殷尧藩",
        "content": "落日半楼明，琳宫事事清。\n山横万古色，鹤带九皋声。\n易作神仙侣，难忘父子情。\n道人应识我，未肯说长生。",
        "dynasty": "唐",
        "collection_info": null
    },
    {
        "title": "署中答武功姚合",
        "author": "殷尧藩",
        "content": "原中多阴雨，惟留一室明。\n自宜居静者，谁得问先生。\n深井泉香出，危沙药更荣。\n全家笑无辱，曾不见戈兵。",
        "dynasty": "唐",
        "collection_info": null
    },
    {
        "title": "赠龙阳尉马戴",
        "author": "殷尧藩",
        "content": "早学全身术，惟令耕近田。\n自输官税后，常卧晚云边。\n细草沿阶长，高萝出石悬。\n向来名姓茂，空被外情牵。",
        "dynasty": "唐",
        "collection_info": null
    },
    {
        "title": "上巳日赠都上人 一",
        "author": "殷尧藩",
        "content": "三月初三日，千家与万家。\n蝶飞秦地草，莺入汉宫花。\n鞍马皆争丽，笙歌尽鬬奢。\n吾师无所愿，惟愿老烟霞。",
        "dynasty": "唐",
        "collection_info": null
    },
    {
        "title": "上巳日赠都上人 二",
        "author": "殷尧藩",
        "content": "曲水公卿宴，香尘尽满街。\n无心修禊事，独步到禅斋。\n细草萦愁目，繁花逆旅怀。\n绮罗人走马，遗落凤皇钗。",
        "dynasty": "唐",
        "collection_info": null
    },
    {
        "title": "送沈亚之尉南康",
        "author": "殷尧藩",
        "content": "行迈南康路，客心离怨多。\n暮烟葵叶屋，秋月竹枝歌。\n孤鹤唳残梦，惊猨啸薜萝。\n对江翘首望，愁泪迭如波。",
        "dynasty": "唐",
        "collection_info": null
    },
    {
        "title": "奉送刘使君王屋山隐居",
        "author": "殷尧藩",
        "content": "散髮风檐下，沈沈日渐曛。\n鹰拳擒野雀，蛛网猎飞蚊。\n羣动能归计，吾生亦谩勤。\n尘缘难着眼，晚兴寄青云。",
        "dynasty": "唐",
        "collection_info": null
    },
    {
        "title": "寄许浑秀才",
        "author": "殷尧藩",
        "content": "文字饥难煮，为农策最良。\n兴来鉏晓月，倦后卧斜阳。\n秋稼连千顷，春花醉几场。\n任他名利客，车马闹康庄。",
        "dynasty": "唐",
        "collection_info": null
    },
    {
        "title": "送客游吴",
        "author": "殷尧藩",
        "content": "吴国水中央，波涛白渺茫。\n衣逢梅雨渍，船入稻花香。\n海戍通盐竈，山村带蜜房。\n欲知苏小小，君试到钱塘。",
        "dynasty": "唐",
        "collection_info": null
    },
    {
        "title": "陆丞相故宅",
        "author": "殷尧藩",
        "content": "衣冠零落久，今日事堪伤。\n厨起青烟薄，门开白日长。\n残梅欹古道，名石卧颓墙。\n山色依然好，兴衰未可量。",
        "dynasty": "唐",
        "collection_info": null
    },
    {
        "title": "中元日观诸道士步虚",
        "author": "殷尧藩",
        "content": "玄都开秘箓，白石礼先生。\n上界秋光净，中元夜气清。\n星辰朝帝处，鸾鹤步虚声。\n玉洞花长发，珠宫月最明。\n扫坛天地肃，投简鬼神惊。\n傥赐刀圭药，还留不死名。",
        "dynasty": "唐",
        "collection_info": null
    },
    {
        "title": "醉赠刘十二",
        "author": "殷尧藩",
        "content": "春草正凄凄，知君过恶溪。\n莺将吉了语，猿共猓然啼。\n别路魂先断，还家梦几迷。\n定寻雷令劒，应识越王笄。\n树色多于北，潮声少向西。\n椰花好为酒，谁伴醉如泥。",
        "dynasty": "唐",
        "collection_info": null
    },
    {
        "title": "早朝",
        "author": "殷尧藩",
        "content": "曙钟催入紫宸朝，列炬流虹映绛绡。\n天近鰲头花簇杖，风低豹尾乐鸣韶。\n衣冠一变无夷俗，律令重颁有正条。\n昨日钟山甘露降，玻璃满赐出宫瓢。",
        "dynasty": "唐",
        "collection_info": null
    },
    {
        "title": "帝京二首 一",
        "author": "殷尧藩",
        "content": "列郡征才起俊髦，万机独使圣躬劳。\n开藩上相颁龙节，破虏将军展豹韬。\n地入黄图三辅壮，天垂华盖七星高。\n迎春别赐瑶池宴，捧进金盘五色桃。",
        "dynasty": "唐",
        "collection_info": null
    },
    {
        "title": "帝京二首 二",
        "author": "殷尧藩",
        "content": "龙虎山河御气通，遥瞻帝阙五云红。\n英雄尽入江东籍，将相多收蓟北功。\n礼乐日稽三代盛，梯航岁贡万方同。\n都将俭德熙文治，淳俗应还太古风。",
        "dynasty": "唐",
        "collection_info": null
    },
    {
        "title": "宫词",
        "author": "殷尧藩",
        "content": "悄悄深宫不见人，倚阑惟见石麒麟。\n芙蓉帐冷愁长夜，翡翠帘垂隔小春。\n天远难通青鸟信，风寒欲动锦花茵。\n夜深怕有羊车过，自起笼灯看雪纹。",
        "dynasty": "唐",
        "collection_info": null
    },
    {
        "title": "郊居作",
        "author": "殷尧藩",
        "content": "碧树浓阴护短垣，苍江春暖渚凫喧。\n买鱼试唤鸣榔艇，寻鹤因行隔壠村。\n生理何凭文是业，世情纵遣酒盈樽。\n相逢谓我迂疎甚，欲辨还憎恐失言。",
        "dynasty": "唐",
        "collection_info": null
    },
    {
        "title": "闲居",
        "author": "殷尧藩",
        "content": "茂苑闲居木石同，旋开小径翦蒿蓬。\n虚游心在鸿蒙外，穴处身疑培塿中。\n花影一阑吟夜月，松声半榻卧秋风。\n百年寄傲聊容膝，何必高车驷马通。",
        "dynasty": "唐",
        "collection_info": null
    },
    {
        "title": "暮春述怀",
        "author": "殷尧藩",
        "content": "为客山南二十年，愁来怳近落花天。\n阴云带雨连山脊，湿气成岚滴树巅。\n隣屋有声敲石火，野禽无语避茶烟。\n此时若遇孙阳顾，肯服盐车不受鞭。",
        "dynasty": "唐",
        "collection_info": null
    },
    {
        "title": "端午日",
        "author": "殷尧藩",
        "content": "少年佳节倍多情，老去谁知感慨生。\n不効艾符趋习俗，但祈蒲酒话昇平。\n鬓丝日日添头白，榴锦年年照眼明。\n千载贤愚同瞬息，几人湮没几垂名。",
        "dynasty": "唐",
        "collection_info": null
    },
    {
        "title": "九日",
        "author": "殷尧藩",
        "content": "万里飘零十二秋，不堪今倚夕阳楼。\n壮怀空掷班超笔，久客谁怜季子裘。\n瘴雨蛮烟朝暮景，平芜野草古今愁。\n酣歌欲尽登高兴，强把黄花插满头。",
        "dynasty": "唐",
        "collection_info": null
    },
    {
        "title": "九日病起",
        "author": "殷尧藩",
        "content": "重阳开满菊花金，病起榰床惜赏心。\n紫蟹霜肥秋纵好，绿醅蚁滑晚慵斟。\n眼窥薄雾行殊倦，身怯寒风坐未禁。\n沈醉又成来岁约，遣怀聊作记时吟。",
        "dynasty": "唐",
        "collection_info": null
    },
    {
        "title": "寒夜",
        "author": "殷尧藩",
        "content": "云冷江空岁暮时，竹阴梅影月参差。\n鸡催梦枕司晨早，更咽寒城报点迟。\n人事纷华潜动息，天心静默运推移。\n凭谁荡涤穷残候，入眼东风喜在期。",
        "dynasty": "唐",
        "collection_info": null
    },
    {
        "title": "喜雨",
        "author": "殷尧藩",
        "content": "临岐终日自裴回，干我茅斋半亩苔。\n山上乱云随手变，淛东飞雨过江来。\n一元和气归中正，百怪苍渊起蛰雷。\n千里稻花应秀色，酒樽风月醉亭台。",
        "dynasty": "唐",
        "collection_info": null
    },
    {
        "title": "春游",
        "author": "殷尧藩",
        "content": "明日城东看杏花，叮咛童子蚤将车。\n路从丹凤楼前过，酒向金鱼馆裏赊。\n绿水满沟生杜若，暖云将雨湿泥沙。\n绝胜羊傅襄阳道，车骑西风拥鼓笳。",
        "dynasty": "唐",
        "collection_info": null
    },
    {
        "title": "夜酌溪楼",
        "author": "殷尧藩",
        "content": "楼居溪上凉生早，坐对城头起暮笳。\n打鼓泊船何处客，捣衣隔竹是谁家。\n玉绳低转宵初迥，银烛高烧月近斜。\n得意引杯须痛饮，好怀那许负年华。",
        "dynasty": "唐",
        "collection_info": null
    },
    {
        "title": "旅行",
        "author": "殷尧藩",
        "content": "烟树寒林半有无，野人行李更萧疎。\n堠长堠短逢官马，山北山南闻鹧鸪。\n万里关河成传舍，五更风雨忆呼卢。\n寂寥一点寒灯在，酒熟隣家许夜沽。",
        "dynasty": "唐",
        "collection_info": null
    },
    {
        "title": "下第东归作",
        "author": "殷尧藩",
        "content": "十载驱驰倦荷锄，三年生计鬓萧疎。\n辛勤几逐英雄后，乙榜犹然姓氏虚。\n欲射狼星把弓箭，休将萤火读诗书。\n身贱自惭贫骨相，朗啸东归学钓鱼。",
        "dynasty": "唐",
        "collection_info": null
    },
    {
        "title": "还京口",
        "author": "殷尧藩",
        "content": "黄鹤山头雪未消，行人归计在今朝。\n城高铁瓮江山壮，地接金陵草木雕。\n北府市楼闻旧酒，南桥官柳识归桡。\n吏民莫见参军面，水宿风餐鬓髮焦。",
        "dynasty": "唐",
        "collection_info": null
    },
    {
        "title": "襄口阻风",
        "author": "殷尧藩",
        "content": "雪浪排空接海门，孤舟三日阻龙津。\n曹瞒曾堕周郎计，王导难遮庚亮尘。\n鸥散白云沈远浦，花飞红雨送残春。\n篙师整缆候明发，仍谒荒祠问鬼神。",
        "dynasty": "唐",
        "collection_info": null
    },
    {
        "title": "潭州独步",
        "author": "殷尧藩",
        "content": "鹤髮垂肩懒着巾，晚凉独步楚江滨。\n一帆暝色鸥边雨，数尺筇枝物外身。\n习巧未逢医拙手，闻歌先识采莲人。\n笑看斥鷃飞翔去，乐处蓬莱便有春。",
        "dynasty": "唐",
        "collection_info": null
    },
    {
        "title": "金陵怀古",
        "author": "殷尧藩",
        "content": "黄道天清拥佩珂，东南王气秣陵多。\n江吞彭蠡来三蜀，地接昆崙带九河。\n凤阙晓霞红散绮，龙池春水绿生波。\n华夷混一归真主，端拱无为乐太和。",
        "dynasty": "唐",
        "collection_info": null
    },
    {
        "title": "登凤凰台二首 一",
        "author": "殷尧藩",
        "content": "凤凰台上望长安，五色宫袍照水寒。\n綵笔十年留翰墨，银河一夜卧阑干。\n三山飞鸟江天暮，六代离宫草树残。\n始信人生如一梦，壮怀莫使酒杯干。",
        "dynasty": "唐",
        "collection_info": null
    },
    {
        "title": "登凤凰台二首 二",
        "author": "殷尧藩",
        "content": "梧桐叶落秋风老，人去台空凤不来。\n梁武台成芳草合，吴王宫殿野花开。\n石头城下春生水，燕子堂前雨长苔。\n莫问人间兴废事，百年相遇且衔杯。",
        "dynasty": "唐",
        "collection_info": null
    },
    {
        "title": "韩信庙",
        "author": "殷尧藩",
        "content": "长空鸟尽将军死，无復中原入马蹄。\n身向九泉还属汉，功超诸将合封齐。\n荒凉古庙惟松柏，咫尺长陵又鹿麋。\n此日深怜萧相国，竟无一语到金闺。",
        "dynasty": "唐",
        "collection_info": null
    },
    {
        "title": "访许浑",
        "author": "殷尧藩",
        "content": "去郭来寻隐者居，柳阴假步小篮舆。\n每期会面初偿约，却计论心旧得书。\n浅绿垣墙绵薜荔，淡红池沼映芙蕖。\n为言肯共留连饮，涧有青芹罟有鱼。",
        "dynasty": "唐",
        "collection_info": null
    },
    {
        "title": "李舍人席上感遇",
        "author": "殷尧藩",
        "content": "微云敛雨天气清，松声出树秋泠泠。\n窗户长含碧萝色，溪流时带蛟龙腥。\n一官到手不可避，万事役我徒劳形。\n飘然曳杖出门去，无数好山江上横。",
        "dynasty": "唐",
        "collection_info": null
    },
    {
        "title": "和赵相公登鹳雀楼",
        "author": "殷尧藩",
        "content": "危楼高架泬寥天，上相闲登立綵旃。\n树色到京三百里，河流归汉几千年。\n晴峰耸日当周道，秋谷垂花满舜田。\n云路何人见高志，最看西面赤阑前。",
        "dynasty": "唐",
        "collection_info": null
    },
    {
        "title": "冬至酬刘使君",
        "author": "殷尧藩",
        "content": "异乡冬至又今朝，回首家山入梦遥。\n渐喜一阳从地復，却怜羣沴逐冰消。\n梅含露蘂知迎腊，柳拂宫袍忆候朝。\n多少故人承宴赏，五云堆裏听箫韶。",
        "dynasty": "唐",
        "collection_info": null
    },
    {
        "title": "李节度平虏诗",
        "author": "殷尧藩",
        "content": "百万王师下日边，将军雄略可图全。\n元勋未论封茅异，捷势应知破竹然。\n燕警无烽清朔漠，秦文有宝进蓝田。\n太平从此销兵甲，记取红羊换劫年。",
        "dynasty": "唐",
        "collection_info": null
    },
    {
        "title": "金陵上李公垂侍郎",
        "author": "殷尧藩",
        "content": "海国微茫散晓暾，郁葱佳气满干坤。\n六朝空据长江险，一统今归圣代尊。\n西北诸峰连朔漠，东南众水合昆崙。\n愿从吾道禧文运，再使河清俗化淳。",
        "dynasty": "唐",
        "collection_info": null
    },
    {
        "title": "赠惟俨师",
        "author": "殷尧藩",
        "content": "焕然文采照青春，一策江湖自在身。\n云锁木龛聊息影，雪香纸袄不生尘。\n谈禅早续灯无尽，护法重编论有神。\n拟扫绿阴浮佛寺，桫椤高树结为隣。",
        "dynasty": "唐",
        "collection_info": null
    },
    {
        "title": "寄许浑秀才",
        "author": "殷尧藩",
        "content": "万木惊秋叶渐稀，静探造化见玄机。\n眼前谁悟先天理，去后还知今日非。\n树拥秣陵千嶂合，云开萧寺一僧归。\n汉廷累下征贤诏，未许严陵老钓矶。",
        "dynasty": "唐",
        "collection_info": null
    },
    {
        "title": "送白舍人渡江",
        "author": "殷尧藩",
        "content": "晓发龙江第一程，诸公同济似登瀛。\n海门日上千峰出，桃叶波平一棹轻。\n横锁已沈王浚筏，投鞭难阻谢玄兵。\n片时喜得东风便，回首钟声隔凤城。",
        "dynasty": "唐",
        "collection_info": null
    },
    {
        "title": "送刘禹锡侍御出刺连州",
        "author": "殷尧藩",
        "content": "遐荒迢遰五羊城，归兴浓消客裏情。\n家近似忘山路险，土甘殊觉瘴烟轻。\n梅花清入罗浮梦，荔子红分广海程。\n此去定知偿隐趣，石田春雨读书耕。",
        "dynasty": "唐",
        "collection_info": null
    },
    {
        "title": "送韦侍御报使西蕃",
        "author": "殷尧藩",
        "content": "归奏圣朝行万里，却衔天诏报蕃臣。\n本是诸生守文墨，今将匹马静烟尘。\n旅宿关河逢暮雨，春耕亭障识遗民。\n此去多应收故地，宁辞沙塞往来频。",
        "dynasty": "唐",
        "collection_info": null
    },
    {
        "title": "寒食城南即事因访蓝田韦明府",
        "author": "殷尧藩",
        "content": "闲出城南禁火天，路傍骑马独摇鞭。\n青松古墓伤碑碣，红杏春园羡管弦。\n徒说鸊鹈膏玉劒，漫夸蚨血点铜钱。\n世间尽是悠悠事，且饮韦家冷酒眠。",
        "dynasty": "唐",
        "collection_info": null
    },
    {
        "title": "送源中丞使新罗",
        "author": "殷尧藩",
        "content": "赤墀奉命使殊方，官重霜台紫绶光。\n玉节在船清海怪，金函开诏抚夷王。\n云晴渐觉山川异，风便宁知道路长。\n谁得似君将雨露，海东万里洒扶桑。",
        "dynasty": "唐",
        "collection_info": null
    },
    {
        "title": "送景玄上人还山",
        "author": "殷尧藩",
        "content": "嵩阳听罢讲经钟，远访庭闱锡度空。\n蒲履谩从归后织，衲衣犹记别时缝。\n地横龙朔连沙暝，山入乌桓碧树重。\n梵宇传来金贝叶，花前拜捧慰亲容。",
        "dynasty": "唐",
        "collection_info": null
    },
    {
        "title": "宫人入道",
        "author": "殷尧藩",
        "content": "卸却宫妆锦绣衣，黄冠素服制相宜。\n锡名近奉君王旨，佩箓新参老氏师。\n白昼无情趋玉陛，清宵有梦步瑶池。\n绿鬟女伴含愁别，释尽当年妬宠私。",
        "dynasty": "唐",
        "collection_info": null
    },
    {
        "title": "友人山中梅花",
        "author": "殷尧藩",
        "content": "南国看花动远情，沈郎诗苦瘦容生。\n铁心自儗山中赋，玉笛谁将月下横。\n临水一枝春占早，照人千树雪同清。\n好风吹醒罗浮梦，莫听空林翠羽声。",
        "dynasty": "唐",
        "collection_info": null
    },
    {
        "title": "客中有感",
        "author": "殷尧藩",
        "content": "天地一身在，头颅五十过。\n流年消壮志，空使泪成河。",
        "dynasty": "唐",
        "collection_info": null
    },
    {
        "title": "忆家二首 一",
        "author": "殷尧藩",
        "content": "新霁扬林初，苹花贴岸舒。\n故乡今夜月，犹得照孤庐。",
        "dynasty": "唐",
        "collection_info": null
    },
    {
        "title": "忆家二首 二",
        "author": "殷尧藩",
        "content": "树拥溪边阁，山浮雨后岚。\n白头归未得，梦裏望江南。",
        "dynasty": "唐",
        "collection_info": null
    },
    {
        "title": "江行二首 一",
        "author": "殷尧藩",
        "content": "暝色沧州迥，秋声玉峡长。\n只因江上月，不觉过浔阳。",
        "dynasty": "唐",
        "collection_info": null
    },
    {
        "title": "江行二首 二",
        "author": "殷尧藩",
        "content": "晚泊长江口，寒沙白似霜。\n年光流不尽，东去水声长。",
        "dynasty": "唐",
        "collection_info": null
    },
    {
        "title": "偶题",
        "author": "殷尧藩",
        "content": "越女收龙眼，蛮儿拾象牙。\n长安千万里，走马送谁家。",
        "dynasty": "唐",
        "collection_info": null
    },
    {
        "title": "关中伤乱后",
        "author": "殷尧藩",
        "content": "去岁干戈险，今年蝗旱忧。\n关西归战马，海内卖耕牛。",
        "dynasty": "唐",
        "collection_info": null
    },
    {
        "title": "楚江怀古",
        "author": "殷尧藩",
        "content": "骚灵不可见，楚些竟谁闻。\n欲采苹花去，沧州隔暮云。",
        "dynasty": "唐",
        "collection_info": null
    },
    {
        "title": "张飞庙",
        "author": "殷尧藩",
        "content": "威名垂万古，勇力冠当时。\n回首三分国，何人赋黍离。",
        "dynasty": "唐",
        "collection_info": null
    },
    {
        "title": "生公讲台",
        "author": "殷尧藩",
        "content": "暝色护楼台，阴云昼未开。\n一尘无处着，花雨遍苍苔。",
        "dynasty": "唐",
        "collection_info": null
    },
    {
        "title": "席上听琴",
        "author": "殷尧藩",
        "content": "高堂流月明，万籁不到耳。\n一听清心魂，飞絮春纷起。",
        "dynasty": "唐",
        "collection_info": null
    },
    {
        "title": "酬雍秀才二首 一",
        "author": "殷尧藩",
        "content": "晚市人烟合，归帆带夕阳。\n栖迟未归客，犹着锦衣裳。",
        "dynasty": "唐",
        "collection_info": null
    },
    {
        "title": "酬雍秀才二首 二",
        "author": "殷尧藩",
        "content": "卧病茅窗下，惊闻两月过。\n兴来聊赋咏，清婉逼阴何。",
        "dynasty": "唐",
        "collection_info": null
    },
    {
        "title": "竹",
        "author": "殷尧藩",
        "content": "窗户尽萧森，空阶凝碧阴。\n不缘冰雪裏，为识岁寒心。",
        "dynasty": "唐",
        "collection_info": null
    },
    {
        "title": "春怨",
        "author": "殷尧藩",
        "content": "柳花扑帘春欲尽，绿阴障林莺乱啼。\n秖愁明日送春去，落日满园啼竹鸡。",
        "dynasty": "唐",
        "collection_info": null
    },
    {
        "title": "馆娃宫",
        "author": "殷尧藩",
        "content": "宫女三千去不回，真珠翠羽是尘埃。\n夫差旧国久破碎，红燕自归花自开。",
        "dynasty": "唐",
        "collection_info": null
    },
    {
        "title": "汉宫词三首 一",
        "author": "殷尧藩",
        "content": "成帝夫人泪满怀，璧宫相趁落空阶。\n可怜玉貌花前死，惟有君恩白燕钗。",
        "dynasty": "唐",
        "collection_info": null
    },
    {
        "title": "汉宫词三首 二",
        "author": "殷尧藩",
        "content": "霍家有女字成君，年少教人着绣裙。\n枉杀宫中许皇后，椒房恩泽是浮云。",
        "dynasty": "唐",
        "collection_info": null
    },
    {
        "title": "汉宫词三首 三",
        "author": "殷尧藩",
        "content": "骏马金鞍白玉鞭，宫中来取李延年。\n承恩直日鸳鸯殿，一曲清歌在九天。",
        "dynasty": "唐",
        "collection_info": null
    },
    {
        "title": "同州端午",
        "author": "殷尧藩",
        "content": "鹤髮垂肩尺许长，离家三十五端阳。\n儿童见说深惊讶，却问何方是故乡。",
        "dynasty": "唐",
        "collection_info": null
    },
    {
        "title": "夜过洞庭",
        "author": "殷尧藩",
        "content": "笙歌只解闹花天，谁是敲冰掉小船。\n为觅潇湘幽隐处，夜深载月听鸣泉。",
        "dynasty": "唐",
        "collection_info": null
    },
    {
        "title": "游山南寺二首 一",
        "author": "殷尧藩",
        "content": "山中尽日无人到，竹外交加百鸟鸣。\n昨日小楼微雨过，樱桃花落晚风晴。",
        "dynasty": "唐",
        "collection_info": null
    },
    {
        "title": "游山南寺二首 二",
        "author": "殷尧藩",
        "content": "踏碎羊山黄叶堆，天飞细雨隐轻雷。\n朗陵莫讶来何晚，不忍听君话别杯。",
        "dynasty": "唐",
        "collection_info": null
    },
    {
        "title": "寄太仆田卿二首 一",
        "author": "殷尧藩",
        "content": "客窗强饮太怱怱，急雨寒风意万重。\n蓦上心来消未得，梦回又听五更钟。",
        "dynasty": "唐",
        "collection_info": null
    },
    {
        "title": "寄太仆田卿二首 二",
        "author": "殷尧藩",
        "content": "一阳纔动伏羣阴，万物于今寓太音。\n若喜长生添线日，微微消息识天心。",
        "dynasty": "唐",
        "collection_info": null
    },
    {
        "title": "新昌井",
        "author": "殷尧藩",
        "content": "辘轳千转劳筋力，待得甘泉渴杀人。\n且共山麋同饮涧，玉沙铺底浅磷磷。",
        "dynasty": "唐",
        "collection_info": null
    },
    {
        "title": "经靖安里",
        "author": "殷尧藩",
        "content": "巷底萧萧绝市尘，供愁疎雨打黄昏。\n悠然一曲泉明调，浅立闲愁轻闭门。",
        "dynasty": "唐",
        "collection_info": null
    },
    {
        "title": "闻筝歌",
        "author": "殷尧藩",
        "content": "凄凄切切断肠声，指滑音柔万种情。\n花影深沈遮不住，度帏穿幕又残更。",
        "dynasty": "唐",
        "collection_info": null
    },
    {
        "title": "吹笙歌",
        "author": "殷尧藩",
        "content": "伶儿竹声愁绕空，秦女泪湿燕支红。\n玉桃花片落不住，三十六簧能唤风。",
        "dynasty": "唐",
        "collection_info": null
    },
    {
        "title": "赠歌人郭婉二首 一",
        "author": "殷尧藩",
        "content": "石家金谷旧歌人，起唱花筵泪满巾。\n红粉少年诸弟子，一时惆怅望梁尘。",
        "dynasty": "唐",
        "collection_info": null
    },
    {
        "title": "赠歌人郭婉二首 二",
        "author": "殷尧藩",
        "content": "云满衣裳月满身，轻盈归步过流尘。\n五更无限留连意，常恐风花又一春。",
        "dynasty": "唐",
        "collection_info": null
    },
    {
        "title": "潭州席上赠舞柘枝妓",
        "author": "殷尧藩",
        "content": "姑苏太守青娥女，流落长沙舞柘枝。\n坐满绣衣皆不识，可怜红脸泪双垂。",
        "dynasty": "唐",
        "collection_info": null
    },
    {
        "title": "句",
        "author": "殷尧藩",
        "content": "瘴雨出虹蝀，蛮烟渡江急。\n尝闻岛夷俗，犀象满城邑。",
        "dynasty": "唐",
        "collection_info": null
    },
    {
        "title": "虎丘山真娘墓",
        "author": "沈亚之",
        "content": "金钗沦劒壑，兹地似花台。\n油壁何人值，钱塘度曲哀。\n翠余长染柳，香重欲熏梅。\n但道行云去，应随魂梦来。",
        "dynasty": "唐",
        "collection_info": null
    },
    {
        "title": "荅殷尧藩赠罢泾源记室",
        "author": "沈亚之",
        "content": "劳君辍雅话，听说事疆场。\n提笔从征虏，飞书始伏羌。\n河流辞马岭，节卧听龙骧。\n孤负平生劒，空怜射斗光。",
        "dynasty": "唐",
        "collection_info": null
    },
    {
        "title": "五月六日发石头城步望前船示舍弟兼寄侯郎",
        "author": "沈亚之",
        "content": "客子去淮阳，逶迤别梦长。\n水关开夜锁，雾棹起晨凉。\n烟月期同赏，风波勿异行。\n隐山曾撼橹，转濑指遥樯。\n蒲叶吴刀绿，筠筒楚粽香。\n因书报惠远，为我忆檀郎。",
        "dynasty": "唐",
        "collection_info": null
    },
    {
        "title": "别庞子肃",
        "author": "沈亚之",
        "content": "自为应仙才，丹砂炼几迴。\n山秋梦桂树，月晓忆瑶台。\n雨雪依岩避，烟云逐步开。\n今朝龙杖去，早晚鹤书来。",
        "dynasty": "唐",
        "collection_info": null
    },
    {
        "title": "春色满皇州",
        "author": "沈亚之",
        "content": "何处春辉好，偏宜在雍州。\n花明夹城道，柳暗曲江头。\n风软游丝重，光融瑞气浮。\n鬬鸡怜短草，乳燕傍高楼。\n绣毂盈香陌，新泉溢御沟。\n迴看日欲暮，还骑似川流。",
        "dynasty": "唐",
        "collection_info": null
    },
    {
        "title": "宿白马津寄寇立",
        "author": "沈亚之",
        "content": "客思听蛩嗟，秋怀似乱砂。\n劒头悬日影，蝇鼻落灯花。\n天外归鸿断，漳南别路赊。\n闻君同旅舍，几得梦还家。",
        "dynasty": "唐",
        "collection_info": null
    },
    {
        "title": "汴州船行赋岸傍所见",
        "author": "沈亚之",
        "content": "古木晓苍苍，秋林拂岸香。\n露珠虫网细，金缕兔丝长。\n秋浪时迴沫，惊鳞乍触航。\n蓬烟拈绿线，棘实缀红囊。\n乱穗摇鼯尾，出根挂凤肠。\n聊持一濯足，谁道比沧浪。",
        "dynasty": "唐",
        "collection_info": null
    },
    {
        "title": "送文颕上人游天台",
        "author": "沈亚之",
        "content": "露花浮翠瓦，鲜思起芳丛。\n此际断客梦，况復别志公。\n既历天台去，言过赤城东。\n莫说人间事，崎岖尘土中。",
        "dynasty": "唐",
        "collection_info": null
    },
    {
        "title": "宿后自华阳行次昭应寄王直方",
        "author": "沈亚之",
        "content": "重归能几日，物意早如春。\n暖色先骊岫，寒声别鴈羣。\n川光如戏劒，帆态似翔云。\n为报东园蝶，南枝日已曛。",
        "dynasty": "唐",
        "collection_info": null
    },
    {
        "title": "题海榴树呈八叔大人",
        "author": "沈亚之",
        "content": "曾在蓬壶伴众仙，文章枝叶五云边。\n几时奉宴瑶台下，何日移荣玉砌前。\n染日裁霞深雨露，凌寒送暖占风烟。\n应笑强如河畔柳，逢波逐浪送张骞。",
        "dynasty": "唐",
        "collection_info": null
    },
    {
        "title": "西蕃请谒庙",
        "author": "沈亚之",
        "content": "肃肃层城裏，巍巍祖庙清。\n圣恩覃布濩，异域献精诚。\n冠盖分行列，戎夷辨姓名。\n礼终齐百拜，心洁表忠贞。\n瑞气千重色，箫韶九奏声。\n杖移迎日转，旌动逐风轻。\n休运威仪正，年推俎豆盈。\n不才惭圣泽，空此望华缨。",
        "dynasty": "唐",
        "collection_info": null
    },
    {
        "title": "劝政楼下观百官献寿",
        "author": "沈亚之",
        "content": "御气黄花节，临轩紫陌头。\n早阳生彩杖，霁色入仙楼。\n献寿皆鸳鹭，瞻天在冕旒。\n菊尊开九日，凤历启千秋。\n乐阕祥烟起，杯酣瑞影收。\n年年歌舞夕，此地庆皇休。",
        "dynasty": "唐",
        "collection_info": null
    },
    {
        "title": "山出云",
        "author": "沈亚之",
        "content": "片云朝出岫，孤色逈难亲。\n盖小辞山早，根轻触石新。\n飘扬经绿野，明丽照青春。\n拂树疑舒叶，临江似结鳞。\n从龙方有感，捧日岂无因。\n看助为霖去，恩沾雨露均。",
        "dynasty": "唐",
        "collection_info": null
    },
    {
        "title": "曲江亭望慈恩杏花发",
        "author": "沈亚之",
        "content": "曲台晴好望，近接梵王家。\n十亩开金地，千株发杏花。\n带云犹误雪，映日欲欺霞。\n紫陌传香远，红泉落影斜。\n园中春尚早，亭上路非赊。\n芳景偏堪赏，其如积岁华。",
        "dynasty": "唐",
        "collection_info": null
    },
    {
        "title": "村居",
        "author": "沈亚之",
        "content": "有树巢宿鸟，无酒共客醉。\n月上蝉韵残，梧桐阴绕地。\n独出村舍门，吟剧微风起。\n萧萧芦荻丛，呌啸如山鬼。\n应缘我憔悴，为我哭秋思。",
        "dynasty": "唐",
        "collection_info": null
    },
    {
        "title": "春词酬元微之",
        "author": "沈亚之",
        "content": "黄莺啼时春日高，红芳发尽井边桃。\n美人手暖裁衣易，片片轻花落翦刀。",
        "dynasty": "唐",
        "collection_info": null
    },
    {
        "title": "题侯仙亭",
        "author": "沈亚之",
        "content": "新创仙亭覆石坛，雕梁峻宇入云端。\n岭北啸猨高枕听，湖南山色捲帘看。",
        "dynasty": "唐",
        "collection_info": null
    },
    {
        "title": "送庞子肃",
        "author": "沈亚之",
        "content": "三年游宦也迷津，马困长安九陌尘。\n都作无成不归去，古来妻嫂笑苏秦。",
        "dynasty": "唐",
        "collection_info": null
    },
    {
        "title": "梦輓秦弄玉",
        "author": "沈亚之",
        "content": "泣葬一枝红，生同死不同。\n金钿坠芳草，香绣满春风。\n旧日闻箫处，高楼当月中。\n梨花寒食夜，深闭翠微宫。",
        "dynasty": "唐",
        "collection_info": null
    },
    {
        "title": "梦别秦穆公",
        "author": "沈亚之",
        "content": "击髆舞，恨满烟光无处所。\n泪如雨，欲拟着辞不成语。\n金凤衔红旧绣衣，几度宫中同看舞。\n人间春日正欢乐，日暮东风何处去。",
        "dynasty": "唐",
        "collection_info": null
    },
    {
        "title": "梦游秦宫",
        "author": "沈亚之",
        "content": "君王多感放东归，从此秦宫不復期。\n春景似伤秦丧主，落花如雨泪臙脂。",
        "dynasty": "唐",
        "collection_info": null
    },
    {
        "title": "湘中怨 一",
        "author": "沈亚之",
        "content": "隆佳秀兮昭盛时，播熏绿兮淑华归。\n顾室荑与处蕚兮，潜重房以饰姿。\n见稚态之韶羞兮，蒙长霭以为帏。\n醉融光兮渺渺瀰瀰，迷千里兮涵烟眉。\n晨陶陶兮暮熙熙，舞婑那之秾条兮。\n骋盈盈以披迟，酡游颜兮倡蔓卉縠，流蒨霓兮石髮髓旎。",
        "dynasty": "唐",
        "collection_info": null
    },
    {
        "title": "湘中怨 二",
        "author": "沈亚之",
        "content": "泝青山兮江之隅，拖湘波兮褭绿裾。\n荷拳拳兮未舒，匪同归兮将焉[如]。",
        "dynasty": "唐",
        "collection_info": null
    },
    {
        "title": "文祝延二阕 一",
        "author": "沈亚之",
        "content": "闽山之杭杭兮水堋堋，吞荒抱大兮香迭层。\n腾气清浑兮朝昏，神生其中兮宅幽凝。\n居如山兮惠如水，处端卓兮赴下而忘鄙。\n集人之祈兮从人之所市，攀清明兮叩髣髴。\n我民清兮期吉日，愿听诚兮陈所当。\n侯临我兮恩如光，照导兮天覆。\n惠流吾兮乐且康，恭闻侯兮饮食失常。\n民萦忧兮心苦疮，饱我之饥兮侯由有谷。\n神有泽兮宜荫沃，脱侯之恙兮归侯之多福。\n羣卑勤之恭洁兮，鉴贞盟乎山竹。",
        "dynasty": "唐",
        "collection_info": null
    },
    {
        "title": "文祝延二阕 二",
        "author": "沈亚之",
        "content": "兕载吹兮音咿咿，铜铙呶兮睋呼𪾤睢。\n樟之盖兮麓下，云垂幄兮为帷。\n合吾民兮将安，维吾侯之康兮乐欣。\n肴盘列兮荅神，神摆渔篁兮降拂窣窣。\n右持妓兮左夫人，态修邃兮佻眇。\n调丹含琼兮瑳佳笑，馨炮羶燔兮溢按豆。\n爵盎无虚兮菓摭杂佑，秋云清醉兮流融光。\n巫裾旋兮觋袖翔，瞪虚凝兮览迴杨。\n语神欢兮酒云央，望吾侯兮遵赏事。\n朝马驾兮搦宝辔，千弭函弦兮森道骑。\n吾何乐兮神轩，维侯之康兮居游自遂。",
        "dynasty": "唐",
        "collection_info": null
    },
    {
        "title": "及第后过杨子江",
        "author": "施肩吾",
        "content": "忆昔将贡年，抱愁此江边。\n鱼龙互闪烁，黑浪高于天。\n今日步春草，復来经此道。\n江神也世情，为我风色好。",
        "dynasty": "唐",
        "collection_info": null
    },
    {
        "title": "夜宴曲",
        "author": "施肩吾",
        "content": "兰缸如昼晓不眠，玉堂夜起沈香烟。\n青娥一行十二仙，欲笑不笑桃花然。\n碧窗弄娇梳洗晚，户外不知银汉转。\n被郎嗔罚琉璃盏，酒入四肢红玉软。",
        "dynasty": "唐",
        "collection_info": null
    },
    {
        "title": "効古兴",
        "author": "施肩吾",
        "content": "金雀无旧钗，缃绮无旧裾。\n唯有一寸心，长贮万里夫。\n南轩夜虫织已促，北牖飞蛾遶残烛。\n祗言众口铄千金，谁信独愁销片玉。\n不知岁晚归不归，又将啼眼缝征衣。",
        "dynasty": "唐",
        "collection_info": null
    },
    {
        "title": "古别离二首 一",
        "author": "施肩吾",
        "content": "古人谩歌西飞燕，十年不见狂夫面。\n三更风作切梦刀，万转愁成繫肠线。\n所嗟不及牛女星，一年一度得相见。",
        "dynasty": "唐",
        "collection_info": null
    }
]