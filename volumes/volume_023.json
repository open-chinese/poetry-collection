[
    {
        "uuid": "2da9a137243f7f9abf7542038881237c",
        "title": "书怀寄卢州",
        "author": "杜牧",
        "content": "谢山南畔州，风物最宜秋。\n太守悬金印，佳人敞画楼。\n凝缸暗醉夕，残月上汀州。\n可惜当年鬓，朱门不得游。",
        "dynasty": "唐",
        "collection_info": null
    },
    {
        "uuid": "6418a7ec58131a34706dbecf64e452fc",
        "title": "贺崔大夫崔正字",
        "author": "杜牧",
        "content": "内举无惭古所难，燕台遥想拂尘冠。\n登龙有路水不峻，一鴈背飞天正寒。\n别夜酒余红烛短，映山帆满碧霞残。\n谢公楼下潺湲响，离恨诗情添几般。",
        "dynasty": "唐",
        "collection_info": null
    },
    {
        "uuid": "601a3049567bfbbaaee5322e40ce9922",
        "title": "江南送左师",
        "author": "杜牧",
        "content": "江南为客正悲秋，更送吾师古渡头。\n惆怅不同尘土别，水云踪迹去悠悠。",
        "dynasty": "唐",
        "collection_info": null
    },
    {
        "uuid": "5a36282f6a23f76675da1e6c998212f0",
        "title": "寝夜",
        "author": "杜牧",
        "content": "蛩唱如波咽，更深似水寒。\n露华惊弊褐，灯影挂尘冠。\n故国初离梦，前溪更下滩。\n纷纷毫髪事，多少宦游难。",
        "dynasty": "唐",
        "collection_info": null
    },
    {
        "uuid": "6687ed700ed8571212aedf3c2ef0f418",
        "title": "十九兄郡楼有宴病不赴",
        "author": "杜牧",
        "content": "十二层楼敞画檐，连云歌尽草纤纤。\n空堂病怯阶前月，燕子嗔垂一竹帘。",
        "dynasty": "唐",
        "collection_info": null
    },
    {
        "uuid": "9febb0ed6ad03788196ae58be7266a6d",
        "title": "愁",
        "author": "杜牧",
        "content": "聚散竟无形，迴肠自结成。\n古今留不得，离别又潜生。\n降虏将军思，穷秋远客情。\n何人更憔悴，落第泣秦京。",
        "dynasty": "唐",
        "collection_info": null
    },
    {
        "uuid": "40cc72fac669c9ab48effebca637bd73",
        "title": "隋苑",
        "author": "杜牧",
        "content": "红霞一抹广陵春，定子当筵睡脸新。\n却笑吃亏隋炀帝，破家亡国为谁人。",
        "dynasty": "唐",
        "collection_info": null
    },
    {
        "uuid": "59bde8c1c8a5ef47ab3834c489728524",
        "title": "芭蕉",
        "author": "杜牧",
        "content": "芭蕉为雨移，故向窓前种。\n怜渠点滴声，留得归乡梦。\n梦远莫归乡，觉来一翻动。",
        "dynasty": "唐",
        "collection_info": null
    },
    {
        "uuid": "8dc68605b9ea030f1fd4b576408e07ca",
        "title": "汴人舟行荅张祜",
        "author": "杜牧",
        "content": "千万长河共使船，听君诗句倍怆然。\n春风野岸名花发，一道帆樯画柳烟。",
        "dynasty": "唐",
        "collection_info": null
    },
    {
        "uuid": "2c1b89a9846c8184df02f8599cc63fb0",
        "title": "牧陪昭应卢郎中在江西宣州佐今吏部沈公幕罢府周岁公宰昭应牧在淮南縻职叙旧成二十二韵用以投寄",
        "author": "杜牧",
        "content": "燕鴈下扬州，凉风柳陌愁。\n可怜千里梦，还是一年秋。\n宛水环朱槛，章江敞碧流。\n谬陪吾益友，祗事我贤侯。\n印组萦光马，锋铓看解牛。\n井闾安乐易，冠盖惬依投。\n政简稀开阁，功成每运筹。\n送春经野坞，迟日上高楼。\n玉裂歌声断，霞飘舞带收。\n泥情斜拂印，别脸小低头。\n日晚花枝烂，釭凝粉彩稠。\n未曾孤酩酊，剩肯隻淹留。\n重德俄征宠，诸生苦宦游。\n分途之绝国，洒泪拜行辀。\n聚散真漂梗，光阴急转邮。\n铭心徒历历，屈指尽悠悠。\n君作烹鲜用，谁膺仄席求。\n卷怀能愤悱，卒岁且优游。\n去矣时难遇，沽哉价莫酬。\n满枝为鼓吹，衷甲避戈矛。\n隋帝宫荒草，秦王土一丘。\n相逢好大笑，除此总云浮。",
        "dynasty": "唐",
        "collection_info": null
    },
    {
        "uuid": "a4fa0f90803a9f61625dede2dbd94b8b",
        "title": "寓言",
        "author": "杜牧",
        "content": "暖风迟日柳初含，顾影看身又自惭。\n何事明朝独惆怅，杏花时节在江南。",
        "dynasty": "唐",
        "collection_info": null
    },
    {
        "uuid": "0a8376c32111894f16866d2ea094366a",
        "title": "猿",
        "author": "杜牧",
        "content": "月白烟青水暗流，孤猿衔恨叫中秋。\n三声欲断疑肠断，饶是少年今白头。",
        "dynasty": "唐",
        "collection_info": null
    },
    {
        "uuid": "8603af95d3be0f72052639c639a8bca9",
        "title": "怀归",
        "author": "杜牧",
        "content": "尘埃终日满牕前，水态云容思浩然。\n争得便归湘浦去，却持竿上钓鱼船。",
        "dynasty": "唐",
        "collection_info": null
    },
    {
        "uuid": "ff69feecac160ae148b86a16138a08de",
        "title": "边上晚秋",
        "author": "杜牧",
        "content": "黑山南面更无州，马放平沙夜不收。\n风送孤城临晚角，一声声入客心愁。",
        "dynasty": "唐",
        "collection_info": null
    },
    {
        "uuid": "f96a9e9297acdf15da2963b7b16f7ff6",
        "title": "伤友人悼吹箫妓",
        "author": "杜牧",
        "content": "玉箫声断没流年，满目春愁陇树烟。\n艳质已随云雨散，凤楼空锁月明天。",
        "dynasty": "唐",
        "collection_info": null
    },
    {
        "uuid": "09d6c5f59b9fd86f2bb11c6af85a133f",
        "title": "访许颜",
        "author": "杜牧",
        "content": "门近寒溪牕近山，枕山流水日潺潺。\n长嫌世上浮云客，老向尘中不解颜。",
        "dynasty": "唐",
        "collection_info": null
    },
    {
        "uuid": "d4f46890d889a117ff38964d622ee75b",
        "title": "春日古道傍作",
        "author": "杜牧",
        "content": "万古荣华旦暮齐，楼台春尽草萋萋。\n君看陌上何人墓，旋化红尘送马蹏。",
        "dynasty": "唐",
        "collection_info": null
    },
    {
        "uuid": "1fd0f0997f2aab64fa6a82c7ef334c1c",
        "title": "青冢",
        "author": "杜牧",
        "content": "青冢前头陇水流，燕支山上暮云秋。\n蛾眉一坠穷泉路，夜夜孤魂月下愁。",
        "dynasty": "唐",
        "collection_info": null
    },
    {
        "uuid": "a62125120b96225dfb564cb63045373d",
        "title": "大梦上人自庐峰回",
        "author": "杜牧",
        "content": "行脚寻常到寺稀，一枝藜杖一禅衣。\n开门满院空秋色，新向庐峰过夏归。",
        "dynasty": "唐",
        "collection_info": null
    },
    {
        "uuid": "ff8363632d22625b47830abb603ee3e7",
        "title": "洛中二首 一",
        "author": "杜牧",
        "content": "柳动晴风拂路尘，年年宫阙锁浓春。\n一从翠辇无巡幸，老却蛾眉几许人。",
        "dynasty": "唐",
        "collection_info": null
    },
    {
        "uuid": "58f5a84c2be78ac090c5bf6c83a6b642",
        "title": "洛中二首 二",
        "author": "杜牧",
        "content": "风吹柳带摇晴绿，蝶遶花枝恋暖香。\n多把芳菲泛春酒，直教愁色对愁肠。",
        "dynasty": "唐",
        "collection_info": null
    },
    {
        "uuid": "fdc9fc64dece911d4797f5924e2dfb4c",
        "title": "边上闻笳三首 一",
        "author": "杜牧",
        "content": "何处吹笳薄暮天，塞垣高鸟没狼烟。\n游人一听头堪白，苏武争禁十九年。",
        "dynasty": "唐",
        "collection_info": null
    },
    {
        "uuid": "db5792618b8f69d47b863d31f1d2065a",
        "title": "边上闻笳三首 二",
        "author": "杜牧",
        "content": "海路无尘边草新，荣枯不见绿杨春。\n白沙日暮愁云起，独感离乡万里人。",
        "dynasty": "唐",
        "collection_info": null
    },
    {
        "uuid": "d3c374cc1843ea655a8d9e2c11ab0b3a",
        "title": "边上闻笳三首 三",
        "author": "杜牧",
        "content": "胡雏吹笛上高台，寒雁惊飞去不回。\n尽日春风吹不散，只应分付客愁来。",
        "dynasty": "唐",
        "collection_info": null
    },
    {
        "uuid": "a50e6ce467d4cb4ba167811ba7c642e8",
        "title": "春日寄许浑先辈",
        "author": "杜牧",
        "content": "蓟北雁初去，湘南春又归。\n水流沧海急，人到白头稀。\n塞路尽何处，我愁当落晖。\n终须接鸳鹭，霄汉共高飞。",
        "dynasty": "唐",
        "collection_info": null
    },
    {
        "uuid": "e381c93bc47bba1f69b7b9f22c0ac250",
        "title": "经阖闾城",
        "author": "杜牧",
        "content": "遗踪委衰草，行客思悠悠。\n昔日人何处，终年水自流。\n孤烟邨戌远，乱雨海门秋。\n吟罢独归去，烟云尽惨愁。",
        "dynasty": "唐",
        "collection_info": null
    },
    {
        "uuid": "a864c80905b4451ac2e46e4298b85792",
        "title": "幷州道中",
        "author": "杜牧",
        "content": "行役我方倦，苦吟谁復闻。\n戌楼春带雪，边角暮吹云。\n极目无人迹，回头送鴈羣。\n如何遣公子，高卧醉醺醺。",
        "dynasty": "唐",
        "collection_info": null
    },
    {
        "uuid": "b99ab99f13b4b4308880814294792c35",
        "title": "别怀",
        "author": "杜牧",
        "content": "相别徒成泣，经过总是空。\n劳生惯离别，夜梦苦西东。\n去路三湘浪，归程一片风。\n他年寄消息，书在鲤鱼中。",
        "dynasty": "唐",
        "collection_info": null
    },
    {
        "uuid": "991771e7fbe6edf0e5f6d1d7329c7a81",
        "title": "渔父",
        "author": "杜牧",
        "content": "白髮沧浪上，全忘是与非。\n秋潭垂钓去，夜月叩船归。\n烟影侵芦岸，潮痕在竹扉。\n终年狎鸥鸟，来去且无机。",
        "dynasty": "唐",
        "collection_info": null
    },
    {
        "uuid": "0ef09f51d45dc8ed110cdbb0739af844",
        "title": "秋梦",
        "author": "杜牧",
        "content": "寒空动高吹，月色满清砧。\n残梦夜魂断，美人边思深。\n孤鸿秋出塞，一叶暗辞林。\n又寄征衣去，迢迢天外心。",
        "dynasty": "唐",
        "collection_info": null
    },
    {
        "uuid": "ae5793c94350ba2972705e54dead49ab",
        "title": "早秋客舍",
        "author": "杜牧",
        "content": "风吹一片叶，万物已惊秋。\n独夜他乡泪，年年为客愁。\n别离何处尽，摇落几时休。\n不及磻溪叟，身闲长自由。",
        "dynasty": "唐",
        "collection_info": null
    },
    {
        "uuid": "a3fc20dc320f788154c485313ffb0ed6",
        "title": "逢故人",
        "author": "杜牧",
        "content": "故交相见稀，相见倍依依。\n尘路事不尽，云岩闲好归。\n投人销壮志，徇俗变真机。\n又落他乡泪，风前一满衣。",
        "dynasty": "唐",
        "collection_info": null
    },
    {
        "uuid": "01b039101c596762293ee40b1e34f17a",
        "title": "秋晚江上遣怀",
        "author": "杜牧",
        "content": "孤舟天际外，去路望中赊。\n贫病远行客，梦魂多在家。\n蝉吟秋色树，鸦噪夕阳沙。\n不拟彻双鬓，他方掷岁华。",
        "dynasty": "唐",
        "collection_info": null
    },
    {
        "uuid": "1ea72327b208604966d5bcc72d88dfea",
        "title": "长安夜月",
        "author": "杜牧",
        "content": "寒光垂静夜，皓彩满重城。\n万国尽分照，谁家无此明。\n古槐疎影薄，仙桂动秋声。\n独有长门裏，蛾眉对晓晴。",
        "dynasty": "唐",
        "collection_info": null
    },
    {
        "uuid": "ac1b5ec378e045cd673b61ee60f17fa5",
        "title": "云",
        "author": "杜牧",
        "content": "东西那有碍，出处岂虚心。\n晓入洞庭阔，暮归巫峡深。\n渡江随鸟影，拥树隔猿吟。\n莫隐高唐去，枯苗待作霖。",
        "dynasty": "唐",
        "collection_info": null
    },
    {
        "uuid": "02d99453ec44aab439eb48b0da57d3f6",
        "title": "春怀",
        "author": "杜牧",
        "content": "年光何太急，倏忽又青春。\n明月谁为主，江山暗换人。\n莺花潜运老，荣乐渐成尘。\n遥忆朱门柳，别离应更频。",
        "dynasty": "唐",
        "collection_info": null
    },
    {
        "uuid": "492b5cdb0d94c59664fe641389cf1c42",
        "title": "逢故人",
        "author": "杜牧",
        "content": "年年不相见，相见却成悲。\n教我泪如霰，嗟君髪似丝。\n正伤携手处，况值落花时。\n莫惜今宵醉，人间忽忽期。",
        "dynasty": "唐",
        "collection_info": null
    },
    {
        "uuid": "ebd2b65f2558fc814711feb8f86a7c27",
        "title": "闲题",
        "author": "杜牧",
        "content": "男儿所在即为家，百镒黄金一朵花。\n借问春风何处好，绿杨深巷马头斜。",
        "dynasty": "唐",
        "collection_info": null
    },
    {
        "uuid": "efbce887493984bf89176a618698005a",
        "title": "金谷园",
        "author": "杜牧",
        "content": "繁华事散逐香尘，流水无情草自春。\n日暮东风怨啼鸟，落花犹似堕楼人。",
        "dynasty": "唐",
        "collection_info": null
    },
    {
        "uuid": "0d1ea31b7e2a24e7961ed39ceaf8fc6c",
        "title": "重登科",
        "author": "杜牧",
        "content": "星汉离宫月出轮，满街含笑绮罗春。\n花前每被青蛾问，何事重来只一人。",
        "dynasty": "唐",
        "collection_info": null
    },
    {
        "uuid": "006f7260684caa54fb08be0393a10692",
        "title": "游边",
        "author": "杜牧",
        "content": "黄沙连海路无尘，边草长枯不见春。\n日暮拂云堆下过，马前逢着射鵰人。",
        "dynasty": "唐",
        "collection_info": null
    },
    {
        "uuid": "ee42ddeb38b8a3b335003d2b801ded4e",
        "title": "将赴池州道中作",
        "author": "杜牧",
        "content": "青阳云水去年寻，黄绢歌诗出翰林。\n投辖暂停留酒客，绛帷斜繫满松阴。\n妖人笑我不相问，道者应知归路心。\n南去南来尽乡国，月明秋水只沈沈。",
        "dynasty": "唐",
        "collection_info": null
    },
    {
        "uuid": "85a3529572a39ef6da9fc30da3d365cc",
        "title": "隋宫春",
        "author": "杜牧",
        "content": "龙舟东下事成空，蔓草萋萋满故宫。\n亡国亡家为颜色，露桃犹自恨春风。",
        "dynasty": "唐",
        "collection_info": null
    },
    {
        "uuid": "f07e8a36b2b552a1c6e647fb3a169ebb",
        "title": "蛮中醉",
        "author": "杜牧",
        "content": "瘴塞蛮江入洞流，人家多在竹棚头。\n青山海上无城郭，唯见松牌出象州。",
        "dynasty": "唐",
        "collection_info": null
    },
    {
        "uuid": "87e70e23958c27d8e62679703b024980",
        "title": "寓题",
        "author": "杜牧",
        "content": "把酒直须判酩酊，逢花莫惜暂淹留。\n假如三万六千日，半是悲哀半是愁。",
        "dynasty": "唐",
        "collection_info": null
    },
    {
        "uuid": "998abf764ed245a298f7939572a8d56a",
        "title": "送赵十二赴举",
        "author": "杜牧",
        "content": "省事却因多事力，无心翻似有心来。\n秋风郡阁残花在，别后何人更一杯。",
        "dynasty": "唐",
        "collection_info": null
    },
    {
        "uuid": "1b755cc174ef0a731dcfcf1878815e43",
        "title": "偶呈郑先辈",
        "author": "杜牧",
        "content": "不语亭亭俨薄粧，画裙双凤郁金香。\n西京才子旁看取，何似乔家郍窈娘。",
        "dynasty": "唐",
        "collection_info": null
    },
    {
        "uuid": "b6547b34a38540610f650b6c1632a82d",
        "title": "子规",
        "author": "杜牧",
        "content": "蜀地曾闻子规鸟，宣城又见杜鹃花。\n一呌一回肠一断，三春三月忆三巴。",
        "dynasty": "唐",
        "collection_info": null
    },
    {
        "uuid": "af3bb9fa5919e6ca8ad4b7713182c7a7",
        "title": "江楼",
        "author": "杜牧",
        "content": "独酌芳春酒，登楼已半醺。\n谁惊一行雁，衝断过江云。",
        "dynasty": "唐",
        "collection_info": null
    },
    {
        "uuid": "059942cfebcd7587e0b886d926a6e55a",
        "title": "旅宿",
        "author": "杜牧",
        "content": "旅馆无良伴，凝情自悄然。\n寒灯思旧事，断鴈警愁眠。\n远梦归侵晓，家书到隔年。\n湘江好烟月，门繫钓鱼船。",
        "dynasty": "唐",
        "collection_info": null
    },
    {
        "uuid": "57abc6100cff95f475f810ebde570fcd",
        "title": "杜鹃",
        "author": "杜牧",
        "content": "杜宇竟何冤，年年呌蜀门。\n至今衔积恨，终古弔残魂。\n芳草迷肠结，红花染血痕。\n山川尽春色，呜咽復谁论。",
        "dynasty": "唐",
        "collection_info": null
    },
    {
        "uuid": "3eb3cff864ccf867443066a6fd0d1c06",
        "title": "闻蝉",
        "author": "杜牧",
        "content": "火云初似灭，晓角欲微清。\n故国行千里，新蝉忽数声。\n时行仍髣髴，度日更分明。\n不敢频倾耳，唯忧白髮生。",
        "dynasty": "唐",
        "collection_info": null
    },
    {
        "uuid": "7ff0a425395c9ca2d26ece26cb49e907",
        "title": "送友人",
        "author": "杜牧",
        "content": "十载名兼利，人皆与命争。\n青春留不住，白髮自然生。\n夜雨滴乡思，秋风从别情。\n都门五十里，驰马逐鸡声。",
        "dynasty": "唐",
        "collection_info": null
    },
    {
        "uuid": "12283eb5fab100900b4354f65a348e8b",
        "title": "旅情",
        "author": "杜牧",
        "content": "窗虚枕簟凉，寝倦忆潇湘。\n山色几时老，人心终日忙。\n松风半夜雨，帘月满堂霜。\n匹马好归去，江头橘正香。",
        "dynasty": "唐",
        "collection_info": null
    },
    {
        "uuid": "c7f5554e1556d73383890b968f7dc6b0",
        "title": "晓望",
        "author": "杜牧",
        "content": "独起望山色，水鸡鸣蓼洲。\n房星随月晓，楚木向云秋。\n曲渚疑江尽，平沙似浪浮。\n秦原在何处，泽国碧悠悠。",
        "dynasty": "唐",
        "collection_info": null
    },
    {
        "uuid": "4b395f7ac7e3786d2397ff7fb637dd73",
        "title": "贻友人",
        "author": "杜牧",
        "content": "自是东西客，逢人又送人。\n不应相见老，秖是别离频。\n度日还知暮，平生未识春。\n傥无迁谷分，归去养天真。",
        "dynasty": "唐",
        "collection_info": null
    },
    {
        "uuid": "9538b8cf478add18095536ac41f47531",
        "title": "书事",
        "author": "杜牧",
        "content": "自笑走红尘，流年旧復新。\n东风半夜雨，南国万家春。\n失计抛鱼艇，何门化涸鳞。\n是谁添岁月，老却暗投人。",
        "dynasty": "唐",
        "collection_info": null
    },
    {
        "uuid": "c8751826e462e3f6eb9be48333974119",
        "title": "别鹤",
        "author": "杜牧",
        "content": "分飞共所从，六翮势催风。\n声断碧云外，影孤明月中。\n青田归路远，丹桂旧巢空。\n矫翼知何处，天涯不可穷。",
        "dynasty": "唐",
        "collection_info": null
    },
    {
        "uuid": "e0dc14cf67719a147d45a9328915d4cb",
        "title": "晚泊",
        "author": "杜牧",
        "content": "帆湿去悠悠，停桡宿渡头。\n乱烟迷野岸，独鸟出中流。\n[篷]雨延乡梦，江风阻暮秋。\n傥无身外事，甘老向扁舟。",
        "dynasty": "唐",
        "collection_info": null
    },
    {
        "uuid": "8afef9541d886d6d9b57d557160eb6a1",
        "title": "山寺",
        "author": "杜牧",
        "content": "峭壁引行径，截溪开石门。\n泉飞溅虚槛，云起涨河轩。\n隔水看来路，疎篱见定猿。\n未闲难久住，归去復何言。",
        "dynasty": "唐",
        "collection_info": null
    },
    {
        "uuid": "36a3252dc33311caf330dd64780260b7",
        "title": "早行",
        "author": "杜牧",
        "content": "垂鞭信马行，数里未鸡鸣。\n林下带残梦，叶飞时忽惊。\n霜凝孤鹤逈，月晓远山横。\n僮仆休辞险，时平路復平。",
        "dynasty": "唐",
        "collection_info": null
    },
    {
        "uuid": "3e19dbb968d4857c1fe2e267634c2b56",
        "title": "秋日偶题",
        "author": "杜牧",
        "content": "荷花兼柳叶，彼此不胜秋。\n玉露滴初泣，金风吹更愁。\n绿眉甘弃坠，红脸恨飘流。\n叹息是游子，少年还白头。",
        "dynasty": "唐",
        "collection_info": null
    },
    {
        "uuid": "8ff6765c611802058bb78f3e6860c90a",
        "title": "忆归",
        "author": "杜牧",
        "content": "新城非故里，终日想柴扃。\n兴罢花还落，愁来酒欲醒。\n何人初髪白，几处乱山青。\n远忆湘江上，渔歌对月听。",
        "dynasty": "唐",
        "collection_info": null
    },
    {
        "uuid": "e958fd7eaf0db0372ca78a929cc68f70",
        "title": "偶见",
        "author": "杜牧",
        "content": "朔风高紧掠河楼，白鼻騧郎白罽裘。\n有箇当垆明似月，马鞭斜揖笑回头。",
        "dynasty": "唐",
        "collection_info": null
    },
    {
        "uuid": "04cf6470872de47e589a33103701ad36",
        "title": "醉倒",
        "author": "杜牧",
        "content": "日晴空乐下仙云，俱在凉亭送使君。\n莫辞一盏即相请，还是三年更不闻。",
        "dynasty": "唐",
        "collection_info": null
    },
    {
        "uuid": "f32d90b6c6c24200fb9287b161fbb321",
        "title": "酬许十三秀才兼依来韵",
        "author": "杜牧",
        "content": "多为裁诗步竹轩，有时凝思过朝昏。\n篇成敢道怀金璞，吟苦唯应似岭猿。\n迷兴每惭花月夕，寄愁长在别离魂。\n凭君把卷侵寒烛，丽句时传画戟门。",
        "dynasty": "唐",
        "collection_info": null
    },
    {
        "uuid": "2e2b72f50b691913548c4ec649d02e16",
        "title": "后池泛舟送王十秀才",
        "author": "杜牧",
        "content": "城日晚悠悠，弦歌在碧流。\n夕风飘度曲，烟屿隐行舟。\n问拍拟新令，怜香占彩毬。\n当筵虽一醉，宁復缓离愁。",
        "dynasty": "唐",
        "collection_info": null
    },
    {
        "uuid": "acf48c3c5db6b835bc6b2fa22f294e47",
        "title": "书情",
        "author": "杜牧",
        "content": "谁家洛浦神，十四五来人。\n媚髪轻垂额，香衫软着身。\n摘莲红袖湿，窥渌翠蛾频。\n飞鹊徒来往，平阳公主亲。",
        "dynasty": "唐",
        "collection_info": null
    },
    {
        "uuid": "976e08740b7bbf1e5008b93893cc86ae",
        "title": "兵部尚书席上作",
        "author": "杜牧",
        "content": "华堂今日绮筵开，谁唤分司御史来。\n偶发狂言惊满坐，三重粉面一时回。",
        "dynasty": "唐",
        "collection_info": null
    },
    {
        "uuid": "5b598682b7b9dbe0b8309a57bf0c3763",
        "title": "骕骦坂",
        "author": "杜牧",
        "content": "荆州一万里，不如蒯易度。\n仰首望飞鸣，伊人何异趣。",
        "dynasty": "唐",
        "collection_info": null
    },
    {
        "uuid": "40f1b5c96042b79eaf3b94835bdcd0f0",
        "title": "冬日五湖馆水亭怀别",
        "author": "杜牧",
        "content": "芦荻花多触处飞，独凭虚槛雨微微。\n寒林叶落鸟巢出，古渡风高渔艇稀。\n云抱四山终日在，草荒三径几时归。\n江城向晚西流急，无限乡心闻捣衣。",
        "dynasty": "唐",
        "collection_info": null
    },
    {
        "uuid": "86057be6ef2a8dc83989728e7ad539c4",
        "title": "不寝",
        "author": "杜牧",
        "content": "到晓不成梦，思量堪白头。\n多无百年命，长有万般愁。\n世路应难尽，营生卒未休。\n莫言名与利，名利是身讐。",
        "dynasty": "唐",
        "collection_info": null
    },
    {
        "uuid": "bd8ea9b17f5052cc4d87cc92fc20e462",
        "title": "泊松江",
        "author": "杜牧",
        "content": "清露白云明月天，与君齐棹木兰船。\n南湖风雨一相失，夜泊横塘心渺然。",
        "dynasty": "唐",
        "collection_info": null
    },
    {
        "uuid": "78491411a41e9f481eb826c3af23e588",
        "title": "题水西寺",
        "author": "杜牧",
        "content": "三日去还住，一生焉再游。\n含情碧溪水，重上粲公楼。",
        "dynasty": "唐",
        "collection_info": null
    },
    {
        "uuid": "387a056c88002ae719f375f571f76690",
        "title": "赠别宣州崔羣相公",
        "author": "杜牧",
        "content": "衰散相逢洛水边，却思同在紫薇天。\n尽将舟楫板桥去，早晚归来更济川。",
        "dynasty": "唐",
        "collection_info": null
    },
    {
        "uuid": "e96107907b972406790b95ecf89c0768",
        "title": "闻开江相国宋下世二首 一",
        "author": "杜牧",
        "content": "权门阴进夺移才，驿骑如星堕峡来。\n晁氏有恩忠作祸，贾生无罪直为灾。\n贞魂误向崇山没，冤气疑从湘水回。\n毕竟成功何处是，五湖云月一帆开。",
        "dynasty": "唐",
        "collection_info": null
    },
    {
        "uuid": "a17d38924c3a7eb2b38300eee3fec81e",
        "title": "闻开江相国宋下世二首 二",
        "author": "杜牧",
        "content": "月落清湘棹不喧，玉杯瑶瑟奠苹蘩。\n谁令力制乘轩鹤，自取机沈在槛猿。\n位极干坤三事贵，谤兴华夏一夫冤。\n宵衣旰食明天子，日伏青蒲不为言。",
        "dynasty": "唐",
        "collection_info": null
    },
    {
        "uuid": "f59575992f965de3ed4dc611cef453a4",
        "title": "出关",
        "author": "杜牧",
        "content": "朝缨初解佐江濆，麋鹿心知自有羣。\n汉囿猎稀慵献赋，楚山耕早任移文。\n卧归渔浦月连海，行望凤城花隔云。\n关吏不须迎马笑，去时无意学终军。",
        "dynasty": "唐",
        "collection_info": null
    },
    {
        "uuid": "88c062311cab981884688f314062e44d",
        "title": "暝投云智寺渡溪不得却取沿江路往",
        "author": "杜牧",
        "content": "双嵓泻一川，回马断桥前。\n古庙阴风地，寒钟暮雨天。\n沙虚留虎迹，水滑带龙涎。\n却下临江路，潮深无渡船。",
        "dynasty": "唐",
        "collection_info": null
    },
    {
        "uuid": "0c2875a23b5d598f3ec97cc4f40c7d49",
        "title": "宣城赠萧兵曹",
        "author": "杜牧",
        "content": "桂檝谪湘渚，三年波上春。\n舟寒句溪雪，衣故洛城尘。\n客道耻摇尾，皇恩宽犯鳞。\n花时去国远，月夕上楼频。\n赊酒不辞病，佣书非为贫。\n行吟值渔父，坐隐对樵人。\n紫陌罢双辙，碧潭穷一纶。\n高秋更南去，烟水是通津。",
        "dynasty": "唐",
        "collection_info": null
    },
    {
        "uuid": "d6436adcb313800b9167bfba452e1af2",
        "title": "过鲍溶宅有感",
        "author": "杜牧",
        "content": "寥落故人宅，重来身已亡。\n古苔残墨沼，深竹旧书堂。\n秋色池馆静，雨声云木凉。\n无因展交道，日暮倍心伤。",
        "dynasty": "唐",
        "collection_info": null
    },
    {
        "uuid": "f4431a2553ccced6045d737bafc35905",
        "title": "寄兄弟",
        "author": "杜牧",
        "content": "江城红叶尽，旅思倍凄凉。\n孤梦家山远，独眠秋夜长。\n道存空倚命，身贱未归乡。\n南望仍垂泪，天边鴈一行。",
        "dynasty": "唐",
        "collection_info": null
    },
    {
        "uuid": "0fa2df0f7c93da046d5ad27a764eae04",
        "title": "秋日",
        "author": "杜牧",
        "content": "有计自安业，秋风罢远吟。\n买山惟种竹，对客更弹琴。\n烟起药厨晚，杵声松院深。\n闲眠得真性，惆怅旧时心。",
        "dynasty": "唐",
        "collection_info": null
    },
    {
        "uuid": "5d8a7690b9ec909bfb04d0b28bcb0524",
        "title": "卜居招书侣",
        "author": "杜牧",
        "content": "忆昨未知道，临川每羡鱼。\n世途行处见，人事病来疎。\n微雨秋栽竹，孤灯夜读书。\n怜君亦同志，晚岁傍山居。",
        "dynasty": "唐",
        "collection_info": null
    },
    {
        "uuid": "cb3ca6fa908d9cac7f26c4d5539babb5",
        "title": "西山草堂",
        "author": "杜牧",
        "content": "何处人事少，西峰旧草堂。\n晒书秋日晚，洗药石泉香。\n后岭有微雨，北牕生晓凉。\n徒劳问归路，峰迭遶家乡。",
        "dynasty": "唐",
        "collection_info": null
    },
    {
        "uuid": "28fd1edcbf22ac47f6b174234062f4e9",
        "title": "贻隐者",
        "author": "杜牧",
        "content": "回报隐居山，莫忧山兴阑。\n求人颜色尽，知道性情宽。\n信谱弹琴误，缘崖斸药难。\n东皋亦自给，殊愧远相安。",
        "dynasty": "唐",
        "collection_info": null
    },
    {
        "uuid": "d756a49fd52d6da10a038d5508707938",
        "title": "石池",
        "author": "杜牧",
        "content": "通竹引泉脉，泓澄深石盆。\n惊鱼翻藻叶，浴鸟上松根。\n残月留山影，高风耗水痕。\n谁家洗秋药，来往自开门。",
        "dynasty": "唐",
        "collection_info": null
    },
    {
        "uuid": "1746b26088a328a0e7008b9972f3c123",
        "title": "送苏协律从事振武",
        "author": "杜牧",
        "content": "琴尊诗思劳，更欲学龙韬。\n王粲暂投笔，吕虔初佩刀。\n夜吟关月苦，秋望塞云高。\n去去从军乐，鵰飞岱马豪。",
        "dynasty": "唐",
        "collection_info": null
    },
    {
        "uuid": "a7634fa7ed5f56d5eb64ef7ea977e456",
        "title": "怀政禅师院",
        "author": "杜牧",
        "content": "山斋路几层，败衲学真乘。\n寒暑移双树，光阴尽一灯。\n风飘高竹雪，泉涨小池冰。\n莫讶频来此，修身欲到僧。",
        "dynasty": "唐",
        "collection_info": null
    },
    {
        "uuid": "ce3d863205f580213c135c1aa8e8f76b",
        "title": "送荔浦蒋明府赴任",
        "author": "杜牧",
        "content": "路长春欲尽，歌怨酒多酣。\n白社莲塘北，青袍桂水南。\n驿行盘鸟道，船宿避龙潭。\n真得诗人趣，烟霞处处谙。",
        "dynasty": "唐",
        "collection_info": null
    },
    {
        "uuid": "8eefcc542f9327df7735ce9f900fcfb2",
        "title": "秋夕有怀",
        "author": "杜牧",
        "content": "念远坐西阁，华池涵月凉。\n书回秋欲尽，酒醒夜初长。\n露白莲衣浅，风清蕙带香。\n前年此佳景，兰棹醉横塘。",
        "dynasty": "唐",
        "collection_info": null
    },
    {
        "uuid": "d16b350cbda3f2dde596f0ef0f90ea57",
        "title": "秋霁寄远",
        "author": "杜牧",
        "content": "初霁独登赏，西楼多远风。\n横烟秋水上，疎雨夕阳中。\n高树下山鸟，平芜飞草虫。\n唯应待明月，千里与君同。",
        "dynasty": "唐",
        "collection_info": null
    },
    {
        "uuid": "faf19607ccd31aa3905a1033257459d9",
        "title": "经古行宫",
        "author": "杜牧",
        "content": "台阁参差倚太阳，年年花发满山香。\n重门勘锁青春晚，深殿垂帘白日长。\n草色芊绵侵御路，泉声呜咽绕宫墻。\n先皇一去无回驾，红粉云环空断肠。",
        "dynasty": "唐",
        "collection_info": null
    },
    {
        "uuid": "4e4bf9b0e5a72376eeeda35d52a48b44",
        "title": "宣州开元寺赠惟真上人",
        "author": "杜牧",
        "content": "曾与径山为小师，千年僧行众人知。\n夜深月色当禅处，斋后钟声到讲时。\n经雨绿苔侵古画，过秋红叶落新诗。\n劝君莫厌江城客，虽在风尘别有期。",
        "dynasty": "唐",
        "collection_info": null
    },
    {
        "uuid": "6882ef6ffeed89b04a4e86ec4c140b6c",
        "title": "秋晚怀茅山石涵村舍",
        "author": "杜牧",
        "content": "十亩山田近石涵，村居风俗旧曾谙。\n帘前白艾惊春燕，篱上青桑待晚蚕。\n云暖采茶来岭北，月明沽酒过溪南。\n陵阳秋尽多归思，红树萧萧覆碧潭。",
        "dynasty": "唐",
        "collection_info": null
    },
    {
        "uuid": "319be5ea521a4d374ba87a4ace120614",
        "title": "留题李侍御书斋",
        "author": "杜牧",
        "content": "曾话平生志，书斋几见留。\n道孤心易感，恩重力难酬。\n独立千峰晚，频来一叶秋。\n鸡鸣应有处，不学泪空流。",
        "dynasty": "唐",
        "collection_info": null
    },
    {
        "uuid": "0a77b4bd9b43e413af84f01678112426",
        "title": "行次白沙馆先寄上河南王侍郎",
        "author": "杜牧",
        "content": "夜程何处宿，山迭树层层。\n孤馆闲秋雨，空堂停曙灯。\n歌惭渔浦客，诗学雁门僧。\n此意无人识，明朝见李膺。",
        "dynasty": "唐",
        "collection_info": null
    },
    {
        "uuid": "1c041a670e6edf5ce424da61bf03de4b",
        "title": "贵游",
        "author": "杜牧",
        "content": "朝回佩马草萋萋，年少恩深卫霍齐。\n斧钺旧威龙塞北，池台新赐凤城西。\n门通碧树开金锁，楼对青山倚玉梯。\n南陌行人尽回首，笙歌一曲暮云低。",
        "dynasty": "唐",
        "collection_info": null
    },
    {
        "uuid": "d729c0ce8ff84e0b0c47a938b5d2c858",
        "title": "越中",
        "author": "杜牧",
        "content": "石城花暖鹧鸪飞，征客春帆秋不归。\n犹自保郎心似石，绫梭夜夜织寒衣。",
        "dynasty": "唐",
        "collection_info": null
    },
    {
        "uuid": "6ba0e15f3b128c431cac36fe4d873854",
        "title": "闻范秀才自蜀游江湖",
        "author": "杜牧",
        "content": "蜀道下湘渚，客帆应不迷。\n江分三峡响，山并九华齐。\n秋泊鴈初宿，夜吟猿乍啼。\n归时慎行李，莫到石城西。",
        "dynasty": "唐",
        "collection_info": null
    },
    {
        "uuid": "38697c9e8920d52f7ab87a5aadf2ef23",
        "title": "绿萝",
        "author": "杜牧",
        "content": "绿萝萦数匝，本在草堂间。\n秋色寄高树，昼阴笼近山。\n移花疎处过，斸药困时攀。\n日暮微风起，难寻旧径还。",
        "dynasty": "唐",
        "collection_info": null
    },
    {
        "uuid": "6c75d4292522ba9674828ad8eb1c6845",
        "title": "宿东横山濑",
        "author": "杜牧",
        "content": "孤舟路渐赊，时见碧桃花。\n溪雨滩声急，岩风树势斜。\n猕猴悬弱柳，鸂鶒睡横楂。\n谩向仙林宿，无人识阮家。",
        "dynasty": "唐",
        "collection_info": null
    },
    {
        "uuid": "55ab020ff84f7b3d973179f098525fb2",
        "title": "贻迁客",
        "author": "杜牧",
        "content": "无机还得罪，直道不伤情。\n微雨昏山色，疎笼闭鹤声。\n闲居多野客，高枕见江城。\n门外长溪水，怜君又濯缨。",
        "dynasty": "唐",
        "collection_info": null
    },
    {
        "uuid": "f0f61c7b1bb8a17f36e2b3c5eb9beb17",
        "title": "陵阳送客",
        "author": "杜牧",
        "content": "南楼送郢客，西郭望荆门。\n凫鹄下寒渚，牛羊归远村。\n兰舟倚行棹，桂酒掩余罇。\n重此一留宿，前汀烟月昏。",
        "dynasty": "唐",
        "collection_info": null
    },
    {
        "uuid": "7988676e6d86d9add251846243e05cff",
        "title": "寄桐江隐者",
        "author": "杜牧",
        "content": "潮去潮来洲渚春，山花如绣草如茵。\n严陵台下桐江水，解钓鲈鱼能几人。",
        "dynasty": "唐",
        "collection_info": null
    },
    {
        "uuid": "f718dfb024770afe5eef059b93a1f868",
        "title": "长兴里夏日寄南隣避暑",
        "author": "杜牧",
        "content": "侯家大道傍，蝉噪树苍苍。\n开锁洞门远，捲帘官舍凉。\n栏围红药盛，架引绿萝长。\n永日一欹枕，故山云水乡。",
        "dynasty": "唐",
        "collection_info": null
    },
    {
        "uuid": "67e6abdac3c646f1be66b7454d745b58",
        "title": "送太昱禅师",
        "author": "杜牧",
        "content": "禅床深竹裏，心与径山期。\n结社多高客，登坛尽小师。\n早秋归寺远，新雨上滩迟。\n别后江云碧，南斋一首诗。",
        "dynasty": "唐",
        "collection_info": null
    },
    {
        "uuid": "2d1c1f02e73ef1e334755e86b1868d12",
        "title": "梁秀才以早春旅次大梁将归郊扉言怀兼别示亦蒙见赠凡二十韵走笔依韵",
        "author": "杜牧",
        "content": "玉塞功犹阻，金门事已陈。\n世途皆扰扰，乡党尽循循。\n客道难投足，家声易发身。\n松篁标节晚，兰蕙吐词春。\n处困羞摇尾，怀忠壮犯鳞。\n宅临三楚水，衣带二京尘。\n敛迹愁山鬼，遗形慕谷神。\n采芝先避贵，栽橘早防贫。\n弦泛桐材响，杯澄糯醁醇。\n但寻陶令集，休献楚王珍。\n林密闻风远，池平见月匀。\n藤龛红婀娜，苔磴绿嶙峋。\n雪树交梁苑，冰河涨孟津。\n面邀文作友，心许德为隣。\n旅馆将分被，婴儿共洒巾。\n渭阳连汉曲，京口接漳滨。\n通塞时应定，荣枯理会均。\n儒流当自勉，妻族更谁亲。\n照瞩三光政，生成四气仁。\n磻溪有心者，垂白肯湮沦。",
        "dynasty": "唐",
        "collection_info": null
    },
    {
        "uuid": "147ecbb9778ec912cf1711df53bbbb40",
        "title": "川守大夫刘公早岁寓居敦行里肆有题壁十韵今之置第乃获旧居洛下大僚因有唱和叹咏不足輙献此诗",
        "author": "杜牧",
        "content": "旅馆当年葺，公才此日论。\n林繁轻竹祖，树暗惜桐孙。\n炼药藏金鼎，疏泉陷石盆。\n散科松有节，深薙草无根。\n龙卧池犹在，鸎迁谷尚存。\n昔为扬子宅，今是李膺门。\n积学萤尝聚，微词凤早吞。\n百年明素志，三顾起新恩。\n雪耀冰霜冷，尘飞水墨昏。\n莫教垂露迹，岁晚杂苔痕。",
        "dynasty": "唐",
        "collection_info": null
    },
    {
        "uuid": "20b10560f60a70c2e0c9688cccac75e6",
        "title": "中秋日拜起居表晨渡天津桥即事十六韵献居守相国崔公兼呈工部刘公",
        "author": "杜牧",
        "content": "碧树康庄内，清川巩洛间。\n坛分中岳顶，城缭大河湾。\n广殿含凉静，深宫积翠闲。\n楼齐云漠漠，桥束水潺潺。\n过雨柽枝润，迎霜柿叶殷。\n紫鳞衝晚浪，白鸟背秋山。\n月拜西归表，晨趋北向班。\n鸳鸿随半仗，貔虎护重关。\n玉帐才容足，金罇暂解颜。\n迹留伤堕屦，恩在乐衔环。\n南省兰先握，东堂桂早攀。\n龙门君夭矫，莺谷我绵蛮。\n分薄嵇心懒，哀多庾鬓班。\n人惭公干卧，频送子牟还。\n自覩宸居壮，谁忧国步艰。\n只应时与醉，因病纵疎顽。",
        "dynasty": "唐",
        "collection_info": null
    },
    {
        "uuid": "a62129430efaeb4b731c8c5751c0c2a9",
        "title": "分司东都寓居履道叨承川尹刘侍郎大夫恩知上四十韵",
        "author": "杜牧",
        "content": "命世须人瑞，匡君在岳灵。\n气和熏北陆，襟旷纳东溟。\n赋妙排鹦鹉，诗能继鹡鸰。\n蒲亲香案色，兰动粉闱馨。\n周孔传文教，萧曹授武经。\n家童谙禁掖，廐马识金铃。\n性与姦邪背，心因启沃冥。\n进贤光日月，诛恶助雷霆。\n阊阖开时召，箫韶奏处听。\n水精悬御幄，云母展宫屏。\n捧诏巡汧陇，飞书护井陉。\n先声威虎兕，余力活蟭螟。\n荣重秦军箭，功高汉将铭。\n戈鋋迴紫塞，干戚散彤庭。\n顺美皇恩洽，扶颠国步宁。\n禹谟推掌诰，汤网属司刑。\n穉榻蓬莱掩，膺舟巩洛停。\n马羣先去害，民籍更添丁。\n猾吏门长塞，豪家户不扃。\n四知台上镜，三惑井中瓶。\n雅韵凭开匣，雄铓待发硎。\n火中胶绿树，泉下斸青萍。\n五岳期双节，三台空一星。\n凤池方注意，麟阁会图行。\n寒暑逾流电，光阴甚建瓴。\n散曹分已白，崇直眼由青。\n赐第成官舍，佣居起客亭。\n松筠侵巷陌，禾黍接郊垧。\n宿雨回为沼，春沙淀作汀。\n鱼罾栖翡翠，蛛网挂蜻蜓。\n迟晓河初转，伤秋露已零。\n梦余钟杳杳，吟罢烛荧荧。\n字小书难写，桮迟酒易醒。\n久贫惊早鴈，多病放残萤。\n雪劲孤根竹，风雕数荚蓂。\n转喉空婀娜，垂手自娉婷。\n胫细摧新履，腰羸减旧鞓。\n海边慵逐臭，尘外怯吞腥。\n隐豹窥重巘，潜虬避浊泾。\n商歌如不顾，归棹越南{氵雨/品}。",
        "dynasty": "唐",
        "collection_info": null
    },
    {
        "uuid": "53a4a083a77de4d51543e8f05586d6c3",
        "title": "题白云楼",
        "author": "杜牧",
        "content": "西北楼开四望通，残霞成绮月悬弓。\n江村夜涨浮天水，泽国秋生动地风。\n高下绿苗千顷尽，新陈红粟万箱空。\n才微分薄忧何益，却欲回心学塞翁。",
        "dynasty": "唐",
        "collection_info": null
    },
    {
        "uuid": "115ec21ab7cb95e703c9d9ed3b9c64c0",
        "title": "赠别",
        "author": "杜牧",
        "content": "眼前迎送不曾休，相续轮蹄似水流。\n门外若无南北路，人间应免别离愁。\n苏秦六印归何日，潘岳双毛去值秋。\n莫怪分襟衔泪语，十年耕钓忆沧洲。",
        "dynasty": "唐",
        "collection_info": null
    },
    {
        "uuid": "4ab15b117e2f933f0ee2f94a14abb395",
        "title": "秋夜与友人宿",
        "author": "杜牧",
        "content": "楚国同游过十霜，万重心事几堪伤。\n蒹葭露白莲塘浅，砧杵夜清河汉凉。\n云外山川归梦远，天涯歧路客愁长。\n寒城欲晓闻吹笛，犹卧东轩月满床。",
        "dynasty": "唐",
        "collection_info": null
    },
    {
        "uuid": "d8af88b4b316ef0364343776a25c02cf",
        "title": "将赴京留赠僧院",
        "author": "杜牧",
        "content": "九衢尘土递追攀，马迹轩车日暮间。\n玄髪尽惊为客换，白头曾见几人闲。\n空悲浮世云无定，多感流年水不还。\n谢却从前受恩地，归来依止叩禅关。",
        "dynasty": "唐",
        "collection_info": null
    },
    {
        "uuid": "c227a55b9529e5ad824e8a652e7f5377",
        "title": "寄湘中友人",
        "author": "杜牧",
        "content": "莫恋醉乡迷酒桮，流年长怕少年催。\n西陵水阔鱼难到，南国路遥书未回。\n匹马计程愁日尽，一蝉何事引秋来。\n相如已定题桥志，江上无由梦钓台。",
        "dynasty": "唐",
        "collection_info": null
    },
    {
        "uuid": "2c7f643a662c89f15539b80b436214af",
        "title": "江上逢友人",
        "author": "杜牧",
        "content": "故国归人酒一杯，暂亭兰棹共裴回。\n村连三峡暮云起，潮送九江寒雨来。\n已作相如投赋计，还凭殷浩寄书迴。\n到时若见东篱菊，为问经霜几度开。",
        "dynasty": "唐",
        "collection_info": null
    },
    {
        "uuid": "7577ab07c6bf81a9d3e6b8144cd979b6",
        "title": "金谷怀古",
        "author": "杜牧",
        "content": "凄凉遗迹洛川东，浮世荣枯万古同。\n桃李香消金谷在，绮罗魂断玉楼空。\n往年人事伤心外，今日风光属梦中。\n徒想夜泉流客恨，夜泉流恨恨无穷。",
        "dynasty": "唐",
        "collection_info": null
    },
    {
        "uuid": "c754e070d43c40d07e6f6e7a70f94207",
        "title": "寄卢先辈",
        "author": "杜牧",
        "content": "一从分首劒江滨，南国相思寄梦频。\n书去又逢商岭雪，信回应过洞庭春。\n关河日日悲长路，霄汉年年望后尘。\n愿指丹梯曾到处，莫教犹作独迷人。",
        "dynasty": "唐",
        "collection_info": null
    },
    {
        "uuid": "dc843b42e8bebfb83af740940e52381e",
        "title": "南楼夜",
        "author": "杜牧",
        "content": "玉管金罇夜不休，如悲昼短惜年流。\n歌声褭褭澈清夜，月色娟娟当翠楼。\n枕上暗惊垂钓梦，灯前偏起别家愁。\n思量今日英雄事，身到簪裾已白头。",
        "dynasty": "唐",
        "collection_info": null
    },
    {
        "uuid": "8e02b622c35883edb66b4e6f4a114da6",
        "title": "行经庐山东林寺",
        "author": "杜牧",
        "content": "离魂断续楚江壖，叶坠初红十月天。\n紫陌事多难暂息，青山长在好闲眠。\n方趋上国期干禄，未得空堂学坐禅。\n他岁若教如范蠡，也应须入五湖烟。",
        "dynasty": "唐",
        "collection_info": null
    },
    {
        "uuid": "7ae318834b8613348777e1a921838f09",
        "title": "途中逢故人话西山读书早曾游览",
        "author": "杜牧",
        "content": "西岩曾到读书堂，穿竹行莎十里强。\n湖上梦余波滟滟，岭头愁断路茫茫。\n经过事寄烟霞远，名利尘随日月长。\n莫道少年头不白，君看潘岳几茎霜。",
        "dynasty": "唐",
        "collection_info": null
    },
    {
        "uuid": "2de69ab9caf53fc0eeff283e4bad60c7",
        "title": "将赴京题陵阳王氏水居",
        "author": "杜牧",
        "content": "帘卷平芜接远天，暂宽行役到罇前。\n是非境裏有闲日，荣辱尘中无了年。\n山簇暮云千野雨，江分秋水九条烟。\n马蹄不道贪西去，争向一声高树蝉。",
        "dynasty": "唐",
        "collection_info": null
    },
    {
        "uuid": "dcbc3c91c9f9e15289eebba6a7a368ac",
        "title": "送别",
        "author": "杜牧",
        "content": "溪边杨柳色参差，攀折年年赠别离。\n一片风帆望已极，三湘烟水返何时？多缘去棹将愁远，犹倚危亭欲下迟。\n莫殢酒杯闲过日，碧云深处是佳期。",
        "dynasty": "唐",
        "collection_info": null
    },
    {
        "uuid": "459ba6a1a38f23b16a44fe7a2eec2ff4",
        "title": "寄远",
        "author": "杜牧",
        "content": "两叶愁眉愁不开，独含惆怅上层台。\n碧云空断鴈行处，红叶已雕人未来。\n塞外音书无信息，道傍车马起尘埃。\n功名待寄凌烟阁，力尽辽城不肯迴。",
        "dynasty": "唐",
        "collection_info": null
    },
    {
        "uuid": "3a7e8cca8d9f9d528b8540cdc4dc9da1",
        "title": "新柳",
        "author": "杜牧",
        "content": "无力摇风晓色新，细腰争妬看来频。\n绿阴未覆长堤水，金穗先迎上苑春。\n几处伤心怀远路，一枝和雨送行尘。\n东门门外多离别，愁杀朝朝暮暮人。",
        "dynasty": "唐",
        "collection_info": null
    },
    {
        "uuid": "b1710da1a0e024364691cac31a32ee43",
        "title": "旅怀作",
        "author": "杜牧",
        "content": "促促因吟昼短诗，朝惊秾色暮空枝。\n无情春色不长久，有限年光多盛衰。\n往事只应随梦裏，劳生何处是闲时？眼前扰扰日一日，暗送白头人不知。",
        "dynasty": "唐",
        "collection_info": null
    },
    {
        "uuid": "3a6324c1e0b907f5df04ea5237ce2c57",
        "title": "鴈",
        "author": "杜牧",
        "content": "万里衔芦别故乡，云飞雨宿向潇湘。\n数声孤枕堪垂泪，几处高楼欲断肠。\n度日翩翩斜避影，临风一一直成行。\n年年辛苦来衡岳，羽翼摧残陇塞霜。",
        "dynasty": "唐",
        "collection_info": null
    },
    {
        "uuid": "d08382decb00474310d5f962f61ee56d",
        "title": "惜春",
        "author": "杜牧",
        "content": "花开又花落，时节暗中迁。\n无计延春日，何能驻少年。\n小藂初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "uuid": "b440f604281f905481c1a41142ecaa7b",
        "title": "鸳鸯",
        "author": "杜牧",
        "content": "两两戏沙汀，长疑画不成。\n锦机争织样，歌曲爱呼名。\n好育顾栖息，堪怜泛浅清。\n凫鸥皆尔类，惟羡独含情。",
        "dynasty": "唐",
        "collection_info": null
    },
    {
        "uuid": "4271fcb499a43001ea7fa946b4f280d4",
        "title": "闻鴈",
        "author": "杜牧",
        "content": "带霜南去鴈，夜好宿汀沙。\n惊起向何处，高飞极海涯。\n入云声渐远，离岳路由赊。\n归梦当时断，参差欲到家。",
        "dynasty": "唐",
        "collection_info": null
    },
    {
        "uuid": "149f0263c02b7062a8d6dd57fb457998",
        "title": "江楼晚望",
        "author": "杜牧",
        "content": "湖山翠欲结蒙笼，汗漫谁游夕照中。\n初语燕雏知社日，习飞鹰隼识秋风。\n波摇珠树千寻拔，山凿金陵万仞空。\n不欲登楼更怀古，斜阳江上正飞鸿。",
        "dynasty": "唐",
        "collection_info": null
    },
    {
        "uuid": "f9ef5ab7e3b10561049ac47c6b8ee017",
        "title": "九日",
        "author": "杜牧",
        "content": "金英繁乱拂阑香，明府辞官酒满缸。\n还有玉楼轻薄女，笑他寒燕一双双。",
        "dynasty": "唐",
        "collection_info": null
    },
    {
        "uuid": "f139bfaf8aa5751be5bc3b41d049308c",
        "title": "寄牛相公",
        "author": "杜牧",
        "content": "汉水横衝蜀浪分，危楼点的拂孤云。\n六年仁政讴歌去，柳遶春堤处处闻。",
        "dynasty": "唐",
        "collection_info": null
    },
    {
        "uuid": "c67319fc9ce043797bc50c4d0c3dc23d",
        "title": "为人题赠二首 一",
        "author": "杜牧",
        "content": "我乏青云称，君无买笑金。\n虚传南国貌，争奈五陵心。\n桂席尘瑶佩，琼鑪烬水沈。\n凝魂空荐梦，低耳悔听琴。\n月落珠帘卷，春寒锦幕深。\n谁家楼上笛，何处月明砧？兰径飞蝴蝶，筠笼语翠襟。\n和簪抛凤髻，将泪入鸳衾。\n的的新添恨，迢迢绝好音。\n文园终病渴，休咏白头吟。",
        "dynasty": "唐",
        "collection_info": null
    },
    {
        "uuid": "90e9ff4bc35058a9f32c009928ffbe80",
        "title": "为人题赠二首 二",
        "author": "杜牧",
        "content": "绿树莺莺语，平江燕燕飞。\n枕前闻[鴈去]，楼上送春归。\n半月縆双脸，凝腰素一围。\n西墙苔漠漠，南浦梦依依。\n有恨簪花懒，无聊鬬草稀。\n雕笼长惨淡，兰畹谩芳菲。\n镜敛青蛾黛，灯挑皓腕肌。\n避人匀迸泪，拖袖倚残晖。\n有貌虽桃李，单栖足是非。\n云軿载驭去，寒夜看裁衣。",
        "dynasty": "唐",
        "collection_info": null
    },
    {
        "uuid": "fa9108036f34f877cb5b40ccdf8cd96d",
        "title": "怀紫阁山",
        "author": "杜牧",
        "content": "学他趋世少深机，紫阁青霄半掩扉。\n山路远怀王子晋，诗家长忆谢玄晖。\n百年不肯疎荣辱，双鬓终应老是非。\n人道青山归去好，青山曾有几人归。",
        "dynasty": "唐",
        "collection_info": null
    },
    {
        "uuid": "5ef1fe4e1dd6018f43184a8f3c5e26d5",
        "title": "题孙逸人山居",
        "author": "杜牧",
        "content": "长悬青紫与芳枝，尘剎无应免别离。\n马上多于在家日，罇前堪忆少年时。\n关河客梦还乡远，雨雪山程出店迟。\n却羡高人终此老，轩车过尽不知谁。",
        "dynasty": "唐",
        "collection_info": null
    },
    {
        "uuid": "adf0c1c6be412b058033dd8fddd012fa",
        "title": "中途寄友人",
        "author": "杜牧",
        "content": "道傍高木尽依依，落叶惊风处处飞。\n未到乡关闻早鴈，独于客路授寒衣。\n烟霞旧想长相阻，书劒投人久不归。\n何日一名随事了，与君同采碧溪薇。",
        "dynasty": "唐",
        "collection_info": null
    },
    {
        "uuid": "34748a89d79be8270e31d2f5004ec52b",
        "title": "怅诗",
        "author": "杜牧",
        "content": "自是寻春去校迟，不须惆怅怨芳时。\n狂风落尽深红色，绿叶成阴子满枝。",
        "dynasty": "唐",
        "collection_info": null
    },
    {
        "uuid": "f53b6b86277b65da500242cf893d8f3f",
        "title": "吴宫词二首 一",
        "author": "杜牧",
        "content": "越兵驱绮罗，越女唱吴歌。\n宫烬花声少，台荒麋迹多。\n茱萸垂晓露，菡萏落秋波。\n无遣君王醉，满城嚬翠蛾。",
        "dynasty": "唐",
        "collection_info": null
    },
    {
        "uuid": "41b45f643db5402f79d49a7d03d5b9a8",
        "title": "吴宫词二首 二",
        "author": "杜牧",
        "content": "香径遶吴宫，千帆落照中。\n鹤鸣山苦雨，鱼跃水多风。\n城带晚莎绿，池连秋蓼红。\n当年国门外，谁信伍员忠。",
        "dynasty": "唐",
        "collection_info": null
    },
    {
        "uuid": "546e24332b2ea4b82162184e4edb5e66",
        "title": "金陵",
        "author": "杜牧",
        "content": "始发碧江口，旷然谐远心。\n风清舟在鑑，日落水浮金。\n瓜步逢潮信，台城过雁音。\n故乡何处是，云外即乔林。",
        "dynasty": "唐",
        "collection_info": null
    },
    {
        "uuid": "ce9753b0906a69c8150675decdacbb0a",
        "title": "即事",
        "author": "杜牧",
        "content": "小院无人雨长苔，满庭修竹间疎槐。\n春愁兀兀成幽梦，又被流莺唤醒来。",
        "dynasty": "唐",
        "collection_info": null
    },
    {
        "uuid": "35b7a93f726b95850b3be5bb95ec6584",
        "title": "七夕",
        "author": "杜牧",
        "content": "云阶月地一相过，未抵经年别恨多。\n最恨明朝洗车雨，不教回脚渡天河。",
        "dynasty": "唐",
        "collection_info": null
    },
    {
        "uuid": "fb5608ce4843198dec5f63b7cb050488",
        "title": "蔷薇花",
        "author": "杜牧",
        "content": "朵朵精神叶叶柔，雨晴香拂醉人头。\n石家锦幛依然在，闲倚狂风夜不收。",
        "dynasty": "唐",
        "collection_info": null
    },
    {
        "uuid": "0d720ba8503b4b65c2e614b7c5e0b0d1",
        "title": "句",
        "author": "杜牧",
        "content": "幽人听达曙，聊罢苏床琴。\n鱼多知海熟，药少觉山贫。\n土控吴兼越，州连歙与池。\n山河地襟带，军镇国藩维。\n绿水棹云月，洞庭归路长。\n春桥垂酒幔，夜栅集茶樯。\n箬影沈溪暖，苹花遶郭香。\n经冬野菜青青色，未腊山梅树树花。\n半破前峰月。",
        "dynasty": "唐",
        "collection_info": null
    },
    {
        "uuid": "cf3fbfef54e4d7597d0e80076597ab1c",
        "title": "陪王尚书泛舟莲池",
        "author": "许浑",
        "content": "莲塘移画舸，泛泛日华清。\n水暖鱼频跃，烟秋雁早鸣。\n舞疑回雪态，歌转遏云声。\n客散山公醉，风高月满城。",
        "dynasty": "唐",
        "collection_info": null
    },
    {
        "uuid": "cc80741dd3a7fd6d294a599fb800357c",
        "title": "赠裴处士",
        "author": "许浑",
        "content": "为儒白髮生，乡里早闻名。\n暖酒雪初下，读书山欲明。\n字形翻鸟迹，诗调合猿声。\n门外沧浪水，知君欲濯缨。",
        "dynasty": "唐",
        "collection_info": null
    },
    {
        "uuid": "a5c0f58995a8b869670f66bf495cca70",
        "title": "对雪",
        "author": "许浑",
        "content": "飞舞北风凉，玉人歌玉堂。\n帘帷增曙色，珠翠发寒光。\n柳重絮微湿，梅繁花未香。\n兹辰贺丰岁，箫鼓宴梁王。",
        "dynasty": "唐",
        "collection_info": null
    },
    {
        "uuid": "41e9daf6d2650f412558cacdb847b072",
        "title": "王居士",
        "author": "许浑",
        "content": "筇杖倚柴关，都城卖卜还。\n雨中耕白水，云外斸青山。\n有药身长健，无机性自闲。\n即应生羽翼，华表在人间。",
        "dynasty": "唐",
        "collection_info": null
    },
    {
        "uuid": "6ed5d815802847f9f1ce8c4b90ac69da",
        "title": "早秋三首 一",
        "author": "许浑",
        "content": "遥夜泛清瑟，西风生翠萝。\n残萤委玉露，早鴈拂银河。\n高树晓还密，远山晴更多。\n淮南一叶下，自觉老烟波。",
        "dynasty": "唐",
        "collection_info": null
    },
    {
        "uuid": "d2c9ce84424a2fc3505e8f85ae4ac346",
        "title": "早秋三首 二",
        "author": "许浑",
        "content": "一叶下前墀，淮南人已悲。\n蹉跎青汉望，迢遰白云期。\n老信相如渴，贫忧曼倩饥。",
        "dynasty": "唐",
        "collection_info": null
    },
    {
        "uuid": "c791c2c6b84aefebe36f6d7a920fcfc8",
        "title": "早秋三首 三",
        "author": "许浑",
        "content": "蓟北雁犹远，淮南人已悲。\n残桃间堕井，新菊亦侵篱。\n书劒岂相误，琴尊聊自持。\n西斋风雨夜，更有咏贫诗。",
        "dynasty": "唐",
        "collection_info": null
    },
    {
        "uuid": "484ead1319e7e55edff9e560954b3426",
        "title": "洛东兰若夜归",
        "author": "许浑",
        "content": "一衲老禅床，吾生半异乡。\n管弦愁裏老，书劒梦中忙。\n鸟急山初暝，蝉稀树正凉。\n又归何处去，尘路月苍苍。",
        "dynasty": "唐",
        "collection_info": null
    },
    {
        "uuid": "2c40ecf2d218869e5a275b4abe439af6",
        "title": "送段觉归杜曲闲居",
        "author": "许浑",
        "content": "书劒南归去，山扉别几年。\n苔侵岩下路，果落洞中泉。\n红叶高斋雨，青萝曲槛烟。\n宁知远游客，羸马太行前。",
        "dynasty": "唐",
        "collection_info": null
    },
    {
        "uuid": "cb2b45e52a1d7f5319993727b9984a9f",
        "title": "寄天乡寺仲仪上人富春孙处士",
        "author": "许浑",
        "content": "诗僧与钓翁，千里两情通。\n云带鴈门雪，水连渔浦风。\n心期荣辱外，名挂是非中。\n岁晚亦归去，田园清洛东。",
        "dynasty": "唐",
        "collection_info": null
    },
    {
        "uuid": "a2632d68453d278e3d6b8a0243b6bb40",
        "title": "寄契盈上人",
        "author": "许浑",
        "content": "何处是西林，疎钟復远砧。\n鴈来秋水阔，鸦尽夕阳沈。\n婚嫁乖前志，功名异夙心。\n汤师不可问，江上碧云深。",
        "dynasty": "唐",
        "collection_info": null
    },
    {
        "uuid": "dbf88f7c7a2bb03e5918ae02240a828f",
        "title": "晨起二首 一",
        "author": "许浑",
        "content": "桂树绿层层，风微烟露凝。\n檐楹衔落月，帏幌映残灯。\n蕲簟曙香冷，越瓶秋水澄。\n心闲即无事，何异住山僧。",
        "dynasty": "唐",
        "collection_info": null
    },
    {
        "uuid": "173cbd8e06afb96c03823f5492c4ab04",
        "title": "晨起二首 二",
        "author": "许浑",
        "content": "残月皓烟露，掩门深竹斋。\n水虫鸣曲槛，山鸟下空阶。\n清镜晓看髪，素琴秋寄怀。\n因知北窗客，日与世情乖。",
        "dynasty": "唐",
        "collection_info": null
    },
    {
        "uuid": "a67d371c965ba51da7ee348a1fbcf0a9",
        "title": "晓发鄞江北渡寄崔韩二先辈",
        "author": "许浑",
        "content": "南北信多岐，生涯半别离。\n地穷山尽处，江泛水寒时。\n露晓蒹葭重，霜晴橘柚垂。\n无劳促回檝，千里有心期。",
        "dynasty": "唐",
        "collection_info": null
    },
    {
        "uuid": "92187363851c35f6ab172b417b0bfc78",
        "title": "盈上人",
        "author": "许浑",
        "content": "月沈霜已凝，无梦竟寒灯。\n寄世何殊客，修身未到僧。\n二毛梳上雪，双泪枕前冰。\n借问曹溪路，山多路几层。",
        "dynasty": "唐",
        "collection_info": null
    },
    {
        "uuid": "3d5994ac93086670c052f2c4f9f79d73",
        "title": "广陵道中",
        "author": "许浑",
        "content": "城势已坡陀，城边东逝波。\n绿桑非苑树，青草是宫莎。\n山暝牛羊少，水寒凫鴈多。\n因高一回首，还咏黍离歌。",
        "dynasty": "唐",
        "collection_info": null
    },
    {
        "uuid": "eb74f0545e2c94cb8ff5b2b714589510",
        "title": "宿开元寺楼",
        "author": "许浑",
        "content": "谁家歌褭褭，孤枕在西楼。\n竹色寒清簟，松香染翠帱。\n月移珠殿晓，风遰玉筝秋。\n日出应移棹，三湘万里愁。",
        "dynasty": "唐",
        "collection_info": null
    },
    {
        "uuid": "ba15f5772cbd6aac57cbb5e4633b0505",
        "title": "洞灵观冬青",
        "author": "许浑",
        "content": "霜霰不凋色，两株交石坛。\n未秋红实浅，经夏绿阴寒。\n露重蝉鸣急，风多鸟宿难。\n何如西禁柳，晴舞玉阑干。",
        "dynasty": "唐",
        "collection_info": null
    },
    {
        "uuid": "d2c5f8360b29291a69ac64abed38c8aa",
        "title": "送友人自荆襄归江东",
        "author": "许浑",
        "content": "商洛转江濆，一杯聊送君。\n劒愁龙失伴，琴怨鹤离羣。\n楚驿枕秋水，湘帆凌暮云。\n猿声断肠夜，应向雨中闻。",
        "dynasty": "唐",
        "collection_info": null
    },
    {
        "uuid": "d73e015dd8072b180b96112cbf6aabe2",
        "title": "送同年崔先辈",
        "author": "许浑",
        "content": "西风帆势轻，南浦遍离情。\n菊艳含秋水，荷花遰雨声。\n扣舷滩鸟没，移棹草虫鸣。\n更忆前年别，槐花满凤城。",
        "dynasty": "唐",
        "collection_info": null
    },
    {
        "uuid": "1c9bd9271be464a0bd5b72b07462558b",
        "title": "山鸡",
        "author": "许浑",
        "content": "珍禽暂不扃，飞舞跃前庭。\n翠网摧金距，雕笼减绣翎。\n月圆疑望镜，花暖似依屏。\n何必旧巢去，山山芳草青。",
        "dynasty": "唐",
        "collection_info": null
    },
    {
        "uuid": "3419a1ca2db8d5aa27d348f09c113135",
        "title": "孤鴈",
        "author": "许浑",
        "content": "昔年双颉颃，池上霭春晖。\n霄汉力犹怯，稻粱心已违。\n芦洲寒独宿，榆塞夜孤飞。\n不及营巢燕，西风相伴归。",
        "dynasty": "唐",
        "collection_info": null
    },
    {
        "uuid": "56779b19d8ff70098a49ddf0bf32de8c",
        "title": "寓怀",
        "author": "许浑",
        "content": "南国浣纱伴，盈盈天下姝。\n盘金明绣带，动佩响罗襦。\n素手怨瑶瑟，清心悲玉壶。\n春华坐销落，未忍泣蘼芜。",
        "dynasty": "唐",
        "collection_info": null
    },
    {
        "uuid": "5f151070baff3122f29aa3e24cb6649a",
        "title": "洛中游眺贻同志",
        "author": "许浑",
        "content": "康衢一望通，河洛正天中。\n楼势排高凤，桥形架断虹。\n远山晴带雪，寒水晚多风。\n几日还携手，鸟鸣花满宫。",
        "dynasty": "唐",
        "collection_info": null
    },
    {
        "uuid": "aa58baf84682d1f1dbbbd027af693041",
        "title": "夏日戏题郭别驾东堂",
        "author": "许浑",
        "content": "微风起画鸾，金翠暗珊珊。\n晚树垂朱实，春篁露粉竿。\n散香蕲簟滑，沈水越瓶寒。\n犹恐何郎热，冰生白玉盘。",
        "dynasty": "唐",
        "collection_info": null
    },
    {
        "uuid": "5bb8a93549f76ce97a5a1ad3f5aaf0f4",
        "title": "长安旅夜",
        "author": "许浑",
        "content": "久客怨长夜，西风吹鴈声。\n云移河汉浅，月泛露华清。\n掩瑟独凝思，缓歌空寄情。\n门前有归路，迢遰洛阳城。",
        "dynasty": "唐",
        "collection_info": null
    },
    {
        "uuid": "f932a547c1721a3625559f4ba533038a",
        "title": "鸂鶒",
        "author": "许浑",
        "content": "池寒柳復凋，独宿夜迢迢。\n雨顶冠应冷，风毛劒欲飘。\n故巢迷碧水，旧侣越丹霄。\n不是无归处，心高多寂寥。",
        "dynasty": "唐",
        "collection_info": null
    },
    {
        "uuid": "5fcd4920a1f82f1a7fc33dfcf1b687e2",
        "title": "懿安皇太后挽歌词",
        "author": "许浑",
        "content": "陵前春不尽，陵下夜何穷。\n未信金蚕老，先惊玉燕空。\n挽移兰殿月，笳引柏城风。\n自此随龙驭，桥山翠霭中。",
        "dynasty": "唐",
        "collection_info": null
    },
    {
        "uuid": "ed0586d1700fe783b5bbb8e29e308939",
        "title": "示弟",
        "author": "许浑",
        "content": "自尔出门去，泪痕长满衣。\n家贫为客早，路远得书稀。\n文字何人赏，烟波几日归。\n秋风正摇落，孤鴈又南飞。",
        "dynasty": "唐",
        "collection_info": null
    },
    {
        "uuid": "095433d6f1019a7670124f18c49038a1",
        "title": "送杨处士叔初卜居曲江",
        "author": "许浑",
        "content": "鴈门归去远，垂老脱袈裟。\n萧寺休为客，曹溪便寄家。\n绿琪千岁树，黄槿四时花。\n别怨应无限，门前桂水斜。",
        "dynasty": "唐",
        "collection_info": null
    },
    {
        "uuid": "fb3d3a0650b9c27017f1979fa0bd0c26",
        "title": "发灵溪馆",
        "author": "许浑",
        "content": "山多水不穷，一叶似渔翁。\n鸟浴寒潭雨，猿吟暮岭风。\n杂英垂锦绣，众籁合丝桐。\n应有曹溪路，千岩万壑中。",
        "dynasty": "唐",
        "collection_info": null
    },
    {
        "uuid": "c26c46284061858069e24e7b8e0a4e7c",
        "title": "题杜居士",
        "author": "许浑",
        "content": "松偃石床平，何人识姓名。\n溪冰寒棹响，岩雪夜窗明。\n机尽心猿伏，神闲意马行。\n应知此来客，身世两无情。",
        "dynasty": "唐",
        "collection_info": null
    },
    {
        "uuid": "b908c5062ef9b7abb24b0b2d41af2453",
        "title": "神女祠",
        "author": "许浑",
        "content": "停车祀圣女，凉叶下阴风。\n龙气石床湿，鸟声山庙空。\n长眉留桂绿，丹脸寄莲红。\n莫学阳台畔，朝云暮雨中。",
        "dynasty": "唐",
        "collection_info": null
    },
    {
        "uuid": "5de949d2176e75c838ad0cd2ab805eb0",
        "title": "送李定言南游",
        "author": "许浑",
        "content": "酒酣轻别恨，酒醒復离忧。\n远水应移棹，高峯更上楼。\n簟凉清露夜，琴响碧天秋。\n重惜芳尊宴，满城无旧游。",
        "dynasty": "唐",
        "collection_info": null
    },
    {
        "uuid": "ee226dbafa8c1f7129b06cde733d88f5",
        "title": "行次潼关题驿后轩",
        "author": "许浑",
        "content": "飞阁极层台，终南此路回。\n山形朝阙去，河势抱关来。\n鴈过秋风急，蝉鸣宿雾开。\n平生无限意，驱马任尘埃。",
        "dynasty": "唐",
        "collection_info": null
    },
    {
        "uuid": "fa403f7c0f974d61f44f326f4117e191",
        "title": "晨至南亭呈裴明府",
        "author": "许浑",
        "content": "南斋梦钓竿，晨起月犹残。\n露重萤依草，风高蝶委兰。\n池光秋镜澈，山色晓屏寒。\n更恋陶彭泽，无心议去官。",
        "dynasty": "唐",
        "collection_info": null
    },
    {
        "uuid": "8a84789e812a30e9a4f1955e1298388e",
        "title": "灞东题司马郊园",
        "author": "许浑",
        "content": "楚翁秦塞住，昔事李轻车。\n白社贫思橘，青门老仰瓜。\n读书三径草，沽酒一篱花。\n更欲寻芝朮，商山便寄家。",
        "dynasty": "唐",
        "collection_info": null
    },
    {
        "uuid": "2689ac8928fc62db949c2928acf843bb",
        "title": "游维山新兴寺宿石屏村谢叟家",
        "author": "许浑",
        "content": "晚过石屏村，村长日渐曛。\n僧归下岭见，人语隔溪闻。\n谷响寒耕雪，山明夜烧云。\n家家扣铜鼓，欲赛鲁将军。",
        "dynasty": "唐",
        "collection_info": null
    },
    {
        "uuid": "5c934b175cef4982a1420f501ef8c1bb",
        "title": "送从兄归隐蓝溪二首 一",
        "author": "许浑",
        "content": "名高犹素衣，穷巷掩荆扉。\n渐老故人少，久贫豪客稀。\n塞云横劒望，山月抱琴归。\n几日蓝溪醉，藤花拂钓矶。",
        "dynasty": "唐",
        "collection_info": null
    },
    {
        "uuid": "c66539e5586994cf448c2416a5e196db",
        "title": "送从兄归隐蓝溪二首 二",
        "author": "许浑",
        "content": "京洛多高盖，怜兄剧断蓬。\n身随一劒老，家入万山空。\n夜忆萧关月，行悲易水风。\n无人知此意，甘卧白云中。",
        "dynasty": "唐",
        "collection_info": null
    },
    {
        "uuid": "8372ee7fd38ec35ce2b80eaf5654d2b7",
        "title": "村舍",
        "author": "许浑",
        "content": "燕鴈下秋塘，田家自此忙。\n移蔬通远水，收果待繁霜。\n野碓舂秔滑，山厨焙茗香。\n客来还有酒，随事宿茅堂。",
        "dynasty": "唐",
        "collection_info": null
    },
    {
        "uuid": "0bf14862de94422f9ae31cdcc59abb3c",
        "title": "思归",
        "author": "许浑",
        "content": "迭嶂平芜外，依依识旧邦。\n气高诗易怨，愁极酒难降。\n树暗支公院，山寒谢守窗。\n殷勤楼下水，几日到荆江。",
        "dynasty": "唐",
        "collection_info": null
    },
    {
        "uuid": "28fbfe1379bed751ca356ed768bbce5b",
        "title": "晚泊七里滩",
        "author": "许浑",
        "content": "天晚日沈沈，归舟繫柳阴。\n江村平见寺，山郭远闻砧。\n树密猿声响，波澄鴈影深。\n荣华暂时事，谁识子陵心。",
        "dynasty": "唐",
        "collection_info": null
    },
    {
        "uuid": "58a9253a61d9b9a2667bca7eb31b4bff",
        "title": "寄题南山王隐居",
        "author": "许浑",
        "content": "近逢商洛客，知尔住南塘。\n草阁平春水，柴门掩夕阳。\n随蜂收野蜜，寻麝采生香。\n更忆前年醉，松花满石床。",
        "dynasty": "唐",
        "collection_info": null
    },
    {
        "uuid": "be92eedad99465538f7a198873a15972",
        "title": "晨装",
        "author": "许浑",
        "content": "带月饭行侣，西游关塞长。\n晨鸡鸣远戍，宿鴈起寒塘。\n云卷四山雪，风凝千树霜。\n谁家游侠子，沈醉卧兰堂。",
        "dynasty": "唐",
        "collection_info": null
    },
    {
        "uuid": "d1a72f58d6e836a907a65ebaec4e2b9d",
        "title": "题韦隐居西斋",
        "author": "许浑",
        "content": "斸药去还归，家人半掩扉。\n山风藤子落，溪雨豆花肥。\n寺远僧来少，桥危客到稀。\n不闻砧杵动，应解制荷衣。",
        "dynasty": "唐",
        "collection_info": null
    },
    {
        "uuid": "501a24fe04689f0a9802cba1722b02ca",
        "title": "送李溟秀才西行",
        "author": "许浑",
        "content": "万里不辞劳，寒装迭缊袍。\n停车山店雨，挂席海门涛。\n鹰势暮偏急，鹤声秋更高。\n知君北邙路，留劒泣黄蒿。",
        "dynasty": "唐",
        "collection_info": null
    },
    {
        "uuid": "e9995d265ed93792f19ba9a6a97db440",
        "title": "经马镇西宅",
        "author": "许浑",
        "content": "将军久已没，行客自兴哀。\n功业山长在，繁华水不回。\n乱藤侵废井，荒菊上丛台。\n借问此中事，几家歌舞来。",
        "dynasty": "唐",
        "collection_info": null
    },
    {
        "uuid": "a23559f3f30a679265fa2f2d1c41e0c9",
        "title": "重游郁林寺道玄上人院",
        "author": "许浑",
        "content": "藤杖叩松关，春溪斸药还。\n雨晴巢燕急，波暖浴鸥闲。\n倚槛花临水，回舟月照山。\n忆归师莫笑，书劒在人间。",
        "dynasty": "唐",
        "collection_info": null
    },
    {
        "uuid": "fce4e3dd8836bdb15cb713659b63e6c8",
        "title": "泛溪",
        "author": "许浑",
        "content": "疑与武陵通，青溪碧嶂中。\n水寒深见石，松晚静闻风。\n遯迹驱鸡吏，冥心失马翁。\n纔应毕婚嫁，还此息微躬。",
        "dynasty": "唐",
        "collection_info": null
    },
    {
        "uuid": "e1fc52013f4640fe074ae30cce3c1d84",
        "title": "送楼烦李别驾",
        "author": "许浑",
        "content": "琴清诗思劳，更欲学龙韬。\n王粲暂停笔，吕虔初佩刀。\n夜吟关月静，秋望塞云高。\n去去从军乐，鵰飞代马豪。",
        "dynasty": "唐",
        "collection_info": null
    },
    {
        "uuid": "1d20374310f89965985386d1d92b52b3",
        "title": "闻两河用兵因贻友人",
        "author": "许浑",
        "content": "故人日已远，身事与谁论。\n性拙难趋世，心孤易感恩。\n秋悲怜宋玉，夜舞笑刘琨。\n徒有干时策，青山尚掩门。",
        "dynasty": "唐",
        "collection_info": null
    },
    {
        "uuid": "871910ad156fafb86f64ff5dd0b05d3d",
        "title": "献白尹",
        "author": "许浑",
        "content": "醉舞任生涯，褐宽乌帽斜。\n庾公先在郡，疎傅早还家。\n林晚鸟争树，园春蜂护花。\n高吟应更逸，嵩洛旧烟霞。",
        "dynasty": "唐",
        "collection_info": null
    },
    {
        "uuid": "20f994d27414bd2905dd8b6055c656ec",
        "title": "茅山赠梁尊师",
        "author": "许浑",
        "content": "云屋何年客，青山白日长。\n种花春扫雪，看箓夜焚香。\n上象壶中阔，平生梦裏忙。\n幸承仙籍后，乞取大还方。",
        "dynasty": "唐",
        "collection_info": null
    },
    {
        "uuid": "19773a8115f84ebc3d700072b169c58a",
        "title": "闻薛先辈陪大夫看早梅因寄",
        "author": "许浑",
        "content": "涧梅寒正发，莫信笛中吹。\n素艳雪凝树，清香风满枝。\n折惊山鸟散，携任野蜂随。\n今日从公醉，何人倒接䍦。",
        "dynasty": "唐",
        "collection_info": null
    },
    {
        "uuid": "a0785545fb39432a3e862bf723115e2d",
        "title": "送前缑氏韦明府南游",
        "author": "许浑",
        "content": "酒阑横劒歌，日暮望关河。\n道直去官早，家贫为客多。\n山昏函谷雨，木落洞庭波。\n莫尽远游兴，故园荒薜萝。",
        "dynasty": "唐",
        "collection_info": null
    },
    {
        "uuid": "6bc4a59e0f1ea7db0748a65ccea41658",
        "title": "看雪",
        "author": "许浑",
        "content": "松亚竹珊珊，心知万井欢。\n山明迷旧径，溪满涨新澜。\n客醉瑶台曙，兵防玉塞寒。\n红楼知有酒，谁肯学袁安。",
        "dynasty": "唐",
        "collection_info": null
    },
    {
        "uuid": "306f18faf3f64a3ce39c104a81f4c0fd",
        "title": "赠僧",
        "author": "许浑",
        "content": "心法本无住，流沙归復来。\n锡随山鸟动，经附海船回。\n洗足柳遮寺，坐禅花委苔。\n唯将一童子，又欲上天台。",
        "dynasty": "唐",
        "collection_info": null
    },
    {
        "uuid": "26ea14ed1688c06a6b6d2a19d8fc0546",
        "title": "趋慈和寺移宴",
        "author": "许浑",
        "content": "高寺移清宴，渔舟繫绿萝。\n潮平秋水阔，云敛暮山多。\n广槛停箫鼓，繁弦散绮罗。\n西楼半床月，莫问夜如何。",
        "dynasty": "唐",
        "collection_info": null
    },
    {
        "uuid": "dbb2b063939d9b03d5d41cdebdd1c865",
        "title": "留赠偃师主人",
        "author": "许浑",
        "content": "孤城漏未残，徒侣拂征鞍。\n洛北去游远，淮南归梦阑。\n晓灯回壁暗，晴雪卷帘寒。\n强尽主人酒，出门行路难。",
        "dynasty": "唐",
        "collection_info": null
    },
    {
        "uuid": "29655afc03edf12366c237b5ea6a33ed",
        "title": "送南陵李少府",
        "author": "许浑",
        "content": "高人亦未闲，来往楚云间。\n劒在心应壮，书穷鬓已斑。\n落帆秋水寺，驱马夕阳山。\n明日南昌尉，空斋又掩关。",
        "dynasty": "唐",
        "collection_info": null
    },
    {
        "uuid": "4b173717a0aa1c5eb72acf5dd03ee5df",
        "title": "别韦处士",
        "author": "许浑",
        "content": "南北断蓬飞，别多相见稀。\n更伤今日酒，未换昔年衣。\n旧友几人在，故乡何处归？秦原向西路，云晚雪霏霏。",
        "dynasty": "唐",
        "collection_info": null
    },
    {
        "uuid": "22c43d897e19d70341599d8a76956094",
        "title": "九日登樟亭驿楼",
        "author": "许浑",
        "content": "鲈鲙与蒪羹，西风片席轻。\n潮回孤岛晚，云敛众山晴。\n丹羽下高阁，黄花垂古城。\n因秋倍多感，乡树接咸京。",
        "dynasty": "唐",
        "collection_info": null
    },
    {
        "uuid": "79c214af5bb763660458f8cfd9e251e2",
        "title": "再游越中伤朱余庆协律好直上人",
        "author": "许浑",
        "content": "昔年湖上客，留访雪山翁。\n王氏船犹在，萧家寺已空。\n月高花有露，烟合水无风。\n处处多遗韵，何曾入剡中。",
        "dynasty": "唐",
        "collection_info": null
    },
    {
        "uuid": "e86360ee07f438acab2521d639e2e579",
        "title": "京口津亭送张崔二侍御",
        "author": "许浑",
        "content": "爱树满西津，津亭堕泪频。\n素车应度洛，珠履更归秦。\n水接三湘暮，山通五岭春。\n伤离与怀旧，明日白头人。",
        "dynasty": "唐",
        "collection_info": null
    },
    {
        "uuid": "19a9734eb19c931a5feab35fc46fe87f",
        "title": "江楼夜别",
        "author": "许浑",
        "content": "离别奈情何，江楼凝艳歌。\n蕙兰秋露重，芦苇夜风多。\n深怨寄清瑟，远愁生翠蛾。\n酒酣相顾起，明月棹寒波。",
        "dynasty": "唐",
        "collection_info": null
    },
    {
        "uuid": "247aa9154d04f32e679f47ea9aa44c6a",
        "title": "送惟素上人归新安",
        "author": "许浑",
        "content": "山空叶復落，一径下新安。\n风急渡溪晚，雪晴归寺寒。\n寻云策藤杖，向日倚蒲团。\n宁忆西游客，劳劳歌路难。",
        "dynasty": "唐",
        "collection_info": null
    },
    {
        "uuid": "d58afb64689de0689159d75fd3233d71",
        "title": "霅上宴别",
        "author": "许浑",
        "content": "山断水茫茫，洛人西路长。\n笙歌留远棹，风雨寄华堂。\n红壁耿秋烛，翠帘凝晓香。\n谁堪从此去，云树满陵阳。",
        "dynasty": "唐",
        "collection_info": null
    },
    {
        "uuid": "63fe634aae68792096626dc7c03ee32e",
        "title": "下第别友人杨至之",
        "author": "许浑",
        "content": "花落水潺潺，十年离旧山。\n夜愁添白髮，春泪减朱颜。\n孤劒北游塞，远书东出关。\n逢君话心曲，一醉灞陵间。",
        "dynasty": "唐",
        "collection_info": null
    },
    {
        "uuid": "ba8adbf1c3e755de65e2e417fd99b904",
        "title": "放猿",
        "author": "许浑",
        "content": "殷勤解金锁，昨夜雨凄凄。\n山浅忆巫峡，水寒思建溪。\n远寻红树宿，深向白云啼。\n好觅来时路，烟萝莫共迷。",
        "dynasty": "唐",
        "collection_info": null
    },
    {
        "uuid": "48ca8bbe45c5f22c903ef944112ec0cd",
        "title": "将离郊园留示弟侄",
        "author": "许浑",
        "content": "身贱与心违，秋风生旅衣。\n久贫辞国远，多病在家稀。\n山暝客初散，树凉人未归。\n西都万余里，明旦别柴扉。",
        "dynasty": "唐",
        "collection_info": null
    },
    {
        "uuid": "ea1806fe109bad8569a65680aaa82a0a",
        "title": "夜归丁卯桥村舍",
        "author": "许浑",
        "content": "月凉风静夜，归客泊岩前。\n桥响犬遥吠，庭空人散眠。\n紫蒲低水槛，红叶半江船。\n自有还家计，南湖二顷田。",
        "dynasty": "唐",
        "collection_info": null
    },
    {
        "uuid": "d6e875828bad931c2a6cc21dd08aae06",
        "title": "题青山馆",
        "author": "许浑",
        "content": "昔人诗酒地，芳草思王孙。\n白水半塘岸，青山横郭门。\n悬岩碑已折，盘石井犹存。\n无处继行乐，野花空一尊。",
        "dynasty": "唐",
        "collection_info": null
    },
    {
        "uuid": "4d7199dd0d4f5d66bb5f4db07e50125e",
        "title": "秋日众哲馆对竹",
        "author": "许浑",
        "content": "萧萧凌雪霜，浓翠异三湘。\n疎影月移壁，寒声风满堂。\n捲帘秋更早，高枕夜偏长。\n忽忆秦溪路，万竿今正凉。",
        "dynasty": "唐",
        "collection_info": null
    },
    {
        "uuid": "ab3d09078c5ac74a1f775436e2da2066",
        "title": "春日题韦曲野老村舍二首 一",
        "author": "许浑",
        "content": "遶屋遍桑麻，村南第一家。\n林繁树势直，溪转水纹斜。\n竹院昼看笋，药栏春卖花。\n故园归未得，到此是天涯。",
        "dynasty": "唐",
        "collection_info": null
    },
    {
        "uuid": "4ef5144e5837e8a1673e837cefc21368",
        "title": "春日题韦曲野老村舍二首 二",
        "author": "许浑",
        "content": "北岭枕南塘，数家村落长。\n莺啼幼妇懒，蚕出小姑忙。\n烟草近沟湿，风花临路香。\n自怜非楚客，春望亦心伤。",
        "dynasty": "唐",
        "collection_info": null
    },
    {
        "uuid": "888f641f433bfbfe7cdc649495b19913",
        "title": "崇圣寺别杨至之",
        "author": "许浑",
        "content": "萧寺暂相逢，离忧满病容。\n寒斋秋少燕，阴壁夜多蛩。\n树暗水千里，山深云万重。\n怀君在书信，莫过鴈回峯。",
        "dynasty": "唐",
        "collection_info": null
    },
    {
        "uuid": "099bc3e9e3a5f2c4e74efcb4fdf63873",
        "title": "途经李翰林墓",
        "author": "许浑",
        "content": "气逸何人识，才高举世疑。\n祢生狂善赋，陶令醉能诗。\n碧水鲈鱼思，青山鵩鸟悲。\n至今孤冢在，荆棘楚江湄。",
        "dynasty": "唐",
        "collection_info": null
    },
    {
        "uuid": "5d81a222cfecb77f63864f0dd0100f41",
        "title": "严陵钓台贻行侣",
        "author": "许浑",
        "content": "故人天下定，垂钓碧岩幽。\n旧迹随台古，高名寄水流。\n鸟喧羣木晚，蝉急众山秋。\n更待新安月，凭君暂驻舟。",
        "dynasty": "唐",
        "collection_info": null
    },
    {
        "uuid": "1451a0ba69f479821f081e8dac136b5f",
        "title": "南楼春望",
        "author": "许浑",
        "content": "南楼春一望，云水共昏昏。\n野店归山路，危桥带郭村。\n晴烟和草色，夜雨长溪痕。\n下岸谁家住，残阳半掩门。",
        "dynasty": "唐",
        "collection_info": null
    },
    {
        "uuid": "6c117798bb8214c2ed870b30b82da9af",
        "title": "送无梦道人先归甘露寺",
        "author": "许浑",
        "content": "飘飘随晚浪，杯影入鸥羣。\n岸冻千船雪，岩阴一寺云。\n夜灯江北见，寒磬水西闻。\n鹤岭烟霞在，归期不羡君。",
        "dynasty": "唐",
        "collection_info": null
    },
    {
        "uuid": "7f3a64c94dd96cb1fc3631ab042c2f8b",
        "title": "闲居孟夏即事",
        "author": "许浑",
        "content": "绿树荫青苔，柴门临水开。\n簟凉初熟麦，枕腻乍经梅。\n鱼跃海风起，鼍鸣江雨来。\n佳人竟何处，日夕上楼台。",
        "dynasty": "唐",
        "collection_info": null
    },
    {
        "uuid": "7d8618d868854bfb0350eaec978bbdc7",
        "title": "题灞西骆隐士",
        "author": "许浑",
        "content": "磻溪连灞水，商岭接秦山。\n青汉不回驾，白云长掩关。\n雀喧知鹤静，凫戏识鸥闲。\n却笑南昌尉，悠悠城市间。",
        "dynasty": "唐",
        "collection_info": null
    },
    {
        "uuid": "2b795725a4686b382a16f307223606a2",
        "title": "溪亭二首 一",
        "author": "许浑",
        "content": "溪亭四面山，横柳半溪湾。\n蝉响螳螂急，鱼深翡翠闲。\n水寒留客醉，月上与僧还。\n犹恋萧萧竹，西斋未掩关。",
        "dynasty": "唐",
        "collection_info": null
    },
    {
        "uuid": "db4f7c975492afdb6f7ee38952c4e297",
        "title": "溪亭二首 二",
        "author": "许浑",
        "content": "暖枕眠溪柳，僧斋昨夜期。\n茶香秋梦后，松韵晚吟时。\n共戏鱼翻藻，争栖鸟坠枝。\n重阳应一醉，栽菊助东篱。",
        "dynasty": "唐",
        "collection_info": null
    },
    {
        "uuid": "16405cb25e7c046d55e3c0c5e9df2085",
        "title": "秋日赴阙题潼关驿楼",
        "author": "许浑",
        "content": "红叶晚萧萧，长亭酒一瓢。\n残云归太华，疎雨过中条。\n树色随山迥，河声入海遥。\n帝乡明日到，犹自梦渔樵。",
        "dynasty": "唐",
        "collection_info": null
    },
    {
        "uuid": "6a91ba09a9b3cf93ca0a1b979584fb31",
        "title": "吴门送客早发",
        "author": "许浑",
        "content": "吴歌咽深思，楚客怨归程。\n寺晓楼台迥，江秋管吹清。\n早潮低水槛，残月下山城。\n惆怅回舟日，湘南春草生。",
        "dynasty": "唐",
        "collection_info": null
    },
    {
        "uuid": "c422024b34c0fbc39813762377b88dc4",
        "title": "旅怀",
        "author": "许浑",
        "content": "征车何轧轧，南北极天涯。\n孤枕易为客，远书难到家。\n乡连云外树，城闭月中花。\n犹有扁舟思，前年别若耶。",
        "dynasty": "唐",
        "collection_info": null
    },
    {
        "uuid": "5a6e235da4c3131caef6b088800862b2",
        "title": "南亭与首公讌集",
        "author": "许浑",
        "content": "秋来水上亭，几处似岩扃。\n戏鸟翻江叶，游龟带绿萍。\n管弦心戚戚，罗绮鬓星星。\n行乐非吾事，西斋尚有萤。",
        "dynasty": "唐",
        "collection_info": null
    },
    {
        "uuid": "c01452e4305ad2ad6241b9443b2c0519",
        "title": "早发寿安次永寿渡",
        "author": "许浑",
        "content": "东西车马尘，巩洛与咸秦。\n山月夜行客，水烟朝渡人。\n树凉风皓皓，滩浅石磷磷。\n会待功名就，扁舟寄此身。",
        "dynasty": "唐",
        "collection_info": null
    },
    {
        "uuid": "5f02b8035ff362aaba1e01a1da5eca9d",
        "title": "泊松江渡",
        "author": "许浑",
        "content": "漠漠故宫地，月凉风露幽。\n鸡鸣荒戍晓，鴈过古城秋。\n杨柳北归路，蒹葭南渡舟。\n去乡今已远，更上望京楼。",
        "dynasty": "唐",
        "collection_info": null
    },
    {
        "uuid": "81546e905250340e1f970becfea515d6",
        "title": "送鱼思别处士归有怀",
        "author": "许浑",
        "content": "宴罢众宾散，长歌携一巵。\n溪亭相送远，山郭独归迟。\n风槛夕云散，月轩寒露滋。\n病来双鬓白，不是旧离时。",
        "dynasty": "唐",
        "collection_info": null
    },
    {
        "uuid": "22fc867aa4235546eaefbfe89b0e463a",
        "title": "重经姑苏怀古二首 一",
        "author": "许浑",
        "content": "越兵驱绮罗，越女唱吴歌。\n宫尽燕声少，台荒麋迹多。\n茱萸垂晓露，菡萏落秋波。\n无復君王醉，满城颦翠蛾。",
        "dynasty": "唐",
        "collection_info": null
    },
    {
        "uuid": "a0a6c820399ce1a614378d60c749255e",
        "title": "重经姑苏怀古二首 二",
        "author": "许浑",
        "content": "香径遶吴宫，千帆落照中。\n鹳鸣山欲雨，鱼跃水多风。\n城带晚莎绿，池连秋蓼红。\n当年国门外，谁识伍员忠。",
        "dynasty": "唐",
        "collection_info": null
    },
    {
        "uuid": "e492988fd5690e9785329411366ca235",
        "title": "将赴京师留题孙处士山居二首 一",
        "author": "许浑",
        "content": "草堂近西郭，遥对敬亭开。\n枕腻海云起，簟凉山雨来。\n高歌怀地肺，远赋忆天台。\n应学相如志，终须驷马回。",
        "dynasty": "唐",
        "collection_info": null
    },
    {
        "uuid": "2cc0fb6a26d4f35777b4fc3f3fabc911",
        "title": "将赴京师留题孙处士山居二首 二",
        "author": "许浑",
        "content": "西岩有高兴，路僻几人知。\n松荫花开晚，山寒酒熟迟。\n游从随野鹤，休息遇灵龟。\n长见邻翁说，容华似旧时。",
        "dynasty": "唐",
        "collection_info": null
    },
    {
        "uuid": "097689d1a08a7581ee3058fcc9edfc2e",
        "title": "下第寓居崇圣寺感事",
        "author": "许浑",
        "content": "怀土泣京华，旧山归路赊。\n静依禅客院，幽学野人家。\n林晚鸟争树，园春蝶护花。\n东门有闲地，谁种邵平瓜。",
        "dynasty": "唐",
        "collection_info": null
    },
    {
        "uuid": "344cdf2703dd96a20928ebcec59c5f9f",
        "title": "晓发天井关寄李师晦",
        "author": "许浑",
        "content": "山在水滔滔，流年欲二毛。\n湘潭归梦远，燕赵客程劳。\n露晓红兰重，云晴碧树高。\n逢秋正多感，万里别同袍。",
        "dynasty": "唐",
        "collection_info": null
    },
    {
        "uuid": "6bb42573e74a5a6d9d3e663df794c751",
        "title": "喜远书",
        "author": "许浑",
        "content": "端居换时节，离恨隔龙泷。\n苔色上春阁，柳阴移晚窗。\n寄怀因桂水，流泪极枫江。\n此日南来使，金盘鱼一双。",
        "dynasty": "唐",
        "collection_info": null
    },
    {
        "uuid": "eb0c2a7cbc4e5eedc3d9cb56a6847ea2",
        "title": "怀江南同志",
        "author": "许浑",
        "content": "南国别经年，云晴波接天。\n蒲深鸂鶒戏，花暖鹧鸪眠。\n竹暗湘妃庙，枫阴楚客船。\n唯应洞庭月，万里共婵娟。",
        "dynasty": "唐",
        "collection_info": null
    },
    {
        "uuid": "a8b794cf48bcc3843800224be4904c82",
        "title": "洛中秋日",
        "author": "许浑",
        "content": "故国无归处，官闲忆远游。\n吴僧秣陵寺，楚客洞庭舟。\n久病先知雨，长贫早觉秋。\n壮心能几许，伊水更东流。",
        "dynasty": "唐",
        "collection_info": null
    },
    {
        "uuid": "adecbb5a51164b4161caa5d9e3c6529d",
        "title": "将赴京师蒜山津送客还荆渚",
        "author": "许浑",
        "content": "尊前万里愁，楚塞与皇州。\n云识潇湘雨，风知鄠杜秋。\n潮平犹倚棹，月上更登楼。\n他日沧浪水，渔歌对白头。",
        "dynasty": "唐",
        "collection_info": null
    },
    {
        "uuid": "81a9eae1dd97855a2fa83d5a7251b783",
        "title": "潼关兰若",
        "author": "许浑",
        "content": "来往几经过，前轩枕大河。\n远帆春水阔，高寺夕阳多。\n蝶影下红药，鸟声喧绿萝。\n故山归未得，徒咏采芝歌。",
        "dynasty": "唐",
        "collection_info": null
    },
    {
        "uuid": "ba2f56169591b0d4b46b2aefae05e545",
        "title": "翫残雪寄江南尹刘大夫",
        "author": "许浑",
        "content": "艳阳无处避，皎洁不成容。\n素质添瑶水，清光散玉峯。\n眠鸥犹恋草，栖鹤未离松。\n闻在金銮望，羣仙对九重。",
        "dynasty": "唐",
        "collection_info": null
    },
    {
        "uuid": "c1a20e423af0bb9ec34080f6564c0cc1",
        "title": "陪越中使院诸公镜波馆饯明台裴郑二使君",
        "author": "许浑",
        "content": "倾幕来华馆，淹留二使君。\n舞移清夜月，歌断碧空云。\n海郡楼台接，江船劒戟分。\n明时自骞翥，无復叹离羣。",
        "dynasty": "唐",
        "collection_info": null
    },
    {
        "uuid": "290985e2abe5f49775bdc24065ea6076",
        "title": "春泊弋阳",
        "author": "许浑",
        "content": "江行春欲半，孤枕弋阳堤。\n云暗犹飘雪，潮寒未应溪。\n饮猿闻棹散，飞鸟背船低。\n此路成幽绝，家山巩洛西。",
        "dynasty": "唐",
        "collection_info": null
    },
    {
        "uuid": "83d644046a8eb19df6f037def0f365cd",
        "title": "晨别翛然上人",
        "author": "许浑",
        "content": "吴僧诵经罢，败衲倚蒲团。\n钟韵花犹敛，楼阴月向残。\n晴山开殿响，秋水捲帘寒。\n独恨孤舟去，千滩復万滩。",
        "dynasty": "唐",
        "collection_info": null
    },
    {
        "uuid": "648a700648ac2d802d423a0465bf705d",
        "title": "送客江行",
        "author": "许浑",
        "content": "萧萧芦荻花，郢客独辞家。\n远棹依山响，危樯转浦斜。\n水寒澄浅石，潮落涨虚沙。\n莫与征徒望，乡园去渐赊。",
        "dynasty": "唐",
        "collection_info": null
    },
    {
        "uuid": "c14224cabc646fb7af3ee131bffc9669",
        "title": "将归涂口宿郁林寺道玄上人院二首 一",
        "author": "许浑",
        "content": "西岩一磬长，僧起树苍苍。\n开殿洒寒水，诵经焚晚香。\n竹风云渐散，杉露月犹光。\n无復重来此，归舟凌夕阳。",
        "dynasty": "唐",
        "collection_info": null
    },
    {
        "uuid": "830cd6253d79fdbc836983caa22eadd5",
        "title": "将归涂口宿郁林寺道玄上人院二首 二",
        "author": "许浑",
        "content": "春寻采药翁，归路宿禅宫。\n云起客眠处，月残僧定中。\n藤花深洞水，槲叶满山风。\n清境不能住，朝朝惭远公。",
        "dynasty": "唐",
        "collection_info": null
    },
    {
        "uuid": "9b8719eb613dfe236af121833b1c78a4",
        "title": "题宣州元处士幽居",
        "author": "许浑",
        "content": "潺湲遶门水，未省濯缨尘。\n鸟散千岩曙，蜂来一径春。\n杉松还待客，芝朮不求人。\n宁学磻溪叟，逢时罢隐沦。",
        "dynasty": "唐",
        "collection_info": null
    },
    {
        "uuid": "62b41b3f9436b61692bfefca496bc904",
        "title": "送李秀才",
        "author": "许浑",
        "content": "南楼送郢客，西郭见荆门。\n凫鹄下寒渚，牛羊归远村。\n兰舟倚行掉，桂酒掩余尊。\n重此一留宿，前村烟水昏。",
        "dynasty": "唐",
        "collection_info": null
    },
    {
        "uuid": "0b039952b04b21c2dde04f19172dfea4",
        "title": "题倪处士旧居",
        "author": "许浑",
        "content": "儒翁九十余，旧向此山居。\n生寄一壶酒，死留千卷书。\n槛摧新竹少，池浅故莲疎。\n但有子孙在，带经还荷锄。",
        "dynasty": "唐",
        "collection_info": null
    },
    {
        "uuid": "ef31773909e831082edefda9da8a6b2a",
        "title": "赠梁将军",
        "author": "许浑",
        "content": "曾经黑山虏，一劒出重围。\n年长穷书意，时清隐钓矶。\n高斋云外住，瘦马月中归。\n唯说乡心苦，春风鴈北飞。",
        "dynasty": "唐",
        "collection_info": null
    },
    {
        "uuid": "ec5c420fdd7777418163911a293eca1f",
        "title": "春望思旧游",
        "author": "许浑",
        "content": "适意极春日，南台披薜萝。\n花光晴漾漾，山色昼峨峨。\n湘水美人远，信陵豪客多。\n唯凭一瓢酒，弹瑟纵高歌。",
        "dynasty": "唐",
        "collection_info": null
    },
    {
        "uuid": "3d79e472d99539791a3e8234d4ed6eab",
        "title": "病中二首 一",
        "author": "许浑",
        "content": "三年婴酒渴，高卧似袁安。\n秋色鬓应改，夜凉心已宽。\n风衣藤簟滑，露井竹床寒。\n卧忆郊扉月，恩深未挂冠。",
        "dynasty": "唐",
        "collection_info": null
    },
    {
        "uuid": "c787dbaffb424d87977e2338b9b81eed",
        "title": "病中二首 二",
        "author": "许浑",
        "content": "私归人暂适，扶杖遶西林。\n风急柳溪响，露寒莎径深。\n一身仍白髮，万虑只丹心。\n此意无言处，高窗託素琴。",
        "dynasty": "唐",
        "collection_info": null
    },
    {
        "uuid": "ac4f3648ae3a2484e084501963723c2e",
        "title": "姑熟官舍寄汝洛友人",
        "author": "许浑",
        "content": "[官]静亦无能，平生少面朋。\n务开唯印吏，公退只棊僧。\n药鼎初寒火，书龛欲夜灯。\n安知北溟水，终日送抟鹏。",
        "dynasty": "唐",
        "collection_info": null
    },
    {
        "uuid": "8073a253838690b2863f57afca0f4433",
        "title": "恩德寺",
        "author": "许浑",
        "content": "楼台横復重，犹有半岩空。\n萝洞浅深水，竹廊高下风。\n晴山疎雨后，秋树断云中。\n未尽平生意，孤帆又向东。",
        "dynasty": "唐",
        "collection_info": null
    },
    {
        "uuid": "ed0dc0569e6162f11fcedbd21aa51690",
        "title": "天竺寺题葛洪井",
        "author": "许浑",
        "content": "羽客炼丹井，井留人已无。\n旧泉青石下，余甃碧山隅。\n云朗镜开匣，月寒冰在壶。\n仍闻酿仙酒，此水过琼酴。",
        "dynasty": "唐",
        "collection_info": null
    },
    {
        "uuid": "14634c69330ff595326cf9636a35d032",
        "title": "朗上人院晨坐",
        "author": "许浑",
        "content": "簟凉襟袖清，月没尚残星。\n山果落秋院，水花开晓庭。\n疎藤风袅袅，圆桂露冥冥。\n正忆江南寺，岩斋闻诵经。",
        "dynasty": "唐",
        "collection_info": null
    },
    {
        "uuid": "a76eb806f2e31decfb5bd70b1a325652",
        "title": "过故友旧居",
        "author": "许浑",
        "content": "往年公子宅，夜宴乐难忘。\n高竹动疎翠，早莲飘暗香。\n珠盘凝宝瑟，绮席遰华觞。\n今日皆何处，闭门春草长。",
        "dynasty": "唐",
        "collection_info": null
    },
    {
        "uuid": "3d7171cdec44b2cf2a4d65816a8335ee",
        "title": "送客归峡中",
        "author": "许浑",
        "content": "津亭多别离，杨柳半无枝。\n住接猿啼处，行逢鴈过时。\n江风扬帆急，山月下楼迟。\n还就西斋宿，烟波劳梦思。",
        "dynasty": "唐",
        "collection_info": null
    },
    {
        "uuid": "4c85b0de6377a81a68da5571cd7fa0ba",
        "title": "题冲沼上人院",
        "author": "许浑",
        "content": "斸石种松子，数根侵杳冥。\n天寒犹讲律，雨暗尚寻经。\n小殿灯千盏，深炉水一瓶。\n碧云多别思，休到望溪亭。",
        "dynasty": "唐",
        "collection_info": null
    },
    {
        "uuid": "08eb958d92ceae440a2776e57823141c",
        "title": "和毕员外雪中见寄",
        "author": "许浑",
        "content": "仙署淹清景，雪华松桂阴。\n夜凌瑶席宴，春寄玉京吟。\n烛晃垂罗幙，香寒重绣衾。\n相思不相访，烟月剡溪深。",
        "dynasty": "唐",
        "collection_info": null
    },
    {
        "uuid": "69f7f2dccfb18f17ab9ef3c9691658ea",
        "title": "春醉",
        "author": "许浑",
        "content": "酒醲花一树，何暇卓文君。\n客坐长先饮，公闲半已曛。\n水乡春足雨，山郭夜多云。\n何似参禅理，荣枯尽不闻。",
        "dynasty": "唐",
        "collection_info": null
    },
    {
        "uuid": "5a303a408f04e5b2724de0947b1e9cc4",
        "title": "题岫上人院",
        "author": "许浑",
        "content": "病客与僧闲，频来不掩关。\n高窗云外树，疎磬雨中山。\n离索秋虫响，登临夕鸟还。\n心知落帆处，明日淛河湾。",
        "dynasty": "唐",
        "collection_info": null
    },
    {
        "uuid": "0472f9f65e255f43a847134f49b94781",
        "title": "送客南归有怀",
        "author": "许浑",
        "content": "绿水暖青苹，湘潭万里春。\n瓦尊迎海客，铜鼓赛江神。\n避雨松枫岸，看云杨柳津。\n长安一杯酒，座上有归人。",
        "dynasty": "唐",
        "collection_info": null
    },
    {
        "uuid": "c22f0b490409155dafe9413fbeb5e4da",
        "title": "李生弃官入道因寄",
        "author": "许浑",
        "content": "西岩一径通，知学采芝翁。\n寒暑丹心外，光阴白髮中。\n水深鱼避钓，云迥鹤辞笼。\n坐想还家日，人非井邑空。",
        "dynasty": "唐",
        "collection_info": null
    },
    {
        "uuid": "4f98e7c48f48f4fc5b8e312b2828efeb",
        "title": "长兴里夏日南邻避暑",
        "author": "许浑",
        "content": "侯门大道傍，蝉噪树苍苍。\n开鏁洞门远，下帘宾馆凉。\n栏围红药盛，架引绿萝长。\n永日一欹枕，故山云水乡。",
        "dynasty": "唐",
        "collection_info": null
    },
    {
        "uuid": "e058229e7a4357a8908cda438ebccea3",
        "title": "送韩校书",
        "author": "许浑",
        "content": "恨与前欢隔，愁因此会同。\n迹高芸阁吏，名散雪楼翁。\n城闭三秋雨，帆飞一夜风。\n酒醒鲈鲙美，应在竟陵东。",
        "dynasty": "唐",
        "collection_info": null
    },
    {
        "uuid": "b8c07b30d48fe0e300f8bc3838234023",
        "title": "秋晚登城",
        "author": "许浑",
        "content": "城高不可下，永日一登临。\n曲槛凉飙急，空楼返照深。\n苇花迷夕棹，梧叶散秋砧。\n谩作归田赋，蹉跎岁欲阴。",
        "dynasty": "唐",
        "collection_info": null
    },
    {
        "uuid": "13c218e9b89e136bdf850ad49dfed063",
        "title": "江西郑常侍赴镇之日有寄因酬和",
        "author": "许浑",
        "content": "来暮亦何愁，金貂在鹢舟。\n斾随寒浪动，帆带夕阳收。\n布令滕王阁，裁诗郢客楼。\n即应归凤沼，中外赞天休。",
        "dynasty": "唐",
        "collection_info": null
    },
    {
        "uuid": "4aff2bc71afe97435c19377a967e2d88",
        "title": "蒙河南刘大夫见示与吏部张公喜雪酬唱辄敢攀和",
        "author": "许浑",
        "content": "风度龙山暗，云凝象阙阴。\n瑞花琼树合，仙草玉苗深。\n欲醉梁王酒，先调楚客琴。\n即应携手去，将此助商霖。",
        "dynasty": "唐",
        "collection_info": null
    },
    {
        "uuid": "d331dbde62a3011179f8c90cbfb76caa",
        "title": "下第送宋秀才游岐下杨秀才还江东",
        "author": "许浑",
        "content": "年来不自得，一望几伤心。\n风转蕙兰色，月移松桂阴。\n马随边草远，帆落海云深。\n明旦各分首，更听梁甫吟。",
        "dynasty": "唐",
        "collection_info": null
    },
    {
        "uuid": "e28d11efabb0cb8b16f4276a9ce08105",
        "title": "南亭偶题",
        "author": "许浑",
        "content": "城下水萦回，潮衝野艇来。\n鸟惊山果落，龟泛绿萍开。\n白首书千卷，朱颜酒一杯。\n南轩自流涕，不是望燕台。",
        "dynasty": "唐",
        "collection_info": null
    },
    {
        "uuid": "2d5002dd61451dfed687a56b160424d4",
        "title": "与裴三十秀才自越西归望亭阻冻登虎丘山寺精舍",
        "author": "许浑",
        "content": "春草越吴间，心期旦夕还。\n酒乡逢客病，诗境遇僧闲。\n倚棹冰生浦，登楼雪满山。\n东风不可待，归鬓坐斑斑。",
        "dynasty": "唐",
        "collection_info": null
    },
    {
        "uuid": "d5517eb34dd85e6903c2a72cf3906e34",
        "title": "太和初靖恭里感事",
        "author": "许浑",
        "content": "清湘弔屈原，垂泪撷苹蘩。\n谤起乘轩鹤，机沈在槛猨。\n干坤三事贵，华夏一夫冤。\n宁有唐虞世，心知不为言。",
        "dynasty": "唐",
        "collection_info": null
    },
    {
        "uuid": "2a5650b47506d9755462ab3818239ed0",
        "title": "与侯春时同年南池夜话",
        "author": "许浑",
        "content": "芦苇暮修修，溪禽上钓舟。\n露凉花敛夕，风静竹含秋。\n素志应难契，清言岂易求。\n相欢一瓢酒，明日醉西楼。",
        "dynasty": "唐",
        "collection_info": null
    },
    {
        "uuid": "52867ba801a9fcb6ae2dc02681d0784a",
        "title": "广陵送剡县薛明府赴任",
        "author": "许浑",
        "content": "车马楚城壕，清歌送浊醪。\n露花羞别泪，烟草让归袍。\n鸟浴春塘暖，猨吟暮岭高。\n寻仙在仙骨，不用废牛刀。",
        "dynasty": "唐",
        "collection_info": null
    },
    {
        "uuid": "86915a06c61db4c51adcfea34154b1be",
        "title": "游果昼二僧院",
        "author": "许浑",
        "content": "何必老林泉，冥心便是禅。\n讲时开院去，斋后下帘眠。\n镜朗灯分焰，香销印绝烟。\n真乘不可到，云尽月明天。",
        "dynasty": "唐",
        "collection_info": null
    },
    {
        "uuid": "3d85cb3626f0154f0a7f5857c5096cfc",
        "title": "题官舍",
        "author": "许浑",
        "content": "燕鴈水乡飞，京华信自稀。\n簟瓢贫守道，书劒病忘机。\n迭鼓吏初散，繁钟鸟独归。\n高梧与疎柳，风雨似郊扉。",
        "dynasty": "唐",
        "collection_info": null
    },
    {
        "uuid": "4557a562b69354896d20dfd778a24224",
        "title": "酬报先上人登楼见寄",
        "author": "许浑",
        "content": "丹叶下西楼，知君万里愁。\n钟非黔峡寺，帆是敬亭舟。\n山色和云暮，湖光共月秋。\n天台多道侣，何惜更南游。",
        "dynasty": "唐",
        "collection_info": null
    },
    {
        "uuid": "00eebe55ecbf4575e0fdd1ca0b053385",
        "title": "晓过郁林寺戏呈李明府",
        "author": "许浑",
        "content": "身闲白日长，何处不寻芳？山崦登楼寺，溪湾泊晚樯。\n洞花蜂聚蜜，岩栢麝留香。\n若指求仙路，刘郎学阮郎。",
        "dynasty": "唐",
        "collection_info": null
    },
    {
        "uuid": "19f51bb533d6952a2b121fee91ed24f6",
        "title": "泛舟寻郁林寺道玄上人遇雨而返因寄",
        "author": "许浑",
        "content": "禅扉倚石梯，云湿雨凄凄。\n草色分松径，泉声咽稻畦。\n棹移滩鸟没，钟断岭猨啼。\n入夜花如雪，回舟忆剡溪。",
        "dynasty": "唐",
        "collection_info": null
    },
    {
        "uuid": "2f5e2fbdf79f0320f0cbd3202f2a42b0",
        "title": "郁林寺",
        "author": "许浑",
        "content": "台殿冠嵯峨，春来日日过。\n水分诸院少，云近上方多。\n众籁凝丝竹，繁英耀绮罗。\n酒酣诗自逸，乘月棹寒波。",
        "dynasty": "唐",
        "collection_info": null
    },
    {
        "uuid": "a6d9dbee1e081f379814f9597dd8cbcf",
        "title": "题崇圣寺",
        "author": "许浑",
        "content": "西林本行殿，池榭日坡陁。\n雨过水初涨，云开山渐多。\n晓街垂御柳，秋院闭宫莎。\n借问龙归处，鼎湖空碧波。",
        "dynasty": "唐",
        "collection_info": null
    },
    {
        "uuid": "d495ebec08cd5606dfa2847c5605c566",
        "title": "赠高处士",
        "author": "许浑",
        "content": "宅前云水满，高兴一书生。\n垂钓有深意，望山多远情。\n夜棊留客宿，春酒劝僧倾。\n未作干时计，何人问姓名。",
        "dynasty": "唐",
        "collection_info": null
    },
    {
        "uuid": "47dcd7b2ea1b58c2fe9dd86cf2b598c0",
        "title": "送僧归金山寺",
        "author": "许浑",
        "content": "老归江上寺，不忘旧师恩。\n驻锡逢山色，停杯见浪痕。\n秋涛吞楚驿，晓月上荆门。\n为访题诗处，莓苔几字存。",
        "dynasty": "唐",
        "collection_info": null
    },
    {
        "uuid": "40985696acf5ed85a9ab0e66f8627846",
        "title": "金谷桃花",
        "author": "许浑",
        "content": "花在舞楼空，年年依旧红。\n泪光停晓露，愁态倚春风。\n开处妾先死，落时君亦终。\n东流两三片，应在夜泉中。",
        "dynasty": "唐",
        "collection_info": null
    },
    {
        "uuid": "8f1fe12250b6fdeceab7a3119f43c061",
        "title": "忆长洲",
        "author": "许浑",
        "content": "香径小船通，菱歌遶故宫。\n鱼沈秋水静，鸟宿暮山空。\n荷叶桥边雨，芦花海上风。\n归心无处託，高枕画屏中。",
        "dynasty": "唐",
        "collection_info": null
    },
    {
        "uuid": "5e7965e067023cb5fe91a4a615283715",
        "title": "寄殷尧藩",
        "author": "许浑",
        "content": "直道知难用，经年向水滨。\n宅从栽竹贵，家为买书贫。\n就学多新客，登朝尽故人。\n蓬莱自有路，莫羡武陵春。",
        "dynasty": "唐",
        "collection_info": null
    },
    {
        "uuid": "f9daaa8b39eafbe2cfec3dc0dc43ffd0",
        "title": "题邹处士隐居",
        "author": "许浑",
        "content": "桑柘满江村，西斋接海门。\n浪衝高岸响，潮入小池浑。\n嵒树阴棊局，山花落酒樽。\n相逢亦留宿，还似识王孙。",
        "dynasty": "唐",
        "collection_info": null
    },
    {
        "uuid": "10df0390ef0cd7ff0e2c94b333a435ef",
        "title": "送僧归敬亭山寺",
        "author": "许浑",
        "content": "十年劒中路，传尽本师经。\n晓月下黔峡，秋风归敬亭。\n开门新树绿，登阁旧山青。\n遥想论禅处，松阴水一瓶。",
        "dynasty": "唐",
        "collection_info": null
    },
    {
        "uuid": "e085e16d0f926418158333cf36314996",
        "title": "新卜原上居寄袁校书",
        "author": "许浑",
        "content": "贫居乐游此，江海思迢迢。\n雪夜书千卷，花时酒一瓢。\n独愁秦树老，孤梦楚山遥。\n有路应相念，风尘满黑貂。",
        "dynasty": "唐",
        "collection_info": null
    },
    {
        "uuid": "ce8a9cd1a46188b50127f80aa7605b17",
        "title": "天街晓望",
        "author": "许浑",
        "content": "明星低未央，莲阙逈苍苍。\n迭鼓催残月，疎钟迎早霜。\n关防浮瑞气，宫馆耀神光。\n再拜为君寿，南山高且长。",
        "dynasty": "唐",
        "collection_info": null
    },
    {
        "uuid": "869dc05d47ecb37c6e5edea14ad51232",
        "title": "江上喜洛中亲友继至",
        "author": "许浑",
        "content": "战马昔纷纷，风惊嵩少尘。\n全家南渡远，旧友北来频。\n罢酒松筠晚，赋诗杨柳春。\n谁言今夜月，同是洛阳人。",
        "dynasty": "唐",
        "collection_info": null
    },
    {
        "uuid": "9bd3bc2ae4ea5c098a4ffef84a49c14f",
        "title": "下第归朱方寄刘三復",
        "author": "许浑",
        "content": "素衣京洛尘，归棹过南津。\n故里迹犹在，旧交心更亲。\n月高萧寺夜，风暖庾楼春。\n诗酒应无暇，朝朝问旅人。",
        "dynasty": "唐",
        "collection_info": null
    },
    {
        "uuid": "f13f74b216d9640715223e64ed90b1ba",
        "title": "送人归吴兴",
        "author": "许浑",
        "content": "绿水棹云月，洞庭归路长。\n春桥悬酒幔，夜栅集茶樯。\n箬叶沈溪暖，苹花遶郭香。\n应逢柳太守，为说过潇湘。",
        "dynasty": "唐",
        "collection_info": null
    },
    {
        "uuid": "b4954844b7538839d7653d8505b20e97",
        "title": "月夜期友人不至",
        "author": "许浑",
        "content": "坐待故人宿，月华清兴秋。\n管弦谁处醉，池馆此时愁。\n风过渚荷动，露含山桂幽。\n孤吟不可曙，昨夜共登楼。",
        "dynasty": "唐",
        "collection_info": null
    },
    {
        "uuid": "ba0c3fac81bf6a720f9a2f24d249d843",
        "title": "白马寺不出院僧",
        "author": "许浑",
        "content": "禅空心已寂，世路任多岐。\n到院客长见，闭关人不知。\n寺喧听讲绝，厨远送斋迟。\n墙外洛阳道，东西无尽时。",
        "dynasty": "唐",
        "collection_info": null
    },
    {
        "uuid": "c3f79bed66db338ce76a25598370b50e",
        "title": "寄袁校书",
        "author": "许浑",
        "content": "扰扰换时节，旧山琪树阴。\n犹乖清汉志，空负白云心。\n广陌埃尘远，重门管吹深。\n劳歌极西望，芸省有知音。",
        "dynasty": "唐",
        "collection_info": null
    },
    {
        "uuid": "ae6c2c2e5db63bac94ac9890b1d13515",
        "title": "赠柳璟冯陶二校书",
        "author": "许浑",
        "content": "霄汉两飞鸣，喧喧动禁城。\n桂堂同日盛，芸阁间年荣。\n香掩蕙兰气，韵高鸾鹤声。\n应怜茂陵客，未有子虚名。",
        "dynasty": "唐",
        "collection_info": null
    },
    {
        "uuid": "ca0ad4be6b113fbc72f7ff7e436cce18",
        "title": "王秀才自越见寻不遇题诗而迴因以酬寄",
        "author": "许浑",
        "content": "南斋知数宿，半为木兰开。\n晴阁留诗遍，春帆载酒回。\n烟深杨子宅，云断越王台。\n自有孤舟兴，何妨更一来。",
        "dynasty": "唐",
        "collection_info": null
    },
    {
        "uuid": "02af799f4be49026d8c6f687f5887328",
        "title": "秋霁潼关驿亭",
        "author": "许浑",
        "content": "霁色明高巘，关河独望遥。\n残云归太华，疎雨过中条。\n鸟散绿萝静，蝉鸣红树凋。\n何言此时节，去去任蓬飘。",
        "dynasty": "唐",
        "collection_info": null
    },
    {
        "uuid": "0929f9dfcdbaa239bbbfef6c24f1ea3f",
        "title": "送客归兰溪",
        "author": "许浑",
        "content": "花下送归客，路长应过秋。\n暮随江鸟宿，寒共岭猨愁。\n众水喧严濑，羣峰抱沈楼。\n因君几南望，曾向此中游。",
        "dynasty": "唐",
        "collection_info": null
    },
    {
        "uuid": "1e36f2549bfc2c574564675c7cea9019",
        "title": "贻终南山隐者",
        "author": "许浑",
        "content": "中岩多少隐，提榼抱琴游。\n潭冷薜萝晚，山香松桂秋。\n瓢闲高树挂，杯急曲池流。\n独有迷津客，东西南北愁。",
        "dynasty": "唐",
        "collection_info": null
    },
    {
        "uuid": "ddd47a032234cae5a182a70307facba2",
        "title": "送李文明下第鄜州觐兄",
        "author": "许浑",
        "content": "征夫天一涯，醉赠别吾诗。\n鴈迥参差远，龙多次第迟。\n宁歌还夜苦，宋赋更秋悲。\n的的遥相待，清风白露时。",
        "dynasty": "唐",
        "collection_info": null
    },
    {
        "uuid": "cf3cb81179265b5e6a7695cef5dfad85",
        "title": "送段觉归东阳兼寄窦使君",
        "author": "许浑",
        "content": "山水引归路，陆郎从此谙。\n秋茶垂露细，寒菊带霜甘。\n台倚乌龙岭，楼侵白鴈潭。\n沈公如借问，心在浙河南。",
        "dynasty": "唐",
        "collection_info": null
    },
    {
        "uuid": "2f6b2382e3479b59a27085efe9c1279c",
        "title": "韶州送窦司直北归",
        "author": "许浑",
        "content": "江曲山如画，贪程亦驻舟。\n果随岩狖落，槎带水禽流。\n客散他乡夜，人归故国秋。\n樽前挂帆去，风雨下西楼。",
        "dynasty": "唐",
        "collection_info": null
    },
    {
        "uuid": "4610ee9fd69c258d55d4e1079ab3c831",
        "title": "伤冯秀才",
        "author": "许浑",
        "content": "旅葬不可问，茫茫西陇头。\n水云青草湿，山月白杨愁。\n琴信有时罢，劒伤无处留。\n淮南旧烟月，孤棹更逢秋。",
        "dynasty": "唐",
        "collection_info": null
    },
    {
        "uuid": "087d27ab59b93b85eb0c1c75c673f1d7",
        "title": "送郑寂上人南行",
        "author": "许浑",
        "content": "儒家有释子，年少学支公。\n心出是非外，迹辞荣辱中。\n锡寒秦岭月，杯急楚江风。\n离怨故园思，小秋梨叶红。",
        "dynasty": "唐",
        "collection_info": null
    },
    {
        "uuid": "18bc38ff361caa2ff4c941b7966baa10",
        "title": "赠王处士",
        "author": "许浑",
        "content": "归卧养天真，鹿裘乌角巾。\n茂陵闲久病，彭泽醉长贫。\n冠盖西园夜，笙歌北里春。\n谁怜清渭曲，又老钓鱼人。",
        "dynasty": "唐",
        "collection_info": null
    },
    {
        "uuid": "bae3c1261bbdc32efafef6fcb4c4ec64",
        "title": "送友人归荆楚",
        "author": "许浑",
        "content": "调瑟劝离酒，苦谙荆楚门。\n竹斑悲帝女，草绿怨王孙。\n潮落九疑迥，雨连三峡昏。\n同来不同去，迢遰更伤魂。",
        "dynasty": "唐",
        "collection_info": null
    },
    {
        "uuid": "68213ea8aa5401018285756225881128",
        "title": "重伤杨攀处士二首 一",
        "author": "许浑",
        "content": "绿云多学术，黄髪竟无成。\n酒纵山中性，诗留海上名。\n读书新树老，垂钓旧矶平。\n今日悲前事，西风闻哭声。",
        "dynasty": "唐",
        "collection_info": null
    },
    {
        "uuid": "83c5b79e910bbe58121eeffd2f0484e9",
        "title": "重伤杨攀处士二首 二",
        "author": "许浑",
        "content": "从官任直道，几处脱长裾。\n殁后儿犹小，葬来人渐疎。\n新隣占池馆，长史觅图书。\n身贱难相报，平生恨有余。",
        "dynasty": "唐",
        "collection_info": null
    },
    {
        "uuid": "8e39df327020b63cbd8da088e2ede17b",
        "title": "送友人罢举归东海",
        "author": "许浑",
        "content": "沧波天堑外，何岛是新罗。\n舶主辞番远，碁僧入汉多。\n海风吹白鹤，沙日晒红螺。\n此去知投笔，须求利劒磨。",
        "dynasty": "唐",
        "collection_info": null
    },
    {
        "uuid": "051a4fd9740ca79c64419dfa1756a167",
        "title": "西园",
        "author": "许浑",
        "content": "西园春欲尽，芳草径难分。\n静语唯幽鸟，闲眠独使君。\n密林生雨气，古石带苔文。\n虽去清朝远，朝朝见白云。",
        "dynasty": "唐",
        "collection_info": null
    },
    {
        "uuid": "ef2366220035d963e154c1106c3dd68f",
        "title": "苦雨",
        "author": "许浑",
        "content": "江昏山半晴，南阻绝人行。\n葭菼连云色，杉松共雨声。\n早秋仍燕舞，深夜更鼍鸣。\n为报迷津客，讹言未可轻。",
        "dynasty": "唐",
        "collection_info": null
    },
    {
        "uuid": "af380260465b9d79109a7c109565d3d9",
        "title": "游茅山",
        "author": "许浑",
        "content": "步步入山门，仙家鸟径分。\n渔樵不到处，麋鹿自成羣。\n石面迸出水，松头穿破云。\n道人星月下，相次礼茅君。",
        "dynasty": "唐",
        "collection_info": null
    },
    {
        "uuid": "ed9c48ea31a3a1160391f3a69200b642",
        "title": "洛阳道中",
        "author": "许浑",
        "content": "洛阳多旧迹，一日几堪愁。\n风起林花晚，月明陵树秋。\n兴亡不可问，自古水东流。",
        "dynasty": "唐",
        "collection_info": null
    },
    {
        "uuid": "7af68628565eb9c3742c529ef13559d7",
        "title": "江上燕别",
        "author": "许浑",
        "content": "云物如故乡，山川异岐路。\n年来未归客，马上春欲暮。\n一樽花下酒，残日水西树。\n不待管弦终，摇鞭背花去。",
        "dynasty": "唐",
        "collection_info": null
    },
    {
        "uuid": "1caeea66aa6a71f67a18d18a8e52e590",
        "title": "西山草堂",
        "author": "许浑",
        "content": "何处少人事，西山旧草堂。\n晒书秋日晚，洗药石泉香。\n浚岭有朝雨，北窗生夜凉。\n从劳问归路，峰迭遶家乡。",
        "dynasty": "唐",
        "collection_info": null
    },
    {
        "uuid": "ba5b525ae8a79b33a6097edfaadff97f",
        "title": "赠隐者",
        "author": "许浑",
        "content": "回报隐居士，莫愁山兴阑。\n求人颜色尽，知道性情宽。\n信谱弹琴误，缘崖劚药难。\n东皋亦自给，殊愧远相安。",
        "dynasty": "唐",
        "collection_info": null
    },
    {
        "uuid": "19e4109c6f8a9cd5ca5abafb5c01293e",
        "title": "舟次武陵寄天竺僧无昼",
        "author": "许浑",
        "content": "溪长山几重，十里万株松。\n秋日下丹槛，暮云归碧峰。\n树栖新放鹤，潭隐旧降龙。\n还在孤舟宿，卧闻初夜钟。",
        "dynasty": "唐",
        "collection_info": null
    },
    {
        "uuid": "fbfa1857e57901e1f677a9825a2af6eb",
        "title": "寄小弟",
        "author": "许浑",
        "content": "江城红叶尽，旅思復悽伤。\n孤梦家山远，独眠秋夜长。\n道存空倚命，身贱未归乡。\n南望空垂泪，天边鴈一行。",
        "dynasty": "唐",
        "collection_info": null
    },
    {
        "uuid": "77b4ed9a761340bd56fe24071cd472da",
        "title": "秋日",
        "author": "许浑",
        "content": "有计自安业，秋风罢苦吟。\n买山兼种竹，对客更弹琴。\n烟起药园晚，杵声松院深。\n闲眠得真性，惆怅旧时心。",
        "dynasty": "唐",
        "collection_info": null
    },
    {
        "uuid": "efc485e6971616e75aff36cf946819cd",
        "title": "石池",
        "author": "许浑",
        "content": "通竹引泉脉，泓澄潋石盆。\n惊鱼翻藻叶，浴鸟上松根。\n残月留山影，高风耗水痕。\n谁家秋洗药，来往自开门。",
        "dynasty": "唐",
        "collection_info": null
    },
    {
        "uuid": "275c1623672c3d77a201adba0d3b1210",
        "title": "留题李侍御书斋",
        "author": "许浑",
        "content": "昔话平生志，高斋曾见留。\n道孤心易感，恩重力难酬。\n独立千峰晓，频来一叶秋。\n鸡鸣应有处，不觉泪空流。",
        "dynasty": "唐",
        "collection_info": null
    },
    {
        "uuid": "09e2fc85cd206c08c2089ff708b884fe",
        "title": "行次白沙馆先寄上河南王侍御",
        "author": "许浑",
        "content": "夜程何处宿，山迭树层层。\n孤馆闭秋雨，空堂停曙灯。\n歌惭渔浦客，诗学鴈门僧。\n此意无人识，明朝见李膺。",
        "dynasty": "唐",
        "collection_info": null
    },
    {
        "uuid": "04d03d5cdf0550ddabe0bb735a4c9bfc",
        "title": "紫藤",
        "author": "许浑",
        "content": "绿萝萦数匝，本在草堂间。\n秋色寄高树，昼阴笼远山。\n移花疎处种，劚药困时攀。\n日暮微风起，难寻旧径还。",
        "dynasty": "唐",
        "collection_info": null
    },
    {
        "uuid": "de4a1ea87737aaa7e603cce19a70ad14",
        "title": "暝投灵智寺渡溪不得却取沿江路往",
        "author": "许浑",
        "content": "双岩泻一川，回马断桥前。\n古庙阴风地，寒钟暮雨天。\n沙虚留虎迹，水滑带龙涎。\n却下临江路，潮深无渡船。",
        "dynasty": "唐",
        "collection_info": null
    },
    {
        "uuid": "bf70942814a8f1794b9643014fd26f4b",
        "title": "下第归蒲城墅居",
        "author": "许浑",
        "content": "失意归三径，伤春别九门。\n薄烟杨柳路，微雨杏花村。\n牧竖还呼犊，隣翁亦抱孙。\n不知余正苦，迎马问寒温。",
        "dynasty": "唐",
        "collection_info": null
    },
    {
        "uuid": "f3ad593595da936bc06ea85b8fbe878c",
        "title": "重赋鹭鸶",
        "author": "许浑",
        "content": "何年去此地，南浦满凫雏。\n云汉知心远，林塘觉思孤。\n低飞下晚树，独睡映新蒲。\n为尔多归兴，前年在五湖。",
        "dynasty": "唐",
        "collection_info": null
    },
    {
        "uuid": "37fdc6113bbb11d86e614e52a891623c",
        "title": "途中寒食",
        "author": "许浑",
        "content": "处处哭声悲，行人马亦迟。\n店闲无火日，村暖斫桑时。\n泣路同杨子，烧山忆介推。\n清明明日是，甘负故园期。",
        "dynasty": "唐",
        "collection_info": null
    },
    {
        "uuid": "03df2abf37daaaeaf4ed1ab85c9d3aef",
        "title": "深春",
        "author": "许浑",
        "content": "故里千帆外，深春一鴈飞。\n干名频恸哭，将老欲何归。\n未谷抛还忆，交亲晚更稀。\n空持望乡泪，霑洒寄来衣。",
        "dynasty": "唐",
        "collection_info": null
    },
    {
        "uuid": "67bbbb2f9e6c3374b87d403c69d17778",
        "title": "岁首怀甘露寺自省上人",
        "author": "许浑",
        "content": "心悟觉身劳，云中弃宝刀。\n久闲生䏶肉，多寿长眉毫。\n客棹春潮急，禅斋暮雪高。\n南𤃩一回首，山碧水滔滔。",
        "dynasty": "唐",
        "collection_info": null
    },
    {
        "uuid": "a57a6c65d183666ecd189b344e79facd",
        "title": "寻周炼师不遇留赠",
        "author": "许浑",
        "content": "闭门池馆静，云访紫芝翁。\n零落槿花雨，参差荷叶风。\n夜碁全局在，春酒半壶空。\n长啸倚西阁，悠悠名利中。",
        "dynasty": "唐",
        "collection_info": null
    },
    {
        "uuid": "370696ae4278158e0ff094df9b010a6f",
        "title": "题灞西骆隐居",
        "author": "许浑",
        "content": "志凌三蜀客，心爱五湖人。\n𢬵死酒中老，谋生书外贫。\n扫花眠石榻，捣药转溪轮。\n往往乘黄牸，鹿裘乌角巾。",
        "dynasty": "唐",
        "collection_info": null
    },
    {
        "uuid": "8efa8e5d28989e5597ffeb24032cab39",
        "title": "旅夜怀远客",
        "author": "许浑",
        "content": "异乡多远情，梦断落江城。\n病起惭书癖，贫家负酒名。\n过春花自落，竟晓月空明。\n独此一长啸，故人天际行。",
        "dynasty": "唐",
        "collection_info": null
    },
    {
        "uuid": "03a45d6095107b906eeea63b3d39d9fd",
        "title": "秋夜棹舟访李隐君",
        "author": "许浑",
        "content": "望月忆披襟，长溪柳半阴。\n高斋初酿酒，孤棹远携琴。\n犬吠秋山迥，鸡鸣晓树深。\n开门更攲枕，谁识野人心。",
        "dynasty": "唐",
        "collection_info": null
    },
    {
        "uuid": "a6a5934b9167211ee98d23eca8ad2537",
        "title": "卧病寄诸公",
        "author": "许浑",
        "content": "飞盖集兰堂，清歌遰柏觞。\n高城榆柳荫，虚阁芰荷香。\n海月秋偏静，山风夜更凉。\n自怜书万卷，扶病对萤光。",
        "dynasty": "唐",
        "collection_info": null
    },
    {
        "uuid": "f965a8a2a2f940ea8446e2d9ca13669b",
        "title": "寓崇圣寺怀李校书",
        "author": "许浑",
        "content": "几日卧南亭，卷帘秋月清。\n河关初罢梦，池阁更含情。\n寒露润金井，高风飘玉筝。\n前年共游客，刀笔事戎旌。",
        "dynasty": "唐",
        "collection_info": null
    },
    {
        "uuid": "0ddc675766c0213968b7209ccb45a6a6",
        "title": "秋日行次关西",
        "author": "许浑",
        "content": "金风荡天地，关西羣木凋。\n早霜鸡喔喔，残月马萧萧。\n紫陌秦山近，青枫楚树遥。\n还同长卿志，题字满河桥。",
        "dynasty": "唐",
        "collection_info": null
    },
    {
        "uuid": "38e6942ded774912df2b5889acc5808c",
        "title": "山居冬夜喜魏扶见访因赠",
        "author": "许浑",
        "content": "霜风露叶下，远思独裴回。\n夜久草堂静，月明山客来。\n遣贫相劝酒，忆字共书灰。\n何事清平世，干名待有媒。",
        "dynasty": "唐",
        "collection_info": null
    },
    {
        "uuid": "5f47bd23d930bb726a702e85513f21bc",
        "title": "喜李诩秀才见访因赠",
        "author": "许浑",
        "content": "浙南分首日，谁谓别经时。\n路远遥相访，家贫喜见知。\n不须辞小酌，更请续新诗。\n但得心中劒，酬恩会有期。",
        "dynasty": "唐",
        "collection_info": null
    },
    {
        "uuid": "c3be62d955625b7ed7332500488f9b29",
        "title": "晚投慈恩寺呈俊上人",
        "author": "许浑",
        "content": "双岩泻一川，十里绝人烟。\n古庙阴风地，寒钟暮雨天。\n沙虚留虎迹，水滑带龙涎。\n不及曹溪侣，空林已夜禅。",
        "dynasty": "唐",
        "collection_info": null
    },
    {
        "uuid": "e2c146c1d0707d32b98b79d51b1787a2",
        "title": "行次虎头岩酬寄路中丞",
        "author": "许浑",
        "content": "樟亭去已远，来上虎头岩。\n滩急水移棹，山回风满帆。\n石梯迎雨滑，沙井落潮醎。\n何以慰行旅，如公书一缄。",
        "dynasty": "唐",
        "collection_info": null
    },
    {
        "uuid": "c80825838fe4063d8c1cebd5e9074cd2",
        "title": "送荔浦蒋明府赴任",
        "author": "许浑",
        "content": "路长春欲尽，歌怨酒初酣。\n白社莲宫北，青袍桂水南。\n驿行盘鸟道，船宿避龙潭。\n真得诗人趣，烟霞处处谙。",
        "dynasty": "唐",
        "collection_info": null
    },
    {
        "uuid": "a531146b3dbe018344cdfefcf8d7158b",
        "title": "闻范秀才自蜀游江湖",
        "author": "许浑",
        "content": "蜀道下湘渚，客帆应不迷。\n江分三峡响，山并九华齐。\n秋泊鴈初宿，夜吟猨乍啼。\n归时慎行李，莫到石城西。",
        "dynasty": "唐",
        "collection_info": null
    },
    {
        "uuid": "9021bdd6160fc1febc8746bfc13af7fd",
        "title": "惜春",
        "author": "许浑",
        "content": "花开又花落，时节暗中迁。\n无计延春日，可能留少年。\n小藂初散蝶，高柳即闻蝉。\n繁艳归何处，满山啼杜鹃。",
        "dynasty": "唐",
        "collection_info": null
    },
    {
        "uuid": "061b66ba90496393b9c9d5dbff939da4",
        "title": "题愁",
        "author": "许浑",
        "content": "聚散竟无形，迴肠百结成。\n古今销不得，离别觉潜生。\n降虏将军思，穷秋远客情。\n何人更憔悴，落第泣秦京。",
        "dynasty": "唐",
        "collection_info": null
    },
    {
        "uuid": "bedc4f85b9351768a8ef355c423546cf",
        "title": "鸳鸯",
        "author": "许浑",
        "content": "两两戏沙汀，长疑画不成。\n锦机争织样，歌曲爱呼名。\n好□顾栖息，堪怜泛浅情。\n凫鸥皆尔类，唯羡独含情。",
        "dynasty": "唐",
        "collection_info": null
    },
    {
        "uuid": "dba5355256fa8e704e9541ae7755e558",
        "title": "闻鴈",
        "author": "许浑",
        "content": "带霜南去鴈，夜好宿汀沙。\n惊起向何处，高飞极海涯。\n入云声渐远，离岳路犹赊。\n归梦当时断，参差欲到家。",
        "dynasty": "唐",
        "collection_info": null
    },
    {
        "uuid": "1e583743436e954b165328a027ec6d37",
        "title": "不寝",
        "author": "许浑",
        "content": "到晓不成梦，思量堪白头。\n多无百年命，长有万般愁。\n世事应难尽，营生卒未休。\n莫言名与利，名利是身讐。",
        "dynasty": "唐",
        "collection_info": null
    },
    {
        "uuid": "98704b672eeb753a7430448ca378d1a9",
        "title": "宿东横山",
        "author": "许浑",
        "content": "孤舟路渐赊，时见碧桃花。\n溪雨滩声急，岩风树势斜。\n猕猴垂弱蔓，鹳鹤[睡]横槎。\n谩向仙林宿，无人[识]阮家。",
        "dynasty": "唐",
        "collection_info": null
    },
    {
        "uuid": "454ef7639bd37c1524d0717e0079c097",
        "title": "早行",
        "author": "许浑",
        "content": "失枕惊先起，人家半梦中。\n闻鸡凭早晏，占斗认西东。\n辔湿知行露，衣单觉晓风。\n秋阳弄光影，忽吐半林红。",
        "dynasty": "唐",
        "collection_info": null
    },
    {
        "uuid": "71e4113363a87b70587bb3077b2850ec",
        "title": "陪郑史君泛舟晚归",
        "author": "许浑",
        "content": "南郭望归处，郡楼高卷帘。\n平桥低皂盖，曲岸转彤襜。\n江晚笙歌促，山晴鼓角严。\n羊公莫先醉，清晓月纤纤。",
        "dynasty": "唐",
        "collection_info": null
    },
    {
        "uuid": "4344be3ce26cd3f8c5b8e923de023dd8",
        "title": "詶殷尧藩",
        "author": "许浑",
        "content": "相如愧许询，寥落向溪滨。\n竹马儿犹小，荆钗妇惯贫。\n独愁忧过日，多病不如人。\n莫怪青袍选，长安隐旧春。",
        "dynasty": "唐",
        "collection_info": null
    },
    {
        "uuid": "0f9ab10cb7f8b245844ac3579781b2b2",
        "title": "征西旧卒",
        "author": "许浑",
        "content": "少年乘勇气，百战过乌孙。\n力尽边城难，功加上将恩。\n晓风听戍角，残月倚营门。\n自说轻生处，金疮有旧痕。",
        "dynasty": "唐",
        "collection_info": null
    },
    {
        "uuid": "66d07e0ba29e52af9d60b64907696cf5",
        "title": "南陵留别段氏兄弟",
        "author": "许浑",
        "content": "不知身老大，犹似旧时狂。\n为酒游山县，留诗遍草堂。\n归期秋未尽，离恨日偏长。\n更羡君兄弟，参差鴈一行。",
        "dynasty": "唐",
        "collection_info": null
    },
    {
        "uuid": "cba3fadd8bc98f240018cf217a0d1add",
        "title": "旅中别侄暐",
        "author": "许浑",
        "content": "相见又南北，中宵泪满襟。\n旅游知世薄，贫别觉情深。\n歌管一尊酒，山川万里心。\n此身多在路，休诵异乡吟。",
        "dynasty": "唐",
        "collection_info": null
    },
    {
        "uuid": "41eb59ebcb4b9579655a48e3088d3b1b",
        "title": "松江渡送人",
        "author": "许浑",
        "content": "故国今何在，扁舟竟不归。\n云移山漠漠，江阔树依依。\n晚色千帆落，秋声一鴈飞。\n此时兼送客，凭槛欲霑衣。",
        "dynasty": "唐",
        "collection_info": null
    },
    {
        "uuid": "824d9b7f3543f84169e84bbdfa89de06",
        "title": "过鲍溶宅有感",
        "author": "许浑",
        "content": "寥落故人宅，重来身已亡。\n古苔残墨沼，深竹旧书堂。\n秋色馆池静，雨声云木凉。\n无因展交道，日暮倍心伤。",
        "dynasty": "唐",
        "collection_info": null
    },
    {
        "uuid": "3f24338842120ac1d928d61bad91ffa8",
        "title": "金陵怀古",
        "author": "许浑",
        "content": "玉树歌残王气终，景阳兵合戍楼空。\n松楸远近千官冢，禾黍高低六代宫。\n石燕拂云晴亦雨，江豚吹浪夜还风。\n英雄一去豪华尽，唯有青山似洛中。",
        "dynasty": "唐",
        "collection_info": null
    },
    {
        "uuid": "7e27851712c77bc071c2471d5769d69e",
        "title": "姑苏怀古",
        "author": "许浑",
        "content": "宫馆余基辍棹过，黍苗无限独悲歌。\n荒台麋鹿争新草，空苑凫鹥占浅莎。\n吴岫雨来虚槛冷，楚江风急远帆多。\n可怜国破忠臣死，日日东流生白波。",
        "dynasty": "唐",
        "collection_info": null
    },
    {
        "uuid": "e6f8f95293b2a801fc419527ece73f46",
        "title": "凌歊台",
        "author": "许浑",
        "content": "宋祖凌高乐未回，三千歌舞宿层台。\n湘潭云尽暮山出，巴蜀雪消春水来。\n行殿有基荒荠合，寝园无主野棠开。\n百年便作万年计，嵒畔古碑空绿苔。",
        "dynasty": "唐",
        "collection_info": null
    },
    {
        "uuid": "ee8b4f372213fd1095df2b3b0d9f7596",
        "title": "骊山",
        "author": "许浑",
        "content": "闻说先皇醉碧桃，日华浮动郁金袍。\n风随玉辇笙歌逈，云捲珠帘劒佩高。\n凤驾北归山寂寂，龙旟西幸水滔滔。\n贵妃没后巡游少，瓦落宫墻见野蒿。",
        "dynasty": "唐",
        "collection_info": null
    },
    {
        "uuid": "a88442dc74fcff48fefa06c0d06b4597",
        "title": "咸阳城东楼",
        "author": "许浑",
        "content": "一上高城万里愁，蒹葭杨柳似汀洲。\n溪云初起日沈阁，山雨欲来风满楼。\n鸟下绿芜秦苑夕，蝉鸣黄叶汉宫秋。\n行人莫问当年事，故国东来渭水流。",
        "dynasty": "唐",
        "collection_info": null
    },
    {
        "uuid": "7a81f7656e2e42f6388ce7592f704b81",
        "title": "京口闲居寄京洛友人",
        "author": "许浑",
        "content": "吴门烟月昔同游，枫叶芦花并客舟。\n聚散有期云北去，浮沈无计水东流。\n一尊酒尽青山暮，千里书回碧树秋。\n何处相思不相见，凤城龙阙楚江头。",
        "dynasty": "唐",
        "collection_info": null
    },
    {
        "uuid": "96a1a0a92af9d66da6b78b1de5c983ce",
        "title": "冬日登越王台怀归",
        "author": "许浑",
        "content": "月沈高岫宿云开，万里归心独上来。\n河畔雪飞扬子宅，海边花盛越王台。\n泷分桂岭鱼难过，瘴近衡峯鴈却回。\n乡信渐稀人渐老，只应频看一枝梅。",
        "dynasty": "唐",
        "collection_info": null
    },
    {
        "uuid": "3aa0965d5e1915bceee7edabd0281911",
        "title": "对雪",
        "author": "许浑",
        "content": "云度龙山暗倚城，先飞淅沥引轻盈。\n素娥冉冉拜瑶阙，皓鹤纷纷朝玉京。\n阴岭有风梅艳散，寒林无月桂华生。\n剡溪一醉十年事，忽忆棹回天未明。",
        "dynasty": "唐",
        "collection_info": null
    },
    {
        "uuid": "5f4ba72d9e02a139fde94a8dc4fbe4a1",
        "title": "送萧处士归缑岭别业",
        "author": "许浑",
        "content": "醉斜乌帽髪如丝，曾看仙人一局棋。\n宾馆有鱼为客久，乡书无鴈到家迟。\n缑山住近吹笙庙，湘水行逢鼓瑟祠。\n今夜月明何处宿，九疑云尽碧参差。",
        "dynasty": "唐",
        "collection_info": null
    },
    {
        "uuid": "8615b94729c9db9d2b7f2b653901c859",
        "title": "与郑二秀才同舟东下洛中亲朋送至景云寺",
        "author": "许浑",
        "content": "三十六峰横一川，绿波无路草芊芊。\n牛羊晚食铺平地，鵰鹗晴飞摩远天。\n洛客尽回临水寺，楚人皆逐下江船。\n东西未有相逢日，更把繁华共醉眠。",
        "dynasty": "唐",
        "collection_info": null
    },
    {
        "uuid": "8f84e2946e6fbf0bceedb7ee0031cae0",
        "title": "长安岁暮",
        "author": "许浑",
        "content": "独望天门倚劒歌，干时无计老关河。\n东归万里惭张翰，西上四年羞卞和。\n花暗楚城春醉少，月凉秦塞夜愁多。\n三山岁岁有人去，唯恐海风生白波。",
        "dynasty": "唐",
        "collection_info": null
    },
    {
        "uuid": "1d16d5b34ed4031a00d5f9b50d6eabbf",
        "title": "赠茅山高拾遗",
        "author": "许浑",
        "content": "谏猎归来绮季歌，大茅峯影满秋波。\n山斋留客扫红叶，野艇送僧披绿莎。\n长覆旧图棊势尽，遍添新品药名多。\n云中黄鹄日千里，自宿自飞无网罗。",
        "dynasty": "唐",
        "collection_info": null
    },
    {
        "uuid": "17b9de3c9fde1b51e904bf91ab86d4cd",
        "title": "李秀才近自涂口迁居新安适枉缄书见寛悲戚因以此答",
        "author": "许浑",
        "content": "远书开罢更依依，晨坐高台竟落晖。\n颜巷雪深人已去，庾楼花盛客初归。\n东堂望绝迁莺起，南国哀余候鴈飞。\n今日劳君犹问讯，一官唯长故山薇。",
        "dynasty": "唐",
        "collection_info": null
    },
    {
        "uuid": "cf4ac88fc964b5c843b9977c67ac6214",
        "title": "赠萧兵曹先辈",
        "author": "许浑",
        "content": "广陵堤上昔离居，帆转潇湘万里余。\n楚客病时无鵩鸟，越乡归处有鲈鱼。\n潮生水郭蒹葭响，雨过山城橘柚疎。\n闻说携琴兼载酒，邑人争识马相如。",
        "dynasty": "唐",
        "collection_info": null
    },
    {
        "uuid": "b4703c5ef15c4436b8cec975db9bd839",
        "title": "题舒女庙",
        "author": "许浑",
        "content": "山乐来迎去不言，庙前高柳水禽喧。\n绮罗无色雨侵帐，珠翠有声风绕幡。\n妆镜尚疑山月满，寝屏犹认野花繁。\n孤舟梦断行云散，何限离心寄晓猨。",
        "dynasty": "唐",
        "collection_info": null
    },
    {
        "uuid": "4908d5ae6540c6f20a64da3fa5420e4f",
        "title": "姑孰官舍",
        "author": "许浑",
        "content": "草生官舍似闲居，雪照南窗满素书。\n贫后始知为吏拙，病来还喜识人疎。\n青云岂有窥梁燕，浊水应无避钓鱼。\n不待秋风便归去，紫阳山下是吾庐。",
        "dynasty": "唐",
        "collection_info": null
    },
    {
        "uuid": "791befe18a97b41c058028435cbdc12e",
        "title": "凌歊台送韦秀才",
        "author": "许浑",
        "content": "云起高台日未沈，数村残照半岩阴。\n野蚕成茧桑柘尽，溪鸟引雏蒲稗深。\n帆势依依投极浦，钟声[杳杳]隔前林。\n故山迢遰故人去，一夜月明千里心。",
        "dynasty": "唐",
        "collection_info": null
    },
    {
        "uuid": "23a10183c254311f09dcbb78a3fabf3f",
        "title": "送岭南卢判官罢职归华阴山居",
        "author": "许浑",
        "content": "曾事刘琨鴈塞空，十年书劒任飘蓬。\n东堂旧屈移山志，南国新留煮海功。\n还挂一帆青海上，更开三径碧莲中。\n关西旧友如相问，已许沧浪伴钓翁。",
        "dynasty": "唐",
        "collection_info": null
    },
    {
        "uuid": "c113ffd980ffd619062d664e1ef943e3",
        "title": "将度故城湖阻风夜泊永阳戍",
        "author": "许浑",
        "content": "行尽青溪日已蹉，云容山影水嵯峨。\n楼前归客怨清梦，楼上美人凝夜歌。\n独树高高风势急，平湖渺渺月明多。\n终期一艇载樵去，来往使帆凌白波。",
        "dynasty": "唐",
        "collection_info": null
    },
    {
        "uuid": "e2300647202031ad53fc712682defb67",
        "title": "郑侍御厅翫鹤",
        "author": "许浑",
        "content": "碧天飞舞下晴莎，金阁瑶池绝网罗。\n嵒响数声风满树，岸移孤影雪凌波。\n缑山去远云霄迥，辽海归迟岁月多。\n双翅一开千万里，秖应栖隐恋乔柯。",
        "dynasty": "唐",
        "collection_info": null
    },
    {
        "uuid": "45665a3b4e8b431ddaf47ac8c08ae2c4",
        "title": "南亭夜坐贻开元禅定二道者",
        "author": "许浑",
        "content": "暮暮焚香何处宿，西岩一室映疎藤。\n光阴难驻迹如客，寒暑不惊心似僧。\n高树有风闻夜磬，远山无月见秋灯。\n身闲境静日为乐，若问其余非我能。",
        "dynasty": "唐",
        "collection_info": null
    },
    {
        "uuid": "68a3c9392e8460de87246105b929ec2e",
        "title": "朱坡故少保杜公池亭",
        "author": "许浑",
        "content": "杜陵池榭绮城东，孤岛回汀路不穷。\n高岫乍疑三峡近，远波初似五湖通。\n楸梧叶暗潇潇雨，菱荇花香淡淡风。\n还有昔时巢燕在，飞来飞去画堂中。",
        "dynasty": "唐",
        "collection_info": null
    },
    {
        "uuid": "b35ed17ceebff03fb25a271088be2dc9",
        "title": "秋日早朝",
        "author": "许浑",
        "content": "宵衣应待绝更筹，环佩锵锵月下楼。\n井转辘轳千树晓，鏁开阊阖万山秋。\n龙旗尽列趋金殿，雉扇才分见玉旒。\n虚戴铁冠无一事，沧江归去老渔舟。",
        "dynasty": "唐",
        "collection_info": null
    },
    {
        "uuid": "6f80250e6c89ecf646ba6579bed30848",
        "title": "沧浪峡",
        "author": "许浑",
        "content": "缨带流尘髪半霜，独寻残月下沧浪。\n一声溪鸟暗云散，万片野花流水香。\n昔日未知方外乐，暮年初信梦中忙。\n红虾青鲫紫芹脆，归去不辞来路长。",
        "dynasty": "唐",
        "collection_info": null
    },
    {
        "uuid": "259f1f77b312436e9c9607ca41633ba0",
        "title": "故洛城",
        "author": "许浑",
        "content": "禾黍离离半野蒿，昔人城此岂知劳。\n水声东去市朝变，山势北来宫殿高。\n鸦噪暮云归古堞，鴈迷寒雨下空壕。\n可怜缑岭登仙子，犹自吹笙醉碧桃。",
        "dynasty": "唐",
        "collection_info": null
    },
    {
        "uuid": "49de6179df6c4b896b5664ca2be13375",
        "title": "闻释子栖玄欲奉道因寄",
        "author": "许浑",
        "content": "欲求真诀恋禅扃，羽帔方袍尽有情。\n仙骨本微灵鹤远，法心潜动毒龙惊。\n三山未有偷桃计，四海初传问菊名。\n今日劝师师莫惑，长生难学证无生。",
        "dynasty": "唐",
        "collection_info": null
    },
    {
        "uuid": "537c3021f9e4d7665c8786fd3f6a2a1b",
        "title": "南海府罢南康阻浅行侣稍登陆而迈主人燕饯至频暮宿东溪",
        "author": "许浑",
        "content": "暗滩水落涨虚沙，滩去秦吴万里赊。\n马上折残江北柳，舟中开尽岭南花。\n离歌不断如留客，归梦初惊似到家。\n山鸟一声人未起，半床春月在天涯。",
        "dynasty": "唐",
        "collection_info": null
    },
    {
        "uuid": "fd609186d4d32b169a7233b4885bece6",
        "title": "秋晚云阳驿西亭莲池",
        "author": "许浑",
        "content": "心忆莲池秉烛游，叶残花败尚维舟。\n烟开翠扇清风晓，水泥红衣白露秋。\n神女暂来云易散，仙娥初去月难留。\n空怀远道难持赠，醉倚阑干尽日愁。",
        "dynasty": "唐",
        "collection_info": null
    },
    {
        "uuid": "f3007b4df486da7562a64c5df7533d69",
        "title": "题勤尊师历阳山居",
        "author": "许浑",
        "content": "二十知兵在羽林，中年潜识子房心。\n苍鹰出塞胡尘灭，白鹤还乡楚水深。\n春坼酒瓶浮药气，晚携棊局带松阴。\n鸡笼山上云多处，自斸黄精不可寻。",
        "dynasty": "唐",
        "collection_info": null
    },
    {
        "uuid": "decff026bda8bcf5c3566f47f560e125",
        "title": "怀旧居",
        "author": "许浑",
        "content": "兵书一箧老无功，故国郊扉在梦中。\n藤蔓覆梨张谷暗，草花侵菊庾园空。\n朱门迹忝登龙客，白屋心期失马翁。\n楚水吴山何处是，北窗残月照屏风。",
        "dynasty": "唐",
        "collection_info": null
    },
    {
        "uuid": "65435ecc18fbc1fbfaae6a74d2815b2c",
        "title": "祗命许昌自郊居移就公馆秋日寄茅山高拾遗",
        "author": "许浑",
        "content": "一笛迎风万叶飞，强携刀笔换荷衣。\n潮寒水国秋砧早，月暗山城夜漏稀。\n岩响远闻樵客过，浦深遥送钓童归。\n中年未识从军乐，虚近三茅望少微。",
        "dynasty": "唐",
        "collection_info": null
    },
    {
        "uuid": "6d1baffe15d6203037751539bfbabf1b",
        "title": "伤虞将军",
        "author": "许浑",
        "content": "白首从军未有名，近将孤劒到江城。\n巴童戍久能番语，胡马调多解汉行。\n对雪夜穷黄石略，望云秋计黑山程。\n可怜身死家犹远，汴水东流无哭声。",
        "dynasty": "唐",
        "collection_info": null
    },
    {
        "uuid": "c456c4630da42e3c4efca028c4056020",
        "title": "晚自朝台津至韦隐居郊园",
        "author": "许浑",
        "content": "秋来凫鴈下方塘，繫马朝台步夕阳。\n村径绕山松叶暗，野门临水稻花香。\n云连海气琴书润，风带潮声枕簟凉。\n西下磻溪犹万里，可能垂白待文王。",
        "dynasty": "唐",
        "collection_info": null
    },
    {
        "uuid": "d1e8bce0f5bf7a4b8abf49df04e68c1a",
        "title": "寓居开元精舍酬薛秀才见贻",
        "author": "许浑",
        "content": "知己萧条信陆沈，茂陵扶疾卧西林。\n芰荷风起客堂静，松桂月高僧院深。\n清露下时伤旅鬓，白云归处寄乡心。\n怜君诗句犹相忆，题在空斋夜夜吟。",
        "dynasty": "唐",
        "collection_info": null
    },
    {
        "uuid": "39cc16d8a2df1944a1b369a76df01963",
        "title": "别刘秀才",
        "author": "许浑",
        "content": "三献无功玉有瑕，更携书劒客天涯。\n孤帆夜别潇湘雨，广陌春期鄠杜花。\n灯照水萤千点灭，棹惊滩鴈一行斜。\n关河万里秋风急，望见乡山不到家。",
        "dynasty": "唐",
        "collection_info": null
    },
    {
        "uuid": "98f2e32086784ee9e05cef5f5d8bcda8",
        "title": "早发天台中岩寺度关岭次天姥岑",
        "author": "许浑",
        "content": "来往天台天姥间，欲求真诀驻衰颜。\n星河半落岩前寺，云雾初开岭上关。\n丹壑树多风浩浩，碧溪苔浅水潺潺。\n可知刘阮逢人处，行尽深山又是山。",
        "dynasty": "唐",
        "collection_info": null
    },
    {
        "uuid": "e2443abe08654dfb6e7bebd74fcdefcc",
        "title": "游钱塘青山李隐居西斋",
        "author": "许浑",
        "content": "小隐西亭为客开，翠萝深处遍苍苔。\n林间扫石安棊局，岩下分泉递酒杯。\n兰叶露光秋月上，芦花风起夜潮来。\n云山遶屋犹嫌浅，欲棹渔舟近钓台。",
        "dynasty": "唐",
        "collection_info": null
    },
    {
        "uuid": "37cf9176ac6d7d537acde7ffb6a86c67",
        "title": "春日郊园戏赠杨嘏评事",
        "author": "许浑",
        "content": "十里蒹葭入薜萝，春风谁许暂鸣珂。\n相如渴后狂还减，曼倩归来语更多。\n门枕碧溪冰皓耀，槛齐青嶂雪嵯峨。\n野桥沽酒茅檐醉，谁羡红楼一曲歌。",
        "dynasty": "唐",
        "collection_info": null
    },
    {
        "uuid": "81cf28a85cd684d3b98dbe22a9ce83cf",
        "title": "晚自东郭回留一二游侣",
        "author": "许浑",
        "content": "乡心迢遰宦情微，吏散寻幽竟落晖。\n林下草腥巢鹭宿，洞前云湿雨龙归。\n钟随野艇回孤棹，鼓绝山城掩半扉。\n今夜西斋好风月，一瓢春酒莫相违。",
        "dynasty": "唐",
        "collection_info": null
    },
    {
        "uuid": "473704a54e922d187e25ccba4a5e3712",
        "title": "与郑秀才叔侄会送杨秀才昆仲东归",
        "author": "许浑",
        "content": "书劒功迟白髮新，异乡仍送故乡人。\n阮公留客竹林晚，田氏到家荆树春。\n雪尽塞鸿南翥少，风来胡马北嘶频。\n洞庭烟月如终老，谁是长杨谏猎臣。",
        "dynasty": "唐",
        "collection_info": null
    },
    {
        "uuid": "c7b49a32a992f49e9c14d36494f9c120",
        "title": "送郭秀才游天台",
        "author": "许浑",
        "content": "云埋阴壑雪凝峯，半壁天台已万重。\n人度碧溪疑辍棹，僧归苍岭似闻钟。\n暖眠鸂鶒晴滩草，高挂猕猴暮涧松。\n曾约共游今独去，赤城西面水溶溶。",
        "dynasty": "唐",
        "collection_info": null
    },
    {
        "uuid": "69775167a2d1ed2eda726c76f4843735",
        "title": "送张尊师归洞庭",
        "author": "许浑",
        "content": "能琴道士洞庭西，风满归帆路不迷。\n对岸水花霜后浅，傍檐山果雨来低。\n杉松近晚移茶竈，岩谷初寒盖药畦。\n他日相思两行字，无人知处武陵溪。",
        "dynasty": "唐",
        "collection_info": null
    },
    {
        "uuid": "c9b2022d19ad8bee65f0f59386bf8e23",
        "title": "移摄太平寄前李明府",
        "author": "许浑",
        "content": "病移嵒邑称闲身，何处风光贳酒频。\n溪柳遶门彭泽令，野花连洞武陵人。\n娇歌自驻壶中景，艳舞长留海上春。\n早晚高台更同醉，绿萝如帐草如茵。",
        "dynasty": "唐",
        "collection_info": null
    },
    {
        "uuid": "4bd58c9031a751a7d0556db0651dee6a",
        "title": "再游姑苏玉芝观",
        "author": "许浑",
        "content": "高梧一叶下秋初，迢遰重廊旧寄居。\n月过碧窗今夜酒，雨昏红壁去年书。\n玉池露冷芙蓉浅，琼树风高薜荔疎。\n明日挂帆更东去，仙翁应笑为鲈鱼。",
        "dynasty": "唐",
        "collection_info": null
    },
    {
        "uuid": "45bc7971bc7c698228db6bb0c5c95d38",
        "title": "夜归驿楼",
        "author": "许浑",
        "content": "水晚云秋山不穷，自疑身在画屏中。\n孤舟移棹一江月，高阁捲帘千树风。\n窗下覆棋残局在，橘边沽酒半壜空。\n早炊香稻待鲈鲙，南渚未明寻钓翁。",
        "dynasty": "唐",
        "collection_info": null
    },
    {
        "uuid": "17d3a9661efcf0bb7b419258c34ef690",
        "title": "题灵山寺行坚师院",
        "author": "许浑",
        "content": "西岩一径不通樵，八十持杯未觉遥。\n龙在石潭闻夜雨，鴈移沙渚见秋潮。\n经函露湿文多暗，香印风吹字半销。\n应笑东归又南去，越山无路水迢迢。",
        "dynasty": "唐",
        "collection_info": null
    },
    {
        "uuid": "b1627f47df3ed57d271adddb2fdbb496",
        "title": "湖州韦长史山居",
        "author": "许浑",
        "content": "一官唯买昼公堂，但得身闲日自长。\n琴曲少声重勘谱，药丸多忌更寻方。\n溪浮箬叶添醅绿，泉遶松根助茗香。\n明日鳜鱼何处钓，门前春水似沧浪。",
        "dynasty": "唐",
        "collection_info": null
    },
    {
        "uuid": "46e9f5507767a4b3eb9b6778f1d84221",
        "title": "赠李伊阙",
        "author": "许浑",
        "content": "桐履如飞不可寻，一壶双笈峄阳琴。\n舟横野度寒风急，门掩荒山夜雪深。\n贫笑白驹无去意，病惭黄鹄有归心。\n云间二室劳君画，水墨苍苍半壁阴。",
        "dynasty": "唐",
        "collection_info": null
    },
    {
        "uuid": "14ac82cde390423fb92ab3c535e3b145",
        "title": "重游綀湖怀旧",
        "author": "许浑",
        "content": "西风渺渺月连天，同醉兰舟未十年。\n鵩鸟赋成人已没，嘉鱼诗在世空传。\n荣枯尽寄浮云外，哀乐犹惊逝水前。\n日暮长堤更回首，一声邻笛旧山川。",
        "dynasty": "唐",
        "collection_info": null
    },
    {
        "uuid": "d84b2baa42a434c37e358c27ec324083",
        "title": "乘月棹舟送大历寺灵聪上人不及",
        "author": "许浑",
        "content": "万峰秋尽百泉清，旧锁禅扉在赤城。\n枫浦客来烟未散，竹窗僧去月犹明。\n杯浮野渡鱼龙远，锡响空山虎豹惊。\n一字不留何足讶，白云无路水无情。",
        "dynasty": "唐",
        "collection_info": null
    },
    {
        "uuid": "f5fa2c950b3f7615880afdb23b49e3ee",
        "title": "汴河亭",
        "author": "许浑",
        "content": "广陵花盛帝东游，先劈昆崙一派流。\n百二禁兵辞象阙，三千宫女下龙舟。\n凝云鼓震星辰动，拂浪旗开日月浮。\n四海义师归有道，迷楼还似景阳楼。",
        "dynasty": "唐",
        "collection_info": null
    },
    {
        "uuid": "19f74f2753da98207c4ce89933f16c86",
        "title": "村舍二首 一",
        "author": "许浑",
        "content": "自翦青莎织雨衣，南峰烟火是柴扉。\n莱妻早报蒸藜熟，童子遥迎种豆归。\n鱼下碧潭当镜跃，鸟还青嶂拂屏飞。\n花时未免人来往，欲买严光旧钓矶。",
        "dynasty": "唐",
        "collection_info": null
    },
    {
        "uuid": "35cffb53dca305ea0a2135e72786b092",
        "title": "村舍二首 二",
        "author": "许浑",
        "content": "尚平多累自归难，一日身闲一日安。\n山径晓云收猎网，水门凉月挂鱼竿。\n花间酒气春风暖，竹裏棋声暮雨寒。\n三顷水田秋更熟，北窗谁拂旧尘冠。",
        "dynasty": "唐",
        "collection_info": null
    },
    {
        "uuid": "9ecd46d710c691b2d78218ce6a1fa57a",
        "title": "郑秀才东归凭达家书",
        "author": "许浑",
        "content": "欲寄家书少客过，闭门心远洞庭波。\n两岩花落夜风急，一径草荒春雨多。\n愁泛楚江吟浩渺，忆归吴岫梦嵯峨。\n贫居不问应知处，溪上闲船繫绿萝。",
        "dynasty": "唐",
        "collection_info": null
    },
    {
        "uuid": "11ea2bc608f6b59402f0eacac746e74d",
        "title": "伤故湖州李郎中",
        "author": "许浑",
        "content": "政成身没共兴衰，乡路兵戈旅榇迴。\n城上暮云凝鼓角，海边春草闭池台。\n经年未葬家人散，昨夜因斋故吏来。\n南北相逢皆掩泣，白苹洲暖百花开。",
        "dynasty": "唐",
        "collection_info": null
    },
    {
        "uuid": "4fde19973d6e8e9da994e75c401592c9",
        "title": "和友人送僧归桂州灵岩寺",
        "author": "许浑",
        "content": "楚客送僧归桂阳，海门帆势极潇湘。\n碧云千里暮愁合，白雪一声春思长。\n柳絮拥堤添衲软，松花浮水注瓶香。\n南京长老几年别，闻道半岩多影堂。",
        "dynasty": "唐",
        "collection_info": null
    },
    {
        "uuid": "ed048db78c6e8f5d00e2345b9e8311e4",
        "title": "淮阴阻风寄呈楚州韦中丞",
        "author": "许浑",
        "content": "垂钓京江欲白头，江鱼堪钓却西游。\n刘伶台下稻花晚，韩信庙前枫叶秋。\n淮月未明先倚槛，海云初起更维舟。\n河桥有酒无人醉，独上高城望庾楼。",
        "dynasty": "唐",
        "collection_info": null
    },
    {
        "uuid": "98afd7141b6517c2a7ecf2f16bb08767",
        "title": "途经敷水",
        "author": "许浑",
        "content": "修蛾颦翠倚柔桑，遥谢春风白面郎。\n五夜有情随暮雨，百年无节待秋霜。\n重寻绣带朱藤合，更认罗帬碧草长。\n何处野花何处水，下峰流出一渠香。",
        "dynasty": "唐",
        "collection_info": null
    },
    {
        "uuid": "11e6f71d0626ba96ad3f2c92756af76a",
        "title": "和人贺杨仆射致政",
        "author": "许浑",
        "content": "莲府公卿拜后尘，手持优诏挂朱轮。\n从军暮下三千客，闻礼庭中七十人。\n锦帐丽词推北巷，画堂清乐掩南邻。\n岂同王谢山阴会，空叙流杯醉暮春。",
        "dynasty": "唐",
        "collection_info": null
    },
    {
        "uuid": "446e3d7ca53b8ac70d2200fdf70ccae4",
        "title": "题四皓庙",
        "author": "许浑",
        "content": "桂香松暖庙门开，独泻椒浆奠一杯。\n秦法欲兴鸿已去，汉储将废凤还来。\n紫芝翳翳多青草，白石苍苍半绿苔。\n山下驿尘南窜路，不知冠盖几人回。",
        "dynasty": "唐",
        "collection_info": null
    },
    {
        "uuid": "e3cc91639a42036893ec450d69dbd814",
        "title": "鹤林寺中秋夜翫月",
        "author": "许浑",
        "content": "待月东林月正圆，广庭无树草无烟。\n中秋云尽出沧海，半夜露寒当碧天。\n轮彩渐移金殿外，镜光犹挂玉楼前。\n莫辞达曙殷勤望，一堕西岩又隔年。",
        "dynasty": "唐",
        "collection_info": null
    },
    {
        "uuid": "f39a8482179b93e6644d4a8cedd0d6dd",
        "title": "南海府罢归京口经大庾岭赠张明府",
        "author": "许浑",
        "content": "楼船旌斾极天涯，一剑从军两鬓华。\n回日眼明河畔草，去时肠断岭头花。\n陶诗尽写行过县，张赋初成卧到家。\n官满知君有归处，姑苏台上旧烟霞。",
        "dynasty": "唐",
        "collection_info": null
    },
    {
        "uuid": "2f6cd19ac35050bac6b71eb724b17466",
        "title": "题卫将军庙",
        "author": "许浑",
        "content": "武牢关下护龙旗，挟槊弯弧马上飞。\n汉业未兴王霸在，秦军纔散鲁连归。\n坟穿大泽埋金剑，庙枕长溪挂铁衣。\n欲奠忠魂何处问，苇花枫叶雨霏霏。",
        "dynasty": "唐",
        "collection_info": null
    },
    {
        "uuid": "b3b6b7a8999a3c763dd68db32f39b555",
        "title": "访别韦隐居不值",
        "author": "许浑",
        "content": "犬吠双岩碧树间，主人朝出半开关。\n汤师阁上留诗别，杜叟桥边载酒还。\n栎坞炭烟晴过岭，蓼村渔火夜移湾。\n故乡芜没兵戈后，凭向溪南买一山。",
        "dynasty": "唐",
        "collection_info": null
    },
    {
        "uuid": "3f546c64b8f5ea5f0a86bbe5d98d0fb4",
        "title": "送前东阳于明府由鄂渚归故林",
        "author": "许浑",
        "content": "结束征车换黑貂，灞西风雨正潇潇。\n茂陵久病书千卷，彭泽初归酒一瓢。\n帆背夕阳湓水阔，棹经沧海甑山遥。\n殷勤为谢南溪客，白首萤窗未见招。",
        "dynasty": "唐",
        "collection_info": null
    },
    {
        "uuid": "ab22061afcebbed578156c5e5a94eb1e",
        "title": "听歌鹧鸪辞",
        "author": "许浑",
        "content": "南国多情多艳词，鹧鸪清怨遶梁飞。\n甘棠城上客先醉，苦竹岭头人未归。\n响转碧霄云驻影，曲终清漏月沈晖。\n山行水宿不知远，犹梦玉钗金缕衣。",
        "dynasty": "唐",
        "collection_info": null
    },
    {
        "uuid": "fe2fabfc3f7f232a8cefcd4584ea44f0",
        "title": "寄题华严韦秀才院",
        "author": "许浑",
        "content": "三面楼台百丈峰，西岩高枕树重重。\n晴攀翠竹题诗滑，秋摘黄花酿酒浓。\n山殿日斜喧鸟雀，石潭波动戏鱼龙。\n今来故国遥相忆，月照千山半夜钟。",
        "dynasty": "唐",
        "collection_info": null
    },
    {
        "uuid": "3e0e9f90e1db28ee4cb18a5b5c147b17",
        "title": "戏代李协律松江有赠",
        "author": "许浑",
        "content": "蜀客操琴吴女歌，明珠十斛是天河。\n霜凝薜荔怯秋树，露滴芙蓉愁晚波。\n兰浦远乡应解佩，柳堤残月未鸣珂。\n西楼沈醉不知散，潮落洞庭洲渚多。",
        "dynasty": "唐",
        "collection_info": null
    },
    {
        "uuid": "4a6e73ab01fd0ba8f380216634de5c57",
        "title": "送黄隐居归南海",
        "author": "许浑",
        "content": "瘴雾南边久寄家，海中来往信流槎。\n林藏●●多残笋，树过猩猩少落花。\n深洞有云龙蜕骨，半岩无草象生牙。\n知君爱宿层峰顶，坐到三更见日华。",
        "dynasty": "唐",
        "collection_info": null
    },
    {
        "uuid": "84c3f926fd137f70e85f032e9492830d",
        "title": "朝台送客有怀",
        "author": "许浑",
        "content": "赵佗西拜已登坛，马援南征土宇宽。\n越国旧无唐印绶，蛮乡今有汉衣冠。\n江云带日秋偏热，海雨随风夏亦寒。\n岭北归人莫回首，蓼花枫叶万重滩。",
        "dynasty": "唐",
        "collection_info": null
    },
    {
        "uuid": "15e95692531baa4bcbee2efe9b065aa9",
        "title": "自楞伽寺晨起泛舟道中有怀",
        "author": "许浑",
        "content": "碧树苍苍茂苑东，佳期迢遰路何穷。\n一声山鸟曙云外，万点水萤秋草中。\n门掩竹斋微有月，棹移兰渚淡无风。\n欲知此路堪惆怅，菱叶蓼花连故宫。",
        "dynasty": "唐",
        "collection_info": null
    },
    {
        "uuid": "996993c45caa46f5b40f5f9e6074d85a",
        "title": "十二月拜起居表回",
        "author": "许浑",
        "content": "一章西奏拜仙曹，回马天津北望劳。\n寒水欲春冰彩薄，晓山初霁雪峰高。\n楼形向日攒飞凤，宫势凌波压抃鳌。\n空锁烟霞绝巡幸，周人谁识郁金袍。",
        "dynasty": "唐",
        "collection_info": null
    },
    {
        "uuid": "e0e41a5995a8a684e8079d847698cfc8",
        "title": "观章中丞夜按歌舞",
        "author": "许浑",
        "content": "夜按双娃禁曲新，东西箫鼓接云津。\n舞衫未换红铅湿，歌扇初移翠黛颦。\n彩槛烛烟光吐日，画屏香雾暖如春。\n西楼月在襄王醉，十二山高不见人。",
        "dynasty": "唐",
        "collection_info": null
    },
    {
        "uuid": "3b9d97a7b4ea1ca2edb1da3688c07d53",
        "title": "重游飞泉观题故梁道士宿龙池",
        "author": "许浑",
        "content": "西岩泉落水容宽，灵物蜿蜒黑处蟠。\n松叶正秋琴韵响，菱花初晓镜光寒。\n云开星月浮山殿，雨过风雷遶石坛。\n仙客不归龙亦去，稻畦长满此池干。",
        "dynasty": "唐",
        "collection_info": null
    },
    {
        "uuid": "674e141ec586eb7380195d63274607dd",
        "title": "下第贻友人",
        "author": "许浑",
        "content": "身在关西家洞庭，夜寒歌苦烛荧荧。\n人心高下月中桂，客思往来波上萍。\n马氏识君眉最白，阮公留我眼长青。\n花前失意共寥落，莫遣东风吹酒醒。",
        "dynasty": "唐",
        "collection_info": null
    },
    {
        "uuid": "0cd1e14f2b4fb88ed9603286e2fd0e7e",
        "title": "晚登龙门驿楼",
        "author": "许浑",
        "content": "鱼龙多处凿门开，万古人知夏禹材。\n青嶂远分从地断，洪流高泻自天来。\n风云有路皆烧尾，波浪无程尽曝腮。\n心感膺门身过此，晚山秋树独徘徊。",
        "dynasty": "唐",
        "collection_info": null
    },
    {
        "uuid": "865f0708e90325e5a91136bc6dfb4237",
        "title": "题故李秀才居",
        "author": "许浑",
        "content": "曾醉笙歌日正迟，醉中相送易前期。\n橘花满地人亡后，菰叶连天鴈过时。\n琴倚旧窗尘漠漠，剑埋新冢草离离。\n河桥酒熟平生事，更向东流奠一巵。",
        "dynasty": "唐",
        "collection_info": null
    },
    {
        "uuid": "54c35b7e02254fc17697bffa515ddafb",
        "title": "韶州韶阳楼夜讌",
        "author": "许浑",
        "content": "待月西楼捲翠罗，玉杯瑶瑟近星河。\n帘前碧树穷秋密，窗外青山薄暮多。\n鸜鹆未知狂客醉，鹧鸪先让美人歌。\n使君莫惜通宵饮，刀笔初从马伏波。",
        "dynasty": "唐",
        "collection_info": null
    },
    {
        "uuid": "830d8eff1bdadff60ababf3a70a1bc5f",
        "title": "闻韶州李相公移拜郴州因寄",
        "author": "许浑",
        "content": "诏移丞相木兰舟，桂水潺湲岭北流。\n青汉梦归双阙曙，白云吟过五湖秋。\n恩迴玉扆人先喜，道在金縢世不忧。\n闻说公卿尽南望，甘堂花暖凤池头。",
        "dynasty": "唐",
        "collection_info": null
    },
    {
        "uuid": "524f8b79688fe69fba9cedbb9a3ba04d",
        "title": "游江令旧宅",
        "author": "许浑",
        "content": "身没南朝宅已荒，邑人犹赏旧风光。\n芹根生叶石池浅，桐树落花金井香。\n带暖山蜂巢画阁，欲阴溪燕集书堂。\n闲愁此地更西望，潮侵台城春草长。",
        "dynasty": "唐",
        "collection_info": null
    },
    {
        "uuid": "e2075532b08fb185de5a1dbe3c9958c6",
        "title": "灞上逢元九处士东归",
        "author": "许浑",
        "content": "瘦马频嘶灞水寒，灞南高处望长安。\n何人更结王生韤，此客虚弹贡氏冠。\n江上蟹螯沙渺渺，坞中蜗殻雪漫漫。\n旧交已变新知少，却伴渔郎把钓竿。",
        "dynasty": "唐",
        "collection_info": null
    },
    {
        "uuid": "71f6657be1312fd2db1b7431303d11f6",
        "title": "别张秀才",
        "author": "许浑",
        "content": "不知何计写离忧，万里山川半旧游。\n风捲暮沙和雪起，日融春水带冰流。\n凌晨客泪分东郭，竟夕乡心共北楼。\n青桂一枝年少事，莫因鲈鲙涉穷秋。",
        "dynasty": "唐",
        "collection_info": null
    },
    {
        "uuid": "866b45e65fccae507c1a7279c681e1c7",
        "title": "别表兄军倅",
        "author": "许浑",
        "content": "卢橘花香拂钓矶，佳人犹舞越罗衣。\n三洲水浅鱼来少，五岭山高鴈到稀。\n客路晚依红树宿，乡关朝望白云归。\n交亲不念征南吏，昨夜风帆去似飞。",
        "dynasty": "唐",
        "collection_info": null
    },
    {
        "uuid": "c19c95df58e075eb75211a94f24fc1e0",
        "title": "题苏州虎丘寺僧院",
        "author": "许浑",
        "content": "暂引寒泉濯远尘，此生多是异乡人。\n荆溪夜雨花开疾，吴苑秋风月满频。\n万里高低门外路，百年荣辱梦中身。\n世间谁似西林客，一卧烟霞四十春。",
        "dynasty": "唐",
        "collection_info": null
    },
    {
        "uuid": "858b46b7e5137f5e0007644127de58d2",
        "title": "酬郭少府先奉使巡涝见寄兼呈裴明府",
        "author": "许浑",
        "content": "载书携榼别池龙，十幅轻帆处处通。\n谢朓宅荒山翠裏，王敦城古月明中。\n江村夜涨浮天水，泽国秋生动地风。\n饱食鲙鱼榜归檝，待君琴酒醉陶公。",
        "dynasty": "唐",
        "collection_info": null
    },
    {
        "uuid": "068850fd65fada6bec252b4d34139494",
        "title": "出永通门经李氏庄",
        "author": "许浑",
        "content": "飞轩危槛百花堂，朝讌歌钟暮已荒。\n中散狱成琴自怨，步兵厨废酒犹香。\n风池宿鸟喧朱阁，雨砌秋萤拂画梁。\n力保山河家又庆，秪应中令敌汾阳。",
        "dynasty": "唐",
        "collection_info": null
    },
    {
        "uuid": "f9242b51b49187f7382759d3a2d25971",
        "title": "汉水伤稼",
        "author": "许浑",
        "content": "西北楼开四望通，残霞成绮月悬弓。\n江村夜涨浮天水，泽国秋生动地风。\n高下绿苗千顷尽，新陈红粟万厫空。\n才微分薄忧何益，却欲回心学钓翁。",
        "dynasty": "唐",
        "collection_info": null
    },
    {
        "uuid": "b144ea767ecb1db5a18c4acab5610306",
        "title": "送王总下第归丹阳",
        "author": "许浑",
        "content": "秦楼心断楚江湄，繫马春风酒一巵。\n汴水月明东下疾，练塘花发北来迟。\n青芜定没安贫处，黄叶应催献赋诗。\n凭寄家书为回报，旧乡还有故人知。",
        "dynasty": "唐",
        "collection_info": null
    },
    {
        "uuid": "da22325c566fff0ee0a991fc633ee57f",
        "title": "南阳道中",
        "author": "许浑",
        "content": "月斜孤馆傍村行，野店高低带古城。\n篱上晓花斋后落，井边秋叶社前生。\n饥乌索哺随雏叫，乳牸慵归望犊鸣。\n荒草连天风动地，不知谁学武侯耕。",
        "dynasty": "唐",
        "collection_info": null
    },
    {
        "uuid": "22924c64bf893f93274a7d11f6884554",
        "title": "破北虏太和公主归宫阙",
        "author": "许浑",
        "content": "毳幕承秋极断蓬，飘飖一剑黑山空。\n匈奴北走荒秦垒，贵主西还盛汉宫。\n定是庙谟倾种落，必知边寇畏骁雄。\n恩霑残类从归去，莫使华人杂犬戎。",
        "dynasty": "唐",
        "collection_info": null
    },
    {
        "uuid": "5b30f071030d70e293be63c701642e41",
        "title": "李定言自殿院衔命归阙拜员外郎迁右史因寄",
        "author": "许浑",
        "content": "白笔南征变二毛，越山愁瘴海惊涛。\n才归龙尾含鸡舌，更立螭头运兔毫。\n阊阖欲开宫漏尽，冕旒初坐御香高。\n吴中旧侣君先贵，曾忆王祥与佩刀。",
        "dynasty": "唐",
        "collection_info": null
    },
    {
        "uuid": "7d8ff6e41011f31df1d931b7cb68a0f9",
        "title": "早秋韶阳夜雨",
        "author": "许浑",
        "content": "宋玉含悽梦亦惊，芙蓉山响一猨声。\n阴云迎雨枕先润，夜电引雷窗暂明。\n暗惜水花飘广槛，远愁风叶下高城。\n西归万里未千里，应到故园春草生。",
        "dynasty": "唐",
        "collection_info": null
    },
    {
        "uuid": "d15777ff86d57c3207f30c28eb5c2ba2",
        "title": "将为南行陪尚书崔公宴海榴堂",
        "author": "许浑",
        "content": "朝讌华堂暮未休，几人偏得谢公留。\n风传鼓角霜侵戟，云捲笙歌月上楼。\n宾馆尽开徐穉榻，客帆空恋李膺舟。\n谩夸书剑无知己，水远山长步步愁。",
        "dynasty": "唐",
        "collection_info": null
    },
    {
        "uuid": "2fc9b7ce97548161dec320eb59372698",
        "title": "赠王山人",
        "author": "许浑",
        "content": "贳酒携琴访我频，始知城市有闲人。\n君臣药在宁忧病，子母钱成岂患贫。\n年长每劳推甲子，夜寒初共守庚申。\n近来闻说烧丹处，玉洞桃花万树春。",
        "dynasty": "唐",
        "collection_info": null
    },
    {
        "uuid": "da51d3c373c914cdfd1f81c5b5696a45",
        "title": "宣城崔大夫召联句偶疾不获赴因献",
        "author": "许浑",
        "content": "心慕知音命自拘，画堂闻欲试吹竽。\n茂陵罢酒惭中圣，漳浦题诗怯大巫。\n鬐鬣几年伤在藻，羽毛终日羡栖梧。\n还愁旅棹空归去，枫叶荷花钓五湖。",
        "dynasty": "唐",
        "collection_info": null
    },
    {
        "uuid": "91c341dedf8155f739525a429abdf48d",
        "title": "赠郑处士",
        "author": "许浑",
        "content": "道傍年少莫矜夸，心在重霄鬓未华。\n杨子可曾过北里，鲁人何必敬东家。\n寒云晓散千峰雪，暖雨晴开一径花。\n且卖湖田酿春酒，与君书剑是生涯。",
        "dynasty": "唐",
        "collection_info": null
    },
    {
        "uuid": "22c525c0b3103cef2583423e409fb8de",
        "title": "正元",
        "author": "许浑",
        "content": "高揭鸡竿闢帝阍，祥风微暖瑞云屯。\n千官共削姦臣迹，万国初衔圣主恩。\n宫殿雪华齐紫阁，关河春色到青门。\n华夷一轨人方泰，莫学论兵误至尊。",
        "dynasty": "唐",
        "collection_info": null
    },
    {
        "uuid": "0e272feeba2fb87a5b39b83f50b98826",
        "title": "登尉佗楼",
        "author": "许浑",
        "content": "刘项持兵鹿未穷，自乘黄屋岛夷中。\n南来作尉任嚣力，北向称臣陆贾功。\n箫鼓尚陈今世庙，旌旗犹镇昔时宫。\n越人未必知虞舜，一奏熏弦万古风。",
        "dynasty": "唐",
        "collection_info": null
    },
    {
        "uuid": "8bfe43d1020433a247bd255865341a31",
        "title": "诏州驿楼宴罢",
        "author": "许浑",
        "content": "檐外千帆背夕阳，归心杳杳鬓苍苍。\n岭猨羣宿夜山静，沙鸟独飞秋水凉。\n露堕桂花棋局湿，风吹荷叶酒瓶香。\n主人不醉下楼去，月在南轩更漏长。",
        "dynasty": "唐",
        "collection_info": null
    },
    {
        "uuid": "da7107c30d0beb4c5dc83e31d3592a1f",
        "title": "和淮南王相公与宾僚同游瓜洲别业题旧书斋",
        "author": "许浑",
        "content": "碧油红斾想青衿，积雪窗前尽日吟。\n巢鹤去时云树老，卧龙归处石潭深。\n道傍苦李犹垂实，城外甘棠已布阴。\n宾御莫辞岩下醉，武丁高枕待为霖。",
        "dynasty": "唐",
        "collection_info": null
    },
    {
        "uuid": "218b7823fda714e444f893a517eadfc5",
        "title": "送卢先辈自衡岳赴復州嘉礼二首 一",
        "author": "许浑",
        "content": "名振金闺步玉京，暂留沧海见高情。\n众花尽处松千尺，羣鸟喧时鹤一声。\n朱阁簟凉疎雨过，碧溪船动早潮生。\n离心不异西江水，直送征帆万里行。",
        "dynasty": "唐",
        "collection_info": null
    },
    {
        "uuid": "929ab6f9f16350417ff18f83e0698cc4",
        "title": "送卢先辈自衡岳赴復州嘉礼二首 二",
        "author": "许浑",
        "content": "湘南诗客海中行，鹏翅垂云不自矜。\n秋水静磨金镜土，夜风寒结玉壶冰。\n万重岭峤辞衡岳，千里山陂问竟陵。\n醉倚西楼人已远，柳溪无浪月澄澄。",
        "dynasty": "唐",
        "collection_info": null
    },
    {
        "uuid": "98132adb3e04bc4f0df309a7be59df98",
        "title": "哭杨攀处士",
        "author": "许浑",
        "content": "先生忧道乐清贫，白髮终为不仕身。\n嵇阮没来无酒客，应刘亡后少诗人。\n山前月照荒坟晓，溪上花开旧宅春。\n昨夜回舟更惆怅，至今钟磬满南邻。",
        "dynasty": "唐",
        "collection_info": null
    },
    {
        "uuid": "b5c54a9cc173bda64bde2512cc6f6ead",
        "title": "宿松江驿却寄苏州一二同志",
        "author": "许浑",
        "content": "候馆人稀夜自长，姑苏台远树苍苍。\n江湖潮落高楼迥，河汉秋归广簟凉。\n月转碧梧移鹊影，露低红叶湿萤光。\n西园诗侣应多思，莫醉笙歌掩画堂。",
        "dynasty": "唐",
        "collection_info": null
    },
    {
        "uuid": "0cd4d3d57addfcf387b2ca8e388948ca",
        "title": "卢山人自巴蜀由湘潭归茅山因赠",
        "author": "许浑",
        "content": "太乙灵方炼紫荷，紫荷飞尽髪皤皤。\n猨啼巫峡晓云薄，鴈宿洞庭秋月多。\n导引岂如桃叶舞，步虚宁比竹枝歌。\n华阳旧隐莫归去，水没芝田生绿莎。",
        "dynasty": "唐",
        "collection_info": null
    },
    {
        "uuid": "67648b040fcf4a8478f08cc6bee4d963",
        "title": "颍州从事西湖亭讌饯",
        "author": "许浑",
        "content": "西湖清宴不知回，一曲离歌酒一杯。\n城带夕阳闻鼓角，寺临秋水见楼台。\n兰堂客散蝉犹噪，桂檝人稀鸟自来。\n独想征车过巩洛，此中霜菊遶潭开。",
        "dynasty": "唐",
        "collection_info": null
    },
    {
        "uuid": "9213097be30ace705c2acf635820d3bc",
        "title": "瓜洲留别李诩",
        "author": "许浑",
        "content": "泣玉三年一见君，白衣顦顇更离羣。\n柳堤惜别春潮落，花榭留欢夜漏分。\n孤馆宿时风带雨，远帆归处水连云。\n悲歌曲尽莫重奏，心遶关河不忍闻。",
        "dynasty": "唐",
        "collection_info": null
    },
    {
        "uuid": "e1fb65eb8435744c0ce46d4739be4be8",
        "title": "余谢病东归王秀才见寄今潘秀才南棹奉酬",
        "author": "许浑",
        "content": "酷似牢之玉不如，落星山下白云居。\n春耕旋构金门客，夜学兼修玉府书。\n风扫碧云迎鸷鸟，水还沧海养嘉鱼。\n莫将年少轻时节，王氏家风在石渠。",
        "dynasty": "唐",
        "collection_info": null
    },
    {
        "uuid": "3927c489a36cb75faddddb133af42a98",
        "title": "献韶阳相国崔公",
        "author": "许浑",
        "content": "一匮为功极九层，康庄犹自剑棱棱。\n舟回北渚经年泊，门接东山尽日登。\n万国已闻传玉玺，百官犹望启金縢。\n贤臣会致唐虞世，独倚江楼笑范增。",
        "dynasty": "唐",
        "collection_info": null
    },
    {
        "uuid": "e312e155c96c5fe2243a9d6d943d0d55",
        "title": "郡斋夜坐寄旧乡二侄",
        "author": "许浑",
        "content": "千官奉职衮龙垂，旅卧淮阳鬓日衰。\n三月已乖棠树政，二年空负竹林期。\n楼侵白浪风来远，城抱丹岩日到迟。\n长欲挂帆君莫笑，越禽花晚梦南枝。",
        "dynasty": "唐",
        "collection_info": null
    },
    {
        "uuid": "58edca18700ab3f1cb44969d1c0670c2",
        "title": "病间寄郡中文士",
        "author": "许浑",
        "content": "卢橘含花处处香，老人依旧卧清漳。\n心同客舍惊秋早，迹似僧斋厌夜长。\n风捲翠帘琴自响，露凝朱阁簟先凉。\n明朝欲醉文中彦，犹觉吟声带越乡。",
        "dynasty": "唐",
        "collection_info": null
    },
    {
        "uuid": "e905fb6a2167f3db38db4a8cbc95e2d8",
        "title": "贺少师相公致政",
        "author": "许浑",
        "content": "六十悬车自古稀，我公年少独忘机。\n门临二室留侯隐，棹倚三川越相归。\n不拟优游同陆贾，已回清白遗胡威。\n龙城凤沼棠阴在，只恐归鸿更北飞。",
        "dynasty": "唐",
        "collection_info": null
    },
    {
        "uuid": "68d28bd8db0215aff80e7275dd02ea77",
        "title": "题崔处士山居",
        "author": "许浑",
        "content": "坐穷今古掩书堂，二顷湖田一半荒。\n荆树有花兄弟乐，橘林无实子孙忙。\n龙归晓洞云犹湿，麝过春山草自香。\n向夜欲归心万里，故园松月更苍苍。",
        "dynasty": "唐",
        "collection_info": null
    },
    {
        "uuid": "c5c3e97038699c69ac69e58b60d75e75",
        "title": "疾后与郡中羣公讌李秀才",
        "author": "许浑",
        "content": "强留佳客讌王孙，岩上余花落酒樽。\n书院欲开虫网户，讼庭犹掩雀罗门。\n耳虚尽日疑琴癖，眼暗经秋觉镜昏。\n莫引刘安倚西槛，夜来红叶下江村。",
        "dynasty": "唐",
        "collection_info": null
    },
    {
        "uuid": "41bada5e7641ac91f67363d4e3ffd879",
        "title": "晨起白云楼寄龙兴江准上人兼呈窦秀才",
        "author": "许浑",
        "content": "兹楼今是望乡台，乡信全稀晓鴈哀。\n山翠万重当槛出，水华千里抱城来。\n东岩月在僧初定，南浦花残客未回。\n欲弔灵均能赋否，秋风还有木兰开。",
        "dynasty": "唐",
        "collection_info": null
    },
    {
        "uuid": "1e22fe4e171892473933d5c6a6840252",
        "title": "醼饯李员外",
        "author": "许浑",
        "content": "病守江城眼暂开，昔年吴越共衔杯。\n膺舟出镇虚陈榻，郑履还京下隗台。\n云叶渐低朱阁掩，浪花初起画樯回。\n心期解印同君醉，九曲池西望月来。",
        "dynasty": "唐",
        "collection_info": null
    },
    {
        "uuid": "f694368c7a1d3c04813fba093f42d511",
        "title": "詶钱汝州",
        "author": "许浑",
        "content": "白雪多随汉水流，谩劳旌斾晚悠悠。\n笙歌暗写终年恨，台榭潜消尽日忧。\n鸟散落花人自醉，马嘶芳草客先愁。\n怪来雅韵清无敌，三十六峰当庾楼。",
        "dynasty": "唐",
        "collection_info": null
    },
    {
        "uuid": "649aed815e08f1eca6e85264a77d288c",
        "title": "将归姑苏南楼饯送李明府",
        "author": "许浑",
        "content": "无处登临不繫情，一凭春酒醉高城。\n暂移罗绮见山色，纔驻管弦闻水声。\n花落西亭添别恨，柳阴南浦促归程。\n前期迢遰今宵短，更倚朱阑待月明。",
        "dynasty": "唐",
        "collection_info": null
    },
    {
        "uuid": "25aca24a6b253e034d9079ebd2536ed0",
        "title": "和浙西从事刘三復送僧南归",
        "author": "许浑",
        "content": "楚客送僧归故乡，海门帆势极潇湘。\n碧云千里暮愁合，白雪一声春思长。\n满院草花平讲席，绕龛藤叶盖禅床。\n怜师不得随师去，已戴儒冠事素王。",
        "dynasty": "唐",
        "collection_info": null
    },
    {
        "uuid": "dd3c0214697fc014787d313c01bca110",
        "title": "送上元王明府赴任",
        "author": "许浑",
        "content": "莫言名重懒驱鸡，六代江山碧海西。\n日照蒹葭明楚塞，烟分杨柳见隋堤。\n荒城树暗沈书浦，旧宅花连罨画溪。\n官满定知归未得，九重霄汉有丹梯。",
        "dynasty": "唐",
        "collection_info": null
    },
    {
        "uuid": "ccb3dd835fa477b6d0d25c6187ee9b05",
        "title": "送沈卓少府任江都",
        "author": "许浑",
        "content": "炀帝都城春水边，笙歌夜上木兰船。\n三千宫女自涂地，十万人家如洞天。\n艳艳花枝官舍晚，重重云影寺墙连。\n少年作尉须兢慎，莫向楼前坠马鞭。",
        "dynasty": "唐",
        "collection_info": null
    },
    {
        "uuid": "adba3bc5f688e4aa0e415b24ecadf995",
        "title": "酬邢杜二员外",
        "author": "许浑",
        "content": "雪带东风洗画屏，客星悬处聚文星。\n未归嵩岭暮云碧，久别杜陵春草青。\n熊轼并驱因雀噪，隼旟齐驻是鸿冥。\n岂知京洛旧亲友，梦绕潺湲江上亭。",
        "dynasty": "唐",
        "collection_info": null
    },
    {
        "uuid": "2b5f2ec0b8eb333cd5009c09611eba84",
        "title": "经故丁补阙郊居",
        "author": "许浑",
        "content": "死酬知己道终全，波暖孤冰且自坚。\n鵩上承尘纔一日，鹤归华表已千年。\n风吹药蔓迷樵径，雨暗芦花失钓船。\n四尺孤坟何处是，阖闾城外草连天。",
        "dynasty": "唐",
        "collection_info": null
    },
    {
        "uuid": "f537556429c02ea43191e6208960c7d2",
        "title": "陪宣城大夫崔公泛后池兼北楼讌二首 一",
        "author": "许浑",
        "content": "陪泛芳池醉北楼，水花繁艳照膺舟。\n亭台阴合树初昼，弦管韵高山欲秋。\n皆贺虢岩终选傅，自伤燕谷未逢邹。\n昔时恩遇今能否，一尉沧洲已白头。",
        "dynasty": "唐",
        "collection_info": null
    },
    {
        "uuid": "5e67a61485ce01fd35d89b8374fe4196",
        "title": "陪宣城大夫崔公泛后池兼北楼讌二首 二",
        "author": "许浑",
        "content": "江上西来共鸟飞，翦荷浮泛似轻肥。\n王珣作簿公曾喜，刘表为邦客尽依。\n云外轩窗通早景，风前箫鼓送残晖。\n宛陵行乐金陵住，遥对家山未忆归。",
        "dynasty": "唐",
        "collection_info": null
    },
    {
        "uuid": "24419af0c21c16892c3e58408d3b9e45",
        "title": "留别赵端公",
        "author": "许浑",
        "content": "海门征棹赴龙泷，暂寄华筵倒玉缸。\n箫鼓散时逢夜雨，绮罗分处下秋江。\n孤帆已过滕王阁，高榻留眠谢守窗。\n却愿烟波阻风雪，待君同拜碧油幢。",
        "dynasty": "唐",
        "collection_info": null
    },
    {
        "uuid": "7c84036d0cd3ae1a41e949ac6f4c0509",
        "title": "寄阳陵处士",
        "author": "许浑",
        "content": "旧隐青山紫桂阴，一书迢遰寄归心。\n谢公楼上晚花盛，杨子宅前春草深。\n吴岫雨来溪鸟浴，楚江云暗岭猨吟。\n野人宁忆沧洲畔，会待吹嘘定至音。",
        "dynasty": "唐",
        "collection_info": null
    },
    {
        "uuid": "f0c102d7f9631372fd9ffc1577cfc60b",
        "title": "与张道士同访李隐君不遇",
        "author": "许浑",
        "content": "千岩万壑独携琴，知在陵阳不可寻。\n去辙已平秋草遍，空斋长掩暮云深。\n霜寒橡栗留山鼠，月冷菰蒲散水禽。\n唯有西邻张仲蔚，坐来同怆别离心。",
        "dynasty": "唐",
        "collection_info": null
    },
    {
        "uuid": "16375550cd3df483cdcbf308fb2727e1",
        "title": "闻州中有讌寄崔大夫兼简邢羣评事",
        "author": "许浑",
        "content": "箫管筵间列翠蛾，玉杯金液耀金波。\n池边雨过飘帷幕，海上风来动绮罗。\n颜子巷深青草遍，庾君楼迥碧山多。\n甘心不及同年友，卧听行云一曲歌。",
        "dynasty": "唐",
        "collection_info": null
    },
    {
        "uuid": "b0f5322c36afb1d569aa5fbb32ab9eaf",
        "title": "寄殷尧藩先辈",
        "author": "许浑",
        "content": "十载功名翰墨林，为从知己信浮沈。\n青山有雪谙松性，碧落无云称鹤心。\n带月独归萧寺远，翫花频醉庾楼深。\n思君一见如琼树，空把新诗尽日吟。",
        "dynasty": "唐",
        "collection_info": null
    },
    {
        "uuid": "0dc9ee870d0b649ed3fd0061b274942d",
        "title": "赠河东虞押衙二首 一",
        "author": "许浑",
        "content": "长剑高歌换素衣，君恩未报不言归。\n旧精鸟篆谙书体，新授龙韬识战机。\n万里往来征马瘦，十年离别故人稀。\n生平志气何人见，空上西楼望落晖。",
        "dynasty": "唐",
        "collection_info": null
    },
    {
        "uuid": "f0fa243176b002d0a6e84d7c52d794aa",
        "title": "赠河东虞押衙二首 二",
        "author": "许浑",
        "content": "吴门风水各萍流，月满花开懒独游。\n万里山川分晓梦，四邻歌管送春愁。\n昔年顾我长青眼，今日逢君尽白头。\n莫向尊前更惆怅，古来投笔尽封侯。",
        "dynasty": "唐",
        "collection_info": null
    },
    {
        "uuid": "f17d6087e0d7e057a34a0ed2ad87726e",
        "title": "陵阳春日寄汝洛旧游",
        "author": "许浑",
        "content": "百年身世似飘蓬，泽国移家迭嶂中。\n万里绿波鱼恋钓，九重青汉鹤愁笼。\n西池水冷春岩雪，南浦花香晓树风。\n纵倒芳尊心不醉，故人多在洛城东。",
        "dynasty": "唐",
        "collection_info": null
    },
    {
        "uuid": "db3950edc0be647a800445a8dd922581",
        "title": "酬杜补阙初春雨中舟次横江喜裴郎中相迎见寄",
        "author": "许浑",
        "content": "江馆维舟为庾公，暖波微渌雨蒙蒙。\n红桥迤逦春岩下，朱斾联翩晓树中。\n柳滴圆波生细浪，梅含香艳吐轻风。\n郢歌莫问青山吏，鱼在深池鸟在笼。",
        "dynasty": "唐",
        "collection_info": null
    },
    {
        "uuid": "2b44e4788611320c4a356be910c99398",
        "title": "送张厚浙东谒丁常侍",
        "author": "许浑",
        "content": "凉露清蝉柳陌空，故人遥指浙江东。\n青山有雪松当涧，碧落无云鹤出笼。\n齐唱离歌愁晚月，独看征棹怨秋风。\n定知洛下声名士，共说膺门得孔融。",
        "dynasty": "唐",
        "collection_info": null
    },
    {
        "uuid": "a63836faef1721933380ed2f0d6c0f37",
        "title": "酬副使郑端公见寄",
        "author": "许浑",
        "content": "一日高名遍九州，玄珠仍向道中求。\n郢中白雪惭新唱，涂上青山忆旧游。\n笙磬有文终易别，珠玑无价竟难酬。\n柳营迢遰江风阔，夜夜孤吟月下楼。",
        "dynasty": "唐",
        "collection_info": null
    },
    {
        "uuid": "6c42ecad4a024bb9e78dbd13e0e749e4",
        "title": "酬绵州于中丞使君见寄",
        "author": "许浑",
        "content": "故人书信越襃斜，新意虽多旧约赊。\n皆就一麾先去国，共谋三径未还家。\n荆巫夜隔巴西月，鄢郢春连汉上花。\n半月离居犹怅望，可堪垂白各天涯。",
        "dynasty": "唐",
        "collection_info": null
    },
    {
        "uuid": "238d02b10edebfbcea9d95453caa87cc",
        "title": "春早郡楼书事寄呈府中羣公",
        "author": "许浑",
        "content": "两鬓垂丝髪半霜，石城孤梦绕襄阳。\n鸳鸿幕裏莲披槛，虎豹营中柳拂墙。\n画舸欲行春水急，翠帘初捲暮山长。\n岘亭风起花千片，流入南湖尽日香。",
        "dynasty": "唐",
        "collection_info": null
    },
    {
        "uuid": "178594cd7f63c44128470c6d22d0bee5",
        "title": "元处士自洛归宛陵山居见示詹事相公饯行之什因赠",
        "author": "许浑",
        "content": "紫霄峰下绝韦编，旧隐相如结韈前。\n月落尚留东閤醉，风高还忆北窗眠。\n江城夜别潇潇雨，山槛晴归漠漠烟。\n一顷豆花三顷竹，想应抛却钓鱼船。",
        "dynasty": "唐",
        "collection_info": null
    },
    {
        "uuid": "a2058e818e56619737c924fde2abddbb",
        "title": "送元昼上人归苏州兼寄张厚二首 一",
        "author": "许浑",
        "content": "自卜闲居荆水头，感时相别思悠悠。\n一樽酒尽青山暮，千里书回碧树秋。\n深巷久贫知寂寞，小诗多病尚风流。\n昼公此去应相问，为说沾巾忆旧游。",
        "dynasty": "唐",
        "collection_info": null
    },
    {
        "uuid": "686c98952094faf48209bd3ed6998909",
        "title": "送元昼上人归苏州兼寄张厚二首 二",
        "author": "许浑",
        "content": "三年无事客吴乡，南陌春园碧草长。\n共醉八门回画舸，独还三径掩书堂。\n前山雨过池塘满，小院秋归枕簟凉。\n经岁别离心自苦，何堪黄叶落清漳。",
        "dynasty": "唐",
        "collection_info": null
    },
    {
        "uuid": "d1cdc0afc19cb043b08b4c85660acd5c",
        "title": "送陆拾遗东归",
        "author": "许浑",
        "content": "独振儒风遇盛时，紫泥初降世人知。\n文章报主非无意，书剑还家素有期。\n秋寺卧云移棹晚，暮江乘月落帆迟。\n东归自是缘清兴，莫比商山咏紫芝。",
        "dynasty": "唐",
        "collection_info": null
    },
    {
        "uuid": "e1d19435a681c23c8dff069c9255a030",
        "title": "湖南徐明府余之南邻久不还家因题林馆",
        "author": "许浑",
        "content": "湘南官罢不归来，高阁经年掩绿苔。\n鱼溢池塘秋雨过，鸟还洲岛暮潮回。\n阶前石稳棋终局，窗外山寒酒满杯。\n借问先生独何处，一篱疎菊又花开。",
        "dynasty": "唐",
        "collection_info": null
    },
    {
        "uuid": "81ba1d4dbb84d833c8ae9491854327f1",
        "title": "酬和杜侍御",
        "author": "许浑",
        "content": "花时曾省杜陵游，闻下书帷不举头。\n因过石城先访戴，欲朝金阙暂依刘。\n征帆夜转鸬鷀穴，骋骑春辞鹳雀楼。\n正把新诗望南浦，棹歌应是木兰舟。",
        "dynasty": "唐",
        "collection_info": null
    },
    {
        "uuid": "5a4f9eaae76644f7523ff4fa0d48a6de",
        "title": "酬河中杜侍御重寄",
        "author": "许浑",
        "content": "五色如丝下碧空，片帆还遶楚王宫。\n文章已变南山雾，羽翼应抟北海风。\n春雪预呈霜简白，晓霞先染绣衣红。\n十千沽酒留君醉，莫道归心似转蓬。",
        "dynasty": "唐",
        "collection_info": null
    },
    {
        "uuid": "1493c370870fc6e344dcdc6b8ce5d0c7",
        "title": "寄献三川守刘公 一",
        "author": "许浑",
        "content": "三川歌颂彻咸秦，十二楼前侍从臣。\n休闭玉笼留鸑鷟，早开金埒纵麒麟。\n花深穉榻迎何客，月在膺舟醉几人。\n自笑东风过寒食，茂陵寥落未知春。",
        "dynasty": "唐",
        "collection_info": null
    },
    {
        "uuid": "c7f27ffce18de48b7aefa6e324e718f4",
        "title": "寄献三川守刘公 二",
        "author": "许浑",
        "content": "半年三度转蓬居，锦帐心阑羡隼旟。\n老去自惊秦塞鴈，病来先忆楚江鱼。\n长闻季氏千金诺，更望刘公一纸书。\n春雪未晴春酒贵，莫教愁杀马相如。",
        "dynasty": "唐",
        "collection_info": null
    },
    {
        "uuid": "ff4ee65d7df84c2c1bbca5148fbc1cea",
        "title": "送段觉之西蜀结婚",
        "author": "许浑",
        "content": "词赋名高身不闲，綵衣如锦度函关。\n镜中鸾影胡威去，剑外花归卫玠还。\n秋浪远侵黄鹤岭，暮云遥断碧鸡山。\n时人若问西游客，心在重霄鬓欲斑。",
        "dynasty": "唐",
        "collection_info": null
    },
    {
        "uuid": "ca97ce0c40c44154d321caeb167f241e",
        "title": "长庆寺遇常州阮秀才",
        "author": "许浑",
        "content": "高阁晴轩对一峰，毗陵书客此相逢。\n晚收红叶题诗遍，秋待黄花酿酒浓。\n山馆日斜喧鸟雀，石潭波动戏鱼龙。\n上方有路应知处，疎磬寒蝉树几重。",
        "dynasty": "唐",
        "collection_info": null
    },
    {
        "uuid": "a8a96f3ef852c16d254b18f539e9e4f0",
        "title": "赠闲师",
        "author": "许浑",
        "content": "近日高僧更有谁，宛陵山下遇闲师。\n东林共许三乘学，南国争传五字诗。\n初到庾楼红叶坠，夜投萧寺碧云随。\n秋江莫惜题佳句，正是磷磷见底时。",
        "dynasty": "唐",
        "collection_info": null
    },
    {
        "uuid": "de6a52684ca3b5a1605773b5e72fb00d",
        "title": "东游留别李丛秀才",
        "author": "许浑",
        "content": "烦君沽酒强登楼，罢唱离歌说远游。\n文字岂劳诸子重，风尘多幸故人忧。\n数程山路长侵夜，千里家书动隔秋。\n起凭栏干各垂泪，又驱羸马向东州。",
        "dynasty": "唐",
        "collection_info": null
    },
    {
        "uuid": "72f020664931b710d9bec43bfa9107d2",
        "title": "竹林寺别友人",
        "author": "许浑",
        "content": "骚人吟罢起乡愁，暗觉年华似水流。\n花满谢城伤共别，蝉鸣萧寺喜同游。\n前山月落杉松晚，深夜风清枕簟秋。\n明日分襟又何处，江南江北路悠悠。",
        "dynasty": "唐",
        "collection_info": null
    },
    {
        "uuid": "2ffdbaa3908996076dfd3de8c80f8a9f",
        "title": "送处士武君归章洪山居",
        "author": "许浑",
        "content": "形影无羣消息沈，登闻三击血沾襟。\n皇纲一日开冤气，青史千年重壮心。\n却望乌台春树老，独归蜗舍暮云深。\n他时纵有征书至，雪满空山不可寻。",
        "dynasty": "唐",
        "collection_info": null
    },
    {
        "uuid": "782b6876a31bf039b9d21ef50a2551d2",
        "title": "题义女亭",
        "author": "许浑",
        "content": "身没兰闺道日明，郭南寻得旧池亭。\n诗人愁立暮山碧，贾客怨离秋草青。\n四望月沈疑掩镜，两檐花动认收屏。\n至今乡里风犹在，借问谁传义女铭。",
        "dynasty": "唐",
        "collection_info": null
    },
    {
        "uuid": "eed7f1b01b77984ae6b8372a3a24f087",
        "title": "吴门送振武李从事",
        "author": "许浑",
        "content": "晚促离筵醉玉缸，伊州一曲泪双双。\n欲携刀笔从新幕，更宿烟霞别旧窗。\n胡马近秋侵紫塞，吴帆乘月下清江。\n嫖姚若许传书檄，坐筑三城看受降。",
        "dynasty": "唐",
        "collection_info": null
    },
    {
        "uuid": "b56efcc04c3a75331a70275f7f8bfc36",
        "title": "郊居春日有怀府中诸公幷柬王兵曹",
        "author": "许浑",
        "content": "欲学渔翁钓艇新，濯缨犹惜九衢尘。\n花前更谢依刘客，雪后空怀访戴人。\n僧舍覆碁消白日，市楼赊酒过青春。\n一山桃杏同时发，谁似东风不厌贫。",
        "dynasty": "唐",
        "collection_info": null
    },
    {
        "uuid": "8c2b9caaf67803f9fe0b12f0a1346fd0",
        "title": "同韦少尹伤故卫尉李少卿",
        "author": "许浑",
        "content": "客醉更长乐未穷，似知身世一宵空。\n香街宝马嘶残月，暖阁佳人哭晓风。\n未捲绣筵朱阁上，已开尘席画屏中。\n何须更赋山阳笛，寒月沈西水向东。",
        "dynasty": "唐",
        "collection_info": null
    },
    {
        "uuid": "b8246561b3952e6f2e0f53a8f526ec46",
        "title": "舟行早发庐陵郡郭寄滕郎中",
        "author": "许浑",
        "content": "楚客停桡太守知，露凝丹叶自秋悲。\n蟹螯只恐相如渴，鲈鲙应防曼倩饥。\n风捲曙云飘角远，雨昏寒浪挂帆迟。\n离心更羡高斋夕，巫峡花深醉玉巵。",
        "dynasty": "唐",
        "collection_info": null
    },
    {
        "uuid": "dbf4c613bd9cf386e7718d23351aeede",
        "title": "闻边将刘皋无辜受戮",
        "author": "许浑",
        "content": "外监多假帝王尊，威胁偏裨势不存。\n纔许誓心安玉垒，已伤传首动金门。\n三千客裏宁无义，五百人中必有恩。\n却赖汉庭多烈士，至今犹自伏蒲轮。",
        "dynasty": "唐",
        "collection_info": null
    },
    {
        "uuid": "2883372355d74bd30e11f0963150cc25",
        "title": "送薛秀才南游",
        "author": "许浑",
        "content": "姑苏城外柳初凋，同上江楼更寂寥。\n遶壁旧诗尘漠漠，对窗寒竹雨潇潇。\n怜君别路随秋鴈，尽我离觞任晚潮。\n从此草玄应有处，白云青嶂一相招。",
        "dynasty": "唐",
        "collection_info": null
    },
    {
        "uuid": "0ba1f0913677e867239d8a1cf25b06fe",
        "title": "夜归孤山寺却寄卢郎中",
        "author": "许浑",
        "content": "青山有志路犹赊，心在琴书自忆家。\n醉别庾楼山色晓，夜归萧寺月光斜。\n落帆露湿回塘柳，别院风惊满地花。\n他日此身须报德，莫言空爱旧烟霞。",
        "dynasty": "唐",
        "collection_info": null
    },
    {
        "uuid": "ceea301570eb5bfe272ba53521a81a0d",
        "title": "赠桐庐房明府先辈",
        "author": "许浑",
        "content": "帝城春榜谪灵仙，四海声华二十年。\n阙下书功无后辈，卷中文字掩前贤。\n官闲每喜江山静，道在宁忧雨露偏。\n自笑小儒非一鹗，亦趋门屏冀相怜。",
        "dynasty": "唐",
        "collection_info": null
    },
    {
        "uuid": "14a14cd2ba4fc1921cf0d324547db3f0",
        "title": "甘露寺感事贻同志",
        "author": "许浑",
        "content": "云蔽长安路更赊，独随渔艇老天涯。\n青山尽日寻黄绢，沧海经年梦绛纱。\n雪愤有期心自壮，报恩无处髪先华。\n东堂旧侣勤书剑，同出膺门是一家。",
        "dynasty": "唐",
        "collection_info": null
    },
    {
        "uuid": "1b8a8b8942dcb94ca8098a00cb9756ec",
        "title": "泛溪夜回寄道玄上人",
        "author": "许浑",
        "content": "南郭烟光异世间，碧桃红杏水潺潺。\n猨来近岭猕猴散，鱼下深潭翡翠闲。\n犹阻晚风停桂檝，欲乘春月访松关。\n几回策杖终难去，洞口云归不见山。",
        "dynasty": "唐",
        "collection_info": null
    },
    {
        "uuid": "f515ec8b608cff9b30c3de66365b986f",
        "title": "客至",
        "author": "许浑",
        "content": "得路逢津更俊才，可怜鞍马照春来。\n残花几日小斋闭，大笑一声幽抱开。\n袖拂碧溪寒缭绕，冠欹红树晚徘徊。\n相逢少别更堪恨，何必秋风江上台。",
        "dynasty": "唐",
        "collection_info": null
    },
    {
        "uuid": "5d9b2a6e4bb60042b17cf69f9814700c",
        "title": "经李给事旧居",
        "author": "许浑",
        "content": "归作儒翁出致君，故山谁復有遗文。\n汉庭使气摧张禹，楚国怀忧送范云。\n枫叶暗时迷旧宅，芳花落处认荒坟。\n朱弦一奏沈湘怨，风起寒波日欲曛。",
        "dynasty": "唐",
        "collection_info": null
    },
    {
        "uuid": "935d368ec2628b63e0dcbae5edebe42d",
        "title": "新兴道中",
        "author": "许浑",
        "content": "芙蓉村步失官金，折狱无功不可寻。\n初挂海帆逢岁暮，却开山馆值春深。\n波浑未辨鱼龙迹，雾暗宁知蚌鹬心。\n夜榜归舟望渔火，一溪风雨两岩阴。",
        "dynasty": "唐",
        "collection_info": null
    },
    {
        "uuid": "b3c599fd7fc5409582521358e085f2aa",
        "title": "下第有怀亲友",
        "author": "许浑",
        "content": "万山晴雪九衢尘，何处风光寄梦频？花盛庾园携酒客，草深颜巷读书人。\n征帆又过湘南月，旅馆还悲渭水春。\n无限别情多病后，杜陵寥落在漳滨。",
        "dynasty": "唐",
        "collection_info": null
    },
    {
        "uuid": "8549b930cdd8e79d839a8bfdf59d2b10",
        "title": "中秋夕寄大梁刘尚书",
        "author": "许浑",
        "content": "汴人迎拜洛人留，虎豹旌旗拥碧油。\n[刁]斗严更军耳目，戈鋋长控国咽喉。\n柳营出号风生纛，莲幕题诗月上楼。\n应念散郎千里外，去年今夜醉兰舟。",
        "dynasty": "唐",
        "collection_info": null
    },
    {
        "uuid": "79e11fdeb287b0465b1c2b59f2ca5193",
        "title": "卧病",
        "author": "许浑",
        "content": "寒窗灯尽月斜晖，佩马朝天独掩扉。\n清露已凋秦塞柳，白云空长越山薇。\n病中送客难为别，梦裏还家不当归。\n惟有寄书书未得，卧闻燕鴈向南飞。",
        "dynasty": "唐",
        "collection_info": null
    },
    {
        "uuid": "2e2b764af173e80e1b6b719b0d5450b1",
        "title": "残雪",
        "author": "许浑",
        "content": "忆昨新春霰雪飞，阶前檐上鬬寒姿。\n狂风送在竹深处，隔日未消花发时。\n轻压嫩蔬旁出土，冷衝幽鸟别寻枝。\n晚来又喜登楼见，一曲高歌和者谁。",
        "dynasty": "唐",
        "collection_info": null
    },
    {
        "uuid": "34bdfbcfb1421a5633e486efbcc676af",
        "title": "和常秀才寄简归州郑使君借猨",
        "author": "许浑",
        "content": "谢守携猨东路长，褭藤穿竹似潇湘。\n碧山初鸣啸秋月，红树生寒啼晓霜。\n陌上楚人皆驻马，里中巴客半归乡。\n心知欲借南游侣，未到三声恐断肠。",
        "dynasty": "唐",
        "collection_info": null
    },
    {
        "uuid": "1ed0c665d800dfcd81c86d6e10f8d41f",
        "title": "送人之任邛州",
        "author": "许浑",
        "content": "绿髮监州丹府归，还家乐事我先知。\n羣童竹马交迎日，二老兰觞初见时。\n黄卷新书芸委积，青山旧路菊离披。\n亨衢自有横飞势，便到西垣视训辞。",
        "dynasty": "唐",
        "collection_info": null
    },
    {
        "uuid": "7470782f6085df844cb1c35dfcdf6289",
        "title": "和河南杨少尹奉陪薛司空石笋诗",
        "author": "许浑",
        "content": "暖溪寒井碧岩前，谢傅宾朋盛绮筵。\n云断石峰高并笋，日临山势远开莲。\n闲留幢节低春水，醉拥笙歌出暮烟。\n闻道诗成归已夕，柳风花露月初圆。",
        "dynasty": "唐",
        "collection_info": null
    },
    {
        "uuid": "e70e09c0beaa0c349ad9f8d57bd11e56",
        "title": "献鄜坊丘常侍",
        "author": "许浑",
        "content": "诏选将军护北戎，身骑白马臂彤弓。\n柳营远识金貂贵，榆塞遥知玉帐雄。\n秋槛鼓鼙惊朔雪，晓阶旗纛起边风。\n蓬莱每望平安火，应奏班超定远功。",
        "dynasty": "唐",
        "collection_info": null
    },
    {
        "uuid": "124861392db114dc60dd9569d3ed574e",
        "title": "寄当涂李远",
        "author": "许浑",
        "content": "赋拟相如诗似陶，云阳烟月又同袍。\n车前骥病驽骀逸，架上鹰闲鸟雀高。\n旧日乐贫能饮水，他时随俗愿餔糟。\n不须倚向青山住，咏雪题诗用意劳。",
        "dynasty": "唐",
        "collection_info": null
    },
    {
        "uuid": "58f32ab0ce96f7cc9a72ac625e29a98b",
        "title": "和崔大夫新广北楼登眺",
        "author": "许浑",
        "content": "北望高楼夏亦寒，山重水阔接长安。\n修梁暗换丹楹小，疎牖全开彩槛宽。\n风卷浮云披睥睨，露凉明月坠阑干。\n庾公恋阙怀乡处，目送归帆下远滩。",
        "dynasty": "唐",
        "collection_info": null
    },
    {
        "uuid": "5091000463de348965f77d92162f9f3a",
        "title": "送客自两河归江南",
        "author": "许浑",
        "content": "两河庶事已堪伤，南客秋归路更长。\n台畔古松悲魏帝，苑边修竹弔梁王。\n山行露变茱萸色，水宿风披菡萏香。\n遥羡落帆逢旧友，绿蛾青鬓醉横塘。",
        "dynasty": "唐",
        "collection_info": null
    },
    {
        "uuid": "59610192220f369bc3acebd188bfa233",
        "title": "题陆侍御林亭",
        "author": "许浑",
        "content": "野水通池石迭台，五营无事隐雄才。\n松斋下马书千卷，兰舫逢人酒一杯。\n寒树雪晴红艳吐，远山云晓翠光来。\n定知别后无多日，海柳江花次第开。",
        "dynasty": "唐",
        "collection_info": null
    },
    {
        "uuid": "72c649199d1b4f813f4c6096c29347bf",
        "title": "泊蒜山津闻东林寺光仪上人物故",
        "author": "许浑",
        "content": "云斋曾宿借方袍，因说浮生大梦劳。\n言下是非齐虎尾，宿来荣辱比鸿毛。\n孤舟千棹水犹阔，寒殿一灯夜更高。\n明日东林有谁在，不堪秋磬拂烟涛。",
        "dynasty": "唐",
        "collection_info": null
    },
    {
        "uuid": "bc5a343d4102dadcd0391494992ba579",
        "title": "春日思旧游寄南徐从事刘三復",
        "author": "许浑",
        "content": "风暖曲江花半开，忽思京口共衔杯。\n湘潭云尽暮山出，巴蜀雪消春水来。\n怀玉尚悲迷楚塞，捧金犹羡乐燕台。\n蓟门高处极归思，陇鴈北飞双燕迴。",
        "dynasty": "唐",
        "collection_info": null
    },
    {
        "uuid": "eba8932d9cea196e9a366899e13f7ac5",
        "title": "郊园秋日寄洛中友人",
        "author": "许浑",
        "content": "楚水西来天际流，感时伤别思悠悠。\n一尊酒尽青山莫，万里书迴碧树秋。\n日落远波惊宿鴈，风吹轻浪起眠鸥。\n嵩阳亲友如相问，潘岳闲居欲白头。",
        "dynasty": "唐",
        "collection_info": null
    },
    {
        "uuid": "0e8826429e70a7f90277b079656efb83",
        "title": "送杜秀才归桂林",
        "author": "许浑",
        "content": "桂州南去与谁同，处处山连水自通。\n两岸晓霞千里草，半帆斜日一江风。\n瘴雨欲来枫树黑，火云初起荔枝红。\n愁君路远销年月，莫滞三湘五岭中。",
        "dynasty": "唐",
        "collection_info": null
    },
    {
        "uuid": "c21b54d507f122fe2ce9e4f8ec3ed9f2",
        "title": "春雨舟中次和横江裴使君见迎李赵二秀才同来因书四韵兼寄江南",
        "author": "许浑",
        "content": "芳草渡头微雨时，万株杨柳拂波垂。\n蒲根水暖鴈初落，梅径香寒蜂未知。\n词客倚风吹暗淡，使君迴马湿旌旗。\n江南仲蔚多情调，怅望青云几首诗。",
        "dynasty": "唐",
        "collection_info": null
    },
    {
        "uuid": "6cab49fb43ed6c278133d21633c30ee7",
        "title": "东陵赴京道病东归寓居开元寺寄卢员外宋魏二先辈",
        "author": "许浑",
        "content": "西风吹雨鴈初时，病寄僧斋罢献书。\n万里咸秦劳我马，四邻松桂忆吾庐。\n沧洲有约心还静，青汉无媒迹自疎。\n不是醉眠愁不散，莫言琴酒学相如。",
        "dynasty": "唐",
        "collection_info": null
    },
    {
        "uuid": "a230e33624904d25f7bc6fc98851ba46",
        "title": "闻开江宋相公申锡下世二首 一",
        "author": "许浑",
        "content": "权门阴奏夺移才，驲骑如星堕峡来。\n鼌氏有恩忠作祸，贾生无罪直为灾。\n贞魂误向崇山殁，冤气疑从汩水回。\n毕竟功成何处是，五湖云月一帆开。",
        "dynasty": "唐",
        "collection_info": null
    },
    {
        "uuid": "d5d14c2ae82f0f9f6f7b64671fe2fd22",
        "title": "闻开江宋相公申锡下世二首 二",
        "author": "许浑",
        "content": "月落湘潭棹不喧，玉杯瑶瑟奠苹蘩。\n谁能力制乘时鹤，自取机沈在槛猨。\n位极干坤三事贵，谤兴华夏一夫冤。\n宵衣旰食明天子，日伏青蒲不敢言。",
        "dynasty": "唐",
        "collection_info": null
    },
    {
        "uuid": "92992e88715efaa2e1194552dabcfad5",
        "title": "赠所知",
        "author": "许浑",
        "content": "因钓鲈鱼住淛河，挂帆千里亦相过。\n茅檐夜醉平阶月，兰棹春归拍岸波。\n湖日似阴鼍鼓响，海云纔起蜃楼多。\n明时又作闲居赋，谁荐东门策四科。",
        "dynasty": "唐",
        "collection_info": null
    },
    {
        "uuid": "f906c410431c25852bdd975bba2381f8",
        "title": "谢人赠鞭",
        "author": "许浑",
        "content": "蜀国名鞭见惠稀，驽骀从此长光辉。\n独根拥肿来云岫，紫陌提携在绣衣。\n几度拂花香裏过，也曾敲𩍐月中归。\n莫言三尺长无用，百万军中要指挥。",
        "dynasty": "唐",
        "collection_info": null
    },
    {
        "uuid": "808f08b856796e7a4d74bc7be73f08ef",
        "title": "早秋寄刘尚书",
        "author": "许浑",
        "content": "天生心识富人侯，将相门中第一流。\n旗纛早开擒虎帐，戈[鋋]初发斩鲸舟。\n柳营书号海山暝，菌阁赋诗江树秋。\n昨夜雨凉今夜月，笙歌应醉最高楼。",
        "dynasty": "唐",
        "collection_info": null
    },
    {
        "uuid": "4b4ac0a0bbfa53242a7ab2654459bd5c",
        "title": "及第后春情",
        "author": "许浑",
        "content": "世间得意是春风，散诞经过触处通。\n细摇柳脸牵长带，慢撼桃株舞碎红。\n也从吹幌惊残梦，何处飘香别故丛？犹以西都名下客，今年一月始相逢。",
        "dynasty": "唐",
        "collection_info": null
    },
    {
        "uuid": "0f6e3695c156cd70b8245b7355588e39",
        "title": "归长安",
        "author": "许浑",
        "content": "三年何处泪汍澜，白帝城边晓角残。\n非是无心恋巫峡，自缘□臂到长安。\n黔江水暖还曾饮，楚岫云深不识寒。\n大抵莫教闻雨后，此时肠断不应难。",
        "dynasty": "唐",
        "collection_info": null
    },
    {
        "uuid": "4a8613bb9aad75a5ae6a8f880788a4e6",
        "title": "经古行宫",
        "author": "许浑",
        "content": "台阁参差倚太阳，年年花发满山香。\n重门堪锁青春晚，深院垂帘白昼长。\n草色芊绵侵御路，泉声呜咽绕宫墙。\n先皇一去无迴驾，红粉云鬟空断肠。",
        "dynasty": "唐",
        "collection_info": null
    },
    {
        "uuid": "93e5d3a9d5c28b9ea5046f273b24b2b1",
        "title": "贵游",
        "author": "许浑",
        "content": "朝回佩马早凄凄，年少恩深卫霍齐。\n斧钺旧威龙塞北，池台新赐凤城西。\n门通碧树开金锁，楼对青山倚玉梯。\n南陌行人尽回首，笙歌一曲暮云低。",
        "dynasty": "唐",
        "collection_info": null
    },
    {
        "uuid": "4542e64d96c1f6066ee70d37edf61bcb",
        "title": "秋夜与友人宿",
        "author": "许浑",
        "content": "楚国同游过十霜，万重心事几堪伤。\n蒹葭露白莲塘浅，砧杵夜清河汉凉。\n云外山川归梦远，天涯岐路客愁长。\n塞城欲晓闻吹笛，犹卧东轩月满床。",
        "dynasty": "唐",
        "collection_info": null
    },
    {
        "uuid": "5ef2d665711a4716118d6f1e7821e518",
        "title": "寄湘中友人",
        "author": "许浑",
        "content": "莫恋醉乡迷酒杯，流年长怕老年催。\n西陵水阔鱼难到，南国路遥书未回。\n匹马计程愁日尽，一蝉何事引秋来。\n相如已定题桥志，江上无由梦钓台。",
        "dynasty": "唐",
        "collection_info": null
    },
    {
        "uuid": "7a4204921eb1a911d371903bd2a6762e",
        "title": "江上逢友人",
        "author": "许浑",
        "content": "故国归人酒一杯，暂停兰棹共徘徊。\n村连三峡暮云起，潮送九江寒雨来。\n已作相如投赋计，还凭殷浩寄书回。\n到时若见东篱菊，为问经霜几度开。",
        "dynasty": "唐",
        "collection_info": null
    },
    {
        "uuid": "8bc1342d7ecd50a64893e528d68515bd",
        "title": "金谷怀古",
        "author": "许浑",
        "content": "凄凉遗迹洛川东，浮世荣枯万古同。\n桃李香销金谷在，绮罗魂断玉楼空。\n往年人事伤心外，今日风光属梦中。\n□□□□□□□，□□□□□□□。",
        "dynasty": "唐",
        "collection_info": null
    },
    {
        "uuid": "2e4c55b2a2a09894b0c6e1685891cb18",
        "title": "经行庐山东林寺",
        "author": "许浑",
        "content": "离魂断续楚江壖，叶坠初红十月天。\n紫陌事多难数悉，青山长在好闲眠。\n方趋上国期干禄，未得空堂学坐禅。\n他岁若教如范蠡，也应须入五湖烟。",
        "dynasty": "唐",
        "collection_info": null
    },
    {
        "uuid": "574dcb21f9bfe8a28c8a6ca4f512f1ae",
        "title": "途中逢故人话西山读书早曾游览",
        "author": "许浑",
        "content": "西岩曾到读书堂，穿竹行沙十里强。\n湖上梦余波滟滟，岭头愁断路茫茫。\n经过事寄烟霞远，名利尘随日月长。\n莫道少年头不白，君看潘岳几茎霜。",
        "dynasty": "唐",
        "collection_info": null
    },
    {
        "uuid": "ab68d9864341a3599346479e94637cc1",
        "title": "将赴京题陵阳王氏水居",
        "author": "许浑",
        "content": "帘捲平芜接远天，暂宽行役到尊前。\n是非境裏有闲日，荣辱尘中无了年。\n山簇暮云千野雨，江分秋水九条烟。\n马蹄不道贪西去，争向一声高树蝉。",
        "dynasty": "唐",
        "collection_info": null
    },
    {
        "uuid": "c0dc0c8f1a90355d04477560348621a7",
        "title": "冬日五浪馆水亭怀别",
        "author": "许浑",
        "content": "芦荻花多触处飞，独凭虚槛雨微微。\n寒林叶落鸟巢出，古渡浪高鱼艇稀。\n云抱四山终日在，草荒三径几时归。\n江城向暝东风急，一半乡愁闻捣衣。",
        "dynasty": "唐",
        "collection_info": null
    },
    {
        "uuid": "81683d0d410a6c61d104e99cd0d95664",
        "title": "送别",
        "author": "许浑",
        "content": "溪边杨柳色参差，攀折年年赠别离。\n一片风帆望已极，三湘烟水返何时？多缘去棹将愁远，犹倚危楼欲下迟。\n莫殢酒杯闲过日，碧云深处是佳期。",
        "dynasty": "唐",
        "collection_info": null
    },
    {
        "uuid": "46746f787ecb6885f9fb63f8cd29973d",
        "title": "寄远",
        "author": "许浑",
        "content": "两叶愁眉愁不开，独含惆怅上层台。\n碧云空断鴈行处，红叶已凋人未来。\n塞外音书无信息，道傍车马起尘埃。\n功名待寄凌烟阁，力尽辽城不肯回。",
        "dynasty": "唐",
        "collection_info": null
    },
    {
        "uuid": "00c63a6eb4b1521d52a8c39861212e09",
        "title": "新柳",
        "author": "许浑",
        "content": "无力摇风晓色新，细腰争妒看来频。\n绿阴未覆长堤水，金穗先迎上苑春。\n几处伤心怀远路，一枝和日送行尘。\n东□门外多离别，愁杀朝朝暮暮人。",
        "dynasty": "唐",
        "collection_info": null
    },
    {
        "uuid": "5efb89b61b4e31f5fdb70f954927c30c",
        "title": "旅怀作",
        "author": "许浑",
        "content": "促促因吟昼短诗，朝惊秾色暮空枝。\n无情春色不长久，有限年光多盛衰。\n往事只应随梦裏，劳生何处是闲时。\n眼前扰扰日一日，暗送白头人不知。",
        "dynasty": "唐",
        "collection_info": null
    },
    {
        "uuid": "71c897922f8e6d312bdc92ed63ec9c56",
        "title": "鴈",
        "author": "许浑",
        "content": "万里衔芦别故乡，云飞水宿向潇湘。\n数声孤枕堪垂泪，几处高楼欲断肠。\n度日翩翩斜避影，临风一一直成行。\n年年辛苦来衡岳，羽翼摧残陇塞霜。",
        "dynasty": "唐",
        "collection_info": null
    },
    {
        "uuid": "5eff47e15449e25fca5f898c8596901c",
        "title": "出关",
        "author": "许浑",
        "content": "朝缨初解佐江滨，麋鹿心知自有羣。\n汉囿猎稀慵献赋，楚山耕早任移文。\n卧归渔浦月连海，行望凤城花隔云。\n关吏不须迎马笑，去时无意学终军。",
        "dynasty": "唐",
        "collection_info": null
    },
    {
        "uuid": "2e8f04e83956ae7deaf89fce04999898",
        "title": "寄房千里博士",
        "author": "许浑",
        "content": "春风白马紫丝缰，正值蚕眠未采桑。\n五夜有心随暮雨，百年无节待秋霜。\n重寻绣带朱藤合，更认罗裙碧草长。\n为报西游减离恨，阮郎纔去嫁刘郎。",
        "dynasty": "唐",
        "collection_info": null
    },
    {
        "uuid": "14735ca819321d455aa51f74cb5cdc69",
        "title": "泛五云溪",
        "author": "许浑",
        "content": "此溪何处路，遥问白髯翁。\n佛庙千岩裏，人家一岛中。\n鱼倾荷叶露，蝉噪柳林风。\n急濑鸣车轴，微波漾钓筒。\n石苔萦棹绿，山果拂舟红。\n更就千村宿，溪桥与剡通。",
        "dynasty": "唐",
        "collection_info": null
    },
    {
        "uuid": "daaf0d65e6024d1b2ede1af30d2a780b",
        "title": "寄郴州李相公",
        "author": "许浑",
        "content": "高楼王与谢，逸韵比南金。\n不遇销忧日，埃尘谁復寻。\n旷怀澹得丧，失意纵登临。\n彩槛浮云迥，绮窗明月深。\n虬龙压沧海，鸳鸯思邓林。\n青云伤国器，白髮轸乡心。\n功高恩自洽，道直谤徒侵。\n应笑灵均恨，江畔独行吟。",
        "dynasty": "唐",
        "collection_info": null
    },
    {
        "uuid": "2f0ca82cedec10fcfe2b622084a854f9",
        "title": "赠萧炼师",
        "author": "许浑",
        "content": "曾试昭阳曲，瑶斋帝自临。\n红珠络绣帽，翠钿束罗襟。\n双阙胡尘起，千门宿露阴。\n出宫迷国步，回驾轸皇心。\n桂殿春空晚，椒房夜自深。\n急宣求故劒，冥契得遗簪。\n暗记神仙传，潜封女史箴。\n壶中知日永，掌上畏年侵。\n莫比班家扇，宁同卓氏琴。\n云车辞凤辇，羽帔别鸳衾。\n网断鱼游藻，笼开鹤戏林。\n洛烟浮碧汉，嵩月上丹岑。\n露草争三秀，风篁共八音。\n吹笙延鹤舞，敲磬引龙吟。\n旄节纤腰举，霞杯皓腕斟。\n还磨照宝镜，犹插辟寒金。\n东海人情变，南山圣寿沈。\n朱颜常似渥，绿髪已如寻。\n养气齐生死，留形尽古今。\n更求应不见，鸡犬日骎骎。",
        "dynasty": "唐",
        "collection_info": null
    },
    {
        "uuid": "2fe808cec311bb7f8af72f6f9a85400a",
        "title": "冬日宣城开元寺赠元孚上人",
        "author": "许浑",
        "content": "一钵事南宗，僧仪称病容。\n曹溪花裏别，萧寺竹前逢。\n烛影深寒殿，经声彻曙钟。\n欲斋檐睡鸽，初定壁吟蛩。\n诗继休遗韵，书传永逸踪。\n艺多人誉洽，机绝道情浓。\n汲涧瓶沈藻，眠阶锡挂松。\n云鸣新放鹤，池卧旧降龙。\n露茗山厨焙，霜秔野碓舂。\n梵文明处译，禅衲暖时缝。\n层塔题应遍，飞轩步不慵。\n绣梁交薜荔，画井倒芙蓉。\n翠户垂旗网，朱窗列劒锋。\n寒风金磬远，晴雪玉楼重。\n妙理三乘达，清才万象供。\n山高横睥睨，滩浅聚艨艟。\n微雾苍平楚，残晖淡远峰。\n林疎霜摵摵，波静月溶溶。\n劒出因雷焕，琴全遇蔡邕。\n西方知有社，支许合相从。",
        "dynasty": "唐",
        "collection_info": null
    },
    {
        "uuid": "75f33141e6a7a998be7d80b04151f86e",
        "title": "维舟秦淮过温州李给事宅",
        "author": "许浑",
        "content": "给事为郎日，青溪醉隐衔。\n冰池通极浦，雪径遶高岩。\n珠玉砂同弃，松筠草共芟。\n帝图忧一失，臣节耻三缄。\n代有王陵戆，时无靳尚谗。\n定应标直笔，宁为发空函。\n雾黑连云栈，风狂截海帆。\n石梯迎雨润，沙井待潮咸。\n蜡屐青筇杖，蓝舆白罽衫。\n应劳北归梦，山路正巉巉。",
        "dynasty": "唐",
        "collection_info": null
    },
    {
        "uuid": "6c6500a5492b0db673ec0b797cce3641",
        "title": "登蒜山观发军",
        "author": "许浑",
        "content": "羽檄征兵急，辕门选将雄。\n犬羊忧破竹，貔虎极飞蓬。\n定繫猖狂虏，何烦矍铄翁。\n更探黄石略，重振黑山功。\n别马嘶营柳，惊乌散井桐。\n低星连宝剑，残月让雕弓。\n浪晓戈鋋裏，山晴鼓角中。\n甲开鱼照水，旗扬虎拏风。\n去想金河远，行知玉塞空。\n汉庭应有问，师律在元戎。",
        "dynasty": "唐",
        "collection_info": null
    },
    {
        "uuid": "e56cb1631c96da8543c1d2fed4271188",
        "title": "送从兄别驾归蜀",
        "author": "许浑",
        "content": "闻与湘南令，童年侍玉墀。\n家留秦塞曲，官谪瘴溪湄。\n道直姦臣屏，冤深圣主知。\n逝川东去疾，霈泽北来迟。\n青汉龙髯绝，苍岑马鬣移。\n风凄闻笛处，月惨罢琴时。\n客路黄公庙，乡关白帝祠。\n已称鹦鹉赋，宁诵鹡鸰诗。\n远道书难达，长亭酒莫持。\n当凭蜀江水，万里寄相思。",
        "dynasty": "唐",
        "collection_info": null
    },
    {
        "uuid": "bf34bb68bc4a3112ae82bb649ec75a0c",
        "title": "金陵阻风登延祚阁",
        "author": "许浑",
        "content": "极目皆陈迹，披图问远公。\n戈鋋三国后，冠盖六朝中。\n葛蔓交残垒，芒花没后宫。\n水流箫鼓绝，山在绮罗空。\n极浦千艘聚，高台一径通。\n云移吴岫雨，潮转楚江风。\n登阁惭漂梗，停舟忆断蓬。\n归期与归路，杉桂海门东。",
        "dynasty": "唐",
        "collection_info": null
    },
    {
        "uuid": "10bbaed76a7c91ee2b438eeb3ef25899",
        "title": "送林处士自闽中道越由霅抵两川",
        "author": "许浑",
        "content": "书劒少青眼，烟波初白头。\n乡关背梨岭，客路转苹洲。\n处困道难固，乘时恩易酬。\n镜中非访戴，劒外欲依刘。\n高枕海天暝，落帆江雨秋。\n鼍声应远鼓，蜃气学危楼。\n智士役千虑，达人经百忧。\n唯闻陶靖节，多在醉乡游。",
        "dynasty": "唐",
        "collection_info": null
    },
    {
        "uuid": "8628dc76baa863ddec64f0bf28fc297f",
        "title": "宣城赠萧兵曹",
        "author": "许浑",
        "content": "桂檝谪湘渚，三年波上春。\n舟寒剡溪雪，衣破洛城尘。\n客道耻摇尾，皇恩宽犯鳞。\n花时去国远，月夕上楼频。\n贪酒不辞病，佣书非为贫。\n行吟值渔父，坐隐对樵人。\n紫陌罢双辙，碧潭穷一纶。\n高歌更南去，烟水是通津。",
        "dynasty": "唐",
        "collection_info": null
    },
    {
        "uuid": "42724b343fd694c24fe0693f3c6114ca",
        "title": "秋夕宴李侍御宅",
        "author": "许浑",
        "content": "公子征词客，秋堂递玉杯。\n月高罗幕卷，风度锦屏开。\n凤管添簧品，鵾弦促柱哀。\n转喉云旋合，垂手露徐来。\n烛换三条烬，香销十炷灰。\n蛩声闻鼓歇，萤燄触帘回。\n广槛烟分柳，空庭露积苔。\n解酲须满酌，应为拨新醅。",
        "dynasty": "唐",
        "collection_info": null
    },
    {
        "uuid": "05472444aa82294f236b110fecc9968e",
        "title": "晨自竹径至龙兴寺崇隐上人院",
        "author": "许浑",
        "content": "佛寺通南径，僧堂倚北坡。\n藤阴迷晚竹，苔滑仰晴莎。\n病忆春前别，闲宜雨后过。\n石横闻水远，林缺见山多。\n欲结三天社，初降十地魔。\n毒龙来有窟，灵鹤去无窠。\n客路随萍梗，乡园失薜萝。\n禅心如可学，不藉鲁阳戈。",
        "dynasty": "唐",
        "collection_info": null
    },
    {
        "uuid": "72d0f386869b8430e4c74727adaf7f2a",
        "title": "岁暮自广江至新兴往復中题峡山寺四首 一",
        "author": "许浑",
        "content": "夜醉晨方醒，孤吟恐失羣。\n海鰌潮上见，江鹄雾中闻。\n未腊梅先实，经冬草自熏。\n树随山崦合，泉到石棱分。\n虎迹空林雨，猨声绝岭云。\n萧萧异乡鬓，明日共丝棼。",
        "dynasty": "唐",
        "collection_info": null
    },
    {
        "uuid": "00c9c66c531e06c9fd9bf5db4eb2e884",
        "title": "岁暮自广江至新兴往復中题峡山寺四首 二",
        "author": "许浑",
        "content": "薄暮缘西峡，停桡一访僧。\n鹭巢横卧柳，猨饮倒垂藤。\n水曲岩千迭，云重树百层。\n山风寒殿磬，溪雨夜船灯。\n滩涨危槎没，泉衝怪石崩。\n中台一襟泪，岁杪别良朋。",
        "dynasty": "唐",
        "collection_info": null
    },
    {
        "uuid": "58026fdbade740c816ed1d2176be9694",
        "title": "岁暮自广江至新兴往復中题峡山寺四首 三",
        "author": "许浑",
        "content": "密树分苍壁，长溪抱碧岑。\n海风闻鹤远，潭日见鱼深。\n松盖环清韵，榕根架绿阴。\n洞丁多斵石，蛮女半淘金。\n南浦惊春至，西楼送月沈。",
        "dynasty": "唐",
        "collection_info": null
    },
    {
        "uuid": "7a16347ff35ac63028ad67dc4403950c",
        "title": "岁暮自广江至新兴往復中题峡山寺四首 四",
        "author": "许浑",
        "content": "月在行人起，千峰復万峰。\n海虚争翡翠，溪逻鬬芙蓉。\n古木高生槲，阴池满种松。\n火探深洞燕，香送远潭龙。\n蓝坞寒先烧，禾堂晚併舂。\n更投何处宿，西峡隔云钟。",
        "dynasty": "唐",
        "collection_info": null
    },
    {
        "uuid": "42bf08a2d86ffb2989dc5a594c86285f",
        "title": "南海使院对菊怀丁卯别墅",
        "author": "许浑",
        "content": "何处曾移菊，溪桥鹤岭东。\n篱疎还有艳，园小亦无丛。\n日晚秋烟裏，星繁晓露中。\n影摇金涧水，香染玉潭风。\n罢酒惭陶令，题诗答谢公。\n朝来数花发，身在尉佗宫。",
        "dynasty": "唐",
        "collection_info": null
    },
    {
        "uuid": "89b5fe134e9b798edce09f7e01373353",
        "title": "和李相国",
        "author": "许浑",
        "content": "巨实珍吴果，驯雏重越禽。\n摘来渔浦上，携在兔园阴。\n霜合凝丹颊，风披敛素襟。\n刀分琼液散，笼簌雪华深。\n虎帐斋中设，龙楼洛下吟。\n含消兼受彩，应贵冢卿心。",
        "dynasty": "唐",
        "collection_info": null
    },
    {
        "uuid": "c20fcd065331e1cff79fe738573ed687",
        "title": "陪少师李相国崔宾客宴居守狄仆射池亭",
        "author": "许浑",
        "content": "池色似潇湘，仙舟正日长。\n燕飞惊蛱蝶，鱼跃动鸳鸯。\n云聚歌初转，风回舞欲翔。\n暖醅松叶嫩，寒粥杏花香。\n罗绮留春色，笙竽送晚光。\n何须明月夜，红烛在华堂。",
        "dynasty": "唐",
        "collection_info": null
    },
    {
        "uuid": "1abaf3caf738431d8494610df07a33f1",
        "title": "和宾客相国咏雪",
        "author": "许浑",
        "content": "近腊千岩白，迎春四气催。\n云阴连海起，风急度山来。\n尽日隋堤絮，经冬越岭梅。\n艳疑歌处散，轻似舞时迴。\n道蕴诗传丽，相如赋骋才。\n霁添松篠媚，寒积蕙兰猜。\n暗涨宫池水，平封辇路埃。\n烛龙初照耀，巢鹤乍裴回。\n檐日琼先挂，墙风粉旋摧。\n五门环玉垒，双阙对瑶台。\n绮席陵寒坐，珠帘远曙开。\n灵芝霜下秀，仙桂月中栽。\n卷幌书千帙，援琴酒百桮。\n垂休编太史，呈瑞表中台。\n皓夜迷三径，浮光彻九垓。\n兹辰是丰岁，歌咏属良哉。",
        "dynasty": "唐",
        "collection_info": null
    },
    {
        "uuid": "ae91172e360b8acb1cc309939e8026d0",
        "title": "奉和卢大夫新立假山",
        "author": "许浑",
        "content": "岩谷留心赏，为山极自然。\n孤峰空迸笋，攒萼旋开莲。\n黛色朱楼下，云形绣户前。\n砌尘凝积霭，檐溜挂飞泉。\n树暗壶中月，花香洞裏天。\n何如谢康乐，海峤独题篇。",
        "dynasty": "唐",
        "collection_info": null
    },
    {
        "uuid": "c5a580860f366bd0a55ac58259db87d9",
        "title": "奉命和后池十韵",
        "author": "许浑",
        "content": "迭石通溪水，量波失旧规。\n芳洲还屈曲，朱阁更逶迤。\n浴鸟翻荷叶，惊蝉出柳丝。\n翠烟秋桧耸，红露晓莲披。\n攀槛登楼近，停桡待客迟。\n野桥从浪没，轻舸信风移。\n竹韵迁棊局，松阴递酒巵。\n性闲鸥自识，心远鹤先知。\n应想秦人会，休怀越相祠。\n当期穆天子，箫鼓宴瑶池。",
        "dynasty": "唐",
        "collection_info": null
    },
    {
        "uuid": "af2885043efe3d759f176a667f361e49",
        "title": "雨后思湖上居",
        "author": "许浑",
        "content": "前山风雨凉，歇马坐垂杨。\n何处芙蓉落，南渠秋水香。",
        "dynasty": "唐",
        "collection_info": null
    },
    {
        "uuid": "c798ba104a522702750ef08d713046a9",
        "title": "闻歌",
        "author": "许浑",
        "content": "新秋弦管清，时转遏云声。\n曲尽不知处，月高风满城。",
        "dynasty": "唐",
        "collection_info": null
    },
    {
        "uuid": "9b84ebce29ccbcbfc1be30e24373dcb9",
        "title": "思天台",
        "author": "许浑",
        "content": "赤城云雪深，山客负归心。\n昨夜西斋宿，月明琪树阴。",
        "dynasty": "唐",
        "collection_info": null
    },
    {
        "uuid": "efff8541dbec587dd518698eaf4b4c45",
        "title": "长安早春怀江南",
        "author": "许浑",
        "content": "云月有归处，故山清洛南。\n如何一花发，春梦徧江潭。",
        "dynasty": "唐",
        "collection_info": null
    },
    {
        "uuid": "28a311c118386abbe6dc88e093f5f58b",
        "title": "塞下",
        "author": "许浑",
        "content": "夜战桑干北，秦兵半不归。\n朝来有乡信，犹自寄征衣。",
        "dynasty": "唐",
        "collection_info": null
    },
    {
        "uuid": "911ba2bef10433811e33cf216a0445ae",
        "title": "送客南归",
        "author": "许浑",
        "content": "野寺薜萝晚，官渠杨柳春。\n归心已无限，更送洞庭人。",
        "dynasty": "唐",
        "collection_info": null
    },
    {
        "uuid": "cfe10d6ea03e17ce96275f6ddff9ada6",
        "title": "送曾主簿归楚州省觐予亦明日归姑孰",
        "author": "许浑",
        "content": "帆转清淮极鸟飞，落帆应换老莱衣。\n河亭未醉先惆怅，明日还从此路归。",
        "dynasty": "唐",
        "collection_info": null
    },
    {
        "uuid": "89cf577456967ff3a01700594bcf11ed",
        "title": "重别",
        "author": "许浑",
        "content": "泪沿红粉湿罗巾，重繫兰舟劝酒频。\n留却一枝河畔柳，明朝犹有远行人。",
        "dynasty": "唐",
        "collection_info": null
    },
    {
        "uuid": "032497afe2e884308296661337e69cfc",
        "title": "湖上",
        "author": "许浑",
        "content": "髣髴欲当三五夕，万蝉清杂乱泉纹。\n钓鱼船上一尊酒，月出渡头零落云。",
        "dynasty": "唐",
        "collection_info": null
    },
    {
        "uuid": "8df5e6b7f7fe4325025543660b921333",
        "title": "夜泊永乐有怀",
        "author": "许浑",
        "content": "莲渚愁红荡碧波，吴娃齐唱采莲歌。\n横塘一别已千里，芦苇萧萧风雨多。",
        "dynasty": "唐",
        "collection_info": null
    },
    {
        "uuid": "95f9fddc7a91ea211216ff50a0d1cf2e",
        "title": "宿水閤",
        "author": "许浑",
        "content": "野客从来不解愁，等闲乘月海西头。\n未知南陌谁家子，夜半吹笙入水楼。",
        "dynasty": "唐",
        "collection_info": null
    },
    {
        "uuid": "f5692f5c4d63a7c16c2cba8dfd8d3170",
        "title": "谢亭送别",
        "author": "许浑",
        "content": "劳歌一曲解行舟，红叶青山水急流。\n日暮酒醒人已远，满天风雨下西楼。",
        "dynasty": "唐",
        "collection_info": null
    },
    {
        "uuid": "49171979b76f57092fe8f19a9099a657",
        "title": "酬李当",
        "author": "许浑",
        "content": "知有瑶华手自开，巴人虚唱懒封回。\n山阴一夜满溪雪，借问扁舟来不来。",
        "dynasty": "唐",
        "collection_info": null
    },
    {
        "uuid": "cafa0b7322d4e391db31e32db32a1563",
        "title": "蝉",
        "author": "许浑",
        "content": "噪柳鸣槐晚未休，不知何事爱悲秋。\n朱门大有长吟处，刚傍愁人又送愁。",
        "dynasty": "唐",
        "collection_info": null
    },
    {
        "uuid": "319a3a3846c41c5d6f09f9808794f085",
        "title": "守风淮阴",
        "author": "许浑",
        "content": "遥见江阴夜渔客，因思京口钓鱼时。\n一潭明月万株柳，自去自来人不知。",
        "dynasty": "唐",
        "collection_info": null
    },
    {
        "uuid": "3ad2f2dd6857772e1e4e2d1a204560d9",
        "title": "亡题",
        "author": "许浑",
        "content": "商岭采芝寻四老，紫阳收朮访三茅。\n欲求不死长生诀，骨裏无仙不肯教。",
        "dynasty": "唐",
        "collection_info": null
    },
    {
        "uuid": "075899e4c827ef0aa3df42b947f47e5d",
        "title": "送杨发东归",
        "author": "许浑",
        "content": "红花半落燕于飞，同客长安今独归。\n一纸乡书报兄弟，还家羞着别时衣。",
        "dynasty": "唐",
        "collection_info": null
    },
    {
        "uuid": "332c894c32b60da81ea030d285f49409",
        "title": "寄宋邧",
        "author": "许浑",
        "content": "朱槛烟霜夜坐劳，美人南国旧同袍。\n山长水远无消息，瑶瑟一弹秋月高。",
        "dynasty": "唐",
        "collection_info": null
    },
    {
        "uuid": "f97182a4ef614a621ba68f2c7181110f",
        "title": "题四老庙二首 一",
        "author": "许浑",
        "content": "峨峨商岭采芝人，雪顶霜髯虎豹茵。\n山酒一巵歌一曲，汉家天子忌功臣。",
        "dynasty": "唐",
        "collection_info": null
    },
    {
        "uuid": "4b62d31065b7a031f9e23e4060ccb5e5",
        "title": "题四老庙二首 二",
        "author": "许浑",
        "content": "避秦安汉出蓝关，松桂花阴满旧山。\n自是无人有归意，白云常在水潺潺。",
        "dynasty": "唐",
        "collection_info": null
    },
    {
        "uuid": "d87b5579a9b702311379f42d3fe6a49f",
        "title": "夏日寄江上亲友",
        "author": "许浑",
        "content": "雨过前山日未斜，清蝉嘒嘒落槐花。\n车轮南北已无限，江上故人纔到家。",
        "dynasty": "唐",
        "collection_info": null
    },
    {
        "uuid": "8bf477a8f2013b26862484aa80c842cd",
        "title": "下第怀友人",
        "author": "许浑",
        "content": "独掩衡门花盛时，一封书信缓归期。\n南宗更有潇湘客，夜夜月明闻竹枝。",
        "dynasty": "唐",
        "collection_info": null
    },
    {
        "uuid": "5254d5ef12327dc61913ac0498abfe30",
        "title": "客有卜居不遂薄游汧陇因题",
        "author": "许浑",
        "content": "海燕西飞白日斜，天门遥望五侯家。\n楼台深锁无人到，落尽春风第一花。",
        "dynasty": "唐",
        "collection_info": null
    },
    {
        "uuid": "34632e3cfe4f960781094e7a95e08e96",
        "title": "陈宫怨二首 一",
        "author": "许浑",
        "content": "风暖江城白日迟，昔人遗事后人悲。\n草生宫阙国无主，玉树后庭花为谁。",
        "dynasty": "唐",
        "collection_info": null
    },
    {
        "uuid": "e1e57e25199ab92ecc95dc9ca3150eda",
        "title": "陈宫怨二首 二",
        "author": "许浑",
        "content": "地雄山险水悠悠，不信隋兵到石头。\n玉树后庭花一曲，与君同上景阳楼。",
        "dynasty": "唐",
        "collection_info": null
    },
    {
        "uuid": "62dc331a2d3c1facfd744ad951dfec71",
        "title": "经故太尉段公庙",
        "author": "许浑",
        "content": "静想追兵缓翠华，古碑荒庙闭松花。\n纪生不向荥阳死，争有山河属汉家。",
        "dynasty": "唐",
        "collection_info": null
    },
    {
        "uuid": "f84613ce80e4d5209f618e72fa5eec08",
        "title": "途经秦始皇墓",
        "author": "许浑",
        "content": "龙盘虎踞树层层，势入浮云亦是崩。\n一种青山秋草裏，路人唯拜汉文陵。",
        "dynasty": "唐",
        "collection_info": null
    },
    {
        "uuid": "3c0dbaf868672e8d4c4849d0c413b5e4",
        "title": "游楞伽寺",
        "author": "许浑",
        "content": "碧烟秋寺泛潮来，水浸城根古堞摧。\n尽日伤心人不见，石榴花满旧琴台。",
        "dynasty": "唐",
        "collection_info": null
    },
    {
        "uuid": "6f2681d0970809ff1667c9607e3cf97b",
        "title": "缑山庙",
        "author": "许浑",
        "content": "王子吹箫月满台，玉箫清转鹤裴回。\n曲终飞去不知处，山下碧桃春自开。",
        "dynasty": "唐",
        "collection_info": null
    },
    {
        "uuid": "0bea25ed3f410e5f64af4386b2b1612f",
        "title": "送薛先辈入关",
        "author": "许浑",
        "content": "一巵春酒送离歌，花落敬亭芳草多。\n欲问归期已深醉，只应孤梦绕关河。",
        "dynasty": "唐",
        "collection_info": null
    },
    {
        "uuid": "8eb88d599bc2058c98f33c5a096e63aa",
        "title": "鸿沟",
        "author": "许浑",
        "content": "相持未定各为君，秦政山河此地分。\n力尽乌江千载后，古沟芳草起寒云。",
        "dynasty": "唐",
        "collection_info": null
    },
    {
        "uuid": "c9b7ecdc45e7a8d9899af48ad78d61d8",
        "title": "韩信庙",
        "author": "许浑",
        "content": "朝言云梦暮南巡，已为功名少退身。\n尽握兵权犹不得，更将心计託何人。",
        "dynasty": "唐",
        "collection_info": null
    },
    {
        "uuid": "e796c6988143449743441fd4de7f72ae",
        "title": "过湘妃庙",
        "author": "许浑",
        "content": "古木苍山掩翠娥，月明南浦起微波。\n九疑望断几千载，斑竹泪痕今更多。",
        "dynasty": "唐",
        "collection_info": null
    },
    {
        "uuid": "5bab74681dba84ebb819624aaf33bdf1",
        "title": "寄云际寺敬上人",
        "author": "许浑",
        "content": "万山秋雨水萦回，红叶多从紫阁来。\n云冷竹斋禅衲薄，已应飞锡过天台。",
        "dynasty": "唐",
        "collection_info": null
    },
    {
        "uuid": "2cd8a1cd435315bed4aea09c0059c149",
        "title": "秋思",
        "author": "许浑",
        "content": "琪树西风枕簟秋，楚云湘水忆同游。\n高歌一曲掩明镜，昨日少年今白头。",
        "dynasty": "唐",
        "collection_info": null
    },
    {
        "uuid": "def643a5366c1fde282072106d8a5375",
        "title": "送宋处士归山",
        "author": "许浑",
        "content": "卖药修琴归去迟，山风吹尽桂花枝。\n世间甲子须臾事，逢着仙人莫看棋。",
        "dynasty": "唐",
        "collection_info": null
    },
    {
        "uuid": "94de9fb27ba71ead2a32af034a0c3ce2",
        "title": "听琵琶",
        "author": "许浑",
        "content": "欲写明妃万里情，紫槽红拨夜丁丁。\n胡沙望尽汉宫远，月落天山闻一声。",
        "dynasty": "唐",
        "collection_info": null
    },
    {
        "uuid": "c4b7fc5200489e7e0feab1255f5f5224",
        "title": "秦楼曲",
        "author": "许浑",
        "content": "秦女梦余仙路遥，月窗风簟夜迢迢。\n潘郎翠凤双飞去，三十六宫闻玉箫。",
        "dynasty": "唐",
        "collection_info": null
    },
    {
        "uuid": "25608959f81bf0328c5aa6c35e23d891",
        "title": "旌儒庙",
        "author": "许浑",
        "content": "寒陌阴风万古悲，儒冠相枕死秦时。\n庙前亦有商山路，不学老翁歌紫芝。",
        "dynasty": "唐",
        "collection_info": null
    },
    {
        "uuid": "518b5af86f58aed054b54c2d74a4967b",
        "title": "览故人题僧院诗",
        "author": "许浑",
        "content": "高阁清吟寄远公，四时云月一篇中。\n今来借问独何处，日暮槿花零落风。",
        "dynasty": "唐",
        "collection_info": null
    },
    {
        "uuid": "dd30eafeb36e3bec0abad38639c25f27",
        "title": "楚宫怨二首 一",
        "author": "许浑",
        "content": "十二山晴花尽开，楚宫双阙对阳台。\n细腰争舞君沈醉，白日秦兵天上来。",
        "dynasty": "唐",
        "collection_info": null
    },
    {
        "uuid": "6c89a85eb39c1069043b23efef2dd09e",
        "title": "楚宫怨二首 二",
        "author": "许浑",
        "content": "猎骑秋来在内稀，渚宫云雨湿龙衣。\n腾腾战鼓动城阙，江畔射麋殊未归。",
        "dynasty": "唐",
        "collection_info": null
    },
    {
        "uuid": "6aa6a4bf94df1185a1578a18a5493986",
        "title": "听唱山鹧鸪",
        "author": "许浑",
        "content": "金谷歌传第一流，鹧鸪清怨碧烟愁。\n夜来省得曾闻处，万里月明湘水秋。",
        "dynasty": "唐",
        "collection_info": null
    },
    {
        "uuid": "1eeb87e76c3c1641cec4c3bd74661e17",
        "title": "晨起西楼",
        "author": "许浑",
        "content": "留情深处驻横波，敛翠凝红一曲歌。\n明月下楼人未散，共愁三径是天河。",
        "dynasty": "唐",
        "collection_info": null
    },
    {
        "uuid": "ade9793cf2d694c79db3332e53f1a383",
        "title": "酬江西卢端公蓝口阻风见寄之什",
        "author": "许浑",
        "content": "又携刀笔泛膺舟，蓝口风高桂檝留。\n还似郢中歌一曲，夜来春雪照西楼。",
        "dynasty": "唐",
        "collection_info": null
    },
    {
        "uuid": "fe0c5dbc418ab9b64e364e279671778b",
        "title": "赠何处士",
        "author": "许浑",
        "content": "东别茅峰北去秦，梅仙书裏说真人。\n白头主印青山下，虽遇唐生不敢亲。",
        "dynasty": "唐",
        "collection_info": null
    },
    {
        "uuid": "23d5a9e9c696dbb1e6c8ab8ff7f50a29",
        "title": "鹭鸶",
        "author": "许浑",
        "content": "西风澹澹水悠悠，雪点丝飘带雨愁。\n何限归心倚前閤，绿蒲红蓼练塘秋。",
        "dynasty": "唐",
        "collection_info": null
    },
    {
        "uuid": "b2ce4674ffd3f6c94b221d67ecb45214",
        "title": "学仙二首 一",
        "author": "许浑",
        "content": "汉武迎仙紫禁秋，玉笙瑶瑟祀昆丘。\n年年望断无消息，空闭重城十二楼。",
        "dynasty": "唐",
        "collection_info": null
    },
    {
        "uuid": "98454403892291779139346b965ac0e6",
        "title": "学仙二首 二",
        "author": "许浑",
        "content": "心期仙诀意无穷，采画云车起寿宫。\n闻有三山未知处，茂陵松柏满西风。",
        "dynasty": "唐",
        "collection_info": null
    },
    {
        "uuid": "bf638762a2927e1000d3e28bafd5e919",
        "title": "酬康州韦侍御同年",
        "author": "许浑",
        "content": "桂楫美人歌木兰，西风褭褭露溥溥。\n夜长曲尽意不尽，月在清湘洲渚寒。",
        "dynasty": "唐",
        "collection_info": null
    },
    {
        "uuid": "32d1f3ae45e8beb6b07c7f82677500cb",
        "title": "紫藤",
        "author": "许浑",
        "content": "绿蔓秾阴紫袖低，客来留坐小堂西。\n醉中掩瑟无人会，家近江南罨画溪。",
        "dynasty": "唐",
        "collection_info": null
    },
    {
        "uuid": "4ea5d2e1b3829eb5db7c5777b7222043",
        "title": "宿咸宜观",
        "author": "许浑",
        "content": "羽袖飘飘杳夜风，翠幢归殿玉坛空。\n步虚声尽天未晓，露压桃花月满宫。",
        "dynasty": "唐",
        "collection_info": null
    },
    {
        "uuid": "5475720e8536328301ae6aaaf2aa5336",
        "title": "金谷园",
        "author": "许浑",
        "content": "三惑沈身是此园，古藤荒草野禽喧。\n二十四友一朝尽，爱妾坠楼何足言。",
        "dynasty": "唐",
        "collection_info": null
    },
    {
        "uuid": "199a869aa50659797cce15f20ba06de3",
        "title": "送崔珦入朝",
        "author": "许浑",
        "content": "书劒功迟白髮新，强登萧寺送归秦。\n月斜松桂倚高阁，明夜江南江北人。",
        "dynasty": "唐",
        "collection_info": null
    },
    {
        "uuid": "0eb5e17e54c9b7908a939d73015b6874",
        "title": "病中和大夫翫江月",
        "author": "许浑",
        "content": "江上悬光海上生，仙舟迢遰绕军营。\n高歌一曲同筵醉，却是刘桢坐到明。",
        "dynasty": "唐",
        "collection_info": null
    },
    {
        "uuid": "63debf1a54d6747c3320bb29ca2c24a8",
        "title": "读戾太子传",
        "author": "许浑",
        "content": "佞臣巫蛊已相疑，身没湖边筑望思。\n今日更归何处是，年年芳草上台基。",
        "dynasty": "唐",
        "collection_info": null
    },
    {
        "uuid": "98bf76c2f532d588441f950558a6dd36",
        "title": "酬对雪见寄",
        "author": "许浑",
        "content": "飞度龙山下远空，拂檐萦竹昼蒙蒙。\n知君吟罢意无限，曾听玉堂歌北风。",
        "dynasty": "唐",
        "collection_info": null
    },
    {
        "uuid": "146ba9d8856be349868443b94e2b7d4c",
        "title": "王可封临终",
        "author": "许浑",
        "content": "十世为儒少子孙，一生长负信陵恩。\n今朝埋骨寒山下，为报慈亲休倚门。",
        "dynasty": "唐",
        "collection_info": null
    },
    {
        "uuid": "1dace2ac03a1d0ecfc35cd68ed6d8c62",
        "title": "僧院影堂",
        "author": "许浑",
        "content": "香销云凝旧僧家，僧剎残灯壁半斜。\n日暮松烟空漠漠，秋风吹破妙莲华。",
        "dynasty": "唐",
        "collection_info": null
    },
    {
        "uuid": "6f913eb95fd82651dd6a1a2379849986",
        "title": "纪梦",
        "author": "许浑",
        "content": "晓入瑶台露气清，座中唯有许飞琼。\n尘心未尽俗缘在，十里下山空月明。",
        "dynasty": "唐",
        "collection_info": null
    },
    {
        "uuid": "6fa9df03d089006f361cde01efa98cc8",
        "title": "三十六湾",
        "author": "许浑",
        "content": "缥缈临风思美人，荻花枫叶带离声。\n夜深吹笛移船去，三十六湾秋月明。",
        "dynasty": "唐",
        "collection_info": null
    },
    {
        "uuid": "76505ba517bf904fd493169663233a34",
        "title": "锦瑟",
        "author": "李商隐",
        "content": "锦瑟无端五十絃，一絃一柱思华年。\n庄生晓梦迷蝴蝶，望帝春心託杜鹃。\n沧海月明珠有泪，蓝田日暖玉生烟。\n此情可待成追忆，只是当时已惘然。",
        "dynasty": "唐",
        "collection_info": null
    },
    {
        "uuid": "6891d61999074a4586571093beb5c949",
        "title": "重过圣女祠",
        "author": "李商隐",
        "content": "白石岩扉碧藓滋，上清沦谪得归迟。\n一春梦雨常飘瓦，尽日灵风不满旗。\n萼绿华来无定所，杜兰香去未移时。\n玉郎会此通仙籍，忆向天阶问紫芝。",
        "dynasty": "唐",
        "collection_info": null
    },
    {
        "uuid": "e5ef9cc344d0d1fd983982d99ae16a10",
        "title": "寄罗劭兴",
        "author": "李商隐",
        "content": "棠棣黄花发，忘忧碧叶齐。\n人闲微病酒，燕重远兼泥。\n混沌何由凿，青冥有未梯。\n高阳旧徒侣，时復一相携。",
        "dynasty": "唐",
        "collection_info": null
    },
    {
        "uuid": "c13c3ecdb4538946542573d6e48a649e",
        "title": "令狐舍人说昨夜西掖翫月因戏赠",
        "author": "李商隐",
        "content": "昨夜玉轮明，传闻近太清。\n凉波衝碧瓦，晓晕落金茎。\n露索秦宫井，风絃汉殿筝。\n几时绵竹颂，拟荐子虚名。",
        "dynasty": "唐",
        "collection_info": null
    },
    {
        "uuid": "02f92d4c51e499a678b9873177d0dc65",
        "title": "崔处士",
        "author": "李商隐",
        "content": "真人塞其内，夫子入于机。\n未肯投竿起，惟欢负米归。\n雪中东郭履，堂上老莱衣。\n读遍先贤传，如君事者稀。",
        "dynasty": "唐",
        "collection_info": null
    },
    {
        "uuid": "fcf79f2cb6872aeb5af8c2d31231a537",
        "title": "自喜",
        "author": "李商隐",
        "content": "自喜蜗牛舍，兼容燕子巢。\n绿筠遗粉箨，红药绽香苞。\n虎过遥知穽，鱼来且佐庖。\n慢行成酩酊，邻壁有松醪。",
        "dynasty": "唐",
        "collection_info": null
    },
    {
        "uuid": "223e2d59d783a1f8db9fb91714c7ef56",
        "title": "题僧壁",
        "author": "李商隐",
        "content": "舍生求道有前踪，乞脑剜身结愿重。\n大去便应欺粟颗，小来兼可隐针锋。\n蚌胎未满思新桂，琥珀初成忆旧松。\n若信贝多真实语，三生同听一楼钟。",
        "dynasty": "唐",
        "collection_info": null
    },
    {
        "uuid": "97fd590b6c7aa4806b4363ab70ed5565",
        "title": "霜月",
        "author": "李商隐",
        "content": "初闻征雁已无蝉，百尺楼高水接天。\n青女素娥俱耐冷，月中霜裏鬬婵娟。",
        "dynasty": "唐",
        "collection_info": null
    },
    {
        "uuid": "eb282575f831c4b59751fe8d83ec54af",
        "title": "异俗二首 一",
        "author": "李商隐",
        "content": "鬼疟朝朝避，春寒夜夜添。\n未惊雷破柱，不报水齐檐。\n虎箭侵肤毒，鱼钩刺骨铦。\n鸟言成谍诉，多是恨彤幨。",
        "dynasty": "唐",
        "collection_info": null
    },
    {
        "uuid": "5318d5d1f4185855e12e2d5076f13995",
        "title": "异俗二首 二",
        "author": "李商隐",
        "content": "户尽悬秦网，家多事越巫。\n未曾容獭祭，只是纵猪都。\n点对连鰲饵，搜求缚虎符。\n贾生兼事鬼，不信有洪炉。",
        "dynasty": "唐",
        "collection_info": null
    },
    {
        "uuid": "259e0bbcb2721195a92cb6d6c8c46527",
        "title": "归墅",
        "author": "李商隐",
        "content": "行李踰南极，旬时到旧乡。\n楚芝应徧紫，邓橘未全黄。\n渠浊村舂急，旗高社酒香。\n故山归梦喜，先入读书堂。",
        "dynasty": "唐",
        "collection_info": null
    },
    {
        "uuid": "72ba14de27e5c0f413cf994e2e03620c",
        "title": "商于",
        "author": "李商隐",
        "content": "商于朝雨霁，归路有秋光。\n背坞猿收果，投岩麝退香。\n建瓴真得势，横戟岂能当。\n割地张仪诈，谋身绮季长。\n清渠州外月，黄叶庙前霜。\n今日看云意，依依入帝乡。",
        "dynasty": "唐",
        "collection_info": null
    },
    {
        "uuid": "126a8355f725fc24f3f9a8e35630bc53",
        "title": "和孙朴韦蟾孔雀咏",
        "author": "李商隐",
        "content": "此去三梁远，今来万里携。\n西施因网得，秦客被花迷。\n可在青鹦鹉，非关碧野鸡。\n约眉怜翠羽，刮目想金篦。\n瘴气笼飞远，蛮花向坐低。\n轻于赵皇后，贵极楚悬黎。\n都护矜罗幕，佳人炫绣袿。\n屏风临烛扣，捍拨倚香脐。\n旧思牵云叶，新愁待雪泥。\n爱堪通梦寐，画得不端倪。\n地锦排苍雁，帘钉镂白犀。\n曙霞星斗外，凉月露盘西。\n妬好休夸舞，经寒且少啼。\n红楼三十级，稳稳上丹梯。",
        "dynasty": "唐",
        "collection_info": null
    },
    {
        "uuid": "ed8f0884065204a25da83edffcd50459",
        "title": "人欲",
        "author": "李商隐",
        "content": "人欲天从竟不疑，莫言圆盖便无私。\n秦中已久乌头白，却是君王未备知。",
        "dynasty": "唐",
        "collection_info": null
    },
    {
        "uuid": "a895d3351e34a39ed9755a78675c4419",
        "title": "华山题王母祠",
        "author": "李商隐",
        "content": "莲华峰下锁雕梁，此去瑶池地共长。\n好为麻姑到东海，劝栽黄竹莫栽桑。",
        "dynasty": "唐",
        "collection_info": null
    },
    {
        "uuid": "96aac2cfafed4d68085e7dd5ae084bb9",
        "title": "华清宫",
        "author": "李商隐",
        "content": "华清恩幸古无伦，犹恐蛾眉不胜人。\n未免被他褒女笑，只教天子暂蒙尘。",
        "dynasty": "唐",
        "collection_info": null
    },
    {
        "uuid": "ea19ad5e48c557010b1b668bbee41bbd",
        "title": "楚泽",
        "author": "李商隐",
        "content": "夕阳归路后，霜野物声干。\n集鸟翻渔艇，残虹拂马鞍。\n刘桢元抱病，虞寄数辞官。\n白袷经年卷，西来及早寒。",
        "dynasty": "唐",
        "collection_info": null
    },
    {
        "uuid": "62f5117a28bd4823cb8fd5eea858fe92",
        "title": "蝉",
        "author": "李商隐",
        "content": "本以高难饱，徒劳恨费声。\n五更疎欲断，一树碧无情。\n薄宦梗犹泛，故园芜已平。\n烦君最相警，我亦举家清。",
        "dynasty": "唐",
        "collection_info": null
    },
    {
        "uuid": "e6a27981fbf4fc46118b8c889e1ff477",
        "title": "江亭散席循柳路吟",
        "author": "李商隐",
        "content": "春咏敢轻裁，衔辞入半杯。\n已遭江映柳，更被雪藏梅。\n寡和真徒尔，殷忧动即来。\n从诗得何报，惟感二毛催。",
        "dynasty": "唐",
        "collection_info": null
    },
    {
        "uuid": "f8a5efa98a55f96a540cd2e2abf557aa",
        "title": "潭州",
        "author": "李商隐",
        "content": "潭州官舍暮楼空，今古无端入望中。\n湘泪浅深滋竹色，楚歌重迭怨兰丛。\n陶公战舰空滩雨，贾傅承尘破庙风。\n目断故园人不至，松醪一醉与谁同。",
        "dynasty": "唐",
        "collection_info": null
    },
    {
        "uuid": "bab99054c21b977682f99224d24cf9c0",
        "title": "赠刘司户",
        "author": "李商隐",
        "content": "江风吹浪动云根，重碇危樯白日昏。\n已断燕鸿初起势，更惊骚客后归魂。\n汉廷急诏谁先入，楚路高歌自欲翻。\n万里相逢欢復泣，凤巢西隔九重门。",
        "dynasty": "唐",
        "collection_info": null
    },
    {
        "uuid": "ca2987238a8c2364b28a958fd1e6e565",
        "title": "哭刘司户二首 一",
        "author": "李商隐",
        "content": "离居星岁易，失望死生分。\n酒瓮凝余桂，书籤冷旧芸。\n江风吹鴈急，山木带蝉曛。\n一呌千迴首，天高不为闻。",
        "dynasty": "唐",
        "collection_info": null
    },
    {
        "uuid": "ef9f6fe82a68ddaff9483b1620ff7106",
        "title": "哭刘司户二首 二",
        "author": "李商隐",
        "content": "有美扶皇运，无谁荐直言。\n已为秦逐客，復作楚冤魂。\n湓浦应分派，荆江有会源。\n幷将添恨泪，一洒问干坤。",
        "dynasty": "唐",
        "collection_info": null
    },
    {
        "uuid": "61716cf0379bf9afce68a863f92c31c5",
        "title": "悼伤后赴东蜀辟至散关遇雪",
        "author": "李商隐",
        "content": "剑外从军远，无家与寄衣。\n散关三尺雪，回梦旧鸳机。",
        "dynasty": "唐",
        "collection_info": null
    },
    {
        "uuid": "6959dd10b356b157fa4eb1c21e473a02",
        "title": "乐游原",
        "author": "李商隐",
        "content": "向晚意不适，驱车登古原。\n夕阳无限好，只是近黄昏。",
        "dynasty": "唐",
        "collection_info": null
    },
    {
        "uuid": "7e48502e2248b1077ae60b21de36267f",
        "title": "北齐二首 一",
        "author": "李商隐",
        "content": "一笑相倾国便亡，何劳荆棘始堪伤。\n小怜玉体横陈夜，已报周师入晋阳。",
        "dynasty": "唐",
        "collection_info": null
    },
    {
        "uuid": "4e746693869d862d50303c66b170a72a",
        "title": "北齐二首 二",
        "author": "李商隐",
        "content": "巧笑知堪敌万几，倾城最在着戎衣。\n晋阳已陷休回顾，更请君王猎一围。",
        "dynasty": "唐",
        "collection_info": null
    },
    {
        "uuid": "45c59e2b641be9dcdd51e681b7052fec",
        "title": "街西池馆",
        "author": "李商隐",
        "content": "白阁他年别，朱门此夜过。\n疎帘留月魄，珍簟接烟波。\n太守三刀梦，将军一箭歌。\n国租容客旅，香熟玉山禾。",
        "dynasty": "唐",
        "collection_info": null
    },
    {
        "uuid": "7a399d73cbf7cf9c0de5cae62d6fbc09",
        "title": "南朝",
        "author": "李商隐",
        "content": "玄武湖中玉漏催，鸡鸣埭口绣襦迴。\n谁言琼树朝朝见，不及金莲步步来。\n敌国军营漂木柹，前朝神庙锁烟煤。\n满宫学士皆颜色，江令当年只费才。",
        "dynasty": "唐",
        "collection_info": null
    },
    {
        "uuid": "e8ef75f9cef1d17e2b5b280cdb133e71",
        "title": "復京",
        "author": "李商隐",
        "content": "虏骑胡兵一战摧，万灵回首贺轩台。\n天教李令心如日，可要昭陵石马来。",
        "dynasty": "唐",
        "collection_info": null
    },
    {
        "uuid": "48bb61ebf115d82b1d9c61fa6496079d",
        "title": "浑河中",
        "author": "李商隐",
        "content": "九庙无尘八马回，奉天城垒长春苔。\n咸阳原上英雄骨，半向君家养马来。",
        "dynasty": "唐",
        "collection_info": null
    },
    {
        "uuid": "ec27382df7d992d4a578ef4fb23a9e19",
        "title": "鄠杜马上念汉书",
        "author": "李商隐",
        "content": "世上苍龙种，人间武帝孙。\n小来惟射猎，兴罢得干坤。\n渭水天开苑，咸阳地献原。\n英灵殊未已，丁傅渐华轩。",
        "dynasty": "唐",
        "collection_info": null
    },
    {
        "uuid": "4e0ad6d26e4032c05c8606087b507ae3",
        "title": "柳",
        "author": "李商隐",
        "content": "动春何限叶，撼晓几多枝。\n解有相思[否]，应无不舞时。\n絮飞藏皓蝶，带弱露黄鹂。\n倾国宜通体，谁来独赏眉。",
        "dynasty": "唐",
        "collection_info": null
    },
    {
        "uuid": "f3232dcebca6b9029be95d91dd04abee",
        "title": "巴江柳",
        "author": "李商隐",
        "content": "巴江可惜柳，柳色绿侵江。\n好向金銮殿，移阴入绮窗。",
        "dynasty": "唐",
        "collection_info": null
    },
    {
        "uuid": "e17ce51afb7853dff9ac4c9ec8f90796",
        "title": "咸阳",
        "author": "李商隐",
        "content": "咸阳宫阙郁嵯峨，六国楼台艳绮罗。\n自是当时天帝醉，不关秦地有山河。",
        "dynasty": "唐",
        "collection_info": null
    },
    {
        "uuid": "2c9eb780a72fbcebad1e97b632f48e94",
        "title": "同崔八诣药山访融禅师",
        "author": "李商隐",
        "content": "共受征南不次恩，报恩惟是有忘言。\n岩花涧草西林路，未见高僧只见猿。",
        "dynasty": "唐",
        "collection_info": null
    },
    {
        "uuid": "72252562dfb80e30592a10ad44d600c5",
        "title": "闻着明凶问哭寄飞卿",
        "author": "李商隐",
        "content": "昔叹谗销骨，今伤泪满膺。\n空余双玉剑，无復一壶冰。\n江势翻银砾，天文露玉绳。\n何因携庾信，同去哭徐陵。",
        "dynasty": "唐",
        "collection_info": null
    },
    {
        "uuid": "2ff984a8427aa4d0e664dc11c455b1e6",
        "title": "听鼓",
        "author": "李商隐",
        "content": "城头迭鼓声，城下暮江清。\n欲问渔阳掺，时无祢正平。",
        "dynasty": "唐",
        "collection_info": null
    },
    {
        "uuid": "71f9e23c3728b39da1bdd54870fb5aec",
        "title": "送崔珏往西川",
        "author": "李商隐",
        "content": "年少因何有旅愁，欲为东下更西游。\n一条雪浪吼巫峡，千里火云烧益州。\n卜肆至今多寂寞，酒垆从古擅风流。\n浣花笺纸桃花色，好好题诗咏玉钩。",
        "dynasty": "唐",
        "collection_info": null
    },
    {
        "uuid": "c43c380b2cfc5d024263d5a6e780c205",
        "title": "代赠",
        "author": "李商隐",
        "content": "杨柳路尽处，芙蓉湖上头。\n虽同锦步障，独映钿箜篌。\n鸳鸯可羡头俱白，飞去飞来烟雨秋。",
        "dynasty": "唐",
        "collection_info": null
    },
    {
        "uuid": "121942ac28c084fe4ba0edb8dc7e4df3",
        "title": "桂林",
        "author": "李商隐",
        "content": "城窄山将压，江宽地共浮。\n东南通绝域，西北有高楼。\n神护青枫岸，龙移白石湫。\n殊乡竟何祷，箫鼓不曾休。",
        "dynasty": "唐",
        "collection_info": null
    },
    {
        "uuid": "c825cf0c2e0ed0a2634dabb3a001b2ef",
        "title": "夜雨寄北",
        "author": "李商隐",
        "content": "君问归期未有期，巴山夜雨涨秋池。\n何当共剪西窗烛，却话巴山夜雨时。",
        "dynasty": "唐",
        "collection_info": null
    },
    {
        "uuid": "e0af64afe3ff3d65bfc62ca75dc3cbbe",
        "title": "陈后宫",
        "author": "李商隐",
        "content": "茂苑城如画，阊门瓦欲流。\n还依水光殿，更起月华楼。\n侵夜鸾开镜，迎冬雉献裘。\n从臣皆半醉，天子正无愁。",
        "dynasty": "唐",
        "collection_info": null
    },
    {
        "uuid": "bc884efdfde92f8e523eb00de36f0cb1",
        "title": "属疾",
        "author": "李商隐",
        "content": "许靖犹羁宦，安仁復悼亡。\n兹辰聊属疾，何日免殊方。\n秋蝶无端丽，寒花只暂香。\n多情真命薄，容易即迴肠。",
        "dynasty": "唐",
        "collection_info": null
    },
    {
        "uuid": "a1a4d4385101bad2beab44cfb698866b",
        "title": "石榴",
        "author": "李商隐",
        "content": "榴枝婀娜榴实繁，榴膜轻明榴子鲜。\n可羡瑶池碧桃树，碧桃红颊一千年。",
        "dynasty": "唐",
        "collection_info": null
    },
    {
        "uuid": "1114000bdaca15b1dca669f3b413121c",
        "title": "明日",
        "author": "李商隐",
        "content": "天上参旗过，人间烛燄销。\n谁言整双履，便是隔三桥。\n知处黄金鏁，曾来碧绮寮。\n凭栏明日意，池阔雨萧萧。",
        "dynasty": "唐",
        "collection_info": null
    },
    {
        "uuid": "b2cfa980ecaa257888ffb3ea2709f23c",
        "title": "饮席戏赠同舍",
        "author": "李商隐",
        "content": "洞中屐响省分携，不是花迷客自迷。\n珠树重行怜翡翠，玉楼双舞羡鵾鸡。\n兰迴旧蘂缘屏绿，椒缀新香和壁泥。\n唱尽阳关无限迭，半杯松叶冻颇黎。",
        "dynasty": "唐",
        "collection_info": null
    },
    {
        "uuid": "793beec387ef7d86d56e791253b9cf6d",
        "title": "西溪",
        "author": "李商隐",
        "content": "近郭西溪好，谁堪共酒壶。\n苦吟防柳恽，多泪怯杨朱。\n野鹤随君子，寒松揖大夫。\n天涯常病意，岑寂胜欢娱。",
        "dynasty": "唐",
        "collection_info": null
    },
    {
        "uuid": "a01fe54b8b83d227fa4848a9d922de5f",
        "title": "忆梅",
        "author": "李商隐",
        "content": "定定住天涯，依依向物华。\n寒梅最堪恨，常作去年花。",
        "dynasty": "唐",
        "collection_info": null
    },
    {
        "uuid": "7709a55cc4445f3826d056ea17cd097e",
        "title": "赠柳",
        "author": "李商隐",
        "content": "章台从掩映，郢路更参差。\n见说风流极，来当婀娜时。\n桥迴行欲断，堤远意相随。\n忍放花如雪，青楼扑酒旗。",
        "dynasty": "唐",
        "collection_info": null
    },
    {
        "uuid": "92f938f9db63a2cc9f32f3dc61fff3d1",
        "title": "谑柳",
        "author": "李商隐",
        "content": "已带黄金缕，仍飞白玉花。\n长时须拂马，密处少藏鸦。\n眉细从他敛，腰轻莫自斜。\n玳梁谁道好，偏拟映卢家。",
        "dynasty": "唐",
        "collection_info": null
    },
    {
        "uuid": "27c2fc07d65a5709e7d1cb91f57e37ff",
        "title": "北禽",
        "author": "李商隐",
        "content": "为恋巴江好，无辞瘴雾蒸。\n纵能朝杜宇，可得值苍鹰。\n石小虚填海，芦铦未破矰。",
        "dynasty": "唐",
        "collection_info": null
    },
    {
        "uuid": "262618320a2217212b19a179756d2add",
        "title": "初起",
        "author": "李商隐",
        "content": "想像咸池日欲光，五更钟后更迴肠。\n三年苦雾巴江水，不为离人照屋梁。",
        "dynasty": "唐",
        "collection_info": null
    },
    {
        "uuid": "5b3c8c0ae8e18e8250d933871f57b872",
        "title": "楚宫",
        "author": "李商隐",
        "content": "复壁交青琐，重帘挂紫绳。\n如何一柱观，不碍九枝灯。\n扇薄常规月，钗斜只镂冰。\n歌成犹未唱，秦火入夷陵。",
        "dynasty": "唐",
        "collection_info": null
    },
    {
        "uuid": "1254067723985ab991cc5bada3fb4967",
        "title": "柳",
        "author": "李商隐",
        "content": "柳映江潭底有情，望中频遣客心惊。\n巴雷隐隐千山外，更作章台走马声。",
        "dynasty": "唐",
        "collection_info": null
    },
    {
        "uuid": "ec37110a6751073e7e6e67ea2ac68165",
        "title": "石城",
        "author": "李商隐",
        "content": "石城夸窈窕，花县更风流。\n簟冰将飘枕，帘烘不隐钩。\n玉童收夜钥，金狄守更筹。\n共笑鸳鸯绮，鸳鸯两白头。",
        "dynasty": "唐",
        "collection_info": null
    },
    {
        "uuid": "17396cef92b8152148df3d8f4e697098",
        "title": "韩碑",
        "author": "李商隐",
        "content": "元和天子神武姿，彼何人哉轩与羲。\n誓将上雪列圣耻，坐法宫中朝四夷。\n淮西有贼五十载，封狼生貙貙生罴。\n不据山河据平地，长戈利矛日可麾。\n帝得圣相相曰度，贼斫不死神扶持。\n腰悬相印作都统，阴风惨澹天王旗。\n愬武古通作牙爪，仪曹外郎载笔随。\n行军司马智且勇，十四万众犹虎貔。\n入蔡缚贼献太庙，功无与让恩不訾。\n帝曰汝度功第一，汝从事愈宜为辞。\n愈拜稽首蹈且舞，金石刻画臣能为。\n古者世称大手笔，此事不繫于职司。\n当仁自古有不让，言讫屡颔天子颐。\n公退斋戒坐小阁，濡染大笔何淋漓。\n点窜尧典舜典字，涂改清庙生民诗。\n文成破体书在纸，清晨再拜铺丹墀。\n表曰臣愈昧死上，咏神圣功书之碑。\n碑高三丈字如斗，负以灵鳌蟠以螭。\n句奇语重喻者少，谗之天子言其私。\n长绳百尺拽碑倒，麤砂大石相磨治。\n公之斯文若元气，先时已入人肝脾。\n汤盘孔鼎有述作，今无其器存其辞。\n呜呼圣皇及圣相，相与烜赫流淳熙。\n公之斯文不示后，曷与三五相攀追。\n愿书万本诵万过，口角流沫右手胝。\n传之七十有二代，以为封禅玉检明堂基。",
        "dynasty": "唐",
        "collection_info": null
    },
    {
        "uuid": "dd6dcc18d6f34569065680ea8df6fc9e",
        "title": "令狐八拾遗见招送裴十四归华州",
        "author": "李商隐",
        "content": "二十中郎未足希，骊驹先自有光辉。\n兰亭讌罢方回去，雪夜诗成道韫归。\n汉苑风烟吹客梦，云台洞穴接郊扉。\n嗟予久抱临邛渴，便欲因君问钓矶。",
        "dynasty": "唐",
        "collection_info": null
    },
    {
        "uuid": "5383010dcd025bb1aba816f1bcd5bf24",
        "title": "离思",
        "author": "李商隐",
        "content": "气尽前溪舞，心酸子夜歌。\n峡云寻不得，沟水欲如何。\n朔雁传书绝，湘篁染泪多。\n无由见颜色，还自託微波。",
        "dynasty": "唐",
        "collection_info": null
    },
    {
        "uuid": "a711ef63d8da329778d068d4a7b0337d",
        "title": "宿骆氏亭寄怀崔雍衮",
        "author": "李商隐",
        "content": "竹坞无尘水槛清，相思迢递隔重城。\n秋阴不散霜飞晚，留得枯荷听雨声。",
        "dynasty": "唐",
        "collection_info": null
    },
    {
        "uuid": "728f00a3c5644568cbf2c41a2da1d21e",
        "title": "风雨",
        "author": "李商隐",
        "content": "凄凉宝剑篇，羁泊欲穷年。\n黄叶仍风雨，青楼自管絃。\n新知遭薄俗，旧好隔良缘。\n心断新丰酒，销愁斗几千。",
        "dynasty": "唐",
        "collection_info": null
    },
    {
        "uuid": "27520d0527bd570adce04af913a3a970",
        "title": "梦泽",
        "author": "李商隐",
        "content": "梦泽悲风动白茅，楚王葬尽满城娇。\n未知歌舞能多少，虚减宫厨为细腰。",
        "dynasty": "唐",
        "collection_info": null
    },
    {
        "uuid": "ebb9437e618d5b6963300c3f41e6eccc",
        "title": "赠歌妓二首 一",
        "author": "李商隐",
        "content": "水精如意玉连环，下蔡城危莫破颜。\n红绽樱桃含白雪，断肠声裏唱阳关。",
        "dynasty": "唐",
        "collection_info": null
    },
    {
        "uuid": "7e1cc7ac51e036ae6c7c97a393dc0965",
        "title": "赠歌妓二首 二",
        "author": "李商隐",
        "content": "白日相思可奈何，严城清夜断经过。\n只知解道春来瘦，不道春来独自多。",
        "dynasty": "唐",
        "collection_info": null
    },
    {
        "uuid": "b6bb68c0bc8348c2e966b930fb4f932d",
        "title": "谢书",
        "author": "李商隐",
        "content": "微意何曾有一毫，空携笔砚奉龙韬。\n自蒙半夜传衣后，不羡王祥得佩刀。",
        "dynasty": "唐",
        "collection_info": null
    },
    {
        "uuid": "63de5046810800f127a1c3be2e8d4100",
        "title": "寄令狐学士",
        "author": "李商隐",
        "content": "秘殿崔嵬拂彩霓，曹司今在殿东西。\n赓歌太液翻黄鹄，从猎陈仓获碧鸡。\n晓饮岂知金掌迥，夜吟应讶玉绳低。\n钧天虽许人间听，阊阖门多梦自迷。",
        "dynasty": "唐",
        "collection_info": null
    },
    {
        "uuid": "170c5c12c7836aa725b301faffdafa90",
        "title": "酬令狐郎中见寄",
        "author": "李商隐",
        "content": "望郎临古郡，佳句洒丹青。\n应自丘迟宅，仍过柳恽汀。\n封来江渺渺，信去雨冥冥。\n句曲闻仙诀，临川得佛经。\n朝吟搘客枕，夜读漱僧瓶。\n不见衔芦雁，空流腐草萤。\n土宜悲坎井，天怒识雷霆。\n象卉分疆近，蛟涎浸岸腥。\n补羸贪紫桂，负气託青萍。\n万里悬离抱，危于讼閤铃。",
        "dynasty": "唐",
        "collection_info": null
    },
    {
        "uuid": "ab3d7cd89feabc9b899765d91113ac36",
        "title": "七月二十八日夜与王郑二秀才听雨后梦作",
        "author": "李商隐",
        "content": "初梦龙宫宝燄然，瑞霞明丽满晴天。\n旋成醉倚蓬莱树，有箇仙人拍我肩。\n少顷远闻吹细管，闻声不见隔飞烟。\n逡巡又过潇湘雨，雨打湘灵五十絃。\n瞥见冯夷殊怅望，鲛绡休卖海为田。\n亦逢毛女无憀极，龙伯擎将华岳莲。\n恍惚无倪明又暗，低迷不已断还连。\n觉来正是平阶雨，独背寒灯枕手眠。",
        "dynasty": "唐",
        "collection_info": null
    },
    {
        "uuid": "18f93dc364d9a51c208310bbe3a38cb7",
        "title": "寄令狐郎中",
        "author": "李商隐",
        "content": "嵩云秦树久离居，双鲤迢迢一纸书。\n休问梁园旧宾客，茂陵秋雨病相如。",
        "dynasty": "唐",
        "collection_info": null
    },
    {
        "uuid": "fe6209978fb690e300b00bdc259e3c01",
        "title": "漫成三首 一",
        "author": "李商隐",
        "content": "不妨何范尽诗家，未解当年重物华。\n远把龙山千里雪，将来拟并洛阳花。",
        "dynasty": "唐",
        "collection_info": null
    },
    {
        "uuid": "587a66a43bfe9f6bd045008d171e5c3a",
        "title": "漫成三首 二",
        "author": "李商隐",
        "content": "沈约怜何逊，延年毁谢庄。\n清新俱有得，名誉底相伤。",
        "dynasty": "唐",
        "collection_info": null
    },
    {
        "uuid": "9e3fd1ce5e86935161a7cca0611fc3ab",
        "title": "漫成三首 三",
        "author": "李商隐",
        "content": "雾夕咏芙蕖，何郎得意初。\n此时谁最赏，沈范两尚书。",
        "dynasty": "唐",
        "collection_info": null
    },
    {
        "uuid": "fe429abee1b3b0b39a83a99a7b0b4e41",
        "title": "无题",
        "author": "李商隐",
        "content": "白道萦迴入暮霞，斑骓嘶断七香车。\n春风自共何人笑，枉破阳城十万家。",
        "dynasty": "唐",
        "collection_info": null
    },
    {
        "uuid": "c7321d8d71b8a176fcb020546a3ad458",
        "title": "槿花二首 一",
        "author": "李商隐",
        "content": "燕体伤风力，鸡香积露文。\n殷鲜一相杂，啼笑两难分。\n月裏宁无姊，云中亦有君。\n三清与仙岛，何事亦离羣。",
        "dynasty": "唐",
        "collection_info": null
    },
    {
        "uuid": "5c4ae78a246266e76c33a64af3d04d53",
        "title": "槿花二首 二",
        "author": "李商隐",
        "content": "珠馆熏燃久，玉房梳扫余。\n烧兰才作烛，襞锦不成书。\n本以亭亭远，翻嫌眽眽疎。\n迴头问残照，残照更空虚。",
        "dynasty": "唐",
        "collection_info": null
    },
    {
        "uuid": "e7c961bdbd433aeb4347e6fe520ea3d5",
        "title": "哭刘蕡",
        "author": "李商隐",
        "content": "上帝深宫闭九阍，巫咸不下问衔冤。\n广陵别后春涛隔，湓浦书来秋雨翻。\n只有安仁能作诔，何曾宋玉解招魂。\n平生风义兼师友，不敢同君哭寝门。",
        "dynasty": "唐",
        "collection_info": null
    },
    {
        "uuid": "3e352fe021f382f1acea99cc1d6d36cb",
        "title": "杜司勋",
        "author": "李商隐",
        "content": "高楼风雨感斯文，短翼差池不及羣。\n刻意伤春復伤别，人间惟有杜司勋。",
        "dynasty": "唐",
        "collection_info": null
    },
    {
        "uuid": "443d65b811000fca30a0d449b6094ec2",
        "title": "荆门西下",
        "author": "李商隐",
        "content": "一夕南风一叶危，荆云迴望夏云时。\n人生岂得轻离别，天意何曾忌崄巇。\n骨肉书题安绝徼，蕙兰蹊径失佳期。\n洞庭湖阔蛟龙恶，却羡杨朱泣路岐。",
        "dynasty": "唐",
        "collection_info": null
    },
    {
        "uuid": "4bb27ee7a80490741f57f4e310a41a43",
        "title": "碧瓦",
        "author": "李商隐",
        "content": "碧瓦衔珠树，红轮结绮寮。\n无双汉殿鬓，第一楚宫腰。\n雾唾香难尽，珠啼冷易销。\n歌从雍门学，酒是蜀城烧。\n柳暗将翻巷，荷欹正抱桥。\n钿辕开道入，金管隔隣调。\n梦到飞魂急，书成即席遥。\n河流衝柱转，海沫近槎飘。\n吴市蠀蛦甲，巴賨翡翠翘。\n他时未知意，重迭赠娇饶。",
        "dynasty": "唐",
        "collection_info": null
    },
    {
        "uuid": "56b32d5aa1187c349b69e7f1731beb42",
        "title": "蜨",
        "author": "李商隐",
        "content": "叶叶復翻翻，斜桥对侧门。\n芦花惟有白，柳絮可能温。\n西子寻遗殿，昭君觅故村。\n年年芳物尽，来别败兰荪。",
        "dynasty": "唐",
        "collection_info": null
    },
    {
        "uuid": "c2cabf8532fd372ac76f7e43f10fb2a3",
        "title": "蝇蜨鸡麝鸶凤等成篇",
        "author": "李商隐",
        "content": "韩蝶翻罗幕，曹蝇拂绮窗。\n鬬鸡迴玉勒，融麝暖金釭。\n瑇瑁明书阁，琉璃冰酒缸。\n画楼多有主，鸾凤各双双。",
        "dynasty": "唐",
        "collection_info": null
    },
    {
        "uuid": "48766d5d5c17f91ff58442ad12694afd",
        "title": "韩翃舍人即事",
        "author": "李商隐",
        "content": "萱草含丹粉，荷花抱绿房。\n鸟应悲蜀帝，蝉是怨齐王。\n通内藏珠府，应官解玉坊。\n桥南荀令过，十里送衣香。",
        "dynasty": "唐",
        "collection_info": null
    },
    {
        "uuid": "58c5b7a0782f8863f6f243fe47fd1a0a",
        "title": "公子",
        "author": "李商隐",
        "content": "一盏新罗酒，凌晨恐易消。\n归应衝鼓半，去不待笙调。\n歌好惟愁和，香浓岂惜飘。\n春场铺艾帐，下马雉媒娇。",
        "dynasty": "唐",
        "collection_info": null
    },
    {
        "uuid": "c73b7e56c9549f80026186fe852ce7ad",
        "title": "子初全溪作",
        "author": "李商隐",
        "content": "全溪不可到，况復尽余醅。\n汉苑生春水，昆池换劫灰。\n战蒲知雁唼，皱月觉鱼来。\n清兴恭闻命，言诗未敢迴。",
        "dynasty": "唐",
        "collection_info": null
    },
    {
        "uuid": "214823f2d78c24541237ee1321b075e2",
        "title": "杨本胜说于长安见小男阿衮",
        "author": "李商隐",
        "content": "闻君来日下，见我最娇儿。\n渐大啼应数，长贫学恐迟。\n寄人龙种瘦，失母凤雏痴。\n语罢休边角，青灯两鬓丝。",
        "dynasty": "唐",
        "collection_info": null
    },
    {
        "uuid": "bf566f1d5c977e126b53b1c44cc2c54c",
        "title": "西溪",
        "author": "李商隐",
        "content": "怅望西溪水，潺湲奈尔何。\n不惊春物少，只觉夕阳多。\n色染妖韶柳，光含窈窕萝。\n人间从到海，天上莫为河。\n凤女弹瑶瑟，龙孙撼玉珂。\n京华他夜梦，好好寄云波。",
        "dynasty": "唐",
        "collection_info": null
    },
    {
        "uuid": "aafa795e5396fef1dff152bef399ede0",
        "title": "柳下暗记",
        "author": "李商隐",
        "content": "无奈巴南柳，千条傍吹台。\n更将黄映白，拟作杏花媒。",
        "dynasty": "唐",
        "collection_info": null
    },
    {
        "uuid": "6cfa01a0bb61c6a2effcbf11d1ae9f33",
        "title": "妓席",
        "author": "李商隐",
        "content": "乐府闻桃叶，人前道得无。\n劝君书小字，慎莫唤官奴。",
        "dynasty": "唐",
        "collection_info": null
    },
    {
        "uuid": "e0069118613ed6f8f7855f4a531e5abc",
        "title": "少年",
        "author": "李商隐",
        "content": "外戚平羌第一功，生年二十有重封。\n直登宣室螭头上，横过干泉豹尾中。\n别馆觉来云雨梦，后门归去蕙兰丛。\n灞陵夜猎随田窦，不识寒郊自转蓬。",
        "dynasty": "唐",
        "collection_info": null
    },
    {
        "uuid": "8e1555982821c3b5dc0c75e96ce2e381",
        "title": "无题",
        "author": "李商隐",
        "content": "近知名阿侯，住处小江流。\n腰细不胜舞，眉长惟是愁。\n黄金堪作屋，何不作重楼。",
        "dynasty": "唐",
        "collection_info": null
    },
    {
        "uuid": "a19b5e25b818081a20f9f153a566c38d",
        "title": "玄微先生",
        "author": "李商隐",
        "content": "仙翁无定数，时入一壶藏。\n夜夜桂露湿，村村桃水香。\n醉中抛浩劫，宿处起神光。\n药裹丹山凤，碁函白石郎。\n弄河移砥柱，吞日倚扶桑。\n龙竹裁轻策，鲛绡熨下裳。\n树栽嗤汉帝，桥扳笑秦王。\n径欲随关令，龙沙万里强。",
        "dynasty": "唐",
        "collection_info": null
    },
    {
        "uuid": "5a8f18203d87c6251b524a4157c53174",
        "title": "药转",
        "author": "李商隐",
        "content": "郁金堂北画楼东，换骨神方上药通。\n露气暗连青桂苑，风声偏猎紫兰丛。\n长筹未必输孙皓，香枣何劳问石崇。\n忆事怀人兼得句，翠衾归卧绣帘中。",
        "dynasty": "唐",
        "collection_info": null
    },
    {
        "uuid": "9e8ceb84ba5dcf17a9aed7cd57d6c93e",
        "title": "岳阳楼",
        "author": "李商隐",
        "content": "欲为平生一散愁，洞庭湖上岳阳楼。\n可怜万里堪乘兴，枉是蛟龙解覆舟。",
        "dynasty": "唐",
        "collection_info": null
    },
    {
        "uuid": "38016652b358c141fff1154bf0fd6bb5",
        "title": "寄成都高苗二从事",
        "author": "李商隐",
        "content": "家近红蕖曲水滨，全家罗袜起秋尘。\n莫将越客千丝网，网得西施别赠人。",
        "dynasty": "唐",
        "collection_info": null
    },
    {
        "uuid": "0fce4813428e8fc990c19cf3f214e035",
        "title": "岳阳楼",
        "author": "李商隐",
        "content": "汉水方城带百蛮，四隣谁道乱周班。\n如何一梦高唐雨，自此无心入武关。",
        "dynasty": "唐",
        "collection_info": null
    },
    {
        "uuid": "ffca5a414361b1df9e543f7819e38b4a",
        "title": "越燕二首 一",
        "author": "李商隐",
        "content": "上国社方见，此乡秋不归。\n为矜皇后舞，犹着羽人衣。\n拂水斜纹乱，衔花片影微。\n卢家文杏好，试近莫愁飞。",
        "dynasty": "唐",
        "collection_info": null
    },
    {
        "uuid": "82f9d95794b9fce25442dbdd5f0487f4",
        "title": "越燕二首 二",
        "author": "李商隐",
        "content": "将泥红蓼岸，得草绿杨村。\n命侣添新意，安巢復旧痕。\n去应逢阿母，来莫害王孙。\n记取丹山凤，今为百鸟尊。",
        "dynasty": "唐",
        "collection_info": null
    },
    {
        "uuid": "3459c13e5a33a6e7a1333416a2538d87",
        "title": "杜工部蜀中离席",
        "author": "李商隐",
        "content": "人生何处不离羣，世路干戈惜暂分。\n雪岭未归天外使，松州犹驻殿前军。\n座中醉客延醒客，江上晴云杂雨云。\n美酒成都堪送老，当垆仍是卓文君。",
        "dynasty": "唐",
        "collection_info": null
    },
    {
        "uuid": "ed49275947507914925611c0f4f996ad",
        "title": "隋宫",
        "author": "李商隐",
        "content": "紫泉宫殿锁烟霞，欲取芜城作帝家。\n玉玺不缘归日角，锦帆应是到天涯。\n于今腐草无萤火，终古垂杨有暮鸦。\n地下若逢陈后主，岂宜重问后庭花。",
        "dynasty": "唐",
        "collection_info": null
    },
    {
        "uuid": "b607c7d5c68e5a7ae2afb2f942e49484",
        "title": "二月二日",
        "author": "李商隐",
        "content": "二月二日江上行，东风日暖闻吹笙。\n花鬚柳眼各无赖，紫蝶黄蜂俱有情。\n万里忆归元亮井，三年从事亚夫营。\n新滩莫悟游人意，更作风檐夜雨声。",
        "dynasty": "唐",
        "collection_info": null
    },
    {
        "uuid": "a4f92bc32d9e1c1524b3a66c822e2406",
        "title": "筹笔驿",
        "author": "李商隐",
        "content": "猿鸟犹疑畏简书，风云常为护储胥。\n徒令上将挥神笔，终见降王走传车。\n管乐有才终不忝，关张无命欲何如。\n他年锦里经祠庙，梁父吟成恨有余。",
        "dynasty": "唐",
        "collection_info": null
    },
    {
        "uuid": "9b59bfb84eb573f2c9eb0d68b5637602",
        "title": "屏风",
        "author": "李商隐",
        "content": "六曲连环接翠帷，高楼半夜酒醒时。\n掩灯遮雾密如此，雨落月明俱不知。",
        "dynasty": "唐",
        "collection_info": null
    },
    {
        "uuid": "50a293ca2f7d7dd627a812c853b22fb0",
        "title": "春日",
        "author": "李商隐",
        "content": "欲入卢家白玉堂，新春催破舞衣裳。\n蝶衔红蘂蜂衔粉，共助青楼一日忙。",
        "dynasty": "唐",
        "collection_info": null
    },
    {
        "uuid": "c8858d3834c20308dab90050d4a99435",
        "title": "武侯庙古柏",
        "author": "李商隐",
        "content": "蜀相阶前柏，龙蛇捧閟宫。\n阴成外江畔，老向惠陵东。\n大树思冯异，甘棠忆召公。\n叶凋湘燕雨，枝拆海鹏风。\n玉垒经纶远，金刀历数终。\n谁将出师表，一为问昭融。",
        "dynasty": "唐",
        "collection_info": null
    },
    {
        "uuid": "542d5fa5d0bfe267c0e8740388cb128b",
        "title": "风",
        "author": "李商隐",
        "content": "撩钗盘孔雀，恼带拂鸳鸯。\n萝荐谁教近，斋时锁洞房。",
        "dynasty": "唐",
        "collection_info": null
    },
    {
        "uuid": "89946dfef1c4f0cec0ba9fc89115feb4",
        "title": "即日",
        "author": "李商隐",
        "content": "一岁林花即日休，江间亭下怅淹留。\n重吟细把真无奈，已落犹开未放愁。\n山色正来衔小苑，春阴只欲傍高楼。\n金鞍忽散银壶漏，更醉谁家白玉钩。",
        "dynasty": "唐",
        "collection_info": null
    },
    {
        "uuid": "ead2d8aced43cbedeed606ff7bf31742",
        "title": "九成宫",
        "author": "李商隐",
        "content": "十二层城阆苑西，平时避暑拂虹霓。\n云随夏后双龙尾，风逐周王八骏蹄。\n吴岳晓光连翠巘，甘泉晚景上丹梯。\n荔枝卢橘沾恩幸，鸾鹊天书湿紫泥。",
        "dynasty": "唐",
        "collection_info": null
    },
    {
        "uuid": "5ddee7ae7dcef1c50e1e7b20b5134638",
        "title": "少将",
        "author": "李商隐",
        "content": "族亚齐安陆，风高汉武威。\n烟波别墅醉，花月后门归。\n青海闻传箭，天山报合围。\n一朝携剑起，上马即如飞。",
        "dynasty": "唐",
        "collection_info": null
    },
    {
        "uuid": "f0e1296db01570ceb8774d9f74f45c40",
        "title": "咏史",
        "author": "李商隐",
        "content": "历览前贤国与家，成由勤俭破由奢。\n何须琥珀方为枕，岂得真珠始是车。\n运去不逢青海马，力穷难拔蜀山蛇。\n几人曾预南熏曲，终古苍梧哭翠华。",
        "dynasty": "唐",
        "collection_info": null
    },
    {
        "uuid": "b10fa9f0db2f84f642eb06c203ca99b3",
        "title": "赠白道者",
        "author": "李商隐",
        "content": "十二楼前再拜辞，灵风正满碧桃枝。\n壶中若是有天地，又向壶中伤别离。",
        "dynasty": "唐",
        "collection_info": null
    },
    {
        "uuid": "17fff309a92e1fcc8efd83fe68555c3d",
        "title": "无题二首 一",
        "author": "李商隐",
        "content": "昨夜星辰昨夜风，画楼西畔桂堂东。\n身无綵凤双飞翼，心有灵犀一点通。\n隔座送钩春酒暖，分曹射覆蜡灯红。\n嗟余听鼓应官去，走马兰台类断蓬。",
        "dynasty": "唐",
        "collection_info": null
    },
    {
        "uuid": "f47173173a6ed7ba2131e149f56a394f",
        "title": "无题二首 二",
        "author": "李商隐",
        "content": "闻到阊门萼绿华，昔年相望抵天涯。\n岂知一夜秦楼客，偷看吴王苑内花。",
        "dynasty": "唐",
        "collection_info": null
    },
    {
        "uuid": "27001dd1c189d4f88e09ad9c49bf4356",
        "title": "汉宫词",
        "author": "李商隐",
        "content": "青雀西飞竟未迴，君王长在集灵台。\n侍臣最有相如渴，不赐金茎露一杯。",
        "dynasty": "唐",
        "collection_info": null
    },
    {
        "uuid": "e7c150e098a0cd492099242eb9edea31",
        "title": "无题四首 一",
        "author": "李商隐",
        "content": "来是空言去绝踪，月斜楼上五更钟。\n梦为远别啼难唤，书被催成墨未浓。\n蜡照半笼金翡翠，麝熏微度绣芙蓉。\n刘郎已恨蓬山远，更隔蓬山一万重。",
        "dynasty": "唐",
        "collection_info": null
    },
    {
        "uuid": "636aa930453bb328a7fee17c3e2f1b18",
        "title": "无题四首 二",
        "author": "李商隐",
        "content": "飒飒东风细雨来，芙蓉塘外有轻雷。\n金蟾啮鏁烧香入，玉虎牵丝汲井迴。\n贾氏窥帘韩掾少，宓妃留枕魏王才。\n春心莫共花争发，一寸相思一寸灰。",
        "dynasty": "唐",
        "collection_info": null
    },
    {
        "uuid": "8dddbe6a77c101374c69ffb88ab92369",
        "title": "无题四首 三",
        "author": "李商隐",
        "content": "含情春晼晚，暂见夜阑干。\n楼响将登怯，帘烘欲过难。\n多羞钗上燕，真媿镜中鸾。\n归去横塘晓，华星送宝鞍。",
        "dynasty": "唐",
        "collection_info": null
    },
    {
        "uuid": "37d7eb9119c210ca027d458a78b1a07c",
        "title": "无题四首 四",
        "author": "李商隐",
        "content": "何处哀筝随急管，樱花永巷垂杨岸。\n东家老女嫁不售，白日当天三月半。\n溧阳公主年十四，清明暖后同墻看。\n归来展转到五更，梁间燕子闻长叹。",
        "dynasty": "唐",
        "collection_info": null
    },
    {
        "uuid": "4856390c8f3280af49e5e64e885df4a7",
        "title": "赴职梓潼留别畏之员外同年",
        "author": "李商隐",
        "content": "佳兆联翩遇凤凰，雕文羽帐紫金床。\n桂花香处同高第，柿叶翻时独悼亡。\n乌鹊失栖长不定，鸳鸯何事自相将。\n京华庸蜀三千里，送到咸阳见夕阳。",
        "dynasty": "唐",
        "collection_info": null
    },
    {
        "uuid": "42a13ecfeb285d50aab0b6c5692bde4f",
        "title": "桂林路中作",
        "author": "李商隐",
        "content": "地暖无秋色，江晴有暮晖。\n空余蝉嘒嘒，犹向客依依。\n村小犬相护，沙平僧独归。\n欲成西北望，又见鹧鸪飞。",
        "dynasty": "唐",
        "collection_info": null
    },
    {
        "uuid": "967a47892a6518d228a11b2b1698b69c",
        "title": "无题",
        "author": "李商隐",
        "content": "照梁初有情，出水旧知名。\n帬衩芙蓉小，钗茸翡翠轻。\n锦长书郑重，眉细恨分明。\n莫近弹碁局，中心最不平。",
        "dynasty": "唐",
        "collection_info": null
    },
    {
        "uuid": "7e503b6e6916ea35937e03087a1c2bb2",
        "title": "蝶三首 一",
        "author": "李商隐",
        "content": "初来小苑中，稍与琐闱通。\n远恐芳尘断，轻忧艳雪融。\n只知防皓露，不觉逆尖风。\n迴首双飞燕，乘时入绮栊。",
        "dynasty": "唐",
        "collection_info": null
    },
    {
        "uuid": "211c2467199599c52f203e888edd2778",
        "title": "蝶三首 二",
        "author": "李商隐",
        "content": "长眉画了绣帘开，碧玉行收白玉台。\n为问翠钗钗上凤，不知香颈为谁迴。",
        "dynasty": "唐",
        "collection_info": null
    },
    {
        "uuid": "12154d71a954946a403941eecfeba8e8",
        "title": "蝶三首 三",
        "author": "李商隐",
        "content": "寿阳公主嫁时妆，八字宫眉捧额黄。\n见我佯羞频照影，不知身属冶游郎。",
        "dynasty": "唐",
        "collection_info": null
    },
    {
        "uuid": "5a785c1d677149ad94e801b3d2cdc709",
        "title": "无题二首 一",
        "author": "李商隐",
        "content": "八岁偷照镜，长眉已能画。\n十岁去踏青，芙蓉作帬衩。\n十二学弹筝，银甲不曾卸。\n十四藏六亲，悬知犹未嫁。\n十五泣春风，背面秋韆下。",
        "dynasty": "唐",
        "collection_info": null
    },
    {
        "uuid": "7f0a70507803b53e2124bfced27a9c0a",
        "title": "无题二首 二",
        "author": "李商隐",
        "content": "幽人不倦赏，秋暑贵招邀。\n竹碧转怅望，池清尤寂寥。\n露花终裛湿，风蝶强娇饶。\n此地如携手，兼君不自聊。",
        "dynasty": "唐",
        "collection_info": null
    },
    {
        "uuid": "722f8ee0d5114b626419a5f2fdbe56da",
        "title": "王十二兄与畏之员外相访见招小饮时予以悼亡日近不去因寄",
        "author": "李商隐",
        "content": "谢傅门庭旧末行，今朝歌管属檀郎。\n更无人处帘垂地，欲拂尘时簟竟床。\n嵇氏幼男犹可悯，左家娇女岂能忘。\n秋霖腹疾俱难遣，万里西风夜正长。",
        "dynasty": "唐",
        "collection_info": null
    },
    {
        "uuid": "de690a71a1d67154627d26a49fe74f7d",
        "title": "隋宫",
        "author": "李商隐",
        "content": "乘兴南游不戒严，九重谁省谏书函。\n春风举国裁宫锦，半作障泥半作帆。",
        "dynasty": "唐",
        "collection_info": null
    },
    {
        "uuid": "d2bb275eb89ae9744bc4236738da6534",
        "title": "落花",
        "author": "李商隐",
        "content": "高阁客竟去，小园花乱飞。\n参差连曲陌，迢遰送斜晖。\n肠断未忍扫，眼穿仍欲归。\n芳心向春尽，所得是沾衣。",
        "dynasty": "唐",
        "collection_info": null
    },
    {
        "uuid": "8bec81b248f71516c277e3f2a2115ff5",
        "title": "月",
        "author": "李商隐",
        "content": "池上与桥边，难忘復可怜。\n帘开最明夜，簟卷已凉天。\n流处水花急，吐时云叶鲜。\n姮娥无粉黛，只是逞婵娟。",
        "dynasty": "唐",
        "collection_info": null
    },
    {
        "uuid": "0b0912c620b2f618528d647d5f7e65ae",
        "title": "赠宗鲁笻竹杖",
        "author": "李商隐",
        "content": "大夏资轻策，全溪赠所思。\n静怜穿树远，滑想过苔迟。\n鹤怨朝还望，僧闲暮有期。\n风流真底事，常欲傍清羸。",
        "dynasty": "唐",
        "collection_info": null
    },
    {
        "uuid": "fed7e1effb77f36c9754e71680fb0847",
        "title": "垂柳",
        "author": "李商隐",
        "content": "娉婷小苑中，婀娜曲池东。\n朝佩皆垂地，仙衣尽带风。\n七贤宁占竹，三品且饶松。\n肠断灵和殿，先皇玉座空。",
        "dynasty": "唐",
        "collection_info": null
    },
    {
        "uuid": "c5e482a13faa3e2f5b0aa0780eea7cdd",
        "title": "曲池",
        "author": "李商隐",
        "content": "日下繁香不自持，月中流艳与谁期。\n迎忧急鼓疎钟断，分隔休灯灭烛时。\n张盖欲判江滟滟，迴头更望柳丝丝。\n从来此地黄昏散，未信河梁是别离。",
        "dynasty": "唐",
        "collection_info": null
    },
    {
        "uuid": "c39d012c0453d3d5713d096308c42479",
        "title": "代应二首 一",
        "author": "李商隐",
        "content": "沟水分流西復东，九秋霜月五更风。\n离鸾别凤今何在，十二玉楼空更空。",
        "dynasty": "唐",
        "collection_info": null
    },
    {
        "uuid": "472020de83ca337066bfba9dc709bbae",
        "title": "代应二首 二",
        "author": "李商隐",
        "content": "昨夜双钩败，今朝百草输。\n关西狂小吏，惟喝遶床卢。",
        "dynasty": "唐",
        "collection_info": null
    },
    {
        "uuid": "c2968c570a441568d10a579a35993729",
        "title": "席上作",
        "author": "李商隐",
        "content": "淡云轻雨拂高唐，玉殿秋来夜正长。\n料得也应怜宋玉，一生惟事楚襄王。",
        "dynasty": "唐",
        "collection_info": null
    },
    {
        "uuid": "7b9137ffa1ab07729c24c9c6eb127fb6",
        "title": "访隐者不遇成二绝 一",
        "author": "李商隐",
        "content": "秋水悠悠浸墅扉，梦中来数觉来稀。\n玄蝉去尽叶黄落，一树冬青人未归。",
        "dynasty": "唐",
        "collection_info": null
    },
    {
        "uuid": "d53e3b4e6821ff08290d0921ba045be8",
        "title": "访隐者不遇成二绝 二",
        "author": "李商隐",
        "content": "城郭休过识者稀，哀猿啼处有柴扉。\n沧江白日樵渔路，日暮归来雨满衣。",
        "dynasty": "唐",
        "collection_info": null
    },
    {
        "uuid": "3cb1725748d7f49e95fafed453ef7f0a",
        "title": "破镜",
        "author": "李商隐",
        "content": "玉匣清光不復持，菱花散乱月轮亏。\n秦台一照山鸡后，便是孤鸾罢舞时。",
        "dynasty": "唐",
        "collection_info": null
    },
    {
        "uuid": "7facd623f22246aa2a23347db62bd524",
        "title": "无题",
        "author": "李商隐",
        "content": "紫府仙人号宝灯，云浆未饮结成冰。\n如何雪月交光夜，更在瑶台十二层。",
        "dynasty": "唐",
        "collection_info": null
    },
    {
        "uuid": "1227042a93dc989e20031dde75dfd011",
        "title": "赠庾十二朱版",
        "author": "李商隐",
        "content": "固漆投胶不可开，赠君珍重抵琼瑰。\n君王晓坐金銮殿，只待相如草诏来。",
        "dynasty": "唐",
        "collection_info": null
    },
    {
        "uuid": "45f83825f1bfec334b22c7907ac6f687",
        "title": "李花",
        "author": "李商隐",
        "content": "李径独来数，愁情相与悬。\n自明无月夜，强笑欲风天。\n减粉与园箨，分香沾渚莲。\n徐妃久已嫁，犹自玉为钿。",
        "dynasty": "唐",
        "collection_info": null
    },
    {
        "uuid": "52c2bf21d01296e6a348f3cafeb970d1",
        "title": "柳",
        "author": "李商隐",
        "content": "曾逐东风拂舞筵，乐游春苑断肠天。\n如何肯到清秋日，已带斜阳又带蝉。",
        "dynasty": "唐",
        "collection_info": null
    },
    {
        "uuid": "3ffc43bf344a28642dbac0f65e139f78",
        "title": "三月十日流杯亭",
        "author": "李商隐",
        "content": "身属中军少得归，木兰花尽失春期。\n偷随柳絮到城外，行过水西闻子规。",
        "dynasty": "唐",
        "collection_info": null
    },
    {
        "uuid": "f26bc863b87c5f8e51ad621f791a4c69",
        "title": "过招国李家南园二首 一",
        "author": "李商隐",
        "content": "潘岳无妻客为愁，新人来坐旧妆楼。\n春风犹自疑联句，雪絮相和飞不休。",
        "dynasty": "唐",
        "collection_info": null
    },
    {
        "uuid": "8455bb7d1c6178c6fc90b0a6e4ab4758",
        "title": "过招国李家南园二首 二",
        "author": "李商隐",
        "content": "长亭岁尽雪如波，此去秦关路几多。\n惟有梦中相近分，卧来无睡欲如何。",
        "dynasty": "唐",
        "collection_info": null
    },
    {
        "uuid": "8e9a81e6d3dad9ae341f4635c9df6478",
        "title": "留赠畏之 一",
        "author": "李商隐",
        "content": "清时无事奏明光，不遣当关报早霜。\n中禁词臣寻引领，左川归客自迴肠。\n郎君下笔惊鹦鹉，侍女吹笙弄凤凰。\n空寄大罗天上事，众仙同日咏霓裳。",
        "dynasty": "唐",
        "collection_info": null
    },
    {
        "uuid": "783739629153d3368995e6b4d29a92a5",
        "title": "留赠畏之 二",
        "author": "李商隐",
        "content": "待得郎来月已低，寒暄不道醉如泥。\n五更又欲向何处，骑马出门乌夜啼。",
        "dynasty": "唐",
        "collection_info": null
    },
    {
        "uuid": "0bd85e8041fa9aa85edb2f30dd21543e",
        "title": "留赠畏之 三",
        "author": "李商隐",
        "content": "户外重阴黯不开，含羞迎夜復临台。\n潇湘浪上有烟景，安得好风吹汝来。",
        "dynasty": "唐",
        "collection_info": null
    },
    {
        "uuid": "a603b93a89e7a02eddb102ff82f4b42f",
        "title": "为有",
        "author": "李商隐",
        "content": "为有云屏无限娇，凤城寒尽怕春宵。\n无端嫁得金龟壻，辜负香衾事早朝。",
        "dynasty": "唐",
        "collection_info": null
    },
    {
        "uuid": "4ddad098ce844239965a483bf112fdae",
        "title": "无题",
        "author": "李商隐",
        "content": "相见时难别亦难，东风无力百花残。\n春蚕到死丝方尽，蜡炬成灰泪始干。\n晓镜但愁云鬓改，夜吟应觉月光寒。\n蓬山此去无多路，青鸟殷勤为探看。",
        "dynasty": "唐",
        "collection_info": null
    },
    {
        "uuid": "e463ef50b90ac26922006297a1efc3c8",
        "title": "碧城三首 一",
        "author": "李商隐",
        "content": "碧城十二曲阑干，犀辟尘埃玉辟寒。\n阆苑有书多附鹤，女床无树不栖鸾。\n星沉海底当窗见，雨过河源隔座看。\n若是晓珠明又定，一生长树水晶盘。",
        "dynasty": "唐",
        "collection_info": null
    },
    {
        "uuid": "8ac7855db33abc7fa87c0953294a8625",
        "title": "碧城三首 二",
        "author": "李商隐",
        "content": "对影闻声已可怜，玉池荷叶正田田。\n不逢萧史休回首，莫见洪崖又拍肩。\n紫凤放娇衔楚佩，赤鳞狂舞拨湘絃。\n鄂君怅望舟中夜，绣被焚香独自眠。",
        "dynasty": "唐",
        "collection_info": null
    },
    {
        "uuid": "46e0d3a16de3d9000257d48e52c26891",
        "title": "碧城三首 三",
        "author": "李商隐",
        "content": "七夕来时先有期，洞房帘箔至今垂。\n玉轮顾兔初生魄，铁网珊瑚未有枝。\n检与神方教驻景，收将凤纸写相思。\n武皇内传分明在，莫道人间总不知。",
        "dynasty": "唐",
        "collection_info": null
    },
    {
        "uuid": "76cbb036e96118b4a2a60c73ac66628d",
        "title": "对雪二首 一",
        "author": "李商隐",
        "content": "寒气先侵玉女扉，清光旋透省郎闱。\n梅花大庾岭头发，柳絮章台街裏飞。\n欲舞定随曹植马，有情应湿谢庄衣。\n龙山万里无多远，留待行人二月归。",
        "dynasty": "唐",
        "collection_info": null
    },
    {
        "uuid": "2696465936582f81033fca233a4a7dc8",
        "title": "对雪二首 二",
        "author": "李商隐",
        "content": "旋扑珠帘过粉墻，轻于柳絮重于霜。\n已随江令夸琼树，又入卢家妬玉堂。\n侵夜可能争桂魄，忍寒应欲试梅妆。\n关河冻合东西路，肠断斑骓送陆郎。",
        "dynasty": "唐",
        "collection_info": null
    },
    {
        "uuid": "9d1115172ae9f2dafcb111eab4b033d6",
        "title": "蜂",
        "author": "李商隐",
        "content": "小苑华池烂熳通，后门前槛思无穷。\n宓妃腰细纔胜露，赵后身轻欲倚风。\n红壁寂寥崖蜜尽，碧帘迢遰雾巢空。\n青陵粉碟休离恨，长定相逢二月中。",
        "dynasty": "唐",
        "collection_info": null
    },
    {
        "uuid": "70cc71a986e52ee9b56453cd8ab17939",
        "title": "公子",
        "author": "李商隐",
        "content": "外戚封侯自有恩，平明通籍九华门。\n金唐公主年应小，二十君王未许婚。",
        "dynasty": "唐",
        "collection_info": null
    },
    {
        "uuid": "cb8bb9cbe998335937539191836008e5",
        "title": "赋得鸡",
        "author": "李商隐",
        "content": "稻粱犹足活诸雏，妬敌专场好自娱。\n可要五更惊晓梦，不辞风雪为阳乌。",
        "dynasty": "唐",
        "collection_info": null
    },
    {
        "uuid": "dd88cdb4fa28c715171b5d410925202e",
        "title": "明神",
        "author": "李商隐",
        "content": "明神司过岂令冤，暗室由来有祸门。\n莫为无人欺一物，他时须虑石能言。",
        "dynasty": "唐",
        "collection_info": null
    },
    {
        "uuid": "8204a261987622fc423578a5512a49bf",
        "title": "辛未七夕",
        "author": "李商隐",
        "content": "恐是仙家好别离，故教迢遰作佳期。\n由来碧落银河畔，可要金风玉露时。\n清漏渐移相望久，微云未接过来迟。\n岂能无意酬乌鹊，惟与蜘蛛乞巧丝。",
        "dynasty": "唐",
        "collection_info": null
    },
    {
        "uuid": "8e07836ca9d13eb08cc30ef5a4a70d6d",
        "title": "壬申七夕",
        "author": "李商隐",
        "content": "已驾七香车，心心待晓霞。\n风轻惟响佩，日薄不嫣花。\n桂嫩传香远，榆高送影斜。\n成都过卜肆，曾妬识灵槎。",
        "dynasty": "唐",
        "collection_info": null
    },
    {
        "uuid": "ca58d72003a5ac335910941097b1ed8c",
        "title": "壬申闰秋题赠鸟鹊",
        "author": "李商隐",
        "content": "绕树无衣月正高，邺城新泪溅云袍。\n几年始得逢秋闰，两度填河莫告劳。",
        "dynasty": "唐",
        "collection_info": null
    },
    {
        "uuid": "53a6c114fab160edcf7f5e3191e79fde",
        "title": "端居",
        "author": "李商隐",
        "content": "远书归梦两悠悠，只有空床敌素秋。\n阶下青苔与红树，雨中寥落月中愁。",
        "dynasty": "唐",
        "collection_info": null
    },
    {
        "uuid": "623263cd45ff6484e52e8eb48e888bdd",
        "title": "夜半",
        "author": "李商隐",
        "content": "三更三点万家眠，露欲为霜月堕烟。\n鬬鼠上堂蝙蝠出，玉琴时动倚窗絃。",
        "dynasty": "唐",
        "collection_info": null
    },
    {
        "uuid": "318382a118228bdc3b235346caeedadf",
        "title": "玉山",
        "author": "李商隐",
        "content": "玉山高与阆风齐，玉水清流不贮泥。\n何处更求回日驭，此中兼有上天梯。\n珠容百斛龙休睡，桐拂千寻凤要栖。\n闻道神仙有才子，赤箫吹罢好相携。",
        "dynasty": "唐",
        "collection_info": null
    },
    {
        "uuid": "4302d974a2f86058f937ac902e7b8003",
        "title": "张恶子庙",
        "author": "李商隐",
        "content": "下马捧椒浆，迎神白玉堂。\n如何铁如意，独自与姚苌。",
        "dynasty": "唐",
        "collection_info": null
    },
    {
        "uuid": "edd909e95a1d30c7209cb28855f64362",
        "title": "雨",
        "author": "李商隐",
        "content": "摵摵度瓜园，依依傍竹轩。\n秋池不自冷，风叶共成喧。\n窗迥有时见，檐高相续翻。\n侵宵送书雁，应为稻粱恩。",
        "dynasty": "唐",
        "collection_info": null
    },
    {
        "uuid": "97cf7d8ce451ba7d97718f5bafc67cc4",
        "title": "菊",
        "author": "李商隐",
        "content": "暗暗淡淡紫，融融冶冶黄。\n陶令篱边色，罗含宅裏香。\n几时禁重露，实是怯残阳。\n愿泛金鹦鹉，升君白玉堂。",
        "dynasty": "唐",
        "collection_info": null
    },
    {
        "uuid": "34710dc3844711c3696d27bd526129c1",
        "title": "牡丹",
        "author": "李商隐",
        "content": "锦帏初卷卫夫人，绣被犹堆越鄂君。\n垂手乱翻雕玉佩，招腰争舞郁金帬。\n石家蜡烛何曾剪，荀令香炉可待熏。\n我是梦中传彩笔，欲书花叶寄朝云。",
        "dynasty": "唐",
        "collection_info": null
    },
    {
        "uuid": "4167a21d2c9441590f8dbf25f6d06e16",
        "title": "北楼",
        "author": "李商隐",
        "content": "春物岂相干，人生只强欢。\n花犹曾敛夕，酒竟不知寒。\n异城东风湿，中华上象宽。\n此楼堪北望，轻命倚危栏。",
        "dynasty": "唐",
        "collection_info": null
    },
    {
        "uuid": "68f88811b685cc420e859e98dedec118",
        "title": "拟沈下贤",
        "author": "李商隐",
        "content": "千二百轻鸾，春衫瘦着宽。\n倚风行稍急，含雪语应寒。\n带火遗金斗，兼珠碎玉盘。\n河阳看花过，曾不问潘安。",
        "dynasty": "唐",
        "collection_info": null
    },
    {
        "uuid": "ffaf3b31a7ae594a07f7a1129fdd722e",
        "title": "蝶",
        "author": "李商隐",
        "content": "飞来绣户阴，穿过画楼深。\n重傅秦台粉，轻涂汉殿金。\n相兼惟柳絮，所得是花心。\n可要凌孤客，邀为子夜吟。",
        "dynasty": "唐",
        "collection_info": null
    },
    {
        "uuid": "25407bc30c3a189607f6b9d9012a38c5",
        "title": "饮席代官妓赠两从事",
        "author": "李商隐",
        "content": "新人桥上着春衫，旧主江边侧帽檐。\n愿得化为红绶带，许教双凤一时衔。",
        "dynasty": "唐",
        "collection_info": null
    },
    {
        "uuid": "8e5768623d7a9f9047d13feeb54e1c93",
        "title": "代魏宫私赠",
        "author": "李商隐",
        "content": "来时西馆阻佳期，去后漳河隔梦思。\n知有宓妃无限意，春松秋菊可同时。",
        "dynasty": "唐",
        "collection_info": null
    },
    {
        "uuid": "a22f6817c4530564257dc04bb3cfbf65",
        "title": "代元城吴令暗为荅",
        "author": "李商隐",
        "content": "背阙归藩路欲分，水边风日半西曛。\n荆王枕上原无梦，莫枉阳台一片云。",
        "dynasty": "唐",
        "collection_info": null
    },
    {
        "uuid": "99714c19d2217184d6e665d0287b684b",
        "title": "牡丹",
        "author": "李商隐",
        "content": "压径復缘沟，当窗又映楼。\n终销一国破，不啻万金求。\n鸾凤戏三岛，神仙居十洲。\n应怜萱草淡，却得号忘忧。",
        "dynasty": "唐",
        "collection_info": null
    },
    {
        "uuid": "1b37390194edf509b949d94f5f36db3f",
        "title": "百果嘲樱桃",
        "author": "李商隐",
        "content": "珠实虽先熟，琼莩纵早开。\n流鸎犹故在，争得讳含来。",
        "dynasty": "唐",
        "collection_info": null
    },
    {
        "uuid": "f5b623d5a982b2f4aa213fd48c27bb05",
        "title": "樱桃答",
        "author": "李商隐",
        "content": "众果莫相诮，天生名品高。\n何因古乐府，惟有郑樱桃。",
        "dynasty": "唐",
        "collection_info": null
    },
    {
        "uuid": "95f625fa9ff55cda6b2dd27828fb9e45",
        "title": "晓坐",
        "author": "李商隐",
        "content": "后閤罢朝眠，前墀思黯然。\n梅应未假雪，柳自不胜烟。\n泪续浅深绠，肠危高下絃。\n红颜无定所，得失在当年。",
        "dynasty": "唐",
        "collection_info": null
    },
    {
        "uuid": "98db62fcc60b2835ebb2ee0da6d59a57",
        "title": "咏史",
        "author": "李商隐",
        "content": "北湖南埭水漫漫，一片降旗百尺竿。\n三百年间同晓梦，钟山何处有龙盘。",
        "dynasty": "唐",
        "collection_info": null
    },
    {
        "uuid": "4d94edb425c98d650729a49885efa70d",
        "title": "一片",
        "author": "李商隐",
        "content": "一片非烟隔九枝，蓬峦仙仗俨云旗。\n天泉水暖龙吟细，露畹春多凤舞迟。\n榆荚散来星斗转，桂花寻去月轮移。\n人间桑海朝朝变，莫遣佳期更后期。",
        "dynasty": "唐",
        "collection_info": null
    },
    {
        "uuid": "cb2bee06307609fae7713074f86a08ea",
        "title": "日射",
        "author": "李商隐",
        "content": "日射纱窗风撼扉，香罗拭手春事违。\n迴廊四合掩寂寞，碧鹦鹉对红蔷薇。",
        "dynasty": "唐",
        "collection_info": null
    },
    {
        "uuid": "0e98ca791b1a48ff3029c5936a63f9da",
        "title": "题鹅",
        "author": "李商隐",
        "content": "眠沙卧水自成羣，曲岸残阳极浦云。\n那解将心怜孔翠，羁雌长共故雄分。",
        "dynasty": "唐",
        "collection_info": null
    },
    {
        "uuid": "b287121fc1e670903fa4bfa3fa3ef1ba",
        "title": "华清宫",
        "author": "李商隐",
        "content": "朝元阁迥羽衣新，首按昭阳第一人。\n当日不来高处舞，可能天下有胡尘。",
        "dynasty": "唐",
        "collection_info": null
    },
    {
        "uuid": "adde639f4fa41a105d1dafdb46e1ebe3",
        "title": "梓潼望长卿山至巴西復怀谯秀",
        "author": "李商隐",
        "content": "梓潼不见马相如，更欲南行问酒垆。\n行到巴西觅谯秀，巴西惟是有寒芜。",
        "dynasty": "唐",
        "collection_info": null
    },
    {
        "uuid": "2eb39c2e7225e0e94a84dae4dd672b39",
        "title": "齐宫词",
        "author": "李商隐",
        "content": "永寿兵来夜不扃，金莲无復印中庭。\n梁台歌管三更罢，犹自风摇九子铃。",
        "dynasty": "唐",
        "collection_info": null
    },
    {
        "uuid": "6bb4c61f2ff720edc136911782bb72f9",
        "title": "十一月中旬至扶风界见梅花",
        "author": "李商隐",
        "content": "匝路亭亭艳，非时裛裛香。\n素娥惟与月，青女不饶霜。\n赠远虚盈手，伤离适断肠。\n为谁成早秀，不待作年芳。",
        "dynasty": "唐",
        "collection_info": null
    },
    {
        "uuid": "59997e6046b575475ee664dbe3789cf2",
        "title": "青陵台",
        "author": "李商隐",
        "content": "青陵台畔日光斜，万古贞魂倚暮霞。\n莫讶韩凭为蛱蝶，等闲飞上别枝花。",
        "dynasty": "唐",
        "collection_info": null
    },
    {
        "uuid": "caf2e8340e97a99a1fb6a93568f856a3",
        "title": "东还",
        "author": "李商隐",
        "content": "自有仙才自不知，十年长梦采华芝。\n秋风动地黄云暮，归去嵩阳寻旧师。",
        "dynasty": "唐",
        "collection_info": null
    },
    {
        "uuid": "18a54d9a1b6b32b2e29757840218f909",
        "title": "酬崔八早梅有赠兼示之作",
        "author": "李商隐",
        "content": "知访寒梅过野塘，久留金勒为迴肠。\n谢郎衣袖初翻雪，荀令熏炉更换香。\n何处拂胸资蝶粉，几时涂额藉蜂黄。\n维摩一室虽多病，亦要天花作道场。",
        "dynasty": "唐",
        "collection_info": null
    },
    {
        "uuid": "ebbe59f7746db2feccda44cafb51729a",
        "title": "春风",
        "author": "李商隐",
        "content": "春风虽自好，春物太昌昌。\n若教春有意，惟遣一枝芳。\n我意殊春意，先春已断肠。",
        "dynasty": "唐",
        "collection_info": null
    },
    {
        "uuid": "a2ff0c493708aa309e51ba1f2de31d8b",
        "title": "蜀桐",
        "author": "李商隐",
        "content": "玉垒高桐拂玉绳，上含非雾下含冰。\n枉教紫凤无栖处，斵作秋琴弹坏陵。",
        "dynasty": "唐",
        "collection_info": null
    },
    {
        "uuid": "3819ba3f7b878d1caa7c236b987ecc9c",
        "title": "汉宫",
        "author": "李商隐",
        "content": "通灵夜醮达清晨，承露盘晞甲帐春。\n王母不来方朔去，更须重见李夫人。",
        "dynasty": "唐",
        "collection_info": null
    },
    {
        "uuid": "98845e6bec4176eb4e711c5343be5ae0",
        "title": "判春",
        "author": "李商隐",
        "content": "一桃復一李，井上占年芳。\n笑处如临镜，窥时不隐墻。\n敢言西子短，谁觉宓妃长。\n珠玉终相类，同名作夜光。",
        "dynasty": "唐",
        "collection_info": null
    },
    {
        "uuid": "3678b879e63781ee63fba12b9989e49c",
        "title": "促漏",
        "author": "李商隐",
        "content": "促漏遥钟动静闻，报章重迭杳难分。\n舞鸾镜匣收残黛，睡鸭香炉换夕熏。\n归去定知还向月，梦来何处更为云？南塘渐暖蒲堪结，两两鸳鸯护水纹。",
        "dynasty": "唐",
        "collection_info": null
    },
    {
        "uuid": "5aba6354981fd6fe1fa2f410b9298aad",
        "title": "江东",
        "author": "李商隐",
        "content": "惊鱼拨刺燕翩翾，独自江东上钓船。\n今日春光太漂荡，谢家轻絮沈郎钱。",
        "dynasty": "唐",
        "collection_info": null
    },
    {
        "uuid": "7b378e01666ab03d58915cb35c243cc5",
        "title": "读任彦昇碑",
        "author": "李商隐",
        "content": "任昉当年有美名，可怜才调最纵横。\n梁台初建应惆怅，不得萧公作骑兵。",
        "dynasty": "唐",
        "collection_info": null
    },
    {
        "uuid": "3022c2b4c25273d18b30e47c35ad872e",
        "title": "荷花",
        "author": "李商隐",
        "content": "都无色可并，不奈此香何。\n瑶席乘凉设，金羁落晚过。\n迴衾灯照绮，渡韈水沾罗。\n预想前秋别，离居梦棹歌。",
        "dynasty": "唐",
        "collection_info": null
    },
    {
        "uuid": "66280453102c01a0d3083ae793fc42d9",
        "title": "五松驿",
        "author": "李商隐",
        "content": "独下长亭念过秦，五松不见见舆薪。\n只应既斩斯高后，寻被樵人用斧斤。",
        "dynasty": "唐",
        "collection_info": null
    },
    {
        "uuid": "ad78fa8a480ae7b3625a28f8d7b53ae9",
        "title": "灞岸",
        "author": "李商隐",
        "content": "山东今岁点行频，几处冤魂哭虏尘。\n灞水桥边倚华表，平时二月有东巡。",
        "dynasty": "唐",
        "collection_info": null
    },
    {
        "uuid": "f35520f6004f61b2fec5f56578852fd6",
        "title": "送臻师二首 一",
        "author": "李商隐",
        "content": "昔去灵山非拂席，今来沧海欲求珠。\n楞伽顶上清凉池，善眼仙人忆我无。",
        "dynasty": "唐",
        "collection_info": null
    },
    {
        "uuid": "7ead848d050d3aeb019cae3a3ce851e2",
        "title": "送臻师二首 二",
        "author": "李商隐",
        "content": "苦海迷途去未因，东方过此几微尘。\n何当百亿莲花上，一一莲花见佛身。",
        "dynasty": "唐",
        "collection_info": null
    },
    {
        "uuid": "3add4ecfe9c4434942e3a9379fe086ea",
        "title": "七夕",
        "author": "李商隐",
        "content": "鸾扇斜分凤幄开，星桥横过鹊飞迴。\n争将世上无期别，换得年年一度来。",
        "dynasty": "唐",
        "collection_info": null
    },
    {
        "uuid": "4a7576de84d42a3594f23e3d987449c6",
        "title": "谢先辈防记念拙诗甚多异日偶有此寄",
        "author": "李商隐",
        "content": "晓用云添句，寒将雪命篇。\n良辰多自感，作者岂皆然。\n熟寝初同鹤，含嘶欲并蝉。\n题诗长不展，得处定应偏。\n南浦无穷树，西楼不住烟。\n改成人寂寂，寄与路绵绵。\n星势寒垂地，河声晓上天。\n夫君自有恨，聊借此中传。",
        "dynasty": "唐",
        "collection_info": null
    },
    {
        "uuid": "fc3ae90b1b904e8d40f0eaae74354f86",
        "title": "马嵬二首 一",
        "author": "李商隐",
        "content": "冀马燕犀动地来，自埋红粉自成灰。\n君王若道能倾国，玉辇何由过马嵬。",
        "dynasty": "唐",
        "collection_info": null
    },
    {
        "uuid": "7d90bbc3f4cb0c9a6a65eab6055c034d",
        "title": "马嵬二首 二",
        "author": "李商隐",
        "content": "海外徒闻更九州，他生未卜此生休。\n空闻虎旅传宵柝，无復鸡人报晓筹。\n此日六军同驻马，当时七夕笑牵牛。\n如何四纪为天子，不及卢家有莫愁。",
        "dynasty": "唐",
        "collection_info": null
    },
    {
        "uuid": "69989922cb63832db85d60580db978cb",
        "title": "可叹",
        "author": "李商隐",
        "content": "幸会东城宴未迴，年华忧共水相催。\n梁家宅裏秦宫入，赵后楼中赤凤来。\n冰簟且眠金镂枕，琼筵不醉玉交杯。\n宓妃愁坐芝田馆，用尽陈王八斗才。",
        "dynasty": "唐",
        "collection_info": null
    },
    {
        "uuid": "c95b5720b2e6c8275e974b7c5e14fa2e",
        "title": "望喜驿别嘉陵江水二绝 一",
        "author": "李商隐",
        "content": "嘉陵江水此东流，望喜楼中忆阆州。\n若到阆中还赴海，阆州应更有高楼。",
        "dynasty": "唐",
        "collection_info": null
    },
    {
        "uuid": "4c6fda06a794b1ef849e543f5a4c8de1",
        "title": "望喜驿别嘉陵江水二绝 二",
        "author": "李商隐",
        "content": "千里嘉陵江水色，含烟带月碧于蓝。\n今朝相送东流后，犹自驱车更向南。",
        "dynasty": "唐",
        "collection_info": null
    },
    {
        "uuid": "470187fe7f2a20129e8618ba1516114e",
        "title": "别薛嵒宾",
        "author": "李商隐",
        "content": "曙爽行将拂，晨清坐欲凌。\n别离真不那，风物正相仍。\n漫水任谁照，衰花浅自矜。\n还将两袖泪，同向一窗灯。\n桂树乖真隐，芸香是小惩。\n清规无以况，且用玉壶冰。",
        "dynasty": "唐",
        "collection_info": null
    },
    {
        "uuid": "72127d0c4e4a94f57a1dbe0a73bd90ac",
        "title": "富平少侯",
        "author": "李商隐",
        "content": "七国三边未到忧，十三身袭富平候。\n不收金弹抛林外，却惜银床在井头。\n綵树转灯珠错落，绣檀迴枕玉雕锼。\n当关不报侵晨客，新得佳人字莫愁。",
        "dynasty": "唐",
        "collection_info": null
    },
    {
        "uuid": "3fb23f63a798172ab561f1cfdb181054",
        "title": "肠",
        "author": "李商隐",
        "content": "有怀非惜恨，不奈寸肠何。\n即席迴弥久，前时断固多。\n热应翻急烧，冷欲彻微波。\n隔树澌澌雨，通池点点荷。\n倦程山向背，望国阙嵯峨。\n故念飞书及，新懽借梦过。\n染筠休伴泪，绕雪莫追歌。\n拟问阳台事，年深楚语讹。",
        "dynasty": "唐",
        "collection_info": null
    },
    {
        "uuid": "bc5b72314e6b43ab1e273420dbe0d3f5",
        "title": "赠宇文中丞",
        "author": "李商隐",
        "content": "欲构中天正急材，自缘烟水恋平台。\n人间只有嵇延祖，最望山公启事来。",
        "dynasty": "唐",
        "collection_info": null
    },
    {
        "uuid": "bb8458a43474ed1466febb5d059a4e98",
        "title": "晓起",
        "author": "李商隐",
        "content": "拟杯当晓起，呵镜可微寒。\n隔箔山樱熟，褰帷桂烛残。\n书长为报晚，梦好更寻难。\n影响输双蝶，偏过旧畹兰。",
        "dynasty": "唐",
        "collection_info": null
    },
    {
        "uuid": "4477c38943e65b2b4cd26d41dd1605dd",
        "title": "闺情",
        "author": "李商隐",
        "content": "红露花房白蜜脾，黄蜂紫蝶两参差。\n春窗一觉风流梦，却是同袍不得知。",
        "dynasty": "唐",
        "collection_info": null
    },
    {
        "uuid": "847cf4d212a629efc9c438a9cdf5b1ca",
        "title": "月夕",
        "author": "李商隐",
        "content": "草下阴虫叶上霜，朱栏迢遰压湖光。\n兔寒蟾冷桂花白，此夜姮娥应断肠。",
        "dynasty": "唐",
        "collection_info": null
    },
    {
        "uuid": "edf81fc1644f04bf30f0ad22145d5e62",
        "title": "杏花",
        "author": "李商隐",
        "content": "上国昔相值，亭亭如欲言。\n异乡今暂赏，眽眽岂无恩。\n援少风多力，墻高月有痕。\n为含无限意，遂对不胜繁。\n仙子玉京路，主人金谷园。\n几时辞碧落，谁伴过黄昏。\n镜拂铅华腻，炉藏桂烬温。\n终应催竹叶，先拟咏桃根。\n莫学啼成血，从教梦寄魂。\n吴王采香径，失路入烟村。",
        "dynasty": "唐",
        "collection_info": null
    },
    {
        "uuid": "53430c11a1e0c3727bafdbef2356dd15",
        "title": "灯",
        "author": "李商隐",
        "content": "皎洁终无倦，煎熬亦自求。\n花时随酒远，雨后背窗休。\n冷暗黄茅驿，暄明紫桂楼。\n锦囊名画揜，玉局败碁收。\n何处无佳梦，谁人不隐忧。\n影随帘押转，光信簟文流。\n客自胜潘岳，侬今定莫愁。\n固应留半燄，回照下帏羞。",
        "dynasty": "唐",
        "collection_info": null
    },
    {
        "uuid": "1aaef0415845ef0b70f6098a1361d9a5",
        "title": "清河",
        "author": "李商隐",
        "content": "舟小迴仍数，楼危凭亦频。\n燕来从及社，蝶舞太侵晨。\n绛雪除烦后，霜梅取味新。\n年华无一事，只是自伤春。",
        "dynasty": "唐",
        "collection_info": null
    },
    {
        "uuid": "7008a2d1df9e8f26e0b80fbd27919110",
        "title": "韈",
        "author": "李商隐",
        "content": "尝闻宓妃韈，渡水欲生尘。\n好借常娥着，清秋踏月轮。",
        "dynasty": "唐",
        "collection_info": null
    },
    {
        "uuid": "fc0b8f38f5f8fbbde089224b80857adb",
        "title": "追代卢家人嘲堂内",
        "author": "李商隐",
        "content": "道却横波字，人前莫谩羞。\n只应同楚水，长短入淮流。",
        "dynasty": "唐",
        "collection_info": null
    },
    {
        "uuid": "a08b3a7e0213a3ace7e60a5df33d3810",
        "title": "代应",
        "author": "李商隐",
        "content": "本来银汉是红墻，隔得卢家白玉堂。\n谁与王昌报消息，尽知三十六鸳鸯。",
        "dynasty": "唐",
        "collection_info": null
    },
    {
        "uuid": "2d487968e518db57fad001a676ee6bf6",
        "title": "离亭赋得折杨柳二首 一",
        "author": "李商隐",
        "content": "暂凭樽酒送无憀，莫损愁眉与细腰。\n人世死前惟有别，春风争拟惜长条。",
        "dynasty": "唐",
        "collection_info": null
    },
    {
        "uuid": "e211be6bd527ab12d36659a99205aadc",
        "title": "寄永道士",
        "author": "李商隐",
        "content": "共上云山独下迟，阳台白道细如丝。\n君今併倚三珠树，不记人间落叶时。",
        "dynasty": "唐",
        "collection_info": null
    },
    {
        "uuid": "e6c98cae5dfc5bde75c2dc9b0a099fd7",
        "title": "华州周大夫宴席",
        "author": "李商隐",
        "content": "郡斋何用酒如泉，饮德先时已醉眠。\n若共门人推礼分，戴崇争得及彭宣。",
        "dynasty": "唐",
        "collection_info": null
    },
    {
        "uuid": "b513e5440c953db3738bcb0fc4cdb50c",
        "title": "荆山",
        "author": "李商隐",
        "content": "压河连华势孱颜，鸟没云归一望间。\n杨仆移关三百里，可能全是为荆山。",
        "dynasty": "唐",
        "collection_info": null
    },
    {
        "uuid": "16faf97dc0cb045e4518377c63f124ac",
        "title": "次陕州先寄源从事",
        "author": "李商隐",
        "content": "离思羁愁日欲晡，东周西雍此分涂。\n迴銮佛寺高多少，望尽黄河一曲无。",
        "dynasty": "唐",
        "collection_info": null
    },
    {
        "uuid": "195629b8c8ded4e311255c8916cf9ff3",
        "title": "过郑广文旧居",
        "author": "李商隐",
        "content": "宋玉平生恨有余，远循三楚弔三闾。\n可怜留着临江宅，异代应教庾信居。",
        "dynasty": "唐",
        "collection_info": null
    },
    {
        "uuid": "59708a97cba26f0fbfe00ccf50dc60a8",
        "title": "东下三旬苦于风土马上戏作",
        "author": "李商隐",
        "content": "路遶函关东復东，身骑征马逐惊蓬。\n天池辽阔谁相待，日日虚乘九万风。",
        "dynasty": "唐",
        "collection_info": null
    },
    {
        "uuid": "029697763f5c57cd9a8160fb9adfce91",
        "title": "莫愁",
        "author": "李商隐",
        "content": "雪中梅下与谁期，梅雪相兼一万枝。\n若是石城无艇子，莫愁还自有愁时。",
        "dynasty": "唐",
        "collection_info": null
    },
    {
        "uuid": "c28c997fd3b141342d9a4ce7ce48aa33",
        "title": "梦令狐学士",
        "author": "李商隐",
        "content": "山驿荒凉白竹扉，残灯向晓梦清晖。\n右银台路雪三尺，凤诏裁成当直归。",
        "dynasty": "唐",
        "collection_info": null
    },
    {
        "uuid": "d1f410400c0a683acd5d1e356d5e717e",
        "title": "涉洛川",
        "author": "李商隐",
        "content": "通谷阳林不见人，我来遗恨古时春。\n宓妃漫结无穷恨，不为君王杀灌均。",
        "dynasty": "唐",
        "collection_info": null
    },
    {
        "uuid": "6d459c0cc2c2ed8d0f01cc2d4b06892e",
        "title": "有感",
        "author": "李商隐",
        "content": "中路因循我所长，古来才命两相妨。\n劝君莫强安蛇足，一醆芳醪不得尝。",
        "dynasty": "唐",
        "collection_info": null
    },
    {
        "uuid": "4413eb68c760bb871c241e95b4650a73",
        "title": "宫妓",
        "author": "李商隐",
        "content": "珠箔轻明拂玉墀，披香新殿鬬腰支。\n不须看尽鱼龙戏，终遣君王怒偃师。",
        "dynasty": "唐",
        "collection_info": null
    },
    {
        "uuid": "2a71c98e03cc9910820f707939deb43c",
        "title": "宫辞",
        "author": "李商隐",
        "content": "君恩如水向东流，得宠忧移失宠愁。\n莫向尊前奏花落，凉风只在殿西头。",
        "dynasty": "唐",
        "collection_info": null
    },
    {
        "uuid": "710ccddddb06047fe4035631c128bea0",
        "title": "代赠二首 一",
        "author": "李商隐",
        "content": "楼上黄昏欲望休，玉梯横绝月中钩。\n芭蕉不展丁香结，同向春风各自愁。",
        "dynasty": "唐",
        "collection_info": null
    },
    {
        "uuid": "eb23c625abb68bb98ba615134d9290c6",
        "title": "代赠二首 二",
        "author": "李商隐",
        "content": "东南日出照高楼，楼上离人唱石州。\n总把春山扫眉黛，不知供得几多愁。",
        "dynasty": "唐",
        "collection_info": null
    },
    {
        "uuid": "9b4caa2ab243d39b877fc1af690cf086",
        "title": "楚吟",
        "author": "李商隐",
        "content": "山上离宫宫上楼，楼前宫畔暮江流。\n楚天长短黄昏雨，宋玉无愁亦自愁。",
        "dynasty": "唐",
        "collection_info": null
    },
    {
        "uuid": "d71dd172909e8b62adf597c1afc20aad",
        "title": "瑶池",
        "author": "李商隐",
        "content": "瑶池阿母绮窗开，黄竹歌声动地哀。\n八骏日行三万里，穆王何事不重来。",
        "dynasty": "唐",
        "collection_info": null
    },
    {
        "uuid": "5a4ce55cdc7343e85ca1bdb3b33effe2",
        "title": "柳",
        "author": "李商隐",
        "content": "为有桥边拂面香，何曾自敢占流光。\n后庭玉树承恩泽，不信年华有断肠。",
        "dynasty": "唐",
        "collection_info": null
    },
    {
        "uuid": "63c95b779a769a2b8a399c2da2697468",
        "title": "寄在朝郑曹独孤李四同年",
        "author": "李商隐",
        "content": "昔岁陪游旧迹多，风光今日两蹉跎。\n不因醉本兰亭在，兼忘当年旧永和。",
        "dynasty": "唐",
        "collection_info": null
    },
    {
        "uuid": "917bd4d9b6a59b1cc83e4010fcd07651",
        "title": "南朝",
        "author": "李商隐",
        "content": "地险悠悠天险长，金陵王气应瑶光。\n休夸此地分天下，只得徐妃半面妆。",
        "dynasty": "唐",
        "collection_info": null
    },
    {
        "uuid": "bc7db141bb18db31e7e1c7541881c243",
        "title": "题汉祖庙",
        "author": "李商隐",
        "content": "乘运应须宅八荒，男儿安在恋池隍。\n君王自起新丰后，项羽何曾在故乡。",
        "dynasty": "唐",
        "collection_info": null
    },
    {
        "uuid": "f288602a3da26baf479d4e42fad61ae3",
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 一",
        "author": "李商隐",
        "content": "十岁裁诗走马成，冷灰残烛动离情。\n桐花万里丹山路，雏凤清于老凤声。",
        "dynasty": "唐",
        "collection_info": null
    },
    {
        "uuid": "6e0da824a76cc1d8435fabbd046c1412",
        "title": "韩冬郎即席为诗相送一座尽惊他日余方追吟连宵侍坐裴回久之句有老成之风因成二绝寄酬兼呈畏之员外 二",
        "author": "李商隐",
        "content": "劒栈风樯各苦辛，别时冰雪到时春。\n为凭何逊休联句，瘦尽东阳姓沈人。",
        "dynasty": "唐",
        "collection_info": null
    },
    {
        "uuid": "d0ca103f84c8621a9c6e50fb1aafd7bf",
        "title": "评事翁寄赐饧粥走笔为答",
        "author": "李商隐",
        "content": "粥香饧白杏花天，省对流鸎坐绮筵。\n今日寄来春已老，凤楼迢递忆秋韆。",
        "dynasty": "唐",
        "collection_info": null
    },
    {
        "uuid": "b29b80a3b283f3a62d0f70bbd4e02ab0",
        "title": "东阿王",
        "author": "李商隐",
        "content": "国事分明属灌均，西陵魂断夜来人。\n君王不得为天子，半为当时赋洛神。",
        "dynasty": "唐",
        "collection_info": null
    },
    {
        "uuid": "b6d07429f505151bad07388346aaac2b",
        "title": "圣女祠",
        "author": "李商隐",
        "content": "松篁台殿蕙香帏，龙护瑶窗凤掩扉。\n无质易迷三里雾，不寒长着五铢衣。\n人间定有崔罗什，天上应无刘武威。\n寄问钗头双白燕，每朝珠馆几时归。",
        "dynasty": "唐",
        "collection_info": null
    },
    {
        "uuid": "8a4938c4cf5c5a6bfb9cf6a163c0dfa4",
        "title": "独居有怀",
        "author": "李商隐",
        "content": "麝重愁风逼，罗疎畏月侵。\n怨魂迷恐断，娇喘细疑沈。\n数急芙蓉带，频抽翡翠簪。\n柔情终不远，遥妬已先深。\n浦冷鸳鸯去，园空蛱蝶寻。\n蜡花长递泪，筝柱镇移心。\n觅使嵩云暮，回头灞岸阴。\n只闻凉叶院，露井近寒砧。",
        "dynasty": "唐",
        "collection_info": null
    },
    {
        "uuid": "e451550d33e4e4e192e1f830f944acf4",
        "title": "过景陵",
        "author": "李商隐",
        "content": "武皇精魄久仙昇，帐殿凄凉烟雾凝。\n俱是苍生留不得，鼎湖何异魏西陵。",
        "dynasty": "唐",
        "collection_info": null
    },
    {
        "uuid": "880d82864b314f3620672a589e54ce37",
        "title": "临发崇让宅紫薇",
        "author": "李商隐",
        "content": "一树浓姿独看来，秋庭暮雨类轻埃。\n不先摇落应为有，已欲别离休更开。\n桃绶含情依露井，柳绵相忆隔章台。\n天涯地角同荣谢，岂要移根上苑栽。",
        "dynasty": "唐",
        "collection_info": null
    },
    {
        "uuid": "0cc434c6cd56cc836e0e9a7a985d7f25",
        "title": "及第东归次灞上却寄同年",
        "author": "李商隐",
        "content": "芳桂当年各一枝，行期未分压春期。\n江鱼朔雁长相忆，秦树嵩云自不知。\n下苑经过劳想像，东门送饯又差池。\n灞陵柳色无离恨，莫枉长条赠所思。",
        "dynasty": "唐",
        "collection_info": null
    },
    {
        "uuid": "e520d403209a172e22ae690f1ce07ec8",
        "title": "野菊",
        "author": "李商隐",
        "content": "苦竹园南椒坞边，微香冉冉泪涓涓。\n已悲节物同寒雁，忍委芳心与暮蝉。\n细路独来当此夕，清尊相伴省他年。\n紫云新苑移花处，不取霜栽近御筵。",
        "dynasty": "唐",
        "collection_info": null
    },
    {
        "uuid": "29f86579e54eb79d739ba2956b4abd3c",
        "title": "板桥晓别",
        "author": "李商隐",
        "content": "回望高城落晓河，长亭窗户压微波。\n水仙欲上鲤鱼去，一夜芙蓉红泪多。",
        "dynasty": "唐",
        "collection_info": null
    },
    {
        "uuid": "a9411b934bea069678c3ea7cb36ed4d5",
        "title": "过伊仆射旧宅",
        "author": "李商隐",
        "content": "朱邸方酬力战功，华筵俄叹逝波穷。\n回廊檐断燕飞去，小阁尘凝人语空。\n幽泪欲干残菊露，余香犹入败荷风。\n何能更涉泷江去，独立寒流弔楚宫。",
        "dynasty": "唐",
        "collection_info": null
    },
    {
        "uuid": "d6e680f4624e5db58d24942da5708901",
        "title": "关门柳",
        "author": "李商隐",
        "content": "永定河边一行柳，依依长发故年春。\n东来西去人情薄，不为清阴减路尘。",
        "dynasty": "唐",
        "collection_info": null
    },
    {
        "uuid": "7e53fabda3a0d0b6ca74588e2ebdb1ca",
        "title": "酬别令狐补阙",
        "author": "李商隐",
        "content": "惜别夏仍半，回途秋已期。\n那修直谏草，更赋赠行诗。\n锦段知无报，青萍肯见疑。\n人生有通塞，公等繫安危。\n警露鹤辞侣，吸风蝉抱枝。\n弹冠如不问，又到扫门时。",
        "dynasty": "唐",
        "collection_info": null
    },
    {
        "uuid": "9485776a94798f0534097040d5e37617",
        "title": "银河吹笙",
        "author": "李商隐",
        "content": "怅望银河吹玉笙，楼寒院冷接平明。\n重衾幽梦他年断，别树羁雌昨夜惊。\n月榭故香因雨发，风帘残烛隔霜清。\n不须浪作缑山意，湘瑟秦箫自有情。",
        "dynasty": "唐",
        "collection_info": null
    },
    {
        "uuid": "b75b9836a8c2cd04f0014520a80cadfa",
        "title": "与同年李定言曲水闲话戏作",
        "author": "李商隐",
        "content": "海燕参差沟水流，同君身世属离忧。\n相携花下非秦赘，对泣春天类楚囚。\n碧草暗侵穿苑路，珠帘不捲枕江楼。\n莫惊五胜埋香骨，地下伤春亦白头。",
        "dynasty": "唐",
        "collection_info": null
    },
    {
        "uuid": "53fad27edce7a6eab421cfead48fee2a",
        "title": "彭城公薨后赠杜二十七胜李十七潘二君并与愚同出故尚书安平公门下",
        "author": "李商隐",
        "content": "梁山兖水约从公，两地参差一旦空。\n谢墅庾村相弔后，自今歧路各西东。",
        "dynasty": "唐",
        "collection_info": null
    },
    {
        "uuid": "ed7d9c2ce4ee5541e84d4fd909b10da8",
        "title": "闻歌",
        "author": "李商隐",
        "content": "敛笑凝眸意欲歌，高云不动碧嵯峨。\n铜台罢望归何处，玉辇忘还事几多。\n青冢路边南雁尽，细腰宫裏北人过。\n此声肠断非今日，香灺灯光奈尔何。",
        "dynasty": "唐",
        "collection_info": null
    },
    {
        "uuid": "6b740db070f52a87ee406b7c7887fb77",
        "title": "赠华阳宋真人兼寄清都刘先生",
        "author": "李商隐",
        "content": "沦谪千年别帝宸，至今犹谢蘂珠人。\n但惊茅许同仙籍，不道刘卢是世亲。\n玉捡赐书迷凤篆，金华归驾冷龙鳞。\n不因杖屦逢周史，徐甲何曾有此身。",
        "dynasty": "唐",
        "collection_info": null
    },
    {
        "uuid": "c016470d101ec350349bb391be368118",
        "title": "楚宫二首 一",
        "author": "李商隐",
        "content": "十二峰前落照微，高唐宫暗坐迷归。\n朝云暮雨长相接，犹自君王恨见稀。",
        "dynasty": "唐",
        "collection_info": null
    },
    {
        "uuid": "0094640e42bb4be90c357ddcd81ad19d",
        "title": "楚宫二首 二",
        "author": "李商隐",
        "content": "月姊曾逢下彩蟾，倾城消息隔重帘。\n已闻佩响知腰细，更辨絃声觉指纤。\n暮雨自归山悄悄，秋河不动夜厌厌。\n王昌且在墙东住，未必金堂得免嫌。",
        "dynasty": "唐",
        "collection_info": null
    },
    {
        "uuid": "53e574c95b2be3592f33c3ba0d69585e",
        "title": "和友人戏赠二首 一",
        "author": "李商隐",
        "content": "东望花楼会不同，西来双燕信休通。\n仙人掌冷三霄露，玉女窗虚五夜风。\n翠袖自随回雪转，烛房寻类外庭空。\n殷勤莫使清香透，牢合金鱼鏁桂丛。",
        "dynasty": "唐",
        "collection_info": null
    },
    {
        "uuid": "6d3d60b805197003d4f51c6584861629",
        "title": "和友人戏赠二首 二",
        "author": "李商隐",
        "content": "迢遰青门有几关，柳梢楼角见南山。\n明珠可贯须为佩，白璧堪裁且作环。\n子夜休歌团扇揜，新正未破剪刀闲。\n猿啼鹤怨终年事，未抵熏炉一夕间。",
        "dynasty": "唐",
        "collection_info": null
    },
    {
        "uuid": "f450e12817c4ba2db51ffb269bd96513",
        "title": "题二首后重有戏赠任秀才",
        "author": "李商隐",
        "content": "一丈红蔷拥翠筠，罗窗不识绕街尘。\n峡中寻觅长逢雨，月裏依稀更有人。\n虚为错刀留远客，枉缘书札损文鳞。\n遥知小阁还斜照，羡杀乌龙卧锦茵。",
        "dynasty": "唐",
        "collection_info": null
    },
    {
        "uuid": "4a402397c1096826653b1e76c8b6c3f9",
        "title": "有感二首 一",
        "author": "李商隐",
        "content": "九服归元化，三灵叶睿图。\n如何本初辈，自取屈牦诛。\n有甚当车泣，因劳下殿趋。\n何成奏云物，直是灭萑苻。\n证逮符书密，辞连性命俱。\n竟缘尊汉相，不早辨胡雏。\n鬼箓分朝部，军烽照上都。\n敢云堪恸哭，未免怨洪炉。",
        "dynasty": "唐",
        "collection_info": null
    },
    {
        "uuid": "6fdb23ae00b6e645e9ec648fea1a9fca",
        "title": "有感二首 二",
        "author": "李商隐",
        "content": "丹陛犹敷奏，彤庭歘战争。\n临危对卢植，始悔用庞萌。\n御仗收前殿，兵徒剧背城。\n苍黄五色棒，掩遏一阳生。\n古有清君侧，今非乏老成。\n素心虽未易，此举太无名。\n谁瞑衔冤目，宁吞欲绝声。\n近闻开寿讌，不废用咸英。",
        "dynasty": "唐",
        "collection_info": null
    },
    {
        "uuid": "13fa58dfbdb30f71e0aaa0ab44d4a40f",
        "title": "重有感",
        "author": "李商隐",
        "content": "玉帐牙旗得上游，安危须共主君忧。\n窦融表已来关右，陶侃军宜次石头。\n岂有蛟龙愁失水，更无鹰隼与高秋。\n昼号夜哭兼幽显，早晚星关雪涕收。",
        "dynasty": "唐",
        "collection_info": null
    },
    {
        "uuid": "02c505d2a95c2d47812f776a5c086363",
        "title": "寿安公主出降",
        "author": "李商隐",
        "content": "沩水闻贞媛，常山索锐师。\n昔忧迷帝力，今分送王姬。\n事等和强虏，恩殊睦本枝。\n四郊多垒在，此礼恐无时。",
        "dynasty": "唐",
        "collection_info": null
    },
    {
        "uuid": "49cd5f758919088a586605832cec3bd5",
        "title": "夕阳楼",
        "author": "李商隐",
        "content": "花明柳暗绕天愁，上尽重城更上楼。\n欲问孤鸿向何处，不知身世自悠悠。",
        "dynasty": "唐",
        "collection_info": null
    },
    {
        "uuid": "4608951fc30bdb8dadf0a2cec6780cac",
        "title": "春雨",
        "author": "李商隐",
        "content": "怅卧新春白袷衣，白门寥落意多违。\n红楼隔雨相望冷，珠箔飘灯独自归。\n远路应悲春晼晚，残宵犹得梦依稀。\n玉珰缄札何由达，万里云罗一雁飞。",
        "dynasty": "唐",
        "collection_info": null
    },
    {
        "uuid": "8fc69f213b009a3660d505f8959cf216",
        "title": "中元作",
        "author": "李商隐",
        "content": "绛节飘飖宫国来，中元朝拜上清回。\n羊权须得金条脱，温峤终虚玉镜台。\n曾省惊眠闻雨过，不知迷路为花开。\n有娀未抵瀛洲远，青雀如何鸩鸟媒。",
        "dynasty": "唐",
        "collection_info": null
    },
    {
        "uuid": "ec372c7e4fb41990e36ecc068b7431f7",
        "title": "鸳鸯",
        "author": "李商隐",
        "content": "雌去雄飞万里天，云罗满眼泪潸然。\n不须长结风波愿，锁向金笼始两全。",
        "dynasty": "唐",
        "collection_info": null
    },
    {
        "uuid": "de32891fa76b0a56b854e889859e7ace",
        "title": "楚宫",
        "author": "李商隐",
        "content": "湘波如泪色漻缪，楚厉迷魂逐恨遥。\n枫树夜猿愁自断，女萝山鬼语相邀。\n空归腐败犹难復，更困腥臊岂易招。\n但使故乡三户在，綵丝谁惜惧长蛟。",
        "dynasty": "唐",
        "collection_info": null
    },
    {
        "uuid": "b6c73843a53c681d2655abd8af4ce6de",
        "title": "妓席暗记送同年独孤云之武昌",
        "author": "李商隐",
        "content": "迭嶂千重呌恨猿，长江万里洗离魂。\n武昌若有山头石，为拂苍苔检泪痕。",
        "dynasty": "唐",
        "collection_info": null
    },
    {
        "uuid": "dcd4bc51c6e69ec282ae96d5087d9e2f",
        "title": "宿晋昌亭闻惊禽",
        "author": "李商隐",
        "content": "羇绪鳏鳏夜景侵，高窗不掩见惊禽。\n飞来曲渚烟方合，过尽南塘树更深。\n胡马嘶和榆塞笛，楚猿吟杂橘村砧。\n失羣挂木知何限，远隔天涯共此心。",
        "dynasty": "唐",
        "collection_info": null
    },
    {
        "uuid": "dbbb0b91e50157c108d9753362d58c53",
        "title": "深宫",
        "author": "李商隐",
        "content": "金殿销香闭绮栊，玉壶传点咽铜龙。\n狂飙不惜萝阴薄，清露偏知桂叶浓。\n斑竹岭边无限泪，景阳宫裏及时钟。\n岂知为雨为云处，只有高唐十二峰。",
        "dynasty": "唐",
        "collection_info": null
    },
    {
        "uuid": "c630c5a43ef7ed4460e0366b4944023c",
        "title": "明禅师院酬从兄见寄",
        "author": "李商隐",
        "content": "贞吝嫌兹世，会心驰本原。\n人非四禅缚，地绝一尘喧。\n霜露欹高木，星河压故园。\n撕游傥为胜，九折幸回轩。",
        "dynasty": "唐",
        "collection_info": null
    },
    {
        "uuid": "8815c6cfab9abef38acc6d5f2b9fa192",
        "title": "寄裴衡",
        "author": "李商隐",
        "content": "别地萧条极，如何更独来。\n秋应为黄叶，雨不厌青苔。\n沈约只能瘦，潘仁岂是才。\n杂情堪底寄，惟有冷于灰。",
        "dynasty": "唐",
        "collection_info": null
    },
    {
        "uuid": "a31f8efe3443dad186e613631741525a",
        "title": "即日",
        "author": "李商隐",
        "content": "小苑试春衣，高楼倚暮晖。\n夭桃惟是笑，舞蝶不空飞。\n赤岭久无耗，鸿门犹合围。\n几家缘锦字，含泪坐鸳机。",
        "dynasty": "唐",
        "collection_info": null
    },
    {
        "uuid": "04c09046ccb27a3577465e42e5496df1",
        "title": "淮阳路",
        "author": "李商隐",
        "content": "荒村倚废营，投宿旅魂惊。\n断雁高仍急，寒溪晓更清。\n昔年尝聚盗，此日颇分兵。\n猜贰谁先致，三朝事始平。",
        "dynasty": "唐",
        "collection_info": null
    },
    {
        "uuid": "362f57bdba003674f4bde5ae18ff7725",
        "title": "崇让宅东亭醉后沔然有作",
        "author": "李商隐",
        "content": "曲岸风雷罢，东亭霁日凉。\n新秋仍酒困，幽兴暂江乡。\n摇落真何遽，交亲或未忘。\n一帆彭蠡月，数雁塞门霜。\n俗态虽多累，仙标发近狂。\n声名佳句在，身世玉琴张。\n万古山空碧，无人鬓免黄。\n骅骝忧老大，鶗鴂妬芬芳。\n密竹沉虚籁，孤莲泊晚香。\n如何此幽胜，淹卧剧清漳。",
        "dynasty": "唐",
        "collection_info": null
    },
    {
        "uuid": "3a97ddadadb9ea72892747ebb8b864e2",
        "title": "晚晴",
        "author": "李商隐",
        "content": "深居俯夹城，春去夏犹清。\n天意怜幽草，人间重晚晴。\n併添高阁迥，微注小窗明。\n越鸟巢干后，归飞体更轻。",
        "dynasty": "唐",
        "collection_info": null
    },
    {
        "uuid": "af41fbb39c84c00964a820f4e54490ab",
        "title": "迎寄韩鲁州",
        "author": "李商隐",
        "content": "积雨晚骚骚，相思正郁陶。\n不知人万里，时有燕双高。\n寇盗缠三辅，莓苔滑百牢。\n圣朝推卫霍，归日动仙曹。",
        "dynasty": "唐",
        "collection_info": null
    },
    {
        "uuid": "2c0848b9fae4db9adf0c6119b993b5a1",
        "title": "武夷山",
        "author": "李商隐",
        "content": "只得流霞酒一杯，空中箫鼓几时回。\n武夷洞裏生毛竹，老尽曾孙更不来。",
        "dynasty": "唐",
        "collection_info": null
    },
    {
        "uuid": "dbd10caa4b9a7a694a6ec898efbbd9e3",
        "title": "一片",
        "author": "李商隐",
        "content": "一片琼英价动天，连城十二昔虚传。\n良工巧费真为累，楮叶成来不直钱。",
        "dynasty": "唐",
        "collection_info": null
    },
    {
        "uuid": "1e37a3b558c834a22865cea3353c3b1f",
        "title": "寄成都高苗二从事",
        "author": "李商隐",
        "content": "红莲幕下紫棃新，命断湘南病渴人。\n今日问君能寄否，二江风水接天津。",
        "dynasty": "唐",
        "collection_info": null
    },
    {
        "uuid": "f10e92bd39aa370ba590a765d30ccb80",
        "title": "郑州献从叔舍人褎",
        "author": "李商隐",
        "content": "蓬岛烟霞阆苑钟，三官笺奏附金龙。\n茅君奕世仙曹贵，许掾全家道气浓。\n绛简尚参黄纸案，丹炉犹用紫泥封。\n不知他日华阳洞，许上经楼第几重。",
        "dynasty": "唐",
        "collection_info": null
    },
    {
        "uuid": "27963988dd3b99f04a0bb5bb989b7848",
        "title": "西南行却寄相送者",
        "author": "李商隐",
        "content": "百里阴云覆雪泥，行人只在雪云西。\n明朝惊破还乡梦，定是陈仓碧野鸡。",
        "dynasty": "唐",
        "collection_info": null
    },
    {
        "uuid": "84e1311ceed0e82e985fd24660ef8f8d",
        "title": "四皓庙",
        "author": "李商隐",
        "content": "羽翼殊勋弃若遗，皇天有运我无时。\n庙前便接山门路，不长青松长紫芝。",
        "dynasty": "唐",
        "collection_info": null
    },
    {
        "uuid": "acae47a23fefe47e63b2d2811df393ea",
        "title": "题白石莲花寄楚公",
        "author": "李商隐",
        "content": "白石莲花谁所共，六时长捧佛前灯。\n空庭苔藓饶霜露，时梦西山老病僧。\n大海龙宫无限地，诸天雁塔几多层。\n漫夸鹙子真罗汉，不会牛车是上乘。",
        "dynasty": "唐",
        "collection_info": null
    },
    {
        "uuid": "360353e6504570ad31fefee2ce229ed9",
        "title": "[安定]城楼",
        "author": "李商隐",
        "content": "迢遰高城百尺楼，绿杨枝外尽汀洲。\n贾生年少虚垂泪，王粲春来更远游。\n永忆江湖归白髮，欲回天地入扁舟。\n不知腐鼠成滋味，猜意鸳雏竟未休。",
        "dynasty": "唐",
        "collection_info": null
    },
    {
        "uuid": "c53323402c72ce3dc589d441e8ed3d22",
        "title": "隋宫守岁",
        "author": "李商隐",
        "content": "消息东郊木帝回，宫中行乐有新梅。\n沈香甲煎为庭燎，玉液琼苏作寿杯。\n遥望露盘疑是月，远闻鼍鼓欲惊雷。\n昭阳第一倾城客，不踏金莲不肯来。",
        "dynasty": "唐",
        "collection_info": null
    },
    {
        "uuid": "5cf41aee14bcf9c9839dd3cc3d6f259d",
        "title": "利州江潭作",
        "author": "李商隐",
        "content": "神劒飞来不易销，碧潭珍重驻兰桡。\n自携明月移灯疾，欲就行云散锦遥。\n河伯轩窗通贝阙，水宫帷箔卷冰绡。\n他时燕脯无人寄，雨满空城蕙叶雕。",
        "dynasty": "唐",
        "collection_info": null
    },
    {
        "uuid": "497fd93950a3b3ea65d8788a90a34e53",
        "title": "即目",
        "author": "李商隐",
        "content": "地宽楼已迥，人更迥于楼。\n细意经春物，伤酲属暮愁。\n望赊殊易断，恨久欲难收。\n大埶真无利，多情岂自由。\n空园兼树废，败港拥花流。\n书去青枫驿，鸿归杜若洲。\n单栖应分定，辞疾索谁忧。\n更替林鵶恨，惊频去不休。",
        "dynasty": "唐",
        "collection_info": null
    },
    {
        "uuid": "7291e73dbdb6460e63b0214feedf9887",
        "title": "相思",
        "author": "李商隐",
        "content": "相思树上合欢枝，紫凤青鸾共羽仪。\n肠断秦台吹管客，日西春尽到来迟。",
        "dynasty": "唐",
        "collection_info": null
    },
    {
        "uuid": "2a50c20f9bb1c68af6050d59eec2615a",
        "title": "茂陵",
        "author": "李商隐",
        "content": "汉家天马出蒲梢，苜蓿榴花遍近郊。\n内苑只知含凤觜，属车无復插鸡翘。\n玉桃偷得怜方朔，金屋修成贮阿娇。\n谁料苏卿老归国，茂陵松栢雨萧萧。",
        "dynasty": "唐",
        "collection_info": null
    },
    {
        "uuid": "3f42ff524f945a46f3f7076918a9817d",
        "title": "镜槛",
        "author": "李商隐",
        "content": "镜槛芙蓉入，香台翡翠过。\n拨弦惊火凤，交扇拂天鹅。\n隐忍阳城笑，喧传郢市歌。\n仙眉琼作叶，佛髻钿为螺。\n五里无因雾，三秋只见河。\n月中供药剩，海上得绡多。\n玉集胡沙割，犀留圣水磨。\n斜门穿戏蝶，小阁锁飞蛾。\n骑襜侵鞯卷，车帷约幰鈋。\n传书两行雁，取酒一封駞。\n桥迥凉风压，沟横夕照和。\n待乌燕太子，驻马魏东阿。\n想像铺芳褥，依稀解醉罗。\n散时帘隔露，卧后幕生波。\n梯稳从攀桂，弓调任射莎。\n岂能抛断梦，听鼓事朝珂。",
        "dynasty": "唐",
        "collection_info": null
    },
    {
        "uuid": "ed9730771f6a6f660b68dd54711185d0",
        "title": "送郑大台文南觐",
        "author": "李商隐",
        "content": "黎辟滩声五月寒，南风无处附平安。\n君怀一匹胡威绢，争拭酬恩泪得干。",
        "dynasty": "唐",
        "collection_info": null
    },
    {
        "uuid": "63585d5394430d73cd6620c20c208fdf",
        "title": "风",
        "author": "李商隐",
        "content": "迥拂来鸿急，斜催别燕高。\n已寒休惨淡，更远尚呼号。\n楚色分西塞，夷音接下牢。\n归舟天外有，一为戒波涛。",
        "dynasty": "唐",
        "collection_info": null
    },
    {
        "uuid": "3a9297b7bee4befdb5ce93658202b7a6",
        "title": "洞庭鱼",
        "author": "李商隐",
        "content": "洞庭鱼可拾，不假更垂罾。\n闹若雨前蚁，多于秋后蝇。\n岂思鳞作簟，仍计腹为灯。\n浩荡天池路，翱翔欲化鹏。",
        "dynasty": "唐",
        "collection_info": null
    },
    {
        "uuid": "21c1c8bc00106b4abc78f1a59f64f196",
        "title": "天涯",
        "author": "李商隐",
        "content": "春日在天涯，天涯日又斜。\n莺啼如有泪，为湿最高花。",
        "dynasty": "唐",
        "collection_info": null
    },
    {
        "uuid": "f4fd11de082ade57d01a0abcd4b8cf9a",
        "title": "喜舍弟羲叟及第上礼部魏公",
        "author": "李商隐",
        "content": "国以斯文重，公仍内署来。\n风标森太华，星象逼中台。\n朝满迁鸎侣，门多吐凤才。\n宁同鲁司寇，惟铸一颜回。",
        "dynasty": "唐",
        "collection_info": null
    },
    {
        "uuid": "5a2a802a0845a7b54b00c4b4fad0382b",
        "title": "哀筝",
        "author": "李商隐",
        "content": "延颈全同鹤，柔肠素怯猿。\n湘波无限泪，蜀魄有余冤。\n轻幰长无道，哀筝不出门。\n何由问香炷，翠幕自黄昏。",
        "dynasty": "唐",
        "collection_info": null
    },
    {
        "uuid": "296a7beb48e53216ddd7941b66580c20",
        "title": "自南山北归经分水岭",
        "author": "李商隐",
        "content": "水急愁无地，山深故有云。\n那通极目望，又作断肠分。\n郑驿来虽及，燕台哭不闻。\n犹余遗意在，许刻镇南勋。",
        "dynasty": "唐",
        "collection_info": null
    },
    {
        "uuid": "bc24ddabf3a322dd16952290b9b0db11",
        "title": "旧顿",
        "author": "李商隐",
        "content": "东人望幸久咨嗟，四海于今是一家。\n犹锁平时旧行殿，尽无宫户有宫鸦。",
        "dynasty": "唐",
        "collection_info": null
    },
    {
        "uuid": "7ee9fbbcc9a34540df8a959d556a09c1",
        "title": "代董秀才却扇",
        "author": "李商隐",
        "content": "莫将画扇出帷来，遮掩春山滞上才。\n若道团圆似明月，此中须放桂花开。",
        "dynasty": "唐",
        "collection_info": null
    },
    {
        "uuid": "69e4deb93595c2d21e9ddedc1e21106f",
        "title": "有感",
        "author": "李商隐",
        "content": "非关宋玉有微辞，却是襄王梦觉迟。\n一自高唐赋成后，楚天云雨尽堪疑。",
        "dynasty": "唐",
        "collection_info": null
    },
    {
        "uuid": "65032f693dd59b34d7c256feccb47fac",
        "title": "骊山有感",
        "author": "李商隐",
        "content": "骊岫飞泉泛暖香，九龙呵护玉莲房。\n平明每幸长生殿，不从金舆惟寿王。",
        "dynasty": "唐",
        "collection_info": null
    },
    {
        "uuid": "43feb02a5aabadd9d2557d624a80aa18",
        "title": "别智玄法师",
        "author": "李商隐",
        "content": "云鬓无端怨别离，十年移易住山期。\n东西南北皆垂泪，却是杨朱真本师。",
        "dynasty": "唐",
        "collection_info": null
    },
    {
        "uuid": "03338b7db74a8469de3eb1e2b6de7eaa",
        "title": "赠孙绮新及第",
        "author": "李商隐",
        "content": "长乐遥听上苑钟，綵衣称庆桂香浓。\n陆机始拟夸文赋，不觉云间有士龙。",
        "dynasty": "唐",
        "collection_info": null
    },
    {
        "uuid": "9c68fa2deca403b9f69c8019d75a1cc9",
        "title": "代秘书赠弘文馆诸校书",
        "author": "李商隐",
        "content": "清切曹司近玉除，比来秋兴復何如。\n崇文馆裏丹霜后，无限红棃忆校书。",
        "dynasty": "唐",
        "collection_info": null
    },
    {
        "uuid": "460b202f32542064a85d32c4fad8ab36",
        "title": "乱石",
        "author": "李商隐",
        "content": "虎踞龙蹲纵復横，星光渐减雨痕生。\n不须併碍东西路，哭杀厨头阮步兵。",
        "dynasty": "唐",
        "collection_info": null
    },
    {
        "uuid": "3f60defc8f5db7ea1e7261a8d97a548f",
        "title": "日日",
        "author": "李商隐",
        "content": "日日春光鬬日光，山城斜路杏花香。\n几时心绪浑无事，得及游丝百尺长。",
        "dynasty": "唐",
        "collection_info": null
    },
    {
        "uuid": "3b4e4686394c4b69a0b9a4c1af84e069",
        "title": "过楚宫",
        "author": "李商隐",
        "content": "巫峡迢迢旧楚宫，至今云雨暗丹枫。\n微生尽恋人间乐，只有襄王忆梦中。",
        "dynasty": "唐",
        "collection_info": null
    },
    {
        "uuid": "b241a1e649f679b47fd14a024b435560",
        "title": "龙池",
        "author": "李商隐",
        "content": "龙池赐酒敞云屏，羯鼓声高众乐停。\n夜半宴归宫漏永，薛王沉醉寿王醒。",
        "dynasty": "唐",
        "collection_info": null
    },
    {
        "uuid": "c66746c477f3c8f27f48ca597a951153",
        "title": "涙",
        "author": "李商隐",
        "content": "永巷长年怨绮罗，离情终日思风波。\n湘江竹上痕无限，岘首碑前洒几多。\n人去紫台秋入塞，兵残楚帐夜闻歌。\n朝来灞水桥边问，未抵青袍送玉珂。",
        "dynasty": "唐",
        "collection_info": null
    },
    {
        "uuid": "aba492f04ffb0bce2fd3b48a8375f47c",
        "title": "十字水期韦潘侍御同年不至时韦寓居水次故郭汾宁宅",
        "author": "李商隐",
        "content": "伊水溅溅相背流，朱栏画阁几人游。\n漆灯夜照真无数，蜡炬晨炊竟未休。\n顾我有怀同大梦，期君不至更沉忧。\n西园碧树今谁主，与近高窗卧听秋。",
        "dynasty": "唐",
        "collection_info": null
    },
    {
        "uuid": "279507e0a006ab9bae9876c9166b69d3",
        "title": "流鸎",
        "author": "李商隐",
        "content": "流鸎飘荡復参差，渡陌临流不自持。\n巧啭岂能无本意，良辰未必有佳期。\n风朝露夜阴晴裏，万户千门开闭时。",
        "dynasty": "唐",
        "collection_info": null
    },
    {
        "uuid": "41cb3a60dd072510d52829fee408ec29",
        "title": "出关宿盘豆馆对丛芦有感",
        "author": "李商隐",
        "content": "芦叶梢梢夏景深，邮亭暂欲洒尘襟。\n昔年曾是江南客，此日初为关外心。\n思子台边风自急，玉孃湖上月应沈。\n清声不远行人去，一世荒城伴夜砧。",
        "dynasty": "唐",
        "collection_info": null
    },
    {
        "uuid": "4b8b85c4d4fd936b45c7d52a76a299cc",
        "title": "和韩录事送宫人入道",
        "author": "李商隐",
        "content": "星使追还不自由，双童捧上绿琼辀。\n九枝灯下朝金殿，三素云中侍玉楼。\n凤女颠狂成久别，月娥孀独好同游。\n当时若爱韩公子，埋骨成灰恨未休。",
        "dynasty": "唐",
        "collection_info": null
    },
    {
        "uuid": "6fa1c1532048546e7cf4d4f7d4cc0c9d",
        "title": "即目",
        "author": "李商隐",
        "content": "小鼎煎茶面曲池，白鬚道士竹间棋。\n何人书破蒲葵扇，记着南塘移树时。",
        "dynasty": "唐",
        "collection_info": null
    },
    {
        "uuid": "15309ee7da4d4b7a5c1f9b672c0b33a0",
        "title": "圣女祠",
        "author": "李商隐",
        "content": "杳蔼逢仙迹，苍茫滞客途。\n何年归碧落，此路向皇都。\n消息期青雀，逢迎异紫姑。\n肠回楚国梦，心断汉宫巫。\n从骑裁寒竹，行车荫白榆。\n星娥一去后，月姊更来无。\n寡鹄迷苍壑，羇凰怨翠梧。\n惟应碧桃下，方朔是狂夫。",
        "dynasty": "唐",
        "collection_info": null
    },
    {
        "uuid": "ff24fdd6d934c17b9270ac9fe2d29cba",
        "title": "七月二十九日崇让宅讌作",
        "author": "李商隐",
        "content": "露如微霰下前池，月过回塘万竹悲。\n浮世本来多聚散，红蕖何事亦离披。\n悠扬归梦惟灯见，濩落生涯独酒知。\n岂到白头长只尔，嵩阳松雪有心期。",
        "dynasty": "唐",
        "collection_info": null
    },
    {
        "uuid": "70f30a62571745beb76157a10290a88e",
        "title": "赠从兄阆之",
        "author": "李商隐",
        "content": "怅望人间万事违，私书幽梦约忘机。\n荻花村裏鱼标在，石藓庭中鹿迹微。\n幽径定携僧共入，寒塘好与月相依。\n城中猘犬憎兰佩，莫损幽芳久不归。",
        "dynasty": "唐",
        "collection_info": null
    },
    {
        "uuid": "ad2d874a50dd0dc81342a164f0d66901",
        "title": "吴宫",
        "author": "李商隐",
        "content": "龙槛沈沈水殿清，禁门深揜断人声。\n吴王宴罢满宫醉，日暮水漂花出城。",
        "dynasty": "唐",
        "collection_info": null
    },
    {
        "uuid": "d69b1ba7b4e11e5e1630cd1bb2ea6204",
        "title": "常娥",
        "author": "李商隐",
        "content": "云母屏风烛影深，长河渐落晓星沈。\n常娥应悔偷灵药，碧海青天夜夜心。",
        "dynasty": "唐",
        "collection_info": null
    },
    {
        "uuid": "5752882cb032aeacf52730b18a7b3828",
        "title": "残花",
        "author": "李商隐",
        "content": "残花啼露莫留春，尖髪谁非怨别人。\n若但掩关劳烛梦，宝钗何日不生尘。",
        "dynasty": "唐",
        "collection_info": null
    },
    {
        "uuid": "48d39ee88e433ff4eeb8bdd473ff26aa",
        "title": "天津西望",
        "author": "李商隐",
        "content": "虏马崩腾忽一狂，翠华无日到东方。\n天津西望肠真断，满眼秋波出苑墙。",
        "dynasty": "唐",
        "collection_info": null
    },
    {
        "uuid": "2fff0304d5da49bc3d8861b03a2deb79",
        "title": "西亭",
        "author": "李商隐",
        "content": "此夜西亭月正圆，疎帘相伴宿风烟。\n梧桐莫更翻清露，孤鹤从来不得眠。",
        "dynasty": "唐",
        "collection_info": null
    },
    {
        "uuid": "6283a9b142ba9c0a15ffddcf1a2f2d36",
        "title": "忆住一师",
        "author": "李商隐",
        "content": "无事经年别远公，帝城钟晓忆西峰。\n炉烟消尽寒灯晦，童子开门雪满松。",
        "dynasty": "唐",
        "collection_info": null
    },
    {
        "uuid": "edad52e46e49285397fa7048777751be",
        "title": "昨夜",
        "author": "李商隐",
        "content": "不辞鶗鴂妬年芳，但惜流尘暗烛房。\n昨夜西池凉露满，桂花吹断月中香。",
        "dynasty": "唐",
        "collection_info": null
    },
    {
        "uuid": "00f34abd940637d1b86e3c04591685d3",
        "title": "海客",
        "author": "李商隐",
        "content": "海客乘槎上紫氛，星娥罢织一相闻。\n只应不惮牵牛妬，聊用支机石赠君。",
        "dynasty": "唐",
        "collection_info": null
    },
    {
        "uuid": "f4162b6293faeb3020167637343f90d9",
        "title": "初食笋呈座中",
        "author": "李商隐",
        "content": "嫩箨香苞初出林，于陵论价重如金。\n皇都陆海应无数，忍剪凌云一寸心。",
        "dynasty": "唐",
        "collection_info": null
    },
    {
        "uuid": "3eed581fad85c6085afbe0dac710ef5a",
        "title": "早起",
        "author": "李商隐",
        "content": "风露澹清晨，帘间独起人。\n鸎花啼又笑，毕竟是谁春。",
        "dynasty": "唐",
        "collection_info": null
    }
]