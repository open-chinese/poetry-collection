[
    {
        "uuid": "cc4e4cbbb0fbcdeddbcf3f5446e5341c",
        "title": "关雎",
        "author": "佚名，传为尹吉甫采集、孔子编订",
        "content": "关关雎鸠，在河之洲。\n窈窕淑女，君子好逑。\n参差荇菜，左右流之。\n窈窕淑女，寤寐求之。\n求之不得，寤寐思服。\n悠哉悠哉，辗转反侧。\n参差荇菜，左右采之。\n窈窕淑女，琴瑟友之。\n参差荇菜，左右芼之。\n窈窕淑女，钟鼓乐之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "e889a623a1cb9179790f97089c8bb205",
        "title": "葛覃",
        "author": "佚名，传为尹吉甫采集、孔子编订",
        "content": "葛之覃兮，施于中谷，维叶萋萋。\n黄鸟于飞，集于灌木，其鸣喈喈。\n葛之覃兮，施于中谷，维叶莫莫。\n是刈是濩，为絺为绤，服之无斁。\n言告师氏，言告言归。\n薄污我私，薄浣我衣。\n害浣害否，归宁父母。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "bb6320ce83243606da540094995d1918",
        "title": "卷耳",
        "author": "佚名，传为尹吉甫采集、孔子编订",
        "content": "采采卷耳，不盈顷筐。\n嗟我怀人，置彼周行。\n陟彼崔嵬，我马虺隤。\n我姑酌彼金罍，维以不永怀。\n陟彼高冈，我马玄黄。\n我姑酌彼兕觥，维以不永伤。\n陟彼砠矣，我马瘏矣，我仆痡矣，云何吁矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "c9f9e2c4802b6c0431f5ab780f3f22b2",
        "title": "樛木",
        "author": "佚名，传为尹吉甫采集、孔子编订",
        "content": "南有樛木，葛藟累之。\n乐只君子，福履绥之。\n南有樛木，葛藟荒之。\n乐只君子，福履将之。\n南有樛木，葛藟萦之。\n乐只君子，福履成之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "db7de83d7eb5dc7958f5b29bfc374a3d",
        "title": "螽斯",
        "author": "佚名，传为尹吉甫采集、孔子编订",
        "content": "螽斯羽，诜诜兮。\n宜尔子孙，振振兮。\n螽斯羽，薨薨兮。\n宜尔子孙。\n绳绳兮。\n螽斯羽，揖揖兮。\n宜尔子孙，蛰蛰兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "f89e434551b7fe81f45c28acc0236ba7",
        "title": "桃夭",
        "author": "佚名，传为尹吉甫采集、孔子编订",
        "content": "桃之夭夭，灼灼其华。\n之子于归，宜其室家。\n桃之夭夭，有蕡其实。\n之子于归，宜其家室。\n桃之夭夭，其叶蓁蓁。\n之子于归，宜其家人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "258935a0092451de032243ab351e1268",
        "title": "兔罝",
        "author": "佚名，传为尹吉甫采集、孔子编订",
        "content": "肃肃兔罝，椓之丁丁。\n赳赳武夫，公侯干城。\n肃肃兔罝，施于中逵。\n赳赳武夫，公侯好仇。\n肃肃免罝，施于中林。\n赳赳武夫，公侯腹心。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "c5a0087bf9b8b112902ec08303682789",
        "title": "芣苡",
        "author": "佚名，传为尹吉甫采集、孔子编订",
        "content": "采采芣苡，薄言采之。\n采采芣苡，薄言有之。\n采采芣苡，薄言掇之。\n采采芣苡，薄言捋之。\n采采芣苡，薄言袺之。\n采采芣苡，薄言襭之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "47e30c28bac486a9c924b4715ba3f1a6",
        "title": "汉广",
        "author": "佚名，传为尹吉甫采集、孔子编订",
        "content": "南有乔木，不可休息。\n汉有游女，不可求思。\n汉之广矣，不可泳思。\n江之永矣，不可方思。\n翘翘错薪，言刈其楚。\n之子于归，言秣其马。\n汉之广矣，不可泳思。\n江之永矣，不可方思。\n翘翘错薪，言刈其蒌。\n之子于归。\n言秣其驹。\n汉之广矣，不可泳思。\n江之永矣，不可方思。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "e69cba309c5ab5fed4b5ffbf203560fb",
        "title": "汝坟",
        "author": "佚名，传为尹吉甫采集、孔子编订",
        "content": "遵彼汝坟，伐其条枚。\n未见君子，惄如调饥。\n遵彼汝坟，伐其条肄。\n既见君子，不我遐弃。\n鲂鱼赪尾，王室如毁。\n虽则如毁，父母孔迩。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "4c087299e206102cf94d8c761e1ae8dd",
        "title": "麟之趾",
        "author": "佚名，传为尹吉甫采集、孔子编订",
        "content": "麟之趾，振振公子，于嗟麟兮。\n麟之定，振振公姓，于嗟麟兮。\n麟之角，振振公族，于嗟麟兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "周南"
        }
    },
    {
        "uuid": "42d3dfbc719011be888defcc7335ea45",
        "title": "鹊巢",
        "author": "佚名，传为尹吉甫采集、孔子编订",
        "content": "维鹊有巢，维鸠居之。\n之子于归，百两御之。\n维鹊有巢，维鸠方之。\n之子于归，百两将之。\n维鹊有巢，维鸠盈之。\n之子于归，百两成之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "52f7cb5055f47941926edc09631389d9",
        "title": "采蘩",
        "author": "佚名，传为尹吉甫采集、孔子编订",
        "content": "于以采蘩？于沼于沚。\n于以用之？公侯之事。\n于以采蘩？于涧之中。\n于以用之？公侯之宫。\n被之僮僮，夙夜在公。\n被之祁祁，薄言还归。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "7ee45083f64c77077b1412ec327ab4f7",
        "title": "草虫",
        "author": "佚名，传为尹吉甫采集、孔子编订",
        "content": "喓喓草虫，趯趯阜螽。\n未见君子，忧心忡忡。\n亦既见止，亦既觏止，我心则降。\n陟彼南山，言采其蕨。\n未见君子，忧心惙惙。\n亦既见止，亦既觏止，我心则说。\n陟彼南山，言采其薇。\n未见君子，我心伤悲。\n亦既见止，亦既觏止，我心则夷。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "961bfbfad12fa3194a2857efd7f31e60",
        "title": "采苹",
        "author": "佚名，传为尹吉甫采集、孔子编订",
        "content": "于以采苹？南涧之滨。\n于以采藻？于彼行潦。\n于以盛之？维筐及筥。\n于以湘之？维锜及釜。\n于以奠之？宗室牖下。\n谁其尸之？有齐季女。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "b5301d4273fb0684ed90cc2868dc6aab",
        "title": "甘棠",
        "author": "佚名，传为尹吉甫采集、孔子编订",
        "content": "蔽芾甘棠，勿翦勿伐，召伯所茇。\n蔽芾甘棠，勿翦勿败，召伯所憩。\n蔽芾甘棠，勿翦勿拜，召伯所说。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "323429b46e70af81bda034d0b31ddfcc",
        "title": "行露",
        "author": "佚名，传为尹吉甫采集、孔子编订",
        "content": "厌浥行露，岂不夙夜，谓行多露。\n谁谓雀无角？何以穿我屋？谁谓女无家？何以速我狱？虽速我狱，室家不足！谁谓鼠无牙？何以穿我墉？谁谓女无家？何以速我讼？虽速我讼，亦不女从！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "bd4cb18011d8942dc3da5d8969de38af",
        "title": "羔羊",
        "author": "佚名，传为尹吉甫采集、孔子编订",
        "content": "羔羊之皮，素丝五紽。\n退食自公，委蛇委蛇。\n羔羊之革，素丝五緎。\n委蛇委蛇，自公退食。\n羔羊之缝，素丝五总。\n委蛇委蛇，退食自公。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "9bb01c5d1979c3ced93fe361ce033a9e",
        "title": "殷其雷",
        "author": "佚名，传为尹吉甫采集、孔子编订",
        "content": "殷其雷，在南山之阳。\n何斯违斯，莫敢或遑？振振君子，归哉归哉！殷其雷，在南山之侧。\n何斯违斯，莫敢遑息？振振君子，归哉归哉！殷其雷，在南山之下。\n何斯违斯，莫或遑处？振振君子，归哉归哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "f827e4e5e4689f64a0b126dcb8859f02",
        "title": "摽有梅",
        "author": "佚名，传为尹吉甫采集、孔子编订",
        "content": "摽有梅，其实七兮。\n求我庶士，迨其吉兮。\n摽有梅，其实三兮。\n求我庶士，迨其今兮。\n摽有梅，顷筐塈之。\n求我庶士，迨其谓之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "d9be345ffe1955c0b3e989091be76144",
        "title": "小星",
        "author": "佚名，传为尹吉甫采集、孔子编订",
        "content": "嘒彼小星，三五在东。\n肃肃宵征，夙夜在公。\n寔命不同！嘒彼小星，维参与昴。\n肃肃宵征，抱衾与裯。\n寔命不犹！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "716c37d1d67eed73ced0a672b11579e2",
        "title": "江有汜",
        "author": "佚名，传为尹吉甫采集、孔子编订",
        "content": "江有汜，之子归，不我以。\n不我以，其后也悔。\n江有渚，之子归，不我与。\n不我与，其后也处。\n江有沱，之子归，不我过。\n不我过，其啸也歌。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "247ddf1f361a6d7d379991aa127d99a0",
        "title": "野有死麕",
        "author": "佚名，传为尹吉甫采集、孔子编订",
        "content": "野有死麕，白茅包之。\n有女怀春，吉士诱之。\n林有朴樕，野有死鹿。\n白茅纯束，有女如玉。\n舒而脱脱兮，无感我帨兮，无使尨也吠。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "e9a8a4268281208ffa1bbbc772cbcd36",
        "title": "何彼襛矣",
        "author": "佚名，传为尹吉甫采集、孔子编订",
        "content": "何彼襛矣，唐棣之华？曷不肃雍？王姬之车。\n何彼襛矣，华如桃李？平王之孙，齐侯之子。\n其钓维何？维丝伊缗。\n齐侯之子，平王之孙。",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "c80ab5f6d0ad3ae654b43b0c6c8e7bfc",
        "title": "驺虞",
        "author": "佚名，传为尹吉甫采集、孔子编订",
        "content": "彼茁者葭，壹发五豝，于嗟乎驺虞！彼茁者蓬，壹发五豵，于嗟乎驺虞！",
        "dynasty": "周",
        "collection_info": {
            "collection": "诗经",
            "volume": "国风",
            "section": "召南"
        }
    },
    {
        "uuid": "63350be28ecbd786965d748c0eacdf33",
        "title": "柏舟",
        "author": "佚名，传为尹吉甫采集、孔子编订",
        "content": "泛彼柏舟，亦泛其流。\n耿耿不寐，如有隐忧。\n微我无酒，以敖以游。\n我心匪鉴，不可以茹。\n亦有兄弟，不可以据。\n薄言往诉，逢彼之怒。\n我心匪石，不可转也。\n我心匪席，不可卷也。\n威仪棣棣，不可选也。\n忧心悄悄，愠于群小。\n觏闵既多，受侮不少。\n静言思之，寤辟有摽。\n日居月诸，胡迭而微？心之忧矣，如匪浣衣。\n静言思之，不能奋飞。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "7b744d323f43bb8f157a8c930a47f61d",
        "title": "绿衣",
        "author": "佚名，传为尹吉甫采集、孔子编订",
        "content": "绿兮衣兮，绿衣黄裹。\n心之忧矣，曷维其已！绿兮衣兮，绿衣黄裳。\n心之忧矣，曷维其亡！绿兮丝兮，女所治兮。\n我思古人，俾无訧兮！絺兮绤兮，凄其以风。\n我思古人，实获我心！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "5ad760096f8957bb558764b9737dbc4a",
        "title": "燕燕",
        "author": "佚名，传为尹吉甫采集、孔子编订",
        "content": "燕燕于飞，差池其羽。\n之子于归，远送于野。\n瞻望弗及，泣涕如雨。\n燕燕于飞，颉之颃之。\n之子于归，远于将之。\n瞻望弗及，伫立以泣。\n燕燕于飞，下上其音。\n之子于归，远送于南。\n瞻望弗及，实劳我心。\n仲氏任只，其心塞渊。\n终温且惠，淑慎其身。\n先君之思，以勖寡人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "bfd037c0155d50cf8e918872504ccde5",
        "title": "日月",
        "author": "佚名，传为尹吉甫采集、孔子编订",
        "content": "日居月诸，照临下土。\n乃如之人兮，逝不古处？胡能有定？宁不我顾。\n日居月诸，下土是冒。\n乃如之人兮，逝不相好。\n胡能有定？宁不我报。\n日居月诸，出自东方。\n乃如之人兮，德音无良。\n胡能有定？俾也可忘。\n日居月诸，东方自出。\n父兮母兮，畜我不卒。\n胡能有定？报我不述。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "4dbb6526fed229f012265273ff98855a",
        "title": "终风",
        "author": "佚名，传为尹吉甫采集、孔子编订",
        "content": "终风且暴，顾我则笑，谑浪笑敖，中心是悼。\n终风且霾，惠然肯来，莫往莫来，悠悠我思。\n终风且曀，不日有曀，寤言不寐，愿言则嚏。\n曀曀其阴，虺虺其雷，寤言不寐，愿言则怀。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "01adafc83a6db7d6666f78266ce37385",
        "title": "击鼓",
        "author": "佚名，传为尹吉甫采集、孔子编订",
        "content": "击鼓其镗，踊跃用兵。\n土国城漕，我独南行。\n从孙子仲，平陈与宋。\n不我以归，忧心有忡。\n爰居爰处？爰丧其马？于以求之？于林之下。\n死生契阔，与子成说。\n执子之手，与子偕老。\n于嗟阔兮，不我活兮。\n于嗟洵兮，不我信兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "c6120e99253672700acdba02133a59a0",
        "title": "凯风",
        "author": "佚名，传为尹吉甫采集、孔子编订",
        "content": "凯风自南，吹彼棘心。\n棘心夭夭，母氏劬劳。\n凯风自南，吹彼棘薪。\n母氏圣善，我无令人。\n爰有寒痊？在浚之下。\n有子七人，母氏劳苦。\n睍睆黄鸟，载好其音。\n有子七人，莫慰母心。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "5592b35f21c6fd18368a05c9128e0f8c",
        "title": "雄雉",
        "author": "佚名，传为尹吉甫采集、孔子编订",
        "content": "雄雉于飞，泄泄其羽。\n我之怀矣，自诒伊阻。\n雄雉于飞，下上其音。\n展矣君子，实劳我心。\n瞻彼日月，悠悠我思。\n道之云远，曷云能来？百尔君子，不知德行。\n不忮不求，何用不臧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "291582cc2cd1bbc8c7218e065f76a4cf",
        "title": "匏有苦叶",
        "author": "佚名，传为尹吉甫采集、孔子编订",
        "content": "匏有苦叶，济有深涉。\n深则厉，浅则揭。\n有瀰济盈，有鷕雉鸣。\n济盈不濡轨，雉鸣求其牡。\n雍雍鸣雁，旭日始旦。\n士如归妻，迨冰未泮。\n招招舟子，人涉卬否。\n不涉卬否，卬须我友。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "306c4fa6de84b4f2dd06f9abae7d75db",
        "title": "谷风",
        "author": "佚名，传为尹吉甫采集、孔子编订",
        "content": "习习谷风，以阴以雨。\n黾勉同心，不宜有怒。\n采葑采菲，无以下体？德音莫违，及尔同死。\n行道迟迟，中心有违。\n不远伊迩，薄送我畿。\n谁谓荼苦，其甘如荠。\n宴尔新婚，如兄如弟。\n泾以渭浊，湜湜其沚。\n宴尔新婚，不我屑以。\n毋逝我梁，毋发我笱。\n我躬不阅，遑恤我后。\n就其深矣，方之舟之。\n就其浅矣，泳之游之。\n何有何亡，黾勉求之。\n凡民有丧，匍匐救之。\n不我能畜，反以我为仇。\n既阻我德，贾用不售。\n昔育恐育鞫，及尔颠覆。\n既生既育，比予于毒。\n我有旨蓄，亦以御冬。\n宴尔新婚，以我御穷。\n有洸有溃，既诒我肄。\n不念昔者，伊余来塈。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "f2d0d2037ec9cc1a0a6ad660867e4475",
        "title": "式微",
        "author": "佚名，传为尹吉甫采集、孔子编订",
        "content": "式微，式微，胡不归？微君之故，胡为乎中露！式微，式微，胡不归？微君之躬，胡为乎泥中！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "744980663166146f559c1ca3d10b10fb",
        "title": "旄丘",
        "author": "佚名，传为尹吉甫采集、孔子编订",
        "content": "旄丘之葛兮，何诞之节兮。\n叔兮伯兮，何多日也？何其处也？必有与也！何其久也？必有以也！狐裘蒙戎，匪车不东。\n叔兮伯兮，靡所与同。\n琐兮尾兮，流离之子。\n叔兮伯兮，褎如充耳。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "e3129fd811dd4bee8595e44da24efe18",
        "title": "简兮",
        "author": "佚名，传为尹吉甫采集、孔子编订",
        "content": "简兮简兮，方将万舞。\n日之方中，在前上处。\n硕人俣俣，公庭万舞。\n有力如虎，执辔如组。\n左手执龠，右手秉翟。\n赫如渥赭，公言锡爵。\n山有榛，隰有苓。\n云谁之思？西方美人。\n彼美人兮，西方之人兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "8214c08322b63af1576f03d9565e38d4",
        "title": "泉水",
        "author": "佚名，传为尹吉甫采集、孔子编订",
        "content": "毖彼泉水，亦流于淇。\n有怀于卫，靡日不思。\n娈彼诸姬，聊与之谋。\n出宿于泲，饮饯于祢。\n女子有行，远父母兄弟，问我诸姑，遂及伯姊。\n出宿于干，饮饯于言。\n载脂载辖，还车言迈。\n遄臻于卫，不瑕有害？我思肥泉，兹之永叹。\n思须与漕，我心悠悠。\n驾言出游，以写我忧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "56dd336181736bdc100ce8bc3ec0d25a",
        "title": "北门",
        "author": "佚名，传为尹吉甫采集、孔子编订",
        "content": "出自北门，忧心殷殷。\n终窭且贫，莫知我艰。\n已焉哉！天实为之，谓之何哉！王事适我，政事一埤益我。\n我入自外，室人交遍谪我。\n已焉哉！天实为之，谓之何哉！王事敦我，政事一埤遗我。\n我入自外，室人交遍摧我。\n已焉哉！天实为之，谓之何哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "7b2d80c380268d827284381a024a3543",
        "title": "北风",
        "author": "佚名，传为尹吉甫采集、孔子编订",
        "content": "北风其凉，雨雪其雱。\n惠而好我，携手同行。\n其虚其邪？既亟只且！北风其喈，雨雪其霏。\n惠而好我，携手同归。\n其虚其邪？既亟只且！莫赤匪狐，莫黑匪乌。\n惠而好我，携手同车。\n其虚其邪？既亟只且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "d947ad4df0a0898972073160dfe614e3",
        "title": "静女",
        "author": "佚名，传为尹吉甫采集、孔子编订",
        "content": "静女其姝，俟我于城隅。\n爱而不见，搔首踟蹰。\n静女其娈，贻我彤管。\n彤管有炜，说怿女美。\n自牧归荑，洵美且异。\n匪女之为美，美人之贻。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "bca1335ac7f0074d5cf85afe2688f539",
        "title": "新台",
        "author": "佚名，传为尹吉甫采集、孔子编订",
        "content": "新台有泚，河水瀰瀰。\n燕婉之求，蘧篨不鲜。\n新台有洒，河水浼浼。\n燕婉之求，蘧篨不殄。\n鱼网之设，鸿则离之。\n燕婉之求，得此戚施。",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "0c0447f9b954b84d1d0c7e27039bfae2",
        "title": "二子乘舟",
        "author": "佚名，传为尹吉甫采集、孔子编订",
        "content": "二子乘舟，泛泛其景。\n愿言思子，中心养养！二子乘舟，泛泛其逝。\n愿言思子，不瑕有害？",
        "dynasty": "周",
        "collection_info": {
            "collection": "诗经",
            "volume": "国风",
            "section": "邶风"
        }
    },
    {
        "uuid": "9673f17364a3e28a178fa7385d46bcf8",
        "title": "柏舟",
        "author": "佚名，传为尹吉甫采集、孔子编订",
        "content": "泛彼柏舟，在彼中河。\n髧彼两髦，实维我仪。\n之死矢靡它。\n母也天只，不谅人只！泛彼柏舟，在彼河侧。\n髧彼两髦，实维我特。\n之死矢靡慝。\n母也天只，不谅人只！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "e6b626c069a929d64a591d9f8f29a711",
        "title": "墙有茨",
        "author": "佚名，传为尹吉甫采集、孔子编订",
        "content": "墙有茨，不可扫也。\n中冓之言，不可道也。\n所可道也，言之丑也。\n墙有茨，不可襄也。\n中冓之言，不可详也。\n所可详也，言之长也。\n墙有茨，不可束也。\n中冓之言，不可读也。\n所可读也，言之辱也。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "2c9fb7df612e98aea7ef09867823e30e",
        "title": "君子偕老",
        "author": "佚名，传为尹吉甫采集、孔子编订",
        "content": "君子偕老，副笄六珈。\n委委佗佗，如山如河，象服是宜。\n子之不淑，云如之何？玼兮玼兮，其之翟也。\n鬒发如云，不屑髢也。\n玉之瑱也，象之揥也，扬且之晳也。\n胡然而天也！胡然而帝也。\n瑳兮瑳兮，其之展也。\n蒙彼绉絺，是绁袢也。\n子之清扬，扬且之颜也。\n展如之人兮，邦之媛也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "4dfd7d82b347c7e253538e56fd528279",
        "title": "桑中",
        "author": "佚名，传为尹吉甫采集、孔子编订",
        "content": "爰采唐矣？沬之乡矣。\n云谁之思？美孟姜矣。\n期我乎桑中，要我乎上宫，送我乎淇之上矣。\n爰采麦矣？沬之北矣。\n云谁之思？美孟弋矣。\n期我乎桑中，要我乎上宫，送我乎淇之上矣。\n爰采葑矣？沬之东矣。\n云谁之思？美孟庸矣。\n期我乎桑中，要我乎上宫，送我乎淇之上矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "2f993ab25ce334f7cf4917945694df72",
        "title": "鹑之奔奔",
        "author": "佚名，传为尹吉甫采集、孔子编订",
        "content": "鹑之奔奔，鹊之彊彊。\n人之无良，我以为兄！鹊之彊彊，鹑之奔奔。\n人之无良，我以为君！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "a66c94fb00b5af6e2719e0c327ddd071",
        "title": "定之方中",
        "author": "佚名，传为尹吉甫采集、孔子编订",
        "content": "定之方中，作于楚宫。\n揆之以日，作于楚室。\n树之榛栗，椅桐梓漆，爰伐琴桑。\n升彼虚矣，以望楚矣。\n望楚与堂，景山与京。\n降观于桑，卜云其吉，终然允臧。\n灵雨既零，命彼倌人，星言夙驾，说于桑田。\n匪直也人，秉心塞渊，騋牝三千。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "09b0e341648279e38ea29c1ffbe03d20",
        "title": "蝃蝀",
        "author": "佚名，传为尹吉甫采集、孔子编订",
        "content": "蝃蝀在东，莫之敢指。\n女子有行，远父母兄弟。\n朝隮于西，崇朝其雨。\n女子有行，远兄弟父母。\n乃如之人也，怀婚姻也。\n大无信也，不知命也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "d1cb7de02ea43febee15e5aeff1618e6",
        "title": "相鼠",
        "author": "佚名，传为尹吉甫采集、孔子编订",
        "content": "相鼠有皮，人而无仪！人而无仪，不死何为？相鼠有齿，人而无止！人而无止，不死何俟？相鼠有体，人而无礼，人而无礼！胡不遄死？",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "fe55923278fcc686246a7dd490c7cfa0",
        "title": "干旄",
        "author": "佚名，传为尹吉甫采集、孔子编订",
        "content": "孑孑干旄，在浚之郊。\n素丝纰之，良马四之。\n彼姝者子，何以畀之？孑孑干旟，在浚之都。\n素丝组之，良马五之。\n彼姝者子，何以予之？孑孑干旌，在浚之城。\n素丝祝之，良马六之。\n彼姝者子，何以告之？",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "244afcd4e98cbb5e98b53653403a24ef",
        "title": "载驰",
        "author": "佚名，传为尹吉甫采集、孔子编订",
        "content": "载驰载驱，归唁卫侯。\n驱马悠悠，言至于漕。\n大夫跋涉，我心则忧。\n既不我嘉，不能旋反。\n视尔不臧，我思不远。\n既不我嘉，不能旋济？视尔不臧，我思不閟。\n陟彼阿丘，言采其蝱。\n女子善怀，亦各有行。\n许人尤之，众稚且狂。\n我行其野，芃芃其麦。\n控于大邦，谁因谁极？大夫君子，无我有尤。\n百尔所思，不如我所之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "鄘风"
        }
    },
    {
        "uuid": "f2ad3923922cc3c9f44cc048d3c64493",
        "title": "淇奥",
        "author": "佚名，传为尹吉甫采集、孔子编订",
        "content": "瞻彼淇奥，绿竹猗猗。\n有匪君子，如切如磋，如琢如磨，瑟兮僴兮，赫兮咺兮。\n有匪君子，终不可谖兮。\n瞻彼淇奥，绿竹青青。\n有匪君子，充耳秀莹，会弁如星。\n瑟兮僴兮。\n赫兮咺兮，有匪君子，终不可谖兮。\n瞻彼淇奥，绿竹如箦。\n有匪君子，如金如锡，如圭如璧。\n宽兮绰兮，猗重较兮。\n善戏谑兮，不为虐兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "e542c87cd452efc565bd4acd1d8982aa",
        "title": "考槃",
        "author": "佚名，传为尹吉甫采集、孔子编订",
        "content": "考槃在涧，硕人之宽。\n独寐寤言，永矢弗谖。\n考槃在阿，硕人之薖。\n独寐寤歌，永矢弗过。\n考槃在六，硕人之轴。\n独寐寤宿，永矢弗告。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "7e9df501c0945e407c4a16abf1021bb4",
        "title": "硕人",
        "author": "佚名，传为尹吉甫采集、孔子编订",
        "content": "硕人其颀，衣锦褧衣。\n齐侯之子，卫侯之妻。\n东宫之妹，邢侯之姨，谭公维私。\n手如柔荑，肤如凝脂，领如蝤蛴，齿如瓠犀，螓首蛾眉，巧笑倩兮，美目盼兮。\n硕人敖敖，说于农郊。\n四牡有骄，朱幩镳镳。\n翟茀以朝。\n大夫夙退，无使君劳。\n河水洋洋，北流活活。\n施罛濊濊，鳣鲔发发。\n葭菼揭揭，庶姜孽孽，庶士有朅。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "fd0cdd57d1499c2b81c443653f6d8328",
        "title": "氓",
        "author": "佚名，传为尹吉甫采集、孔子编订",
        "content": "氓之蚩蚩，抱布贸丝。\n匪来贸丝，来即我谋。\n送子涉淇，至于顿丘。\n匪我愆期，子无良媒。\n将子无怒，秋以为期。\n乘彼垝垣，以望复关。\n不见复关，泣涕涟涟。\n既见复关，载笑载言。\n尔卜尔筮，体无咎言。\n以尔车来，以我贿迁。\n桑之未落，其叶沃若。\n于嗟鸠兮！无食桑葚。\n于嗟女兮！无与士耽。\n士之耽兮，犹可说也。\n女之耽兮，不可说也。\n桑之落矣，其黄而陨。\n自我徂尔，三岁食贫。\n淇水汤汤，渐车帷裳。\n女也不爽，士二其行。\n士也罔极，二三其德。\n三岁为妇，靡室劳矣。\n夙兴夜寐，靡有朝矣。\n言既遂矣，至于暴矣。\n兄弟不知，咥其笑矣。\n静言思之，躬自悼矣。\n及尔偕老，老使我怨。\n淇则有岸，隰则有泮。\n总角之宴，言笑晏晏，信誓旦旦，不思其反。\n反是不思，亦已焉哉！",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "e6deb24796fda11a8b4a6748404aee12",
        "title": "竹竿",
        "author": "佚名，传为尹吉甫采集、孔子编订",
        "content": "籊籊竹竿，以钓于淇。\n岂不尔思？远莫致之。\n泉源在左，淇水在右。\n女子有行，远兄弟父母。\n淇水在右，泉源在左。\n巧笑之瑳，佩玉之傩。\n淇水滺滺，桧楫松舟。\n驾言出游，以写我忧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "49fb6444eda965651fb33bd0e7003d1a",
        "title": "芄兰",
        "author": "佚名，传为尹吉甫采集、孔子编订",
        "content": "芄兰之支，童子佩觿。\n虽则佩觿，能不我知。\n容兮遂兮，垂带悸兮。\n芄兰之叶，童子佩韘。\n虽则佩韘，能不我甲。\n容兮遂兮，垂带悸兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "308bfca5c20debcceed54a0b1a02ee55",
        "title": "河广",
        "author": "佚名，传为尹吉甫采集、孔子编订",
        "content": "谁谓河广？一苇杭之。\n谁谓宋远？跂予望之。\n谁谓河广？曾不容刀。\n谁谓宋远？曾不崇朝。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "8f43c70e6bc534f87762f59e4e33edfe",
        "title": "伯兮",
        "author": "佚名，传为尹吉甫采集、孔子编订",
        "content": "伯兮朅兮，邦之桀兮。\n伯也执殳，为王前驱。\n自伯之东，首如飞蓬。\n岂无膏沐？谁适为容！其雨其雨，杲杲出日。\n愿言思伯，甘心首疾。\n焉得谖草？言树之背。\n愿言思伯。\n使我心痗。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "0425fe25cadf2a34e80b34f403fb0e74",
        "title": "有狐",
        "author": "佚名，传为尹吉甫采集、孔子编订",
        "content": "有狐绥绥，在彼淇梁。\n心之忧矣，之子无裳。\n有狐绥绥，在彼淇厉。\n心之忧矣，之子无带。\n有狐绥绥，在彼淇侧。\n心之忧矣，之子无服。",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "bf54d51785253d09b301dd95451dc53c",
        "title": "木瓜",
        "author": "佚名，传为尹吉甫采集、孔子编订",
        "content": "投我以木瓜，报之以琼琚。\n匪报也，永以为好也！投我以木桃，报之以琼瑶。\n匪报也，永以为好也！投我以木李，报之以琼九。\n匪报也，永以为好也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "卫风"
        }
    },
    {
        "uuid": "3793685337cf618773f00d6120d8feaf",
        "title": "黍离",
        "author": "佚名，传为尹吉甫采集、孔子编订",
        "content": "彼黍离离，彼稷之苗。\n行迈靡靡，中心摇摇。\n知我者，谓我心忧；不知我者，谓我何求。\n悠悠苍天，此何人哉？彼黍离离，彼稷之穗。\n行迈靡靡，中心如醉。\n知我者，谓我心忧；不知我者，谓我何求。\n悠悠苍天，此何人哉？彼黍离离，彼稷之实。\n行迈靡靡，中心如噎。\n知我者，谓我心忧；不知我者，谓我何求。\n悠悠苍天，此何人哉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "a72723f602ad3d84428c982fead8da7f",
        "title": "君子于役",
        "author": "佚名，传为尹吉甫采集、孔子编订",
        "content": "君子于役，不知其期。\n曷至哉？鸡栖于埘。\n日之夕矣，羊牛下来。\n君子于役，如之何勿思！君子于役，不日不月。\n曷其有佸？鸡栖于桀。\n日之夕矣，羊牛下括。\n君子于役，苟无饥渴？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "700332115607d878737e0c80694341c0",
        "title": "君子阳阳",
        "author": "佚名，传为尹吉甫采集、孔子编订",
        "content": "君子阳阳，左执簧，右招我由房，其乐只且！君子陶陶，左执翿，右招我由敖，其乐只且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "07d61eefd00ea82c8d7a16f5b89f9f2e",
        "title": "扬之水",
        "author": "佚名，传为尹吉甫采集、孔子编订",
        "content": "扬之水，不流束薪。\n彼其之子，不与我戍申。\n怀哉怀哉，曷月予还归哉？扬之水，不流束楚。\n彼其之子，不与我戍甫。\n怀哉怀哉，曷月予还归哉？扬之水，不流束蒲。\n彼其之子，不与我戍许。\n怀哉怀哉，曷月予还归哉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "ce73b421a2ab51efcf887884b56bdb3e",
        "title": "中谷有蓷",
        "author": "佚名，传为尹吉甫采集、孔子编订",
        "content": "中谷有蓷，暵其干矣。\n有女仳离，慨其叹矣。\n慨其叹矣，遇人之艰难矣。\n中谷有蓷，暵其修矣。\n有女仳离，条其啸矣。\n条其啸矣，遇人之不淑矣。\n中谷有蓷，暵其湿矣。\n有女仳离，啜其泣矣。\n啜其泣矣，何嗟及矣。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "5e9f8edd95903a05359520190ceb259a",
        "title": "兔爰",
        "author": "佚名，传为尹吉甫采集、孔子编订",
        "content": "有兔爰爰，雉离于罗。\n我生之初，尚无为；我生之后，逢此百罹。\n尚寐无吪。\n有兔爰爰，雉离于罦。\n我生之初，尚无造；我生之后，逢此百忧。\n尚寐无觉。\n有兔爰爰，雉离于罿。\n我生之初，尚无庸；我生之后，逢此百凶。\n尚寐无聪。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "7d0305fd2fb806669f5d69961a5a3d4f",
        "title": "葛藟",
        "author": "佚名，传为尹吉甫采集、孔子编订",
        "content": "绵绵葛藟，在河之浒。\n终远兄弟，谓他人父。\n谓他人父，亦莫我顾！绵绵葛爰，在河之藟。\n终远兄弟，谓他人母。\n谓他人母，亦莫我有！绵绵葛藟，在河之漘。\n终远兄弟，谓他人昆。\n谓他人昆，亦莫我闻！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "8dd492842405c8f1b19cb756d74bad38",
        "title": "采葛",
        "author": "佚名，传为尹吉甫采集、孔子编订",
        "content": "彼采葛兮，一日不见，如三月兮！彼采萧兮，一日不见，如三秋兮！彼采艾兮！一日不见，如三岁兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "40a2a5e50579099ad6e47e1483d24e1b",
        "title": "大车",
        "author": "佚名，传为尹吉甫采集、孔子编订",
        "content": "大车槛槛，毳衣如菼。\n岂不尔思？畏子不敢。\n大车啍啍，毳衣如璊，岂不尔思？畏子不奔。\n谷则异室，死则同穴。\n谓予不信，有如皎日。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "9142a4a86f176d1bdf8595ae5bd12e42",
        "title": "丘中有麻",
        "author": "佚名，传为尹吉甫采集、孔子编订",
        "content": "丘中有麻，彼留子嗟。\n彼留子嗟，将其来施施。\n丘中有麦，彼留子国。\n彼留子国，将其来食。\n丘中有李，彼留之子。\n彼留之子，贻我佩九。",
        "dynasty": "周",
        "collection_info": {
            "collection": "诗经",
            "volume": "国风",
            "section": "王风"
        }
    },
    {
        "uuid": "ece6c61294e16bfaa139e649cc2ef547",
        "title": "缁衣",
        "author": "佚名，传为尹吉甫采集、孔子编订",
        "content": "缁衣之宜兮，敝予又改为兮。\n适子之馆兮。\n还予授子之粲兮。\n缁衣之好兮，敝予又改造兮。\n适子之馆兮，还予授子之粲兮。\n缁衣之席兮，敝予又改作兮。\n适子之馆兮，还予授子之粲兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "996a05de1afddb6d9d2e16cf556b7312",
        "title": "将仲子",
        "author": "佚名，传为尹吉甫采集、孔子编订",
        "content": "将仲子兮，无逾我里，无折我树杞。\n岂敢爱之？畏我父母。\n仲可怀也，父母之言亦可畏也。\n将仲子兮，无逾我墙，无折我树桑。\n岂敢爱之？畏我诸兄。\n仲可怀也，诸兄之言亦可畏也。\n将仲子兮，无逾我园，无折我树檀。\n岂敢爱之？畏人之多言。\n仲可怀也，人之多言亦可畏也。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "da3ab584eecb4154c21ff32b46b77163",
        "title": "叔于田",
        "author": "佚名，传为尹吉甫采集、孔子编订",
        "content": "叔于田，巷无居人。\n岂无居人？不如叔也。\n洵美且仁。\n叔于狩，巷无饮酒。\n岂无饮酒？不如叔也。\n洵美且好。\n叔适野，巷无服马。\n岂无服马？不如叔也。\n洵美且武。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "01d89c9425dff7e736122fc3d5e4d350",
        "title": "大叔于田",
        "author": "佚名，传为尹吉甫采集、孔子编订",
        "content": "叔于田，乘乘马。\n执辔如组，两骖如舞。\n叔在薮，火烈具举。\n襢裼暴虎，献于公所。\n将叔勿狃，戒其伤女。\n叔于田，乘乘黄。\n两服上襄，两骖雁行。\n叔在薮，火烈具扬。\n叔善射忌，又良御忌。\n抑罄控忌，抑纵送忌。\n叔于田，乘乘鸨。\n两服齐首，两骖如手。\n叔在薮，火烈具阜。\n叔马慢忌，叔发罕忌，抑释掤忌，抑鬯弓忌。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "12cbdbb7de07289d32a31982ec02e252",
        "title": "清人",
        "author": "佚名，传为尹吉甫采集、孔子编订",
        "content": "清人在彭，驷介旁旁。\n二矛重英，河上乎翱翔。\n清人在消，驷介麃麃。\n二矛重乔，河上乎逍遥。\n清人在轴，驷介陶陶。\n左旋右抽，中军作好。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "1c7e90333196ed47e6a4b9d9ad0c1ca5",
        "title": "羔裘",
        "author": "佚名，传为尹吉甫采集、孔子编订",
        "content": "羔裘如濡，洵直且侯。\n彼其之子，舍命不渝。\n羔裘豹饰，孔武有力。\n彼其之子，邦之司直。\n羔裘晏兮，三英粲兮。\n彼其之子，邦之彦兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "ec7b6835802f89cb23718abd823ba0d9",
        "title": "遵大路",
        "author": "佚名，传为尹吉甫采集、孔子编订",
        "content": "遵大路兮，掺执子之袪兮。\n无我恶兮，不蓵故也！遵大路兮，掺执子之手兮。\n无我魗兮，不蓵好也！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "6793d5da52308f19453352280341519c",
        "title": "女曰鸡鸣",
        "author": "佚名，传为尹吉甫采集、孔子编订",
        "content": "女曰鸡鸣，士曰昧旦。\n子兴视夜，明星有烂。\n将翱将翔，弋凫与雁。\n弋言加之，与子宜之。\n宜言饮酒，与子偕老。\n琴瑟在御，莫不静好。\n知子之来之，杂佩以赠之。\n知子之顺之，杂佩以问之。\n知子之好之，杂佩以报之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "64e5d591e7336a64c23416100489d73e",
        "title": "有女同车",
        "author": "佚名，传为尹吉甫采集、孔子编订",
        "content": "有女同车，颜如舜华。\n将翱将翔，佩玉琼琚。\n彼美孟姜，洵美且都。\n有女同行，颜如舜英。\n将翱将翔，佩玉将将。\n彼美孟姜，德音不忘。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "e084478d444ef42b78af96abfc36004a",
        "title": "山有扶苏",
        "author": "佚名，传为尹吉甫采集、孔子编订",
        "content": "山有扶苏，隰有荷华。\n不见子都，乃见狂且。\n山有乔松，隰有游龙，不见子充，乃见狡童。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "8706d50d4ae040ebca243952a31726bb",
        "title": "萚兮",
        "author": "佚名，传为尹吉甫采集、孔子编订",
        "content": "萚兮萚兮，风其吹女。\n叔兮伯兮，倡予和女。\n萚兮萚兮，风其漂女。\n叔兮伯兮，倡予要女。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "d97b6b008e9cdc950ff761d4f25ac32f",
        "title": "狡童",
        "author": "佚名，传为尹吉甫采集、孔子编订",
        "content": "彼狡童兮，不与我言兮。\n维子之故，使我不能餐兮。\n彼狡童兮，不与我食兮。\n维子之故，使我不能息兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "220062e3c7aac90efcb3701fec752208",
        "title": "褰裳",
        "author": "佚名，传为尹吉甫采集、孔子编订",
        "content": "子惠思我，褰裳涉溱。\n子不我思，岂无他人？狂童之狂也且！子惠思我，褰裳涉洧。\n子不我思，岂无他士？狂童之狂也且！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "ee7233235d37bc47d332120432ec46f3",
        "title": "丰",
        "author": "佚名，传为尹吉甫采集、孔子编订",
        "content": "子之丰兮，俟我乎巷兮，悔予不送兮。\n子之昌兮，俟我乎堂兮，悔予不将兮。\n衣锦褧衣，裳锦褧裳。\n叔兮伯兮，驾予与行。\n裳锦褧裳，衣锦褧衣。\n叔兮伯兮，驾予与归。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "dc73ee617d339a260515b20226c6bf5d",
        "title": "东门之墠",
        "author": "佚名，传为尹吉甫采集、孔子编订",
        "content": "东门之墠，茹藘在阪。\n其室则迩，其人甚远。\n东门之栗，有践家室。\n岂不尔思？子不我即！",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "eaabbe45ac81354c1a118eb55290162e",
        "title": "风雨",
        "author": "佚名，传为尹吉甫采集、孔子编订",
        "content": "风雨凄凄，鸡鸣喈喈，既见君子。\n云胡不夷？风雨潇潇，鸡鸣胶胶。\n既见君子，云胡不瘳？风雨如晦，鸡鸣不已。\n既见君子，云胡不喜？",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "b934e6716fe29f26752e96ca20e3a2dc",
        "title": "子衿",
        "author": "佚名，传为尹吉甫采集、孔子编订",
        "content": "青青子衿，悠悠我心。\n纵我不往，子宁不嗣音？青青子佩，悠悠我思。\n纵我不往，子宁不来？挑兮达兮，在城阙兮。\n一日不见，如三月兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "6a414942555e2fe599231619722030d8",
        "title": "扬之水",
        "author": "佚名，传为尹吉甫采集、孔子编订",
        "content": "扬之水，不流束楚。\n终鲜兄弟，维予与女。\n无信人之言，人实诳女。\n扬之水，不流束薪。\n终鲜兄弟，维予二人。\n无信人之言，人实不信。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "9d7420f8d7b7d43b579d5b49b30050de",
        "title": "出其东门",
        "author": "佚名，传为尹吉甫采集、孔子编订",
        "content": "出其东门，有女如云。\n虽则如云。\n匪我思存。\n缟衣綦巾，聊乐我员。\n出其闉阇，有女如荼。\n虽则如荼，匪我思且。\n缟衣茹藘，聊可与娱。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "c69016c981202c8bfe8dad2d5d5b072c",
        "title": "野有蔓草",
        "author": "佚名，传为尹吉甫采集、孔子编订",
        "content": "野有蔓草，零露漙兮。\n有美一人，清扬婉兮。\n邂逅相遇，适我愿兮。\n野有蔓草，零露瀼瀼。\n有美一人，婉如清扬。\n邂逅相遇，与子偕臧。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "ce19113bd3e1a8097c41733c314291fa",
        "title": "溱洧",
        "author": "佚名，传为尹吉甫采集、孔子编订",
        "content": "溱与洧，方涣涣兮。\n士与女，方秉蕳兮。\n女曰观乎？士曰既且。\n且往观乎？洧之外，洵吁且乐。\n维士与女，伊其相谑，赠之以勺药。\n溱与洧，浏其清矣。\n士与女，殷其盈矣。\n女曰观乎？士曰既且。\n且往观乎？洧之外，洵吁且乐。\n维士与女，伊其将谑，赠之以勺药。",
        "dynasty": "周",
        "collection_info": {
            "collection": "诗经",
            "volume": "国风",
            "section": "郑风"
        }
    },
    {
        "uuid": "330859d8ec237cb08b4a3b39230d4667",
        "title": "鸡鸣",
        "author": "佚名，传为尹吉甫采集、孔子编订",
        "content": "鸡既鸣矣，朝既盈矣。\n匪鸡则鸣，苍蝇之声。\n东方明矣，朝既昌矣。\n匪东方则明，月出之光。\n虫飞薨薨，甘与子同梦。\n会且归矣，无庶予子憎。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "877c45f572c45498fb64eeb3d0a7d0b9",
        "title": "还",
        "author": "佚名，传为尹吉甫采集、孔子编订",
        "content": "子之还兮，遭我乎狃之间兮。\n并驱从两肩兮，揖我谓我儇兮。\n子之茂兮，遭我乎狃之道兮。\n并驱从两牡兮，揖我谓我好兮。\n子之昌兮，遭我乎狃之阳兮。\n并驱从两狼兮，揖我谓我臧兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "8143b6dd2f8f5fae81bbf253c1b271b1",
        "title": "着",
        "author": "佚名，传为尹吉甫采集、孔子编订",
        "content": "俟我于着乎而，充耳以素乎而，尚之以琼华乎而。\n俟我于庭乎而，充耳以青乎而，尚之以琼莹乎而。\n俟我于堂乎而，充耳以黄乎而，尚之以琼英乎而。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "236e0ff483551aece8d1cb40094b48e6",
        "title": "东方之日",
        "author": "佚名，传为尹吉甫采集、孔子编订",
        "content": "东方之日兮，彼姝者子，在我室兮。\n在我室兮，履我即兮。\n东方之月兮，彼姝者子，在我闼兮。\n在我闼兮，履我发兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "0ef59f2151b0ccb9978226a80d14992c",
        "title": "东方未明",
        "author": "佚名，传为尹吉甫采集、孔子编订",
        "content": "东方未明，颠倒衣裳。\n颠之倒之，自公召之。\n东方未晞，颠倒裳衣。\n倒之颠之，自公令之。\n折柳樊圃，狂夫瞿瞿。\n不能辰夜，不夙则莫。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "e4b1e9d8733580057fedc722f87390d2",
        "title": "南山",
        "author": "佚名，传为尹吉甫采集、孔子编订",
        "content": "南山崔崔，雄狐绥绥。\n鲁道有荡，齐子由归。\n既曰归止，曷又怀止？葛屦五两，冠緌双止。\n鲁道有荡，齐子庸止。\n既曰庸止，曷又从止？蓺麻如之何？衡从其亩。\n取妻如之何？必告父母。\n既曰告止，曷又鞠止？析薪如之何？匪斧不克。\n取妻如之何？匪媒不得。\n既曰得止，曷又极止？",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "213b3e5190920f72e665788b111b986d",
        "title": "甫田",
        "author": "佚名，传为尹吉甫采集、孔子编订",
        "content": "无田甫田，维莠骄骄。\n无思远人，劳心忉忉。\n无田甫田，维莠桀桀。\n无思远人，劳心怛怛。\n婉兮娈兮。\n总角丱兮。\n未几见兮，突而弁兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "c1cfc1f841185c557fafbcce7265384c",
        "title": "卢令",
        "author": "佚名，传为尹吉甫采集、孔子编订",
        "content": "卢令令，其人美且仁。\n卢重环，其人美且鬈。\n卢重镅，其人美且偲。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "40527d0e5580a47eed37127fcf3c10cc",
        "title": "敝笱",
        "author": "佚名，传为尹吉甫采集、孔子编订",
        "content": "敝笱在梁，其鱼鲂鳏。\n齐子归止，其从如云。\n敝笱在梁，其鱼鲂鱮。\n齐子归止，其从如雨。\n敝笱在梁，其鱼唯唯。\n齐子归止，其从如水。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "0921bca2aac3aac11968d20571d59f13",
        "title": "载驱",
        "author": "佚名，传为尹吉甫采集、孔子编订",
        "content": "载驱薄薄，簟茀朱鞹。\n鲁道有荡，齐子发夕。\n四骊济济，垂辔沵沵。\n鲁道有荡，齐子岂弟。\n汶水汤汤，行人彭彭。\n鲁道有荡，齐子翱翔。\n汶水滔滔，行人儦儦。\n鲁道有荡，齐了游敖。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "a72a1f0a3c191b8d5114824574dff87b",
        "title": "猗嗟",
        "author": "佚名，传为尹吉甫采集、孔子编订",
        "content": "猗嗟昌兮，颀而长兮。\n抑若扬兮，美目扬兮。\n巧趋跄兮，射则臧兮。\n猗嗟名兮，美目清兮。\n仪既成兮，终日射侯，不出正兮，展我甥兮。\n猗嗟娈兮，清扬婉兮。\n舞则选兮，射则贯兮，四矢反兮，以御乱兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "齐风"
        }
    },
    {
        "uuid": "167f9f0650d8e46b50c77567edd72e8e",
        "title": "葛屦",
        "author": "佚名，传为尹吉甫采集、孔子编订",
        "content": "纠纠葛屦，可以履霜？掺掺女手，可以缝裳？要之襋之，好人服之。\n好人提提，宛然左辟，佩其象揥。\n维是褊心，是以为刺。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "54de1b1e043d6372eaa019ebce895ef8",
        "title": "汾沮洳",
        "author": "佚名，传为尹吉甫采集、孔子编订",
        "content": "彼汾沮洳，言采其莫。\n彼其之子，美无度。\n美无度，殊异乎公路。\n彼汾一方，言采其桑。\n彼其之子，美如英。\n美如英，殊异乎公行。\n彼汾一曲，言采其藚。\n彼其之子，美如玉。\n美如玉，殊异乎公族。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "4f475027abbec155e6325a49d6c872b9",
        "title": "园有桃",
        "author": "佚名，传为尹吉甫采集、孔子编订",
        "content": "园有桃，其实之肴。\n心之忧矣，我歌且谣。\n不知我者，谓我士也骄。\n彼人是哉，子曰何其？心之忧矣，其谁知之？其谁知之，盖亦勿思！园有棘，其实之食。\n心之忧矣，聊以行国。\n不知我者，谓我士也罔极。\n彼人是哉，子曰何其？心之忧矣，其谁知之？其谁知之，盖亦勿思！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "9ad09586f36ba332c89ce81910d44fd3",
        "title": "陟岵",
        "author": "佚名，传为尹吉甫采集、孔子编订",
        "content": "陟彼岵兮，瞻望父兮。\n父曰：嗟！予子行役，夙夜无已。\n上慎旃哉，犹来！无止！陟彼屺兮，瞻望母兮。\n母曰：嗟！予季行役，夙夜无寐。\n上慎旃哉，犹来！无弃！陟彼冈兮，瞻望兄兮。\n兄曰：嗟！予弟行役，夙夜必偕。\n上慎旃哉，犹来！无死！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "4b93fd8f3a2653579d076b1312c4bc4e",
        "title": "十亩之间",
        "author": "佚名，传为尹吉甫采集、孔子编订",
        "content": "十亩之间兮，桑者闲闲兮，行与子还兮。\n十亩之外兮，桑者泄泄兮，行与子逝兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "e1c42ce226b80f7041ce97260ff30295",
        "title": "伐檀",
        "author": "佚名，传为尹吉甫采集、孔子编订",
        "content": "坎坎伐檀兮，置之河之干兮。\n河水清且涟猗。\n不稼不穑，胡取禾三百廛兮？不狩不猎，胡瞻尔庭有县貆兮？彼君子兮，不素餐兮！坎坎伐辐兮，置之河之侧兮。\n河水清且直猗。\n不稼不穑，胡取禾三百亿兮？不狩不猎，胡瞻尔庭有县特兮？彼君子兮，不素食兮！坎坎伐轮兮，置之河之漘兮。\n河水清且沦猗。\n不稼不穑，胡取禾三百囷兮？不狩不猎，胡瞻尔庭有县鹑兮？彼君子兮，不素飧兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "439702947aa5e58b9f556e3e652e6a49",
        "title": "硕鼠",
        "author": "佚名，传为尹吉甫采集、孔子编订",
        "content": "硕鼠硕鼠，无食我黍！三岁贯女，莫我肯顾。\n逝将去女，适彼乐土。\n乐土乐土，爰得我所。\n硕鼠硕鼠，无食我麦！三岁贯女，莫我肯德。\n逝将去女，适彼乐国。\n乐国乐国，爰得我直。\n硕鼠硕鼠，无食我苗！三岁贯女，莫我肯劳。\n逝将去女，适彼乐郊。\n乐郊乐郊，谁之永号？",
        "dynasty": "周",
        "collection_info": {
            "collection": "诗经",
            "volume": "国风",
            "section": "魏风"
        }
    },
    {
        "uuid": "55e22235414b5c2922c5da338c2c9086",
        "title": "蟋蟀",
        "author": "佚名，传为尹吉甫采集、孔子编订",
        "content": "蟋蟀在堂，岁聿其莫。\n今我不乐，日月其除。\n无已大康，职思其居。\n好乐无荒，良士瞿瞿。\n蟋蟀在堂，岁聿其逝。\n今我不乐，日月其迈。\n无已大康，职思其外。\n好乐无荒，良士蹶蹶。\n蟋蟀在堂，役车其休。\n今我不乐，日月其慆。\n无以大康。\n职思其忧。\n好乐无荒，良士休休。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "d52e9231afbd495237147047013aec5d",
        "title": "山有枢",
        "author": "佚名，传为尹吉甫采集、孔子编订",
        "content": "山有枢，隰有榆。\n子有衣裳，弗曳弗娄。\n子有车马，弗驰弗驱。\n宛其死矣，他人是愉。\n山有栲，隰有杻。\n子有廷内，弗洒弗扫。\n子有钟鼓，弗鼓弗考。\n宛其死矣，他人是保。\n山有漆，隰有栗。\n子有酒食，何不日鼓瑟？且以喜乐，且以永日。\n宛其死矣，他人入室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "7054470ad36833d9de818979414a9c9a",
        "title": "扬之水",
        "author": "佚名，传为尹吉甫采集、孔子编订",
        "content": "扬之水，白石凿凿。\n素衣朱襮，从子于沃。\n既见君子，云何不乐？扬之水，白石皓皓。\n素衣朱绣，从子于鹄。\n既见君子，云何其忧？扬之水，白石粼粼。\n我闻有命，不敢以告人。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "b3cf2a1752b4b565884899822a99d747",
        "title": "椒聊",
        "author": "佚名，传为尹吉甫采集、孔子编订",
        "content": "椒聊之实，蕃衍盈升。\n彼其之子，硕大无朋。\n椒聊且，远条且。\n椒聊之实，蕃衍盈匊。\n彼其之子，硕大且笃。\n椒聊且，远条且。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "653e5d57b41f0e8dfd9d1c8376e4b443",
        "title": "绸缪",
        "author": "佚名，传为尹吉甫采集、孔子编订",
        "content": "绸缪束薪，三星在天。\n今夕何夕，见此良人？子兮子兮，如此良人何？绸缪束刍，三星在隅。\n今夕何夕，见此邂逅？子兮子兮，如此邂逅何？绸缪束楚，三星在户。\n今夕何夕，见此粲者？子兮子兮，如此粲者何？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "7cd78e3a10cdbbf28b61d2897727a091",
        "title": "杕杜",
        "author": "佚名，传为尹吉甫采集、孔子编订",
        "content": "有杕之杜，其叶湑湑。\n独行踽踽。\n岂无他人？不如我同父。\n嗟行之人，胡不比焉？人无兄弟，胡不佽焉？有杕之杜，其叶箐箐。\n独行睘睘。\n岂无他人？不如我同姓。\n嗟行之人，胡不比焉？人无兄弟，胡不佽焉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "88a2349fbaaec19d9a5f12235acfaeeb",
        "title": "羔裘",
        "author": "佚名，传为尹吉甫采集、孔子编订",
        "content": "羔裘豹祛，自我人居居。\n岂无他人？维子之故。\n羔裘豹褎，自我人究究。\n岂无他人？维子之好。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "1aaf973262ed9489847c365764df9835",
        "title": "鸨羽",
        "author": "佚名，传为尹吉甫采集、孔子编订",
        "content": "肃肃鸨羽，集于苞栩。\n王事靡盬，不能蓺稷黍。\n父母何怙？悠悠苍天，曷其有所？肃肃鸨翼，集于苞棘。\n王事靡盬，不能蓺黍稷。\n父母何食？悠悠苍天，曷其有极？肃肃鸨行，集于苞桑，王事靡盬，不能蓺稻梁。\n父母何尝？悠悠苍天，曷其有常？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "ef9a40018ab1cf1989d511ad7b9551fa",
        "title": "无衣",
        "author": "佚名，传为尹吉甫采集、孔子编订",
        "content": "岂曰无衣七兮？不如子之衣，安且吉兮！岂曰无衣六兮？不如子之衣，安且燠兮！",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "a148bcbc36311b20a95d34b61c103b46",
        "title": "有杕之杜",
        "author": "佚名，传为尹吉甫采集、孔子编订",
        "content": "有杕之杜，生于道左。\n彼君子兮，噬肯适我？中心好之，曷饮食之？有杕之杜，生于道周。\n彼君子兮，噬肯来游？中心好之，曷饮食之？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "dc5713c9d8afc00cebd3d32bb173a4ca",
        "title": "葛生",
        "author": "佚名，传为尹吉甫采集、孔子编订",
        "content": "葛生蒙楚，蔹蔓于野。\n予美亡此，谁与？独处？葛生蒙棘，蔹蔓于域。\n予美亡此，谁与？独息？角枕粲兮，锦衾烂兮。\n予美亡此，谁与？独旦？夏之日，冬之夜。\n百岁之后，归于其居。\n冬之夜，夏之日。\n百岁之后，归于其室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "a719e0e44bcc9cf0bf1810f027a1d25b",
        "title": "采苓",
        "author": "佚名，传为尹吉甫采集、孔子编订",
        "content": "采苓采苓，首阳之巅。\n人之为言，苟亦无信。\n舍旃舍旃，苟亦无然。\n人之为言，胡得焉？采苦采苦，首阳之下。\n人之为言，苟亦无与。\n舍旃舍旃，苟亦无然。\n人之为言，胡得焉？采葑采葑，首阳之东。\n人之为言，苟亦无从。\n舍旃舍旃，苟亦无然。\n人之为言，胡得焉？",
        "dynasty": "周",
        "collection_info": {
            "collection": "诗经",
            "volume": "国风",
            "section": "唐风"
        }
    },
    {
        "uuid": "29538e1248890ac9fb7f1d37eebce757",
        "title": "车邻",
        "author": "佚名，传为尹吉甫采集、孔子编订",
        "content": "有车邻邻，有马白颠。\n未见君子，寺人之令。\n阪有漆，隰有栗。\n既见君子，并坐鼓瑟。\n今者不乐，逝者其耋。\n阪有桑，隰有杨。\n既见君子，并坐鼓簧。\n今者不乐，逝者其亡。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "1368600063f855c87a7fdf62125a1260",
        "title": "驷驖",
        "author": "佚名，传为尹吉甫采集、孔子编订",
        "content": "驷驖孔阜，六辔在手。\n公之媚子，从公于狩。\n奉时辰牡，辰牡孔硕。\n公曰左之，舍拔则获。\n游于北园，四马既闲。\n輶车鸾镳，载猃歇骄。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "3805e70d7b16189876345161938a90a1",
        "title": "小戎",
        "author": "佚名，传为尹吉甫采集、孔子编订",
        "content": "小戎俴收，五楘梁辀。\n游环胁驱，阴靷鋈续。\n文茵畅毂，驾我骐馵。\n言念君子，温其如玉。\n在其板屋，乱我心曲。\n四牡孔阜，六辔在手。\n骐骝是中，騧骊是骖。\n龙盾之合，鋈以觼軜。\n言念君子，温其在邑。\n方何为期？胡然我念之！俴驷孔群，厹矛鋈錞。\n蒙伐有苑，虎韔镂膺。\n交韔二弓，竹闭绲縢。\n言念君子，载寝载兴。\n厌厌良人，秩秩德音。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "e47d689b523aa1acf54b9e176eeb0e8b",
        "title": "蒹葭",
        "author": "佚名，传为尹吉甫采集、孔子编订",
        "content": "蒹葭苍苍，白露为霜。\n所谓伊人，在水一方。\n溯洄从之，道阻且长。\n溯游从之，宛在水中央。\n蒹葭萋萋，白露未晞。\n所谓伊人，在水之湄。\n溯洄从之，道阻且跻。\n溯游从之，宛在水中坻。\n蒹葭采采，白露未已。\n所谓伊人，在水之涘。\n溯洄从之，道阻且右。\n溯游从之，宛在水中沚。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "d90ca07b397c730db09f86539534d9a1",
        "title": "终南",
        "author": "佚名，传为尹吉甫采集、孔子编订",
        "content": "终南何有？有条有梅。\n君子至止，锦衣狐裘。\n颜如渥丹，其君也哉！终南何有？有纪有堂。\n君子至止，黻衣绣裳。\n佩玉将将，寿考不忘！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "ec0d2cf4f6091abb23f4082f0f3cc0b7",
        "title": "黄鸟",
        "author": "佚名，传为尹吉甫采集、孔子编订",
        "content": "交交黄鸟，止于棘。\n谁从穆公？子车奄息。\n维此奄息，百夫之特。\n临其穴，惴惴其栗。\n彼苍者天，歼我良人！如可赎兮，人百其身！交交黄鸟，止于桑。\n谁从穆公？子车仲行。\n维此仲行，百夫之防。\n临其穴，惴惴其栗。\n彼苍者天，歼我良人！如可赎兮，人百其身！交交黄鸟，止于楚。\n谁从穆公？子车针虎。\n维此针虎，百夫之御。\n临其穴，惴惴其栗。\n彼苍者天，歼我良人！如可赎兮，人百其身！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "a777eb52353653350165ee2020c4ad2b",
        "title": "晨风",
        "author": "佚名，传为尹吉甫采集、孔子编订",
        "content": "鴥彼晨风，郁彼北林。\n未见君子，忧心钦钦。\n如何如何，忘我实多！山有苞栎，隰有六駮。\n未见君子，忧心靡乐。\n如何如何，忘我实多！山有苞棣，隰有树檖。\n未见君子，忧心如醉。\n如何如何，忘我实多！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "bad688085cbf96de52e3c6bd9aeecfad",
        "title": "无衣",
        "author": "佚名，传为尹吉甫采集、孔子编订",
        "content": "岂曰无衣？与子同袍。\n王于兴师，修我戈矛。\n与子同仇！岂曰无衣？与子同泽。\n王于兴师，修我矛戟。\n与子偕作！岂曰无衣？与子同裳。\n王于兴师，修我甲兵。\n与子偕行！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "1d727e4fc6323a2d6056b87e76e2d439",
        "title": "渭阳",
        "author": "佚名，传为尹吉甫采集、孔子编订",
        "content": "我送舅氏，曰至渭阳。\n何以赠之？路车乘黄。\n我送舅氏，悠悠我思。\n何以赠之？琼瑰玉佩。",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "5b0c96c53f102017a75583d57a80d268",
        "title": "权舆",
        "author": "佚名，传为尹吉甫采集、孔子编订",
        "content": "于我乎，夏屋渠渠，今也每食无余。\n于嗟乎，不承权舆！于我乎，每食四簋，今也每食不饱。\n于嗟乎，不承权舆！",
        "dynasty": "周",
        "collection_info": {
            "collection": "诗经",
            "volume": "国风",
            "section": "秦风"
        }
    },
    {
        "uuid": "bfcca1040dd81dc5620e8840cdc81204",
        "title": "宛丘",
        "author": "佚名，传为尹吉甫采集、孔子编订",
        "content": "子之汤兮，宛丘之上兮。\n洵有情兮，而无望兮。\n坎其击鼓，宛丘之下。\n无冬无夏，值其鹭羽。\n坎其击缶，宛丘之道。\n无冬无夏，值其鹭翿。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "ca8b0598ee339d560981a39bf3b72f5c",
        "title": "东门之枌",
        "author": "佚名，传为尹吉甫采集、孔子编订",
        "content": "东门之枌，宛丘之栩。\n子仲之子，婆娑其下。\n谷旦于差，南方之原。\n不绩其麻，市也婆娑。\n谷旦于逝，越以鬷迈。\n视尔如荍，贻我握椒。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "6dcf5de0c7cdbfeb2bcedbf621c2f477",
        "title": "衡门",
        "author": "佚名，传为尹吉甫采集、孔子编订",
        "content": "衡门之下，可以栖迟。\n泌之洋洋，可以乐饥。\n岂其食鱼，必河之鲂？岂其取妻，必齐之姜？岂其食鱼，必河之鲤？岂其取妻，必宋之子？",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "004e5a2d3192202ad1ffd2429bcc205c",
        "title": "东门之池",
        "author": "佚名，传为尹吉甫采集、孔子编订",
        "content": "东门之池，可以沤麻。\n彼美淑姬，可与晤歌。\n东门之池，可以沤纻。\n彼美淑姬，可与晤语。\n东门之池，可以沤菅。\n彼美淑姬，可与晤言。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "2251105ff68842c6ae784674ded89343",
        "title": "东门之杨",
        "author": "佚名，传为尹吉甫采集、孔子编订",
        "content": "东门之杨，其叶牂牂。\n昏以为期，明星煌煌。\n东门之杨，其叶肺肺。\n昏以为期，明星晢晢。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "4dffeba517cb0121f19f3d8cee252803",
        "title": "墓门",
        "author": "佚名，传为尹吉甫采集、孔子编订",
        "content": "墓门有棘，斧以斯之。\n夫也不良，国人知之。\n知而不已，谁昔然矣。\n墓门有梅，有鸮萃止。\n夫也不良，歌以讯之。\n讯予不顾，颠倒思予。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "291432f7ce970806e718d560d3ed96f5",
        "title": "防有鹊巢",
        "author": "佚名，传为尹吉甫采集、孔子编订",
        "content": "防有鹊巢，邛有旨苕。\n谁侜予美？心焉忉忉。\n中唐有甓，邛有旨鹝。\n谁侜予美？心焉惕惕。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "4026d3e7d53da55c0d737b232f797ef0",
        "title": "月出",
        "author": "佚名，传为尹吉甫采集、孔子编订",
        "content": "月出皎兮。\n佼人僚兮。\n舒窈纠兮。\n劳心悄兮。\n月出皓兮。\n佼人懰兮。\n舒忧受兮。\n劳心慅兮。\n月出照兮。\n佼人燎兮。\n舒夭绍兮。\n劳心惨兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "73c1e8d7eddaa03626c69d1332bcfef1",
        "title": "株林",
        "author": "佚名，传为尹吉甫采集、孔子编订",
        "content": "胡为乎株林？从夏南！匪适株林，从夏南！驾我乘马，说于株野。\n乘我乘驹，朝食于株！",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "62bb997d2c4c8c322764925ec7fb0665",
        "title": "泽陂",
        "author": "佚名，传为尹吉甫采集、孔子编订",
        "content": "彼泽之陂，有蒲与荷。\n有美一人，伤如之何？寤寐无为，涕泗滂沱。\n彼泽之陂，有蒲与蕳。\n有美一人，硕大且卷。\n寤寐无为，中心悁悁。\n彼泽之陂，有蒲菡萏。\n有美一人，硕大且俨。\n寤寐无为，辗转伏枕。",
        "dynasty": "周",
        "collection_info": {
            "collection": "诗经",
            "volume": "国风",
            "section": "陈风"
        }
    },
    {
        "uuid": "8ce8dcc5d759e70ac5213c93c8eb38ce",
        "title": "羔裘",
        "author": "佚名，传为尹吉甫采集、孔子编订",
        "content": "羔裘逍遥，狐裘以朝。\n岂不尔思？劳心忉忉。\n羔裘翱翔，狐裘在堂。\n岂不尔思？我心忧伤。\n羔裘如膏，日出有曜。\n岂不尔思？中心是悼。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "uuid": "d3aa6bdfc84db2e3b11faac2390645f1",
        "title": "素冠",
        "author": "佚名，传为尹吉甫采集、孔子编订",
        "content": "庶见素冠兮，棘人栾栾兮。\n劳心慱慱兮。\n庶见素衣兮，我心伤悲兮。\n聊与子同归兮。\n庶见素韠兮，我心蕴结兮。\n聊与子如一兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "uuid": "0e03a2a87e896c96f72322449b003a8a",
        "title": "隰有苌楚",
        "author": "佚名，传为尹吉甫采集、孔子编订",
        "content": "隰有苌楚，猗傩其枝，夭之沃沃，乐子之无知。\n隰有苌楚，猗傩其华，夭之沃沃。\n乐子之无家。\n隰有苌楚，猗傩其实，夭之沃沃。\n乐子之无室。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "uuid": "ac1b4b75d7d8887355f5369b3157c309",
        "title": "匪风",
        "author": "佚名，传为尹吉甫采集、孔子编订",
        "content": "匪风发兮，匪车偈兮。\n顾瞻周道，中心怛兮。\n匪风飘兮，匪车嘌兮。\n顾瞻周道，中心吊兮。\n谁能亨鱼？溉之釜鬵。\n谁将西归？怀之好音。",
        "dynasty": "周",
        "collection_info": {
            "collection": "诗经",
            "volume": "国风",
            "section": "桧风"
        }
    },
    {
        "uuid": "7062ccc8cd28db9f35e3325c27de438a",
        "title": "蜉蝣",
        "author": "佚名，传为尹吉甫采集、孔子编订",
        "content": "蜉蝣之羽，衣裳楚楚。\n心之忧矣，于我归处。\n蜉蝣之翼，采采衣服。\n心之忧矣，于我归息。\n蜉蝣掘阅，麻衣如雪。\n心之忧矣，于我归说。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "uuid": "5d7b4ebf93a2a1b006bca98349ef4161",
        "title": "候人",
        "author": "佚名，传为尹吉甫采集、孔子编订",
        "content": "彼候人兮，何戈与祋。\n彼其之子，三百赤芾。\n维鹈在梁，不濡其翼。\n彼其之子，不称其服。\n维鹈在梁，不濡其咮。\n彼其之子，不遂其媾。\n荟兮蔚兮，南山朝隮。\n婉兮娈兮，季女斯饥。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "uuid": "2b5b05e2ac3ec31cbf52481848b225e4",
        "title": "鸤鸠",
        "author": "佚名，传为尹吉甫采集、孔子编订",
        "content": "鸤鸠在桑，其子七兮。\n淑人君子，其仪一兮。\n其仪一兮，心如结兮。\n鸤鸠在桑，其子在梅。\n淑人君子，其带伊丝。\n其带伊丝，其弁伊骐。\n鸤鸠在桑，其子在棘。\n淑人君子，其仪不忒。\n其仪不忒，正是四国。\n鸤鸠在桑，其子在榛。\n淑人君子，正是国人，正是国人。\n胡不万年？",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "uuid": "ccf304172ab4396f162831343115299a",
        "title": "下泉",
        "author": "佚名，传为尹吉甫采集、孔子编订",
        "content": "冽彼下泉，浸彼苞稂。\n忾我寤叹，念彼周京。\n冽彼下泉，浸彼苞萧。\n忾我寤叹，念彼京周。\n冽彼下泉，浸彼苞蓍。\n忾我寤叹，念彼京师。\n芃芃黍苗，阴雨膏之。\n四国有王，郇伯劳之。",
        "dynasty": "周",
        "collection_info": {
            "collection": "诗经",
            "volume": "国风",
            "section": "曹风"
        }
    },
    {
        "uuid": "7a8f5702cf09fd02ec1bc0982a6524b4",
        "title": "七月",
        "author": "佚名，传为尹吉甫采集、孔子编订",
        "content": "七月流火，九月授衣。\n一之日觱发，二之日栗烈。\n无衣无褐，何以卒岁？三之日于耜，四之日举趾。\n同我妇子，馌彼南亩。\n田畯至喜。\n七月流火，九月授衣。\n春日载阳，有鸣仓庚。\n女执懿筐，遵彼微行，爰求柔桑。\n春日迟迟，采蘩祁祁。\n女心伤悲，殆及公子同归。\n七月流火，八月萑苇。\n蚕月条桑，取彼斧斨。\n以伐远扬，猗彼女桑。\n七月鸣鵙，八月载绩。\n载玄载黄，我朱孔阳，为公子裳。\n四月秀葽，五月鸣蜩。\n八月其获，十月陨萚。\n一之日于貉，取彼狐狸，为公子裘。\n二之日其同，载缵武功。\n言私其豵，献豜于公。\n五月斯螽动股，六月莎鸡振羽。\n七月在野，八月在宇，九月在户，十月蟋蟀，入我床下。\n穹窒熏鼠，塞向墐户。\n嗟我妇子，曰为改岁，入此室处。\n六月食郁及薁，七月亨葵及菽。\n八月剥枣，十月获稻。\n为此春酒，以介眉寿。\n七月食瓜，八月断壶，九月叔苴，采荼薪樗。\n食我农夫。\n九月筑场圃，十月纳禾稼。\n黍稷重穋，禾麻菽麦。\n嗟我农夫，我稼既同，上入执宫功。\n昼尔于茅，宵尔索绹，亟其乘屋，其始播百谷。\n二之日凿冰冲冲，三之日纳于凌阴。\n四之日其蚤，献羔祭韭。\n九月肃霜，十月涤场。\n朋酒斯飨，曰杀羔羊，跻彼公堂。\n称彼兕觥：万寿无疆！",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "51e504d0214e85ade21d3e1f5a26e5d4",
        "title": "鸱鸮",
        "author": "佚名，传为尹吉甫采集、孔子编订",
        "content": "鸱鸮鸱鸮，既取我子，无毁我室。\n恩斯勤斯，鬻子之闵斯。\n迨天之未阴雨，彻彼桑土，绸缪牖户。\n今女下民，或敢侮予？予手拮据，予所捋荼。\n予所蓄租，予口卒瘏，曰予未有室家。\n予羽谯谯，予尾翛翛，予室翘翘。\n风雨所漂摇，予维音哓哓！",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "7b0ea149edc410f08ce2021185ba5618",
        "title": "东山",
        "author": "佚名，传为尹吉甫采集、孔子编订",
        "content": "我徂东山，慆慆不归。\n我来自东，零雨其蒙。\n我东曰归，我心西悲。\n制彼裳衣，勿士行枚。\n蜎蜎者蠋，烝在桑野。\n敦彼独宿，亦在车下。\n我徂东山，慆慆不归。\n我来自东，零雨其蒙。\n果臝之实，亦施于宇。\n伊威在室，蟏蛸在户。\n町畽鹿场，熠耀宵行。\n不可畏也，伊可怀也。\n我徂东山，慆慆不归。\n我来自东，零雨其蒙。\n鹳鸣于垤，妇叹于室。\n洒扫穹窒，我征聿至。\n有敦瓜苦，烝在栗薪。\n自我不见，于今三年。\n我徂东山，慆慆不归。\n我来自东，零雨其蒙。\n仓庚于飞，熠耀其羽。\n之子于归，皇驳其马。\n亲结其缡，九十其仪。\n其新孔嘉，其旧如之何？",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "5205f25528c748ad0b10e4267ad47396",
        "title": "破斧",
        "author": "佚名，传为尹吉甫采集、孔子编订",
        "content": "既破我斧，又缺我斨。\n周公东征，四国是皇。\n哀我人斯，亦孔之将。\n既破我斧，又缺我锜。\n周公东征，四国是遒。\n哀我人斯，亦孔之嘉。\n既破我斧，又缺我銶。\n周公东征，四国是遒。\n哀我人斯，亦孔之休。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "99222d71081581416468e1027492a395",
        "title": "伐柯",
        "author": "佚名，传为尹吉甫采集、孔子编订",
        "content": "伐柯如何？匪斧不克。\n取妻如何？匪媒不得。\n伐柯伐柯，其则不远。\n我觏之子，笾豆有践。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "19e04baa87140d40474a4809929271ce",
        "title": "九罭",
        "author": "佚名，传为尹吉甫采集、孔子编订",
        "content": "九罭之鱼，鳟鲂。\n我觏之子，衮衣绣裳。\n鸿飞遵渚，公归无所，于女信处。\n鸿飞遵六，公归不复，于女信宿。\n是以有衮衣兮，无以我公归兮，无使我心悲兮。",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "068cc6dbc7a8f28df064f97878b6c0da",
        "title": "狼跋",
        "author": "佚名，传为尹吉甫采集、孔子编订",
        "content": "狼跋其胡，载疐其尾。\n公孙硕肤，赤舄几几。\n狼疐其尾，载跋其胡。\n公孙硕肤，德音不瑕？",
        "dynasty": "周",
        "collection_info": {
            "collection": "诗经",
            "volume": "国风",
            "section": "豳风"
        }
    },
    {
        "uuid": "7cb459d04677647c3aa491d43278fd0d",
        "title": "鹿鸣",
        "author": "佚名，传为尹吉甫采集、孔子编订",
        "content": "呦呦鹿鸣，食野之苹。\n我有嘉宾，鼓瑟吹笙。\n吹笙鼓簧，承筐是将。\n人之好我，示我周行。\n呦呦鹿鸣，食野之蒿。\n我有嘉宾，德音孔昭。\n视民不恌，君子是则是效。\n我有旨酒，嘉宾式燕以敖。\n呦呦鹿鸣，食野之芩。\n我有嘉宾，鼓瑟鼓琴。\n鼓瑟鼓琴，和乐且湛。\n我有旨酒，以燕乐嘉宾之心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "3cd3408f3655fcc6b8b8be21a0c6d5cb",
        "title": "四牡",
        "author": "佚名，传为尹吉甫采集、孔子编订",
        "content": "四牡騑騑，周道倭迟。\n岂不怀归？王事靡盬，我心伤悲。\n四牡騑騑，啴啴骆马。\n岂不怀归？王事靡盬，不遑启处。\n翩翩者鵻，载飞载下，集于苞栩。\n王事靡盬，不遑将父。\n翩翩者鵻，载飞载止，集于苞杞。\n王事靡盬，不遑将母。\n驾彼四骆，载骤骎骎。\n岂不怀归？是用作歌，将母来谂。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "ab83df9cd75d9e306b1b1ae2854fb9ac",
        "title": "皇皇者华",
        "author": "佚名，传为尹吉甫采集、孔子编订",
        "content": "皇皇者华，于彼原隰。\n駪駪征夫，每怀靡及。\n我马维驹，六辔如濡。\n载驰载驱，周爰咨诹。\n我马维骐，六辔如丝。\n载驰载驱，周爰咨谋。\n我马维骆，六辔沃若。\n载驰载驱，周爰咨度。\n我马维骃，六辔既均。\n载驰载驱，周爰咨询。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "62e2d4d653c2f3d99376156f5fefb414",
        "title": "棠棣",
        "author": "佚名，传为尹吉甫采集、孔子编订",
        "content": "棠棣之华，鄂不韡韡。\n凡今之人，莫如兄弟。\n死丧之威，兄弟孔怀。\n原隰裒矣，兄弟求矣。\n脊令在原，兄弟急难。\n每有良朋，况也永叹。\n兄弟阋于墙，外御其务。\n每有良朋，烝也无戎。\n丧乱既平，既安且宁。\n虽有兄弟，不如友生？傧尔笾豆，饮酒之饫。\n兄弟既具，和乐且孺。\n妻子好合，如鼓瑟琴。\n兄弟既翕，和乐且湛。\n宜尔室家，乐尔妻帑。\n是究是图，亶其然乎？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "f22e2c5ed57cd84173b92adb4144e2da",
        "title": "伐木",
        "author": "佚名，传为尹吉甫采集、孔子编订",
        "content": "伐木丁丁，鸟鸣嘤嘤。\n出自幽谷，迁于乔木。\n嘤其鸣矣，求其友声。\n相彼鸟矣，犹求友声。\n矧伊人矣，不求友生？神之听之，终和且平。\n伐木许许，酾酒有藇！既有肥羜，以速诸父。\n宁适不来，微我弗顾。\n于粲洒扫，陈馈八簋。\n既有肥牡，以速诸舅。\n宁适不来，微我有咎。\n伐木于阪，酾酒有衍。\n笾豆有践，兄弟无远。\n民之失德，干糇以愆。\n有酒湑我，无酒酤我。\n坎坎鼓我，蹲蹲舞我。\n迨我暇矣，饮此湑矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "7c1d79825f76148c220e3ce40842b8b7",
        "title": "天保",
        "author": "佚名，传为尹吉甫采集、孔子编订",
        "content": "天保定尔，亦孔之固。\n俾尔单厚，何福不除？俾尔多益，以莫不庶。\n天保定尔，俾尔戬谷。\n罄无不宜，受天百禄。\n降尔遐福，维日不足。\n天保定尔，以莫不兴。\n如山如阜，如冈如陵，如川之方至，以莫不增。\n吉蠲为饎，是用孝享。\n禴祠烝尝，于公先王。\n君曰：卜尔，万寿无疆。\n神之吊矣，诒尔多福。\n民之质矣，日用饮食。\n群黎百姓，遍为尔德。\n如月之恒，如日之升。\n如南山之寿，不骞不崩。\n如松柏之茂，无不尔或承。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "ee93005c5239ade726a2b34ffff418d8",
        "title": "采薇",
        "author": "佚名，传为尹吉甫采集、孔子编订",
        "content": "采薇采薇，薇亦作止。\n曰归曰归，岁亦莫止。\n靡室靡家，玁狁之故。\n不遑启居，玁狁之故。\n采薇采薇，薇亦柔止。\n曰归曰归，心亦忧止。\n忧心烈烈，载饥载渴。\n我戍未定，靡使归聘。\n采薇采薇，薇亦刚止。\n曰归曰归，岁亦阳止。\n王事靡盬，不遑启处。\n忧心孔疚，我行不来！彼尔维何？维常之华。\n彼路斯何？君子之车。\n戎车既驾，四牡业业。\n岂敢定居？一月三捷。\n驾彼四牡，四牡骙骙。\n君子所依，小人所腓。\n四牡翼翼，象弭鱼服。\n岂不日戒？玁狁孔棘！昔我往矣，杨柳依依。\n今我来思，雨雪霏霏。\n行道迟迟，载渴载饥。\n我心伤悲，莫知我哀！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "05e0eeca39bcfe1677a0b911d7b0ba6d",
        "title": "出车",
        "author": "佚名，传为尹吉甫采集、孔子编订",
        "content": "我出我车，于彼牧矣。\n自天子所，谓我来矣。\n召彼仆夫，谓之载矣。\n王事多难，维其棘矣。\n我出我车，于彼郊矣。\n设此旐矣，建彼旄矣。\n彼旟旐斯，胡不旆旆？忧心悄悄，仆夫况瘁。\n王命南仲，往城于方。\n出车彭彭，旗旐央央。\n天子命我，城彼朔方。\n赫赫南仲，玁狁于襄。\n昔我往矣，黍稷方华。\n今我来思，雨雪载途。\n王事多难，不遑启居。\n岂不怀归？畏此简书。\n喓喓草虫，趯趯阜螽。\n未见君子，忧心忡忡。\n既见君子，我心则降。\n赫赫南仲，薄伐西戎。\n春日迟迟，卉木萋萋。\n仓庚喈喈，采蘩祁祁。\n执讯获丑，薄言还归。\n赫赫南仲，玁狁于夷。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "4709ff307cd02f019b0865756e9a7dfe",
        "title": "杕杜",
        "author": "佚名，传为尹吉甫采集、孔子编订",
        "content": "有杕之杜，有睆其实。\n王事靡盬，继嗣我日。\n日月阳止，女心伤止，征夫遑止。\n有杕之杜，其叶萋萋。\n王事靡盬，我心伤悲。\n卉木萋止，女心悲止，征夫归止！陟彼北山，言采其杞。\n王事靡盬，忧我父母。\n檀车幝幝，四牡痯痯，征夫不远！匪载匪来，忧心孔疚。\n斯逝不至，而多为恤。\n卜筮偕止，会言近止，征夫迩止！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "973c6cd4183f84a1388916654a163ad1",
        "title": "鱼丽",
        "author": "佚名，传为尹吉甫采集、孔子编订",
        "content": "鱼丽于罶，鲿鲨。\n君子有酒，旨且多。\n鱼丽于罶，鲂鳢。\n君子有酒，多且旨。\n鱼丽于罶，鰋鲤。\n君子有酒，旨且有。\n物其多矣，维其嘉矣！物其旨矣，维其偕矣！物其有矣，维其时矣！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鹿鸣之什"
        }
    },
    {
        "uuid": "d24e05b1a45aa92cd6ac934309fee07b",
        "title": "南有嘉鱼",
        "author": "佚名，传为尹吉甫采集、孔子编订",
        "content": "南有嘉鱼，烝然罩罩。\n君子有酒，嘉宾式燕以乐。\n南有嘉鱼，烝然汕汕。\n君子有酒，嘉宾式燕以衎。\n南有樛木，甘瓠累之。\n君子有酒，嘉宾式燕绥之。\n翩翩者鵻，烝然来思。\n君子有酒，嘉宾式燕又思。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "caf17067115878fa9794e4c45e43127f",
        "title": "南山有台",
        "author": "佚名，传为尹吉甫采集、孔子编订",
        "content": "南山有台，北山有莱。\n乐只君子，邦家之基。\n乐只君子，万寿无期。\n南山有桑，北山有杨。\n乐只君子，邦家之光。\n乐只君子，万寿无疆。\n南山有杞，北山有李。\n乐只君子，民之父母。\n乐只君子，德音不已。\n南山有栲，北山有杻。\n乐只君子，遐不眉寿。\n乐只君子，德音是茂。\n南山有枸，北山有楰。\n乐只君子，遐不黄耇。\n乐只君子，保艾尔后。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "d8223deb2a3f3e31527bcb3d659efccc",
        "title": "蓼萧",
        "author": "佚名，传为尹吉甫采集、孔子编订",
        "content": "蓼彼萧斯，零露湑兮。\n既见君子，我心写兮。\n燕笑语兮，是以有誉处兮。\n蓼彼萧斯，零露瀼瀼。\n既见君子，为龙为光。\n其德不爽，寿考不忘。\n蓼彼萧斯，零露泥泥。\n既见君子，孔燕岂弟。\n宜兄宜弟，令德寿岂。\n蓼彼萧斯，零露浓浓。\n既见君子，鞗革忡忡。\n和鸾雍雍，万福攸同。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "d653d92d5da63cf4be59462e3fdff3ef",
        "title": "湛露",
        "author": "佚名，传为尹吉甫采集、孔子编订",
        "content": "湛湛露斯，匪阳不晞。\n厌厌夜饮，不醉无归。\n湛湛露斯，在彼丰草。\n厌厌夜饮，在宗载考。\n湛湛露斯，在彼杞棘。\n显允君子，莫不令德。\n其桐其椅，其实离离。\n岂弟君子，莫不令仪。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "c693d7f2f9b1813635d4d8feb92311aa",
        "title": "彤弓",
        "author": "佚名，传为尹吉甫采集、孔子编订",
        "content": "彤弓弨兮，受言藏之。\n我有嘉宾，中心贶之。\n钟鼓既设，一朝飨之。\n彤弓弨兮，受言载之。\n我有嘉宾，中心喜之。\n钟鼓既设，一朝右之。\n彤弓弨兮，受言櫜之。\n我有嘉宾，中心好之。\n钟鼓既设，一朝酬之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "1c61b14d86b31aa842ea4a14f3eced33",
        "title": "菁菁者莪",
        "author": "佚名，传为尹吉甫采集、孔子编订",
        "content": "菁菁者莪，在彼中阿。\n既见君子，乐且有仪。\n菁菁者莪，在彼中沚。\n既见君子，我心则喜。\n菁菁者莪，在彼中陵。\n既见君子，锡我百朋。\n泛泛杨舟，载沉载浮。\n既见君子，我心则休。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "16ede701950f41b1c5d6d08c7997f3d3",
        "title": "六月",
        "author": "佚名，传为尹吉甫采集、孔子编订",
        "content": "六月栖栖，戎车既饬。\n四牡骙骙，载是常服。\n玁狁孔炽，我是用急。\n王于出征，以匡王国。\n比物四骊，闲之维则。\n维此六月，既成我服。\n我服既成，于三十里。\n王于出征，以佐天子。\n四牡修广，其大有颙。\n薄伐玁狁，以奏肤公。\n有严有翼，共武之服。\n共武之服，以定王国。\n玁狁匪茹，整居焦获。\n侵镐及方，至于泾阳。\n织文鸟章，白旆央央。\n元戎十乘，以先启行。\n戎车既安，如轾如轩。\n四牡既佶，既佶且闲。\n薄伐玁狁，至于大原。\n文武吉甫，万邦为宪。\n吉甫燕喜，既多受祉。\n来归自镐，我行永久。\n饮御诸友，炰鳖脍鲤。\n侯谁在矣？张仲孝友。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "70d671c8dd92c825b6af45a11081c3ce",
        "title": "采芑",
        "author": "佚名，传为尹吉甫采集、孔子编订",
        "content": "薄言采芑，于彼新田，呈此菑亩。\n方叔莅止，其车三千。\n师干之试，方叔率止。\n乘其四骐，四骐翼翼。\n路车有奭，簟茀鱼服，钩膺鞗革。\n薄言采芑，于彼新田，于此中乡。\n方叔莅止，其车三千。\n旗旐央央，方叔率止。\n约軧错衡，八鸾玱玱。\n服其命服，朱芾斯皇，有玱葱珩。\n鴥彼飞隼，其飞戾天，亦集爰止。\n方叔莅止，其车三千。\n师干之试，方叔率止。\n钲人伐鼓，陈师鞠旅。\n显允方叔，伐鼓渊渊，振旅阗阗。\n蠢尔蛮荆，大邦为仇。\n方叔元老，克壮其犹。\n方叔率止，执讯获丑。\n戎车啴啴，啴啴焞焞，如霆如雷。\n显允方叔，征伐玁狁，蛮荆来威。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "81e1f2d0e163ebc9931d992bf9e55ea6",
        "title": "车攻",
        "author": "佚名，传为尹吉甫采集、孔子编订",
        "content": "我车既攻，我马既同。\n四牡庞庞，驾言徂东。\n田车既好，田牡孔阜。\n东有甫草，驾言行狩。\n之子于苗，选徒嚣嚣。\n建旐设旄，搏兽于敖。\n驾彼四牡，四牡奕奕。\n赤芾金舄，会同有绎。\n决拾既佽，弓矢既调。\n射夫既同，助我举柴。\n四黄既驾，两骖不猗。\n不失其驰，舍矢如破。\n萧萧马鸣，悠悠旆旌。\n徒御不惊，大庖不盈。\n之子于征，有闻无声。\n允矣君子，展也大成。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "c57e9d99edf72a41e735ed60900d1cd5",
        "title": "吉日",
        "author": "佚名，传为尹吉甫采集、孔子编订",
        "content": "吉日维戊，既伯既祷。\n田车既好，四牡孔阜。\n升彼大阜，从其群丑。\n吉日庚午，既差我马。\n兽之所同，麀鹿麌麌。\n漆沮之从，天子之所。\n瞻彼中原，其祁孔有。\n儦儦俟俟，或群或友。\n悉率左右，以燕天子。\n既张我弓，既挟我矢。\n发彼小豝，殪此大兕。\n以御宾客，且以酌醴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "南有嘉鱼之什"
        }
    },
    {
        "uuid": "06aa6a239640dede96d0cde463f06118",
        "title": "鸿雁",
        "author": "佚名，传为尹吉甫采集、孔子编订",
        "content": "鸿雁于飞，肃肃其羽。\n之子于征，劬劳于野。\n爰及矜人，哀此鳏寡。\n鸿雁于飞，集于中泽。\n之子于垣，百堵皆作。\n虽则劬劳，其究安宅？鸿雁于飞，哀鸣嗷嗷。\n维此哲人，谓我劬劳。\n维彼愚人，谓我宣骄。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "e457a5d406899ea96df504f4fbc4950d",
        "title": "庭燎",
        "author": "佚名，传为尹吉甫采集、孔子编订",
        "content": "夜如何其？夜未央，庭燎之光。\n君子至止，鸾声将将。\n夜如何其？夜未艾，庭燎晣晣。\n君子至止，鸾声哕哕。\n夜如何其？夜乡晨，庭燎有辉。\n君子至止，言观其旗。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "563becaef0fa70e5e6d3f9bc7c7102ad",
        "title": "沔水",
        "author": "佚名，传为尹吉甫采集、孔子编订",
        "content": "沔彼流水，朝宗于海。\n鴥彼飞隼，载飞载止。\n嗟我兄弟，邦人诸友。\n莫肯念乱，谁无父母？沔彼流水，其流汤汤。\n鴥彼飞隼，载飞载扬。\n念彼不迹，载起载行。\n心之忧矣，不可弭忘。\n鴥彼飞隼，率彼中陵。\n民之讹言，宁莫之惩？我友敬矣，谗言其兴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "78b51100b5c9b982697bb3a494d2b7c2",
        "title": "鹤鸣",
        "author": "佚名，传为尹吉甫采集、孔子编订",
        "content": "鹤鸣于九皋，声闻于野。\n鱼潜在渊，或在于渚。\n乐彼之园，爰有树檀，其下维萚。\n他山之石，可以为错。\n鹤鸣于九皋，声闻于天。\n鱼在于渚，或潜在渊。\n乐彼之园，爰有树檀，其下维谷。\n他山之石，可以攻玉。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "ac9d1c768cb2e353233a9655cfec9479",
        "title": "祈父",
        "author": "佚名，传为尹吉甫采集、孔子编订",
        "content": "祈父，予王之爪牙。\n胡转予于恤，靡所止居？祈父，予王之爪士。\n胡转予于恤，靡所厎止？祈父，亶不聪。\n胡转予于恤？有母之尸饔。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "9f899e3d5e901798541836f3b24c326f",
        "title": "白驹",
        "author": "佚名，传为尹吉甫采集、孔子编订",
        "content": "皎皎白驹，食我场苗。\n絷之维之，以永今朝。\n所谓伊人，于焉逍遥？皎皎白驹，食我场藿。\n絷之维之，以永今夕。\n所谓伊人，于焉嘉客？皎皎白驹，贲然来思。\n尔公尔侯，逸豫无期？慎尔优游，勉尔遁思。\n皎皎白驹，在彼空谷。\n生刍一束，其人如玉。\n毋金玉尔音，而有遐心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "55229813c4636a8dfbdf064e269ee0c4",
        "title": "黄鸟",
        "author": "佚名，传为尹吉甫采集、孔子编订",
        "content": "黄鸟黄鸟，无集于谷，无啄我粟。\n此邦之人，不我肯谷。\n言旋言归，复我邦族。\n黄鸟黄鸟，无集于桑，无啄我粱。\n此邦之人，不可与明。\n言旋言归，复我诸兄。\n黄鸟黄鸟，无集于栩，无啄我黍。\n此邦之人，不可与处。\n言旋言归，复我诸父。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "0ef2fe509343c4c3c8cd5766b353001d",
        "title": "我行其野",
        "author": "佚名，传为尹吉甫采集、孔子编订",
        "content": "我行其野，蔽芾其樗。\n婚姻之故，言就尔居。\n尔不我畜，复我邦家。\n我行其野，言采其蓫。\n婚姻之故，言就尔宿。\n尔不我畜，言归斯复。\n我行其野，言采其葍。\n不思旧姻，求尔新特。\n成不以富，亦祗以异。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "344435a0dc687249b53d5ee0460881ea",
        "title": "斯干",
        "author": "佚名，传为尹吉甫采集、孔子编订",
        "content": "秩秩斯干，幽幽南山。\n如竹苞矣，如松茂矣。\n兄及弟矣，式相好矣，无相犹矣。\n似续妣祖，筑室百堵，西南其户。\n爰居爰处，爰笑爰语。\n约之阁阁，椓之橐橐。\n风雨攸除，鸟鼠攸去，君子攸芋。\n如跂斯翼，如矢斯棘，如鸟斯革，如翚斯飞，君子攸跻。\n殖殖其庭，有觉其楹。\n哙哙其正，哕哕其冥。\n君子攸宁。\n下莞上簟，乃安斯寝。\n乃寝乃兴，乃占我梦。\n吉梦维何？维熊维罴，维虺维蛇。\n大人占之：维熊维罴，男子之祥；维虺维蛇，女子之祥。\n乃生男子，载寝之床。\n载衣之裳，载弄之璋。\n其泣喤喤，朱芾斯皇，室家君王。\n乃生女子，载寝之地。\n载衣之裼，载弄之瓦。\n无非无仪，唯酒食是议，无父母诒罹。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "78381cee59e73cf4e5f5dd7e2bb9cc27",
        "title": "无羊",
        "author": "佚名，传为尹吉甫采集、孔子编订",
        "content": "谁谓尔无羊？三百维群。\n谁谓尔无牛？九十其犉。\n尔羊来思，其角濈濈。\n尔牛来思，其耳湿湿。\n或降于阿，或饮于池，或寝或讹。\n尔牧来思，何蓑何笠，或负其糇。\n三十维物，尔牲则具。\n尔牧来思，以薪以蒸，以雌以雄。\n尔羊来思，矜矜兢兢，不骞不崩。\n麾之以肱，毕来既升。\n牧人乃梦，众维鱼矣，旐维旟矣，大人占之；众维鱼矣，实维丰年；旐维旟矣，室家溱溱。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鸿雁之什"
        }
    },
    {
        "uuid": "60f321386585d2fd92dc509471ce14f9",
        "title": "节南山",
        "author": "佚名，传为尹吉甫采集、孔子编订",
        "content": "节彼南山，维石岩岩。\n赫赫师尹，民具尔瞻。\n忧心如惔，不敢戏谈。\n国既卒斩，何用不监！节彼南山，有实其猗。\n赫赫师尹，不平谓何。\n天方荐瘥，丧乱弘多。\n民言无嘉，惨莫惩嗟。\n尹氏大师，维周之氐；秉国之钧，四方是维。\n天子是毗，俾民不迷。\n不吊昊天，不宜空我师。\n弗躬弗亲，庶民弗信。\n弗问弗仕，勿罔君子。\n式夷式已，无小人殆。\n琐琐姻亚，则无膴仕。\n昊天不佣，降此鞠讻。\n昊天不惠，降此大戾。\n君子如届，俾民心阕。\n君子如夷，恶怒是违。\n不吊昊天，乱靡有定。\n式月斯生，俾民不宁。\n忧心如酲，谁秉国成？不自为政，卒劳百姓。\n驾彼四牡，四牡项领。\n我瞻四方，蹙蹙靡所骋。\n方茂尔恶，相尔矛矣。\n既夷既怿，如相酬矣。\n昊天不平，我王不宁。\n不惩其心，覆怨其正。\n家父作诵，以究王讻。\n式讹尔心，以畜万邦。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "45c3db1ec2e7e296ee08e647a77834c7",
        "title": "正月",
        "author": "佚名，传为尹吉甫采集、孔子编订",
        "content": "正月繁霜，我心忧伤。\n民之讹言，亦孔之将。\n念我独兮，忧心京京。\n哀我小心，癙忧以痒。\n父母生我，胡俾我愈？不自我先，不自我后。\n好言自口，莠言自口。\n忧心愈愈，是以有侮。\n忧心惸惸，念我无禄。\n民之无辜，并其臣仆。\n哀我人斯，于何从禄？瞻乌爰止？于谁之屋？瞻彼中林，侯薪侯蒸。\n民今方殆，视天梦梦。\n既克有定，靡人弗胜。\n有皇上帝，伊谁云憎？谓山盖卑，为冈为陵。\n民之讹言，宁莫之惩。\n召彼故老，讯之占梦。\n具曰予圣，谁知乌之雌雄！谓天盖高，不敢不局。\n谓地盖厚，不敢不蹐。\n维号斯言，有伦有脊。\n哀今之人，胡为虺蜴？瞻彼阪田，有菀其特。\n天之杌我，如不我克。\n彼求我则，如不我得。\n执我仇仇，亦不我力。\n心之忧矣，如或结之。\n今兹之正，胡然厉矣？燎之方扬，宁或灭之？赫赫宗周，褒姒灭之！终其永怀，又窘阴雨。\n其车既载，乃弃尔辅。\n载输尔载，将伯助予！无弃尔辅，员于尔辐。\n屡顾尔仆，不输尔载。\n终逾绝险，曾是不意。\n鱼在于沼，亦匪克乐。\n潜虽伏矣，亦孔之照。\n忧心惨惨，念国之为虐！彼有旨酒，又有嘉肴。\n洽比其邻，婚姻孔云。\n念我独兮，忧心殷殷。\n佌佌彼有屋，蔌蔌方有谷。\n民今之无禄，天夭是椓。\n哿矣富人，哀此惸独。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "b70a72c5ef9c29876d1ff6800ad151e8",
        "title": "十月之交",
        "author": "佚名，传为尹吉甫采集、孔子编订",
        "content": "十月之交，朔月辛卯。\n日有食之，亦孔之丑。\n彼月而微，此日而微；今此下民，亦孔之哀。\n日月告凶，不用其行。\n四国无政，不用其良。\n彼月而食，则维其常；此日而食，于何不臧。\n烨烨震电，不宁不令。\n百川沸腾，山冢崒崩。\n高岸为谷，深谷为陵。\n哀今之人，胡惨莫惩？皇父卿士，番维司徒，家伯维宰，仲允膳夫，棸子内史，蹶维趣马，楀维师氏。\n醘妻煽方处。\n抑此皇父，岂曰不时？胡为我作，不即我谋？彻我墙屋，田卒污莱。\n曰予不戕，礼则然矣。\n皇父孔圣，作都于向。\n择三有事，亶侯多藏。\n不慭遗一老，俾守我王。\n择有车马，以居徂向。\n黾勉从事，不敢告劳。\n无罪无辜，谗口嚣嚣。\n下民之孽，匪降自天。\n噂沓背憎，职竞由人。\n悠悠我里，亦孔之痗。\n四方有羡，我独居忧。\n民莫不逸，我独不敢休。\n天命不彻，我不敢效我友自逸。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "f5293100b052fa0206fadf9ec9407949",
        "title": "雨无正",
        "author": "佚名，传为尹吉甫采集、孔子编订",
        "content": "浩浩昊天，不骏其德。\n降丧饥馑，斩伐四国。\n旻天疾威，弗虑弗图。\n舍彼有罪，既伏其辜。\n若此无罪，沦胥以铺。\n周宗既灭，靡所止戾。\n正大夫离居，莫知我勚。\n三事大夫，莫肯夙夜。\n邦君诸侯，莫肯朝夕。\n庶曰式臧，覆出为恶。\n如何昊天，辟言不信。\n如彼行迈，则靡所臻。\n凡百君子，各敬尔身。\n胡不相畏，不畏于天？戎成不退，饥成不遂。\n曾我暬御，惨惨日瘁。\n凡百君子，莫肯用讯。\n听言则答，谮言则退。\n哀哉不能言，匪舌是出，维躬是瘁。\n哿矣能言，巧言如流，俾躬处休！维曰予仕，孔棘且殆。\n云不何使，得罪于天子；亦云可使，怨及朋友。\n谓尔迁于王都。\n曰予未有室家。\n鼠思泣血，无言不疾。\n昔尔出居，谁从作尔室？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "ad95cf24f52b1ab1a6576eea62bd9522",
        "title": "小旻",
        "author": "佚名，传为尹吉甫采集、孔子编订",
        "content": "旻天疾威，敷于下土。\n谋犹回遹，何日斯沮？谋臧不从，不臧覆用。\n我视谋犹，亦孔之邛。\n潝潝訿訿，亦孔之哀。\n谋之其臧，则具是违。\n谋之不臧，则具是依。\n我视谋犹，伊于胡厎。\n我龟既厌，不我告犹。\n谋夫孔多，是用不集。\n发言盈庭，谁敢执其咎？如匪行迈谋，是用不得于道。\n哀哉为犹，匪先民是程，匪大犹是经。\n维迩言是听，维迩言是争。\n如彼筑室于道谋，是用不溃于成。\n国虽靡止，或圣或否。\n民虽靡膴，或哲或谋，或肃或艾。\n如彼泉流，无沦胥以败。\n不敢暴虎，不敢冯河。\n人知其一，莫知其他。\n战战兢兢，如临深渊，如履薄冰。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "b53dd53c5c3d496622905079c0017a83",
        "title": "小宛",
        "author": "佚名，传为尹吉甫采集、孔子编订",
        "content": "宛彼鸣鸠，翰飞戾天。\n我心忧伤，念昔先人。\n明发不寐，有怀二人。\n人之齐圣，饮酒温克。\n彼昏不知，一醉日富。\n各敬尔仪，天命不又。\n中原有菽，庶民采之。\n螟蛉有子，蜾蠃负之。\n教诲尔子，式谷似之。\n题彼脊令，载飞载鸣。\n我日斯迈，而月斯征。\n夙兴夜寐，毋忝尔所生。\n交交桑扈，率场啄粟。\n哀我填寡，宜岸宜狱。\n握粟出卜，自何能谷？温温恭人，如集于木。\n惴惴小心，如临于谷。\n战战兢兢，如履薄冰。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "20f915a128cc48b5823435a6faec5151",
        "title": "小弁",
        "author": "佚名，传为尹吉甫采集、孔子编订",
        "content": "弁彼鸴斯，归飞提提。\n民莫不谷，我独于罹。\n何辜于天？我罪伊何？心之忧矣，云如之何？踧踧周道，鞫为茂草。\n我心忧伤，惄焉如捣。\n假寐永叹，维忧用老。\n心之忧矣，疢如疾首。\n维桑与梓，必恭敬止。\n靡瞻匪父，靡依匪母。\n不属于毛？不罹于里？天之生我，我辰安在？菀彼柳斯，鸣蜩嘒嘒，有漼者渊，萑苇淠淠。\n譬彼舟流，不知所届，心之忧矣，不遑假寐。\n鹿斯之奔，维足伎伎。\n雉之朝雊，尚求其雌。\n譬彼坏木，疾用无枝。\n心之忧矣，宁莫之知？相彼投兔，尚或先之。\n行有死人，尚或墐之。\n君子秉心，维其忍之。\n心之忧矣，涕既陨之。\n君子信谗，如或酬之。\n君子不惠，不舒究之。\n伐木掎矣，析薪扦矣。\n舍彼有罪，予之佗矣。\n莫高匪山，莫浚匪泉。\n君子无易由言，耳属于垣。\n无逝我梁，无发我笱。\n我躬不阅，遑恤我后。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "c5a3a038b6997a00426817a12c5c4f19",
        "title": "巧言",
        "author": "佚名，传为尹吉甫采集、孔子编订",
        "content": "悠悠昊天，曰父母且。\n无罪无辜，乱如此幠。\n昊天已威，予慎无罪。\n昊天大幠，予慎无辜。\n乱之初生，僭始既涵。\n乱之又生，君子信谗。\n君子如怒，乱庶遄沮。\n君子如祉，乱庶遄已。\n君子屡盟，乱是用长。\n君子信盗，乱是用暴。\n盗言孔甘，乱是用餤。\n匪其止共，维王之邛。\n奕奕寝庙，君子作之。\n秩秩大猷，圣人莫之。\n他人有心，予忖度之。\n跃跃毚兔，遇犬获之。\n荏染柔木，君子树之。\n往来行言，心焉数之。\n蛇蛇硕言，出自口矣。\n巧言如簧，颜之厚矣。\n彼何人斯？居河之麋。\n无拳无勇，职为乱阶。\n既微且尰，尔勇伊何？为犹将多，尔居徒几何？",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "0b541aa059a01f275315c56d6ced1def",
        "title": "何人斯",
        "author": "佚名，传为尹吉甫采集、孔子编订",
        "content": "彼何人斯？其心孔艰。\n胡逝我梁，不入我门？伊谁云从？维暴之云。\n二人从行，谁为此祸？胡逝我梁，不入唁我？始者不如今，云不我可彼何人斯？胡逝我陈？我闻其声，不见其身。\n不愧于人？不畏于天？彼何人斯？其为飘风。\n胡不自北？胡不自南？胡逝我梁？絺搅我心。\n尔之安行，亦不遑舍。\n尔之亟行，遑脂尔车。\n一者之来，云何其盱。\n尔还而入，我心易也。\n还而不入，否难知也。\n一者之来，俾我絺也。\n伯氏吹埙，仲氏吹篪。\n及尔如贯，谅不我郑出此三物，以诅尔斯。\n为鬼为蜮，则不可得。\n有腼面目，视人罔极。\n作此好歌，以极反侧。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "6ffb993a4715404cc30b4262e23add73",
        "title": "巷伯",
        "author": "佚名，传为尹吉甫采集、孔子编订",
        "content": "萋兮斐兮，成是贝锦。\n彼谮人者，亦已大甚！哆兮侈兮，成是南箕。\n彼谮人者，谁适与谋。\n缉缉翩翩，谋欲谮人。\n慎尔言也，谓尔不信。\n捷捷幡幡，谋欲谮言。\n岂不尔受？既其女迁。\n骄人好好，劳人草草。\n苍天苍天，视彼骄人，矜此劳人。\n彼谮人者，谁适与谋？取彼谮人，投畀豺虎。\n豺虎不食，投畀有北。\n有北不受，投畀有昊！杨园之道，猗于亩丘。\n寺人孟子，作为此诗。\n凡百君子，敬而听之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "节南山之什"
        }
    },
    {
        "uuid": "c49af3b1b78d06819edf4408dbc056f8",
        "title": "谷风",
        "author": "佚名，传为尹吉甫采集、孔子编订",
        "content": "习习谷风，维风及雨。\n将恐将惧，维予与女。\n将安将乐，女转弃予。\n习习谷风，维风及颓。\n将恐将惧，置予于怀。\n将安将乐，弃予如遗。\n习习谷风，维山崔嵬。\n无草不死，无木不萎。\n忘我大德，思我小怨。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "acd94a14b23f06afb76c096708909618",
        "title": "蓼莪",
        "author": "佚名，传为尹吉甫采集、孔子编订",
        "content": "蓼蓼者莪，匪莪伊蒿。\n哀哀父母，生我劬劳。\n蓼蓼者莪，匪莪伊蔚。\n哀哀父母，生我劳瘁。\n瓶之罄矣，维罍之耻。\n鲜民之生，不如死之久矣。\n无父何怙？无母何恃？出则衔恤，入则靡至。\n父兮生我，母兮鞠我。\n抚我畜我，长我育我，顾我复我，出入腹我。\n欲报之德。\n昊天罔极！南山烈烈，飘风发发。\n民莫不谷，我独何害！南山律律，飘风弗弗。\n民莫不谷，我独不卒！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "f0f83acc59a000bc5581a5b641fb36cb",
        "title": "大东",
        "author": "佚名，传为尹吉甫采集、孔子编订",
        "content": "有饛簋飧，有捄棘匕。\n周道如砥，其直如矢。\n君子所履，小人所视。\n眷言顾之，潸焉出涕。\n小东大东，杼柚其空。\n纠纠葛屦，可以履霜。\n佻佻公子，行彼周行。\n既往既来，使我心疚。\n有冽氿泉，无浸获薪。\n契契寤叹，哀我惮人。\n薪是获薪，尚可载也。\n哀我惮人，亦可息也。\n东人之子，职劳不来。\n西人之子，粲粲衣服。\n舟人之子，熊罴是裘。\n私人之子，百僚是试。\n或以其酒，不以其浆。\n鞙鞙佩璲，不以其长。\n维天有汉，监亦有光。\n跂彼织女，终日七襄。\n虽则七襄，不成报章。\n睆彼牵牛，不以服箱。\n东有启明，西有长庚。\n有捄天毕，载施之行。\n维南有箕，不可以簸扬。\n维北有斗，不可以挹酒浆。\n维南有箕，载翕其舌。\n维北有斗，西柄之揭。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "1d681c172933cd5f179427638d11908a",
        "title": "四月",
        "author": "佚名，传为尹吉甫采集、孔子编订",
        "content": "四月维夏，六月徂署。\n先祖匪人，胡宁忍予？秋日凄凄，百卉具腓。\n乱离瘼矣，爰其适归？冬日烈烈，飘风发发。\n民莫不谷，我独何害？山有嘉卉，侯栗侯梅。\n废为残贼，莫知其尤！相彼泉水，载清载浊。\n我日构祸，曷云能谷？滔滔江汉，南国之纪。\n尽瘁以仕，宁莫我有？匪鹑匪鸢，翰飞戾天。\n匪鳣匪鲔，潜逃于渊。\n山有蕨薇，隰有杞桋。\n君子作歌，维以告哀。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "e107741235e85f5bbf848fd061fc18e1",
        "title": "北山",
        "author": "佚名，传为尹吉甫采集、孔子编订",
        "content": "陟彼北山，言采其杞。\n偕偕士子，朝夕从事。\n王事靡盬，忧我父母。\n溥天之下，莫非王土；率土之滨，莫非王臣。\n大夫不均，我从事独贤。\n四牡彭彭，王事傍傍。\n嘉我未老，鲜我方将。\n旅力方刚，经营四方。\n或燕燕居息，或尽瘁事国；或息偃在床，或不已于行。\n或不知叫号，或惨惨劬劳；或栖迟偃仰，或王事鞅掌。\n或湛乐饮酒，或惨惨畏咎；或出入风议，或靡事不为。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "0b71eb3a5d601c6ffca4415fe9f11ac6",
        "title": "无将大车",
        "author": "佚名，传为尹吉甫采集、孔子编订",
        "content": "无将大车，祇自尘兮。\n无思百忧，祇自疧兮。\n无将大车，维尘冥冥。\n无思百忧，不出于颎。\n无将大车，维尘雍兮。\n无思百忧，祇自重兮。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "eef4fd812ce9107c0844fb0d7b093390",
        "title": "小明",
        "author": "佚名，传为尹吉甫采集、孔子编订",
        "content": "明明上天，照临下土。\n我征徂西，至于艽野。\n二月初吉，载离寒暑。\n心之忧矣，其毒大苦。\n念彼共人，涕零如雨。\n岂不怀归？畏此罪罟！昔我往矣，日月方除。\n曷云其还？岁聿云莫。\n念我独兮，我事孔庶。\n心之忧矣，惮我不暇。\n念彼共人，眷眷怀顾！岂不怀归？畏此谴怒。\n昔我往矣，日月方奥。\n曷云其还？政事愈蹙。\n岁聿云莫，采萧获菽。\n心之忧矣，自诒伊戚。\n念彼共人，兴言出宿。\n岂不怀归？畏此反覆。\n嗟尔君子，无恒安处。\n靖共尔位，正直是与。\n神之听之，式谷以女。\n嗟尔君子，无恒安息。\n靖共尔位，好是正直。\n神之听之，介尔景福。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "e35963c4dad807126104c9eeba9b7da7",
        "title": "鼓钟",
        "author": "佚名，传为尹吉甫采集、孔子编订",
        "content": "鼓钟将将，淮水汤汤，忧心且伤。\n淑人君子，怀允不忘。\n鼓钟喈喈，淮水湝湝，忧心且悲。\n淑人君子，其德不回。\n鼓钟伐鼛，淮有三洲，忧心且妯。\n淑人君子，其德不犹。\n鼓钟钦钦，鼓瑟鼓琴，笙磬同音。\n以雅以南，以龠不僭。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "616c04b5dbcbeeaded5f587a395ed9c9",
        "title": "楚茨",
        "author": "佚名，传为尹吉甫采集、孔子编订",
        "content": "楚楚者茨，言抽其棘，自昔何为？我蓺黍稷。\n我黍与与，我稷翼翼。\n我仓既盈，我庾维亿。\n以为酒食，以享以祀，以妥以侑，以介景福。\n济济跄跄，絜尔牛羊，以往烝尝。\n或剥或亨，或四或将。\n祝祭于祊，祀事孔明。\n先祖是皇，神保是飨。\n孝孙有庆，报以介福，万寿无疆！执爨踖踖，为俎孔硕，或燔或炙。\n君妇莫莫，为豆孔庶。\n为宾为客，献酬交错。\n礼仪卒度，笑语卒获。\n神保是格，报以介福，万寿攸酢！我孔戁矣，式礼莫愆。\n工祝致告，徂赉孝孙。\n苾芬孝祀，神嗜饮食。\n卜尔百福，如几如式。\n既齐既稷，既匡既敕。\n永锡尔极，时万时亿！礼仪既备，钟鼓既戒，孝孙徂位，工祝致告，神具醉止，皇尸载起。\n鼓钟送尸，神保聿归。\n诸宰君妇，废彻不迟。\n诸父兄弟，备言燕私。\n乐具入奏，以绥后禄。\n尔肴既将，莫怨具庆。\n既醉既饱，小大稽首。\n神嗜饮食，使君寿考。\n孔惠孔时，维其尽之。\n子子孙孙，勿替引之！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "dfe89683e15db32268e2a0b09eca6ee6",
        "title": "信南山",
        "author": "佚名，传为尹吉甫采集、孔子编订",
        "content": "信彼南山，维禹甸之。\n畇畇原隰，曾孙田之。\n我疆我理，南东其亩。\n上天同云。\n雨雪雰雰，益之以霡霂。\n既优既渥，既沾既足。\n生我百谷。\n疆埸翼翼，黍稷彧彧。\n曾孙之穑，以为酒食。\n畀我尸宾，寿考万年。\n中田有庐，疆埸有瓜。\n是剥是菹，献之皇祖。\n曾孙寿考，受天之祜。\n祭以清酒，从以骍牡，享于祖考。\n执其鸾刀，以启其毛，取其血膋。\n是烝是享，苾苾芬芬。\n祀事孔明，先祖是皇。\n报以介福。\n万寿无疆。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "谷风之什"
        }
    },
    {
        "uuid": "afa56f296ebb8306e66e9f0e07c624a0",
        "title": "甫田",
        "author": "佚名，传为尹吉甫采集、孔子编订",
        "content": "倬彼甫田，岁取十千。\n我取其陈，食我农人。\n自古有年。\n今适南亩，或耘或耔。\n黍稷薿薿，攸介攸止，烝我髦士。\n以我齐明，与我牺羊，以社以方。\n我田既臧，农夫之庆。\n琴瑟击鼓，以御田祖。\n以祈甘雨，以介我稷黍，以谷我士女。\n曾孙来止，以其妇子。\n馌彼南亩，田畯至喜。\n攘其左右，尝其旨否。\n禾易长亩，终善且有。\n曾孙不怒，农夫克敏。\n曾孙之稼，如茨如梁。\n曾孙之庾，如坻如京。\n乃求千斯仓，乃求万斯箱。\n黍稷稻粱，农夫之庆。\n报以介福，万寿无疆。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "7bb6d41b55ca2e26fccca0c3d5370033",
        "title": "大田",
        "author": "佚名，传为尹吉甫采集、孔子编订",
        "content": "大田多稼，既种既戒，既备乃事。\n以我覃耜，俶载南亩。\n播厥百谷，既庭且硕，曾孙是若。\n既方既皂，既坚既好，不稂不莠。\n去其螟螣，及其蟊贼，无害我田稚。\n田祖有神，秉畀炎火。\n有渰萋萋，兴雨祈祈。\n雨我公田，遂及我私。\n彼有不获稚，此有不敛穧，彼有遗秉，此有滞穗，伊寡妇之利。\n曾孙来止，以其妇子。\n馌彼南亩，田畯至喜。\n来方禋祀，以其骍黑，与其黍稷。\n以享以祀，以介景福。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "972453776a8afe75cf6430a664b2e955",
        "title": "瞻彼洛矣",
        "author": "佚名，传为尹吉甫采集、孔子编订",
        "content": "瞻彼洛矣，维水泱泱。\n君子至止，福禄如茨。\n韎韐有奭，以作六师。\n瞻彼洛矣，维水泱泱。\n君子至止，鞸琫有珌。\n君子万年，保其家室。\n瞻彼洛矣，维水泱泱。\n君子至止，福禄既同。\n君子万年，保其家邦。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "f392fad825f1cee8edb3312fefab20b8",
        "title": "裳裳者华",
        "author": "佚名，传为尹吉甫采集、孔子编订",
        "content": "裳裳者华，其叶湑兮。\n我觏之子，我心写兮。\n我心写兮，是以有誉处兮。\n裳裳者华，芸其黄矣。\n我觏之子，维其有章矣。\n维其有章矣，是以有庆矣。\n裳裳者华，或黄或白。\n我觏之子，乘其四骆。\n乘其四骆，六辔沃若。\n左之左之，君子宜之。\n右之右之，君子有之。\n维其有之，是以似之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "c6eaf9198ea7dc08ef31da897353ab1a",
        "title": "桑扈",
        "author": "佚名，传为尹吉甫采集、孔子编订",
        "content": "交交桑扈，有莺其羽。\n君子乐胥，受天之祜。\n交交桑扈，有莺其领。\n君子乐胥，万邦之屏。\n之屏之翰，百辟为宪。\n不戢不难，受福不那。\n兕觥其觩，旨酒思柔。\n彼交匪敖，万福来求。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "d9c192d50c38536e2c65db23fb1d98b2",
        "title": "鸳鸯",
        "author": "佚名，传为尹吉甫采集、孔子编订",
        "content": "鸳鸯于飞，毕之罗之。\n君子万年，福禄宜之。\n鸳鸯在梁，戢其左翼。\n君子万年，宜其遐福。\n乘马在厩，摧之秣之。\n君子万年，福禄艾之。\n乘马在厩，秣之摧之。\n君子万年，福禄绥之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "7711c0f9d1ea91b58f2c76211828ea2c",
        "title": "頍弁",
        "author": "佚名，传为尹吉甫采集、孔子编订",
        "content": "有頍者弁，实维伊何？尔酒既旨，尔肴既嘉。\n岂伊异人？兄弟匪他。\n茑与女萝，施于松柏。\n未见君子，忧心奕奕；既见君子，庶几说怿。\n有頍者弁，实维何期？尔酒既旨，尔肴既时。\n岂伊异人？兄弟具来。\n茑与女萝，施于松上。\n未见君子，忧心怲怲；既见君子，庶几有臧。\n有頍者弁，实维在首。\n尔酒既旨，尔肴既阜。\n岂伊异人？兄弟甥舅。\n如彼雨雪，先集维霰。\n死丧无日，无几相见。\n乐酒今夕，君子维宴。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "a807af38cad6bc4c830c4b6ed39b6264",
        "title": "车舝",
        "author": "佚名，传为尹吉甫采集、孔子编订",
        "content": "间关车之舝兮，思娈季女逝兮。\n匪饥匪渴，德音来括。\n虽无好友？式燕且喜。\n依彼平林，有集维鷮。\n辰彼硕女，令德来教。\n式燕且誉，好尔无射。\n虽无旨酒？式饮庶几。\n虽无嘉肴？式食庶几。\n虽无德与女？式歌且舞？陟彼高冈，析其柞薪。\n析其柞薪，其叶湑兮。\n鲜我觏尔，我心写兮。\n高山仰止，景行行止。\n四牡騑騑，六辔如琴。\n觏尔新婚，以慰我心。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "033597cf261df396a6ab1071c233a3a4",
        "title": "青蝇",
        "author": "佚名，传为尹吉甫采集、孔子编订",
        "content": "营营青蝇，止于樊。\n岂弟君子，无信谗言。\n营营青蝇，止于棘。\n谗人罔极，交乱四国。\n营营青蝇，止于榛。\n谗人罔极，构我二人。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "d68a56804f1f677e27c67bdd717985e4",
        "title": "宾之初筵",
        "author": "佚名，传为尹吉甫采集、孔子编订",
        "content": "宾之初筵，左右秩秩。\n笾豆有楚，殽核维旅。\n酒既和旨，饮酒孔偕。\n钟鼓既设，举酬逸逸。\n大侯既抗，弓矢斯张。\n射夫既同，献尔发功。\n发彼有的，以祈尔爵。\n籥舞笙鼓，乐既和奏。\n烝衎烈祖，以洽百礼。\n百礼既至，有壬有林。\n锡尔纯嘏，子孙其湛。\n其湛曰乐，各奏尔能。\n宾载手仇，室人入又。\n酌彼康爵，以奏尔时。\n宾之初筵，温温其恭。\n其未醉止，威仪反反。\n曰既醉止，威仪幡幡。\n舍其坐迁，屡舞仙仙。\n其未醉止，威仪抑抑。\n曰既醉止，威仪抑抑。\n是曰既醉，不知其秩。\n宾既醉止，载号载呶。\n乱我笾豆，屡舞僛僛。\n是曰既醉，不知其邮。\n侧弁之俄，屡舞傞傞。\n既醉而出，并受其福。\n醉而不出，是谓伐德。\n饮酒孔嘉，维其令仪。\n凡此饮酒，或醉或否。\n既立之监，或佐之史。\n彼醉不臧，不醉反耻。\n式勿从谓，无俾大怠。\n匪言勿言，匪由勿语。\n由醉之言，俾出童羖。\n三爵不识，矧敢多又。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "甫田之什"
        }
    },
    {
        "uuid": "c566ac271660d1b8045b832bcef3388c",
        "title": "鱼藻",
        "author": "佚名，传为尹吉甫采集、孔子编订",
        "content": "鱼在在藻，有颁其首。\n王在在镐，岂乐饮酒。\n鱼在在藻，有莘其尾。\n王在在镐，饮酒乐岂。\n鱼在在藻，依于其蒲。\n王在在镐，有那其居。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "18e05debe842e8dbdaf2e6d4f39c8cbd",
        "title": "采菽",
        "author": "佚名，传为尹吉甫采集、孔子编订",
        "content": "采菽采菽，筐之莒之。\n君子来朝，何锡予之？虽无予之？路车乘马。\n又何予之？玄衮及黼。\n觱沸槛泉，言采其芹。\n君子来朝，言观其旗。\n其旗淠淠，鸾声嘒嘒。\n载骖载驷，君子所届。\n赤芾在股，邪幅在下。\n彼交匪纾，天子所予。\n乐只君子，天子命之。\n乐只君子，福禄申之。\n维柞之枝，其叶蓬蓬。\n乐只君子，殿天子之邦。\n乐只君子，万福攸同。\n平平左右，亦是率从。\n泛泛杨舟，绋纚维之。\n乐只君子，天子葵之。\n乐只君子，福禄膍之。\n优哉游哉，亦是戾矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "904e87559e52f91c713ac85f86b67751",
        "title": "角弓",
        "author": "佚名，传为尹吉甫采集、孔子编订",
        "content": "骍骍角弓，翩其反矣。\n兄弟婚姻，无胥远矣。\n尔之远矣，民胥然矣。\n尔之教矣，民胥效矣。\n此令兄弟，绰绰有裕。\n不令兄弟，交相为愈。\n民之无良，相怨一方。\n受爵不让，至于已斯亡。\n老马反为驹，不顾其后。\n如食宜饇，如酌孔取。\n毋教猱升木，如涂涂附。\n君子有徽猷，小人与属。\n雨雪瀌瀌，见晛曰消。\n莫肯下遗，式居娄骄。\n雨雪浮浮，见晛曰流。\n如蛮如髦，我是用忧。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "2fdb85e3cd3fa62e5978c77c4cd216c8",
        "title": "菀柳",
        "author": "佚名，传为尹吉甫采集、孔子编订",
        "content": "有菀者柳，不尚息焉。\n上帝甚蹈，无自暱焉。\n俾予靖之，后予极焉。\n有菀者柳，不尚愒焉。\n上帝甚蹈，无自瘵焉。\n俾予靖之，后予迈焉。\n有鸟高飞，亦傅于天。\n彼人之心，于何其臻。\n曷予靖之，居以凶矜。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "f5891cf6b1250763b4b44f4a281bfc0e",
        "title": "都人士",
        "author": "佚名，传为尹吉甫采集、孔子编订",
        "content": "彼都人士，狐裘黄黄。\n其容不改，出言有章。\n行归于周，万民所望。\n彼都人士，台笠缁撮。\n彼君子女，绸直如发。\n我不见兮，我心不说。\n彼都人士，充耳琇实。\n彼君子女，谓之尹吉。\n我不见兮，我心苑结。\n彼都人士，垂带而厉。\n彼君子女，卷发如虿。\n我不见兮，言从之迈。\n匪伊垂之，带则有余。\n匪伊卷之，发则有旟。\n我不见兮，云何盱矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "ba76ff7cfe8b5ef9b80e6292f66a147f",
        "title": "采绿",
        "author": "佚名，传为尹吉甫采集、孔子编订",
        "content": "终朝采绿，不盈一匊。\n予发曲局，薄言归沐。\n终朝采蓝，不盈一襜。\n五日为期，六日不詹。\n之子于狩，言韔其弓。\n之子于钓，言纶之绳。\n其钓维何？维鲂及鱮。\n维鲂及鱮，薄言观者。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "e93364a1070f048482cb66c13aece831",
        "title": "黍苗",
        "author": "佚名，传为尹吉甫采集、孔子编订",
        "content": "芃芃黍苗，阴雨膏之。\n悠悠南行，召伯劳之。\n我任我辇，我车我牛。\n我行既集，盖云归哉。\n我徒我御，我师我旅。\n我行既集，盖云归处。\n肃肃谢功，召伯营之。\n烈烈征师，召伯成之。\n原隰既平，泉流既清。\n召伯有成，王心则宁。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "9687f1e2bae856639bf1d75386dae744",
        "title": "隰桑",
        "author": "佚名，传为尹吉甫采集、孔子编订",
        "content": "隰桑有阿，其叶有难。\n既见君子，其乐如何。\n隰桑有阿，其叶有沃。\n既见君子，云何不乐。\n隰桑有阿，其叶有幽。\n既见君子，德音孔胶。\n心乎爱矣，遐不谓矣？中心藏之，何日忘之！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "ef447e7cd5130c433212f1dad758f8a5",
        "title": "白华",
        "author": "佚名，传为尹吉甫采集、孔子编订",
        "content": "白华菅兮，白茅束兮。\n之子之远，俾我独兮。\n英英白云，露彼菅茅。\n天步艰难，之子不犹。\n滮池北流，浸彼稻田。\n啸歌伤怀，念彼硕人。\n樵彼桑薪，卬烘于煁。\n维彼硕人，实劳我心。\n鼓钟于宫，声闻于外。\n念子懆懆，视我迈迈。\n有鹙在梁，有鹤在林。\n维彼硕人，实劳我心。\n鸳鸯在梁，戢其左翼。\n之子无良，二三其德。\n有扁斯石，履之卑兮。\n之子之远，俾我疧兮。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "45423a0a9d5db3934248f1aa302ee2cc",
        "title": "绵蛮",
        "author": "佚名，传为尹吉甫采集、孔子编订",
        "content": "绵蛮黄鸟，止于丘阿。\n道之云远，我劳如何。\n饮之食之，教之诲之。\n命彼后车，谓之载之。\n绵蛮黄鸟，止于丘隅。\n岂敢惮行，畏不能趋。\n饮之食之。\n教之诲之。\n命彼后车，谓之载之。\n绵蛮黄鸟，止于丘侧。\n岂敢惮行，畏不能极。\n饮之食之，教之诲之。\n命彼后车，谓之载之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "6e2066f7c4b7f460fc41569a4789ba9d",
        "title": "瓠叶",
        "author": "佚名，传为尹吉甫采集、孔子编订",
        "content": "幡幡瓠叶，采之亨之。\n君子有酒，酌言尝之。\n有兔斯首，炮之燔之。\n君子有酒，酌言献之。\n有兔斯首，燔之炙之。\n君子有酒，酌言酢之。\n有兔斯首，燔之炮之。\n君子有酒，酌言酬之。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "4f4ac310b8a0a477c4ab73dbb31587bd",
        "title": "渐渐之石",
        "author": "佚名，传为尹吉甫采集、孔子编订",
        "content": "渐渐之石，维其高矣。\n山川悠远，维其劳矣。\n武人东征，不遑朝矣。\n渐渐之石，维其卒矣。\n山川悠远，曷其没矣？武人东征，不遑出矣。\n有豕白蹢，烝涉波矣。\n月离于毕，俾滂沱矣。\n武人东征，不皇他矣。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "acce12202354a70cfb09c14da4b87df9",
        "title": "苕之华",
        "author": "佚名，传为尹吉甫采集、孔子编订",
        "content": "苕之华，芸其黄矣。\n心之忧矣，维其伤矣！苕之华，其叶青青。\n知我如此，不如无生！牂羊坟首，三星在罶。\n人可以食，鲜可以饱！",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "a32553eca0fb16db175f8cd38d815c60",
        "title": "何草不黄",
        "author": "佚名，传为尹吉甫采集、孔子编订",
        "content": "何草不黄？何日不行？何人不将？经营四方。\n何草不玄？何人不矜？哀我征夫，独为匪民。\n匪兕匪虎，率彼旷野。\n哀我征夫，朝夕不暇。\n有芃者狐，率彼幽草。\n有栈之车，行彼周道。",
        "dynasty": "周",
        "collection_info": {
            "collection": "诗经",
            "volume": "小雅",
            "section": "鱼藻之什"
        }
    },
    {
        "uuid": "c33aef48c948e21dfc37261bc041389a",
        "title": "文王",
        "author": "佚名，传为尹吉甫采集、孔子编订",
        "content": "文王在上，于昭于天。\n周虽旧邦，其命维新。\n有周不显，帝命不时。\n文王陟降，在帝左右。\n亹亹文王，令闻不已。\n陈锡哉周，侯文王孙子。\n文王孙子，本支百世，凡周之士，不显亦世。\n世之不显，厥犹翼翼。\n思皇多士，生此王国。\n王国克生，维周之桢；济济多士，文王以宁。\n穆穆文王，于缉熙敬止。\n假哉天命。\n有商孙子。\n商之孙子，其丽不亿。\n上帝既命，侯于周服。\n侯服于周，天命靡常。\n殷士肤敏。\n裸将于京。\n厥作裸将，常服黼冔。\n王之荩臣。\n无念尔祖。\n无念尔祖，聿修厥德。\n永言配命，自求多福。\n殷之未丧师，克配上帝。\n宜鉴于殷，骏命不易！命之不易，无遏尔躬。\n宣昭义问，有虞殷自天。\n上天之载，无声无臭。\n仪刑文王，万邦作孚。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "aac63f6da444478db76f2420681a45f3",
        "title": "大明",
        "author": "佚名，传为尹吉甫采集、孔子编订",
        "content": "明明在下，赫赫在上。\n天难忱斯，不易维王。\n天位殷适，使不挟四方。\n挚仲氏任，自彼殷商，来嫁于周，曰嫔于京。\n乃及王季，维德之行。\n大任有身，生此文王。\n维此文王，小心翼翼。\n昭事上帝，聿怀多福。\n厥德不回，以受方国。\n天监在下，有命既集。\n文王初载，天作之合。\n在洽之阳，在渭之涘。\n文王嘉止，大邦有子。\n大邦有子，伣天之妹。\n文定厥祥，亲迎于渭。\n造舟为梁，不显其光。\n有命自天，命此文王。\n于周于京，缵女维莘。\n长子维行，笃生武王。\n保右命尔，燮伐大商。\n殷商之旅，其会如林。\n矢于牧野，维予侯兴。\n上帝临女，无二尔心。\n牧野洋洋，檀车煌煌，驷騵彭彭。\n维师尚父，时维鹰扬。\n凉彼武王，四伐大商，会朝清明。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "9562fbeea5c55f4fba9f1e34e6676ea6",
        "title": "绵",
        "author": "佚名，传为尹吉甫采集、孔子编订",
        "content": "绵绵瓜瓞。\n民之初生，自土沮漆。\n古公亶父，陶复陶冗，未有家室。\n古公亶父，来朝走马。\n率西水浒，至于岐下。\n爰及姜女，聿来胥宇。\n周原膴膴，堇荼如饴。\n爰始爰谋，爰契我龟，曰止曰时，筑室于兹。\n乃慰乃止，乃左乃右，乃疆乃理，乃宣乃亩。\n自西徂东，周爰执事。\n乃召司空，乃召司徒，俾立室家。\n其绳则直，缩版以载，作庙翼翼。\n捄之陾陾，度之薨薨，筑之登登，削屡冯冯。\n百堵皆兴，鼛鼓弗胜。\n乃立皋门，皋门有伉。\n乃立应门，应门将将。\n乃立冢土，戎丑攸行。\n四不殄厥愠，亦不陨厥问。\n柞棫拔矣，行道兑矣。\n混夷駾矣，维其喙矣！虞芮质厥成，文王蹶厥生。\n予曰有疏附，予曰有先后。\n予曰有奔奏，予曰有御侮！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "f7f50e0b23998121672caaebfa04da4d",
        "title": "棫朴",
        "author": "佚名，传为尹吉甫采集、孔子编订",
        "content": "芃芃棫朴，薪之槱之。\n济济辟王，左右趣之。\n济济辟王，左右奉璋。\n奉璋峨峨，髦士攸宜。\n淠彼泾舟，烝徒楫之。\n周王于迈，六师及之。\n倬彼云汉，为章于天。\n周王寿考，遐不作人？追琢其章，金玉其相。\n勉勉我王，纲纪四方。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "0b9394ffbca6cf032d7c0da50470426f",
        "title": "旱麓",
        "author": "佚名，传为尹吉甫采集、孔子编订",
        "content": "瞻彼旱麓，榛楛济济。\n岂弟君子，干禄岂弟。\n瑟彼玉瓒，黄流在中。\n岂弟君子，福禄攸降。\n鸢飞戾天，鱼跃于渊。\n岂弟君子，遐不作人？清酒既载，骍牡既备。\n以享以祀，以介景福。\n瑟彼柞棫，民所燎矣。\n岂弟君子，神所劳矣。\n莫莫葛藟，施于条枚。\n岂弟君子，求福不回。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "e2ae13367d88f804564499dd55173968",
        "title": "思齐",
        "author": "佚名，传为尹吉甫采集、孔子编订",
        "content": "思齐大任，文王之母，思媚周姜，京室之妇。\n大姒嗣徽音，则百斯男。\n惠于宗公，神罔时怨，神罔时恫。\n刑于寡妻，至于兄弟，以御于家邦。\n雍雍在宫，肃肃在庙。\n不显亦临，无射亦保。\n四戎疾不殄，烈假不瑕。\n不闻亦式，不谏亦入。\n四成人有德，小子有造。\n古之人无斁，誉髦斯士。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "3a18004dc8a0dd258a72e620f05cf417",
        "title": "皇矣",
        "author": "佚名，传为尹吉甫采集、孔子编订",
        "content": "皇矣上帝，临下有赫。\n监观四方，求民之莫。\n维此二国，其政不获。\n维彼四国，爰究爰度。\n上帝耆之，憎其式廓。\n乃眷西顾，此维与宅。\n作之屏之，其菑其翳。\n修之平之，其灌其栵。\n启之辟之，其柽其椐。\n攘之剔之，其檿其柘。\n帝迁明德，串夷载路。\n天立厥配，受命既固。\n帝省其山，柞棫斯拔，松柏斯兑。\n帝作邦作对，自大伯王季。\n维此王季，因心则友。\n则友其兄，则笃其庆，载锡之光。\n受禄无丧，奄有四方。\n维此王季，帝度其心。\n貊其德音，其德克明。\n克明克类，克长克君。\n王此大邦，克顺克比。\n比于文王，其德靡悔。\n既受帝祉，施于孙子。\n帝谓文王：无然畔援，无然歆羡，诞先登于岸。\n密人不恭，敢距大邦，侵阮徂共。\n王赫斯怒，爰整其旅，以按徂旅。\n以笃于周祜，以对于天下。\n依其在京，侵自阮疆。\n陟我高冈，无矢我陵。\n我陵我阿，无饮我泉，我泉我池。\n度其鲜原，居岐之阳，在渭之将。\n万邦之方，下民之王。\n帝谓文王：予怀明德，不大声以色，不长夏以革。\n不识不知，顺帝之则。\n帝谓文王：訽尔仇方，同尔弟兄。\n以尔钩援，与尔临冲，以伐崇墉。\n临冲闲闲，崇墉言言。\n执讯连连，攸馘安安。\n是类是禡，是致是附，四方以无侮。\n临冲茀茀，崇墉仡仡。\n是伐是四，是绝是忽。\n四方以无拂。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "ed1d39fe5819810f89927ef0744fdb64",
        "title": "灵台",
        "author": "佚名，传为尹吉甫采集、孔子编订",
        "content": "经始灵台，经之营之。\n庶民攻之，不日成之。\n经始勿亟，庶民子来。\n王在灵囿，麀鹿攸伏。\n麀鹿濯濯，白鸟翯翯。\n王在灵沼，于牣鱼跃。\n虡业维枞，贲鼓维镛。\n于论鼓钟，于乐辟雍。\n于论鼓钟，于乐辟雍。\n鼍鼓逢逢。\n蒙瞍奏公。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "efd911fdf489c9129bb2ad145437421f",
        "title": "下武",
        "author": "佚名，传为尹吉甫采集、孔子编订",
        "content": "下武维周，世有哲王。\n三后在天，王配于京。\n王配于京，世德作求。\n永言配命，成王之孚。\n成王之孚，下土之式。\n永言孝思，孝思维则。\n媚兹一人，应侯顺德。\n永言孝思，昭哉嗣服。\n昭兹来许，绳其祖武。\n于万斯年，受天之祜。\n受天之祜，四方来贺。\n于万斯年，不遐有佐。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "4a9edd940194cc8671a5905b26546821",
        "title": "文王有声",
        "author": "佚名，传为尹吉甫采集、孔子编订",
        "content": "文王有声，遹骏有声。\n遹求厥宁，遹观厥成。\n文王烝哉！文王受命，有此武功。\n既伐于崇，作邑于丰。\n文王烝哉！筑城伊淢，作丰伊匹。\n匪棘其欲，遹追来孝。\n王后烝哉！王公伊濯，维丰之垣。\n四方攸同，王后维翰。\n王后烝哉！丰水东注，维禹之绩。\n四方攸同，皇王维辟。\n皇王烝哉！镐京辟雍，自西自东，自南自北，无思不服。\n皇王烝哉！考卜维王，宅是镐京。\n维龟正之，武王成之。\n武王烝哉！丰水有芑，武王岂不仕？诒厥孙谋，以燕翼子。\n武王烝哉！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "文王之什"
        }
    },
    {
        "uuid": "4ef0459d0a39b26c5d8f56dc9121de32",
        "title": "生民",
        "author": "佚名，传为尹吉甫采集、孔子编订",
        "content": "厥初生民，时维姜嫄。\n生民如何？克禋克祀，以弗无子。\n履帝武敏歆，攸介攸止，载震载夙。\n载生载育，时维后稷。\n诞弥厥月，先生如达。\n不拆不副，无菑无害。\n以赫厥灵。\n上帝不宁，不康禋祀，居然生子。\n诞寘之隘巷，牛羊腓字之。\n诞寘之平林，会伐平林。\n诞寘之寒冰，鸟覆翼之。\n鸟乃去矣，后稷呱矣。\n实覃实吁，厥声载路。\n诞实匍匐，克岐克嶷。\n以就口食。\n蓺之荏菽，荏菽旆旆。\n禾役穟穟，麻麦幪幪，瓜瓞唪唪。\n诞后稷之穑，有相之道。\n茀厥丰草，种之黄茂。\n实方实苞，实种实褎。\n实发实秀，实坚实好。\n实颖实栗，即有邰家室。\n诞降嘉种，维秬维秠，维穈维芑。\n恒之秬秠，是获是亩。\n恒之穈芑，是任是负。\n以归肇祀。\n诞我祀如何？或舂或揄，或簸或蹂。\n释之叟叟，烝之浮浮。\n载谋载惟。\n取萧祭脂，取羝以軷，载燔载烈，以兴嗣岁。\n卬盛于豆，于豆于登。\n其香始升，上帝居歆。\n胡臭亶时。\n后稷肇祀。\n庶无罪悔，以迄于今。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "963fc1091b73910dc19ea4e8480e3b44",
        "title": "行苇",
        "author": "佚名，传为尹吉甫采集、孔子编订",
        "content": "敦彼行苇，牛羊勿践履。\n方苞方体，维叶泥泥。\n戚戚兄弟，莫远具尔。\n或四之筵，或授之几。\n四筵设席，授几有缉御。\n或献或酢，洗爵奠斝。\n醓醢以荐，或燔或炙。\n嘉肴脾臄，或歌或咢。\n敦弓既坚，四鍭既均，舍矢既均，序宾以贤。\n敦弓既句，既挟四鍭。\n四鍭如树，序宾以不侮。\n曾孙维主，酒醴维醽，酌以大斗，以祈黄耇。\n黄耇台背，以引以翼。\n寿考维祺，以介景福。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "e0d0a58b19a8df366e3fb7ab2e80de41",
        "title": "既醉",
        "author": "佚名，传为尹吉甫采集、孔子编订",
        "content": "既醉以酒，既饱以德。\n君子万年，介尔景福。\n既醉以酒，尔肴既将。\n君子万年，介尔昭明。\n昭明有融，高朗令终，令终有俶。\n公尸嘉告。\n其告维何？笾豆静嘉。\n朋友攸摄，摄以威仪。\n威仪孔时，君子有孝子。\n孝子不匮，永锡尔类。\n其类维何？室家之壶。\n君子万年，永锡祚胤。\n其胤维何？天被尔禄。\n君子万年，景命有仆。\n其仆维何？厘尔女士。\n厘尔女士，从以孙子。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "7e050f8ea6428fc61aeb247299d38949",
        "title": "凫鹥",
        "author": "佚名，传为尹吉甫采集、孔子编订",
        "content": "凫鹥在泾，公尸在燕来宁。\n尔酒既清，尔肴既馨。\n公尸燕饮，福禄来成。\n凫鹥在沙，公尸来燕来宜。\n尔酒既多，尔肴既嘉。\n公尸燕饮，福禄来为。\n凫鹥在渚，公尸来燕来处。\n尔酒既湑，尔肴伊脯。\n公尸燕饮，福禄来下。\n凫鹥在潀，公尸来燕来宗，既燕于宗，福禄攸降。\n公尸燕饮，福禄来崇。\n凫鹥在亹，公尸来止熏熏。\n旨酒欣欣，燔炙芬芬。\n公尸燕饮，无有后艰。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "ceae2584e89a8e0fd33465912f8b9daf",
        "title": "假乐",
        "author": "佚名，传为尹吉甫采集、孔子编订",
        "content": "假乐君子，显显令德，宜民宜人。\n受禄于天，保右命之，自天申之。\n千禄百福，子孙千亿。\n穆穆皇皇，宜君宜王。\n不愆不忘，率由旧章。\n威仪抑抑，德音秩秩。\n无怨无恶，率由群匹。\n受福无疆，四方之纲。\n之纲之纪，燕及朋友。\n百辟卿士，媚于天子。\n不解于位，民之攸塈。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "5691d70fac8e76e395250e48c6aba80b",
        "title": "公刘",
        "author": "佚名，传为尹吉甫采集、孔子编订",
        "content": "笃公刘，匪居匪康。\n乃埸乃疆，乃积乃仓；乃裹糇粮，于橐于囊。\n思辑用光，弓矢斯张；干戈戚扬，爰方启行。\n笃公刘，于胥斯原。\n既庶既繁，既顺乃宣，而无永叹。\n陟则在巘，复降在原。\n何以舟之？维玉及瑶，鞞琫容刀。\n笃公刘，逝彼百泉。\n瞻彼溥原，乃陟南冈。\n乃觏于京，京师之野。\n于时处处，于时庐旅，于时言言，于时语语。\n笃公刘，于京斯依。\n跄跄济济，俾筵俾几。\n既登乃依，乃造其曹。\n执豕于牢，酌之用匏。\n食之饮之，君之宗之。\n笃公刘，既溥既长。\n既景乃冈，相其阴阳，观其流泉。\n其军三单，度其隰原。\n彻田为粮，度其夕阳。\n豳居允荒。\n笃公刘，于豳斯馆。\n涉渭为乱，取厉取锻，止基乃理。\n爰众爰有，夹其皇涧。\n溯其过涧。\n止旅乃密，芮鞫之即。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "d473a566edadc9a89d7e8e09ea5bf6b3",
        "title": "泂酌",
        "author": "佚名，传为尹吉甫采集、孔子编订",
        "content": "泂酌彼行潦，挹彼注兹，可以餴饎。\n岂弟君子，民之父母。\n泂酌彼行潦，挹彼注兹，可以濯罍。\n岂弟君子，民之攸归。\n泂酌彼行潦，挹彼注兹，可以濯溉。\n岂弟君子，民之攸墍。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "fb864269f28a47d9431dab26cc74a165",
        "title": "卷阿",
        "author": "佚名，传为尹吉甫采集、孔子编订",
        "content": "有卷者阿，飘风自南。\n岂弟君子，来游来歌，以矢其音。\n伴奂尔游矣，优游尔休矣。\n岂弟君子，俾尔弥尔性，似先公酋矣。\n尔土宇昄章，亦孔之厚矣。\n岂弟君子，俾尔弥尔性，百神尔主矣。\n尔受命长矣，茀禄尔康矣。\n岂弟君子，俾尔弥尔性，纯嘏尔常矣。\n有冯有翼，有孝有德，以引以翼。\n岂弟君子，四方为则。\n颙颙卬卬，如圭如璋，令闻令望。\n岂弟君子，四方为纲。\n凤凰于飞，翙翙其羽，亦集爰止。\n蔼蔼王多吉士，维君子使，媚于天子。\n凤凰于飞，翙翙其羽，亦傅于天。\n蔼蔼王多吉人，维君子命，媚于庶人。\n凤凰鸣矣，于彼高冈。\n梧桐生矣，于彼朝阳。\n菶菶萋萋，雍雍喈喈。\n君子之车，既庶且多。\n君子之马，既闲且驰。\n矢诗不多，维以遂歌。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "ed850871b6671d63b5fd4eb0bd1a1580",
        "title": "民劳",
        "author": "佚名，传为尹吉甫采集、孔子编订",
        "content": "民亦劳止，汔可小康。\n惠此中国，以绥四方。\n无纵诡随，以谨无良。\n式遏寇虐，憯不畏明。\n柔远能迩，以定我王。\n民亦劳止，汔可小休。\n惠此中国，以为民逑。\n无纵诡随，以谨惛怓。\n式遏寇虐，无俾民忧。\n无弃尔劳，以为王休。\n民亦劳止，汔可小息。\n惠此京师，以绥四国。\n无纵诡随，以谨罔极。\n式遏寇虐，无俾作慝。\n敬慎威仪，以近有德。\n民亦劳止，汔可小愒。\n惠此中国，俾民忧泄。\n无纵诡随，以谨丑厉。\n式遏寇虐，无俾正败。\n戎虽小子，而式弘大。\n民亦劳止，汔可小安。\n惠此中国，国无有残。\n无纵诡随，以谨缱绻。\n式遏寇虐，无俾正反。\n王欲玉女，是用大谏。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "6b0820b0d64129d3387c70a45f58f4a1",
        "title": "板",
        "author": "佚名，传为尹吉甫采集、孔子编订",
        "content": "上帝板板，下民卒瘅。\n出话不然，为犹不远。\n靡圣管管。\n不实于亶。\n犹之未远，是用大谏。\n天之方难，无然宪宪。\n天之方蹶，无然泄泄。\n辞之辑矣，民之洽矣。\n辞之怿矣，民之莫矣。\n我虽异事，及尔同僚。\n我即尔谋，听我嚣嚣。\n我言维服，勿以为笑。\n先民有言，询于刍荛。\n天之方虐，无然谑谑。\n老夫灌灌，小子蹻蹻。\n匪我言耄，尔用忧谑。\n多将熇熇，不可救药。\n天之方懠。\n无为夸毗。\n威仪卒迷，善人载尸。\n民之方殿屎，则莫我敢葵？丧乱蔑资，曾莫惠我师？天之牖民，如埙如篪，如璋如圭，如取如携。\n携无曰益，牖民孔易。\n民之多辟，无自立辟。\n价人维藩，大师维垣，大邦维屏，大宗维翰，怀德维宁，宗子维城。\n无俾城坏，无独斯畏。\n敬天之怒，无敢戏豫。\n敬天之渝，无敢驰驱。\n昊天曰明，及尔出王。\n昊天曰旦，及尔游衍。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "生民之什"
        }
    },
    {
        "uuid": "4b8b26f79fe0ee423048ad3c4318a6d8",
        "title": "荡",
        "author": "佚名，传为尹吉甫采集、孔子编订",
        "content": "荡荡上帝，下民之辟。\n疾威上帝，其命多辟。\n天生烝民，其命匪谌。\n靡不有初，鲜克有终。\n文王曰咨，咨汝殷商。\n曾是彊御？曾是掊克？曾是在位？曾是在服？天降滔德，女兴是力。\n文王曰咨，咨女殷商。\n而秉义类，彊御多怼。\n流言以对。\n寇攘式内。\n侯作侯祝，靡届靡究。\n文王曰咨，咨女殷商。\n女炰烋于中国。\n敛怨以为德。\n不明尔德，时无背无侧。\n尔德不明，以无陪无卿。\n文王曰咨，咨女殷商。\n天不湎尔以酒，不义从式。\n既衍尔止。\n靡明靡晦。\n式号式呼。\n俾昼作夜。\n文王曰咨，咨女殷商。\n如蜩如螗，如沸如羹。\n小大近丧，人尚乎由行。\n内奰于中国，覃及鬼方。\n文王曰咨，咨女殷商。\n匪上帝不时，殷不用旧。\n虽无老成人，尚有典刑。\n曾是莫听，大命以倾。\n文王曰咨，咨女殷商。\n人亦有言：颠沛之揭，枝叶未有害，本实先拨。\n殷鉴不远，在夏后之世。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "e1a76cfc1c605044784c431dd01d9602",
        "title": "抑",
        "author": "佚名，传为尹吉甫采集、孔子编订",
        "content": "抑抑威仪，维德之隅。\n人亦有言：靡哲不愚，庶人之愚，亦职维疾。\n哲人之愚，亦维斯戾。\n无竞维人，四方其训之。\n有觉德行，四国顺之。\n吁谟定命，远犹辰告。\n敬慎威仪，维民之则。\n其在于今，兴迷乱于政。\n颠覆厥德，荒湛于酒。\n女虽湛乐从，弗念厥绍。\n罔敷求先王，克共明刑。\n四皇天弗尚，如彼泉流，无沦胥以亡。\n夙兴夜寐，洒扫庭内，维民之章。\n修尔车马，弓矢戎兵，用戒戎作，用逷蛮方。\n质尔人民，谨尔侯度，用戒不虞。\n慎尔出话，敬尔威仪，无不柔嘉。\n白圭之玷，尚可磨也；斯言之玷，不可为也！无易由言，无曰苟矣，莫扪朕舌，言不可逝矣。\n无言不仇，无德不报。\n惠于朋友，庶民小子。\n子孙绳绳，万民靡不承。\n视尔友君子，辑柔尔颜，不遐有愆。\n相在尔室，尚不愧于屋漏。\n无曰不显，莫予云觏。\n神之格思，不可度思，矧可射思！辟尔为德，俾臧俾嘉。\n淑慎尔止，不愆于仪。\n不僭不贼，鲜不为则。\n投我以桃，报之以李。\n彼童而角，实虹小子。\n荏染柔木，言缗之丝。\n温温恭人，维德之基。\n其维哲人，告之话言，顺德之行。\n其维愚人，覆谓我僭。\n民各有心。\n于乎小子，未知臧否。\n匪手携之，言示之事。\n匪面命之，言提其耳。\n借曰未知，亦既抱子。\n民之靡盈，谁夙知而莫成？昊天孔昭，我生靡乐。\n视尔梦梦，我心惨惨。\n诲尔谆谆，听我藐藐。\n匪用为教，覆用为虐。\n借曰未知，亦聿既耄。\n于乎，小子，告尔旧止。\n听用我谋，庶无大悔。\n天方艰难，曰丧厥国。\n取譬不远，昊天不忒。\n回遹其德，俾民大棘。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "b0e0a55b2bb138a6b1e64a411b6c5c94",
        "title": "桑柔",
        "author": "佚名，传为尹吉甫采集、孔子编订",
        "content": "菀彼桑柔，其下侯旬，捋采其刘，瘼此下民。\n不殄心忧，仓兄填兮。\n倬彼昊天，宁不我矜？四牡骙骙，旟旐有翩。\n乱生不夷，靡国不泯。\n民靡有黎，具祸以烬。\n于乎有哀，国步斯频。\n国步灭资，天不我将。\n靡所止疑，云徂何往？君子实维，秉心无竞。\n谁生厉阶，至今为梗？忧心殷殷，念我土宇。\n我生不辰，逢天僤怒。\n自西徂东，靡所定处。\n多我觏痻，孔棘我圉。\n为谋为毖，乱况斯削。\n告尔忧恤，诲尔序爵。\n谁能执热，逝不以濯？其何能淑，载胥及溺。\n如彼溯风，亦孔之僾。\n民有肃心，荓云不逮。\n好是稼穑，力民代食。\n稼穑维宝，代食维好？天降丧乱，灭我立王。\n降此蟊贼，稼穑卒痒。\n哀恫中国，具赘卒荒。\n靡有旅力，以念穹苍。\n维此惠君，民人所瞻。\n秉心宣犹，考慎其相。\n维彼不顺，自独俾臧。\n自有肺肠，俾民卒狂。\n瞻彼中林，甡甡其鹿。\n朋友已谮，不胥以谷。\n人亦有言：进退维谷。\n维此圣人，瞻言百里。\n维彼愚人，覆狂以喜。\n匪言不能，胡斯畏忌？维此良人，弗求弗迪。\n维彼忍心，是顾是复。\n民之贪乱，宁为荼毒。\n大风有隧，有空大谷。\n维此良人，作为式谷。\n维彼不顺，征以中垢。\n大风有隧，贪人败类。\n听言则对，诵言如醉。\n匪用其良，复俾我悖。\n嗟尔朋友，予岂不知而作。\n如彼飞虫，时亦弋获。\n既之阴女，反予来赫。\n民之罔极，职凉善背。\n为民不利，如云不克。\n民之回遹，职竞用力。\n民之未戾，职盗为寇。\n凉曰不可，覆背善詈。\n虽曰匪予，既作尔歌！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "7ab88e914b39d897904a8485dc7dc465",
        "title": "云汉",
        "author": "佚名，传为尹吉甫采集、孔子编订",
        "content": "倬彼云汉，昭回于天。\n王曰：于乎！何辜今之人？天降丧乱，饥馑荐臻。\n靡神不举，靡爱斯牲。\n圭壁既卒，宁莫我听？旱既大甚，蕴隆虫虫。\n不殄禋祀，自郊徂宫。\n上下奠瘗，靡神不宗。\n后稷不克，上帝不临。\n耗斁下土，宁丁我梗旱既大甚，则不可推。\n兢兢业业，如霆如雷。\n周余黎民，靡有孑遗。\n昊天上帝，则不我遗。\n胡不相畏？先祖于摧。\n旱既大甚，则不可沮。\n赫赫炎炎，云我无所。\n大命近止，靡瞻靡顾。\n群公先正，则不我助。\n父母先祖，胡宁忍予？旱既大甚，涤涤山川。\n旱魃为虐，如惔如焚。\n我心惮暑，忧心如熏。\n群公先正，则不我闻。\n昊天上帝，宁俾我遁？旱既大甚，黾勉畏去。\n胡宁瘨我以旱？憯不知其故。\n祈年孔夙，方社不莫。\n昊天上帝，则不我虞。\n敬恭明神，宜无悔怒。\n旱既大甚，散无友纪。\n鞫哉庶正，疚哉冢宰。\n趣马师氏，膳夫左右。\n靡人不周。\n无不能止，瞻卬昊天，云如何里！瞻卬昊天，有嘒其星。\n大夫君子，昭假无赢。\n大命近止，无弃尔成。\n何求为我。\n以戾庶正。\n瞻卬昊天，曷惠其宁？",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "2531c82b151c3a64fc28216e679410f3",
        "title": "崧高",
        "author": "佚名，传为尹吉甫采集、孔子编订",
        "content": "崧高维岳，骏极于天。\n维岳降神，生甫及申。\n维申及甫，维周之翰。\n四国于蕃。\n四方于宣。\n亹亹申伯，王缵之事。\n于邑于谢，南国是式。\n王命召伯，定申伯之宅。\n登是南邦，世执其功。\n王命申伯，式是南邦。\n因是谢人，以作尔庸。\n王命召伯，彻申伯土田。\n王命傅御，迁其私人。\n申伯之功，召伯是营。\n有俶其城，寝庙既成。\n既成藐藐，王锡申伯。\n四牡蹻蹻，钩膺濯濯。\n王遣申伯，路车乘马。\n我图尔居，莫如南土。\n锡尔介圭，以作尔宝。\n往近王舅，南土是保。\n申伯信迈，王饯于郿。\n申伯还南，谢于诚归。\n王命召伯，彻申伯土疆。\n以峙其粻，式遄其行。\n申伯番番，既入于谢。\n徒御啴啴。\n周邦咸喜，戎有良翰。\n不显申伯，王之元舅，文武是宪。\n申伯之德，柔惠且直。\n揉此万邦，闻于四国。\n吉甫作诵，其诗孔硕。\n其风四好，以赠申伯。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "ff31bd406958e3022742ddd8ce55c716",
        "title": "烝民",
        "author": "佚名，传为尹吉甫采集、孔子编订",
        "content": "天生烝民，有物有则。\n民之秉彝，好是懿德。\n天监有周，昭假于下。\n保兹天子，生仲山甫。\n仲山甫之德，柔嘉维则。\n令仪令色。\n小心翼翼。\n古训是式。\n威仪是力。\n天子是若，明命使赋。\n王命仲山甫，式是百辟，缵戎祖考，王躬是保。\n出纳王命，王之喉舌。\n赋政于外，四方爰发。\n肃肃王命，仲山甫将之。\n邦国若否，仲山甫明之。\n既明且哲，以保其身。\n夙夜匪解，以事一人。\n人亦有言，柔则茹之，刚则吐之。\n维仲山甫，柔亦不茹，刚亦不吐。\n不侮矜寡，不畏强御。\n人亦有言，德輶如毛，民鲜克举之。\n我仪图之，维仲山甫举之。\n爱莫助之。\n衮职有阙，维仲山甫补之。\n仲山甫出祖。\n四牡业业。\n征夫捷捷，每怀靡及。\n四牡彭彭，八鸾锵锵。\n王命仲山甫，城彼东方。\n四牡骙骙，八鸾喈喈。\n仲山甫徂齐，式遄其归。\n吉甫作诵，穆如清风。\n仲山甫永怀，以慰其心。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "d8696ccc26f746037e33fe9a7aecea7c",
        "title": "韩奕",
        "author": "佚名，传为尹吉甫采集、孔子编订",
        "content": "奕奕梁山，维禹甸之，有倬其道。\n韩侯受命，王亲命之：缵戎祖考，无废朕命。\n夙夜匪解，虔共尔位，朕命不易。\n粲不庭方，以佐戎辟。\n四牡奕奕，孔修且张。\n韩侯入觐，以其介圭，入觐于王。\n王锡韩侯，淑旗绥章，簟茀错衡。\n玄衮赤舄，钩膺镂锡，鞹鞃浅幭，鞗革金厄。\n韩侯出祖，出宿于屠。\n显父饯之，清酒百壶。\n其殽维何？炰鳖鲜鱼。\n其蔌维何？维笋及蒲。\n其赠维何？乘马路车。\n笾豆有且。\n侯氏燕胥。\n韩侯取妻，汾王之甥，蹶父之子。\n韩侯迎止，于蹶之里。\n百两彭彭，八鸾锵锵，不显其光。\n诸娣从之，祁祁如云。\n韩侯顾之，烂其盈门。\n蹶父孔武，靡国不到。\n为韩姞相攸，莫如韩乐。\n孔乐韩土，川泽吁吁，鲂鱮甫甫，麀鹿噳噳。\n有熊有罴，有猫有虎。\n庆既令居，韩姞燕誉。\n溥彼韩城，燕师所完。\n以先祖受命，因时百蛮。\n王锡韩侯，其追其貊。\n奄受北国，因以其伯。\n实墉实壑，实亩实藉。\n献其貔皮，赤豹黄罴。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "76a4a1a96711de70e48c49760d1581a1",
        "title": "江汉",
        "author": "佚名，传为尹吉甫采集、孔子编订",
        "content": "江汉浮浮，武夫滔滔。\n匪安匪游，淮夷来求。\n既出我车，既设我旟。\n匪安匪舒，淮夷来铺。\n江汉汤汤，武夫洸洸。\n经营四方，告成于王。\n四方既平，王国庶定。\n时靡有争，王心载宁。\n江汉之浒，王命召虎：式辟四方，彻我疆土。\n匪疚匪棘，王国来极。\n于疆于理，至于南海。\n王命召虎：来旬来宣。\n文武受命，召公维翰。\n无曰予小子，召公是似。\n肇敏戎公，用锡尔祉。\n厘尔圭瓒，秬鬯一卣。\n告于文人，锡山土田。\n于周受命，自召祖命，虎拜稽首：天子万年！虎拜稽首，对扬王休。\n作召公考：天子万寿！明明天子，令闻不已，矢其文德，洽此四国。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "0c86cc089f96ed05065d752508e0a109",
        "title": "常武",
        "author": "佚名，传为尹吉甫采集、孔子编订",
        "content": "赫赫明明。\n王命卿士，南仲大祖，大师皇父。\n整我六师，以修我戎。\n既敬既戒，惠此南国。\n王谓尹氏，命程伯休父，左右陈行。\n戒我师旅，率彼淮浦，省此徐土。\n不留不处，三事就绪。\n赫赫业业，有严天子。\n王舒保作，匪绍匪游。\n徐方绎骚，震惊徐方。\n如雷如霆，徐方震惊。\n王奋厥武，如震如怒。\n进厥虎臣，阚如虓虎。\n铺敦淮濆，仍执丑虏。\n截彼淮浦，王师之所。\n王旅啴啴，如飞如翰。\n如江如汉，如山之苞。\n如川之流，绵绵翼翼。\n不测不克，濯征徐国。\n王犹允塞，徐方既来。\n徐方既同，天子之功。\n四方既平，徐方来庭。\n徐方不回，王曰还归。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "4eaf2c3204144d2f26aae0605f4b685f",
        "title": "瞻卬",
        "author": "佚名，传为尹吉甫采集、孔子编订",
        "content": "瞻卬昊天，则不我惠。\n孔填不宁，降此大厉。\n邦靡有定，士民其瘵。\n蟊贼蟊疾，靡有夷届。\n罪罟不收，靡有夷瘳。\n人有土田，女反有之。\n人有民人，女覆夺之。\n此宜无罪，女反收之。\n彼宜有罪，女覆说之。\n哲夫成城，哲妇倾城。\n懿厥哲妇，为枭为鸱。\n妇有长舌，维厉之阶。\n乱匪降自天，生自妇人。\n匪教匪诲，时维妇寺。\n鞫人忮忒。\n谮始竞背。\n岂曰不极？伊胡为慝？如贾三倍，君子是识。\n妇无公事，休其蚕织。\n天何以剌？何神不富？舍尔介狄，维予胥忌。\n不吊不祥，威仪不类。\n人之云亡，邦国殄瘁。\n天之降罔，维其优矣。\n人之云亡，心之忧矣。\n天之降罔，维其几矣。\n人之云亡，心之悲矣。\n觱沸槛泉，维其深矣。\n心之忧矣，宁自今矣？不自我先，不自我后。\n藐藐昊天，无不克巩。\n无忝皇祖，式救尔后。",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "191e58240c4c7c098f4b9f4df8a78dd9",
        "title": "召旻",
        "author": "佚名，传为尹吉甫采集、孔子编订",
        "content": "旻天疾威，天笃降丧。\n瘨我饥馑，民卒流亡。\n我居圉卒荒。\n天降罪罟，蟊贼内讧。\n昏椓靡共，溃溃回遹，实靖夷我邦。\n皋皋訿訿，曾不知其玷。\n兢兢业业，孔填不宁，我位孔贬。\n如彼岁旱，草不溃茂，如彼栖苴。\n我相此邦，无不溃止。\n维昔之富不如时，维今之疚不如兹。\n彼疏斯粺，胡不自替？职兄斯引。\n池之竭矣，不云自频。\n泉之竭矣，不云自中。\n溥斯害矣，职兄斯弘，不灾我躬。\n昔先王受命，有如召公，日辟国百里，今也日蹙国百里。\n于乎哀哉！维今之人，不尚有旧！",
        "dynasty": "周",
        "collection_info": {
            "collection": "诗经",
            "volume": "大雅",
            "section": "荡之什"
        }
    },
    {
        "uuid": "5c5e3386781af51158450f360295c685",
        "title": "清庙",
        "author": "佚名，传为尹吉甫采集、孔子编订",
        "content": "于穆清庙，肃雍显相。\n济济多士，秉文之德。\n对越在天，骏奔走在庙。\n不显不承，无射于人斯。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "79578c21ec7b651bee731ffa89cc933d",
        "title": "维天之命",
        "author": "佚名，传为尹吉甫采集、孔子编订",
        "content": "维天之命，于穆不已。\n于乎不显，文王之德之纯。\n假以溢我，我其收之。\n骏惠我文王，曾孙笃之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "448cb07e33d0ec7cd3d4468193d7c014",
        "title": "维清",
        "author": "佚名，传为尹吉甫采集、孔子编订",
        "content": "维清缉熙，文王之典。\n肇禋，迄用有成，维周之祯。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "adb3ce3c334015a71d8f6be81a7fe46b",
        "title": "烈文",
        "author": "佚名，传为尹吉甫采集、孔子编订",
        "content": "烈文辟公，锡兹祉福。\n惠我无疆，子孙保之。\n无封靡于尔邦，维王其崇之。\n念兹戎功，继序其皇之。\n无竞维人，四方其训之。\n不显维德，百辟其刑之。\n于乎，前王不忘！",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "0a77938ac5369efa7093cb6b44eff62e",
        "title": "天作",
        "author": "佚名，传为尹吉甫采集、孔子编订",
        "content": "天作高山，大王荒之。\n彼作矣，文王康之。\n彼徂矣，岐有夷之行。\n子孙保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "47dea47a16c0c4e99d951e2437ec5de3",
        "title": "昊天有成命",
        "author": "佚名，传为尹吉甫采集、孔子编订",
        "content": "昊天有成命，二后受之。\n成王不敢康，夙夜基命宥密。\n于缉熙！单厥心，四其靖之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "ef5ded691bed5fb6fe79576b8f4c9879",
        "title": "我将",
        "author": "佚名，传为尹吉甫采集、孔子编订",
        "content": "我将我享，维羊维牛，维天其右之。\n仪式刑文王之典，日靖四方。\n伊嘏文王，既右飨之。\n我其夙夜，畏天之威，于时保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "1b250a055e3fa2bde9828a72fbbd3049",
        "title": "时迈",
        "author": "佚名，传为尹吉甫采集、孔子编订",
        "content": "时迈其邦，昊天其子之，实右序有周。\n薄言震之，莫不震叠。\n怀柔百神，及河乔岳，允王维后。\n明昭有周，式序在位。\n载戢干戈，载橐弓矢。\n我求懿德，四于时夏，允王保之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "bc4b3213d418cfe5bfad801738a37975",
        "title": "执竞",
        "author": "佚名，传为尹吉甫采集、孔子编订",
        "content": "执竞武王，无竞维烈。\n不显成康，上帝是皇。\n自彼成康，奄有四方，斤斤其明。\n钟鼓喤喤，磬莞将将，降福穰穰。\n降福简简，威仪反反。\n既醉既饱，福禄来反。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "60fe6fd176b335c2dfd0fb9be0af7cb0",
        "title": "思文",
        "author": "佚名，传为尹吉甫采集、孔子编订",
        "content": "思文后稷，克配彼天。\n立我烝民，莫菲尔极。\n贻我来牟，帝命率育，无此疆尔界。\n陈常于时夏。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "清庙之什"
        }
    },
    {
        "uuid": "e15d49d5811d76b744e305173c94b958",
        "title": "臣工",
        "author": "佚名，传为尹吉甫采集、孔子编订",
        "content": "嗟嗟臣工，敬尔在公。\n王厘尔成，来咨来茹。\n嗟嗟保介，维莫之春，亦又何求？如何新畲？于皇来牟，将受厥明。\n明昭上帝，迄用康年。\n命我众人：庤乃钱镈，奄观铚艾。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "9b13d03ddc1031e8d5d206f8e0bcea4a",
        "title": "噫嘻",
        "author": "佚名，传为尹吉甫采集、孔子编订",
        "content": "噫嘻成王，既昭假尔。\n率时农夫，播厥百谷。\n骏发尔私，终三十里。\n亦服尔耕，十千维耦。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "306dac6215ef3dd6829a6a7a0461537f",
        "title": "振鹭",
        "author": "佚名，传为尹吉甫采集、孔子编订",
        "content": "振鹭于飞，于彼西雍。\n我客戾止，亦有斯容。\n在彼无恶，在此无斁。\n庶几夙夜，以永终誉。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "70203d442ea635dc57633a435c54f2b7",
        "title": "丰年",
        "author": "佚名，传为尹吉甫采集、孔子编订",
        "content": "丰年多黍多稌，亦有高廪，万亿及秭。\n为酒为醴，烝畀祖妣。\n以洽百礼，降福孔皆。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "3311b0cdfd6d615ac76568af04b1aeb7",
        "title": "有瞽",
        "author": "佚名，传为尹吉甫采集、孔子编订",
        "content": "有瞽有瞽，在周之庭。\n设业设虡，崇牙树羽。\n应田县鼓，鼗磬柷圉。\n既备乃奏，箫管备举。\n喤喤厥声，肃雍和鸣，先祖是听。\n我客戾止，永观厥成。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "88948a26937b22f2beb81e876c2bcd1f",
        "title": "潜",
        "author": "佚名，传为尹吉甫采集、孔子编订",
        "content": "猗与漆沮，潜有多鱼。\n有鳣有鲔，鲦鲿鰋鲤。\n以享以祀，以介景福。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "398fab326db7bdcf867fb66abf74c5d9",
        "title": "雝",
        "author": "佚名，传为尹吉甫采集、孔子编订",
        "content": "有来雝雝，至止肃肃。\n相维辟公，天子穆穆。\n于荐广牡，相予四祀。\n假哉皇考！绥予孝子。\n宣哲维人，文武维后。\n燕及皇天，克昌厥后。\n绥我眉寿，介以繁祉，既右烈考，亦右文母。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "fd4196ebbffe2f005954845fed7e298f",
        "title": "载见",
        "author": "佚名，传为尹吉甫采集、孔子编订",
        "content": "载见辟王，曰求厥章。\n龙旗阳阳，和铃央央。\n鞗革有鸧，休有烈光。\n率见昭考，以孝以享。\n以介眉寿，永言保之，思皇多祜。\n烈文辟公，绥以多福，俾缉熙于纯嘏。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "887528f4069ddd05d9155c7aacc59ca4",
        "title": "有客",
        "author": "佚名，传为尹吉甫采集、孔子编订",
        "content": "有客有客，亦白其马。\n有萋有且，敦琢其旅。\n有客宿宿，有客信信。\n言授之絷，以絷其马。\n薄言追之，左右绥之。\n既有淫威，降福孔夷。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "4ba2ee7a31643b19f298d866b80c6e5e",
        "title": "武",
        "author": "佚名，传为尹吉甫采集、孔子编订",
        "content": "于皇武王！无竞维烈。\n允文文王，克开厥后。\n嗣武受之，胜殷遏刘，耆定尔功。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "臣工之什"
        }
    },
    {
        "uuid": "548f3c7ea4663c85cb660bc053aa111c",
        "title": "闵予小子",
        "author": "佚名，传为尹吉甫采集、孔子编订",
        "content": "闵予小子，遭家不造，嬛嬛在疚。\n于乎皇考，永世克孝。\n念兹皇祖，陟降庭止。\n维予小子，夙夜敬止。\n于乎皇王，继序思不忘。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "2e997f0ae5fcdee1f0ddc30dee7abb52",
        "title": "访落",
        "author": "佚名，传为尹吉甫采集、孔子编订",
        "content": "访予落止，率时昭考。\n于乎悠哉，朕未有艾。\n将予就之，继犹判涣。\n维予小子，未堪家多难。\n绍庭上下，陟降厥家。\n休矣皇考，以保明其身。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "306ccddd62734a23411ca8a3f843ed96",
        "title": "敬之",
        "author": "佚名，传为尹吉甫采集、孔子编订",
        "content": "敬之敬之，天维显思，命不易哉。\n无曰高高在上，陟降厥士，日监在兹。\n维予小子，不聪敬止。\n日就月将，学有缉熙于光明。\n佛时仔肩，示我显德行。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "7cc87f5a388a5ee10c743e783f03e0a5",
        "title": "小毖",
        "author": "佚名，传为尹吉甫采集、孔子编订",
        "content": "予其惩，而毖后患。\n莫予荓蜂，自求辛螫。\n肇允彼桃虫，拚飞维鸟。\n未堪家多难，予又集于蓼。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "52d4979630dbcc9c34b7cae50bafcb0c",
        "title": "载芟",
        "author": "佚名，传为尹吉甫采集、孔子编订",
        "content": "载芟载柞，其耕泽泽。\n千耦其耘，徂隰徂畛。\n侯主侯伯，侯亚侯旅，侯彊侯以。\n有嗿其馌，思媚其妇，有依其士。\n有略其耜，俶载南亩，播厥百谷。\n实函斯活，驿驿其达。\n有厌其杰，厌厌其苗，绵绵其麃。\n载获济济，有实其积，万亿及秭。\n为酒为醴，烝畀祖妣，不洽百礼。\n有飶其香。\n邦家之光。\n有椒其馨，胡考之宁。\n匪且有且，匪今斯今，振古如兹。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "b26620bfd075d03f17fdf3c0382e17a8",
        "title": "良耜",
        "author": "佚名，传为尹吉甫采集、孔子编订",
        "content": "畟畟良耜，俶载南亩。\n播厥百谷，实函斯活。\n或来瞻女，载筐及莒，其饟伊黍。\n其笠伊纠，其镈斯赵，以薅荼蓼。\n荼蓼朽止，黍稷茂止。\n获之挃挃，积之栗栗。\n其崇如墉，其比如栉。\n以开百室，百室盈止，妇子宁止。\n杀时犉牡，有捄其角。\n以似以续，续古之人。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "e06c2d5dc7d7bc1d3b8cfc6b1594d053",
        "title": "丝衣",
        "author": "佚名，传为尹吉甫采集、孔子编订",
        "content": "丝衣其紑，载弁俅俅。\n自堂徂基，自羊徂牛，鼐鼎及鼒，兕觥其觩。\n旨酒思柔。\n不吴不敖，胡考之休。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "3c42cbec12d066dc12620d1f36533be2",
        "title": "酌",
        "author": "佚名，传为尹吉甫采集、孔子编订",
        "content": "于铄王师，遵养时晦。\n时纯熙矣，是用大介。\n我龙受之，蹻蹻王之造。\n载用有嗣，实维尔公允师。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "834c462357c684d6e2f685420cb3cf63",
        "title": "桓",
        "author": "佚名，传为尹吉甫采集、孔子编订",
        "content": "绥万邦，屡丰年。\n天命匪解，桓桓武王。\n保有厥士，于以四方，克定厥家。\n于昭于天，皇以间之。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "7c0468e5652c2324e89a242b0c72c439",
        "title": "赉",
        "author": "佚名，传为尹吉甫采集、孔子编订",
        "content": "文王既勤止，我应受之。\n敷时绎思，我徂维求定。\n时周之命，于绎思。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "f325140b41d29ffcce804600473483f2",
        "title": "般",
        "author": "佚名，传为尹吉甫采集、孔子编订",
        "content": "于皇时周！陟其高山，嶞山乔岳，允犹翕河。\n敷天之下，裒时之对。\n时周之命。",
        "dynasty": "周",
        "collection_info": {
            "collection": "诗经",
            "volume": "周颂",
            "section": "闵予小子之什"
        }
    },
    {
        "uuid": "d2fe6223c46d365f8f00a4a63ff986a0",
        "title": "駉",
        "author": "佚名，传为尹吉甫采集、孔子编订",
        "content": "駉駉牡马，在垧之野。\n薄言駉者，有驈有皇，有骊有黄，以车彭彭。\n思无疆思，马斯臧。\n駉駉牡马，在垧之野。\n薄言駉者，有骓有駓，有骍有骐，以车伾伾。\n思无期思，马斯才。\n駉駉牡马，在垧之野。\n溥言駉者，有驒有骆，有骝有雒，以车绎绎。\n思无斁思，马斯作。\n駉駉牡马，在垧之野。\n薄言駉者，有骃有騢，有驔有鱼，以车祛祛。\n思无邪思，马斯徂。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "uuid": "b7f8ed6195ff915bb2e4838956e41b76",
        "title": "有駜",
        "author": "佚名，传为尹吉甫采集、孔子编订",
        "content": "有駜有駜，駜彼乘黄。\n夙夜在公，在公明明。\n振振鹭，鹭于下。\n鼓咽咽，醉言舞。\n于胥乐兮！有駜有駜，駜彼乘牡。\n夙夜在公，在公饮酒。\n振振鹭，鹭于飞。\n鼓咽咽，醉言归。\n于胥乐兮！有駜有駜，駜彼乘駽。\n夙夜在公，在公载燕。\n自今以始，岁其有。\n君子有谷，诒孙子。\n于胥乐兮！",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "uuid": "ef6ef009739e1fd8a9e19c5f794c21f8",
        "title": "泮水",
        "author": "佚名，传为尹吉甫采集、孔子编订",
        "content": "思乐泮水，薄采其芹。\n鲁侯戾止，言观其旗。\n其旗茷茷，鸾声哕哕。\n无小无大，从公于迈。\n思乐泮水，薄采其藻。\n鲁侯戾止，其马蹻蹻。\n其马蹻蹻，其音昭昭。\n载色载笑，匪怒伊教。\n思乐泮水，薄采其茆。\n鲁侯戾止，在泮饮酒。\n既饮旨酒，永锡难老。\n顺彼长道，屈此群丑。\n穆穆鲁侯，敬明其德。\n敬慎威仪，维民之则。\n允文允武，昭假烈祖。\n靡有不孝，自求伊祜。\n明明鲁侯，克明其德。\n既作泮宫，淮夷攸服。\n矫矫虎臣，在泮献馘。\n淑问如皋陶，在泮献囚。\n济济多士，克广德心。\n桓桓于征，狄彼东南。\n烝烝皇皇，不吴不扬。\n不告于讻，在泮献功。\n角弓其觩。\n束矢其搜。\n戎车孔博。\n徒御无斁。\n既克淮夷，孔淑不逆。\n式固尔犹，淮夷卒获。\n翩彼飞鸮，集于泮林。\n食我桑黮，怀我好音。\n憬彼淮夷，来献其琛。\n元龟象齿，大赂南金。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "uuid": "c0efd0c2176efee510f87e4c6671d76f",
        "title": "閟宫",
        "author": "佚名，传为尹吉甫采集、孔子编订",
        "content": "閟宫有侐，实实枚枚。\n赫赫姜嫄，其德不回。\n上帝是依，无灾无害。\n弥月不迟，是生后稷。\n降之百福。\n黍稷重穋，稙稚菽麦。\n奄有下国，俾民稼穑。\n有稷有黍，有稻有秬。\n奄有下土，缵禹之绪。\n后稷之孙，实维大王。\n居岐之阳，实始剪商。\n至于文武，缵大王之绪，致天之届，于牧之野。\n无二无虞，上帝临女。\n敦商之旅，克咸厥功。\n王曰叔父，建尔元子，俾侯于鲁。\n大启尔宇，为周室辅。\n乃命鲁公，俾侯于东。\n锡之山川，土田附庸。\n周公之孙，庄公之子。\n龙旗承祀。\n六辔耳耳。\n春秋匪解，享祀不忒。\n皇皇后帝！皇祖后稷！享以骍牺，是飨是宜。\n降福既多，周公皇祖，亦其福女。\n秋而载尝，夏而楅衡，白牡骍刚。\n牺尊将将，毛炰胾羹。\n笾豆大房，万舞洋洋。\n孝孙有庆。\n俾尔炽而昌，俾尔寿而臧。\n保彼东方，鲁邦是尝。\n不亏不崩，不震不腾。\n三寿作朋，如冈如陵。\n公车千乘，朱英绿縢。\n二矛重弓。\n公徒三万，贝胄朱綅。\n烝徒增增，戎狄是膺，荆舒是惩，则莫我敢承！俾尔昌而炽，俾尔寿而富。\n黄发台背，寿胥与试。\n俾尔昌而大，俾尔耆而艾。\n万有千岁，眉寿无有害。\n泰山岩岩，鲁邦所詹。\n奄有龟蒙，遂荒大东。\n至于海邦，淮夷来同。\n莫不率从，鲁侯之功。\n保有凫绎，遂荒徐宅。\n至于海邦，淮夷蛮貊。\n及彼南夷，莫不率从。\n莫敢不诺，鲁侯是若。\n天锡公纯嘏，眉寿保鲁。\n居常与许，复周公之宇。\n鲁侯燕喜，令妻寿母。\n宜大夫庶士，邦国是有。\n既多受祉，黄发儿齿。\n徂徕之松，新甫之柏。\n是断是度，是寻是尺。\n松桷有舄，路寝孔硕，新庙奕奕。\n奚斯所作，孔曼且硕，万民是若。",
        "dynasty": "周",
        "collection_info": {
            "collection": "诗经",
            "volume": "鲁颂",
            "section": "駉之什"
        }
    },
    {
        "uuid": "48a2d3aa34d856e7a596182899aeb68b",
        "title": "那",
        "author": "佚名，传为尹吉甫采集、孔子编订",
        "content": "猗与那与！置我鼗鼓。\n奏鼓简简，衎我烈祖。\n汤孙奏假，绥我思成。\n鼗鼓渊渊，嘒嘒管声。\n既和且平，依我磬声。\n于赫汤孙！穆穆厥声。\n庸鼓有斁，万舞有奕。\n我有嘉客，亦不夷怿。\n自古在昔，先民有作。\n温恭朝夕，执事有恪，顾予烝尝，汤孙之将。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "uuid": "67d770d6c3a60f5e38890b6335b3ad1b",
        "title": "烈祖",
        "author": "佚名，传为尹吉甫采集、孔子编订",
        "content": "嗟嗟烈祖！有秩斯祜。\n申锡无疆，及尔斯所。\n既载清酤，赉我思成。\n亦有和羹，既戒既平。\n鬷假无言，时靡有争。\n绥我眉寿，黄耇无疆。\n约軧错衡，八鸾鸧鸧。\n以假以享，我受命溥将。\n自天降康，丰年穰穰。\n来假来飨，降福无疆。\n顾予烝尝，汤孙之将。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "uuid": "223113bff2e40fbeff67182be05a63c1",
        "title": "玄鸟",
        "author": "佚名，传为尹吉甫采集、孔子编订",
        "content": "天命玄鸟，降而生商，宅殷土芒芒。\n古帝命武汤，正域彼四方。\n方命厥后，奄有九有。\n商之先后，受命不殆，在武丁孙子。\n武丁孙子，武王靡不胜。\n龙旗十乘，大糦是承。\n邦畿千里，维民所止，肇域彼四海。\n四海来假，来假祁祁。\n景员维河。\n殷受命咸宜，百禄是何。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "uuid": "71dac222a1420a527ff26d9336b3dc74",
        "title": "长发",
        "author": "佚名，传为尹吉甫采集、孔子编订",
        "content": "浚哲维商，长发其祥。\n洪水芒芒，禹敷下土方。\n外大国是疆，幅陨既长。\n有娀方将，帝立子生商。\n玄王桓拨，受小国是达，受大国是达。\n率履不越，遂视既发。\n相士烈烈。\n海外有截。\n帝命不违，至于汤齐。\n汤降不迟，圣敬日跻。\n昭假迟迟，上帝是祗，帝命式于九围。\n受小球大球，为下国缀旒，何天之休。\n不竞不絿，不刚不柔。\n敷政优优。\n百禄是遒。\n受小共大共，为下国骏厖。\n何天之龙，敷奏其勇。\n不震不动，不戁不竦，百禄是总。\n武王载旆，有虔秉钺。\n如火烈烈，则莫我敢曷。\n苞有三蘖，莫遂莫达。\n九有有截，韦顾既伐，昆吾夏桀。\n昔在中叶，有震且业。\n允也天子，降予卿士。\n实维阿衡，实左右商王。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "uuid": "40277abd0ba0d74c99e1c4d03af5904b",
        "title": "殷武",
        "author": "佚名，传为尹吉甫采集、孔子编订",
        "content": "挞彼殷武，奋伐荆楚。\n深入其阻，裒荆之旅。\n有截其所，汤孙之绪。\n维女荆楚，居国南乡。\n昔有成汤，自彼氐羌，莫敢不来享，莫敢不来王。\n曰商是常。\n天命多辟，设都于禹之绩。\n岁事来辟，勿予祸适，稼穑匪解。\n天命降监，下民有严。\n不僭不滥，不敢怠遑。\n命于下国，封建厥福。\n商邑翼翼，四方之极。\n赫赫厥声，濯濯厥灵。\n寿考且宁，以保我后生。\n陟彼景山，松伯丸丸。\n是断是迁，方斫是虔。\n松桷有梴，旅楹有闲，寝成孔安。",
        "dynasty": "周",
        "collection_info": {
            "collection": "诗经",
            "volume": "商颂",
            "section": "那之什"
        }
    },
    {
        "uuid": "3d5c85111f1a41135a1d549d6a019e05",
        "title": "离骚",
        "author": "屈原",
        "content": "帝高阳之苗裔兮，朕皇考曰伯庸。\n摄提贞于孟陬兮，惟庚寅吾以降。\n皇览揆余初度兮，肇锡余以嘉名：名余曰正则兮，字余曰灵均。\n纷吾既有此内美兮，又重之以修能。\n扈江离与辟芷兮，纫秋兰以为佩。\n汨余若将不及兮，恐年岁之不吾与。\n朝搴阰之木兰兮，夕揽洲之宿莽。\n日月忽其不淹兮，春与秋其代序。\n惟草木之零落兮，恐美人之迟暮。\n不抚壮而弃秽兮，何不改乎此度?乘骐骥以驰骋兮，来吾道夫先路！昔三后之纯粹兮，固众芳之所在。\n杂申椒与菌桂兮，岂惟纫夫蕙茝！彼尧、舜之耿介兮，既遵道而得路。\n何桀纣之猖披兮，夫惟捷径以窘步。\n惟夫党人之偷乐兮，路幽昧以险隘。\n岂余身之殚殃兮，恐皇舆之败绩！忽奔走以先后兮，及前王之踵武。\n荃不查余之中情兮，反信谗而齌怒。\n余固知謇謇之为患兮，忍而不能舍也。\n指九天以为正兮，夫惟灵修之故也。\n曰黄昏以为期兮，羌中道而改路！初既与余成言兮，后悔遁而有他。\n余既不难夫离别兮，伤灵修之数化。\n余既滋兰之九畹兮，又树蕙之百亩。\n畦留夷与揭车兮，杂杜衡与芳芷。\n冀枝叶之峻茂兮，愿俟时乎吾将刈。\n虽萎绝其亦何伤兮，哀众芳之芜秽。\n众皆竞进以贪婪兮，凭不厌乎求索。\n羌内恕己以量人兮，各兴心而嫉妒。\n忽驰骛以追逐兮，非余心之所急。\n老冉冉其将至兮，恐修名之不立。\n朝饮木兰之坠露兮，夕餐秋菊之落英。\n苟余情其信姱以练要兮，长顑颔亦何伤。\n掔木根以结茞兮，贯薜荔之落蕊。\n矫菌桂以纫蕙兮，索胡绳之纚纚。\n謇吾法夫前修兮，非世俗之所服。\n虽不周于今之人兮，愿依彭咸之遗则。\n长太息以掩涕兮，哀民生之多艰。\n余虽好修姱以鞿羁兮，謇朝谇而夕替。\n既替余以蕙纕兮，又申之以揽茝。\n亦余心之所善兮，虽九死其犹未悔。\n怨灵修之浩荡兮，终不察夫民心。\n众女嫉余之蛾眉兮，谣诼谓余以善淫。\n固时俗之工巧兮，偭规矩而改错。\n背绳墨以追曲兮，竞周容以为度。\n忳郁邑余侘傺兮，吾独穷困乎此时也。\n宁溘死以流亡兮，余不忍为此态也。\n鸷鸟之不群兮，自前世而固然。\n何方圜之能周兮，夫孰异道而相安？屈心而抑志兮，忍尤而攘诟。\n伏清白以死直兮，固前圣之所厚。\n悔相道之不察兮，延伫乎吾将反。\n回朕车以复路兮，及行迷之未远。\n步余马于兰皋兮，驰椒丘且焉止息。\n进不入以离尤兮，退将复修吾初服。\n制芰荷以为衣兮，集芙蓉以为裳。\n不吾知其亦已兮，苟余情其信芳。\n高余冠之岌岌兮，长余佩之陆离。\n芳与泽其杂糅兮，唯昭质其犹未亏。\n忽反顾以游目兮，将往观乎四荒。\n佩缤纷其繁饰兮，芳菲菲其弥章。\n民生各有所乐兮，余独好修以为常。\n虽体解吾犹未变兮，岂余心之可惩。\n女嬃之婵媛兮，申申其詈予，曰：鲧婞直以亡身兮，终然夭乎羽之野。\n汝何博謇而好修兮，纷独有此姱节？薋菉葹以盈室兮，判独离而不服。\n众不可户说兮，孰云察余之中情？世并举而好朋兮，夫何茕独而不予听？依前圣以节中兮，喟凭心而历兹。\n济沅、湘以南征兮，就重华而敶词：启《九辩》与《九歌》兮，夏康娱以自纵。\n不顾难以图后兮，五子用失乎家衖。\n羿淫游以佚畋兮，又好射夫封狐。\n固乱流其鲜终兮，浞又贪夫厥家。\n浇身被服强圉兮，纵欲而不忍。\n日康娱而自忘兮，厥首用夫颠陨。\n夏桀之常违兮，乃遂焉而逢殃。\n后辛之菹醢兮，殷宗用而不长。\n汤、禹俨而祗敬兮，周论道而莫差。\n举贤才而授能兮，循绳墨而不颇。\n皇天无私阿兮，览民德焉错辅。\n夫维圣哲以茂行兮，苟得用此下土。\n瞻前而顾后兮，相观民之计极。\n夫孰非义而可用兮？孰非善而可服？阽余身而危死兮，览余初其犹未悔。\n不量凿而正枘兮，固前修以菹醢。\n曾歔欷余郁邑兮，哀朕时之不当。\n揽茹蕙以掩涕兮，沾余襟之浪浪。\n跪敷衽以陈辞兮，耿吾既得此中正。\n驷玉虬以桀鹥兮，溘埃风余上征。\n朝发轫于苍梧兮，夕余至乎县圃。\n欲少留此灵琐兮，日忽忽其将暮。\n吾令羲和弭节兮，望崦嵫而勿迫。\n路漫漫其修远兮，吾将上下而求索。\n饮余马于咸池兮，总余辔乎扶桑。\n折若木以拂日兮，聊逍遥以相羊。\n前望舒使先驱兮，后飞廉使奔属。\n鸾皇为余先戒兮，雷师告余以未具。\n吾令凤鸟飞腾兮，继之以日夜。\n飘风屯其相离兮，帅云霓而来御。\n纷总总其离合兮，斑陆离其上下。\n吾令帝阍开关兮，倚阊阖而望予。\n时暧暧其将罢兮，结幽兰而延伫。\n世溷浊而不分兮，好蔽美而嫉妒。\n朝吾将济于白水兮，登阆风而绁马。\n忽反顾以流涕兮，哀高丘之无女。\n溘吾游此春宫兮，折琼枝以继佩。\n及荣华之未落兮，相下女之可诒。\n吾令丰隆乘云兮，求宓妃之所在。\n解佩纕以结言兮，吾令謇修以为理。\n纷总总其离合兮，忽纬繣其难迁。\n夕归次于穷石兮，朝濯发乎洧盘。\n保厥美以骄傲兮，日康娱以淫游。\n虽信美而无礼兮，来违弃而改求。\n览相观于四极兮，周流乎天余乃下。\n望瑶台之偃蹇兮，见有娀之佚女。\n吾令鸩为媒兮，鸩告余以不好。\n雄鸠之鸣逝兮，余犹恶其佻巧。\n心犹豫而狐疑兮，欲自适而不可。\n凤皇既受诒兮，恐高辛之先我。\n欲远集而无所止兮，聊浮游以逍遥。\n及少康之未家兮，留有虞之二姚。\n理弱而媒拙兮，恐导言之不固。\n世溷浊而嫉贤兮，好蔽美而称恶。\n闺中既以邃远兮，哲王又不寤。\n怀朕情而不发兮，余焉能忍而与此终古？索琼茅以筳篿兮，命灵氛为余占之。\n曰：两美其必合兮，孰信修而慕之？思九州之博大兮，岂惟是其有女？」曰：勉远逝而无狐疑兮，孰求美而释女？何所独无芳草兮，尔何怀乎故宇？」世幽昧以昡曜兮，孰云察余之善恶？民好恶其不同兮，惟此党人其独异！户服艾以盈要兮，谓幽兰其不可佩。\n览察草木其犹未得兮，岂珵美之能当？苏粪壤以充祎兮，谓申椒其不芳。\n欲从灵氛之吉占兮，心犹豫而狐疑。\n巫咸将夕降兮，怀椒糈而要之。\n百神翳其备降兮，九疑缤其并迎。\n皇剡剡其扬灵兮，告余以吉故。\n曰：勉升降以上下兮，求矩矱之所同。\n汤、禹俨而求合兮，挚、咎繇而能调。\n苟中情其好修兮，又何必用夫行媒？说操筑于傅岩兮，武丁用而不疑。\n吕望之鼓刀兮，遭周文而得举。\n宁戚之讴歌兮，齐桓闻以该辅。\n及年岁之未晏兮，时亦犹其未央。\n恐鹈鴃之先鸣兮，使夫百草为之不芳。\n何琼佩之偃蹇兮，众薆然而蔽之。\n惟此党人之不谅兮，恐嫉妒而折之。\n时缤纷其变易兮，又何可以淹留？兰芷变而不芳兮，荃蕙化而为茅。\n何昔日之芳草兮，今直为此萧艾也？岂其有他故兮，莫好修之害也！余以兰为可恃兮，羌无实而容长。\n委厥美以从俗兮，苟得列乎众芳。\n椒专佞以慢慆兮，樧又欲充夫佩帏。\n既干进而务入兮，又何芳之能祗？固时俗之流从兮，又孰能无变化？览椒兰其若兹兮，又况揭车与江离？惟兹佩之可贵兮，委厥美而历兹。\n芳菲菲而难亏兮，芬至今犹未沬。\n和调度以自娱兮，聊浮游而求女。\n及余饰之方壮兮，周流观乎上下。\n灵氛既告余以吉占兮，历吉日乎吾将行。\n折琼枝以为羞兮，精琼爢以为粻。\n为余驾飞龙兮，杂瑶象以为车。\n何离心之可同兮？吾将远逝以自疏。\n邅吾道夫昆仑兮，路修远以周流。\n扬云霓之晻蔼兮，鸣玉鸾之啾啾。\n朝发轫于天津兮，夕余至乎西极。\n凤皇翼其承旗兮，高翱翔之翼翼。\n忽吾行此流沙兮，遵赤水而容与。\n麾蛟龙使梁津兮，诏西皇使涉予。\n路修远以多艰兮，腾众车使径待。\n路不周以左转兮，指西海以为期。\n屯余车其千乘兮，齐玉轪而并驰。\n驾八龙之婉婉兮，载云旗之委蛇。\n抑志而弭节兮，神高驰之邈邈。\n奏《九歌》而舞《韶》兮，聊假日以偷乐。\n陟升皇之赫戏兮，忽临睨夫旧乡。\n仆夫悲余马怀兮，蜷局顾而不行。\n乱曰：已矣哉！国无人莫我知兮，又何怀乎故都！既莫足与为美政兮，吾将从彭咸之所居！",
        "dynasty": "周",
        "collection_info": {
            "collection": "离骚",
            "section": "离骚"
        }
    },
    {
        "uuid": "d935280a2532794796db96b1d538e2c3",
        "title": "东皇太一",
        "author": "屈原",
        "content": "吉日兮辰良，穆将愉兮上皇抚长剑兮玉珥，璆锵鸣兮琳琅瑶席兮玉瑱，盍将把兮琼芳蕙肴蒸兮兰藉，奠桂酒兮椒浆扬枹兮拊鼓，疏缓节兮安歌陈竽瑟兮浩倡灵偃蹇兮姣服，芳菲菲兮满堂五音纷兮繁会，君欣欣兮乐康。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "f8034f1f92e9c0284428f62969cddcbf",
        "title": "云中君",
        "author": "屈原",
        "content": "浴兰汤兮沐芳，华采衣兮若英灵连蜷兮既留，烂昭昭兮未央謇将憺兮寿宫，与日月兮齐光龙驾兮帝服，聊翱游兮周章灵皇皇兮既降，猋远举兮云中览冀洲兮有余，横四海兮焉穷思夫君兮太息，极劳心兮忡忡",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "e3cdaabcae44c75e148070eae3a31128",
        "title": "湘君",
        "author": "屈原",
        "content": "君不行兮夷犹，蹇谁留兮中洲美要眇兮宜修，沛吾乘兮桂舟令沅湘兮无波，使江水兮安流望夫君兮未来，吹参差兮谁思驾飞龙兮北征，邅吾道兮洞庭薜荔柏兮蕙绸，荪桡兮兰旌望涔阳兮极浦，横大江兮扬灵扬灵兮未极，女婵媛兮为余太息横流涕兮潺湲，隐思君兮陫侧桂棹兮兰枻，斵冰兮积雪采薜荔兮水中，搴芙蓉兮木末心不同兮媒劳，恩不甚兮轻绝石濑兮浅浅，飞龙兮翩翩交不忠兮怨长，期不信兮告余以不闲朝骋骛兮江皋，夕弭节兮北渚鸟次兮屋上，水周兮堂下捐余玦兮江中，遗余佩兮醴浦采芳洲兮杜若，将以遗兮下女时不可兮再得，聊逍遥兮容与。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "15cf68f97d4543e896989658c2c10b2c",
        "title": "湘夫人",
        "author": "屈原",
        "content": "帝子降兮北渚，目眇眇兮愁予袅袅兮秋风，洞庭波兮木叶下登白薠兮骋望，与佳期兮夕张鸟何萃兮苹中，罾何为兮木上？沅有茝兮醴有兰，思公子兮未敢言荒忽兮远望，观流水兮潺湲麋何食兮庭中，蛟何为兮水裔朝驰余马兮江皋，夕济兮西澨闻佳人兮召余，将腾驾兮偕逝筑室兮水中，葺之兮荷盖荪壁兮紫坛，播芳椒兮成堂桂栋兮兰橑，辛夷楣兮药房罔薜荔兮为帷，擗蕙櫋兮既张白玉兮为镇，疏石兰兮为芳芷葺兮荷屋，缭之兮杜衡合百草兮实庭，建芳馨兮庑门九嶷缤兮并迎，灵之来兮如云捐余袂兮江中，遗余褋兮醴浦搴汀洲兮杜若，将以遗兮远者时不可兮骤得，聊逍遥兮容与！",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "2b4e47fbc921cca22ccd0cd55282fc4f",
        "title": "大司命",
        "author": "屈原",
        "content": "广开兮天门，纷吾乘兮玄云令飘风兮先驱，使涷雨兮洒尘君回翔兮以下，逾空桑兮从女纷总总兮九州，何寿夭兮在予高飞兮安翔，乘清气兮御阴阳吾与君兮齐速，导帝之兮九坑灵衣兮被被，玉佩兮陆离一阴兮一阳，众莫知兮余所为折疏麻兮瑶华，将以遗兮离居老冉冉兮既极，不寖近兮愈疏乘龙兮辚辚，高驰兮冲天结桂枝兮延伫，羌愈思兮愁人愁人兮奈何，愿若今兮无亏固人命兮有当，孰离合兮何为？",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "19a24764a092a6d2eebd7d9cf3f3191d",
        "title": "少司命",
        "author": "屈原",
        "content": "秋兰兮麋芜，罗生兮堂下绿叶兮素华，芳菲菲兮袭予夫人兮自有美子，荪何以兮愁苦秋兰兮青青，绿叶兮紫茎满堂兮美人，忽独与余兮目成入不言兮出不辞，乘回风兮载云旗悲莫悲兮生别离，乐莫乐兮新相知荷衣兮蕙带，儵而来兮忽而逝夕宿兮帝郊，君谁须兮云之际与女沐兮咸池，曦女发兮阳之阿望美人兮未来，临风怳兮浩歌孔盖兮翠旌，登九天兮抚彗星竦长剑兮拥幼艾，荪独宜兮为民正。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "3ba6f695787edd61b5de1b639d9fda42",
        "title": "东君",
        "author": "屈原",
        "content": "暾将出兮东方，照吾槛兮扶桑抚余马兮安驱，夜皎皎兮既明驾龙辀兮乘雷，载云旗兮委蛇长太息兮将上，心低徊兮顾怀羌声色兮娱人，观者儋兮忘归縆瑟兮交鼓，萧钟兮瑶簴鸣篪兮吹竽，思灵保兮贤姱翾飞兮翠曾，展诗兮会舞应律兮合节，灵之来兮敝日青云衣兮白霓裳，举长矢兮射天狼操余弧兮反沦降，援北斗兮酌桂浆撰余辔兮高驰翔，杳冥冥兮以东行。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "271103294de306594c3c46337e307748",
        "title": "河伯",
        "author": "屈原",
        "content": "与女游兮九河，冲风起兮水扬波乘水车兮荷盖，驾两龙兮骖螭登昆仑兮四望，心飞扬兮浩荡日将暮兮怅忘归，惟极浦兮寤怀鱼鳞屋兮龙堂，紫贝阙兮珠宫灵何惟兮水中乘白鼋兮逐文鱼，与女游兮河之渚流澌纷兮将来下子交手兮东行，送美人兮南浦波滔滔兮来迎，鱼鳞鳞兮媵予。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "cd3f5d86a291d51d4a81cade885d05ea",
        "title": "山鬼",
        "author": "屈原",
        "content": "若有人兮山之阿，被薜荔兮带女萝既含睇兮又宜笑，子慕予兮善窈窕乘赤豹兮从文狸，辛夷车兮结桂旗被石兰兮带杜衡，折芬馨兮遗所思余处幽篁兮终不见天，路险难兮独后来表独立兮山之上，云容容兮而在下杳冥冥兮羌昼晦，东风飘兮神灵雨留灵修兮憺忘归，岁既晏兮孰华予采三秀兮于山间，石磊磊兮葛蔓蔓怨公子兮怅忘归，君思我兮不得闲山中人兮芳杜若，饮石泉兮荫松柏君思我兮然疑作雷填填兮雨冥冥，猿啾啾兮狖夜鸣风飒飒兮木萧萧，思公子兮徒离忧。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "0ad7e82ad32faa9464c7e375571e28c0",
        "title": "国殇",
        "author": "屈原",
        "content": "操吴戈兮被犀甲，车错毂兮短兵接旌蔽日兮敌若云，矢交坠兮士争先凌余阵兮躐余行，左骖殪兮右刃伤霾两轮兮絷四马，援玉枹兮击鸣鼓天时怼兮威灵怒，严杀尽兮弃原野出不入兮往不反，平原忽兮路超远带长剑兮挟秦弓，首身离兮心不惩诚既勇兮又以武，终刚强兮不可凌身既死兮神以灵，魂魄毅兮为鬼雄。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "cc8a74dd5f18bd6cb50c63e2eeb7dd9d",
        "title": "礼魂",
        "author": "屈原",
        "content": "成礼兮会鼓，传芭兮代舞姱女倡兮容与春兰兮秋菊，长无绝兮终古。",
        "dynasty": "周",
        "collection_info": {
            "collection": "离骚",
            "section": "九歌"
        }
    },
    {
        "uuid": "26301c587ef8cfeb92035b421a880459",
        "title": "天问",
        "author": "屈原",
        "content": "曰：遂古之初，谁传道之？上下未形，何由考之？冥昭瞢暗，谁能极之？冯翼惟象，何以识之？明明暗暗，惟时何为？阴阳三合，何本何化？圜则九重，孰营度之？惟兹何功，孰初作之？斡维焉系，天极焉加？八柱何当，东南何亏？九天之际，安放安属？隅隈多有，谁知其数？天何所沓？十二焉分？日月安属？列星安陈？出自汤谷，次于蒙汜。\n自明及晦，所行几里？夜光何德，死则又育？厥利维何，而顾菟在腹？女岐无合，夫焉取九子？伯强何处？惠气安在？何阖而晦？何开而明？角宿未旦，曜灵安藏？不任汩鸿，师何以尚之？佥曰“何忧，何不课而行之？”鸱龟曳衔，鲧何听焉？顺欲成功，帝何刑焉？永遏在羽山，夫何三年不施？伯禹愎鲧，夫何以变化？纂就前绪，遂成考功。\n何续初继业，而厥谋不同？洪泉极深，何以窴之？地方九则，何以坟之？河海应龙？何尽何历？鲧何所营？禹何所成？康回冯怒，墬何故以东南倾？九州安错？川谷何洿？东流不溢，孰知其故？东西南北，其修孰多？南北顺椭，其衍几何？昆仑悬圃，其尻安在？增城九重，其高几里？四方之门，其谁从焉？西北辟启，何气通焉？日安不到？烛龙何照？羲和之未扬，若华何光？何所冬暖？何所夏寒？焉有石林？何兽能言？焉有虬龙，负熊以游？雄虺九首，鯈忽焉在？何所不死？长人何守？靡蓱九衢，枲华安居？灵蛇吞象，厥大何如？黑水玄趾，三危安在？延年不死，寿何所止？鲮鱼何所？鬿堆焉处？羿焉彃日？乌焉解羽？禹之力献功，降省下土四方。\n焉得彼嵞山女，而通之于台桑？闵妃匹合，厥身是继。\n胡维嗜不同味，而快鼌饱？启代益作后，卒然离蠥。\n何启惟忧，而能拘是达？皆归射鞫，而无害厥躬。\n何后益作革，而禹播降？启棘宾商，《九辨》《九歌》。\n何勤子屠母，而死分竟地？帝降夷羿，革孽夏民。\n胡射夫河伯，而妻彼雒嫔？冯珧利决，封豨是射。\n何献蒸肉之膏，而后帝不若？浞娶纯狐，眩妻爰谋。\n何羿之射革，而交吞揆之？阻穷西征，岩何越焉？化而为黄熊，巫何活焉？咸播秬黍，莆雚是营。\n何由并投，而鲧疾修盈？白蜺婴茀，胡为此堂？安得夫良药，不能固臧？天式从横，阳离爰死。\n大鸟何鸣，夫焉丧厥体？蓱号起雨，何以兴之？撰体协胁，鹿何膺之？鳌戴山抃，何以安之？释舟陵行，何之迁之？惟浇在户，何求于嫂？何少康逐犬，而颠陨厥首？女歧缝裳，而馆同爰止。\n何颠易厥首，而亲以逢殆？汤谋易旅，何以厚之？覆舟斟寻，何道取之？桀伐蒙山，何所得焉？妺嬉何肆，汤何殛焉？舜闵在家，父何以鳏？尧不姚告，二女何亲？厥萌在初，何所亿焉？璜台十成，谁所极焉？登立为帝，孰道尚之？女娲有体，孰制匠之？舜服厥弟，终然为害。\n何肆犬豕，而厥身不危败？吴获迄古，南岳是止。\n孰期去斯，得两男子？缘鹄饰玉，后帝是飨。\n何承谋夏桀，终以灭丧？帝乃降观，下逢伊挚。\n何条放致罚，而黎服大说？简狄在台，喾何宜？玄鸟致贻，女何喜？该秉季德，厥父是臧。\n胡终弊于有扈，牧夫牛羊？干协时舞，何以怀之？平胁曼肤，何以肥之？有扈牧竖，云何而逢？击床先出，其命何从？恒秉季德，焉得夫朴牛？何往营班禄，不但还来？昏微循迹，有狄不宁。\n何繁鸟萃棘，负子肆情？眩弟并淫，危害厥兄。\n何变化以作诈，而后嗣逢长？成汤东巡，有莘爰极。\n何乞彼小臣，而吉妃是得？水滨之木，得彼小子。\n夫何恶之，媵有莘之妇？汤出重泉，夫何辠尤？不胜心伐帝，夫谁使挑之？会朝争盟，何践吾期？苍鸟群飞，孰使萃之？列击纣躬，叔旦不嘉。\n何亲揆发足，周之命以咨嗟？授殷天下，其位安施？反成乃亡，其罪伊何？争遣伐器，何以行之？并驱击翼，何以将之？昭后成游，南土爰底。\n厥利惟何，逢彼白雉？穆王巧梅，夫何为周流？环理天下，夫何索求？妖夫曳炫，何号于市？周幽谁诛？焉得夫褒姒？天命反侧，何罚何佑？齐桓九会，卒然身杀。\n彼王纣之躬，孰使乱惑？何恶辅弼，谗谄是服？比干何逆，而抑沈之？雷开阿顺，而赐封之？何圣人之一德，卒其异方？梅伯受醢，箕子详狂？稷维元子，帝何竺之？投之于冰上，鸟何燠之？何冯弓挟矢，殊能将之？既惊帝切激，何逢长之？伯昌号衰，秉鞭作牧。\n何令彻彼岐社，命有殷国？迁藏就岐，何能依？殷有惑妇，何所讥？受赐兹醢，西伯上告。\n何亲就上帝罚，殷之命以不救？师望在肆，昌何识？鼓刀扬声，后何喜？武发杀殷，何所悒？载尸集战，何所急？伯林雉经，维其何故？何感天抑墬，夫谁畏惧？皇天集命，惟何戒之？受礼天下，又使至代之？初汤臣挚，后兹承辅。\n何卒官汤，尊食宗绪？勋阖梦生，少离散亡。\n何壮武历，能流厥严？彭铿斟雉，帝何飨？受寿永多，夫何久长？中央共牧，后何怒？蜂蛾微命，力何固？惊女采薇，鹿何佑？北至回水，萃何喜？兄有噬犬，弟何欲？易之以百两，卒无禄？薄暮雷电，归何忧？厥严不奉，帝何求？伏匿穴处，爰何云？荆勋作师，夫何长？悟过改更，我又何言？吴光争国，久余是胜。\n何环穿自闾社丘陵，爰出子文？吾告堵敖以不长。\n何试上自予，忠名弥彰？",
        "dynasty": "周",
        "collection_info": {
            "collection": "离骚",
            "section": "天问"
        }
    },
    {
        "uuid": "a6cc9fea3b61b984b2b4e6ad3eecb386",
        "title": "惜诵",
        "author": "屈原",
        "content": "惜诵以致愍兮，发愤以抒情。\n所作忠而言之兮，指苍天以为正。\n令五帝使折中兮，戒六神与向服。\n俾山川以备御兮，命咎繇使听直。\n竭忠诚而事君兮，反离群而赘肬。\n忘儇媚以背众兮，待明君其知之。\n言与行其可迹兮，情与貌其不变。\n故相臣莫若君兮，所以证之不远。\n吾谊先君而后身兮，羌众人之所仇也。\n专惟君而无他兮，又众兆之所雠也。\n壹心而不豫兮，羌无可保也。\n疾亲君而无他兮，有招祸之道也。\n思君其莫我忠兮，忽忘身之贱贫。\n事君而不贰兮，迷不知宠之门。\n患何罪以遇罚兮，亦非余之所志也。\n行不群以巅越兮，又众兆之所咍也。\n纷逢尤以离谤兮，謇不可释也。\n情沉抑而不达兮，又蔽而莫之白也。\n心郁邑余侘傺兮，又莫察余之中情。\n固烦言不可结而诒兮，愿陈志而无路。\n退静默而莫余知兮，进号呼又莫吾闻。\n申侘傺之烦惑兮，中闷瞀之忳忳。\n昔余梦登天兮，魂中道而无杭。\n吾使厉神占之兮，曰有志极而无旁。\n终危独以离异兮，曰君可思而不可恃。\n故众口其铄金兮，初若是而逢殆。\n惩于羹者而吹齑兮，何不变此志也？欲释阶而登天兮，犹有曩之态也。\n众骇遽以离心兮，又何以为此伴也？同极而异路兮，又何以为此援也？晋申生之孝子兮，父信谗而不好。\n行婞直而不豫兮，鲧功用而不就。\n吾闻作忠以造怨兮，忽谓之过言。\n九折臂而成医兮，吾至今而知其信然。\n矰弋机而在上兮，罻罗张而在下。\n设张辟以娱君兮，愿侧身而无所。\n欲儃徊以干傺兮，恐重患而离尤。\n欲高飞而远集兮，君罔谓汝何之？欲横奔而失路兮，盖志坚而不忍。\n背膺牉以交痛兮，心郁结而纡轸。\n捣木兰以矫蕙兮，糳申椒以为粮。\n播江离与滋菊兮，愿春日以为糗芳。\n恐情质之不信兮，故重着以自明。\n矫兹媚以私处兮，愿曾思而远身。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "74b5c17a7bc9da2ea0ddbe0f96f8eec6",
        "title": "涉江",
        "author": "屈原",
        "content": "余幼好此奇服兮，年既老而不衰。\n带长铗之陆离兮，冠切云之崔嵬，被明月兮佩宝璐。\n世混浊而莫余知兮，吾方高驰而不顾。\n驾青虬兮骖白螭，吾与重华游兮瑶之圃。\n登昆仑兮食玉英，与天地兮同寿，与日月兮同光。\n哀南夷之莫吾知兮，旦余济乎江湘。\n乘鄂渚而反顾兮，欸秋冬之绪风。\n步余马兮山皋，邸余车兮方林。\n乘舲船余上沅兮，齐吴榜以击汰。\n船容与而不进兮，淹回水而疑滞。\n朝发枉渚兮，夕宿辰阳。\n苟余心其端直兮，虽僻远之何伤。\n入溆浦余儃徊兮，迷不知吾所如。\n深林杳以冥冥兮，猿狖之所居。\n山峻高以蔽日兮，下幽晦以多雨。\n霰雪纷其无垠兮，云霏霏而承宇。\n哀吾生之无乐兮，幽独处乎山中。\n吾不能变心而从俗兮，固将愁苦而终穷。\n接舆髡首兮，桑扈臝行。\n忠不必用兮，贤不必以。\n伍子逢殃兮，比干菹醢。\n与前世而皆然兮，吾又何怨乎今之人！余将董道而不豫兮，固将重昏而终身！乱曰：鸾鸟凤皇，日以远兮。\n燕雀乌鹊，巢堂坛兮。\n露申辛夷，死林薄兮。\n腥臊并御，芳不得薄兮。\n阴阳易位，时不当兮。\n怀信佗傺，忽乎吾将行兮！",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "f06a8314e070ec75b754e1e390d6b383",
        "title": "哀郢",
        "author": "屈原",
        "content": "皇天之不纯命兮，何百姓之震愆？民离散而相失兮，方仲春而东迁。\n去故乡而就远兮，遵江夏以流亡。\n出国门而轸怀兮，甲之鼌吾以行。\n发郢都而去闾兮，怊荒忽其焉极？楫齐扬以容与兮，哀见君而不再得。\n望长楸而太息兮，涕淫淫其若霰。\n过夏首而西浮兮，顾龙门而不见。\n心婵媛而伤怀兮，眇不知其所跖。\n顺风波以从流兮，焉洋洋而为客。\n凌阳侯之汜滥兮，忽翱翔之焉薄。\n心絓结而不解兮，思蹇产而不释。\n将运舟而下浮兮，上洞庭而下江。\n去终古之所居兮，今逍遥而来东。\n羌灵魂之欲归兮，何须臾而忘反。\n背夏浦而西思兮，哀故都之日远。\n登大坟以远望兮，聊以舒吾忧心。\n哀州土之平乐兮，悲江介之遗风。\n当陵阳之焉至兮，淼南渡之焉如？曾不知夏之为丘兮，孰两东门之可芜？心不怡之长久兮，忧与愁其相接。\n惟郢路之辽远兮，江与夏之不可涉。\n忽若不信兮，至今九年而不复。\n惨郁郁而不通兮，蹇侘傺而含戚。\n外承欢之汋约兮，谌荏弱而难持。\n忠湛湛而愿进兮，妒被离而鄣之。\n尧舜之抗行兮，瞭杳杳而薄天。\n众谗人之嫉妒兮，被以不慈之伪名。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n乱曰：曼余目以流观兮，冀一反之何时？鸟飞反故乡兮，狐死必首丘。\n信非吾罪而弃逐兮，何日夜而忘之？",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "ba53df973ba43362f925f816b6648591",
        "title": "抽思",
        "author": "屈原",
        "content": "心郁郁之忧思兮，独永叹乎增伤。\n思蹇产之不释兮，曼遭夜之方长。\n悲秋风之动容兮，何回极之浮浮。\n数惟荪之多怒兮，伤余心之忧忧。\n愿摇起而横奔兮，览民尤以自镇。\n结微情以陈词兮，矫以遗夫美人。\n昔君与我诚言兮，曰黄昏以为期。\n羌中道而回畔兮，反既有此他志。\n憍吾以其美好兮，览余以其修姱。\n与余言而不信兮，盖为余而造怒。\n愿承閒而自察兮，心震悼而不敢。\n悲夷犹而冀进兮，心怛伤之憺憺。\n兹历情以陈辞兮，荪详聋而不闻。\n固切人之不媚兮，众果以我为患。\n初吾所陈之耿着兮，岂至今其庸亡？何独乐斯之謇謇兮？愿荪美之可光。\n望三王以为像兮，指彭咸以为仪。\n夫何极而不至兮，故远闻而难亏。\n善不由外来兮，名不可以虚作。\n孰无施而有报兮，孰不实而有获？少歌曰：与美人抽思兮，并日夜而无正。\n憍吾以其美好兮，敖朕辞而不听。\n倡曰：有鸟自南兮，来集汉北。\n好姱佳丽兮，牉独处此异域。\n惸茕独而不群兮，又无良媒在其侧。\n道卓远而日忘兮，愿自申而不得。\n望北山而流涕兮，临流水而太息。\n望孟夏之短夜兮，何晦明之若岁？惟郢路之辽远兮，魂一夕而九逝。\n曾不知路之曲直兮，南指月与列星。\n愿径逝而未得兮，魂识路之营营。\n何灵魂之信直兮，人之心不与吾心同！理弱而媒不通兮，尚不知余之从容。\n乱曰：长濑湍流，溯江潭兮。\n狂顾南行，聊以娱心兮。\n轸石崴嵬，蹇吾愿兮。\n超回志度，行隐进兮。\n低徊夷犹，宿北姑兮。\n烦冤瞀容，实沛徂兮。\n愁叹苦神，灵遥思兮。\n路远处幽，又无行媒兮。\n道思作颂，聊以自救兮。\n忧心不遂，斯言谁告兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "14d177f5af883b5b0c3dc72e1f8cfa49",
        "title": "怀沙",
        "author": "屈原",
        "content": "滔滔孟夏兮，草木莽莽。\n伤怀永哀兮，汩徂南土。\n眴兮杳杳，孔静幽默。\n郁结纡轸兮，离慜而长鞠。\n抚情效志兮，冤屈而自抑。\n刓方以为圜兮，常度未替。\n易初本迪兮，君子所鄙。\n章画志墨兮，前图未改。\n内厚质正兮，大人所盛。\n巧倕不斲兮，孰察其拨正。\n玄文处幽兮，蒙瞍谓之不章离娄微睇兮，瞽以为无明。\n变白以为黑兮，倒上以为下。\n凤皇在笯兮，鸡鹜翔舞。\n同糅玉石兮，一概而相量。\n夫惟党人之鄙固兮，羌不知余之所臧。\n任重载盛兮，陷滞而不济。\n怀瑾握瑜兮，穷不知所示。\n邑犬之群吠兮，吠所怪也。\n非俊疑杰兮，固庸态也。\n文质疏内兮，众不知余之异采。\n材朴委积兮，莫知余之所有。\n重仁袭义兮，谨厚以为丰。\n重华不可遌兮，孰知余之从容！古固有不并兮，岂知其何故也？汤禹久远兮，邈而不可慕也？惩违改忿兮，抑心而自强。\n离慜而不迁兮，愿志之有像。\n进路北次兮，日昧昧其将暮。\n舒忧娱哀兮，限之以大故。\n乱曰：浩浩沅湘，分流汩兮。\n修路幽蔽，道远忽兮。\n怀质抱情，独无匹兮。\n伯乐既没，骥焉程兮。\n民生禀命，各有所错兮。\n定心广志，余何所畏惧兮？曾伤爰哀，永叹喟兮。\n世浑浊莫吾知，人心不可谓兮。\n知死不可让，愿勿爱兮。\n明告君子，吾将以为类兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "36cdf55f074c1af844dea65ad150a1f9",
        "title": "思美人",
        "author": "屈原",
        "content": "思美人兮，揽涕而竚眙。\n媒绝路阻兮，言不可结而诒。\n蹇蹇之烦冤兮，陷滞而不发。\n申旦以舒中情兮，志沉菀而莫达。\n愿寄言于浮云兮，遇丰隆而不将。\n因归鸟而致辞兮，羌迅高而难当。\n高辛之灵盛兮，遭玄鸟而致诒。\n欲变节以从俗兮，媿易初而屈志。\n独历年而离愍兮，羌凭心犹未化。\n宁隐闵而寿考兮，何变易之可为！知前辙之不遂兮，未改此度。\n车既覆而马颠兮，蹇独怀此异路。\n勒骐骥而更驾兮，造父为我操之，迁逡次而勿驱兮，聊假日以须是时。\n指嶓冢之西隈兮，与纁黄以为期。\n开春发岁兮，白日出之悠悠。\n吾将荡志而愉乐兮，遵江夏以娱忧。\n揽大薄之芳茝兮，搴长洲之宿莽。\n惜吾不及古人兮，吾谁与玩此芳草？解萹薄与杂菜兮，备以为交佩。\n佩缤纷以缭转兮，遂萎绝而离异。\n吾且儃徊以娱忧兮，观南人之变态。\n窃快在中心兮，扬厥凭而不竢。\n芳与泽其杂糅兮，羌芳华自中出。\n纷郁郁其远蒸兮，满内而外扬。\n情与质信可保兮，羌居蔽而闻章。\n令薜荔以为理兮，惮举趾而缘木。\n因芙蓉而为媒兮，惮褰裳而濡足。\n登高吾不说兮，入下吾不能。\n固朕形之不服兮，然容与而狐疑。\n广遂前画兮，未改此度也。\n命则处幽吾将罢兮，愿及白日之未暮也。\n独茕茕而南行兮，思彭咸之故也。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "b63b24811bbd38c00bcc6eaeabd7f9ad",
        "title": "惜往日",
        "author": "屈原",
        "content": "惜往日之曾信兮，受命诏以昭时。\n奉先功以照下兮，明法度之嫌疑。\n国富强而法立兮，属贞臣而日竢。\n秘密事之载心兮，虽过失犹弗治。\n心纯庞而不泄兮，遭谗人而嫉之。\n君含怒而待臣兮，不清澈其然否。\n蔽晦君之聪明兮，虚惑误又以欺。\n弗参验以考实兮，远迁臣而弗思。\n信谗谀之浑浊兮，盛气志而过之。\n何贞臣之无罪兮，被离谤而见尤。\n惭光景之诚信兮，身幽隐而备之。\n临沅湘之玄渊兮，遂自忍而沉流。\n卒没身而绝名兮，惜壅君之不昭。\n君无度而弗察兮，使芳草为薮幽。\n焉舒情而抽信兮，恬死亡而不聊。\n独障壅而弊隐兮，使贞臣为无由。\n闻百里之为虏兮，伊尹烹于庖厨。\n吕望屠于朝歌兮，宁戚歌而饭牛。\n不逢汤武与桓缪兮，世孰云而知之。\n吴信谗而弗味兮，子胥死而后忧。\n介子忠而立枯兮，文君寤而追求。\n封介山而为之禁兮，报大德之优游。\n思久故之亲身兮，因缟素而哭之。\n或忠信而死节兮，或訑谩而不疑。\n弗省察而按实兮，听谗人之虚辞。\n芳与泽其杂糅兮，孰申旦而别之？何芳草之早殀兮，微霜降而下戒。\n谅聪不明而蔽壅兮，使谗谀而日得。\n自前世之嫉贤兮，谓蕙若其不可佩。\n妒佳冶之芬芳兮，嫫母姣而自好。\n虽有西施之美容兮，谗妒入以自代。\n愿陈情以白行兮，得罪过之不意。\n情冤见之日明兮，如列宿之错置。\n乘骐骥而驰骋兮，无辔衔而自载乘泛泭以下流兮，无舟楫而自备。\n背法度而心治兮，辟与此其无异。\n宁溘死而流亡兮，恐祸殃之有再。\n不毕辞而赴渊兮，惜壅君之不识。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "17d1f51133c17e7d57260c47ddebad63",
        "title": "橘颂",
        "author": "屈原",
        "content": "后皇嘉树，橘徕服兮。\n受命不迁，生南国兮。\n深固难徙，更壹志兮。\n绿叶素荣，纷其可喜兮。\n曾枝剡棘，圆果抟兮。\n青黄杂糅，文章烂兮。\n精色内白，类任道兮。\n纷缊宜修，姱而不丑兮。\n嗟尔幼志，有以异兮。\n独立不迁，岂不可喜兮？深固难徙，廓其无求兮。\n苏世独立，横而不流兮。\n闭心自慎，终不失过兮。\n秉德无私，参天地兮。\n愿岁并谢，与长友兮。\n淑离不淫，梗其有理兮。\n年岁虽少，可师长兮。\n行比伯夷，置以为像兮。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "eb42f7787cdac3e55ecd6e0ad8572418",
        "title": "悲回风",
        "author": "屈原",
        "content": "悲回风之摇蕙兮，心冤结而内伤。\n物有微而陨性兮，声有隐而先倡。\n夫何彭咸之造思兮，暨志介而不忘！万变其情岂可盖兮，孰虚伪之可长？鸟兽鸣以号群兮，草苴比而不芳。\n鱼葺鳞以自别兮，蛟龙隐其文章。\n故荼荠不同亩兮，兰茝幽而独芳。\n惟佳人之永都兮，更统世以自贶。\n眇远志之所及兮，怜浮云之相羊。\n介眇志之所惑兮，窃赋诗之所明。\n惟佳人之独怀兮，折若椒以自处。\n曾歔欷之嗟嗟兮，独隐伏而思虑。\n涕泣交而凄凄兮，思不眠以至曙。\n终长夜之曼曼兮，掩此哀而不去。\n寤从容以周流兮，聊逍遥以自恃。\n伤太息之愍怜兮，气于邑而不可止。\n糺思心以为纕兮，编愁苦以为膺。\n折若木以弊光兮，随飘风之所仍。\n存彷佛而不见兮，心踊跃其若汤。\n抚佩衽以案志兮，超惘惘而遂行。\n岁曶曶其若颓兮，时亦冉冉而将至。\n薠蘅槁而节离兮，芳以歇而不比。\n怜思心之不可惩兮，证此言之不可聊。\n宁溘死而流亡兮，不忍此心之常愁。\n孤子吟而抆泪兮，放子出而不还。\n孰能思而不隐兮，照彭咸之所闻。\n登石峦以远望兮，路眇眇之默默。\n入景响之无应兮，闻省想而不可得。\n愁郁郁之无快兮，居戚戚而不可解。\n心鞿羁而不开兮，气缭转而自缔。\n穆眇眇之无垠兮，莽芒芒之无仪。\n声有隐而相感兮，物有纯而不可为。\n邈漫漫之不可量兮，缥绵绵之不可纡。\n愁悄悄之常悲兮，翩冥冥之不可娱。\n凌大波而流风兮，讬彭咸之所居。\n上高岩之峭岸兮，处雌蜺之标颠。\n据青冥而摅虹兮，遂儵忽而扪天。\n吸湛露之浮源兮，漱凝霜之雰雰。\n依风穴以自息兮，忽倾寤以婵媛。\n冯昆仑以澄雾兮，隐渂山以清江。\n惮涌湍之礚礚兮，听波声之汹汹。\n纷容容之无经兮，罔芒芒之无纪。\n轧洋洋之无从兮，驰委移之焉止？漂翻翻其上下兮，翼遥遥其左右。\n氾潏潏其前后兮，伴张驰之信期。\n观炎气之相仍兮，窥烟液之所积。\n悲霜雪之俱下兮，听潮水之相击。\n借光景以往来兮，施黄棘之枉策。\n求介子之所存兮，见伯夷之放迹。\n心调度而弗去兮，刻着志之无适。\n曰吾怨往昔之所冀兮，悼来者之悐悐。\n浮江淮而入海兮，从子胥而自适。\n望大河之洲渚兮，悲申徒之抗迹。\n骤谏君而不听兮，重任石之何益？心絓结而不解兮，思蹇产而不释。",
        "dynasty": "周",
        "collection_info": {
            "collection": "离骚",
            "section": "九章"
        }
    },
    {
        "uuid": "53020090f4a6310b17febf2a61178e37",
        "title": "远游",
        "author": "屈原",
        "content": "悲时俗之迫阨兮，愿轻举而远游。\n质菲薄而无因兮，焉讬乘而上浮？遭沈浊而污秽兮，独郁结其谁语！夜耿耿而不寐兮，魂营营而至曙。\n惟天地之无穷兮，哀人生之长勤。\n往者余弗及兮，来者吾不闻。\n步徙倚而遥思兮，怊惝怳而乖怀。\n意荒忽而流荡兮，心愁悽而增悲。\n神倏忽而不反兮，形枯槁而独留。\n内惟省以操端兮，求正气之所由。\n漠虚静以恬愉兮，澹无为而自得。\n闻赤松之清尘兮，愿承风乎遗则。\n贵真人之休德兮，美往世之登仙与化去而不见兮，名声着而日延。\n奇傅说之讬辰星兮，羡韩众之得一。\n形穆穆以浸远兮，离人群而遁逸。\n因气变而遂曾举兮，忽神奔而鬼怪。\n时仿佛以遥见兮，精晈晈以往来。\n超氛埃而淑邮兮，终不反其故都。\n免众患而不惧兮，世莫知其所如。\n恐天时之代序兮，耀灵晔而西征。\n微霜降而下沦兮，悼芳草之先蘦。\n聊仿佯而逍遥兮，永历年而无成。\n谁可与玩斯遗芳兮？长向风而舒情。\n高阳邈以远兮，余将焉所程？重曰：春秋忽其不淹兮，奚久留此故居。\n轩辕不可攀援兮，吾将从王乔而娱戏。\n餐六气而饮沆瀣兮，漱正阳而含朝霞。\n保神明之清澄兮，精气入而麤秽除。\n顺凯风以从游兮，至南巢而壹息。\n见王子而宿之兮，审壹气之和德。\n曰“道可受兮，不可传其小无内兮，其大无垠。\n毋滑而魂兮，彼将自然壹气孔神兮，于中夜存。\n虚以待之存，无为之先庶类以成兮，此德之门。\n”闻至贵而遂徂兮，忽乎吾将行。\n仍羽人于丹丘，留不死之旧乡。\n朝濯发于汤谷兮，夕晞余身兮九阳。\n吸飞泉之微液兮，怀琬琰之华英。\n玉色頩以脕颜兮，精醇粹而始壮。\n质销铄以汋约兮，神要眇以淫放。\n嘉南州之炎德兮，丽桂树之冬荣山萧条而无兽兮，野寂漠其无人。\n载营魄而登霞兮，掩浮云而上征。\n命天阍其开关兮，排阊阖而望予。\n召丰隆使先导兮，问太微之所居。\n集重阳入帝宫兮，造旬始而观清都。\n朝发轫于太仪兮，夕始临乎于微闾。\n屯余车之万乘兮，纷容与而并驰。\n驾八龙之婉婉兮，载云旗之逶蛇。\n建雄虹之采旄兮，五色杂而炫耀。\n服偃蹇以低昂兮，骖连蜷以骄骜。\n骑胶葛以杂乱兮，斑漫衍而方行。\n撰余辔而正策兮，吾将过乎句芒。\n历太皓以右转兮，前飞廉以启路。\n阳杲杲其未光兮，凌天地以径度。\n风伯为余先驱兮，氛埃辟而清凉。\n凤凰翼其承旗兮，遇蓐收乎西皇。\n揽慧星以为旍兮，举斗柄以为麾。\n叛陆离其上下兮，游惊雾之流波。\n时暧曃其曭莽兮，召玄武而奔属。\n后文昌使掌行兮，选署众神以并毂。\n路漫漫其修远兮，徐弭节而高厉。\n左雨师使径侍兮，右雷公以为卫。\n欲度世以忘归兮，意姿睢以抯挢。\n内欣欣而自美兮，聊偷娱以淫乐。\n涉青云以泛滥游兮，忽临睨夫旧乡。\n仆夫怀余心悲兮，边马顾而不行。\n思旧故以想象兮，长太息而掩涕。\n汜容与而遐举兮，聊抑志而自弭。\n指炎神而直驰兮，吾将往乎南疑。\n览方外之荒忽兮，沛罔瀁而自浮。\n祝融戒而跸御兮，腾告鸾鸟迎宓妃。\n张咸池奏承云兮，二女御九韶歌。\n使湘灵鼓瑟兮，令海若舞冯夷。\n玄螭虫象并出进兮，形蟉虬而逶蛇。\n雌蜺便娟以增挠兮，鸾鸟轩翥而翔飞。\n音乐博衍无终极兮，焉乃逝以徘徊。\n舒并节以驰骛兮，逴绝垠乎寒门。\n轶迅风于清源兮，从颛顼乎增冰。\n历玄冥以邪径兮，乘间维以反顾。\n召黔赢而见之兮，为余先乎平路。\n经营四方兮，周流六漠。\n上至列缺兮，降望大壑。\n下峥嵘而无地兮，上寥廓而无天。\n视倏忽而无见兮，听惝恍而无闻。\n超无为以至清兮，与泰初而为邻。",
        "dynasty": "周",
        "collection_info": {
            "collection": "离骚",
            "section": "远游"
        }
    },
    {
        "uuid": "bb879d8226732626f9b0567a4b1a69ad",
        "title": "卜居",
        "author": "屈原",
        "content": "屈原既放，三年不得复见。\n竭知尽忠而蔽障于谗。\n心烦虑乱，不知所从。\n乃往见太卜郑詹尹曰：“余有所疑，愿因先生决之。\n”詹尹乃端策拂龟，曰：“君将何以教之？”屈原曰：“吾宁悃悃款款，朴以忠乎，将送往劳来，斯无穷乎？宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？此孰吉孰凶？何去何从？世溷浊而不清：蝉翼为重，千钧为轻黄钟毁弃，瓦釜雷鸣谗人高张，贤士无名。\n吁嗟默默兮，谁知吾之廉贞！”詹尹乃释策而谢曰：“夫尺有所短，寸有所长物有所不足，智有所不明数有所不逮，神有所不通。\n用君之心，行君之意。\n龟策诚不能知此事。\n”",
        "dynasty": "周",
        "collection_info": {
            "collection": "离骚",
            "section": "卜居"
        }
    },
    {
        "uuid": "5646e120118854370466e34ffa8f18ff",
        "title": "渔父",
        "author": "屈原",
        "content": "屈原既放，游于江潭，行吟泽畔，颜色憔悴，形容枯槁。\n渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。\n”渔父曰：“圣人不凝滞于物，而能与世推移。\n世人皆浊，何不淈其泥而扬其波？众人皆醉，何不餔其糟而歠其醨？何故深思高举，自令放为？”屈原曰：“吾闻之，新沐者必弹冠，新浴者必振衣安能以身之察察，受物之汶汶者乎？宁赴湘流，葬于江鱼之腹中。\n安能以皓皓之白，而蒙世俗之尘埃乎?”渔父莞尔而笑，鼓枻而去。\n乃歌曰：“沧浪之水清兮，可以濯吾缨。\n沧浪之水浊兮，可以濯吾足。\n”遂去，不复与言。",
        "dynasty": "周",
        "collection_info": {
            "collection": "离骚",
            "section": "渔父"
        }
    },
    {
        "uuid": "9c43443ae46f7e69db4e04c6993cb8e7",
        "title": "九辩",
        "author": "宋玉",
        "content": "悲哉，秋之为气也！萧瑟兮草木摇落而变衰。\n憭栗兮若在远行，登山临水兮送将归。\n泬漻兮天高而气清，寂寥兮收潦而水清。\n憯悽增欷兮，薄寒之中人，怆怳懭悢兮，去故而就新。\n坎廪兮贫士失职而志不平，廓落兮羁旅而无友生，惆怅兮而私自怜！燕翩翩其辞归兮，蝉寂漠而无声。\n雁廱廱而南游兮，鹍鸡啁哳而悲鸣。\n独申旦而不寐兮，哀蟋蟀之宵征。\n时亹亹而过中兮，蹇淹留而无成。\n悲忧穷戚兮独处廓，有美一人兮心不绎。\n去乡离家兮来远客，超逍遥兮今焉薄！专思君兮不可化，君不知兮可奈何！蓄怨兮积思，心烦憺兮忘食事。\n原一见兮道余意，君之心兮与余异。\n车既驾兮朅而归，不得见兮心伤悲。\n倚结軨兮长太息，涕潺湲兮下霑轼。\n忼慨绝兮不得，中瞀乱兮迷惑。\n私自怜兮何极？心怦怦兮谅直。\n皇天平分四时兮，窃独悲此凛秋。\n白露既下百草兮，奄离披此梧楸。\n去白日之昭昭兮，袭长夜之悠悠。\n离芳蔼之方壮兮，余萎约而悲愁。\n秋既先戒以白露兮，冬又申之以严霜。\n收恢台之孟夏兮，然欿傺而沉藏。\n叶烟邑而无色兮，枝烦挐而交横。\n颜淫溢而将罢兮，柯仿佛而萎黄。\n萷櫹椮之可哀兮，形销铄而瘀伤。\n惟其纷糅而将落兮，恨其失时而无当。\n揽騑辔而下节兮，聊逍遥以相佯。\n岁忽忽而遒尽兮，恐余寿之弗将。\n悼余生之不时兮，逢此世之俇攘。\n澹容与而独倚兮，蟋蟀鸣此西堂。\n心怵惕而震荡兮，何所忧之多方。\n卬明月而太息兮，步列星而极明。\n窃悲夫蕙华之曾敷兮，纷旖旎乎都房。\n何曾华之无实兮，从风雨而飞飏！以为君独服此蕙兮，羌无以异于众芳。\n闵奇思之不通兮，将去君而高翔。\n心闵怜之惨悽兮，愿一见而有明。\n重无怨而生离兮，中结轸而增伤。\n岂不郁陶而思君兮？君之门以九重！猛犬狺狺而迎吠兮，关梁闭而不通。\n皇天淫溢而秋霖兮，后土何时而得漧？块独守此无泽兮，仰浮云而永叹！何时俗之工巧兮？背绳墨而改错！郄骐骥而不乘兮，策驽骀而取路。\n当世岂无骐骥兮，诚莫之能善御。\n见执辔者非其人兮，故駶跳而远去。\n凫雁皆唼夫梁藻兮，凤愈飘翔而高举。\n圜凿而方枘兮，吾固知其鉏铻而难入。\n众鸟皆有所登栖兮，凤独遑遑而无所集。\n原衔枚而无言兮，尝被君之渥洽。\n太公九十乃显荣兮，诚未遇其匹合。\n谓骐骥兮安归？谓凤皇兮安栖？变古易俗兮世衰，今之相者兮举肥。\n骐骥伏匿而不见兮，凤皇高飞而不下。\n鸟兽犹知怀德兮，何云贤士之不处？骥不骤进而求服兮，凤亦不贪餧而妄食。\n君弃远而不察兮，虽原忠其焉得？欲寂漠而绝端兮，窃不敢忘初之厚德。\n独悲愁其伤人兮，冯郁郁其何极？霜露惨悽而交下兮，心尚幸其弗济。\n霰雪雰糅其增加兮，乃知遭命之将至。\n原徼幸而有待兮，泊莽莽与野草同死。\n原自往而径游兮，路壅绝而不通。\n欲循道而平驱兮，又未知其所从。\n然中路而迷惑兮，自压桉而学诵。\n性愚陋以褊浅兮，信未达乎从容。\n窃美申包胥之气盛兮，恐时世之不固。\n何时俗之工巧兮？灭规矩而改凿！独耿介而不随兮，原慕先圣之遗教。\n处浊世而显荣兮，非余心之所乐。\n与其无义而有名兮，宁穷处而守高。\n食不偷而为饱兮，衣不苟而为温。\n窃慕诗人之遗风兮，原讬志乎素餐。\n蹇充倔而无端兮，泊莽莽而无垠。\n无衣裘以御冬兮，恐溘死不得见乎阳春。\n靓杪秋之遥夜兮，心缭悷而有哀。\n春秋逴逴而日高兮，然惆怅而自悲。\n四时递来而卒岁兮，阴阳不可与俪偕。\n白日晼晚其将入兮，明月销铄而减毁。\n岁忽忽而遒尽兮，老冉冉而愈弛。\n心摇悦而日幸兮，然怊怅而无冀。\n中憯恻之悽怆兮，长太息而增欷。\n年洋洋以日往兮，老嵺廓而无处。\n事亹亹而觊进兮，蹇淹留而踌躇。\n何氾滥之浮云兮？猋壅蔽此明月。\n忠昭昭而原见兮，然霠曀而莫达。\n原皓日之显行兮，云蒙蒙而蔽之。\n窃不自聊而原忠兮，或黕点而污之。\n尧舜之抗行兮，瞭冥冥而薄天。\n何险巇之嫉妒兮？被以不慈之伪名。\n彼日月之照明兮，尚黯黮而有瑕。\n何况一国之事兮，亦多端而胶加。\n被荷裯之晏晏兮，然潢洋而不可带。\n既骄美而伐武兮，负左右之耿介。\n憎愠惀之修美兮，好夫人之慷慨。\n众踥蹀而日进兮，美超远而逾迈。\n农夫辍耕而容与兮，恐田野之芜秽。\n事绵绵而多私兮，窃悼后之危败。\n世雷同而炫曜兮，何毁誉之昧昧！今修饰而窥镜兮，后尚可以窜藏。\n愿寄言夫流星兮，羌倏忽而难当。\n卒壅蔽此浮云，下暗漠而无光。\n尧舜皆有所举任兮，故高枕而自适。\n谅无怨于天下兮，心焉取此怵惕？乘骐骥之浏浏兮，驭安用夫强策？谅城郭之不足恃兮，虽重介之何益？邅翼翼而无终兮，忳惛惛而愁约。\n生天地之若过兮，功不成而无嶜。\n原沉滞而不见兮，尚欲布名乎天下。\n然潢洋而不遇兮，直怐愗而自苦。\n莽洋洋而无极兮，忽翱翔之焉薄？国有骥而不知乘兮，焉皇皇而更索？宁戚讴于车下兮，桓公闻而知之。\n无伯乐之相善兮，今谁使乎誉之？罔流涕以聊虑兮，惟着意而得之。\n纷纯纯之愿忠兮，妒被离而鄣之。\n原赐不肖之躯而别离兮，放游志乎云中。\n乘精气之抟抟兮，骛诸神之湛湛。\n骖白霓之习习兮，历群灵之丰丰。\n左朱雀之茇茇兮，右苍龙之躣躣。\n属雷师之阗阗兮，通飞廉之衙衙。\n前轻辌之锵锵兮，后辎乘之从从。\n载云旗之委蛇兮，扈屯骑之容容。\n计专专之不可化兮，原遂推而为臧。\n赖皇天之厚德兮，还及君之无恙！",
        "dynasty": "周",
        "collection_info": {
            "collection": "离骚",
            "section": "九辩"
        }
    },
    {
        "uuid": "36ddf1a6ade79ec2a8bef7f1b41ce538",
        "title": "招魂",
        "author": "宋玉",
        "content": "朕幼清以廉洁兮，身服义而未沫。\n主此盛德兮，牵于俗而芜秽。\n上无所考此盛德兮，长离殃而愁苦。\n帝告巫阳曰：“有人在下，我欲辅之。\n魂魄离散，汝筮予之。\n”巫阳对曰：“掌梦！上帝其难从。\n若必筮予之，恐后之谢，不能复用。\n”巫阳焉乃下招曰：魂兮归来！去君之恒干，何为四方些？舍君之乐处，而离彼不祥些！魂兮归来！东方不可以讬些。\n长人千仞，惟魂是索些。\n十日代出，流金铄石些。\n彼皆习之，魂往必释些。\n归来兮！不可以讬些。\n魂兮归来！南方不可以止些。\n雕题黑齿，得人肉以祀，以其骨为醢些。\n蝮蛇蓁蓁，封狐千里些。\n雄虺九首，往来倏忽，吞人以益其心些。\n归来兮！不可久淫些。\n魂兮归来！西方之害，流沙千里些。\n旋入雷渊，爢散而不可止些。\n幸而得脱，其外旷宇些。\n赤蚁若象，玄蜂若壶些。\n五谷不生，丛菅是食些。\n其土烂人，求水无所得些。\n彷徉无所倚，广大无所极些。\n归来兮！恐自遗贼些。\n魂兮归来！北方不可以止些。\n增冰峨峨，飞雪千里些。\n归来兮！不可以久些。\n魂兮归来！君无上天些。\n虎豹九关，啄害下人些。\n一夫九首，拔木九千些。\n豺狼从目，往来侁侁些。\n悬人以嬉，投之深渊些。\n致命于帝，然后得瞑些。\n归来！往恐危身些。\n魂兮归来！君无下此幽都些。\n土伯九约，其角觺觺些。\n敦脄血拇，逐人伂駓駓些。\n参目虎首，其身若牛些。\n此皆甘人，归来！恐自遗灾些。\n魂兮归来！入修门些。\n工祝招君，背行先些。\n秦篝齐缕，郑绵络些。\n招具该备，永啸呼些。\n魂兮归来！反故居些。\n天地四方，多贼奸些。\n像设君室，静闲安些。\n高堂邃宇，槛层轩些。\n层台累榭，临高山些。\n网户朱缀，刻方连些。\n冬有穾厦，夏室寒些。\n川谷径复，流潺湲些。\n光风转蕙，氾崇兰些。\n经堂入奥，朱尘筵些。\n砥室翠翘，挂曲琼些。\n翡翠珠被，烂齐光些。\n蒻阿拂壁，罗帱张些。\n纂组绮缟，结琦璜些。\n室中之观，多珍怪些。\n兰膏明烛，华容备些。\n二八侍宿，射递代些。\n九侯淑女，多迅众些。\n盛鬋不同制，实满宫些。\n容态好比，顺弥代些。\n弱颜固植，謇其有意些。\n姱容修态，絚洞房些。\n蛾眉曼睩，目腾光些。\n靡颜腻理，遗视矊些。\n离榭修幕，侍君之闲些。\n悲帷翠帐，饰高堂些。\n红壁沙版，玄玉梁些。\n仰观刻桷，画龙蛇些。\n坐堂伏槛，临曲池些。\n芙蓉始发，杂芰荷些。\n紫茎屏风，文缘波些。\n文异豹饰，侍陂陁些。\n轩辌既低，步骑罗些。\n兰薄户树，琼木篱些。\n魂兮归来！何远为些？室家遂宗，食多方些。\n稻粢穱麦，挐黄梁些。\n大苦醎酸，辛甘行些。\n肥牛之腱，臑若芳些。\n和酸若苦，陈吴羹些。\n胹鳖炮羔，有柘浆些。\n鹄酸臇凫，煎鸿鸧些。\n露鸡臛蠵，厉而不爽些。\n粔籹蜜饵，有餦餭些。\n瑶浆蜜勺，实羽觞些。\n挫糟冻饮，酎清凉些。\n华酌既陈，有琼浆些。\n归来反故室，敬而无妨些。\n肴羞未通，女乐罗些。\n敶钟按鼓，造新歌些。\n《涉江》《采菱》，发《扬荷》些。\n美人既醉，朱颜酡些。\n嬉光眇视，目曾波些。\n被文服纤，丽而不奇些。\n长发曼鬋，艳陆离些。\n二八齐容，起郑舞些。\n衽若交竿，抚案下些。\n竽瑟狂会，搷鸣鼓些。\n宫庭震惊，发<激楚>些。\n吴歈蔡讴，奏大吕些。\n士女杂坐，乱而不分些。\n放敶组缨，班其相纷些。\n郑卫妖玩，来杂陈些。\n《激楚》之结，独秀先些。\n菎蔽象棋，有六簙些。\n分曹并进，遒相迫些。\n成枭而牟，呼五白些。\n晋制犀比，费白日些。\n铿钟摇簴，揳梓瑟些。\n娱酒不废，沈日夜些。\n兰膏明烛，华灯错些。\n结撰至思，兰芳假些。\n人有所极，同心赋些。\n酎饮尽欢，乐先故些。\n魂兮归来！反故居些。\n乱曰：献岁发春兮，汨吾南征。\n菉苹齐叶兮，白芷生。\n路贯庐江兮，左长薄。\n倚沼畦瀛兮，遥望博。\n青骊结驷兮，齐千乘。\n悬火延起兮，玄颜烝。\n步及骤处兮，诱骋先。\n抑骛若通兮，引车右还。\n与王趋梦兮，课后先。\n君王亲发兮，惮青兕。\n朱明承夜兮，时不可以淹。\n皋兰被径兮，斯路渐。\n湛湛江水兮，上有枫。\n目极千里兮，伤春心。\n魂兮归来，哀江南！",
        "dynasty": "周",
        "collection_info": {
            "collection": "离骚",
            "section": "招魂"
        }
    },
    {
        "uuid": "f248a1c5e648abdb3149a4ea2c71ec82",
        "title": "大招",
        "author": "景差",
        "content": "青春受谢，白日昭只。\n春气奋发，万物遽只。\n冥凌浃行，魂无逃只。\n魂魄归来！无远遥只。\n魂乎归来！无东无西，无南无北只。\n东有大海，溺水浟浟只。\n螭龙并流，上下悠悠只。\n雾雨淫淫，白皓胶只。\n魂乎无东！汤谷寂寥只。\n魂乎无南！南有炎火千里，蝮蛇蜒只。\n山林险隘，虎豹蜿只。\n鰅鳙短狐，王虺骞只。\n魂乎无南！蜮伤躬只魂乎无西！西方流沙，漭洋洋只。\n豕首纵目，被发鬤只。\n长爪踞牙，诶笑狂只。\n魂乎无西！多害伤只。\n魂乎无北！北有寒山，趠龙赩只。\n代水不可涉，深不可测只。\n天白颢颢，寒凝凝只。\n魂乎无往！盈北极只。\n魂魄归来！闲以静只。\n自恣荆楚，安以定只。\n逞志究欲，心意安只。\n穷身永乐，年寿延只。\n魂乎归来！乐不可言只。\n五谷六仞，设菰梁只。\n鼎臑盈望，和致芳只。\n内鸧鸽鹄，味豺羹只。\n魂乎归来！恣所尝只。\n鲜蠵甘鸡，和楚酪只。\n醢豚苦狗，脍苴蒪只。\n吴酸蒿蒌，不沾薄只。\n魂兮归来！恣所择只。\n炙鸹烝凫，煔鹑敶只。\n煎鰿膗雀，遽爽存只。\n魂乎归来！丽以先只。\n四酎并孰，不涩嗌只。\n清馨冻饮，不歠役只。\n吴醴白蘖，和楚沥只。\n魂乎归来！不遽惕只。\n代秦郑卫，鸣竽张只。\n伏戏《驾辩》，楚《劳商》只。\n讴和《扬阿》，赵萧倡只。\n魂乎归来！定空桑只。\n二八接舞，投诗赋只。\n叩钟调磬，娱人乱只。\n四上竞气，极声变只。\n魂乎归来！听歌譔只。\n朱唇皓齿，嫭以姱只。\n比德好闲，习以都只。\n丰肉微骨，调以娱只。\n魂乎归来！安以舒只。\n嫮目宜笑，娥眉曼只。\n容则秀雅，稚朱颜只。\n魂乎归来！静以安只。\n姱修滂浩，丽以佳只。\n曾颊倚耳，曲眉规只。\n滂心绰态，姣丽施只。\n小腰秀颈，若鲜卑只。\n魂乎归来！思怨移只。\n易中利心，以动作只。\n粉白黛黑，施芳泽只。\n长袂拂面，善留客只。\n魂乎归来！以娱昔只。\n青色直眉，美目媔只。\n靥辅奇牙，宜笑嘕只。\n丰肉微骨，体便娟只。\n魂乎归来！恣所便只。\n夏屋广大，沙堂秀只。\n南房小坛，观绝溜只。\n曲屋步壛，宜扰畜只。\n腾驾步游，猎春囿只。\n琼毂错衡，英华假只。\n茝兰桂树，郁弥路只。\n魂乎归来！恣志虑只。\n孔雀盈园，畜鸾皇只！鵾鸿群晨，杂鹙鸧只。\n鸿鹄代游，曼骕骦只。\n魂乎归来！凤凰翔只。\n曼泽怡面，血气盛只。\n永宜厥身，保寿命只。\n室家盈廷，爵禄盛只。\n魂乎归来！居室定只。\n接径千里，出若云只。\n三圭重侯，听类神只。\n察笃夭隐，孤寡存只。\n魂兮归来！正始昆只。\n田邑千畛，人阜昌只。\n美冒众流，德泽章只。\n先威后文，善美明只。\n魂乎归来！赏罚当只。\n名声若日，照四海只。\n德誉配天，万民理只。\n北至幽陵，南交阯只。\n西薄羊肠，东穷海只。\n魂乎归来！尚贤士只。\n发政献行，禁苛暴只。\n举杰压陛，诛讥罢只。\n直赢在位，近禹麾只。\n豪杰执政，流泽施只。\n魂乎来归！国家为只。\n雄雄赫赫，天德明只。\n三公穆穆，登降堂只。\n诸侯毕极，立九卿只。\n昭质既设，大侯张只。\n执弓挟矢，揖辞让只。\n魂乎来归！尚三王只。",
        "dynasty": "周",
        "collection_info": {
            "collection": "离骚",
            "section": "大招"
        }
    },
    {
        "uuid": "ca800cb9d1bf94ac015f44ce417f382e",
        "title": "惜誓",
        "author": "贾谊",
        "content": "惜余年老而日衰兮，岁忽忽而不反。\n登苍天而高举兮，历众山而日远。\n观江河之纡曲兮，离四海之霑濡。\n攀北极而一息兮，吸沆瀣以充虚。\n飞朱鸟使先驱兮，驾太一之象舆。\n苍龙蚴虬于左骖兮，白虎骋而为右騑。\n建日月以为盖兮，载玉女于后车。\n驰骛于杳冥之中兮，休息虖昆仑之墟。\n乐穷极而不厌兮，愿从容虖神明。\n涉丹水而驰骋兮，右大夏之遗风。\n黄鹄之一举兮，知山川之纡曲。\n再举兮，睹天地之圜方。\n临中国之众人兮，讬回飙乎尚羊。\n乃至少原之野兮，赤松、王乔皆在旁。\n二子拥瑟而调均兮，余因称乎清商。\n澹然而自乐兮，吸众气而翱翔。\n念我长生而久仙兮，不如反余之故乡。\n黄鹄后时而寄处兮，鸱枭群而制之。\n神龙失水而陆居兮，为蝼蚁之所裁。\n夫黄鹄神龙犹如此兮，况贤者之逢乱世哉。\n寿冉冉而日衰兮，固儃回而不息。\n俗流从而不止兮，众枉聚而矫直。\n或偷合而苟进兮，或隐居而深藏。\n苦称量之不审兮，同权概而就衡。\n或推迻而苟容兮，或直言之谔謣。\n伤诚是之不察兮，并纫茅丝以为索。\n方世俗之幽昏兮，眩白黑之美恶。\n放山渊之龟玉兮，相与贵夫砾石。\n梅伯数谏而至醢兮，来革顺志而用国。\n悲仁人之尽节兮，反为小人之所贼。\n比干忠谏而剖心兮，箕子被发而佯狂。\n水背流而源竭兮，木去根而不长。\n非重躯以虑难兮，惜伤身之无功。\n已矣哉！独不见夫鸾凤之高翔兮，乃集大皇之野。\n循四极而回周兮，见盛德而后下。\n彼圣人之神德兮，远浊世而自藏。\n使麒麟可得羁而系兮，又何以异虖犬羊？",
        "dynasty": "周",
        "collection_info": {
            "collection": "离骚",
            "section": "惜誓"
        }
    },
    {
        "uuid": "ddb2403afbf7e3a5f5481aaf2616ba85",
        "title": "招隐士",
        "author": "淮南小山",
        "content": "桂树丛生兮山之幽，偃蹇连蜷兮枝相缭。\n山气巄嵷兮石嵯峨，溪谷崭岩兮水曾波。\n猿狖群啸兮虎豹嗥，攀援桂枝兮聊淹留。\n王孙游兮不归，春草生兮萋萋。\n岁暮兮不自聊，蟪蛄鸣兮啾啾。\n坱兮轧，山曲岪，心淹留兮恫慌忽。\n罔兮沕，憭兮栗，虎豹穴。\n丛薄深林兮，人上栗。\n嵚岑碕礒兮，碅磳磈硊树轮相纠兮，林木茷骫。\n青莎杂树兮，薠草靃靡白鹿麏麚兮，或腾或倚。\n状貌崟崟兮峨峨，凄凄兮漇漇。\n猕猴兮熊罴，慕类兮以悲攀援桂枝兮聊淹留。\n虎豹斗兮熊罴咆，禽兽骇兮亡其曹。\n王孙兮归来，山中兮不可以久留。",
        "dynasty": "周",
        "collection_info": {
            "collection": "离骚",
            "section": "招隐士"
        }
    },
    {
        "uuid": "4886da3b8284daccde69a9c125718e3c",
        "title": "初放",
        "author": "东方朔",
        "content": "平生于国兮，长于原野。\n言语讷譅兮，又无彊辅。\n浅智褊能兮，闻见又寡。\n数言便事兮，见怨门下。\n王不察其长利兮，卒见弃乎原野。\n伏念思过兮，无可改者。\n群众成朋兮，上浸以惑。\n巧佞在前兮，贤者灭息。\n尧、舜圣已没兮，孰为忠直？高山崔巍兮，水流汤汤。\n死日将至兮，与麋鹿同坑。\n块兮鞠，当道宿，举世皆然兮，余将谁告？斥逐鸿鹄兮，近习鸱枭，斩伐橘柚兮，列树苦桃。\n便娟之修竹兮，寄生乎江潭。\n上葳蕤而防露兮，下泠泠而来风。\n孰知其不合兮，若竹柏之异心。\n往者不可及兮，来者不可待。\n悠悠苍天兮，莫我振理。\n窃怨君之不寤兮，吾独死而后已。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "34ebd67c0fb04d5403dd959013baf57f",
        "title": "沉江",
        "author": "东方朔",
        "content": "惟往古之得失兮，览私微之所伤。\n尧舜圣而慈仁兮，后世称而弗忘。\n齐桓失于专任兮，夷吾忠而名彰。\n晋献惑于孋姬兮，申生孝而被殃。\n偃王行其仁义兮，荆文寤而徐亡。\n纣暴虐以失位兮，周得佐乎吕望。\n修往古以行恩兮，封比干之丘垄。\n贤俊慕而自附兮，日浸淫而合同。\n明法令而修理兮，兰芷幽而有芳。\n苦众人之妒予兮，箕子寤而佯狂。\n不顾地以贪名兮，心怫郁而内伤。\n联蕙芷以为佩兮，过鲍肆而失香。\n正臣端其操行兮，反离谤而见攘。\n世俗更而变化兮，伯夷饿于首阳。\n独廉洁而不容兮，叔齐久而逾明。\n浮云陈而蔽晦兮，使日月乎无光。\n忠臣贞而欲谏兮，谗谀毁而在旁。\n秋草荣其将实兮，微霜下而夜降。\n商风肃而害生兮，百草育而不长。\n众并谐以妒贤兮，孤圣特而易伤。\n怀计谋而不见用兮，岩穴处而隐藏。\n成功隳而不卒兮，子胥死而不葬。\n世从俗而变化兮，随风靡而成行。\n信直退而毁败兮，虚伪进而得当。\n追悔过之无及兮，岂尽忠而有功。\n废制度而不用兮，务行私而去公。\n终不变而死节兮，惜年齿之未央。\n将方舟而下流兮，冀幸君之发蒙。\n痛忠言之逆耳兮，恨申子之沉江。\n愿悉心之所闻兮，遭值君之不聪。\n不开寤而难道兮，不别横之与纵。\n听奸臣之浮说兮，绝国家之久长。\n灭规矩而不用兮，背绳墨之正方。\n离忧患而乃寤兮，若纵火于秋蓬。\n业失之而不救兮，尚何论乎祸凶。\n彼离畔而朋党兮，独行之士其何望？日渐染而不自知兮，秋毫微哉而变容。\n众轻积而折轴兮，原咎杂而累重。\n赴湘沅之流澌兮，恐逐波而复东。\n怀沙砾而自沉兮，不忍见君之蔽壅。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "c3e379c6affa1b34e2a4a22bdcd0a82f",
        "title": "怨世",
        "author": "东方朔",
        "content": "世沉淖而难论兮，俗岒峨而嵾嵯。\n清泠泠而歼灭兮，溷湛湛而日多。\n枭鸮既以成群兮，玄鹤弭翼而屏移。\n蓬艾亲入御于床笫兮，马兰踸踔而日加。\n弃捐药芷与杜衡兮，余柰世之不知芳何？何周道之平易兮，然芜秽而险戏。\n高阳无故而委尘兮，唐虞点灼而毁议。\n谁使正其真是兮，虽有八师而不可为。\n皇天保其高兮，后土持其久。\n服清白以逍遥兮，偏与乎玄英异色。\n西施媞媞而不得见兮，嫫母勃屑而日侍。\n桂蠹不知所淹留兮，蓼虫不知徙乎葵菜。\n处愍愍之浊世兮，今安所达乎吾志。\n意有所载而远逝兮，固非众人之所识。\n骥踌躇于弊輂兮，遇孙阳而得代。\n吕望穷困而不聊生兮，遭周文而舒志。\n宁戚饭牛而商歌兮，桓公闻而弗置。\n路室女之方桑兮，孔子过之以自侍。\n吾独乖剌而无当兮，心悼怵而耄思。\n思比干之恲恲兮，哀子胥之慎事。\n悲楚人之和氏兮，献宝玉以为石。\n遇厉武之不察兮，羌两足以毕斮。\n小人之居势兮，视忠正之何若？改前圣之法度兮，喜嗫嚅而妄作。\n亲谗谀而疏贤圣兮，讼谓闾娵为丑恶。\n愉近习而蔽远兮，孰知察其黑白？卒不得效其心容兮，安眇眇而无所归薄。\n专精爽以自明兮，晦冥冥而壅蔽。\n年既已过太半兮，然埳轲而留滞。\n欲高飞而远集兮，恐离罔而灭败。\n独冤抑而无极兮，伤精神而寿夭。\n皇天既不纯命兮，余生终无所依。\n愿自沉于江流兮，绝横流而径逝。\n宁为江海之泥涂兮，安能久见此浊世？",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "58e0ddfa4df0a178a1f266c634360271",
        "title": "怨思",
        "author": "东方朔",
        "content": "贤士穷而隐处兮，廉方正而不容。\n子胥谏而靡躯兮，比干忠而剖心。\n子推自割而飤君兮，德日忘而怨深。\n行明白而曰黑兮，荆棘聚而成林。\n江离弃于穷巷兮，蒺藜蔓乎东厢。\n贤者蔽而不见兮，谗谀进而相朋。\n枭鸮并进而俱鸣兮，凤皇飞而高翔。\n原壹往而径逝兮，道壅绝而不通。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "4db0bbe4e48f55a4c1e638aa1068fa4f",
        "title": "自悲",
        "author": "东方朔",
        "content": "居愁懃其谁告兮，独永思而忧悲。\n内自省而不惭兮，操愈坚而不衰。\n隐三年而无决兮，岁忽忽其若颓。\n怜余身不足以卒意兮，冀一见而复归。\n哀人事之不幸兮，属天命而委之咸池。\n身被疾而不闲兮，心沸热其若汤。\n冰炭不可以相并兮，吾固知乎命之不长。\n哀独苦死之无乐兮，惜予年之未央。\n悲不反余之所居兮，恨离予之故乡。\n鸟兽惊而失群兮，犹高飞而哀鸣。\n狐死必首丘兮，夫人孰能不反其真情？故人疏而日忘兮，新人近而俞好。\n莫能行于杳冥兮，孰能施于无报？苦众人之皆然兮，乘回风而远游。\n凌恆山其若陋兮，聊愉娱以忘忧。\n悲虚言之无实兮，苦众口之铄金。\n过故乡而一顾兮，泣歔欷而霑衿。\n厌白玉以为面兮，怀琬琰以为心。\n邪气入而感内兮，施玉色而外淫。\n何青云之流澜兮，微霜降之蒙蒙。\n徐风至而徘徊兮，疾风过之汤汤。\n闻南籓乐而欲往兮，至会稽而且止。\n见韩众而宿之兮，问天道之所在？借浮云以送予兮，载雌霓而为旌。\n驾青龙以驰骛兮，班衍衍之冥冥。\n忽容容其安之兮，超慌忽其焉如？苦众人之难信兮，愿离群而远举。\n登峦山而远望兮，好桂树之冬荣。\n观天火之炎炀兮，听大壑之波声。\n引八维以自道兮，含沆瀣以长生。\n居不乐以时思兮，食草木之秋实。\n饮菌若之朝露兮，构桂木而为室。\n杂橘柚以为囿兮，列新夷与椒桢。\n鹍鹤孤而夜号兮，哀居者之诚贞。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "82143ab452b31c2aad1b1d8b8a55500f",
        "title": "哀命",
        "author": "东方朔",
        "content": "哀时命之不合兮，伤楚国之多忧。\n内怀情之洁白兮，遭乱世而离尤。\n恶耿介之直行兮，世溷浊而不知。\n何君臣之相失兮，上沅湘而分离。\n测汨罗之湘水兮，知时固而不反。\n伤离散之交乱兮，遂侧身而既远。\n处玄舍之幽门兮，穴岩石而窟伏。\n从水蛟而为徙兮，与神龙乎休息。\n何山石之崭岩兮，灵魂屈而偃蹇。\n含素水而蒙深兮，日眇眇而既远。\n哀形体之离解兮，神罔两而无舍。\n惟椒兰之不反兮，魂迷惑而不知路。\n愿无过之设行兮，虽灭没之自乐。\n痛楚国之流亡兮，哀灵修之过到。\n固时俗之溷浊兮，志瞀迷而不知路。\n念私门之正匠兮，遥涉江而远去。\n念女嬃之婵媛兮，涕泣流乎于悒。\n我决死而不生兮，虽重追吾何及。\n戏疾濑之素水兮，望高山之蹇产。\n哀高丘之赤岸兮，遂没身而不反。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "6fa939246ff654e82c9e8dc3ede356b3",
        "title": "谬谏",
        "author": "东方朔",
        "content": "怨灵修之浩荡兮，夫何执操之不固？悲太山之为隍兮，孰江河之可涸？愿承闲而效志兮，恐犯忌而干讳。\n卒抚情以寂寞兮，然怊怅而自悲。\n玉与石其同匮兮，贯鱼眼与珠玑。\n驽骏杂而不分兮，服罢牛而骖骥。\n年滔滔而自远兮，寿冉冉而愈衰。\n心悇憛而烦冤兮，蹇超摇而无冀。\n固时俗之工巧兮，灭规矩而改错。\n郄骐骥而不乘兮，策驽骀而取路。\n当世岂无骐骥兮，诚无王良之善驭。\n见执辔者非其人兮，故驹跳而远去。\n不量凿而正枘兮，恐矩矱之不同。\n不论世而高举兮，恐操行之不调。\n弧弓弛而不张兮，孰云知其所至？无倾危之患难兮，焉知贤士之所死？俗推佞而进富兮，节行张而不着。\n贤良蔽而不群兮，朋曹比而党誉。\n邪说饰而多曲兮，正法弧而不公。\n直士隐而避匿兮，谗谀登乎明堂。\n弃彭咸之娱乐兮，灭巧倕之绳墨。\n菎蕗杂于黀蒸兮，机蓬矢以射革。\n驾蹇驴而无策兮，又何路之能极？以直鍼而为钓兮，又何鱼之能得？伯牙之绝弦兮，无锺子期而听之。\n和抱璞而泣血兮，安得良工而剖之？同音者相和兮，同类者相似。\n飞鸟号其群兮，鹿鸣求其友。\n故叩宫而宫应兮，弹角而角动。\n虎啸而谷风至兮，龙举而景云往。\n音声之相和兮，言物类之相感也。\n夫方圜之异形兮，势不可以相错。\n列子隐身而穷处兮，世莫可以寄讬。\n众鸟皆有行列兮，凤独翔翔而无所薄。\n经浊世而不得志兮，愿侧身岩穴而自讬。\n欲阖口而无言兮，尝被君之厚德。\n独便悁而怀毒兮，愁郁郁之焉极？念三年之积思兮，愿壹见而陈辞。\n不及君而骋说兮，世孰可为明之？身寝疾而日愁兮，情沉抑而不扬。\n众人莫可与论道兮，悲精神之不通。\n乱曰：鸾皇孔凤日以远兮，畜凫驾鹅。\n鸡鹜满堂坛兮，鼍黾游乎华池。\n要褭奔亡兮，腾驾橐驼。\n铅刀进御兮，遥弃太阿。\n拔搴玄芝兮，列树芋荷。\n橘柚萎枯兮，苦李旖旎。\n甂瓯登于明堂兮，周鼎潜潜乎深渊。\n自古而固然兮，吾又何怨乎今之人。",
        "dynasty": "周",
        "collection_info": {
            "collection": "离骚",
            "section": "七谏"
        }
    },
    {
        "uuid": "8cb5a69115459aa8db8fb3bde379c39e",
        "title": "哀时命",
        "author": "庄忌",
        "content": "哀时命之不及古人兮，夫何予生之不遘时！往者不可扳援兮，徕者不可与期。\n志憾恨而不逞兮，杼中情而属诗。\n夜炯炯而不寐兮，怀隐忧而历兹。\n心郁郁而无告兮，众孰可与深谋！欿愁悴而委惰兮，老冉冉而逮之。\n居处愁以隐约兮，志沉抑而不扬。\n道壅塞而不通兮，江河广而无梁。\n愿至昆仑之悬圃兮，采锺山之玉英。\n揽瑶木之橝枝兮，望阆风之板桐。\n弱水汩其为难兮，路中断而不通。\n势不能凌波以径度兮，又无羽翼而高翔。\n然隐悯而不达兮，独徙倚而彷徉。\n怅惝罔以永思兮，心纡轸而增伤。\n倚踌躇以淹留兮，日饥馑而绝粮。\n廓抱景而独倚兮，超永思乎故乡。\n廓落寂而无友兮，谁可与玩此遗芳？白日晼晼其将入兮，哀余寿之弗将。\n车既弊而马罢兮，蹇邅徊而不能行。\n身既不容于浊世兮，不知进退之宜当。\n冠崔嵬而切云兮，剑淋离而从横。\n衣摄叶以储与兮，左袪挂于榑桑右衽拂于不周兮，六合不足以肆行。\n上同凿枘于伏戏兮，下合矩矱于虞唐。\n原尊节而式高兮，志犹卑夫禹汤。\n虽知困其不改操兮，终不以邪枉害方。\n世并举而好朋兮，壹斗斛而相量。\n众比周以肩迫兮，贤者远而隐藏。\n为凤皇作鹑笼兮，虽翕翅其不容。\n灵皇其不寤知兮，焉陈词而效忠。\n俗嫉妒而蔽贤兮，孰知余之从容？愿舒志而抽冯兮，庸讵知其吉凶？璋珪杂于甑窐兮，陇廉与孟娵同宫。\n举世以为恆俗兮，固将愁苦而终穷。\n幽独转而不寐兮，惟烦懑而盈匈。\n魂眇眇而驰骋兮，心烦冤之忡忡。\n志欿憾而不憺兮，路幽昧而甚难。\n块独守此曲隅兮，然欿切而永叹。\n愁修夜而宛转兮，气涫沸其若波。\n握剞劂而不用兮，操规矩而无所施。\n骋骐骥于中庭兮，焉能极夫远道？置援狖于棂槛兮，夫何以责其捷巧？驷跛鳖而上山兮，吾固知其不能升。\n释管晏而任臧获兮，何权衡之能称？箟簬杂于黀蒸兮，机蓬矢以射革。\n负檐荷以丈尺兮，欲伸要而不可得。\n外迫胁于机臂兮，上牵联于矰隿。\n肩倾侧而不容兮，固陿腹而不得息。\n务光自投于深渊兮，不获世之尘垢。\n孰魁摧之可久兮，愿退身而穷处。\n凿山楹而为室兮，下被衣于水渚。\n雾露蒙蒙其晨降兮，云依斐而承宇。\n虹霓纷其朝霞兮，夕淫淫而淋雨。\n怊茫茫而无归兮，怅远望此旷野。\n下垂钓于溪谷兮，上要求于仙者。\n与赤松而结友兮，比王侨而为耦。\n使枭杨先导兮，白虎为之前后。\n浮云雾而入冥兮，骑白鹿而容与。\n魂眐眐以寄独兮，汨徂往而不归。\n处卓卓而日远兮，志浩荡而伤怀。\n鸾凤翔于苍云兮，故矰缴而不能加。\n蛟龙潜于旋渊兮，身不挂于罔罗。\n知贪饵而近死兮，不如下游乎清波。\n宁幽隐以远祸兮，孰侵辱之可为。\n子胥死而成义兮，屈原沉于汨罗。\n虽体解其不变兮，岂忠信之可化。\n志怦怦而内直兮，履绳墨而不颇。\n执权衡而无私兮，称轻重而不差。\n摡尘垢之枉攘兮，除秽累而反真。\n形体白而质素兮，中皎洁而淑清。\n时猒饫而不用兮，且隐伏而远身。\n聊窜端而匿迹兮，嗼寂默而无声。\n独便悁而烦毒兮，焉发愤而筊抒。\n时暧暧其将罢兮，遂闷叹而无名。\n伯夷死于首阳兮，卒夭隐而不荣。\n太公不遇文王兮，身至死而不得逞。\n怀瑶象而佩琼兮，愿陈列而无正。\n生天坠之若过兮，忽烂漫而无成。\n邪气袭余之形体兮，疾憯怛而萌生。\n原壹见阳春之白日兮，恐不终乎永年。",
        "dynasty": "周",
        "collection_info": {
            "collection": "离骚",
            "section": "哀时命"
        }
    },
    {
        "uuid": "d391393fefa85eeb062a521a7682c93b",
        "title": "匡机",
        "author": "王褒",
        "content": "极运兮不中，来将屈兮困穷。\n余深愍兮惨怛，愿一列兮无从。\n乘日月兮上征，顾游心兮鄗酆。\n弥览兮九隅，彷徨兮兰宫。\n芷闾兮药房，奋摇兮众芳。\n菌阁兮蕙楼，观道兮从横。\n宝金兮委积，美玉兮盈堂。\n桂水兮潺湲，扬流兮洋洋。\n蓍蔡兮踊跃，孔鹤兮回翔。\n抚槛兮远望，念君兮不忘。\n怫郁兮莫陈，永怀兮内伤。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "55f5822487a65816f237dc68b19b993a",
        "title": "通路",
        "author": "王褒",
        "content": "天门兮墬户，孰由兮贤者？无正兮溷厕，怀德兮何睹？假寐兮愍斯，谁可与兮寤语？痛凤兮远逝，畜鴳兮近处。\n鲸鱏兮幽潜，从虾兮游陼。\n乘虬兮登阳，载象兮上行。\n朝发兮葱岭，夕至兮明光。\n北饮兮飞泉，南采兮芝英。\n宣游兮列宿，顺极兮彷徉。\n红采兮骍衣，翠缥兮为裳。\n舒佩兮綝纚，竦余剑兮干将。\n腾蛇兮后从，飞駏兮步旁。\n微观兮玄圃，览察兮瑶光。\n启匮兮探筴，悲命兮相当。\n纫蕙兮永辞，将离兮所思。\n浮云兮容与，道余兮何之？远望兮仟眠，闻雷兮阗阗。\n阴忧兮感余，惆怅兮自怜。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "e5b7b1727aef778fbfeac6de96b18190",
        "title": "危俊",
        "author": "王褒",
        "content": "林不容兮鸣蜩，余何留兮中州？陶嘉月兮总驾，搴玉英兮自修。\n结荣茝兮逶逝，将去烝兮远游。\n径岱土兮魏阙，历九曲兮牵牛。\n聊假日兮相佯，遗光耀兮周流。\n望太一兮淹息，纡余辔兮自休。\n晞白日兮皎皎，弥远路兮悠悠。\n顾列孛兮缥缥，观幽云兮陈浮。\n鉅宝迁兮砏磤，雉咸雊兮相求。\n泱莽莽兮究志，惧吾心兮懤懤。\n步余马兮飞柱，览可与兮匹俦。\n卒莫有兮纤介，永余思兮怞怞。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "eec2b6da545ffec909006400fce48f15",
        "title": "昭世",
        "author": "王褒",
        "content": "世溷兮冥昏，违君兮归真。\n乘龙兮偃蹇，高回翔兮上臻。\n袭英衣兮缇[糹习]，披华裳兮芳芬。\n登羊角兮扶舆，浮云漠兮自娱。\n握神精兮雍容，与神人兮相胥。\n流星坠兮成雨，进瞵盼兮上丘墟。\n览旧邦兮滃郁，余安能兮久居。\n志怀逝兮心懰栗，纡余辔兮踌躇。\n闻素女兮微歌，听王后兮吹竽。\n魂悽怆兮感哀，肠回回兮盘纡。\n抚余佩兮缤纷，高太息兮自怜。\n使祝融兮先行，令昭明兮开门。\n驰六蛟兮上征，竦余驾兮入冥。\n历九州兮索合，谁可与兮终生。\n忽反顾兮西囿，睹轸丘兮崎倾。\n横垂涕兮泫流，悲余后兮失灵。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "792170fcccf516b85b95128d5d979bb7",
        "title": "尊嘉",
        "author": "王褒",
        "content": "季春兮阳阳，列草兮成行。\n余悲兮兰生，委积兮从横。\n江离兮遗捐，辛夷兮挤臧。\n伊思兮往古，亦多兮遭殃。\n伍胥兮浮江，屈子兮沉湘。\n运余兮念兹，心内兮怀伤。\n望淮兮沛沛，滨流兮则逝。\n榜舫兮下流，东注兮磕磕。\n蛟龙兮导引，文鱼兮上濑。\n抽蒲兮陈坐，援芙蕖兮为盖。\n水跃兮余旌，继以兮微蔡。\n云旗兮电骛，倏忽兮容裔。\n河伯兮开门，迎余兮欢欣。\n顾念兮旧都，怀恨兮艰难。\n窃哀兮浮萍，泛淫兮无根。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "60dafe5a29c531e43759eaf81c45a9f8",
        "title": "蓄英",
        "author": "王褒",
        "content": "秋风兮萧萧，舒芳兮振条。\n微霜兮眇眇，病殀兮鸣蜩。\n玄鸟兮辞归，飞翔兮灵丘。\n望溪谷兮滃郁，熊罴兮呴嗥。\n唐虞兮不存，何故兮久留？临渊兮汪洋，顾林兮忽荒。\n修余兮袿衣，骑霓兮南上。\n乘云兮回回，亹亹兮自强。\n将息兮兰皋，失志兮悠悠。\n蒶蕴兮霉黧，思君兮无聊。\n身去兮意存，怆恨兮怀愁。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "38a227a806645e79a8c6c601dabe642c",
        "title": "思忠",
        "author": "王褒",
        "content": "登九灵兮游神，静女歌兮微晨。\n悲皇丘兮积葛，众体错兮交纷。\n贞枝抑兮枯槁，枉车登兮庆云。\n感余志兮惨栗，心怆怆兮自怜。\n驾玄螭兮北征，向吾路兮葱岭。\n连五宿兮建旄，扬氛气兮为旌。\n历广漠兮驰骛，览中国兮冥冥。\n玄武步兮水母，与吾期兮南荣。\n登华盖兮乘阳，聊逍遥兮播光。\n抽库娄兮酌醴，援瓟瓜兮接粮。\n毕休息兮远逝，发玉轫兮西行。\n惟时俗兮疾正，弗可久兮此方。\n寤辟摽兮永思，心怫郁兮内伤。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "c47d2b01ee297f9d635cdf6ebc425eb0",
        "title": "陶壅",
        "author": "王褒",
        "content": "览杳杳兮世惟，余惆怅兮何归。\n伤时俗兮溷乱，将奋翼兮高飞。\n驾八龙兮连蜷，建虹旌兮威夷。\n观中宇兮浩浩，纷翼翼兮上跻。\n浮溺水兮舒光，淹低佪兮京沶。\n屯余车兮索友，睹皇公兮问师。\n道莫贵兮归真，羡余术兮可夷。\n吾乃逝兮南娭，道幽路兮九疑。\n越炎火兮万里，过万首兮嶷嶷。\n济江海兮蝉蜕，绝北梁兮永辞。\n浮云郁兮昼昏，霾土忽兮塺々。\n息阳城兮广夏，衰色罔兮中怠。\n意晓阳兮燎寤，乃自诊兮在兹。\n思尧舜兮袭兴，幸咎繇兮获谋。\n悲九州兮靡君，抚轼叹兮作诗。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "6a29d71216deef628b91f74608344af0",
        "title": "株昭",
        "author": "王褒",
        "content": "悲哉于嗟兮，心内切磋。\n款冬而生兮，凋彼叶柯。\n瓦砾进宝兮，捐弃随和。\n铅刀厉御兮，顿弃太阿。\n骥垂两耳兮，中坂蹉跎。\n蹇驴服驾兮，无用日多。\n修洁处幽兮，贵宠沙劘。\n凤皇不翔兮，鹑鴳飞扬。\n乘虹骖蜺兮，载云变化。\n焦明开路兮，后属青蛇。\n步骤桂林兮，超骧卷阿。\n丘陵翔儛兮，溪谷悲歌。\n神章灵篇兮，赴曲相和。\n余私娱兹兮，孰哉复加。\n还顾世俗兮，坏败罔罗。\n卷佩将逝兮，涕流滂沲。\n乱曰：皇门开兮照下土，株秽除兮兰芷睹。\n四佞放兮后得禹，圣舜摄兮昭尧绪，孰能若兮原为辅。",
        "dynasty": "周",
        "collection_info": {
            "collection": "离骚",
            "section": "九怀"
        }
    },
    {
        "uuid": "77c43ecc8c2034f055e6b8f015c162d6",
        "title": "逢纷",
        "author": "刘向",
        "content": "伊伯庸之末胄兮，谅皇直之屈原。\n云余肇祖于高阳兮，惟楚怀之婵连。\n原生受命于贞节兮，鸿永路有嘉名。\n齐名字于天地兮，并光明于列星。\n吸精粹而吐氛浊兮，横邪世而不取容。\n行叩诚而不阿兮，遂见排而逢谗。\n后听虚而黜实兮，不吾理而顺情。\n肠愤悁而含怒兮，志迁蹇而左倾。\n心戃慌其不我与兮，躬速速其不吾亲。\n辞灵修而陨志兮，吟泽畔之江滨。\n椒桂罗以颠覆兮，有竭信而归诚。\n谗夫蔼蔼而漫着兮，曷其不舒予情？始结言于庙堂兮，信中涂而叛之。\n怀兰蕙与衡芷兮，行中野而散之。\n声哀哀而怀高丘兮，心愁愁而思旧邦。\n愿承闲而自恃兮，径淫曀而道壅。\n颜霉黧以沮败兮，精越裂而衰耄。\n裳襜襜而含风兮，衣纳纳而掩露。\n赴江湘之湍流兮，顺波凑而下降。\n徐徘徊于山阿兮，飘风来之汹汹。\n驰余车兮玄石，步余马兮洞庭。\n平明发兮苍梧，夕投宿兮石城。\n芙蓉盖而菱华车兮，紫贝阙而玉堂。\n薜荔饰而陆离荐兮，鱼鳞衣而白蜺裳。\n登逢龙而下陨兮，违故都之漫漫。\n思南郢之旧俗兮，肠一夕而九运。\n扬流波之潢潢兮，体溶溶而东回。\n心怊怅以永思兮，意晻晻而日颓。\n白露纷以涂涂兮，秋风浏以萧萧。\n身永流而不还兮，魂长逝而常愁。\n叹曰：譬彼流水纷扬磕兮，波逢汹涌濆壅滂兮。\n揄扬涤荡飘流陨往触崟石兮，龙卬脟圈缭戾宛转阻相薄兮，遭纷逢凶蹇离尤兮，垂文扬采遗将来兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "453f528042ad51dbc5b651428aa82960",
        "title": "离世",
        "author": "刘向",
        "content": "灵怀其不吾知兮，灵怀其不吾闻。\n就灵怀之皇祖兮，愬灵怀之鬼神。\n灵怀曾不吾与兮，即听夫人之谀辞。\n余辞上参于天坠兮，旁引之于四时。\n指日月使延照兮，抚招摇以质正。\n立师旷俾端辞兮，命咎繇使并听。\n兆出名曰正则兮，卦发字曰灵均。\n余幼既有此鸿节兮，长愈固而弥纯。\n不从俗而诐行兮，直躬指而信志。\n不枉绳以追曲兮，屈情素以从事。\n端余行其如玉兮，述皇舆之踵迹。\n群阿容以晦光兮，皇舆覆以幽辟。\n舆中涂以回畔兮，驷马惊而横奔。\n执组者不能制兮，必折轭而摧辕。\n断镳衔以驰骛兮，暮去次而敢止。\n路荡荡其无人兮，遂不御乎千里。\n身衡陷而下沉兮，不可获而复登。\n不顾身之卑贱兮，惜皇舆之不兴。\n出国门而端指兮，冀壹寤而锡还。\n哀仆夫之坎毒兮，屡离忧而逢患。\n九年之中不吾反兮，思彭咸之水游。\n惜师延之浮渚兮，赴汨罗之长流。\n遵江曲之逶移兮，触石碕而衡游。\n波澧澧而扬浇兮，顺长濑之浊流。\n凌黄沱而下低兮，思还流而复反。\n玄舆驰而并集兮，身容与而日远。\n棹舟杭以横濿兮，济湘流而南极。\n立江界而长吟兮，愁哀哀而累息。\n情慌忽以忘归兮，神浮游以高历。\n心蛩蛩而怀顾兮，魂眷眷而独逝。\n叹曰：余思旧邦心依违兮，日暮黄昏羌幽悲兮，去郢东迁余谁慕兮，谗夫党旅其以兹故兮，河水淫淫情所愿兮，顾瞻郢路终不返兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "caf77f59be445fb1e92b0f68ca4c7e8f",
        "title": "怨思",
        "author": "刘向",
        "content": "惟郁郁之忧毒兮，志坎壈而不违。\n身憔悴而考旦兮，日黄昏而长悲。\n闵空宇之孤子兮，哀枯杨之冤雏。\n孤雌吟于高墉兮，鸣鸠栖于桑榆。\n玄蝯失于潜林兮，独偏弃而远放。\n征夫劳于周行兮，处妇愤而长望。\n申诚信而罔违兮，情素洁于纽帛。\n光明齐于日月兮，文采耀耀于玉石。\n伤压次而不发兮，思沉抑而不扬。\n芳懿懿而终败兮，名靡散而不彰。\n背玉门以奔骛兮，蹇离尤而干诟。\n若龙逢之沉首兮，王子比干之逢醢。\n念社稷之几危兮，反为雠而见怨。\n思国家之离沮兮，躬获愆而结难。\n若青蝇之伪质兮，晋骊姬之反情。\n恐登阶之逢殆兮，故退伏于末庭。\n孽臣之号咷兮，本朝芜而不治。\n犯颜色而触谏兮，反蒙辜而被疑。\n菀蘼芜与菌若兮，渐藁本于洿渎。\n淹芳芷于腐井兮，弃鸡骇于筐簏。\n执棠溪以刜蓬兮，秉干将以割肉。\n筐泽泻以豹鞟兮，破荆和以继筑。\n时溷浊犹未清兮，世殽乱犹未察。\n欲容与以俟时兮，惧年岁之既晏。\n顾屈节以从流兮，心巩巩而不夷。\n宁浮沅而驰骋兮，下江湘以邅回。\n叹曰：山中槛槛余伤怀兮，征夫皇皇其孰依兮，经营原野杳冥冥兮，乘骐骋骥舒吾情兮，归骸旧邦莫谁语兮，长辞远逝乘湘去兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "9594f069ae87e7200b596d1df9863f5d",
        "title": "远逝",
        "author": "刘向",
        "content": "志隐隐而郁怫兮，愁独哀而冤结。\n肠纷纭以缭转兮，涕渐渐其若屑。\n情慨慨而长怀兮，信上皇而质正。\n合五岳与八灵兮，讯九鬿与六神。\n指列宿以白情兮，诉五帝以置辞。\n北斗为我折中兮，太一为余听之。\n云服阴阳之正道兮，御后土之中和。\n佩苍龙之蚴虬兮，带隐虹之逶蛇。\n曳彗星之皓旰兮，抚朱爵与鵔鸃。\n游清灵之飒戾兮，服云衣之披披。\n杖玉策与朱旗兮，垂明月之玄珠。\n举霓旌之墆翳兮，建黄纁之总旄。\n躬纯粹而罔愆兮，承皇考之妙仪。\n惜往事之不合兮，横汨罗而下沥。\n乘隆波而南渡兮，逐江湘之顺流。\n赴阳侯之潢洋兮，下石濑而登洲。\n陆魁堆以蔽视兮，云冥冥而闇前。\n山峻高以无垠兮，遂曾闳而迫身。\n雪雰雰而薄木兮，云霏霏而陨集。\n阜隘狭而幽险兮，石嵾嵯以翳日。\n悲故乡而发忿兮，去余邦之弥久。\n背龙门而入河兮，登大坟而望夏首。\n横舟航而济湘兮，耳聊啾而戃慌。\n波淫淫而周流兮，鸿溶溢而滔荡。\n路曼曼其无端兮，周容容而无识。\n引日月以指极兮，少须臾而释思。\n水波远以冥冥兮，眇不睹其东西。\n顺风波以南北兮，雾宵晦以纷纷。\n日杳杳以西颓兮，路长远而窘迫。\n欲酌醴以娱忧兮，蹇骚骚而不释。\n叹曰：飘风蓬龙埃坲々兮，草木摇落时槁悴兮，遭倾遇祸不可救兮，长吟永欷涕究究兮，舒情陈诗冀以自免兮，颓流下陨身日远兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "26afc569a6c9023e3b511f7bf076307a",
        "title": "惜贤",
        "author": "刘向",
        "content": "览屈氏之离骚兮，心哀哀而怫郁。\n声嗷嗷以寂寥兮，顾仆夫之憔悴。\n拨谄谀而匡邪兮，切淟涊之流俗。\n荡渨涹之奸咎兮，夷蠢蠢之溷浊。\n怀芬香而挟蕙兮，佩江蓠之婓婓。\n握申椒与杜若兮，冠浮云之峨峨。\n登长陵而四望兮，览芷圃之蠡蠡。\n游兰皋与蕙林兮，睨玉石之嵾嵯。\n扬精华以炫耀兮，芳郁渥而纯美。\n结桂树之旖旎兮，纫荃蕙与辛夷。\n芳若兹而不御兮，捐林薄而菀死。\n驱子侨之奔走兮，申徒狄之赴渊。\n若由夷之纯美兮，介子推之隐山。\n晋申生之离殃兮，荆和氏之泣血。\n吴申胥之抉眼兮，王子比干之横废。\n欲卑身而下体兮，心隐恻而不置。\n方圜殊而不合兮，钩绳用而异态。\n欲俟时于须臾兮，日阴曀其将暮。\n时迟迟其日进兮，年忽忽而日度。\n妄周容而入世兮，内距闭而不开。\n俟时风之清激兮，愈氛雾其如塺。\n进雄鸠之耿耿兮，谗介介而蔽之。\n默顺风以偃仰兮，尚由由而进之。\n心懭悢以冤结兮，情舛错以曼忧。\n搴薜荔于山野兮，采捻支于中洲。\n望高丘而叹涕兮，悲吸吸而长怀。\n孰契契而委栋兮，日晻晻而下颓。\n叹曰：江湘油油长流汩兮，挑揄扬汰荡迅疾兮。\n忧心展转愁怫郁兮，冤结未舒长隐忿兮，丁时逢殃可奈何兮，劳心悁悁涕滂沱兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "ca1ad7dd600a774dcb4f9adcd80fb0cc",
        "title": "忧苦",
        "author": "刘向",
        "content": "悲余心之悁悁兮，哀故邦之逢殃。\n辞九年而不复兮，独茕茕而南行。\n思余俗之流风兮，心纷错而不受。\n遵野莽以呼风兮，步从容于山廋。\n巡陆夷之曲衍兮，幽空虚以寂寞。\n倚石岩以流涕兮，忧憔悴而无乐。\n登巑岏以长企兮，望南郢而闚之。\n山修远其辽辽兮，涂漫漫其无时。\n听玄鹤之晨鸣兮，于高冈之峨峨。\n独愤积而哀娱兮，翔江洲而安歌。\n三鸟飞以自南兮，览其志而欲北。\n原寄言于三鸟兮，去飘疾而不可得。\n欲迁志而改操兮，心纷结其未离。\n外彷徨而游览兮，内恻隐而含哀。\n聊须臾以时忘兮，心渐渐其烦错。\n原假簧以舒忧兮，志纡郁其难释。\n叹《离骚》以扬意兮，犹未殚于《九章》。\n长嘘吸以于悒兮，涕横集而成行。\n伤明珠之赴泥兮，鱼眼玑之坚藏。\n同驽骡与乘驵兮，杂斑駮与阘茸。\n葛藟虆于桂树兮，鸱鸮集于木兰。\n偓促谈于廊庙兮，律魁放乎山间。\n恶虞氏之箫《韶》兮，好遗风之《激楚》。\n潜周鼎于江淮兮，爨土鬵于中宇。\n且人心之持旧兮，而不可保长。\n邅彼南道兮，征夫宵行。\n思念郢路兮，还顾睠睠。\n涕流交集兮，泣下涟涟。\n叹曰：登山长望中心悲兮，菀彼青青泣如颓兮，留思北顾涕渐渐兮，折锐摧矜凝氾滥兮，念我茕茕魂谁求兮，仆夫慌悴散若流兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "aa02190438feed044b45d9cea3ed8a14",
        "title": "愍命",
        "author": "刘向",
        "content": "昔皇考之嘉志兮，喜登能而亮贤。\n情纯洁而罔薉兮，姿盛质而无愆。\n放佞人与谄谀兮，斥谗夫与便嬖。\n亲忠正之悃诚兮，招贞良与明智。\n心溶溶其不可量兮，情澹澹其若渊。\n回邪辟而不能入兮，诚原藏而不可迁。\n逐下袟于后堂兮，迎虙妃于伊雒。\n刜谗贼于中廇兮，选吕管于榛薄。\n丛林之下无怨士兮，江河之畔无隐夫。\n三苗之徒以放逐兮，伊皋之伦以充庐。\n今反表以为里兮，颠裳以为衣。\n戚宋万于两楹兮，废周邵于遐夷。\n却骐骥以转运兮，腾驴骡以驰逐。\n蔡女黜而出帷兮，戎妇入而綵绣服。\n庆忌囚于阱室兮，陈不占战而赴围。\n破伯牙之号钟兮，挟人筝而弹纬。\n藏珉石于金匮兮，捐赤瑾于中庭。\n韩信蒙于介胄兮，行夫将而攻城。\n莞芎弃于泽洲兮，瓟瓥蠹于筐簏。\n麒麟奔于九皋兮，熊罴群而逸囿。\n折芳枝与琼华兮，树枳棘与薪柴。\n掘荃蕙与射干兮，耘藜藿与蘘荷。\n惜今世其何殊兮，远近思而不同。\n或沉沦其无所达兮，或清激其无所通。\n哀余生之不当兮，独蒙毒而逢尤。\n虽謇謇以申志兮，君乖差而屏之。\n诚惜芳之菲菲兮，反以兹为腐也。\n怀椒聊之蔎蔎兮，乃逢纷以罹诟也。\n叹曰：嘉皇既殁终不返兮，山中幽险郢路远兮。\n谗人諓諓孰可愬兮，征夫罔极谁可语兮。\n行吟累欷声喟喟兮，怀忧含戚何侘傺兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "3326edd59ea13e11aed85cb039370df6",
        "title": "思古",
        "author": "刘向",
        "content": "冥冥深林兮，树木郁郁。\n山参差以崭岩兮，阜杳杳以蔽日。\n悲余心之悁悁兮，目眇眇而遗泣。\n风骚屑以摇木兮，云吸吸以湫戾。\n悲余生之无欢兮，愁倥偬于山陆。\n旦徘徊于长阪兮，夕彷徨而独宿。\n发披披以鬤鬤兮，躬劬劳而瘏悴。\n魂俇俇而南行兮，泣霑襟而濡袂。\n心婵媛而无告兮，口噤闭而不言。\n违郢都之旧闾兮，回湘、沅而远迁。\n念余邦之横陷兮，宗鬼神之无次。\n闵先嗣之中绝兮，心惶惑而自悲。\n聊浮游于山陿兮，步周流于江畔。\n临深水而长啸兮，且倘佯而氾观。\n兴离骚之微文兮，冀灵修之壹悟。\n还余车于南郢兮，复往轨于初古。\n道修远其难迁兮，伤余心之不能已。\n背三五之典刑兮，绝洪范之辟纪。\n播规矩以背度兮，错权衡而任意。\n操绳墨而放弃兮，倾容幸而侍侧。\n甘棠枯于丰草兮，藜棘树于中庭。\n西施斥于北宫兮，仳倠倚于弥楹。\n乌获戚而骖乘兮，燕公操于马圉。\n蒯聩登于清府兮，咎繇弃而在野。\n盖见兹以永叹兮，欲登阶而狐疑。\n乘白水而高骛兮，因徙弛而长词。\n叹曰：倘佯垆阪沼水深兮，容与汉渚涕淫淫兮，锺牙已死谁为声兮？纤阿不御焉舒情兮，曾哀悽欷心离离兮，还顾高丘泣如洒兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "e98c5f5d30d9476554db159f90581b37",
        "title": "远游",
        "author": "刘向",
        "content": "悲余性之不可改兮，屡惩艾而不迻。\n服觉皓以殊俗兮，貌揭揭以巍巍。\n譬若王侨之乘云兮，载赤霄而凌太清。\n欲与天地参寿兮，与日月而比荣。\n登昆仑而北首兮，悉灵圉而来谒。\n选鬼神于太阴兮，登阊阖于玄阙。\n回朕车俾西引兮，褰虹旗于玉门。\n驰六龙于三危兮，朝西灵于九滨。\n结余轸于西山兮，横飞谷以南征。\n绝都广以直指兮，历祝融于朱冥。\n枉玉衡于炎火兮，委两馆于咸唐。\n贯澒蒙以东朅兮，维六龙于扶桑。\n周流览于四海兮，志升降以高驰。\n征九神于回极兮，建虹采以招指。\n驾鸾凤以上游兮，从玄鹤与鹪明。\n孔鸟飞而送迎兮，腾群鹤于瑶光。\n排帝宫与罗囿兮，升县圃以眩灭。\n结琼枝以杂佩兮，立长庚以继日。\n凌惊雷以轶骇电兮，缀鬼谷于北辰。\n鞭风伯使先驱兮，囚灵玄于虞渊。\n遡高风以低佪兮，览周流于朔方。\n就颛顼而敶辞兮，考玄冥于空桑。\n旋车逝于崇山兮，奏虞舜于苍梧。\n济杨舟于会稽兮，就申胥于五湖。\n见南郢之流风兮，殒余躬于沅湘。\n望旧邦之黯黮兮，时溷浊其犹未央。\n怀兰茝之芬芳兮，妒被离而折之。\n张绛帷以襜襜兮，风邑邑而蔽之。\n日暾暾其西舍兮，阳焱焱而复顾。\n聊假日以须臾兮，何骚骚而自故。\n叹曰：譬彼蛟龙乘云浮兮，泛淫澒溶纷若雾兮。\n潺湲轇轕雷动电发馺高举兮。\n升虚凌冥沛浊浮清入帝宫兮，摇翘奋羽驰风骋雨游无穷兮。",
        "dynasty": "周",
        "collection_info": {
            "collection": "离骚",
            "section": "九叹"
        }
    },
    {
        "uuid": "8a53afb7d0f1ad1d5f33c030955cbb80",
        "title": "逢尤",
        "author": "王逸",
        "content": "悲兮愁，哀兮忧！天生我兮当闇时，被诼谮兮虚获尤。\n心烦愦兮意无聊，严载驾兮出戏游。\n周八极兮历九州，求轩辕兮索重华。\n世既卓兮远眇眇，握佩玖兮中路躇。\n羡咎繇兮建典谟，懿风后兮受瑞图。\n愍余命兮遭六极，委玉质兮于泥涂。\n遽傽遑兮驱林泽，步屏营兮行丘阿。\n车軏折兮马虺颓，惷怅立兮涕滂沱。\n思丁文兮圣明哲，哀平差兮迷谬愚。\n吕傅举兮殷周兴，忌嚭专兮郢吴虚。\n仰长叹兮气噎结，悒殟绝兮咶复苏。\n虎兕争兮于廷中，豺狼斗兮我之隅。\n云雾会兮日冥晦，飘风起兮扬尘埃。\n走鬯罔兮乍东西，欲窜伏兮其焉如？念灵闺兮隩重深，原竭节兮隔无由。\n望旧邦兮路逶随，忧心悄兮志勤劬。\n魂茕茕兮不遑寐，目眽眽兮寤终朝。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "27490665dcdad15eadca088ed725df5e",
        "title": "怨上",
        "author": "王逸",
        "content": "令尹兮謷謷，群司兮譨譨。\n哀哉兮淈淈，上下兮同流。\n菽藟兮蔓衍，芳虈兮挫枯。\n朱紫兮杂乱，曾莫兮别诸。\n倚此兮岩穴，永思兮窈悠。\n嗟怀兮眩惑，用志兮不昭。\n将丧兮玉斗，遗失兮钮枢。\n我心兮煎熬，惟是兮用忧。\n进恶兮九旬，复顾兮彭务。\n拟斯兮二踪，未知兮所投。\n谣吟兮中野，上察兮璇玑。\n大火兮西睨，摄提兮运低。\n雷霆兮硠磕，雹霰兮霏霏。\n奔电兮光晃，凉风兮怆悽。\n鸟兽兮惊骇，相从兮宿栖。\n鸳鸯兮噰噰，狐狸兮徾徾。\n哀吾兮介特，独处兮罔依。\n蝼蛄兮鸣东，蟊蠽兮号西。\n蛓缘兮我裳，蠋入兮我怀。\n虫豸兮夹余，惆怅兮自悲。\n伫立兮忉怛，心结縎兮折摧。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "9f6662f55b389a2105f0167696bbcc54",
        "title": "疾世",
        "author": "王逸",
        "content": "周徘徊兮汉渚，求水神兮灵女。\n嗟此国兮无良，媒女诎兮謰謱。\n鴳雀列兮譁讙，鸲鹆鸣兮聒余。\n抱昭华兮宝璋，欲衒鬻兮莫取。\n言旋迈兮北徂，叫我友兮配耦。\n日阴曀兮未光，阒睄窕兮靡睹。\n纷载驱兮高驰，将谘询兮皇羲。\n遵河皋兮周流，路变易兮时乖。\n濿沧海兮东游，沐盥浴兮天池。\n访太昊兮道要，云靡贵兮仁义。\n志欣乐兮反征，就周文兮邠歧。\n秉玉英兮结誓，日欲暮兮心悲。\n惟天禄兮不再，背我信兮自违。\n逾陇堆兮渡漠，过桂车兮合黎。\n赴昆山兮馽騄，从邛遨兮栖迟。\n吮玉液兮止渴，啮芝华兮疗饥。\n居嵺廓兮尠畴，远梁昌兮几迷。\n望江汉兮濩渃，心紧絭兮伤怀。\n时昢昢兮且旦，尘莫莫兮未晞。\n忧不暇兮寝食，咤增叹兮如雷。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "55eea0d5f4829cc374c4adf4f55d052a",
        "title": "悯上",
        "author": "王逸",
        "content": "哀世兮睩睩，諓諓兮嗌喔。\n众多兮阿媚，骪靡兮成俗。\n贪枉兮党比，贞良兮茕独。\n鹄窜兮枳棘，鹈集兮帷幄。\n罽蕠兮青葱，槁本兮萎落。\n睹斯兮伪惑，心为兮隔错。\n逡巡兮圃薮，率彼兮畛陌。\n川谷兮渊渊，山阜兮峉峉。\n丛林兮崟崟，株榛兮岳岳。\n霜雪兮漼溰，冰冻兮洛泽。\n东西兮南北，罔所兮归薄。\n庇荫兮枯树，匍匐兮岩石。\n蜷跼兮寒局数，独处兮志不申。\n年齿尽兮命迫促，魁垒挤摧兮常困辱。\n含忧强老兮愁无乐，须发苎悴兮顠鬓白。\n思灵泽兮一膏沐，怀兰英兮把琼若，待天明兮立踯躅。\n云蒙蒙兮电鯈烁，孤雌惊兮鸣呴呴。\n思怫郁兮肝切剥，忿悁悒兮孰诉告。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "b0a519124233470142c2db5a6018d1fd",
        "title": "遭厄",
        "author": "王逸",
        "content": "悼屈子兮遭厄，沉王躬兮湘汨。\n何楚国兮难化，迄于今兮不易。\n士莫志兮羔裘，竞佞谀兮谗阋。\n指正义兮为曲，訿玉璧兮为石。\n殦雕游兮华屋，鵔鸃栖兮柴蔟。\n起奋迅兮奔走，违群小兮謑訽。\n载青云兮上昇，适昭明兮所处。\n蹑天衢兮长驱，踵九阳兮戏荡。\n越云汉兮南济，秣余马兮河鼓。\n云霓纷兮晻翳，参辰回兮颠倒。\n逢流星兮问路，顾我指兮从左。\n俓娵觜兮直驰，御者迷兮失轨。\n遂踢达兮邪造，与日月兮殊道。\n志阏绝兮安如，哀所求兮不耦。\n攀天阶兮下视，见鄢郢兮旧宇。\n意逍遥兮欲归，众秽盛兮沓沓。\n思哽饐兮诘诎，涕流澜兮如雨。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "544242300006049b06c47535cf32f448",
        "title": "悼乱",
        "author": "王逸",
        "content": "嗟嗟兮悲夫，殽乱兮纷挐。\n茅丝兮同综，冠屦兮共絇。\n督万兮侍宴，周邵兮负刍。\n白龙兮见射，灵龟兮执拘。\n仲尼兮困厄，邹衍兮幽囚。\n伊余兮念兹，奔遁兮隐居。\n将升兮高山，上有兮猴猿。\n欲入兮深谷，下有兮虺蛇。\n左见兮鸣鵙，右睹兮呼枭。\n惶悸兮失气，踊跃兮距跳。\n便旋兮中原，仰天兮增叹。\n菅蒯兮楙莽，雚苇兮仟眠。\n鹿蹊兮躖躖，貒貉兮蟫蟫。\n鹯鹞兮轩轩，鹑鹌兮甄甄。\n哀我兮寡独，靡有兮齐伦。\n意欲兮沉吟，迫日兮黄昏。\n玄鹤兮高飞，曾逝兮青冥。\n鸧鹒兮喈喈，山鹊兮嘤嘤。\n鸿鸬兮振翅，归雁兮于征。\n吾志兮觉悟，怀我兮圣京。\n垂屣兮将起，跓俟兮硕明。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "f057d364fcd7e7fedd85cc3deb4dcb05",
        "title": "伤时",
        "author": "王逸",
        "content": "惟昊天兮昭灵，阳气发兮清明。\n风习习兮和暖，百草萌兮华荣。\n堇荼茂兮扶疏，蘅芷雕兮莹嫇。\n愍贞良兮遇害，将夭折兮碎糜。\n时混混兮浇饡，哀当世兮莫知。\n览往昔兮俊彦，亦诎辱兮系纍。\n管束缚兮桎梏，百贸易兮传卖。\n遭桓缪兮识举，才德用兮列施。\n且从容兮自慰，玩琴书兮游戏。\n迫中国兮迮陿，吾欲之兮九夷。\n超五岭兮嵯峨，观浮石兮崔嵬。\n陟丹山兮炎野，屯余车兮黄支。\n就祝融兮稽疑，嘉己行兮无为。\n乃回朅兮北逝，遇神孈兮宴娭。\n欲静居兮自娱，心愁戚兮不能。\n放余辔兮策驷，忽飙腾兮浮云。\n跖飞杭兮越海，从安期兮蓬莱。\n缘天梯兮北上，登太一兮玉台。\n使素女兮鼓簧，乘戈和兮讴谣。\n声噭誂兮清和，音晏衍兮要淫。\n咸欣欣兮酣乐，余眷眷兮独悲。\n顾章华兮太息，志恋恋兮依依。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "095ab8bbf222a428e6e713e6e411d2e5",
        "title": "哀岁",
        "author": "王逸",
        "content": "旻天兮清凉，玄气兮高朗。\n北风兮潦洌，草木兮苍唐。\n蛜蚗兮噍噍，蝍蛆兮穰穰。\n岁忽忽兮惟暮，余感时兮悽怆。\n伤俗兮泥浊，蒙蔽兮不章。\n宝彼兮沙砾，捐此兮夜光。\n椒瑛兮湟污，葈耳兮充房。\n摄衣兮缓带，操我兮墨阳。\n昇车兮命仆，将驰兮四荒。\n下堂兮见虿，出门兮触螽。\n巷有兮蚰蜓，邑多兮螳螂。\n睹斯兮嫉贼，心为兮切伤。\n俛念兮子胥，仰怜兮比干。\n投剑兮脱冕，龙屈兮蜿蟤。\n潜藏兮山泽，匍匐兮丛攒。\n窥见兮溪涧，流水兮沄沄。\n鼋鼍兮欣欣，鳣鲇兮延延。\n群行兮上下，骈罗兮列陈。\n自恨兮无友，特处兮茕茕。\n冬夜兮陶陶，雨雪兮冥冥。\n神光兮颎颎，鬼火兮荧荧。\n修德兮困控，愁不聊兮遑生。\n忧纡兮郁郁，恶所兮写情。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "a73111deae1f4e04a27227953137a646",
        "title": "守志",
        "author": "王逸",
        "content": "陟玉峦兮逍遥，览高冈兮峣峣。\n桂树列兮纷敷，吐紫华兮布条。\n实孔鸾兮所居，今其集兮惟鸮。\n乌鹊惊兮哑哑，余顾盼兮怊怊。\n彼日月兮闇昧，障覆天兮祲氛。\n伊我后兮不聪，焉陈诚兮效忠。\n摅羽翮兮超俗，游陶遨兮养神。\n乘六蛟兮蜿蝉，遂驰骋兮升云。\n扬彗光兮为旗，秉电策兮为鞭。\n朝晨发兮鄢郢，食时至兮增泉。\n绕曲阿兮北次，造我车兮南端。\n谒玄黄兮纳贽，崇忠贞兮弥坚。\n历九宫兮遍观，睹秘藏兮宝珍。\n就传说兮骑龙，与织女兮合婚。\n举天罼兮掩邪，彀天弧兮射奸。\n随真人兮翱翔，食元气兮长存。\n望太微兮穆穆，睨三阶兮炳分。\n相辅政兮成化，建烈业兮垂勋。\n目瞥瞥兮西没，道遐回兮阻叹。\n志稸积兮未通，怅敞罔兮自怜。\n乱曰：天庭明兮云霓藏，三光朗兮镜万方。\n斥蜥蜴兮进龟龙，策谋从兮翼机衡。\n配稷契兮恢唐功，嗟英俊兮未为双。",
        "dynasty": "周",
        "collection_info": {
            "collection": "离骚",
            "section": "九思"
        }
    },
    {
        "uuid": "cb8d30e7996870aae377b80ade7aff1b",
        "title": "学而篇",
        "author": "孔子弟子及再传弟子",
        "content": "子曰：“学而时习之，不亦说乎？有朋自远方来，不亦乐乎？人不知而不愠，不亦君子乎？”有子曰：“其为人也孝弟，而好犯上者，鲜矣；不好犯上而好作乱者，未之有也。\n君子务本，本立而道生。\n孝弟也者，其为仁之本与！”子曰：“巧言令色，鲜矣仁！”曾子曰：“吾日三省吾身：为人谋而不忠乎？与朋友交而不信乎？传不习乎？”子曰：“道千乘之国，敬事而信，节用而爱人，使民以时。\n”子曰：“弟子入则孝，出则弟，谨而信，泛爱众，而亲仁，行有余力，则以学文。\n”子夏曰：“贤贤易色；事父母，能竭其力；事君，能致其身；与朋友交，言而有信。\n虽曰未学，吾必谓之学矣。\n”子曰：“君子不重则不威，学则不固。\n主忠信，无友不如己者，过，则勿惮改。\n”曾子曰：“慎终追远，民德归厚矣。\n”子禽问于子贡曰：“夫子至于是邦也，必闻其政，求之与，抑与之与？”子贡曰：“夫子温、良、恭、俭、让以得之。\n夫子之求之也，其诸异乎人之求之与？”子曰：“父在，观其志；父没，观其行；三年无改于父之道，可谓孝矣。\n”有子曰：“礼之用，和为贵。\n先王之道，斯为美，小大由之。\n有所不行，知和而和，不以礼节之，亦不可行也。\n”有子曰：“信近于义，言可复也。\n恭近于礼，远耻辱也。\n因不失其亲，亦可宗也。\n”子曰：“君子食无求饱，居无求安，敏于事而慎于言，就有道而正焉。\n可谓好学也已。\n”子贡曰：“贫而无谄，富而无骄，何如？”子曰：“可也。\n未若贫而乐，富而好礼者也。\n”子贡曰：“《诗》云：‘如切如磋，如琢如磨’，其斯之谓与？”子曰：“赐也，始可与言《诗》已矣，告诸往而知来者。\n”子曰：“不患人之不己知，患不知人也。\n”",
        "dynasty": "周",
        "collection_info": {
            "collection": "论文",
            "chapter": "学而篇"
        }
    },
    {
        "uuid": "6c3559bac8f52ec07b8b6b33120b112d",
        "title": "为政篇",
        "author": "孔子弟子及再传弟子",
        "content": "子曰：“为政以德，譬如北辰，居其所而众星共之。\n”子曰：“《诗》三百，一言以蔽之，曰：‘思无邪’。\n”子曰：“道之以政，齐之以刑，民免而无耻。\n道之以德，齐之以礼，有耻且格。\n”子曰：“吾十有五而志于学，三十而立，四十而不惑，五十而知天命，六十而耳顺，七十而从心所欲，不逾矩。\n”孟懿子问孝，子曰：“无违。\n”樊迟御，子告之曰：“孟孙问孝于我，我对曰‘无违’。\n”樊迟曰：“何谓也？”子曰：“生，事之以礼；死，葬之以礼，祭之以礼。\n”孟武伯问孝。\n子曰：“父母唯其疾之忧。\n”子游问孝。\n子曰：“今之孝者，是谓能养。\n至于犬马皆能有养；不敬，何以别乎？”子夏问孝。\n子曰：“色难。\n有事，弟子服其劳；有酒食，先生馔，曾是以为孝乎？”子曰：“吾与回言终日，不违，如愚。\n退而省其私，亦足以发，回也不愚。\n”子曰：“视其所以，观其所由，察其所安，人焉廋哉？人焉廋哉？”子曰：“温故而知新，可以为师矣。\n”子曰：“君子不器。\n”子贡问君子。\n子曰：“先行其言而后从之。\n”子曰：“君子周而不比，小人比而不周。\n”子曰：“学而不思则罔，思而不学则殆。\n”子曰：“攻乎异端，斯害也已！”子曰：“由，诲汝知之乎！知之为知之，不知为不知，是知也。\n”子张学干禄。\n子曰：“多闻阙疑，慎言其余，则寡尤；多见阙殆，慎行其余，则寡悔。\n言寡尤，行寡悔，禄在其中矣。\n”哀公问曰：“何为则民服？”孔子对曰：“举直错诸枉，则民服；举枉错诸直，则民不服。\n”季康子问：“使民敬、忠以劝，如之何？”子曰：“临之以庄，则敬；孝慈，则忠；举善而教不能，则劝。\n”或谓孔子曰：“子奚不为政？”子曰：“《书》云：‘孝乎惟孝，友于兄弟，施于有政。\n’是亦为政，奚其为为政？”子曰：“人而无信，不知其可也。\n大车无輗，小车无軏，其何以行之哉？”子张问：“十世可知也？”子曰：“殷因于夏礼，所损益，可知也；周因于殷礼，所损益，可知也。\n其或继周者，虽百世，可知也。\n”子曰：“非其鬼而祭之，谄也；见义不为，无勇也。\n”",
        "dynasty": "周",
        "collection_info": {
            "collection": "论文",
            "chapter": "为政篇"
        }
    },
    {
        "uuid": "fe9558f92b92c48b01a2ea327e7ab98d",
        "title": "八佾篇",
        "author": "孔子弟子及再传弟子",
        "content": "孔子谓季氏:“八佾舞于庭，是可忍也，孰不可忍也?”三家者以《雍》彻,子曰：“‘相维辟公，天子穆穆’，奚取于三家之堂？”子曰：“人而不仁，如礼何？人而不仁，如乐何？”林放问礼之本,子曰：“大哉问！礼，与其奢也，宁俭；丧，与其易也，宁戚。\n”子曰：“夷狄之有君，不如诸夏之亡也。\n”季氏旅于泰山。\n子谓冉有曰：“女弗能救与？”对曰：“不能。\n”子曰：“呜呼！曾谓泰山不如林放乎？”子曰：“君子无所争，必也射乎！揖让而升，下而饮。\n其争也君子。\n”子夏问曰：“‘巧笑倩兮，美目盼兮，素以为绚兮’何谓也？”子曰：“绘事后素。\n”曰：“礼后乎？”子曰：“起予者商也，始可与言《诗》已矣。\n”子曰：“夏礼吾能言之，杞不足征也；殷礼吾能言之，宋不足征也。\n文献不足故也，足则吾能征之矣。\n”子曰：“禘自既灌而往者，吾不欲观之矣。\n”或问禘之说。\n子曰：“不知也。\n知其说者之于天下也，其如示诸斯乎！”指其掌。\n祭如在，祭神如神在。\n子曰：“吾不与祭，如不祭。\n”王孙贾问曰：“‘与其媚于奥，宁媚于灶’，何谓也？”子曰：“不然，获罪于天，无所祷也。\n”子曰：“周监于二代，郁郁乎文哉！吾从周。\n”子入太庙，每事问。\n或曰：“孰谓鄹人之子知礼乎？入太庙，每事问。\n”子闻之，曰：“是礼也。\n”子曰：“射不主皮，为力不同科，古之道也。\n”子贡欲去告朔之饩羊，子曰：“赐也！尔爱其羊，我爱其礼。\n”子曰：“事君尽礼，人以为谄也。\n”定公问：“君使臣，臣事君，如之何？”孔子对曰：“君使臣以礼，臣事君以忠。\n”子曰：“《关睢》，乐而不淫，哀而不伤。\n”哀公问社于宰我，宰我对曰：“夏后氏以松，殷人以柏，周人以栗，曰使民战栗。\n”子闻之，曰：“成事不说，遂事不谏，既往不咎。\n”子曰：“管仲之器小哉！”或曰：“管仲俭乎？”曰：“管氏有三归，官事不摄，焉得俭？”“然则管仲知礼乎？”曰：“邦君树塞门，管氏亦树塞门；邦君为两君之好，有反坫。\n管氏亦有反坫，管氏而知礼，孰不知礼？”子语鲁大师乐，曰：“乐其可知也。\n始作，翕如也；从之，纯如也，皦如也，绎如也，以成。\n”仪封人请见，曰：“君子之至于斯也，吾未尝不得见也。\n”从者见之。\n出曰：“二三子何患于丧乎？天下之无道也久矣，天将以夫子为木铎。\n”子谓《韶》：“尽美矣，又尽善也。\n”谓《武》：“尽美矣，未尽善也。\n”子曰：“居上不宽，为礼不敬，临丧不哀，吾何以观之哉？”",
        "dynasty": "周",
        "collection_info": {
            "collection": "论文",
            "chapter": "八佾篇"
        }
    },
    {
        "uuid": "a3a811a9973b15820c70ee12fd5fffc3",
        "title": "里仁篇",
        "author": "孔子弟子及再传弟子",
        "content": "子曰：“里仁为美。\n择不处仁，焉得知？”子曰：“不仁者不可以久处约，不可以长处乐。\n仁者安仁，知者利仁。\n”子曰：“唯仁者能好人，能恶人。\n”子曰：“苟志于仁矣，无恶也。\n”子曰：“富与贵，是人之所欲也；不以其道得之，不处也。\n贫与贱，是人之所恶也；不以其道得之，不去也。\n君子去仁，恶乎成名？君子无终食之间违仁，造次必于是，颠沛必于是。\n”子曰：“我未见好仁者，恶不仁者。\n好仁者，无以尚之；恶不仁者，其为仁矣，不使不仁者加乎其身。\n有能一日用其力于仁矣乎？我未见力不足者。\n盖有之矣，我未见也。\n”子曰：“人之过也，各于其党。\n观过，斯知仁矣。\n”子曰：“朝闻道，夕死可矣。\n”子曰：“士志于道，而耻恶衣恶食者，未足与议也。\n”子曰：“君子之于天下也，无适也，无莫也，义之与比。\n”子曰：“君子怀德，小人怀土；君子怀刑，小人怀惠。\n”子曰：“放于利而行，多怨。\n”子曰：“能以礼让为国乎？何有？不能以礼让为国，如礼何？”子曰：“不患无位，患所以立。\n不患莫己知，求为可知也。\n”子曰：“参乎！吾道一以贯之。\n”曾子曰：“唯。\n”子出，门人问曰：“何谓也？”曾子曰：“夫子之道，忠恕而已矣。\n”子曰：“君子喻于义，小人喻于利。\n”子曰：“见贤思齐焉，见不贤而内自省也。\n”子曰：“事父母，几谏，谏志不从，又敬不违，劳而不怨。\n”子曰：“父母在，不远游，游必有方。\n”子曰：“三年无改于父之道，可谓孝矣。\n”子曰：“父母之年，不可不知也，一则以喜，一则以惧。\n”子曰：“古者言之不出，耻躬之不逮也。\n”子曰：“以约失之者鲜矣。\n”子曰：“君子欲讷于言而敏于行。\n”子曰：“德不孤，必有邻。\n”子游曰：“事君数，斯辱矣；朋友数，斯疏矣。\n”",
        "dynasty": "周",
        "collection_info": {
            "collection": "论文",
            "chapter": "里仁篇"
        }
    },
    {
        "uuid": "11f46578127eaae22d2ac1665c4c595b",
        "title": "公冶长篇",
        "author": "孔子弟子及再传弟子",
        "content": "子谓公冶长：“可妻也，虽在缧绁之中，非其罪也！”以其子妻之。\n子谓南容：“邦有道不废；邦无道免于刑戮。\n”以其兄之子妻之。\n子谓子贱：“君子哉若人！鲁无君子者，斯焉取斯？”子贡问曰：“赐也何如？”子曰：“女器也。\n”曰：“何器也？”曰：“瑚琏也。\n”或曰：“雍也仁而不佞。\n”子曰：“焉用佞？御人以口给，屡憎于人。\n不知其仁，焉用佞？”子使漆雕开仕，对曰：“吾斯之未能信。\n”子说。\n子曰：“道不行，乘桴浮于海，从我者其由与？”子路闻之喜，子曰：“由也好勇过我，无所取材。\n”孟武伯问：“子路仁乎？”子曰：“不知也。\n”又问，子曰：“由也，千乘之国，可使治其赋也，不知其仁也。\n”“求也何如？”子曰：“求也，千室之邑、百乘之家，可使为之宰也，不知其仁也。\n”“赤也何如？”子曰：“赤也，束带立于朝，可使与宾客言也，不知其仁也。\n”子谓子贡曰：“女与回也孰愈？”对曰：“赐也何敢望回？回也闻一以知十，赐也闻一以知二。\n”子曰：“弗如也，吾与女弗如也！”宰予昼寝，子曰：“朽木不可雕也，粪土之墙不可杇也，于予与何诛？”子曰：“始吾于人也，听其言而信其行；今吾于人也，听其言而观其行。\n于予与改是。\n”子曰：“吾未见刚者。\n”或对曰：“申枨。\n”子曰：“枨也欲，焉得刚。\n”子贡曰：“我不欲人之加诸我也，吾亦欲无加诸人。\n”子曰：“赐也，非尔所及也。\n”子贡曰：“夫子之文章，可得而闻也；夫子之言性与天道，不可得而闻也。\n”子路有闻，未之能行，唯恐有闻。\n子贡问曰：“孔文子何以谓之文也？”子曰：“敏而好学，不耻下问，是以谓之文也。\n”子谓子产：“有君子之道四焉：其行己也恭，其事上也敬，其养民也惠，其使民也义。\n”子曰：“晏平仲善与人交，久而敬之。\n”子曰：“臧文仲居蔡，山节藻棁，何如其知也？”子张问曰：“令尹子文三仕为令尹，无喜色，三已之无愠色，旧令尹之政必以告新令尹，何如？”子曰：“忠矣。\n”曰：“仁矣乎？”曰：“未知，焉得仁？”“崔子弑齐君，陈文子有马十乘，弃而违之。\n至于他邦，则曰：‘犹吾大夫崔子也。\n’违之。\n之一邦，则又曰：‘犹吾大夫崔子也。\n’违之，何如？”子曰：“清矣。\n”曰：“仁矣乎？”曰：“未知，焉得仁？”季文子三思而后行，子闻之曰：“再斯可矣。\n”子曰：“宁武子，邦有道则知，邦无道则愚。\n其知可及也，其愚不可及也。\n”子在陈，曰：“归与！归与！吾党之小子狂简，斐然成章，不知所以裁之。\n”子曰：“伯夷、叔齐不念旧恶，怨是用希。\n”子曰：“孰谓微生高直？或乞酰焉，乞诸其邻而与之。\n”子曰：“巧言、令色、足恭，左丘明耻之，丘亦耻之。\n匿怨而友其人，左丘明耻之，丘亦耻之。\n”颜渊、季路侍，子曰：“盍各言尔志？”子路曰：“愿车马、衣轻裘与朋友共，敝之而无憾。\n”颜渊曰：“愿无伐善，无施劳。\n”子路曰：“愿闻子之志。\n”子曰：“老者安之，朋友信之，少者怀之。\n”子曰：“已矣乎！吾未见能见其过而内自讼者也。\n”子曰：“十室之邑，必有忠信如丘者焉，不如丘之好学也。\n”",
        "dynasty": "周",
        "collection_info": {
            "collection": "论文",
            "chapter": "公冶长篇"
        }
    },
    {
        "uuid": "157878e18016ff30f4d306746ebe3b56",
        "title": "雍也篇",
        "author": "孔子弟子及再传弟子",
        "content": "子曰：“雍也可使南面。\n”仲弓问子桑伯子，子曰：“可也简。\n”仲弓曰：“居敬而行简，以临其民，不亦可乎？居简而行简，无乃大简乎？”子曰：“雍之言然。\n”哀公问：“弟子孰为好学？”孔子对曰：“有颜回者好学，不迁怒，不贰过，不幸短命死矣，今也则亡，未闻好学者也。\n”子华使于齐，冉子为其母请粟，子曰：“与之釜。\n”请益，曰：“与之庾。\n”冉子与之粟五秉。\n子曰：“赤之适齐也，乘肥马，衣轻裘。\n吾闻之也，君子周急不继富。\n”原思为之宰，与之粟九百，辞。\n子曰：“毋，以与尔邻里乡党乎！”子谓仲弓曰：“犁牛之子骍且角，虽欲勿用，山川其舍诸？”子曰：“回也，其心三月不违仁，其余则日月至焉而已矣。\n”季康子问：“仲由可使从政也与？”子曰：“由也果，于从政乎何有？”曰：“赐也可使从政也与？”曰：“赐也达，于从政乎何有？”曰：“求也可使从政也与？”曰：“求也艺，于从政乎何有？”季氏使闵子骞为费宰，闵子骞曰：“善为我辞焉。\n如有复我者，则吾必在汶上矣。\n”伯牛有疾，子问之，自牖执其手，曰：“亡之，命矣夫！斯人也而有斯疾也！斯人也而有斯疾也！”子曰：“贤哉回也！一箪食，一瓢饮，在陋巷，人不堪其忧，回也不改其乐。\n贤哉，回也！”冉求曰：“非不说子之道，力不足也。\n”子曰：“力不足者，中道而废，今女画。\n”子谓子夏曰：“女为君子儒，无为小人儒。\n”子游为武城宰，子曰：“女得人焉尔乎？”曰：“有澹台灭明者，行不由径，非公事，未尝至于偃之室也。\n”子曰：“孟之反不伐，奔而殿，将入门，策其马曰：‘非敢后也，马不进也。\n’”子曰：“不有祝鮀之佞，而有宋朝之美，难乎免于今之世矣。\n”子曰：“谁能出不由户？何莫由斯道也？”子曰：“质胜文则野，文胜质则史。\n文质彬彬，然后君子。\n”子曰：“人之生也直，罔之生也幸而免。\n”子曰：“知之者不如好之者；好之者不如乐之者。\n”子曰：“中人以上，可以语上也；中人以下，不可以语上也。\n”樊迟问知，子曰：“务民之义，敬鬼神而远之，可谓知矣。\n”问仁，曰：“仁者先难而后获，可谓仁矣。\n”子曰：“知者乐水，仁者乐山。\n知者动，仁者静。\n知者乐，仁者寿。\n”子曰：“齐一变至于鲁，鲁一变至于道。\n”子曰：“觚不觚，觚哉！觚哉！”宰我问曰：“仁者，虽告之曰：‘井有仁焉。\n’其从之也？”子曰：“何为其然也？君子可逝也，不可陷也；可欺也，不可罔也。\n”子曰：“君子博学于文，约之以礼，亦可以弗畔矣夫。\n”子见南子，子路不说，夫子矢之曰：“予所否者，天厌之！天厌之！”子曰：“中庸之为德也，其至矣乎！民鲜久矣。\n”子贡曰：“如有博施于民而能济众，何如？可谓仁乎？”子曰：“何事于仁，必也圣乎！尧、舜其犹病诸！夫仁者，己欲立而立人，己欲达而达人。\n能近取譬，可谓仁之方也已。\n”",
        "dynasty": "周",
        "collection_info": {
            "collection": "论文",
            "chapter": "雍也篇"
        }
    },
    {
        "uuid": "6bd13703499114f0fb2444ecc4810d12",
        "title": "述而篇",
        "author": "孔子弟子及再传弟子",
        "content": "子曰：“述而不作，信而好古，窃比于我老彭。\n”子曰：“默而识之，学而不厌，诲人不倦，何有于我哉？”子曰：“德之不修，学之不讲，闻义不能徙，不善不能改，是吾忧也。\n”子之燕居，申申如也，夭夭如也。\n子曰：“甚矣吾衰也！久矣吾不复梦见周公。\n”子曰：“志于道，据于德，依于仁，游于艺。\n”子曰：“自行束修以上，吾未尝无诲焉。\n”子曰：“不愤不启，不悱不发，举一隅不以三隅反，则不复也。\n”子食于有丧者之侧，未尝饱也。\n子于是日哭，则不歌。\n子谓颜渊曰：“用之则行，舍之则藏，惟我与尔有是夫！”子路曰：“子行三军，则谁与？”子曰：“暴虎冯河，死而无悔者，吾不与也。\n必也临事而惧，好谋而成者也。\n”子曰：“富而可求也，虽执鞭之士，吾亦为之。\n如不可求，从吾所好。\n”子之所慎：齐，战，疾。\n子在齐闻《韶》，三月不知肉味，曰：“不图为乐之至于斯也。\n”冉有曰：“夫子为卫君乎？”子贡曰：“诺，吾将问之。\n”入，曰：“伯夷、叔齐何人也？”曰：“古之贤人也。\n”曰：“怨乎？”曰：“求仁而得仁，又何怨？”出，曰：“夫子不为也。\n”子曰：“饭疏食饮水，曲肱而枕之，乐亦在其中矣。\n不义而富且贵，于我如浮云。\n”子曰：“加我数年，五十以学《易》，可以无大过矣。\n”子所雅言，《诗》、《书》、执礼，皆雅言也。\n叶公问孔子于子路，子路不对。\n子曰：“女奚不曰：其为人也，发愤忘食，乐以忘忧，不知老之将至云尔。\n”子曰：“我非生而知之者，好古，敏以求之者也。\n”子不语怪、力、乱、神。\n子曰：“三人行，必有我师焉。\n择其善者而从之，其不善者而改之。\n”子曰：“天生德于予，桓魋其如予何？”子曰：“二三子以我为隐乎？吾无隐乎尔！吾无行而不与二三子者，是丘也。\n”子以四教：文，行，忠，信。\n子曰：“圣人，吾不得而见之矣；得见君子者斯可矣。\n”子曰：“善人，吾不得而见之矣，得见有恒者斯可矣。\n亡而为有，虚而为盈，约而为泰，难乎有恒乎。\n”子钓而不纲，弋不射宿。\n子曰：“盖有不知而作之者，我无是也。\n多闻，择其善者而从之；多见而识之，知之次也。\n”互乡难与言，童子见，门人惑。\n子曰：“与其进也，不与其退也，唯何甚？人洁己以进，与其洁也，不保其往也。\n”子曰：“仁远乎哉？我欲仁，斯仁至矣。\n”陈司败问：“昭公知礼乎？”孔子曰：“知礼。\n”孔子退，揖巫马期而进之，曰：“吾闻君子不党，君子亦党乎？君取于吴，为同姓，谓之吴孟子。\n君而知礼，孰不知礼？”巫马期以告，子曰：“丘也幸，苟有过，人必知之。\n”子与人歌而善，必使反之，而后和之。\n子曰：“文，莫吾犹人也。\n躬行君子，则吾未之有得。\n”子曰：“若圣与仁，则吾岂敢？抑为之不厌，诲人不倦，则可谓云尔已矣。\n”公西华曰：“正唯弟子不能学也。\n”子疾病，子路请祷。\n子曰：“有诸？”子路对曰：“有之。\n《诔》曰：‘祷尔于上下神祇。\n’”子曰：“丘之祷久矣。\n”子曰：“奢则不孙，俭则固。\n与其不孙也，宁固。\n”子曰：“君子坦荡荡，小人长戚戚。\n”子温而厉，威而不猛，恭而安。",
        "dynasty": "周",
        "collection_info": {
            "collection": "论文",
            "chapter": "述而篇"
        }
    },
    {
        "uuid": "19d4066de0b99cf0a7e3426f13bc2e6f",
        "title": "泰伯篇",
        "author": "孔子弟子及再传弟子",
        "content": "子曰：“泰伯，其可谓至德也已矣。\n三以天下让，民无得而称焉。\n”子曰：“恭而无礼则劳；慎而无礼则葸；勇而无礼则乱；直而无礼则绞。\n君子笃于亲，则民兴于仁；故旧不遗，则民不偷。\n”曾子有疾，召门弟子曰：“启予足，启予手。\n《诗》云：‘战战兢兢，如临深渊，如履薄冰。\n’而今而后，吾知免夫，小子！”曾子有疾，孟敬子问之。\n曾子言曰：“鸟之将死，其鸣也哀；人之将死，其言也善。\n君子所贵乎道者三：动容貌，斯远暴慢矣；正颜色，斯近信矣；出辞气，斯远鄙倍矣。\n笾豆之事，则有司存。\n”曾子曰：“以能问于不能；以多问于寡；有若无，实若虚，犯而不校。\n昔者吾友尝从事于斯矣。\n”曾子曰：“可以托六尺之孤，可以寄百里之命，临大节而不可夺也。\n君子人与？君子人也。\n”曾子曰：“士不可以不弘毅，任重而道远。\n仁以为己任，不亦重乎？死而后已，不亦远乎？”子曰：“兴于《诗》，立于礼，成于乐。\n”子曰：“民可使由之，不可使知之。\n”子曰：“好勇疾贫，乱也。\n人而不仁，疾之已甚，乱也。\n”子曰：“如有周公之才之美，使骄且吝，其余不足观也已。\n”子曰：“三年学，不至于谷，不易得也。\n”子曰：“笃信好学，守死善道。\n危邦不入，乱邦不居。\n天下有道则见，无道则隐。\n邦有道，贫且贱焉，耻也；邦无道，富且贵焉，耻也。\n”子曰：“不在其位，不谋其政。\n”子曰：“师挚之始，《关雎》之乱，洋洋乎盈耳哉！”子曰：“狂而不直，侗而不愿，悾悾而不信，吾不知之矣。\n”子曰：“学如不及，犹恐失之。\n”子曰：“巍巍乎！舜、禹之有天下也而不与焉。\n”子曰：“大哉尧之为君也！巍巍乎，唯天为大，唯尧则之。\n荡荡乎，民无能名焉。\n巍巍乎其有成功也，焕乎其有文章！”舜有臣五人而天下治。\n武王曰：“予有乱臣十人。\n”孔子曰：“才难，不其然乎？唐虞之际，于斯为盛；有妇人焉，九人而已。\n三分天下有其二，以服事殷。\n周之德，其可谓至德也已矣。\n”子曰：“禹，吾无间然矣。\n菲饮食而致孝乎鬼神，恶衣服而致美乎黼冕，卑宫室而尽力乎沟洫。\n禹，吾无间然矣。\n”",
        "dynasty": "周",
        "collection_info": {
            "collection": "论文",
            "chapter": "泰伯篇"
        }
    },
    {
        "uuid": "1973bb39dc6b2c8b746c22193126689c",
        "title": "子罕篇",
        "author": "孔子弟子及再传弟子",
        "content": "子罕言利与命与仁。\n达巷党人曰：“大哉孔子！博学而无所成名。\n”子闻之，谓门弟子曰：“吾何执？执御乎，执射乎？吾执御矣。\n”子曰：“麻冕，礼也；今也纯，俭，吾从众。\n拜下，礼也；今拜乎上，泰也；虽违众，吾从下。\n”子绝四：毋意、毋必、毋固、毋我。\n子畏于匡，曰：“文王既没，文不在兹乎？天之将丧斯文也，后死者不得与于斯文也；天之未丧斯文也，匡人其如予何？”太宰问于子贡曰：“夫子圣者与，何其多能也？”子贡曰：“固天纵之将圣，又多能也。\n”子闻之，曰：“太宰知我乎？吾少也贱，故多能鄙事。\n君子多乎哉？不多也。\n”牢曰：“子云：‘吾不试，故艺。\n’”子曰：“吾有知乎哉？无知也。\n有鄙夫问于我，空空如也。\n我叩其两端而竭焉。\n”子曰：“凤鸟不至，河不出图，吾已矣夫！”子见齐衰者、冕衣裳者与瞽者，见之，虽少，必作，过之必趋。\n颜渊喟然叹曰：“仰之弥高，钻之弥坚。\n瞻之在前，忽焉在后。\n夫子循循然善诱人，博我以文，约我以礼，欲罢不能。\n既竭吾才，如有所立卓尔，虽欲从之，末由也已。\n”子疾病，子路使门人为臣。\n病间，曰：“久矣哉，由之行诈也！无臣而为有臣，吾谁欺？欺天乎？且予与其死于臣之手也，无宁死于二三子之手乎！且予纵不得大葬，予死于道路乎？”子贡曰：“有美玉于斯，韫椟而藏诸？求善贾而沽诸？”子曰：“沽之哉，沽之哉！我待贾者也。\n”子欲居九夷。\n或曰：“陋，如之何？”子曰：“君子居之，何陋之有！”子曰：“吾自卫反鲁，然后乐正，《雅》、《颂》各得其所。\n”子曰：“出则事公卿，入则事父兄，丧事不敢不勉，不为酒困，何有于我哉？”子在川上曰：“逝者如斯夫！不舍昼夜。\n”子曰：“吾未见好德如好色者也。\n”子曰：“譬如为山，未成一篑，止，吾止也；譬如平地，虽覆一篑，进，吾往也。\n”子曰：“语之而不惰者，其回也与！”子谓颜渊，曰：“惜乎！吾见其进也，未见其止也。\n”子曰：“苗而不秀者有矣夫，秀而不实者有矣夫。\n”子曰：“后生可畏，焉知来者之不如今也？四十、五十而无闻焉，斯亦不足畏也已。\n”子曰：“法语之言，能无从乎？改之为贵。\n巽与之言，能无说乎？绎之为贵。\n说而不绎，从而不改，吾末如之何也已矣。\n”子曰：“主忠信。\n毋友不如己者，过，则勿惮改。\n”子曰：“三军可夺帅也，匹夫不可夺志也。\n”子曰：“衣敝缊袍，与衣狐貉者立而不耻者，其由也与！‘不忮不求，何用不臧？’”子路终身诵之，子曰：“是道也，何足以臧？”子曰：“岁寒，然后知松柏之后凋也。\n”子曰：“知者不惑，仁者不忧，勇者不惧。\n”子曰：“可与共学，未可与适道；可与适道，未可与立；可与立，未可与权。\n”“唐棣之华，偏其反而。\n岂不尔思？室是远尔。\n”子曰：“未之思也，夫何远之有。\n”",
        "dynasty": "周",
        "collection_info": {
            "collection": "论文",
            "chapter": "子罕篇"
        }
    },
    {
        "uuid": "1374e0217478a1f0ce5b898771a86668",
        "title": "乡党篇",
        "author": "孔子弟子及再传弟子",
        "content": "孔子于乡党，恂恂如也，似不能言者；其在宗庙朝庭，便便言，唯谨尔。\n朝，与下大夫言，侃侃如也；与上大夫言，訚訚如也。\n君在，踧踖如也，与与如也。\n君召使摈，色勃如也，足躩如也。\n揖所与立，左右手，衣前后襜如也。\n趋进，翼如也。\n宾退，必复命曰：“宾不顾矣。\n”入公门，鞠躬如也，如不容。\n立不中门，行不履阈。\n过位，色勃如也，足躩如也，其言似不足者。\n摄齐升堂，鞠躬如也，屏气似不息者。\n出，降一等，逞颜色，怡怡如也；没阶，趋进，翼如也；复其位，踧踖如也。\n执圭，鞠躬如也，如不胜。\n上如揖，下如授。\n勃如战色，足蹜蹜如有循。\n享礼，有容色。\n私觌，愉愉如也。\n君子不以绀緅饰，红紫不以为亵服。\n当暑袗絺绤，必表而出之。\n缁衣羔裘，素衣麑裘，黄衣狐裘。\n亵裘长，短右袂。\n必有寝衣，长一身有半。\n狐貉之厚以居。\n去丧，无所不佩。\n非帷裳，必杀之。\n羔裘玄冠不以吊。\n吉月，必朝服而朝。\n齐，必有明衣，布。\n齐必变食，居必迁坐。\n食不厌精，脍不厌细。\n食饐而餲，鱼馁而肉败，不食；色恶，不食；臭恶，不食；失饪，不食；不时，不食；割不正，不食；不得其酱，不食。\n肉虽多，不使胜食气。\n唯酒无量，不及乱。\n沽酒市脯，不食。\n不撤姜食，不多食。\n祭于公，不宿肉。\n祭肉不出三日，出三日不食之矣。\n食不语，寝不言。\n虽疏食菜羹，必祭，必齐如也。\n席不正，不坐。\n乡人饮酒，杖者出，斯出矣。\n乡人傩，朝服而立于阼阶。\n问人于他邦，再拜而送之。\n康子馈药，拜而受之。\n曰：“丘未达，不敢尝。\n”厩焚，子退朝，曰：“伤人乎？”不问马。\n君赐食，必正席先尝之；君赐腥，必熟而荐之；君赐生，必畜之。\n侍食于君，君祭，先饭。\n疾，君视之，东首，加朝服，拖绅。\n君命召，不俟驾行矣。\n入太庙，每事问。\n朋友死，无所归，曰：“于我殡。\n”朋友之馈，虽车马，非祭肉，不拜。\n寝不尸，居不客。\n见齐衰者，虽狎，必变。\n见冕者与瞽者，虽亵，必以貌。\n凶服者式之，式负版者。\n有盛馔，必变色而作。\n迅雷风烈，必变。\n升车，必正立，执绥。\n车中不内顾，不疾言，不亲指。\n色斯举矣，翔而后集。\n曰：“山梁雌雉，时哉时哉！”子路共之，三嗅而作。",
        "dynasty": "周",
        "collection_info": {
            "collection": "论文",
            "chapter": "乡党篇"
        }
    },
    {
        "uuid": "6681c640eb8d0cf3fa55aa0d291e41c2",
        "title": "先进篇",
        "author": "孔子弟子及再传弟子",
        "content": "子曰：“先进于礼乐，野人也；后进于礼乐，君子也。\n如用之，则吾从先进。\n”子曰：“从我于陈、蔡者，皆不及门也。\n”德行：颜渊，闵子骞，冉伯牛，仲弓。\n言语：宰我，子贡。\n政事：冉有，季路。\n文学：子游，子夏。\n子曰：“回也非助我者也，于吾言无所不说。\n”子曰：“孝哉闵子骞！人不间于其父母昆弟之言。\n”南容三复白圭，孔子以其兄之子妻之。\n季康子问：“弟子孰为好学？”孔子对曰：“有颜回者好学，不幸短命死矣，今也则亡。\n”颜渊死，颜路请子之车以为之椁。\n子曰：“才不才，亦各言其子也。\n鲤也死，有棺而无椁，吾不徒行以为之椁。\n以吾从大夫之后，不可徒行也。\n”颜渊死。\n子曰：“噫！天丧予！天丧予！”颜渊死，子哭之恸，从者曰：“子恸矣！”曰：“有恸乎？非夫人之为恸而谁为？”颜渊死，门人欲厚葬之，子曰：“不可。\n”门人厚葬之，子曰：“回也视予犹父也，予不得视犹子也。\n非我也，夫二三子也！”季路问事鬼神，子曰：“未能事人，焉能事鬼？”,曰：“敢问死。\n”曰：“未知生，焉知死？”闵子侍侧，訚訚如也；子路，行行如也；冉有、子贡，侃侃如也。\n子乐。\n“若由也，不得其死然。\n”鲁人为长府，闵子骞曰：“仍旧贯如之何？何必改作？”子曰：“夫人不言，言必有中。\n”子曰：“由之瑟奚为于丘之门？”门人不敬子路，子曰：“由也升堂矣，未入于室也。\n”子贡问：“师与商也孰贤？”子曰：“师也过，商也不及。\n”曰：“然则师愈与？”子曰：“过犹不及。\n”季氏富于周公，而求也为之聚敛而附益之。\n子曰：“非吾徒也，小子鸣鼓而攻之可也。\n”柴也愚，参也鲁，师也辟，由也喭。\n子曰：“回也其庶乎，屡空。\n赐不受命而货殖焉，亿则屡中。\n”子张问善人之道，子曰：“不践迹，亦不入于室。\n”子曰：“论笃是与，君子者乎，色庄者乎？”子路问：“闻斯行诸？”子曰：“有父兄在，如之何其闻斯行之？”冉有问：“闻斯行诸？”子曰：“闻斯行之。\n公西华曰：“由也问闻斯行诸，子曰‘有父兄在’；求也问闻斯行诸，子曰‘闻斯行之’。\n赤也惑，敢问。\n”子曰：“求也退，故进之；由也兼人，故退之。\n”子畏于匡，颜渊后。\n子曰：“吾以女为死矣！”曰：“子在，回何敢死！”季子然问：“仲由、冉求可谓大臣与？”子曰：“吾以子为异之问，曾由与求之问。\n所谓大臣者，以道事君，不可则止。\n今由与求也，可谓具臣矣。\n”曰：“然则从之者与？”子曰：“弑父与君，亦不从也。\n”子路使子羔为费宰，子曰：“贼夫人之子。\n”子路曰：“有民人焉，有社稷焉，何必读书然后为学。\n”子曰：“是故恶夫佞者。\n”子路、曾皙、冉有、公西华侍坐，子曰：“以吾一日长乎尔，毋吾以也。\n居则曰‘不吾知也’如或知尔，则何以哉？”子路率尔而对曰：“千乘之国，摄乎大国之间，加之以师旅，因之以饥馑，由也为之，比及三年，可使有勇，且知方也。\n”夫子哂之。\n“求，尔何如？”对曰：“方六七十，如五六十，求也为之，比及三年，可使足民。\n如其礼乐，以俟君子。\n”“赤！尔何如？”对曰：“非曰能之，愿学焉。\n宗庙之事，如会同，端章甫，愿为小相焉。\n”“点，尔何如？”鼓瑟希，铿尔，舍瑟而作，对曰：“异乎三子者之撰。\n”子曰：“何伤乎？亦各言其志也。\n”曰：“暮春者，春服既成，冠者五六人，童子六七人，浴乎沂，风乎舞雩，咏而归。\n”夫子喟然叹曰：“吾与点也！”三子者出，曾皙后。\n曾皙曰：“夫三子者之言何如？”子曰：“亦各言其志也已矣。\n”曰：“夫子何哂由也？”曰：“为国以礼，其言不让，是故哂之。\n”“唯求则非邦也与？”“安见方六七十、如五六十而非邦也者？”“唯赤则非邦也与？”“宗庙会同，非诸侯而何？赤也为之小，孰能为之大？”",
        "dynasty": "周",
        "collection_info": {
            "collection": "论文",
            "chapter": "先进篇"
        }
    },
    {
        "uuid": "ba319c1dcad4496ae6a9b4277168443d",
        "title": "颜渊篇",
        "author": "孔子弟子及再传弟子",
        "content": "颜渊问仁，子曰：“克己复礼为仁。\n一日克己复礼，天下归仁焉。\n为仁由己，而由人乎哉？”颜渊曰：“请问其目？”子曰：“非礼勿视，非礼勿听，非礼勿言，非礼勿动。\n”颜渊曰：“回虽不敏，请事斯语矣。\n”仲弓问仁，子曰：“出门如见大宾，使民如承大祭。\n己所不欲，勿施于人。\n在邦无怨，在家无怨。\n”仲弓曰：“雍虽不敏，请事斯语矣。\n”司马牛问仁，子曰：“仁者，其言也讱。\n”曰：“其言也讱，斯谓之仁已乎？”子曰：“为之难，言之得无讱乎？”司马牛问君子，子曰：“君子不忧不惧。\n”曰：“不忧不惧，斯谓之君子已乎？”子曰：“内省不疚，夫何忧何惧？”司马牛忧曰：“人皆有兄弟，我独亡。\n”子夏曰：“商闻之矣：死生有命，富贵在天。\n君子敬而无失，与人恭而有礼，四海之内皆兄弟也。\n君子何患乎无兄弟也？”子张问明，子曰：“浸润之谮，肤受之愬，不行焉，可谓明也已矣；浸润之谮、肤受之愬不行焉，可谓远也已矣。\n”子贡问政，子曰：“足食，足兵，民信之矣。\n”子贡曰：“必不得已而去，于斯三者何先？”曰：“去兵。\n”子贡曰：“必不得已而去，于斯二者何先？”曰：“去食。\n自古皆有死，民无信不立。\n”棘子成曰：“君子质而已矣，何以文为？”子贡曰：“惜乎，夫子之说君子也！驷不及舌。\n文犹质也，质犹文也。\n虎豹之鞟犹犬羊之鞟。\n”哀公问于有若曰：“年饥，用不足，如之何？”有若对曰：“盍彻乎？”曰：“二，吾犹不足，如之何其彻也？”对曰：“百姓足，君孰与不足？百姓不足，君孰与足？”子张问崇德辨惑，子曰：“主忠信，徙义，崇德也。\n爱之欲其生，恶之欲其死；既欲其生又欲其死，是惑也。\n‘诚不以富，亦只以异。\n’”齐景公问政于孔子，孔子对曰：“君君，臣臣，父父，子子。\n”公曰：“善哉！信如君不君、臣不臣、父不父、子不子，虽有粟，吾得而食诸？”子曰：“片言可以折狱者，其由也与？”子路无宿诺。\n子曰：“听讼，吾犹人也。\n必也使无讼乎。\n”子张问政，子曰：“居之无倦，行之以忠。\n”子曰：“博学于文，约之以礼，亦可以弗畔矣夫。\n”子曰：“君子成人之美，不成人之恶；小人反是。\n”季康子问政于孔子，孔子对曰：“政者，正也。\n子帅以正，孰敢不正？”季康子患盗，问于孔子。\n孔子对曰：“苟子之不欲，虽赏之不窃。\n”季康子问政于孔子曰：“如杀无道以就有道，何如？”孔子对曰：“子为政，焉用杀？子欲善而民善矣。\n君子之德风，小人之德草，草上之风必偃。\n”子张问：“士何如斯可谓之达矣？”子曰：“何哉尔所谓达者？”子张对曰：“在邦必闻，在家必闻。\n”子曰：“是闻也，非达也。\n夫达也者，质直而好义，察言而观色，虑以下人。\n在邦必达，在家必达。\n夫闻也者，色取仁而行违，居之不疑。\n在邦必闻，在家必闻。\n”樊迟从游于舞雩之下，曰：“敢问崇德、修慝、辨惑。\n”子曰：“善哉问！先事后得，非崇德与？攻其恶，无攻人之恶，非修慝与？一朝之忿，忘其身，以及其亲，非惑与？”樊迟问仁，子曰：“爱人。\n”问知，子曰：“知人。\n”樊迟未达，子曰：“举直错诸枉，能使枉者直。\n”樊迟退，见子夏，曰：“乡也吾见于夫子而问知，子曰：‘举直错诸枉，能使枉者直’，何谓也？”子夏曰：“富哉言乎！舜有天下，选于众，举皋陶，不仁者远矣。\n汤有天下，选于众，举伊尹，不仁者远矣。\n”子贡问友，子曰：“忠告而善道之，不可则止，毋自辱焉。\n”曾子曰：“君子以文会友，以友辅仁。\n”",
        "dynasty": "周",
        "collection_info": {
            "collection": "论文",
            "chapter": "颜渊篇"
        }
    },
    {
        "uuid": "f01918b4d3e0ccfecdc489b85d6c672a",
        "title": "子路篇",
        "author": "孔子弟子及再传弟子",
        "content": "子路问政，子曰：“先之，劳之。\n”请益，曰：“无倦。\n”仲弓为季氏宰，问政，子曰：“先有司，赦小过，举贤才。\n”曰：“焉知贤才而举之？”曰：“举尔所知。\n尔所不知，人其舍诸？”子路曰：“卫君待子而为政，子将奚先？”子曰：“必也正名乎！”子路曰：“有是哉，子之迂也！奚其正？”子曰：“野哉由也！君子于其所不知，盖阙如也。\n名不正，则言不顺；言不顺，则事不成；事不成，则礼乐不兴；礼乐不兴，则刑罚不中；刑罚不中，则民无所错手足。\n故君子名之必可言也，言之必可行也。\n君子于其言，无所苟而已矣。\n”樊迟请学稼，子曰：“吾不如老农。\n”请学为圃，曰：“吾不如老圃。\n”樊迟出，子曰：“小人哉樊须也！上好礼，则民莫敢不敬；上好义，则民莫敢不服；上好信，则民莫敢不用情。\n夫如是，则四方之民襁负其子而至矣，焉用稼？”子曰：“诵《诗》三百，授之以政，不达；使于四方，不能专对；虽多，亦奚以为？”子曰：“其身正，不令而行；其身不正，虽令不从。\n”子曰：“鲁卫之政，兄弟也。\n”子谓卫公子荆，“善居室。\n始有，曰：‘苟合矣。\n’少有，曰：‘苟完矣。\n’富有，曰：‘苟美矣。\n’”子适卫，冉有仆，子曰：“庶矣哉！”冉有曰：“既庶矣，又何加焉？”曰：“富之。\n”曰：“既富矣，又何加焉？”曰：“教之。\n”子曰：“苟有用我者，期月而已可也，三年有成。\n”子曰：“‘善人为邦百年，亦可以胜残去杀矣。\n’诚哉是言也！”子曰：“如有王者，必世而后仁。\n”子曰：“苟正其身矣，于从政乎何有？不能正其身，如正人何？”冉子退朝，子曰：“何晏也？”对曰：“有政。\n”子曰：“其事也。\n如有政，虽不吾以，吾其与闻之。\n”定公问：“一言而可以兴邦，有诸？”孔子对曰：“言不可以若是其几也。\n人之言曰：‘为君难，为臣不易。\n’如知为君之难也，不几乎一言而兴邦乎？”曰：“一言而丧邦，有诸？”孔子对曰：“言不可以若是其几也。\n人之言曰：‘予无乐乎为君，唯其言而莫予违也。\n’如其善而莫之违也，不亦善乎？如不善而莫之违也，不几乎一言而丧邦乎？”叶公问政，子曰：“近者说，远者来。\n”子夏为莒父宰，问政，子曰：“无欲速，无见小利。\n欲速则不达，见小利则大事不成。\n”叶公语孔子曰：“吾党有直躬者，其父攘羊，而子证之。\n”孔子曰：“吾党之直者异于是。\n父为子隐，子为父隐，直在其中矣。\n”樊迟问仁，子曰：“居处恭，执事敬，与人忠。\n虽之夷狄，不可弃也。\n”子贡问曰：“何如斯可谓之士矣？”子曰：“行己有耻，使于四方不辱君命，可谓士矣。\n”曰：“敢问其次。\n”曰：“宗族称孝焉，乡党称弟焉。\n”曰：“敢问其次。\n”曰：“言必信，行必果，踁踁然小人哉！抑亦可以为次矣。\n”曰：“今之从政者何如？”子曰：“噫！斗筲之人，何足算也！”子曰：“不得中行而与之，必也狂狷乎！狂者进取，狷者有所不为也。\n”子曰：“南人有言曰：‘人而无恒，不可以作巫医。\n’善夫！”“不恒其德，或承之羞。\n”子曰：“不占而已矣。\n”子曰：“君子和而不同，小人同而不和。\n”子贡问曰：“乡人皆好之，何如？”子曰：“未可也。\n”“乡人皆恶之，何如？”子曰：“未可也。\n不如乡人之善者好之，其不善者恶之。\n”子曰：“君子易事而难说也，说之不以道不说也，及其使人也器之；小人难事而易说也，说之虽不以道说也，及其使人也求备焉。\n”子曰：“君子泰而不骄，小人骄而不泰。\n”子曰：“刚、毅、木、讷近仁。\n”子路问曰：“何如斯可谓之士矣？”子曰：“切切偲偲，怡怡如也，可谓士矣。\n朋友切切偲偲，兄弟怡怡。\n”子曰：“善人教民七年，亦可以即戎矣。\n”子曰：“以不教民战，是谓弃之。\n”",
        "dynasty": "周",
        "collection_info": {
            "collection": "论文",
            "chapter": "子路篇"
        }
    },
    {
        "uuid": "c1a846d9373e582de60c86aac167dd8a",
        "title": "宪问篇",
        "author": "孔子弟子及再传弟子",
        "content": "宪问耻，子曰：“邦有道，谷；邦无道，谷，耻也。\n”“克、伐、怨、欲不行焉，可以为仁矣？”子曰：“可以为难矣，仁则吾不知也。\n”子曰：“士而怀居，不足以为士矣。\n”子曰：“邦有道，危言危行；邦无道，危行言孙。\n”子曰：“有德者必有言，有言者不必有德。\n仁者必有勇，勇者不必有仁。\n”南宫适问于孔子曰：“羿善射，奡荡舟，俱不得其死然；禹、稷躬稼而有天下。\n”夫子不答。\n南宫适出，子曰：“君子哉若人！尚德哉若人！”子曰：“君子而不仁者有矣夫，未有小人而仁者也。\n”子曰：“爱之，能勿劳乎？忠焉，能勿诲乎？”子曰：“为命，裨谌草创之，世叔讨论之，行人子羽修饰之，东里子产润色之。\n”或问子产，子曰：“惠人也。\n”问子西，曰：“彼哉，彼哉！”问管仲，曰：“人也。\n夺伯氏骈邑三百，饭疏食，没齿无怨言。\n”子曰：“贫而无怨难，富而无骄易。\n”子曰：“孟公绰为赵、魏老则优，不可以为滕、薛大夫。\n”子路问成人，子曰：“若臧武仲之知、公绰之不欲、卞庄子之勇、冉求之艺，文之以礼乐，亦可以为成人矣。\n”曰：“今之成人者何必然？见利思义，见危授命，久要不忘平生之言，亦可以为成人矣。\n”子问公叔文子于公明贾曰：“信乎，夫子不言，不笑，不取乎？”公明贾对曰：“以告者过也。\n夫子时然后言，人不厌其言；乐然后笑，人不厌其笑；义然后取，人不厌其取。\n”子曰：“其然？岂其然乎？”子曰：“臧武仲以防求为后于鲁，虽曰不要君，吾不信也。\n”子曰：“晋文公谲而不正，齐桓公正而不谲。\n”子路曰：“桓公杀公子纠，召忽死之，管仲不死，曰未仁乎？”子曰：“桓公九合诸侯不以兵车，管仲之力也。\n如其仁，如其仁！”子贡曰：“管仲非仁者与？桓公杀公子纠，不能死，又相之。\n”子曰：“管仲相桓公霸诸侯，一匡天下，民到于今受其赐。\n微管仲，吾其被发左衽矣。\n岂若匹夫匹妇之为谅也，自经于沟渎而莫之知也。\n”公叔文子之臣大夫僎与文子同升诸公，子闻之,曰：“可以为‘文’矣。\n”子言卫灵公之无道也，康子曰：“夫如是，奚而不丧？”孔子曰：“仲叔圉治宾客，祝鮀治宗庙，王孙贾治军旅，夫如是，奚其丧？”子曰：“其言之不怍，则为之也难。\n”陈成子弑简公，孔子沐浴而朝，告于哀公曰：“陈恒弑其君，请讨之。\n”公曰：“告夫三子。\n”,孔子曰：“以吾从大夫之后，不敢不告也，君曰‘告夫三子’者！”之三子告，不可。\n孔子曰：“以吾从大夫之后，不敢不告也。\n”子路问事君，子曰：“勿欺也，而犯之。\n”子曰：“君子上达，小人下达。\n”子曰：“古之学者为己，今之学者为人。\n”蘧伯玉使人于孔子，孔子与之坐而问焉，曰：“夫子何为？”对曰：“夫子欲寡其过而未能也。\n”使者出，子曰：“使乎！使乎！”子曰：“不在其位，不谋其政。\n”曾子曰：“君子思不出其位。\n”子曰：“君子耻其言而过其行。\n”子曰：“君子道者三，我无能焉：仁者不忧，知者不惑，勇者不惧。\n”子贡曰：“夫子自道也。\n”子贡方人，子曰：“赐也贤乎哉？夫我则不暇。\n”子曰：“不患人之不己知，患其不能也。\n”子曰：“不逆诈，不亿不信，抑亦先觉者，是贤乎！”微生亩谓孔子曰：“丘何为是栖栖者与？无乃为佞乎？”孔子曰：“非敢为佞也，疾固也。\n”曰：“骥不称其力，称其德也。\n”或曰：“以德报怨，何如？”子曰：“何以报德？以直报怨，以德报德。\n”子曰：“莫我知也夫！”子贡曰：“何为其莫知子也？”子曰：“不怨天，不尤人，下学而上达。\n知我者其天乎！”公伯寮愬子路于季孙。\n子服景伯以告，曰：“夫子固有惑志于公伯寮，吾力犹能肆诸市朝。\n”子曰：“道之将行也与，命也；道之将废也与，命也。\n公伯寮其如命何？”子曰：“贤者辟世，其次辟地，其次辟色，其次辟言。\n”子曰：“作者七人矣。\n”子路宿于石门，晨门曰：“奚自？”子路曰：“自孔氏。\n”曰：“是知其不可而为之者与？”子击磬于卫，有荷蒉而过孔氏之门者，曰：“有心哉，击磬乎！”既而曰：“鄙哉，硁硁乎！莫己知也，斯己而已矣。\n深则厉，浅则揭。\n”子曰：“果哉！末之难矣。\n”子张曰：“《书》云，‘高宗谅阴，三年不言。\n’何谓也？”子曰：“何必高宗，古之人皆然。\n君薨，百官总己以听于冢宰三年。\n”子曰：“上好礼，则民易使也。\n”子路问君子，子曰：“修己以敬。\n”曰：“如斯而已乎？”曰：“修己以安人。\n”曰：“如斯而已乎？”曰：“修己以安百姓。\n修己以安百姓，尧、舜其犹病诸！”原壤夷俟，子曰：“幼而不孙弟，长而无述焉，老而不死，是为贼！”以杖叩其胫。\n阙党童子将命，或问之曰：“益者与？”子曰：“吾见其居于位也，见其与先生并行也。\n非求益者也，欲速成者也。\n”",
        "dynasty": "周",
        "collection_info": {
            "collection": "论文",
            "chapter": "宪问篇"
        }
    },
    {
        "uuid": "749ad3e4823bae9a1425cf6cf52f82b7",
        "title": "卫灵公篇",
        "author": "孔子弟子及再传弟子",
        "content": "卫灵公问陈于孔子，孔子对曰：“俎豆之事，则尝闻之矣；军旅之事，未之学也。\n”明日遂行。\n在陈绝粮，从者病莫能兴。\n子路愠见曰：“君子亦有穷乎？”子曰：“君子固穷，小人穷斯滥矣。\n”子曰：“赐也，女以予为多学而识之者与？”对曰：“然，非与？”曰：“非也，予一以贯之。\n”子曰：“由，知德者鲜矣。\n”子曰：“无为而治者其舜也与！夫何为哉？恭己正南面而已矣。\n”子张问行，子曰：“言忠信，行笃敬，虽蛮貊之邦行矣；言不忠信，行不笃敬，虽州里行乎哉？立则见其参于前也；在舆则见其倚于衡也，夫然后行。\n”子张书诸绅。\n子曰：“直哉史鱼！邦有道如矢，邦无道如矢。\n君子哉蘧伯玉！邦有道则仕，邦无道则可卷而怀之。\n”子曰：“可与言而不与之言，失人；不可与言而与之言，失言。\n知者不失人亦不失言。\n”子曰：“志士仁人无求生以害仁，有杀身以成仁。\n”子贡问为仁，子曰：“工欲善其事，必先利其器。\n居是邦也，事其大夫之贤者，友其士之仁者。\n”颜渊问为邦，子曰：“行夏之时，乘殷之辂，服周之冕，乐则《韶》、《舞》；放郑声，远佞人。\n郑声淫，佞人殆。\n”子曰：“人无远虑，必有近忧。\n”子曰：“已矣乎！吾未见好德如好色者也。\n”子曰：“臧文仲其窃位者与！知柳下惠之贤而不与立也。\n”子曰：“躬自厚而薄责于人，则远怨矣。\n”子曰：“不曰‘如之何、如之何’者，吾末如之何也已矣。\n”子曰：“群居终日，言不及义，好行小慧，难矣哉！”子曰：“君子义以为质，礼以行之，孙以出之，信以成之。\n君子哉！”子曰：“君子病无能焉，不病人之不己知也。\n”子曰：“君子疾没世而名不称焉。\n”子曰：“君子求诸己，小人求诸人。\n”子曰：“君子矜而不争，群而不党。\n”子曰：“君子不以言举人，不以人废言。\n”子贡问曰：“有一言而可以终身行之者乎？”子曰：“其恕乎！己所不欲，勿施于人。\n”子曰：“吾之于人也，谁毁谁誉？如有所誉者，其有所试矣。\n斯民也，三代之所以直道而行也。\n”子曰：“吾犹及史之阙文也，有马者借人乘之，今亡矣夫！”子曰：“巧言乱德，小不忍，则乱大谋。\n”子曰：“众恶之，必察焉；众好之，必察焉。\n”子曰：“人能弘道，非道弘人。\n”子曰：“过而不改，是谓过矣。\n”子曰：“吾尝终日不食、终夜不寝以思，无益，不如学也。\n”子曰：“君子谋道不谋食。\n耕也馁在其中矣，学也禄在其中矣。\n君子忧道不忧贫。\n”子曰：“知及之，仁不能守之，虽得之，必失之；知及之，仁能守之，不庄以莅之，则民不敬；知及之，仁能守之，庄以莅之，动之不以礼，未善也。\n”子曰：“君子不可小知而可大受也，小人不可大受而可小知也。\n”子曰：“民之于仁也，甚于水火。\n水火，吾见蹈而死者矣，未见蹈仁而死者也。\n”子曰：“当仁不让于师。\n”子曰：“君子贞而不谅。\n”子曰：“事君，敬其事而后其食。\n”子曰：“有教无类。\n”子曰：“道不同，不相为谋。\n”子曰：“辞达而已矣。\n”师冕见，及阶，子曰：“阶也。\n”及席，子曰：“席也。\n”皆坐，子告之曰：“某在斯，某在斯。\n”师冕出。\n子张问曰：“与师言之道与？”子曰：“然，固相师之道也。\n”",
        "dynasty": "周",
        "collection_info": {
            "collection": "论文",
            "chapter": "卫灵公篇"
        }
    },
    {
        "uuid": "1629725c2fabcef8ff139216cdb029ca",
        "title": "季氏篇",
        "author": "孔子弟子及再传弟子",
        "content": "季氏将伐颛臾，冉有、季路见于孔子，曰：“季氏将有事于颛臾。\n”孔子曰：“求，无乃尔是过与？夫颛臾，昔者先王以为东蒙主，且在邦域之中矣，是社稷之臣也。\n何以伐为？”冉有曰：“夫子欲之，吾二臣者皆不欲也。\n”孔子曰：“求，周任有言曰：‘陈力就列，不能者止。\n’危而不持，颠而不扶，则将焉用彼相矣？且尔言过矣，虎兕出于柙，龟玉毁于椟中，是谁之过与？”冉有曰：“今夫颛臾固而近于费，今不取，后世必为子孙忧。\n”孔子曰：“求，君子疾夫舍曰欲之而必为之辞。\n丘也闻，有国有家者，不患寡而患不均，不患贫而患不安。\n盖均无贫，和无寡，安无倾。\n夫如是，故远人不服则修文德以来之，既来之，则安之。\n今由与求也相夫子，远人不服而不能来也，邦分崩离析而不能守也，而谋动干戈于邦内。\n吾恐季孙之忧不在颛臾，而在萧墙之内也。\n”孔子曰：“天下有道，则礼乐征伐自天子出；天下无道，则礼乐征伐自诸侯出。\n自诸侯出，盖十世希不失矣；自大夫出，五世希不失矣；陪臣执国命，三世希不失矣。\n天下有道，则政不在大夫；天下有道，则庶人不议。\n”孔子曰：“禄之去公室五世矣，政逮于大夫四世矣，故夫三桓之子孙微矣。\n”孔子曰：“益者三友，损者三友。\n友直、友谅、友多闻，益矣；友便辟、友善柔、有便佞，损矣。\n”孔子曰：“益者三乐，损者三乐。\n乐节礼乐、乐道人之善、乐多贤友，益矣；乐骄乐、乐佚游、乐宴乐，损矣。\n”孔子曰：“侍于君子有三愆：言未及之而言谓之躁，言及之而不言谓之隐，未见颜色而言谓之瞽。\n”孔子曰：“君子有三戒：少之时，血气未定，戒之在色；及其壮也，血气方刚，戒之在斗；及其老也，血气既衰，戒之在得。\n”孔子曰：“君子有三畏：畏天命，畏大人，畏圣人之言。\n小人不知天命而不畏也，狎大人，侮圣人之言。\n”孔子曰：“生而知之者上也，学而知之者次也；困而学之又其次也。\n困而不学，民斯为下矣。\n”孔子曰：“君子有九思：视思明，听思聪，色思温，貌思恭，言思忠，事思敬，疑思问，忿思难，见得思义。\n”孔子曰：“见善如不及，见不善如探汤；吾见其人矣。\n吾闻其语矣。\n隐居以求其志，行义以达其道；吾闻其语矣，未见其人也。\n”齐景公有马千驷，死之日，民无德而称焉；伯夷、叔齐饿于首阳之下，民到于今称之。\n其斯之谓与？”陈亢问于伯鱼曰：“子亦有异闻乎？”对曰：“未也。\n尝独立，鲤趋而过庭，曰：‘学《诗》乎？’对曰：‘未也。\n’‘不学《诗》，无以言。\n’鲤退而学《诗》。\n他日，又独立，鲤趋而过庭，曰：‘学《礼》乎？’对曰：‘未也。\n’‘不学《礼》，无以立。\n’鲤退而学《礼》。\n闻斯二者。\n”陈亢退而喜曰：“问一得三，闻《诗》，闻《礼》，又闻君子之远其子也。\n”邦君之妻，君称之曰夫人，夫人自称曰小童；邦人称之曰君夫人，称诸异邦曰寡小君；异邦人称之亦曰君夫人。",
        "dynasty": "周",
        "collection_info": {
            "collection": "论文",
            "chapter": "季氏篇"
        }
    },
    {
        "uuid": "6a2d48d172b36907bdf0b2e61c270758",
        "title": "阳货篇",
        "author": "孔子弟子及再传弟子",
        "content": "阳货欲见孔子，孔子不见，归孔子豚。\n孔子时其亡也而往拜之，遇诸涂。\n谓孔子曰：“来，予与尔言。\n”曰：“怀其宝而迷其邦，可谓仁乎？”曰：“不可。\n”“好从事而亟失时，可谓知乎？”曰：“不可！”“日月逝矣，岁不我与！”孔子曰：“诺，吾将仕矣。\n”子曰：“性相近也，习相远也。\n”子曰：“唯上知与下愚不移。\n”子之武城，闻弦歌之声。\n夫子莞尔而笑，曰：“割鸡焉用牛刀？”子游对曰：“昔者偃也闻诸夫子曰：‘君子学道则爱人，小人学道则易使也。\n’”子曰：“二三子，偃之言是也！前言戏之耳。\n”公山弗扰以费畔，召，子欲往。\n子路不说，曰：“末之也已，何必公山氏之之也？”子曰：“夫召我者而岂徒哉？如有用我者，吾其为东周乎！”子张问仁于孔子，孔子曰：“能行五者于天下为仁矣。\n”请问之，曰：“恭、宽、信、敏、惠。\n恭则不侮，宽则得众，信则人任焉，敏则有功，惠则足以使人。\n”佛肸召，子欲往。\n子路曰：“昔者由也闻诸夫子曰：‘亲于其身为不善者，君子不入也。\n’佛肸以中牟畔，子之往也，如之何？”子曰：“然，有是言也。\n不曰坚乎，磨而不磷；不曰白乎，涅而不缁。\n吾岂匏瓜也哉？焉能系而不食？”子曰：“由也，女闻六言六蔽矣乎？”对曰：“未也。\n”“居！吾语女。\n好仁不好学，其蔽也愚；好知不好学，其蔽也荡；好信不好学，其蔽也贼；好直不好学，其蔽也绞；好勇不好学，其蔽也乱；好刚不好学，其蔽也狂。\n”子曰：“小子何莫学夫《诗》？《诗》可以兴，可以观，可以群，可以怨。\n迩之事父，远之事君，多识于鸟兽草木之名。\n”子谓伯鱼曰：“女为《周南》、《召南》矣乎？人而不为《周南》、《召南》，其犹正墙面而立也与！”子曰：“礼云礼云，玉帛云乎哉？乐云乐云，钟鼓云乎哉？”子曰：“色厉而内荏，譬诸小人，其犹穿窬之盗也与？”子曰：“乡愿，德之贼也。\n”子曰：“道听而涂说，德之弃也。\n”子曰：“鄙夫可与事君也与哉？其未得之也，患得之；既得之，患失之。\n苟患失之，无所不至矣。\n”子曰：“古者民有三疾，今也或是之亡也。\n古之狂也肆，今之狂也荡；古之矜也廉，今之矜也忿戾；古之愚也直，今之愚也诈而已矣。\n”子曰：“巧言令色，鲜矣仁。\n”子曰：“恶紫之夺朱也，恶郑声之乱雅乐也，恶利口之覆邦家者。\n”子曰：“予欲无言。\n”子贡曰：“子如不言，则小子何述焉？”子曰：“天何言哉？四时行焉，百物生焉，天何言哉？”孺悲欲见孔子，孔子辞以疾。\n将命者出户，取瑟而歌，使之闻之。\n宰我问：“三年之丧，期已久矣！君子三年不为礼，礼必坏；三年不为乐，乐必崩。\n旧谷既没，新谷既升，钻燧改火，期可已矣。\n”子曰：“食夫稻，衣夫锦，于女安乎？”曰：“安！”“女安则为之！夫君子之居丧，食旨不甘，闻乐不乐，居处不安，故不为也。\n今女安，则为之！”宰我出，子曰：“予之不仁也！子生三年，然后免于父母之怀。\n夫三年之丧，天下之通丧也，予也有三年之爱于其父母乎！”子曰：“饱食终日，无所用心，难矣哉！不有博弈者乎？为之犹贤乎已。\n”子路曰：“君子尚勇乎？”子曰：“君子义以为上。\n君子有勇而无义为乱，小人有勇而无义为盗。\n”子贡曰：“君子亦有恶乎？”子曰：“有恶。\n恶称人之恶者，恶居下流而讪上者，恶勇而无礼者，恶果敢而窒者。\n”曰：“赐也亦有恶乎？”“恶徼以为知者，恶不孙以为勇者，恶讦以为直者。\n”子曰：“唯女子与小人为难养也，近之则不孙，远之则怨。\n”子曰：“年四十而见恶焉，其终也已。\n”",
        "dynasty": "周",
        "collection_info": {
            "collection": "论文",
            "chapter": "阳货篇"
        }
    },
    {
        "uuid": "9e65039e87f3dddb65ee851a521f704b",
        "title": "微子篇",
        "author": "孔子弟子及再传弟子",
        "content": "微子去之，箕子为之奴，比干谏而死。\n孔子曰：“殷有三仁焉。\n”柳下惠为士师，三黜。\n人曰：“子未可以去乎？”曰：“直道而事人，焉往而不三黜？枉道而事人，何必去父母之邦？”齐景公待孔子曰：“若季氏，则吾不能。\n”以季、孟之间待之，曰：“吾老矣，不能用也。\n”孔子行。\n齐人归女乐，季桓子受之，三日不朝，孔子行。\n”楚狂接舆歌而过孔子曰：“凤兮凤兮，何德之衰？往者不可谏，来者犹可追。\n已而已而，今之从政者殆而！”孔子下，欲与之言，趋而辟之，不得与之言。\n长沮、桀溺耦而耕，孔子过之，使子路问津焉。\n长沮曰：“夫执舆者为谁？”子路曰：“为孔丘。\n”曰：“是鲁孔丘与？”曰：“是也。\n”曰：“是知津矣。\n”问于桀溺，桀溺曰：“子为谁？”曰：“为仲由。\n”曰：“是鲁孔丘之徒与？”对曰：“然。\n”曰：“滔滔者天下皆是也，而谁以易之？且而与其从辟人之士也，岂若从辟世之士？”耰而不辍。\n子路行以告，夫子怃然曰：“鸟兽不可与同群，吾非斯人之徒与而谁与？天下有道，丘不与易也。\n”子路从而后，遇丈人，以杖荷莜。\n子路问曰：“子见夫子乎？”丈人曰：“四体不勤，五谷不分，孰为夫子？”植其杖而芸，子路拱而立。\n止子路宿，杀鸡为黍而食之，见其二子焉。\n明日，子路行以告，子曰：“隐者也。\n”使子路反见之，至则行矣。\n子路曰：“不仕无义。\n长幼之节不可废也，君臣之义如之何其废之？欲洁其身而乱大伦。\n君子之仕也，行其义也，道之不行已知之矣。\n”逸民：伯夷、叔齐、虞仲、夷逸、朱张、柳下惠、少连。\n子曰：“不降其志，不辱其身，伯夷、叔齐与！”谓：“柳下惠、少连降志辱身矣，言中伦，行中虑，其斯而已矣。\n”谓：“虞仲、夷逸隐居放言，身中清，废中权。\n我则异于是，无可无不可。\n”太师挚适齐，亚饭干适楚，三饭缭适蔡，四饭缺适秦，鼓方叔入于河，播鼗武入于汉，少师阳、击磬襄入于海。\n周公谓鲁公曰：“君子不施其亲，不使大臣怨乎不以，故旧无大故则不弃也，无求备于一人。\n”周有八士：伯达、伯适、仲突、仲忽、叔夜、叔夏、季随、季騧。",
        "dynasty": "周",
        "collection_info": {
            "collection": "论文",
            "chapter": "微子篇"
        }
    },
    {
        "uuid": "e28de0326d76ac4ea0918e588875eef4",
        "title": "子张篇",
        "author": "孔子弟子及再传弟子",
        "content": "子张曰：“士见危致命，见得思义，祭思敬，丧思哀，其可已矣。\n”子张曰：“执德不弘，信道不笃，焉能为有？焉能为亡？”子夏之门人问交于子张，子张曰：“子夏云何？”对曰：“子夏曰：‘可者与之，其不可者拒之。\n’”子张曰：“异乎吾所闻。\n君子尊贤而容众，嘉善而矜不能。\n我之大贤与，于人何所不容？我之不贤与，人将拒我，如之何其拒人也？”子夏曰：“虽小道必有可观者焉，致远恐泥，是以君子不为也。\n”子夏曰：“日知其所亡，月无忘其所能，可谓好学也已矣。\n”子夏曰：“博学而笃志，切问而近思，仁在其中矣。\n”子夏曰：“百工居肆以成其事，君子学以致其道。\n”子夏曰：“小人之过也必文。\n”子夏曰：“君子有三变：望之俨然，即之也温，听其言也厉。\n”子夏曰：“君子信而后劳其民，未信，则以为厉己也；信而后谏，未信，则以为谤己也。\n”子夏曰：“大德不逾闲，小德出入可也。\n”子游曰：“子夏之门人小子，当洒扫应对进退则可矣。\n抑末也，本之则无，如之何？”子夏闻之，曰：“噫，言游过矣！君子之道，孰先传焉？孰后倦焉？譬诸草木，区以别矣。\n君子之道焉可诬也？有始有卒者，其惟圣人乎！”子夏曰：“仕而优则学，学而优则仕。\n”子游曰：“丧致乎哀而止。\n”子游曰：“吾友张也为难能也，然而未仁。\n”曾子曰：“堂堂乎张也，难与并为仁矣。\n”曾子曰：“吾闻诸夫子，人未有自致者也，必也亲丧乎！”曾子曰：“吾闻诸夫子，孟庄子之孝也，其他可能也；其不改父之臣与父之政，是难能也。\n”孟氏使阳肤为士师，问于曾子。\n曾子曰：“上失其道，民散久矣。\n如得其情，则哀矜而勿喜！”子贡曰：“纣之不善，不如是之甚也。\n是以君子恶居下流，天下之恶皆归焉。\n”子贡曰：“君子之过也，如日月之食焉。\n过也人皆见之，更也人皆仰之。\n”卫公孙朝问于子贡曰：“仲尼焉学？”子贡曰：“文武之道未坠于地，在人。\n贤者识其大者，不贤者识其小者，莫不有文武之道焉，夫子焉不学？而亦何常师之有？”叔孙武叔语大夫于朝曰：“子贡贤于仲尼。\n”子服景伯以告子贡，子贡曰：“譬之宫墙，赐之墙也及肩，窥见室家之好；夫子之墙数仞，不得其门而入，不见宗庙之美、百官之富。\n得其门者或寡矣，夫子之云不亦宜乎！”叔孙武叔毁仲尼，子贡曰：“无以为也，仲尼不可毁也。\n他人之贤者，丘陵也，犹可逾也；仲尼，日月也，无得而逾焉。\n人虽欲自绝，其何伤于日月乎？多见其不知量也。\n”陈子禽谓子贡曰：“子为恭也，仲尼岂贤于子乎？”子贡曰：“君子一言以为知，一言以为不知，言不可不慎也。\n夫子之不可及也，犹天之不可阶而升也。\n夫子之得邦家者，所谓立之斯立，道之斯行，绥之斯来，动之斯和。\n其生也荣，其死也哀，如之何其可及也？”",
        "dynasty": "周",
        "collection_info": {
            "collection": "论文",
            "chapter": "子张篇"
        }
    },
    {
        "uuid": "130bf5aaf180e067ad16321ed8f9c302",
        "title": "尧曰篇",
        "author": "孔子弟子及再传弟子",
        "content": "尧曰：“咨！尔舜，天之历数在尔躬，允执其中。\n四海困穷，天禄永终。\n”舜亦以命禹。\n曰：“予小子履，敢用玄牡，敢昭告于皇皇后帝：有罪不敢赦，帝臣不蔽，简在帝心。\n朕躬有罪，无以万方；万方有罪，罪在朕躬。\n”周有大赉，善人是富。\n“虽有周亲，不如仁人。\n百姓有过，在予一人。\n”谨权量，审法度，修废官，四方之政行焉。\n兴灭国，继绝世，举逸民，天下之民归心焉。\n所重：民、食、丧、祭。\n宽则得众，信则民任焉，敏则有功，公则说。\n子张问于孔子曰：“何如斯可以从政矣？”子曰：“尊五美，屏四恶，斯可以从政矣。\n”子张曰：“何谓五美？”子曰：“君子惠而不费，劳而不怨，欲而不贪，泰而不骄，威而不猛。\n”子张曰：“何谓惠而不费？”子曰：“因民之所利而利之，斯不亦惠而不费乎？择可劳而劳之，又谁怨？欲仁而得仁，又焉贪？君子无众寡，无小大，无敢慢，斯不亦泰而不骄乎？君子正其衣冠，尊其瞻视，俨然人望而畏之，斯不亦威而不猛乎？”子张曰：“何谓四恶？”子曰：“不教而杀谓之虐；不戒视成谓之暴；慢令致期谓之贼；犹之与人也，出纳之吝谓之有司。\n”孔子曰：“不知命，无以为君子也；不知礼，无以立也；不知言，无以知人也。\n”",
        "dynasty": "周",
        "collection_info": {
            "collection": "论文",
            "chapter": "尧曰篇"
        }
    },
    {
        "uuid": "e5f3f7d13c9350d7f36b20c7aac35ff7",
        "title": "之一",
        "author": "佚名",
        "content": "行行重行行，与君生别离。\n相去万余里，各在天一涯。\n道路阻且长，会面安可知。\n胡马依北风，越鸟巢南枝。\n相去日已远，衣带日已缓。\n浮云蔽白日，游子不顾返。\n思君令人老，岁月忽已晚。\n弃捐勿复道，努力加餐饭。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "490529b814ecc6796c0d7647569472fb",
        "title": "之二",
        "author": "佚名",
        "content": "青青河畔草，郁郁园中柳。\n盈盈楼上女，皎皎当窗牖。\n娥娥红粉妆，纤纤出素手。\n昔为娼家女，今为荡子夫。\n荡子行不归，空床难独守。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "2d6c8d6326eb10adec4ba850eb4fde0b",
        "title": "之三",
        "author": "佚名",
        "content": "青青陵上柏，磊磊涧中石。\n人生天地间，忽如远行客。\n斗酒相娱乐，聊厚不为薄。\n驱车策驽马，游戏宛与洛。\n洛中何郁郁，冠带自相索。\n长衢罗夹巷，王侯多第宅。\n两宫遥相望，双阙百余尺。\n极宴娱心意，戚戚何所迫？",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "c682e7778dfe6012f460cd35038d4733",
        "title": "之四",
        "author": "佚名",
        "content": "今日良宴会，欢乐难具陈。\n弹筝奋逸响，新声妙入神。\n令德唱高言，识曲听其真。\n齐心同所愿，含意俱未申。\n人生寄一世，奄忽若飙尘。\n何不策高足，先据要路津。\n无为守贫贱，坎轲长苦辛",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "e1beb1d522228b9c75540326ec7601fc",
        "title": "之五",
        "author": "佚名",
        "content": "西北有高楼，上与浮云齐。\n交疏结绮窗，阿阁三重阶。\n上有弦歌声，音响一何悲！谁能为此曲，无乃杞梁妻。\n清商随风发，中曲正徘徊。\n一弹再三叹，慷慨有余哀。\n不惜歌者苦，但伤知音稀。\n愿为双鸿鹄，奋翅起高飞。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "32481bae24e97fc89fb777f6a5192616",
        "title": "之六",
        "author": "佚名",
        "content": "涉江采芙蓉，兰泽多芳草。\n采之欲遗谁，所思在远道。\n还顾望旧乡，长路漫浩浩。\n同心而离居，忧伤以终老。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "a27d80cc6732c8ab7994912c12619570",
        "title": "之七",
        "author": "佚名",
        "content": "明月皎夜光，促织鸣东壁。\n玉衡指孟冬，众星何历历。\n白露沾野草，时节忽复易。\n秋蝉鸣树间，玄鸟逝安适。\n昔我同门友，高举振六翮。\n不念携手好，弃我如遗迹。\n南箕北有斗，牵牛不负轭。\n良无盘石固，虚名复何益？",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "93dedda1867f7a4802202ce613a7d4d4",
        "title": "之八",
        "author": "佚名",
        "content": "冉冉狐生竹，结根泰山阿。\n与君为新婚，兔丝附女萝。\n兔丝生有时，夫妇会有宜。\n千里远结婚，悠悠隔山陂。\n思君令人老，轩车来何迟！伤彼蕙兰花，含英扬光辉。\n过时而不采，将随秋草萎。\n君亮执高节，贱妾亦何为！",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "a8ce86d829f2fed4d5e5130ca4e55240",
        "title": "之九",
        "author": "佚名",
        "content": "庭中有奇树，绿叶发华滋。\n攀条折其荣，将以遗所思。\n馨香盈怀袖，路远莫致之。\n此物何足贵，但感别经时。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "6b17499b4fdf49a5f5c0f8c12f470aff",
        "title": "之十",
        "author": "佚名",
        "content": "迢迢牵牛星，皎皎河汉女。\n纤纤擢素手，札札弄机杼。\n终日不成章，泣涕零如雨。\n河汉清且浅，相去复几许。\n盈盈一水间，脉脉不得语。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "696292e49b2570ee23d91e010180e3b2",
        "title": "之十一",
        "author": "佚名",
        "content": "回车驾言迈，悠悠涉长道。\n四顾何茫茫，东风摇百草。\n所遇无故物，焉得不速老。\n盛衰各有时，立身苦不早。\n人生非金石，岂能长寿考？奄忽随物化，荣名以为宝。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "145d323a0643c13d94325b209a7f0253",
        "title": "之十二",
        "author": "佚名",
        "content": "东城高且长，逶迤自相属。\n回风动地起，秋草萋已绿。\n四时更变化，岁暮一何速！晨风怀苦心，蟋蟀伤局促。\n荡涤放情志，何为自结束！燕赵多佳人，美者颜如玉。\n被服罗裳衣，当户理清曲。\n音响一何悲！弦急知柱促。\n驰情整巾带，沉吟聊踯躅。\n思为双飞燕，衔泥巢君屋。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "ea5546501fdd3fbd420a9710765c3615",
        "title": "之十三",
        "author": "佚名",
        "content": "驱车上东门，遥望郭北墓。\n白杨何萧萧，松柏夹广路。\n下有陈死人，杳杳即长暮。\n潜寐黄泉下，千载永不寤。\n浩浩阴阳移，年命如朝露。\n人生忽如寄，寿无金石固。\n万岁更相送，贤圣莫能度。\n服食求神仙，多为药所误。\n不如饮美酒，被服纨与素。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "6e382c42e1795b1b018be5653bc67ca9",
        "title": "之十四",
        "author": "佚名",
        "content": "去者日以疏，生者日已亲。\n出郭门直视，但见丘与坟。\n古墓犁为田，松柏摧为薪。\n白杨多悲风，萧萧愁杀人！思还故里闾，欲归道无因。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "62645999aa639fa007b49fa805535e04",
        "title": "之十五",
        "author": "佚名",
        "content": "生年不满百，常怀千岁忧。\n昼短苦夜长，何不秉烛游！为乐当及时，何能待来兹？愚者爱惜费，但为后世嗤。\n仙人王子乔，难可与等期。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "360192a589dda0195e4b35776ca2467e",
        "title": "之十六",
        "author": "佚名",
        "content": "凛凛岁云暮，蝼蛄夕鸣悲。\n凉风率已厉，游子寒无衣。\n锦衾遗洛浦，同袍与我违。\n独宿累长夜，梦想见容辉。\n良人惟古欢，枉驾惠前绥。\n愿得常巧笑，携手同车归。\n既来不须臾，又不处重闱。\n亮无晨风翼，焉能凌风飞？眄睐以适意，引领遥相［目希］。\n徒倚怀感伤，垂涕沾双扉。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "efc853285b8a1b6ade04fc57628a1c9a",
        "title": "之十七",
        "author": "佚名",
        "content": "孟冬寒气至，北风何惨栗。\n愁多知夜长，仰观众星列。\n三五明月满，四五蟾兔缺。\n客从远方来，遗我一书札。\n上言长相思，下言久离别。\n置书怀袖中，三岁字不灭。\n一心抱区区，惧君不识察。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "72f94712c618087ad9423a3b952f8bb2",
        "title": "之十八",
        "author": "佚名",
        "content": "客从远方来，遗我一端绮。\n相去万余里，故人心尚尔。\n文彩双鸳鸯，裁为合欢被。\n着以长相思，缘以结不解。\n以胶投漆中，谁能别离此？",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "ccf69e0e9722ebe7518d91df6c9f31d2",
        "title": "之十九",
        "author": "佚名",
        "content": "明月何皎皎，照我罗床纬。\n忧愁不能寐，揽衣起徘徊。\n客行虽云乐，不如早旋归。\n出户独彷徨，愁思当告谁！引领还入房，泪下沾裳衣。",
        "dynasty": "汉",
        "collection_info": {
            "collection": "古诗十九首"
        }
    },
    {
        "uuid": "86cbab1c5e411a898b62b18c8f00df2d",
        "title": "度关山",
        "author": "曹操",
        "content": "天地间，人为贵。\n立君牧民，为之轨则。\n车辙马迹，经纬四极。\n黜陟幽明，黎庶繁息。\n于铄贤圣，总统邦域。\n封建五爵，井田刑狱。\n有燔丹书，无普赦赎。\n皋陶甫侯，何有失职？嗟哉后世，改制易律。\n劳民为君，役赋其力。\n舜漆食器，畔者十国，不及唐尧，采椽不斫。\n世叹伯夷，欲以厉俗。\n侈恶之大，俭为共德。\n许由推让，岂有讼曲？兼爱尚同，疏者为戚。",
        "dynasty": "汉",
        "collection_info": null
    },
    {
        "uuid": "027143fa4383d10b35e4ffb436195605",
        "title": "短歌行 其一",
        "author": "曹操",
        "content": "对酒当歌，人生几何！譬如朝露，去日苦多。\n慨当以慷，忧思难忘。\n何以解忧？唯有杜康。\n青青子衿，悠悠我心。\n但为君故，沉吟至今。\n呦呦鹿鸣，食野之苹。\n我有嘉宾，鼓瑟吹笙。\n明明如月，何时可掇？忧从中来，不可断绝。\n(明明 一作：佼佼)越陌度阡，枉用相存。\n契阔谈讌，心念旧恩。\n(谈讌 一作：谈宴)月明星稀，乌鹊南飞。\n绕树三匝，何枝可依？山不厌高，海不厌深。\n周公吐哺，天下归心。\n(海 一作：水)",
        "dynasty": "汉",
        "collection_info": null
    },
    {
        "uuid": "6f533c590a4772448ff7553dd342b4e1",
        "title": "短歌行 其二",
        "author": "曹操",
        "content": "周西伯昌，怀此圣德。\n三分天下，而有其二。\n修奉贡献，臣节不隆。\n崇侯谗之，是以拘系。\n后见赦原，赐之斧钺，得使征伐。\n为仲尼所称，达及德行，犹奉事殷，论叙其美。\n齐桓之功，为霸之首。\n九合诸侯，一匡天下。\n一匡天下，不以兵车。\n正而不谲，其德传称。\n孔子所叹，并称夷吾，民受其恩。\n赐与庙胙，命无下拜。\n小白不敢尔，天威在颜咫尺。\n晋文亦霸，躬奉天王。\n受赐圭瓒，秬鬯彤弓，卢弓矢千，虎贲三百人。\n威服诸侯，师之所尊。\n八方闻之，名亚齐桓。\n河阳之会，诈称周王，是其名纷葩。",
        "dynasty": "汉",
        "collection_info": null
    },
    {
        "uuid": "babb3d3c2b4e25421680a1b683d491c7",
        "title": "对酒",
        "author": "曹操",
        "content": "对酒歌，太平时，吏不呼门。\n王者贤且明，宰相股肱皆忠良。\n咸礼让，民无所争讼。\n三年耕有九年储，仓谷满盈。\n斑白不负载。\n雨泽如此，百谷用成。\n却走马，以粪其土田。\n爵公侯伯子男，咸爱其民，以黜陟幽明。\n子养有若父与兄。\n犯礼法，轻重随其刑。\n路无拾遗之私。\n囹圄空虚，冬节不断。\n人耄耋，皆得以寿终。\n恩德广及草木昆虫。",
        "dynasty": "汉",
        "collection_info": null
    },
    {
        "uuid": "055aa8f92b15358250d2599d44d8a43b",
        "title": "观沧海",
        "author": "曹操",
        "content": "东临碣石，以观沧海。\n水何澹澹，山岛竦峙。\n树木丛生，百草丰茂。\n秋风萧瑟，洪波涌起。\n日月之行，若出其中；星汉灿烂，若出其里。\n幸甚至哉，歌以咏志。",
        "dynasty": "汉",
        "collection_info": null
    },
    {
        "uuid": "1c211a81085be8be21029e572e9d6121",
        "title": "龟虽寿",
        "author": "曹操",
        "content": "神龟虽寿，犹有竟时。\n腾蛇乘雾，终为土灰。\n(腾 一作：螣)老骥伏枥，志在千里。\n烈士暮年，壮心不已。\n盈缩之期，不但在天；养怡之福，可得永年。\n幸甚至哉，歌以咏志。",
        "dynasty": "汉",
        "collection_info": null
    },
    {
        "uuid": "27db771e9fb10ccce4a3b5ab30436023",
        "title": "蒿里行",
        "author": "曹操",
        "content": "关东有义士，兴兵讨群凶。\n初期会盟津，乃心在咸阳。\n军合力不齐，踌躇而雁行。\n势利使人争，嗣还自相戕。\n淮南弟称号，刻玺于北方。\n铠甲生虮虱，万姓以死亡。\n白骨露于野，千里无鸡鸣。\n生民百遗一，念之断人肠。",
        "dynasty": "汉",
        "collection_info": null
    },
    {
        "uuid": "4364491202596b28465e859c0db80e51",
        "title": "精列",
        "author": "曹操",
        "content": "厥初生，造划之陶物，莫不有终期。\n莫不有终期。\n圣贤不能免，何为怀此忧？愿螭龙之驾，思想昆仑居。\n思想昆仑居。\n见期于迂怪，志意在蓬莱。\n志意在蓬莱。\n周礼圣徂落，会稽以坟丘。\n会稽以坟丘。\n陶陶谁能度？君子以弗忧。\n年之暮奈何，时过时来微。",
        "dynasty": "汉",
        "collection_info": null
    },
    {
        "uuid": "cfa1be82e1074159273cd9e8f443a89a",
        "title": "苦寒行",
        "author": "曹操",
        "content": "北上太行山，艰哉何巍巍！羊肠坂诘屈，车轮为之摧。\n树木何萧瑟！北风声正悲。\n熊罴对我蹲，虎豹夹路啼。\n溪谷少人民，雪落何霏霏！延颈长叹息，远行多所怀。\n我心何怫郁？思欲一东归。\n水深桥梁绝，中路正徘徊。\n迷惑失故路，薄暮无宿栖。\n行行日已远，人马同时饥。\n担囊行取薪，斧冰持作糜。\n悲彼东山诗，悠悠使我哀。",
        "dynasty": "汉",
        "collection_info": null
    },
    {
        "uuid": "257157fc03c6e30bd20403c33f0acac4",
        "title": "气出唱 其一",
        "author": "曹操",
        "content": "华阴山，自以为大。\n高百丈，浮云为之盖。\n仙人欲来，出随风，列之雨。\n吹我洞箫，鼓瑟琴，何訚訚！酒与歌戏，今日相乐诚为乐。\n玉女起，起舞移数时。\n鼓吹一何嘈嘈。\n从西北来时，仙道多驾烟，乘云驾龙，郁何务务。\n遨游八极，乃到昆仑之山，西王母侧，神仙金止玉亭。\n来者为谁？赤松王乔，乃德旋之门。\n乐共饮食到黄昏。\n多驾合坐，万岁长，宜子孙。",
        "dynasty": "汉",
        "collection_info": null
    },
    {
        "uuid": "2082913c74ae83020784931279948351",
        "title": "气出唱 其二",
        "author": "曹操",
        "content": "驾六龙，乘风而行。\n行四海，路下之八邦。\n历登高山临溪谷，乘云而行。\n行四海外，东到泰山。\n仙人玉女，下来翱游。\n骖驾六龙饮玉浆。\n河水尽，不东流。\n解愁腹，饮玉浆。\n奉持行，东到蓬莱山，上至天之门。\n玉阙下，引见得入，赤松相对，四面顾望，视正焜煌。\n开玉心正兴，其气百道至。\n传告无穷闭其口，但当爱气寿万年。\n东到海，与天连。\n神仙之道，出窈入冥，常当专之。\n心恬澹，无所愒。\n欲闭门坐自守，天与期气。\n愿得神之人，乘驾云车，骖驾白鹿，上到天之门，来赐神之药。\n跪受之，敬神齐。\n当如此，道自来。",
        "dynasty": "汉",
        "collection_info": null
    },
    {
        "uuid": "8003089e0883971c7a09bdcc476fd1be",
        "title": "气出唱 其三",
        "author": "曹操",
        "content": "游君山，甚为真。\n崔嵬砟硌，尔自为神。\n乃到王母台，金阶玉为堂，芝草生殿旁。\n东西厢，客满堂。\n主人当行觞，坐者长寿遽何央。\n长乐甫始宜孙子。\n常愿主人增年，与天相守。",
        "dynasty": "汉",
        "collection_info": null
    },
    {
        "uuid": "5c51c103f0570ac62ca4a864223faba6",
        "title": "却东西门行",
        "author": "曹操",
        "content": "鸿雁出塞北，乃在无人乡。\n举翅万馀里，行止自成行。\n冬节食南稻，春日复北翔。\n田中有转蓬，随风远飘扬。\n长与故根绝，万岁不相当。\n奈何此征夫，安得驱四方！戎马不解鞍，铠甲不离傍。\n冉冉老将至，何时返故乡？神龙藏深泉，猛兽步高冈。\n狐死归首丘，故乡安可忘！",
        "dynasty": "汉",
        "collection_info": null
    },
    {
        "uuid": "8b7f027e7db0131e9604cbf318bca3ad",
        "title": "塘上行",
        "author": "曹操",
        "content": "蒲生我池中，其叶何离离。\n傍能行仁义，莫若妾自知。\n众口铄黄金，使君生别离。\n念君去我时，独愁常苦悲。\n想见君颜色，感结伤心脾。\n念君常苦悲，夜夜不能寐。\n莫以豪贤故，弃捐素所爱？莫以鱼肉贱，弃捐葱与薤？莫以麻枲贱，弃捐菅与蒯？出亦复何苦，入亦复何愁。\n边地多悲风，树木何修修！从君致独乐，延年寿千秋。",
        "dynasty": "汉",
        "collection_info": null
    },
    {
        "uuid": "6c27c37fa2edd8e917ce158c120612a1",
        "title": "薤露行",
        "author": "曹操",
        "content": "惟汉廿二世，所任诚不良。\n沐猴而冠带，知小而谋疆。\n犹豫不敢断，因狩执君王。\n白虹为贯日，己亦先受殃。\n贼臣持国柄，杀主灭宇京。\n荡覆帝基业，宗庙以燔丧。\n播越西迁移，号泣而且行。\n瞻彼洛城郭，微子为哀伤。",
        "dynasty": "汉",
        "collection_info": null
    },
    {
        "uuid": "42aa972d2f84d6f0896ac29dca315a37",
        "title": "陌上桑",
        "author": "曹操",
        "content": "驾虹霓，乘赤云，登彼九疑历玉门。\n济天汉，至昆仑，见西王母谒东君。\n交赤松，及羡门，受要秘道爱精神。\n食芝英，饮醴泉，柱杖桂枝佩秋兰。\n绝人事，游浑元，若疾风游欻翩翩。\n景未移，行数千，寿如南山不忘愆。",
        "dynasty": "汉",
        "collection_info": null
    },
    {
        "uuid": "e2850d28e564b81600cb1376457e84eb",
        "title": "秋胡行 其一",
        "author": "曹操",
        "content": "晨上散关山，此道当何难！晨上散关山，此道当何难！牛顿不起，车堕谷间。\n坐盘石之上，弹五弦之琴。\n作为清角韵，意中迷烦。\n歌以言志，晨上散关山。\n有何三老公，卒来在我旁？有何三老公，卒来在我旁？负揜被裘，似非恒人。\n谓卿云何困苦以自怨，徨徨所欲，来到此间？歌以言志，有何三老公？我居昆仑山，所谓者真人。\n我居昆仑山，所谓者真人。\n道深有可得。\n名山历观，遨游八极，枕石漱流饮泉。\n沈吟不决，遂上升天。\n歌以言志，我居昆仑山。\n去去不可追，长恨相牵攀。\n去去不可追，长恨相牵攀。\n夜夜安得寐，惆怅以自怜。\n正而不谲，辞赋依因。\n经传所过，西来所传。\n歌以言志，去去不可追。",
        "dynasty": "汉",
        "collection_info": null
    },
    {
        "uuid": "8fed02f9eb213af22b0b6e336f55dd58",
        "title": "秋胡行 其二",
        "author": "曹操",
        "content": "愿登泰华山，神人共远游。\n愿登泰华山，神人共远游。\n经历昆仑山，到蓬莱。\n飘遥八极，与神人俱。\n思得神药，万岁为期。\n歌以言志，愿登泰华山。\n天地何长久！人道居之短。\n天地何长久！人道居之短。\n世言伯阳，殊不知老；赤松王乔，亦云得道。\n得之未闻，庶以寿考。\n歌以言志，天地何长久！明明日月光，何所不光昭！明明日月光，何所不光昭！二仪合圣化，贵者独人不？万国率土，莫非王臣。\n仁义为名，礼乐为荣。\n歌以言志，明明日月关。\n四时更逝去，昼夜以成岁。\n四时更逝去，昼夜以成岁。\n大人先天而天弗违。\n不戚年往，忧世不治。\n存亡有命，虑之为蚩。\n歌以言志，四时更逝去。\n戚戚欲何念！欢笑意所之。\n戚戚欲何念！欢笑意所之。\n壮盛智愚，殊不再来。\n爱时进趣，将以惠谁？泛泛放逸，亦同何为！歌以言志，戚戚欲何念！",
        "dynasty": "汉",
        "collection_info": null
    },
    {
        "uuid": "489e1d0e66c7895dcd3c75c2bef7f07b",
        "title": "善哉行 其一",
        "author": "曹操",
        "content": "古公亶甫，积德垂仁。\n思弘一道，哲王于豳。\n太伯仲雍，王德之仁。\n行施百世，断发文身。\n伯夷叔齐，古之遗贤。\n让国不用，饿殂首山。\n智哉山甫，相彼宣王。\n何用杜伯，累我圣贤。\n齐桓之霸，赖得仲父。\n后任竖刁，虫流出户。\n晏子平仲，积德兼仁。\n与世沈德，未必思命。\n仲尼之世，主国为君。\n随制饮酒，扬波使官。",
        "dynasty": "汉",
        "collection_info": null
    },
    {
        "uuid": "6a6b727bc69edc42f5f3b276243d94a1",
        "title": "善哉行 其二",
        "author": "曹操",
        "content": "自惜身薄祜，夙贱罹孤苦。\n既无三徙教，不闻过庭语。\n其穷如抽裂，自以思所怙。\n虽怀一介志，是时其能与！守穷者贫贱，惋叹泪如雨。\n泣涕于悲夫，乞活安能睹？我愿于天穷，琅邪倾侧左。\n虽欲竭忠诚，欣公归其楚。\n快人由为叹，抱情不得叙。\n显行天教人，谁知莫不绪。\n我愿何时随？此叹亦难处。\n今我将何照于光曜？释衔不如雨。",
        "dynasty": "汉",
        "collection_info": null
    },
    {
        "uuid": "50a97e8082587bf1cbf30279bb8e7a3b",
        "title": "善哉行 其三",
        "author": "曹操",
        "content": "朝日乐相乐，酣饮不知醉。\n悲弦激新声，长笛吹清气。\n弦歌感人肠，四坐皆欢悦。\n寥寥高堂上，凉风入我室。\n持满如不盈，有德者能卒。\n君子多苦心，所愁不但一。\n慊慊下白屋，吐握不可失。\n众宾饱满归，主人苦不悉。\n比翼翔云汉，罗者安所羁？冲静得自然，荣华何足为！",
        "dynasty": "汉",
        "collection_info": null
    },
    {
        "uuid": "03f747c85846bb4f0c8fdcdfb95b88ee",
        "title": "步出夏门行 艳",
        "author": "曹操",
        "content": "云行雨步，超越九江之皋。\n临观异同，心意怀犹豫，不知当复何从？经过至我碣石，心惆怅我东海。",
        "dynasty": "汉",
        "collection_info": null
    },
    {
        "uuid": "13f5169791502bb59614a60ddfbd5e63",
        "title": "步出夏门行 冬十月",
        "author": "曹操",
        "content": "孟冬十月，北风徘徊，天气肃清，繁霜霏霏。\n鹍鸡晨鸣，鸿雁南飞，鸷鸟潜藏，熊罴窟栖。\n钱镈停置，农收积场。\n逆旅整设，以通贾商。\n幸甚至哉！歌以咏志。",
        "dynasty": "汉",
        "collection_info": null
    },
    {
        "uuid": "34902d22727e1ca0d9383b1975e6c190",
        "title": "步出夏门行 土不同",
        "author": "曹操",
        "content": "乡土不同，河朔隆冬。\n流澌浮漂，舟船行难。\n锥不入地，蘴藾深奥。\n水竭不流，冰坚可蹈。\n士隐者贫，勇侠轻非。\n心常叹怨，戚戚多悲。\n幸甚至哉！歌以咏志。",
        "dynasty": "汉",
        "collection_info": null
    },
    {
        "uuid": "294b07b838f72ad62856f868b7131d94",
        "title": "谣俗词",
        "author": "曹操",
        "content": "瓮中无斗储，发箧无尺缯。\n友来从我贷，不知所以应。",
        "dynasty": "汉",
        "collection_info": null
    },
    {
        "uuid": "aef630b3789c080e4bd827d5a0080e6b",
        "title": "董逃歌词",
        "author": "曹操",
        "content": "德行不亏缺，变故自难常。\n郑康成行酒，伏地气绝；郭景图命尽于园桑。",
        "dynasty": "汉",
        "collection_info": null
    },
    {
        "uuid": "adce199a501621b3179012b2dda30012",
        "title": "箜篌引",
        "author": "曹植",
        "content": "置酒高殿上，亲友从我游。\n中厨办丰膳，烹羊宰肥牛。\n秦筝何慷慨，齐瑟和且柔。\n阳阿奏奇舞，京洛出名讴。\n乐饮过三爵，缓带倾庶羞，主称千金寿。\n宾奉万年酬。\n久要不可忘，薄终义所尤。\n谦谦君子德，磬折欲何求。\n惊风飘白日，光景驰西流。\n盛时不可再，百年忽我遒。\n生存华屋处，零落归山丘。\n先民谁不死?知命复何忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "75568516b893337cd5672c6396838952",
        "title": "薤露行",
        "author": "曹植",
        "content": "天地无穷极，阴阳转相因。\n人居一世间，忽若风吹尘。\n愿得展功勤，输力于明君。\n怀此王佐才，慷慨独不群。\n鳞介尊神龙，走兽宗麒麟。\n虫兽犹知德，何况于士人。\n孔氏删诗书，王业粲已分。\n聘我径寸翰，流藻垂华芬。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "bb57cb471e4d062645d5e1acf1303d5b",
        "title": "惟汉行",
        "author": "曹植",
        "content": "太极定二仪，清浊始以形。\n三光照八极，天道甚着明。\n为人立君长，欲以遂其生。\n行仁章以瑞，变故诫骄盈。\n神高而听卑，报若响应声。\n明主敬细微，三季瞢天经。\n二皇称至化，盛哉唐虞庭。\n禹汤既厥德，周亦致太平。\n在昔怀帝京，日昃不敢宁。\n济济在公朝，万载驰其名。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e764e3d95e10ae772ce367e636b60f91",
        "title": "平陵东",
        "author": "曹植",
        "content": "阊阖开，天衢通，被我羽衣乘飞龙。\n与仙期，东上蓬莱采灵芝。\n灵芝采之可服食，年若王父终无极。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "35060c1de3aaab641da15511b7d0cbc5",
        "title": "鰕[鱼且]篇",
        "author": "曹植",
        "content": "鰕[鱼且]游潢潦，不知江海流。\n燕雀戏藩柴，安识鸿鹄游。\n世士此诚明，大德固无俦。\n驾言登五岳，然后小陵丘。\n俯观上路人，势利惟是谋。\n雠高念皇家，远怀柔九州。\n抚剑而雷音，猛气纵横浮。\n汛泊彼嗷嗷，谁知壮士忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "35e996f6f0bb7c01e9316e71fb4ce511",
        "title": "吁嗟篇",
        "author": "曹植",
        "content": "吁嗟此转蓬，居世何独然！长去本根逝，宿夜无休闲。\n东西经七陌，南北越九阡。\n卒遇回风起，吹我入云间。\n自谓终天路，忽然下沈泉。\n惊飚接我出，故归彼中田。\n当南而更北，谓东而反西。\n宕宕当何依，忽亡而复存。\n飘飖周八泽，连翩历五山。\n流转无恒处，谁知吾苦艰！愿为中林草，秋随野火燔。\n糜灭岂不痛，愿与根黄连。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "5bcf11dcdef6d44fa42315781766dc65",
        "title": "豫章行二首",
        "author": "曹植",
        "content": "其一穷达难豫图，祸福信亦然。\n虞舜不逢尧，耕耘处中田。\n太公未遭文，渔钓终渭川。\n不见鲁孔丘，穷困陈蔡间。\n周公下白屋，天下称其贤。\n其二鸳鸯自朋亲，不若比翼连。\n他人虽同盟。\n骨肉天性然。\n周公穆康叔，管、蔡则流言。\n子臧让千乘，季札慕其贤。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4427c789755ed1390dcd85ef21093ad6",
        "title": "蒲生行浮萍篇",
        "author": "曹植",
        "content": "浮萍寄清水，随风东西流。\n结发辞严亲，来为君子仇。\n格勤在朝夕，无端获罪尤。\n在昔蒙恩惠，和乐如瑟琴，何意今摧颓，旷若参与商。\n荣英自有(方)[芳]，不若桂与兰。\n新人虽可爱，无若故所欢。\n行云有反期，君恩份中还！慊慊仰天叹，愁心将何诉？日月不恒处，人生忽若寓。\n悲风来入怀。\n泪下如垂露。\n发筐造裳衣，裁缝执与素。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "7b1abec83e676f6a4427b5f49aa95037",
        "title": "当来日大难",
        "author": "曹植",
        "content": "日苦短，乐有徐，乃置玉樽办东厨。\n广情故，心相于。\n阖门置酒，和乐欣欣。\n游马后来，辕车解轮。\n今日同堂，出门异乡。\n别易会难，各尽杯觞。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b15a95ea0c1b61b6822bdc1630ebaeb7",
        "title": "丹霞蔽日行",
        "author": "曹植",
        "content": "封为昏乱，虐残中正。\n周室何隆，一门三圣。\n牧野致功，天亦革命。\n汉祚之兴，阶秦之衰。\n虽有南面，王道陵夷。\n炎光再幽，殄灭无遗。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "8765983c9c727423cd9aecb27647e8bc",
        "title": "野田黄雀行",
        "author": "曹植",
        "content": "高树多悲风，海水扬其波。\n利剑不在掌，结友何须多！不见篱问雀，见鹞自投罗。\n罗家得雀喜，少年见雀悲。\n拔剑捎罗网，黄雀得飞飞。\n飞飞摩苍天，来下谢少年。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "06a53efc9ed32d4f7ac3ae178237ff50",
        "title": "门有万里客",
        "author": "曹植",
        "content": "门有万里客，问君何乡人！褰裳起从之，果得心所亲。\n挽裳对我泣，太息前自陈：本是朔方土，今为吴越民。\n行行将复行，去去适西秦。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "9bbaa47eaa7c17d12f19f8cf05cf2a79",
        "title": "泰山梁甫行",
        "author": "曹植",
        "content": "八方各异气，干里殊风雨。\n剧哉边海民，寄身于草野。\n妻子象禽兽，行止依林阻。\n柴门何萧条，狐兔翔我宇。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "1e7704ca5b1567964ec38522d1371d27",
        "title": "怨诗行",
        "author": "曹植",
        "content": "明月照高楼，流光正徘徊。\n上有愁思妇，悲叹有馀哀。\n一解昔问叹者谁，自云荡子妻。\n夫行逾十载，贱妄常独酒。\n二解念君过于渴，思君剧于饥。\n君作高山柏，妾为浊水泥。\n三解北风行萧萧，烈烈入吾耳。\n心中念故人，泪堕不能止。\n四解浮沉各异路，会合常何谐。\n愿作东北风，吹我入君怀。\n五解君怀常不开，贱妾当可依。\n恩情中道绝，流止任东西。\n六解我欲竞此曲，此曲悲且长。\n今日乐相乐，别后莫相忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "739bfdf8b9556d58b3be61d0cc084cf5",
        "title": "怨歌行",
        "author": "曹植",
        "content": "为君既不易，为臣良独难。\n忠信事不显，乃有见疑患。\n周公佐成王，金滕功不刊。\n推心辅王室，二叔反流言。\n待罪居东国，泣涕常流连。\n皇灵大动变，震雷风且寒。\n拔树偃秋稼，天威不可干。\n素服开金滕，感悟求其端。\n公旦事既显，成王乃哀叹。\n吾欲竞此曲，此曲悲且长。\n今日乐相乐，别后莫相忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "47ff8f57a9ee8a34c7ddc02f9271051d",
        "title": "鼙舞歌五首",
        "author": "曹植",
        "content": "「圣皇篇」圣皇应历数，正康帝道休。\n九州咸宾服，威德洞八幽。\n三公奏诸王，不得久淹留。\n蕃位任至重，旧章咸属由。\n侍臣省文奏，陛下体仁慈。\n沉吟有爱恋，不忍听可之。\n迫有官典宪，不得顾恩私。\n诸王当就国，玺绥何累绍！便时舍外殿，宫省寂无人。\n主上增顾念，皇母怀苦辛。\n何以为赠赐，倾俯竭宝珍：文钱百亿万，采帛若烟云。\n乘舆服御物，锦罗与金银。\n龙旗垂九旒，羽盖参班轮。\n诸王自计念，无功荷厚德。\n思一效筋力，糜躯以报国。\n鸿胪拥节卫，副使随经营。\n贵戚并出送，夹道交辎軿。\n车服齐整设，（革韦）晔耀天精。\n武骑卫前后，鼓吹箫笳声。\n祖道魏东门，泪下沾冠缨。\n扳盖因内顾，俯仰慕同生。\n行行将日暮，何时还阙庭？车轮为徘徊，四马踌躇鸣。\n路人尚酸鼻，何况骨肉情！",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "47c60c84347a35f786cb4a4437e9341a",
        "title": "灵芝篇",
        "author": "曹植",
        "content": "灵芝生天地，朱草被洛滨。\n荣华相晃耀，光采哗若神。\n古时有虞舜，父母顽且嚚，尽孝于田拢，烝烝不违仁。\n伯瑜年七十，彩衣以娱亲。\n慈母苔不痛，嘘唏涕沾巾。\n丁兰少失母，自伤早孤茕。\n刻木当严亲，朝夕致三牲。\n暴子见陵侮，犯罪以亡形，丈人为泣血，免戾全其名。\n董永遭家贫，父老财无遗，举假以供养，佣作致甘肥。\n责家填门至，不知何用归！天灵感至德，神女为秉机。\n岁月不安居！呜呼我皇考！生我既已晚，弃我何其早！「蓼莪」谁所兴？念之令人老。\n退咏南风诗，洒泪满祎袍(抱)。\n乱曰：圣皇君四海，德教朝夕宣，万国咸礼让，百姓家肃虔。\n庠序不失仪，孝弟处中田。\n户有曾闵子，比屋皆仁贤。\n髫龀无夭齿，黄发尽其年。\n陛下三万岁，慈母亦复然。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e5600a5e48f5b0085ee35fb15ab712e9",
        "title": "大魏篇",
        "author": "曹植",
        "content": "大魏应灵符，天禄方甫始。\n圣德致泰和，神明为驱使。\n左右为供养，中殿宜皇子。\n陛下长寿考，群臣拜贺咸悦喜！积善有馀庆，宠禄固天常。\n众喜填门至，臣子蒙福祥。\n无患及阳遂，辅翼我圣皇。\n众吉咸集会，凶邪奸恶并灭亡。\n黄鹄游殿前，神鼎周四阿。\n玉马充乘舆，芝盖树九华。\n白虎戏西除，舍利从辟邪。\n骐骥蹑足舞，凤皇拊翼歌。\n丰年大置酒，玉樽列广庭。\n乐饮过三爵，朱颜暴已形。\n式宴不违礼，君臣歌「鹿鸣」。\n乐人舞鼙鼓，百官雷抃赞若惊。\n储礼如江海，积善若陵山。\n皇嗣繁且炽，孙子列曾玄。\n群臣咸称万岁，陛下长寿乐年。\n御酒停未饮，贵戚跪东厢。\n侍人承颜色，奉进金玉觞。\n此酒亦真酒，福禄当圣皇。\n陛下临轩笑，左右咸欢康。\n杯来一何迟!群僚以次行。\n赏赐累千亿，百官并富昌。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "3bfe15dd733df6aa066e25911ed60629",
        "title": "精微篇",
        "author": "曹植",
        "content": "精微烂金石，至心动神明：杞妻哭死夫，梁山为之倾。\n子丹西质秦，乌白马角生。\n邹衍囚燕市，繁霜为夏零。\n关东有贤女，自字苏来卿，壮年报父仇，身没垂功名。\n女休逢赦书，白刃几在颈。\n俱上列仙籍，去死独就生。\n太仓令有罪，远征当就拘。\n自悲居无男，祸至无与俱。\n缇萦痛父言，荷担西上书，盘桓北阙下；泣泪何涟如！乞得并姊弟，没身赎父躯。\n汉文感其一女足成居。\n简子南渡河，津吏废舟船。\n执法将加刑，女娟拥棹前。\n妾父闻君来，将涉不测渊，畏惧风波起，祷祝祭名川。\n备礼飨神祗，为君求福先。\n不胜釂祀诚，至令犯罚艰。\n君必欲加诛，乞使知罪諐。\n妾愿以身代，至诚感苍天。\n国君高其义，其父用赦原。\n「河激」奏中流，筒子知其贤；归聘为夫人，荣宠超后先。\n辩女解父命，何况健少年！黄初发和气，明堂德教施。\n治道致太平，礼乐风俗移。\n刑措民无枉，怨女复何为！圣皇长寿考，景福常来仪。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "0ea0b865a2a3bd59015a8fb0b97f6fdb",
        "title": "孟冬篇",
        "author": "曹植",
        "content": "孟冬十月，阴气厉清。\n武官诫田，讲旅统兵。\n元龟袭吉，元光着明。\n蚩尤跸路，风弭雨停。\n乘舆启行，鸾鸣幽轧。\n虎贲采骑，飞象珥鹖。\n钟鼓铿(卫)[锵]，萧管嘈喝。\n万骑齐镳，千乘等盖。\n夷山填谷，平林涤薮。\n张罗万里，尽其飞走。\n趯趯狡兔，扬白跳翰；猎以青骹，掩以修竿。\n韩卢宋鹊，呈才聘足。\n噬不尽绁，牵糜掎鹿。\n魏氏发机，养基抚弦，都卢寻高，搜索猴猿。\n庆忌孟贲，蹈谷超峦。\n张目决眦，发怒穿冠，顿熊扼虎，蹴豹搏貙。\n气有馀势，负象而趋。\n获车既盈，日侧乐终。\n罢役解徒，大飨离宫。\n乱曰：圣皇临飞轩，论功校猎徒。\n死禽积如京，流血成沟渠。\n明诏大劳赐，大官供有无。\n走马行酒醴，驱车布肉鱼。\n鸣鼓举觞爵，击钟釂无馀。\n绝纲纵麟麑，弛罩出凤雏。\n收功在羽校，威灵振鬼区。\n陛下长欢乐，永世合天符。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "5b30dffaa530f9b48bf146abc7d943ba",
        "title": "桂之树行",
        "author": "曹植",
        "content": "桂之树，桂之树，桂生一何丽佳！扬朱华而翠叶，流芳布天涯。\n上有栖鸾，下有盘螭。\n桂之树，得道之真人咸来会讲，仙教尔服食日精。\n要道甚省不烦，淡泊无为自然。\n乘蹻万里之外，去留随意所欲存。\n高高上际于众外，下下乃穷极地天。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "1777b96360c4f87b1be2c7b735457f65",
        "title": "当墙欲高行",
        "author": "曹植",
        "content": "龙欲升天须浮云，人之仕进待中人。\n众口可以铄金，谗言三至，慈母不亲。\n愦愦俗间，不辩伪真。\n愿欲披心自说陈，君门以九重，道远河无津。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e069cbf10bbf75a275ad16e988743df1",
        "title": "当欲游南山行",
        "author": "曹植",
        "content": "东海广且深，由卑下百川。\n五岳虽高大，不逆垢与尘。\n良木不十围，洪条无所因。\n长者能博爱，天下寄其身。\n大匠无弃材，船车用不均。\n锥刀各异能，何所独却前。\n嘉善而矜愚，大圣亦同然。\n仁者各寿考，四坐咸万年！",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "eaa4c560b3a984cac10ef9826ccc1a14",
        "title": "当事君行",
        "author": "曹植",
        "content": "人生有所贵尚，出门各异情。\n朱紫更相夺色，雅郑异音声，好恶随所爱憎，追举逐声名。\n百心可事一君，巧诈宁拙诚。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "2660d8135f16ae41606473ece0c33724",
        "title": "当车以驾行",
        "author": "曹植",
        "content": "欢坐玉殿，会诸贵客。\n侍者行觞，主人离席。\n顾视东西厢，丝竹与鞞铎。\n不醉无归来，明灯以继夕。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "495db73304fe9bf48e5c958877b4a2fe",
        "title": "妾薄命二首",
        "author": "曹植",
        "content": "其一携玉手，喜同车，北上云阁飞除。\n钓台蹇产清虚，池塘观沼可娱。\n仰泛龙舟绿波，俯擢神草枝柯。\n想彼宓妃洛河，退咏汉女湘娥。\n其二日月既逝西藏，更会兰室洞房。\n华灯步障舒光，皎若日出扶桑。\n促樽合坐行觞，主人起舞□盘，能者穴触别端。\n腾觚飞爵阑干，同量等色齐颜。\n任意交属所欢，朱颜发外形兰。\n袖随礼容极情，妙舞仙仙体轻。\n裳解履遗绝缨，俯仰笑喧无呈。\n览持佳人玉颜，齐举金爵翠盘，手形罗袖良难，腕弱不胜珠环。\n坐者叹息舒颜，御金裛粉君傍，中有霍纳、都梁，鸡舌五味杂香，进者何人齐姜，恩重爱深难忘。\n召廷亲好宴私，但歌杯来何迟。\n客赋既醉言归，主人称露未晞。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "194dcc10a5b61647fdfffb3cbc31b57d",
        "title": "名都篇",
        "author": "曹植",
        "content": "名都多妖女，京洛出少年。\n宝剑值千金，被服丽且鲜，斗鸡东郊道，走马长楸间。\n驰骋未能半，双兔过我前。\n揽弓捷鸣镝，长驱上南山。\n左挽因右发，一纵两禽连。\n馀巧未及展，仰手接飞鸢。\n观者咸称善，众工归我妍。\n归来宴平乐，美酒斗十千。\n脍鲤臇胎鰕，炮鳖炙熊蹯。\n鸣俦啸匹侣，列坐竟长筵，连翩击鞠壤，巧捷惟万端。\n白日西南驰，光景不可攀。\n云散还城邑，清晨复来还。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "6a21d6410cb60e75418db5ae3a6d5508",
        "title": "美女篇",
        "author": "曹植",
        "content": "美女妖且闲，采桑歧路间。\n柔条纷冉冉，落叶何翩翩。\n攘袖见素手，皓腕约金环。\n头上金爵钗，腰佩翠琅玕。\n明珠交玉体，珊瑚间木难。\n罗衣何飘飘，轻车随风还。\n顾盼遗光采，长啸气若兰。\n行徒用息驾，休者以忘餐。\n借问女安居？乃在城南端。\n青楼临大路，高门结重关。\n容华耀朝日，谁不希令颜。\n媒氏何所营，玉帛不时安。\n佳人慕高义，求贤良独难。\n众人徒嗷嗷，安知彼所观。\n盛年处房室，中夜起长叹。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "0bca8e933a5a65f7ba348b4787933736",
        "title": "白马篇",
        "author": "曹植",
        "content": "白马饰金羁，连翩西北驰。\n借问谁家子，幽并游侠儿。\n少小去乡邑，扬声沙漠垂。\n宿昔秉良弓，楛矢何参差。\n控弦破左的，右发摧月支。\n仰手接飞猱，俯身散马蹄。\n狡捷过猴猿，勇剽若豹螭。\n边城多警急，胡虏数迁移。\n羽檄从北来，厉马登高堤。\n长驱蹈匈奴，左顾陵鲜卑。\n弃身锋刃端，性命安可怀！父母且不顾，何言子与妻。\n名编壮士籍，不得中顾私。\n捐躯赴国难，视死忽如归。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "87e8aaaaca579a9c813ada7071540e5e",
        "title": "苦息行",
        "author": "曹植",
        "content": "绿萝缘玉树，光曜桀相晖。\n下有两真人，举翅翻高飞。\n我心何踊跃，思欲攀云追。\n郁郁西岳颠；石室青忽与天连，中有耆年一隐士，须发皆皓然，策杖从吾游，教我要忘言。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "647ad2bba0a95d55c7dd72c7c45d7492",
        "title": "升天行二首",
        "author": "曹植",
        "content": "其一乘蹻追术士，远之蓬莱山。\n灵液飞素波，兰桂上参天。\n玄豹游其下，翔鹍戏其颠。\n乘风忽登举，仿佛见众仙。\n其二扶桑之所出，乃在朝阳溪。\n中心陵苍昊，布叶盖天涯。\n日出登东干，既夕没西枝。\n愿得纡阳辔，回日使东驰。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "24c1311c3c2e9c65cfab1a8e6967d639",
        "title": "五游篇",
        "author": "曹植",
        "content": "九州不足步，愿得凌云翔。\n逍遥八纮外，游目历遐荒。\n披我丹霞衣，袭我素霓裳。\n华盖纷暗蔼，六龙仰天骧。\n曜灵未移景，倏忽造昊苍。\n阊阖启丹扉，双阙曜朱光。\n徘徊文昌殿，登陟太微堂。\n上帝休西棂，群后集东厢。\n带我琼瑶佩，漱我沆瀣浆。\n蜘蹶玩灵芝。\n徙倚弄华芳。\n王子奉仙药，羡门进奇方。\n服食享遐纪，延寿保无疆。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4376e6389e79003588116da49a8054ba",
        "title": "远游篇",
        "author": "曹植",
        "content": "远游临四海，俯仰观洪波。\n大鱼若曲陵，承浪相经过。\n灵鳌戴方丈，神岳严嵯峨。\n仙人翔其隅，玉女戏其阿。\n琼蕊可疗饥，仰首吸朝霞。\n昆仑本吾宅，中州非我家。\n将归谒东父，一举超流沙。\n鼓翼舞时风，长啸激清歌。\n金石固易弊，日月同光华。\n齐年与天地，万乘安足多。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "d44ca3f359e8eda49b607ca369abad2e",
        "title": "仙人篇",
        "author": "曹植",
        "content": "仙人揽六着，对博太山隅。\n湘娥抚琴瑟，秦女吹笙竿。\n玉樽盈桂酒，河伯献神色。\n四海一何局，九州安所知?韩终与王乔，要我于天挈衢。\n万里不足步，轻举凌太虚。\n飞腾逾景云，高风吹我躯。\n回驾观紫微，与帝合灵符。\n阎阅自嵯峨，双阙万丈馀。\n玉树扶道生，白虎夹门枢。\n驱风游四海，东过王母庐。\n俯观五岳间，人生如寄居。\n潜光养羽翼，进趣且徐徐。\n不见昔轩辕，升龙出鼎湖。\n徘徊九天下，与尔长相须。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "41beb091f2be53b8fa0fc3c9196eb3a5",
        "title": "飞龙篇",
        "author": "曹植",
        "content": "晨游泰山，云雾窈窕。\n忽逢二童，颜色鲜好。\n乘彼白鹿，手翳芝草。\n我知真人，长跪问道。\n西登玉堂，金楼复道。\n授我仙药，神皇所造。\n教我服食，还精补脑。\n寿同金石，永世难老。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "fb9e5890d13b48667dd5d658cc096e72",
        "title": "斗鸡篇",
        "author": "曹植",
        "content": "游目极妙伎，清听厌宫商。\n主人寂无为，众宾进乐方。\n长经坐戏客，斗鸡观闲房。\n群雄正亩赫，双翅自飞扬。\n挥羽邀清风，悍目发朱光。\n摆落轻毛散，严距往往伤。\n长鸣入青云，扇冀独翱翔。\n愿蒙狸膏助，常得擅此场。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "33f383bd7474e26978b2453b32f14ee1",
        "title": "盘石篇",
        "author": "曹植",
        "content": "盘石山颠石，飘飖涧底蓬。\n我本太山人，何为客淮东?蒹葭弥斥土，林木无分重。\n岸岩若崩缺，湖水何汹汹!蚌蛤被滨涯，光采如锦虹。\n高彼凌云霄，浮气象螭龙。\n鲸脊若丘陵，须若山上松。\n呼吸吞船欐，澎濞戏中鸿。\n方舟寻高价，珍宝丽以通。\n一举必千里，乘飔举帆幢。\n经危履险阻，未知命所钟。\n常恐沈黄垆，下与鼋鳖同。\n南极苍梧野，游眄穷九江。\n中夜指参辰，欲师当定从！仰天长太息，思想怀故邦。\n乘稃何所志，于磋我孔公！",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b6e30b6af15546eb7cd186f464561726",
        "title": "驱车篇",
        "author": "曹植",
        "content": "驱车掸驾马，东到奉高城。\n神哉彼太山，五岳专其名。\n隆高贯云霓，嵯峨出太清。\n周流二六候，间置十二亭。\n上有涌醴泉，玉石扬华英。\n东北望吴野，西眺观日精。\n魂神所系属，逝者感斯征。\n王者以归天，效厥元功成。\n历代无不遵，礼记有品程。\n探策或长短。\n唯德享利贞。\n封者七十帝，轩皇元独灵。\n食霞漱沆瀣，毛羽被身形。\n发举蹈虚廓，径廷升窈冥。\n同寿东父年，旷代永长生。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "6cc5851097b06ace06f980dfc281211e",
        "title": "种葛篇",
        "author": "曹植",
        "content": "种葛南山下，葛藟自成阴。\n与君初婚时，结发恩义深。\n欢爱在枕席，宿昔同衣食。\n窃慕「棠棣」篇，好乐和瑟琴。\n行年将晚慕，佳人怀异心。\n恩纪旷不接，我情遂抑沉。\n出门当何顾，徘徊步北林。\n下有交颈兽，仰见双栖禽。\n攀枝长欢息，泪下沾罗襟。\n良马知我悲，延颈代我吟。\n昔为同池鱼，今为商与参。\n往古皆欢遇，我独困于今。\n弃置委天命，悠悠安可任。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "87fb7e8a4a1f4679eaad27e6abe7a2fb",
        "title": "弃妇篇",
        "author": "曹植",
        "content": "石榴植前庭，绿叶摇缀青。\n丹华灼烈烈，璀彩有光荣。\n光荣哗流离，可以处淑灵。\n有鸟飞来集，柑翼以悲鸣。\n悲鸣夫何为？丹华实不成。\n拊心长叹息，无子当归宁。\n有于月经天，无子若流星；天月相终始，流星没无精。\n栖迟失所宜，下与瓦石并。\n忧怀从中来，叹息通鸡鸣。\n反侧不能寐，逍遥于前庭。\n蜘蹰还入房，肃肃帐幕声。\n搴帷更摄带，抚弦调鸣筝。\n慷慨有馀音，要妙悲且清。\n收泪长叹息，何以负神灵？招摇待霜露，何必春夏成。\n晚获为良实，愿君且安宁。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "69aaeaf7b622d9f2457419fbd413bc86",
        "title": "应诏诗",
        "author": "曹植",
        "content": "肃承明沼，应会皇都。\n星陈夙驾，袜马脂车。\n命彼掌徒，肃我征旅。\n朝发鸾台，夕宿兰渚。\n芒芒原隰，祁祁士女。\n经彼公田，乐我稷黍。\n爰有樛木，重阴匪息。\n虽有根粮，饥不遑食。\n望城不过，面邑匪游；仆夫警策，平路是由。\n玄驷蔼蔼，扬漂沫。\n流风翼衡，轻云承盖。\n涉涧之滨，缘山之限，遵彼河浒，黄坂是阶。\n西脐关谷，或降或升，倦路，载寝载兴。\n将朝圣皇，匪敢晏宁。\n弭节长骛，指日遄征。\n前驱举燧，后乘抗旌，轮不辗运，銮无废声。\n爰暨帝室，税此西墉，嘉沼末赐，朝觐莫从。\n仰瞻城阈，俯惟阙庭，长怀永慕，忧心如酲。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "ca243c07278ab838a82aa4f283ebe24c",
        "title": "朔风诗",
        "author": "曹植",
        "content": "仰彼朔风，用怀魏都，愿骋代马，候忽北徂。\n凯风永至，思彼蛮方，愿随越鸟，翻飞南翔。\n四气代谢，悬景运周，别如俯仰，脱若三秋。\n昔我初迁，朱华未晞，今我旋止。\n素雪云飞。\n俯降干仞，仰登天阻，风飘蓬飞，载离寒暑。\n千仞易陟，天阻可越；昔我同袍，今永乖别。\n子好芳草，岂忘尔贻；繁华将茂，秋霜悴之。\n君不垂眷，岂云其诚？秋兰可喻，桂树冬荣。\n弦歌荡思，谁与销忧，临川慕思，何为泛舟！岂无和乐？游非我邻。\n谁忘泛舟？愧无榜人！",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4907dae5b4dcf97b1236633086e5d770",
        "title": "矫志诗",
        "author": "曹植",
        "content": "芝桂虽芳，难以饵烹，尸位素餐，难以成名。\n磁石引铁，于金不连；大朝举士，愚不闻焉。\n抱壁涂乞，无为贵宝；履仁遘祸，无为贵道。\n鹓雏远害，不羞卑栖；灵虬避难，不耻污泥。\n都蔗虽甘，杖之必折；巧言虽美，用之必灭。\n济济唐朝，万邦作孚。\n逢蒙虽巧，必得良弓；圣主虽知，必得英雄。\n螳螂见叹，齐士轻战，越王轼蛙，国以死献。\n道远知骥，世伪知贤，覆之帱之，顺天之矩，泽如凯风，惠如时雨。\n口为禁闼，舌为发机；门机之闿，楛矢不追。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "d311b3b04f7321aa1418745c6470dad3",
        "title": "元会诗",
        "author": "曹植",
        "content": "初岁元祚，吉日惟良。\n乃为嘉会，宴此高堂。\n[尊卑列叙，典而有章。\n]衣裳鲜洁，黼黻玄黄。\n[清酤盈爵，中坐腾光。\n]珍膳杂沓，充溢圆方。\n[笙磬既设，筝瑟俱张。\n悲歌厉响，咀嚼清商。\n]俯视文轩，仰瞻华梁。\n愿保兹善，千载为常。\n欢笑尽娱，乐哉未央，皇室荣贵，寿考无疆。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "2bdc2844515d2ddcdb64cdc89d43a658",
        "title": "闺情",
        "author": "曹植",
        "content": "有美一人，被服纤罗。\n妖姿艳丽，蓊若春华。\n红颜[韦华]晔，云髻嵯峨。\n弹琴抚节，为我弦歌。\n清浊齐均，既亮且和。\n取乐今日，遑恤其他。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "92a8bc56b8f14371cfa82d68cb61c472",
        "title": "公宴诗",
        "author": "曹植",
        "content": "公子敬爱客，终宴不知疲。\n清夜游西园，飞盖相追随。\n明月澄清影，列宿正参差。\n秋兰被长坂，朱华昌绿池。\n潜鱼跃清波，好鸟鸣高技。\n神飚接丹毂，轻荤随风移。\n飘飖放志意，千古长若斯。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "404c1d688b2a5e13d3bcad5c1af0efd5",
        "title": "侍太子坐",
        "author": "曹植",
        "content": "白日曜青春，时雨静飞尘。\n寒冰辟炎景，凉风飘我身。\n清醴盈金殇，肴馔纵横陈。\n齐人进奇乐，歌者出西秦。\n翩翩我公子，机巧忽若神。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "3e047b79da7ed2c89587581169b7d9f6",
        "title": "赠徐干",
        "author": "曹植",
        "content": "惊风飘白日，忽然归西山。\n圆景光未满，众星灿以繁。\n志士营世业，小人亦不闲。\n聊且夜行游，游彼双阙间。\n文昌郁云兴，迎风高中天。\n春鸠鸣飞栋，流猋激棂轩。\n顾念蓬室士，贫贱诚足怜。\n薇藿弗充虚，皮褐犹不全。\n慷慨有悲心，兴文自成篇。\n宝弃怨何人？和氏有其愆。\n弹冠佚知己，知己谁不然。\n良田无晚岁，膏泽多丰年。\n亮怀璠玙美，积久德逾宣。\n亲交义在敦，申章复何言!",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "1d30904abbcc8dd8db1b7a9d57dc9dd5",
        "title": "赠丁仪",
        "author": "曹植",
        "content": "初秋凉气发，庭树微销落。\n凝霜依玉除，清风飘飞阁。\n朝云不归山，霖雨成川泽。\n黍稷委畴陇，农夫安所获。\n在贵多忘贱，为恩谁能博！狐白足御冬，焉念无衣客!思慕延陵子，宝剑非所借。\n子岂宁尔心，亲交义不薄。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e8931fdc020ee0339e872a4d4360b456",
        "title": "赠王粲",
        "author": "曹植",
        "content": "端坐苦愁思，榄衣起西游。\n树木发春华，清池激长流。\n中有孤鸳鸯，哀鸣求匹俦。\n我愿执此鸟，惜哉无轻舟!欲归忘故道，顾望但怀愁。\n悲风鸣我侧，羲和逝不留。\n重阴润万物，何惧泽不周?谁令君多念，自使怀百忧。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "208fc66f40b9d7c9f16bcbb4d3ff70f4",
        "title": "又赠丁仪王桀",
        "author": "曹植",
        "content": "从军度函谷，驱马过西京。\n山岑高无极，泾渭扬浊清。\n壮哉帝王居，佳丽殊百城。\n贝阙出浮云，承露概(泰)[太]清。\n皇佐扬天惠，四海无交兵。\n权家虽爱胜，全国为令名。\n君子在末位，不能歌德声。\n丁生怨在朝，王子欢自营。\n欢怨非贞则，中和诚可经。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "c34e078c1ce12fd4424322a423666890",
        "title": "赠丁翼",
        "author": "曹植",
        "content": "嘉宾填城阙，丰膳出中厨。\n吾与二三子，曲宴此城隅。\n秦筝发西气，齐瑟扬东讴。\n肴来不虚归，觞至反无馀。\n我岂狎异人，朋友与我俱。\n大国多良材。\n譬海出明珠。\n君子义休偫，小人德无储。\n积善有馀庆，荣枯立可须。\n滔荡固大节，时俗多所拘。\n君子通大道，无愿无世儒。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "ed3bf67dfede71fc7109fe3a268b1051",
        "title": "赠白马王彪",
        "author": "曹植",
        "content": "序曰：黄初四年(正)[五]月，白马王、任城王与余俱朝京师，会节气。\n到洛阳，任城王薨。\n至七月，与白马王还国。\n后有司以二王归蕃，道路宜异宿止，意每恨之!盖以大别在数日，是用自剖，与王辞焉，愤而成篇。\n其一谒帝承明庐，逝将归旧疆。\n清晨发皇邑，日夕过首阳。\n伊洛广且深，欲济川无梁。\n泛舟越洪涛，怨彼东路长，顾瞻恋城阙，引领情内伤。\n其二大谷何寥廓，山树郁苍苍。\n霖雨泥我涂，流潦浩纵横。\n中逵绝无轨，改辙登高冈。\n修坂造云日，我马玄以黄。\n其三玄黄犹能进，我思郁以纡，郁纡将何念，亲爱在离居。\n本图相与偕，中更不克俱。\n鸱枭鸣衡轭，豺狼当路衢；苍蝇兼白黑，谗巧令亲疏。\n欲还绝无蹊，揽辔止踟蹰。\n其四蜘蹰亦何留?相思无终极!秋风发微凉，寒蝉鸣无侧。\n原野何萧条，白日忽西匿。\n归鸟赴乔林，翩翩厉羽翼。\n孤兽走索群，衔草不遑食。\n感物伤我怀，抚心长太息。\n)其五太息将何为?天命与我违!奈何念同生，一往形不归。\n孤魂翔故域，灵柩寄京师。\n存者忽复过，亡没身自衰。\n人生处一世，忽若朝露晞。\n年在桑榆间，影响不能追。\n自顾非金石，咄唶令心悲。\n唶一作咤。\n其六心悲动我神，弃置莫复陈。\n丈夫志四海，万里犹比怜。\n恩爱苟不亏，在远分日亲。\n何必同衾帱，然后展殷勤。\n忧思成疾疹，无乃儿女仁。\n仓卒骨肉情，能不怀苦辛!其七苦辛何虑思?天命信可疑!虚无求列仙，松子久吾欺。\n变故在斯须，百年谁能持。\n离别永无会，执手将何时?王其爱玉体，俱享黄发期。\n收泪即长路，援笔从此辞。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "ac72bf3d076e4b4926f5e369b43e1b57",
        "title": "送应氏诗二首",
        "author": "曹植",
        "content": "其一步登北邙阪，遥望洛阳山。\n洛阳何寂寞，宫室尽烧焚。\n垣墙皆顿擗，荆棘上参天。\n不见旧耆老，但睹新少年。\n侧足无行径，荒畴不复田。\n游子久不归，不识陌与阡。\n中野何萧条，千里无人烟。\n念我平常居，气结不能言。\n其二清时难屡得，嘉会不可常。\n天地无终极，人命若朝霜。\n愿得展嬿婉，我友之朔方。\n亲昵并集送，置酒此河阳。\n中馈岂独薄，宾饮不尽觞。\n爱至望苦深，岂不愧中肠。\n山川阻且远，别促会日长。\n愿为比翼鸟，施翮起高翔。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "85bd828cff7e6a75f7eaf2ba928a9801",
        "title": "三良诗",
        "author": "曹植",
        "content": "功名不可为，忠义我所安。\n秦穆先下世，三臣皆自残。\n生时等荣乐，既没同忧患。\n谁言捐躯易?杀身诚独难!揽涕登君墓，临穴仰天叹。\n长夜何冥冥，一往不复还。\n黄鸟为悲鸣，哀哉伤肺肝。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "73cbcaf502f4696f1a1a0ed6190622d2",
        "title": "游仙诗",
        "author": "曹植",
        "content": "人生不满百，戚戚少欢娱。\n意欲奋六翮，排雾凌紫虚。\n蝉蜕同松乔，翻迹登鼎湖。\n翱翔九天上，骋辔远行游。\n东观扶桑曜，西临弱水流，北极玄天渚，南翔陟丹丘。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "a9aaabef6a880638048c54502a8d7596",
        "title": "杂诗六首",
        "author": "曹植",
        "content": "其一高台多悲风，朝日照北林。\n之子在万里，江湖迥且深。\n方舟安可极，离思故难任。\n孤雁飞南游，过庭长哀吟。\n翘思暮远人，愿欲托遗音。\n形影忽不见，翩翩伤我心。\n其二转蓬离本根，飘飖随长风。\n何意回飚举，吹我入云中。\n高高上无极，天路安可穷!类此游客子，捐躯远从戎。\n毛褐不掩形，薇藿常不充。\n去去莫复道，沈忧令人老。\n其三西北有织妇，绮缟何滨纷。\n明晨秉机杼，日昃不成文。\n太息终长夜，悲啸入青云。\n妾身守空闺，良人行从军。\n自期三年归，今已历九春。\n飞鸟绕树翔，噭噭鸣索群。\n愿为南流景，驰光见我君。\n其四南国有佳人，容华若桃李。\n朝游江北岸，夕宿潇湘沚。\n时俗薄朱颜，谁为发皓齿。\n俛仰岁将暮，荣耀难久恃其五仆夫早严驾，吾将远行游。\n远行欲何之?吴国为我仇。\n将骋万里途，东路安足由!江介多悲风，淮泗驰急流。\n愿欲一轻济，惜哉无方舟!闲居非吾志，甘心赴国扰。\n其六飞观百馀尺，临牖御棂轩。\n远望周千里，朝(日)[夕]见平原。\n烈士多悲心，小人偷自闲。\n国仇亮不塞，甘心思丧元。\n拊剑西南望，思欲赴太山。\n弦急悲声发，聆我慷慨言。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "28808a260f59b2fb5fe7c77796ea7344",
        "title": "闺情",
        "author": "曹植",
        "content": "揽衣出中闺，逍遥步两楹。\n闲房何寂寞，绿草被阶庭。\n空室自生风，百鸟翩南征。\n春思安可忘，忧戚与我(君)并。\n佳人在远道，妾身单且茕。\n欢会难再遇，芝兰不重荣。\n人皆弃旧爱，君岂若平生。\n寄松为女萝，依水如浮萍。\n赍身奉衿带，朝夕不堕倾。\n傥终顾盼恩，水副我中情。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4f5688a95c1a4d613d5ef81bc35063d4",
        "title": "七哀诗",
        "author": "曹植",
        "content": "明月照高楼，流光正徘徊。\n上有愁思妇，悲叹有馀哀。\n借问叹者谁?言是荡子妻。\n君行逾十年，孤妾常独栖。\n君若清路尘，妾若浊水泥：浮沈各异势，会合何时谐?愿为西南风，长逝入君怀。\n君怀良不开，贱妾当何依!南方有瘴气，晨鸟不得飞。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "88fa2e4d210a62493ba37629b1cedc48",
        "title": "情诗",
        "author": "曹植",
        "content": "微阴翳阳景，清风飘我衣。\n游鱼潜绿水，翔鸟薄天飞。\n眇眇客行士，遥役不得归。\n始出严霜结，今来白露晞。\n游子叹「黍离」，处者歌「式微」。\n慷慨对嘉宾，凄怆内伤悲。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "694d242583f41d84c5820a4641b2f62b",
        "title": "喜雨诗",
        "author": "曹植",
        "content": "天覆何弥广，苞育此群生。\n弃之必憔悴，惠之则滋荣。\n庆云从北来，郁述西南征。\n时雨中夜降，长雷周我庭。\n嘉种盈膏壤，登秋毕有成。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "3cfd071578b3ef92e45bc5923508abd5",
        "title": "七步诗",
        "author": "曹植",
        "content": "煮豆持作羹，漉豉以为汁。\n萁向釜下然，豆在釜中泣。\n本是同根生，相煎何太急!煮豆燃豆萁，豆在釜中泣。\n本是同根生，相煎何太急。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "c6964cbbd4cf63e57cdd959e7794bf75",
        "title": "失题",
        "author": "曹植",
        "content": "双鹤俱邀游，相失东海傍。\n雄飞窜北朔，雌惊赴南湘。\n弃我交颈欢，离别各异方。\n不惜万里道，但恐天网张。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "9a967f8933dde711b4b0e3bc7e7a3c48",
        "title": "离友诗二首",
        "author": "曹植",
        "content": "乡人有夏侯威者，少有成人之风。\n余尚其为人，与之昵好。\n王师振旅，送余于魏邦，心有眷然，为之陨涕。\n乃作离友之诗。\n其辞曰：[其一]王旅游兮背故乡，彼君子兮笃人纲，滕余行兮归朔方。\n驰原隰兮寻旧疆，车载奔兮马繁骧。\n涉浮济兮泛轻航，迄魏都兮息兰房，展宴好兮惟乐康。\n[其二]凉风肃兮白露滋，木感气兮柔叶辞。\n临渌水兮登重基，折秋华兮采灵芝，寻永归兮赠所思，感离隔兮会无期，伊郁悒兮情不怡!",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "2f3c0ddf443fbe2f907618e94e38c6f9",
        "title": "妒诗",
        "author": "曹植",
        "content": "嗟尔同衾，曾不是志。\n宁彼冶容，安此妒忌。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b06574017b15155c5a4e1f97aa7be127",
        "title": "髑髅诗",
        "author": "曹植",
        "content": "牢落冥寞，与道相驱。\n隐然长寝，其乐无逾。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "7af8ffe554d695cf0346130e66fab7b1",
        "title": "艳歌",
        "author": "曹植",
        "content": "出自蓟北门，遥望胡池桑。\n枝枝自相值，叶叶自相当。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "0bbd2d4a0cb53f5d2d15235762339a79",
        "title": "乐府",
        "author": "曹植",
        "content": "墨出青松烟，笔出狡免翰。\n古人感鸟迹，文字有改判。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4e4cae192f75284bfefdf4e33a34591a",
        "title": "芙蓉池",
        "author": "曹植",
        "content": "逍遥芙蓉池，翩翩戏轻舟。\n南扬栖双鹄，北柳有鸣鸠。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "fcb8022c9487f4ba404032ca7e2f09a8",
        "title": "言志",
        "author": "曹植",
        "content": "庆云未时兴，云龙潜作鱼。\n神鸾失其俦，还从燕雀居。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "a19ad2974b9dda72dfd2a33b1833eb85",
        "title": "杂诗",
        "author": "曹植",
        "content": "悠悠远行客，去家千馀里。\n出亦无所之，入亦无所止。\n浮云翳日光，悲风动地起。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "3554b10bee90e85643f8be2c4216112e",
        "title": "登台赋",
        "author": "曹植",
        "content": "从明后而嬉游兮，登层台以娱情。\n见太府之广开兮，观圣德之所营。\n建高(门)[殿]之嵯峨兮，浮双关乎太清。\n立中天之华观兮，连飞阁乎西城。\n临漳水之长流兮，望园果之滋荣。\n仰春风之和穆兮，听百鸟之悲鸣。\n天(云)(功)(垣)(坦)其既立兮，家愿得而获逞。\n扬仁化于宇内兮，尽肃恭于上京。\n虽桓文之为盛兮，岂足方乎圣明。\n休矣美矣！惠泽远扬。\n翼佐。\n[我]皇家兮，宁彼四方。\n同天地之矩量兮，齐日月之辉光。\n永贵尊而无极兮，等年寿于东王。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "16ab18d9d2354e10b1a8e685d5533834",
        "title": "节游赋",
        "author": "曹植",
        "content": "览宫宇之显丽，实大人之攸居。\n建三台于前处，飘飞陛以凌虚。\n连云阁以远径，营观榭于城隅。\n亢高轩以回眺，缘云霓而结疏。\n仰西岳之松岑，临漳滏之清渠。\n观靡靡而无终，何渺渺而难殊。\n亮灵后之所处，非吾人之所庐。\n于是仲春之月，百卉丛生，萋萋蔼蔼，翠叶朱茎；竹林青葱，珍果含荣。\n凯风发而时鸟欢，微波动而水虫鸣。\n感气运之和顺，乐时泽之有成。\n遂乃浮素盖，御骅骝，命友生，携同俦，诵风人之所叹，遂驾言而出游。\n步北园而驰骛，庶翱翔以解忧。\n望淇池之滉瀁，遂降集乎轻舟。\n浮沉蚁于金罍，行觞爵于好（亻丸）。\n丝竹发而响厉，悲风激于中流。\n且容与以尽观，聊永日而志愁。\n嗟羲和之奋迅，怨曜灵之无光。\n念人生之不永，若春日之微霜。\n谅遗名之可纪，信天命之无常。\n愈志荡以淫游，非经国之大纲。\n能曲宴而旋服，遂言归乎旧房。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "1bd525632686ec016a2e536772639b59",
        "title": "临观赋",
        "author": "曹植",
        "content": "登高墉兮望四泽，临长流兮送远客。\n春风畅兮气通灵，草含于兮木交茎。\n丘陵崛兮柏青，南园薆兮果载荣。\n乐时物之逸豫，悲予志之长违。\n叹「东山」之溯勤，歌「式微」以咏归。\n进无路以效公，退无隐以营私。\n俯无鳞以游遁，仰无翼以翻飞。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "fd01bc6d84f1fe167aa4cf9853851990",
        "title": "游观赋",
        "author": "曹植",
        "content": "静闲居而无事，将游目以自娱。\n登北观而启路，涉云际之飞除。\n从熊罴之武士，荷长戟而先驱。\n罢若云归，会如雾聚。\n车不及回，尘不获举。\n奋袂成风，浑汗如雨。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "5f86cebc104ce6540e97b24955ea1e23",
        "title": "东征赋",
        "author": "曹植",
        "content": "建安十九年，王师东征吴寇，余典禁兵，卫宫省。\n然神武一举，东夷必克。\n想见振旅之盛，故作赋一篇。\n登城隅之飞观兮，望六师之所营。\n幡旗转而心异兮，舟揖动而伤情。\n顾身微而任显兮，愧任重而命轻。\n嗟我愁其何为兮，心遥思而悬旌。\n师旅凭皇穹之灵佑兮，亮元勋之必举。\n挥朱旗以东指兮，横大江而莫御。\n循戈橹于清流兮，汜云梯而容与。\n禽元帅于中舟兮，振灵威于东野。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "c07e0fb378532d02543c72b9a49da97d",
        "title": "籍田赋",
        "author": "曹植",
        "content": "营畴万亩，厥田上上。\n奇柳夹路，名果被园。\n司农实掌，是谓公田。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "324b1ed5067af50512c8d1cd27e143c3",
        "title": "述行赋",
        "author": "曹植",
        "content": "寻曲路之南隅，观秦政之骊坟。\n哀黔首之罹毒，酷始皇之为君。\n濯余身于秦井，伟汤祷之若焚。\n[恨西夏之不纲]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "9fd02aa5b298e7c08977386dfc0c44b0",
        "title": "感节赋",
        "author": "曹植",
        "content": "携友生而游观，尽宾主之所求。\n登高墉以永望，冀消日以忘忧。\n欣阳春之潜润，乐时泽之惠休。\n望候雁之翔集，想玄鸟之来游。\n嗟征夫之长勤，虽外逸而怀愁。\n惧天河之一回，没我身乎长流。\n岂吾乡之足顾，恋祖宗之灵丘。\n唯人生之忽过，若凿石之未耀。\n慕牛山之哀泣，惧平仲之我笑。\n折若华之翳日，庶朱光之常照。\n愿寄躯于飞蓬，乘阳风而远飘。\n亮吾志之不从，乃拊心以叹息。\n青云郁其西翔，飞鸟翩而上匿。\n欲纵体而从之，哀余身之无翼。\n大风隐其四起，扬黄尘之冥冥。\n鸟兽惊以求群，草木纷其扬英。\n见游鱼之涔灂，感流波之悲声。\n内纡曲而潜结，心怛惕以中惊。\n匪荣德之累身，恐年命之早零。\n慕归全之明义，庶不忝其所生。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "47e7a07908cbfc044dbfc046f6c1a8e7",
        "title": "娱宾赋",
        "author": "曹植",
        "content": "[感夏日之炎景兮，游曲观之清凉]。\n遂衎宾而高会兮，丹帏晔以四张。\n办中厨之丰膳兮，作齐郑之妍倡。\n文人骋其妙说兮，飞轻翰而成章。\n谈在昔之清风兮，总贤圣之纪纲。\n欣公子之高义兮，德芬芳其若兰。\n扬仁恩于白屋兮，逾周公之弃餐。\n听仁风以忘忧兮，美酒清而肴甘。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "6816f3330dc1506ff72e41e3580ef41c",
        "title": "潜志赋",
        "author": "曹植",
        "content": "潜大道以游志，希往昔之遐烈。\n矫贞亮以作矢，当苑囿以呈艺。\n驱仁义以为禽，必忠信而后发。\n退隐身以灭迹，进出世而取容。\n且摧刚而和谋，接虔肃以静恭。\n亮知荣而守辱，匪徇天以为通。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "7515301a6e76c94a8784ae2e97320922",
        "title": "玄畅赋",
        "author": "曹植",
        "content": "夫富者非财也，贵者非宝也。\n或有轻爵禄而重荣声者，或有反性命而徇功名者。\n是以孔、老异情，杨、墨殊义。\n聊作斯赋，名曰玄畅。\n[庶以司马相如为「上林赋」，控引天地古今，陶神知机，擒理表微……]夫何希世之大人，罄天壤而作皇。\n该仁圣之上义，据神位以统方。\n补五帝之漏阙，缀三代之维纲。\n[口口口口口口，絙日际而来王。\n]侥余生之幸禄，遘九二之嘉祥。\n上同契于稷卨，降合颖于伊望。\n思荐宝以继佩，怨和璞之始镌。\n思黄钟以协律，怨伶夔之不存。\n嗟所图之莫合，怅蕴结而延伫。\n希鹏举以抟天，蹶青云而奋羽。\n舍余驷而改驾，任中才之展御。\n望前轨而致策，顾后乘而安驱。\n匪逞迈之短修，取全贞而保素。\n弘道德以为宇，筑无怨以作藩。\n播慈惠以为圃，耕柔顺以为田。\n不愧景而惭魄，信乐天之何欲。\n逸千载而流声，超遗黎而度俗。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "69dd5e08ce3eafe9f26bc07e9cf630ab",
        "title": "闲居赋",
        "author": "曹植",
        "content": "何吾人之介特，去朋匹而无俦。\n出靡时以娱志，入无乐以(消)(销)忧。\n何岁月之若骛，复民生之无常。\n感阳春之发节，聊轻驾而远翔。\n登高丘以延企，时薄暮而起雨。\n仰归云以载奔，遇兰蕙之长圃。\n冀芬芳之可服，结春衡以延伫。\n入虚廊之闲馆，步生风之高庑。\n疏密迩之修除，即蔽景之玄宇。\n翡翠翔于南枝，玄鹤鸣于北野。\n青鱼跃于东沼，白鸟戏于西渚。\n遂乃背通谷，对绿波，藉文茵，翳春华。\n丹毂更驰，羽骑相过。\n愬寒风以开襟。\n愿同衾于寒女。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "faab1238f6aca478cbdebeef128625ce",
        "title": "九愁赋",
        "author": "曹植",
        "content": "嗟离思之难忘，心惨毒而含哀。\n践南畿之末境，越引领之徘徊。\n眷浮云以太息，顾攀登而无阶。\n匪徇荣而愉乐，信旧都之可怀。\n恨时王之谬听，受奸枉之虚词。\n扬天威以临下，忽放臣而不疑。\n登高陵而反顾，心怀愁而荒悴。\n念先宠之既隆，哀后施之不遂。\n虽危亡之不豫，亮无远君之心。\n刈桂兰而秣马，舍余车于西林。\n愿接冀于归鸿，嗟高飞而莫攀。\n因流景而寄言，响一绝而不还。\n伤时俗之趋险，独怅望而长愁。\n感龙鸾而匿迹。\n如吾身之不留。\n窜江介之旷野，独渺渺而泛舟。\n思旅客之可悲，愍予身之翩翔。\n岂天监之孔明，将时运之无常！谓内思而自策，□乃昔之愆殃。\n以忠言而见黜，信毋负于时王。\n俗参差而不齐，岂毁誉之可同。\n竞昏瞀以营私，害予身之奉公。\n共朋党而妒贤，俾予济乎长江。\n嗟大化之移易，悲性命之攸遭。\n愁慊慊而继怀，怛惨惨而情挽。\n旷年载而不回，长去君兮悠远。\n御飞龙之婉蜒，扬翠霓之华旌。\n绝紫霄而高鹜，飘弭节于天庭。\n披轻云而下观，览九土之殊形。\n顾南郢之邦壤，咸芜秽而倚倾。\n骖盘桓而思服，仰御骧以悲鸣。\n纡予抉而长涕，仆夫感以失声。\n履先王之正路，岂淫径之可遵！知犯君之招咎，耻干媚而求亲。\n顾旋复之无轨，长自弃于遐滨。\n与麋鹿以为群，宿林薮之威蓁。\n野萧条而极望，旷千里而无人。\n民生期于必死，何自苦以终身！宁作清水之沉泥，不为浊路之飞尘。\n践蹊隧之危阻，登岧峣之高岑。\n见失群之离兽，觌偏栖之孤禽。\n怀愤激以切痛，苦回忍之在心。\n愁戚戚其无为，游绿林而逍遥。\n临白水以悲啸，猿惊听而失条。\n亮无怨而弃逐，乃余行之所招。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "a28bc3e7484ce6043497256bbc49ca3b",
        "title": "叙愁赋",
        "author": "曹植",
        "content": "时家二女弟，故汉皇帝聘以为贵人。\n家母见二弟愁思，故令予作赋。\n曰：嗟妾身之微薄，信未达乎义方。\n遭母氏之圣善，奉恩化之弥长。\n迄盛年而始立，修女职于衣裳。\n承师保之明训，诵六列之篇章。\n观图像之遗形，窃庶几乎英皇。\n委微躯于帝室，充末列于椒房。\n荷印绂之令服，非陋才之所望。\n对床帐而太息，慕二亲以憎伤。\n扬罗袖而掩涕，起出户而彷徨。\n顾堂宇之旧处，悲——别之异乡。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e1efbf016c3002729172ac73643b927d",
        "title": "离思赋",
        "author": "曹植",
        "content": "建安十六年，大军西讨马超，太子留监国，植时从焉。\n意有忆恋，遂作离思赋云。\n在肇秋之嘉月，将耀师而西旗。\n余抱疾以宾从，扶衡轸而不怡。\n虑征期之方至，伤无阶以告辞。\n念嗣君之光惠，庶没命而不疑。\n欲毕力于旌麾，将何心而远之！愿我君之自爱，为皇朝而宝己。\n水重深而鱼悦，林修茂而鸟喜。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e5bdbc777c0583e6260bd972176eb17c",
        "title": "释思赋",
        "author": "曹植",
        "content": "家弟出养族父郎中，伊予以兄弟之爱，心有恋然，作此赋以赠之。\n彼朋友之离别，犹求思乎白驹。\n况同生之义绝，重背亲而为疏。\n乐鸳鸯之同池，羡比翼之共林。\n亮根异其何戚，痛别干之伤心。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e3be570287847d52a31d89ff45b96110",
        "title": "幽思赋",
        "author": "曹植",
        "content": "倚高台之曲隅，处幽僻之闲深；望翔云之悠悠，羌朗霁而夕阴。\n顾秋华而零落，感岁莫而伤心。\n观跃鱼于南沼，聆鸣鹤于北林。\n搦素笔而慷慨，扬大雅之哀吟。\n仰清风以叹息，寄余思于悲弦。\n信有心而在远，重登高以临川。\n何余心之烦错，宁翰墨之能传。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b2ceca0f8ada3cc81972acb8c45b8101",
        "title": "愁思赋",
        "author": "曹植",
        "content": "四节更王兮秋气悲，遥思惝怳兮若有遗。\n原野萧条兮烟无依，云高气静兮露凝玑。\n野草变色兮茎叶稀，鸣蜩抱木兮雁南飞。\n归室解裳兮步庭前，月光照怀兮星依天。\n居一世兮芳景迁，松乔难慕兮谁能仙。\n长短命也兮独何愆。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "9a43fffd5ea53690769d95201ed09da8",
        "title": "怀亲赋",
        "author": "曹植",
        "content": "济阳南泽有先帝故营，遂停马住驾，造斯赋焉。\n猎平原而南骛，睹先帝之旧营。\n步壁垒之常制，识旌麾之所停。\n在官曹之典列，心仿佛于平生。\n回骥首而永游，赴修途以寻远。\n情眷恋而顾怀，魂须臾而九反。\n济阳南泽有先帝故营，遂停马住驾，造斯赋焉。\n猎平原而南骛，睹先帝之旧营。\n步壁垒之常制，识旌摩之所停。\n在官曹之典列，心仿佛于平生。\n回骥首而永游，赴修途以寻远。\n情眷恋而顾怀，魂须臾而九反。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "7f166e2b284bebde82befc0afc2ec0ca",
        "title": "慰子赋",
        "author": "曹植",
        "content": "彼凡人之相亲，小离别而怀恋。\n况中殇之爱子，乃千秋而不见。\n入空室而独倚，对孤帏而切叹。\n痛人亡而物在，心何忍而复观。\n日晼晚而既没,月代照而舒光。\n仰列星以至晨，衣沾露而含霜。\n惟逝者之日远，怆伤心而绝肠。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b362080463e3affb948b869dbe4ff872",
        "title": "静思赋",
        "author": "曹植",
        "content": "夫何美女之(烂)(娴)妖，红颜晔而流光。\n卓特出而无匹，呈才好其莫当。\n性通畅以聪惠，行孊密而妍详。\n荫高岑以翳日，临绿水之清流。\n秋风起于中林，离鸟鸣而相求。\n愁惨惨以增伤悲，予安能乎淹留。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "242bf8a69dc769c8a51caa1a01335eba",
        "title": "归思赋",
        "author": "曹植",
        "content": "背故乡而迁徂，将遥憩乎北滨。\n经平常之旧居，感荒坏而莫振。\n城邑寂以空虚，草木秽而荆蓁。\n嗟乔木之无阴，处原野其何为!信乐土之足慕，忽并日之载驰。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "3a7119e9471222e69ba9d9750c475411",
        "title": "洛神赋",
        "author": "曹植",
        "content": "黄初三年，余朝京师，还济洛川。\n古人有言，斯水之神名曰宓妃。\n感宋玉对楚王说神女之事，遂作斯赋。\n其词曰：余从京师，言归东藩，背伊阙，越轘辕，经通谷，陵景山。\n日既西倾，车殆马烦。\n尔乃税驾乎蘅皋，秣驷乎芝田，容与乎阳林，流眄乎洛川。\n于是精移神骇，忽焉思散，俯则未察，仰以殊观。\n睹一丽人，于岩之畔。\n尔乃援御者而告之曰：“尔有觌于彼者乎？彼何人斯，若此之艳也!”御者对曰：“臣闻河洛之神，名曰宓妃。\n然则君王之所见，无乃是乎？其状若何，臣愿闻之。\n”余告之曰：其形也，翩若惊鸿，婉若游龙。\n荣曜秋菊，华茂春松。\n仿佛兮若轻云之蔽月，飘飘兮若流风之回雪。\n远而望之，皓若太阳升朝霞；迫而察之，灼若芙蕖出渌波。\n秾纤得(衷)(中)，修短合度。\n肩若削成，腰如约素。\n延颈秀项，皓质呈露。\n芳泽无加，铅华弗御。\n云髻峨峨，修眉联娟。\n丹唇外朗，皓齿内鲜。\n明眸善睐，靥辅承权。\n(环)(瑰)姿艳逸，仪静体闲。\n柔情绰态，媚于语言。\n奇服旷世，骨像应图。\n披罗衣之璀粲兮，珥瑶碧之华琚。\n戴金翠之首饰，缀明珠以耀躯。\n践远游之文履，曳雾绡之轻裾。\n微幽兰之芳蔼兮，步蜘蹰于山隅。\n于是忽焉纵体，以遨以嬉。\n左倚采旄，右荫桂旗。\n攘皓腕于神浒兮，采湍濑之玄芝。\n余情悦其淑美兮，心振荡而不怡。\n无良媒以接欢兮，托微波而通辞。\n愿诚素之先达兮，解玉佩而要之。\n嗟佳人之信修兮，羌习礼而明诗。\n抗琼珶以和予兮，指潜(川)[渊]而为期。\n执眷眷之款实兮，惧斯灵之我欺！感交甫之弃言兮，怅犹豫而狐疑。\n收和颜而静志兮，申礼防以自持。\n于是洛灵感焉，徙倚傍徨。\n神光离合，乍阴乍阳。\n竦轻躯以鹤立，若将飞而未翔。\n践椒涂之郁烈，步蘅薄而流芳。\n超长吟以永慕兮，声哀厉而弥长。\n尔乃众灵杂□，命俦啸侣，或戏清流，或翔神渚，或采明珠，或拾翠羽。\n从南湘之二妃，携汉滨之游女。\n叹匏瓜之无匹[兮]，咏牵牛之独处。\n扬轻袿之绮靡(兮)，翳修袖以延伫。\n体迅飞凫，飘忽若神。\n凌波微步，罗袜生尘。\n动无常则，若危若安。\n进止难期，若往若还。\n转眄流精，光润玉颜。\n含辞未吐，气若幽兰。\n华容婀娜，令我忘餐。\n于是屏翳收风，川后静波，冯夷鸣鼓，女娲清歌。\n腾文鱼以警乘，鸣玉鸾以偕逝。\n六龙俨其齐首，载云车之容裔。\n鲸鲵踊而夹毂，水禽翔而为卫。\n于是越北沚，过南冈，纡素领，回清扬。\n动朱唇以徐言，陈交接之大纲。\n恨人神之道殊(兮)，怨盛年之莫当。\n抗罗袂以掩涕兮，泪流襟之浪浪。\n悼良会之永绝兮。\n哀一逝而异乡。\n无微情以效爱兮，献江南之明珰。\n虽潜处于太阴，长寄心于君王。\n忽不悟其所舍，怅神霄而蔽光。\n于是背下陵高，足往(心)(神)留。\n遗情想象，顾望怀愁。\n冀灵体之复形，御轻舟而上溯。\n浮长川而忘反，思绵绵而增慕。\n夜耿耿而不寐，沾繁霜而至曙。\n命仆夫而就驾，吾将归乎东路。\n揽騑辔以抗策，怅盘桓而不能去。\n(记曰：植初求甄逸女不遂，后太祖因与五官中郎将，植昼思夜想，废寝与食。\n黄初中入朝，帝示植甄后玉镂金带枕，植见之，不觉泣下。\n时已为郭后谗死。\n帝仍以枕赍植。\n植还，度轘辕，息洛水上，因思甄氏，忽若有见，遂述其事，作「感甄赋」。\n后明帝见之，改为「洛神赋」。\n燮按：植在黄初，猜嫌方剧，安敢于帝前思甄泣下，帝又何至以甄枕赐植?此国章家典所无也。\n若事因感甄而名托洛神，间有之耳，岂待明帝始改?皆傅会者之过矣。\n)",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "81d5e5d1084859a59e18644137a9845c",
        "title": "愍志赋",
        "author": "曹植",
        "content": "或人有好邻人之女者，时无良媒，礼不成焉。\n彼女遂行适人。\n有言之于予者，予心感焉。\n乃作赋曰：窃托音于往昔，迄来春之不从。\n思同游而无路，倩壅隔而靡通。\n哀莫哀于永绝，悲莫悲于生离。\n岂良时之难俟，痛予质之日亏。\n登高楼以临下，望所欢之攸居。\n去君子之清宇，归小人之蓬庐。\n欲轻飞而从之，迫礼防之我拘。\n[妾秽宗之陋女，蒙日月之馀辉。\n委薄躯于贵戚，奉君子之裳衣。\n]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "c3fa80fc2a291f38b9785dc3328136a2",
        "title": "出妇赋",
        "author": "曹植",
        "content": "[妥十五而束带，辞父母而适人。\n]以才薄之陋质，奉君子之清尘。\n承颜色以接意，恐疏贱而不亲。\n悦新婚而忘妾，哀爱惠之中零。\n遂摧颓而失望，退幽屏于下庭。\n痛一旦而见弃，心忉忉以悲惊。\n衣入门之初服，背床室而出征。\n攀仆御而登车，左右悲而失声。\n嗟冤结而无诉，乃愁苦以长穷。\n恨无愆而见弃，悼君施之不终。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "91c7dfc497004cdea5d8083ca60e4543",
        "title": "感婚赋",
        "author": "曹植",
        "content": "阳气动兮淑清，百卉郁兮含英。\n春风起兮萧条，蛰虫出兮悲鸣。\n顾有怀兮妖娆，用搔首兮屏营，登清台以荡志，伏高轩而游情。\n悲良媒之不顾，惧欢媾之不成。\n慨仰首而太息，风飘飘以动缨。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "f04af645e3eeb1cc5062ad8ded09d633",
        "title": "大暑赋",
        "author": "曹植",
        "content": "炎帝掌节，祝融司方；羲和按辔，南雀舞衡。\n[映扶桑之高炽，燎九日之重光。\n大暑赫其遂蒸，玄服革而尚黄。\n]蛇折鳞于灵窟，龙解角于皓苍。\n遂乃温风赫(戏)(曦)，草木垂干。\n山(折)[拆]海沸，沙融砾烂；飞鱼跃渚，潜鼋浮岸。\n鸟张翼而近栖，兽交游而云散。\n于时黎庶徙倚，棋布叶分。\n机女绝综，农夫释耘。\n背暑者不群而齐迹，向阴者不会而成群。\n于是大人迁居宅幽。\n绥神育灵。\n云屋重构，闲房肃清。\n寒泉涌流，玄木奋荣。\n积素冰于幽馆，气飞结而为霜。\n奏白雪于琴瑟，朔风感而增凉。\n[壮皇居之瑰玮兮，步八闳而为宇。\n节四运之常气兮，逾太素之仪矩。\n]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "358b0efc463dd4455ddf4d52f1d34b16",
        "title": "愁霖赋",
        "author": "曹植",
        "content": "迎朔风而爰迈兮，雨微微而逮行。\n悼朝阳之隐曜兮，怨北辰之潜精。\n车结辙以盘桓兮，马踯躅以悲鸣。\n攀扶桑而仰观兮，假九日于天皇。\n瞻沈云之泱漭兮，哀吾愿之不将。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "a11f76cb3eb929c486e2c385688a3e5c",
        "title": "又愁霖赋",
        "author": "曹植",
        "content": "夫[何]季秋之淫雨兮，既弥日而成霖。\n瞻玄云之（目奄）（目奄）兮，听长溜之淋淋。\n中宵卧而叹息，起（饣希）带而抚琴。\n(校点者按：严可均考证此篇非曹植作。\n)",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "4ef9d2c41d96e4b2e49268aca065b87e",
        "title": "喜霁赋",
        "author": "曹植",
        "content": "禹身逝于旸旴，卒锡圭而告成。\n汤感旱于殷时，造桑林而敷诚。\n动玉(朝)[辋]而云披，鸣銮铃而日阳，指北极以为期，吾将倍道而兼行。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "6f40a575edb998960479878ec7243d51",
        "title": "宝刀赋",
        "author": "曹植",
        "content": "建安中，家父魏王，乃命有司造宝刀五枚，三年乃就，以龙、虎、熊、马、雀为识。\n太子得一，余及余弟饶阳侯各得一焉。\n其馀二枚，家王自杖之。\n赋曰：有皇汉之明后，思潜达而玄通。\n飞文义以博致，扬武备以御凶。\n乃炽火炎炉，铄铁挺英。\n乌获奋椎，欧冶是营。\n扇景风以激气，飞光鉴于天庭。\n爰告祠于太一，乃感梦而通灵。\n然后砺以五方之石，凿以中黄之壤；规员景以定环，掳神思而造像。\n垂华纷之葳蕤，流翠采之（火养）晃。\n[故其利：]陆斩犀革，水断龙角；轻击浮截，刃不瀸流。\n逾南越之巨阙，超西楚之太阿。\n实真人之攸御，永天禄而是荷",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "729dc87c5c69c7bb312cb260748c18a4",
        "title": "九华扇赋",
        "author": "曹植",
        "content": "昔吾先君常侍，得幸汉桓帝，[时]赐尚方[竹]扇。\n〔其扇]不方不圆，其中结成文，名曰九华[扇]。\n其辞曰：有神区之名竹，生不周之高岑。\n对绿水之素波，背玄涧之重深。\n体虚畅以立干，播翠叶以成林。\n形五离而九折，蔑牦解而缕分。\n效虬龙之婉蜒，法红霓之氤氲。\n[抒微妙以历时，口九层之华文。\n尔乃浸以芷若，拂以江蓠，摇口五音，濯以兰池。\n]因形致好，不常厥仪。\n方不应矩，圆不中规。\n随皓腕以徐转，发惠风之微寒。\n时气清以方厉，纷飘动兮绮纨。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "6bc02d25623bcae6046499832195c421",
        "title": "迷迭香赋",
        "author": "曹植",
        "content": "播西都之丽草兮，应青春而凝晖。\n流翠叶于纤柯兮，结微根于丹墀。\n信繁华之速实兮，弗见凋于严霜。\n芳暮秋之幽兰兮，丽昆仑之英芝。\n既经时而收采兮，遂幽杀以增芳，去枝叶而特御兮，入绡縠之雾裳。\n附玉体以行止兮，顺微风而舒光。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "48b0940dda138b206df12f5e70fcd451",
        "title": "车渠碗赋",
        "author": "曹植",
        "content": "惟斯碗之所生，于凉风之浚湄。\n采金光之定色，拟朝阳而发辉。\n丰玄素之（日韦）晔，带朱荣之葳蕤。\n缊丝纶以肆采，藻繁布以相追。\n翩飘飖而浮景，若惊鹄之双飞。\n隐神璞于西野，弥百叶而莫希。\n于时乃有笃厚神后，广被仁声。\n夷慕义而重使，献兹宝于斯庭。\n命公输之巧匠，穷妍丽之殊形。\n华色灿烂，文若点成。\n郁蓊云蒸，婉蜒龙征，光如激电，影若浮星。\n何神怪之巨伟，信一览而九惊。\n虽离朱之聪目，内炫耀而失精。\n何明丽之可悦，超群宝而特章。\n俟君子之闲燕，酌甘醴于斯觥，既娱情而可贵，故永御而不忘。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "f907b01ff8e1fc7722496cafce8227d7",
        "title": "酒赋",
        "author": "曹植",
        "content": "余览扬雄「酒赋」，辞甚瑰玮。\n颇戏而不雅，聊作「酒赋」，粗究其终始。\n赋曰：嘉仪氏之造思，亮兹美之独珍。\n[嗟曲口之殊味，口口口口口口。\n]仰酒旗之景曜，协嘉号于天辰。\n[穆公酣而兴霸，汉祖醉而蛇分。\n]穆生以礼而辞楚，侯赢感爵而轻秦。\n[谅千钟之可慕，何百觚之足云。\n]其味有[口口亮沂，久载休名。\n]宜城醪醴，苍梧醥清。\n或秋藏冬发，或春酝夏成。\n或云沸潮涌，或素蚁浮萍。\n尔乃王孙公子，游侠翱翔，将承芬以接意，会陵云之朱堂。\n献酬交错，宴笑无方。\n(以)[于]是饮者并醉，纵横喧哗。\n或扬袂(屡)[起]舞，或扣剑清歌；或颦噈辞觞，或奋爵横飞；或歌骊驹既驾，或称朝露未晞。\n于斯时也，质者或文，刚者或仁，卑者忘贱，窭者忘贫。\n[和睚眦之宿憾，虽怨仇其必亲。\n]于是矫俗先生闻之而叹曰：噫!夫言何容易，此乃淫荒之源，非作者之事。\n若耽于觞酌，流情纵逸，先王所禁，君子所斥。\n[叙嘉宾之欢会，惟耽乐之既阕。\n日晻暗于桑榆兮，命仆夫而皆逝。\n][安沈湎而为娱，非往圣之所述。\n辟酒诰之明戒，同元凶于三季。\n]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "ba0e8a90428a727e894a8c4a1209caca",
        "title": "植橘赋",
        "author": "曹植",
        "content": "有朱橘之珍树，于鹑火之遐乡。\n禀太阳之烈气，嘉杲日之休光。\n体天然之素分，不迁徙于殊方。\n播万里而遥植，列铜爵之园庭。\n背山川之暖气，处玄朔之肃清。\n邦换壤别，爰(几)[用]丧生。\n处彼不凋，在此先零。\n朱实不衔，焉得素荣！惜寒暑之不均，嗟华实之永乖。\n仰凯风以倾叶，冀炎气之可怀。\n飏鸣条以流响，希越鸟之来栖。\n夫灵德之所感，物无微而不和。\n神盖幽而易激，信(地)[天]道之不讹。\n既萌根而弗干，谅结叶而不华。\n渐玄化而弗变，非彰德于邦家。\n附微条以叹息，哀草木之难化。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "76dd76c0d613c4bea568436897c763d3",
        "title": "芙蓉赋",
        "author": "曹植",
        "content": "览百卉之英茂，无斯华之独灵。\n结修根于重壤，泛清流而擢茎。\n[退润王宇，进文帝庭。\n竦芳柯以从风，奋纤枝之璀璨。\n]其始荣也，皎若夜光寻扶桑；其杨晖也，晃若九阳出旸谷。\n芙蓉蹇产，菡萏星属。\n丝条垂珠，丹荣吐绿。\n焜焜（韦华）（韦华），烂若龙烛。\n观者终朝，情犹未足。\n于是狡童嫒女，相与同游，擢素手于罗袖，接红葩于中流。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "d75418c9362747e1e84c584e17202af5",
        "title": "槐赋",
        "author": "曹植",
        "content": "羡良木之华丽，爰获贵于至尊。\n凭文昌之华殿，森列峙乎端门。\n观朱榱(以)[之]振条，据文陛而结根。\n畅沉阴以溥覆，似明后之垂恩。\n在季春以初茂，践朱夏而乃繁。\n覆阳精之炎景，散流耀以增鲜",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "0ca379e9743bece27a39827f85d764f4",
        "title": "神龟赋",
        "author": "曹植",
        "content": "龟寿千岁。\n时有遗余龟者，数日而死，肌肉消尽，唯甲存焉。\n余感而赋之。\n曰：嘉四灵之建德，各潜位乎一方：苍龙虬于东岳，白虎啸于西岗，玄武集于寒门，朱雀栖于南乡。\n顺仁风以消息，应圣时后而翔。\n嗟神龟之奇物，体干坤之自然。\n下夷方以则地，上规隆而法天。\n顺阴阳以呼吸，藏景曜于重泉。\n餐飞尘以实气，饮不竭于朝露。\n步容趾以俯仰，时鸾回而鹤顾。\n忽万载而不恤，周无疆于太素。\n感白龙之翔翥，卒不免乎豫且。\n虽见珍于宗庙，罹刳剥之重辜。\n欲诉怨于上帝，将等愧乎游鱼。\n惧沈泥之逢殆，赴芳莲以巢居。\n安玄云而好静，不淫翔而改度。\n昔严周之抗节，援斯灵而托喻。\n嗟禄运之屯蹇，终遇获于江滨。\n归笼槛以幽处，遭淳美之仁人。\n昼顾瞻以终日，夕抚顺而接晨。\n遘淫灾以殒越，命剿绝而不振。\n天道昧而未分，神明幽而难烛。\n黄氏没于空泽，乔松化于株木。\n蛇折鳞于平皋，龙脱骨于深谷。\n亮物类之迁化，疑斯灵之解壳。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "dbab6dd288e7a136745dbc3732a9cfdc",
        "title": "白鹤赋",
        "author": "曹植",
        "content": "嗟皓丽之素鸟兮，含奇气之淑祥。\n薄幽林以屏处兮，荫重景之馀光。\n狭单巢于弱条兮，惧冲风之难当。\n无沙棠之逸志兮，欣六翮之不伤。\n承邂逅之侥幸兮，得接翼于鸾凰。\n同毛衣之气类兮，信休息之同行。\n痛美会之中绝兮，遘严灾而逢殃。\n共太息而祗惧兮，抑吞声而不扬。\n伤本规之违忤，怅离群而独处。\n恒窜伏以穷栖，独哀鸣而戢羽。\n冀大纲之难结，得奋翅而远游。\n聆雅琴之清韵，记六翮之未流。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "e062bdba06e8afb2431daa45c4329fa5",
        "title": "鹦鹉赋",
        "author": "曹植",
        "content": "美洲中之令鸟，越众类之殊名。\n感阳和而振翼，遁太阴以存形。\n遇旅人之严网，(殊)[残]六翮之无遗。\n身(絓)[挂]滞于重，孤雌鸣而独归。\n岂予身之足惜，怜众雏之未飞。\n分靡躯以润镬，何全济之敢希。\n蒙含育之厚德，奉君子之光辉。\n怨身轻而施重，恐往惠之中亏。\n常戢心以怀惧，虽处安其若危。\n永哀鸣其报德，庶终来而不疲。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "061c19f14d807ef4b4c5d21745a13028",
        "title": "离缴雁赋",
        "author": "曹植",
        "content": "余游于(武陵)[玄武陂]中，有雁离缴，不能复飞，顾命舟人追而得之，故怜而赋焉。\n怜孤雁之偏特[兮]，情惆焉而内伤。\n寻淑类之殊异兮，禀上天之休祥。\n含中和之纯气[兮],赴四节而征行。\n远玄冬于南裔兮，避炎夏于朔方。\n白露凄以飞〔扬]兮，秋风发乎西商。\n感节运之复至兮，假魏道而翱翔。\n接羽翮以南北兮，情逸豫而永康。\n望范氏之发机兮，播纤缴以凌云。\n挂微躯之轻翼兮，忽颓落而离群。\n旅朋惊而鸣逝兮，徒矫首而莫闻。\n甘充君之下厨，膏函牛之鼎镬。\n蒙生余之顾覆，何思施之隆博！于是纵躯(归)[委]命，无虑无求；饥食稻梁，渴饮清流。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "b869b677a703d4ccb6027eb3b521f592",
        "title": "鹖赋",
        "author": "曹植",
        "content": "鹖之为禽，猛气其斗，终无胜负，期于必死，遂赋之焉。\n美遐圻之伟鸟，生太行之岩阻。\n体贞刚之烈性，亮(金)[干]德之所辅。\n戴毛角之双立，扬玄黄之劲羽。\n其沉陨而重辱，有节(侠)[士]之仪矩。\n降居檀泽，高处保岑。\n游不同岭，栖必异林。\n若有翻雄骇逝，孤雌惊翔，则长鸣挑敌，鼓翼专场。\n逾高越壑，双(不)[战]只僵，阶侍斯珥，俯耀文墀；成武官之首饰，增庭燎之(高)[光]辉。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "31a8da8e0f61c7cc09412241d1408b0d",
        "title": "鹞雀赋",
        "author": "曹植",
        "content": "鹞欲取雀。\n雀自言：“雀微贱，身体些小，肌肉瘠瘦，所得盖少。\n君欲相啖，实不足饱。\n”鹞得雀，初不敢语。\n“顷来轗轲，资粮乏旅。\n三日不食，略思死鼠。\n今日相得，宁复置汝！”雀得鹞言，意甚怔营：“性命至重，雀鼠贪生；君得一食，我命是倾。\n皇天降鉴，贤者是听。\n”鹞得雀言，意甚怛惋。\n当死毙雀，头如果蒜。\n不早首服，烈颈大唤。\n行人闻之，莫不往观。\n雀得鹞言，意甚不移。\n[依一枣树,藂（艹农）多刺。\n]目如擘椒，跳萧二翅。\n我当死矣，略无可避。\n鹞乃置雀，良久方去。\n二雀相逢，似是公妪，相将入草，共上一树。\n仍叙本末，辛苦相语。\n向者近出，为鹞所捕。\n赖我翻捷，体素便附。\n说我辨语，千条万句。\n欺恐舍长，令儿大怖。\n我之得免，复胜于免。\n自今徙意，莫复相妒。\n[言雀者但食牛矢中豆，马矢中粟。\n]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "fd8786ced1de4ef05e13cf566e4fc5bb",
        "title": "蝉赋",
        "author": "曹植",
        "content": "唯夫蝉之清素兮，潜厥类乎太阴。\n在盛阳之仲夏兮，始游豫乎芳林。\n实澹泊而寡欲兮，独怡乐而长吟。\n声皦皦而弥厉兮，似贞士之介心。\n内含和而弗食兮，与众物而无求。\n栖高枝而仰首兮，漱朝露之清流。\n隐柔桑之稠叶兮，快啁号以遁暑。\n苦黄雀之作害兮，患螳螂之劲斧。\n冀飘翔而远托兮，毒蜘蛛之网罟。\n欲降身而卑窜兮，惧草虫之袭予。\n免众难而弗获兮，遥迁集乎宫宇。\n依名果之茂阴兮，托修干以静处。\n有翩翩之狡童兮，步容与于园圃。\n体离朱之聪视兮，姿才捷于狝猿。\n条罔叶而不挽兮，树无干而不缘。\n翳轻躯而奋进兮，跪侧足以自闲。\n恐余身之惊骇兮，精曾睨而目连。\n持柔竿之冉冉兮，运微粘而我缠。\n欲翻飞而逾滞兮，知性命之长捐。\n委厥体于膳夫。\n归炎炭而就燔。\n秋霜纷以宵下，晨风烈其过庭。\n气（忄替）怛而薄躯，足攀木而失茎。\n吟嘶哑以沮败，状枯槁以丧(刑)[形]。\n乱曰：诗叹鸣蜩，声嘒嘒兮，盛阳则来，太阴逝兮。\n皎皎贞素，侔夷节兮。\n帝臣是戴，尚其洁兮。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "0f31f1d65e9a46fd398e5fdda229d07b",
        "title": "蝙蝠赋",
        "author": "曹植",
        "content": "吁何奸气，生兹蝙蝠。\n形殊性诡，每变常式。\n行不由足，飞不假翼。\n明伏暗动，[□□□□。\n]尽似鼠形，谓鸟不似，二足为毛，飞而含齿。\n巢不哺鷇，空不乳子。\n不容毛群，斥逐羽族。\n下不蹈陆，上不冯木。",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "aa7bce328bd68f5e32213200e1bf25d3",
        "title": "迁都赋",
        "author": "曹植",
        "content": "余初封平原，转出临淄，中命鄄城，遂徙雍丘，改邑浚仪，而末将适于东阿。\n号则六易，居实三迁。\n连遇瘠土，衣食不继。\n[览干元之兆域兮，本人物乎上世。\n纷混沌而未分，与禽兽乎无别。\n椓蠡□而食蔬，摭皮毛以自蔽。\n]",
        "dynasty": "汉",
        "collection_info": {
            "collection": "曹植全集"
        }
    },
    {
        "uuid": "7d303d49116967fcd3ce0336df305502",
        "title": "停云并序",
        "author": "陶渊明",
        "content": "霭霭停云，蒙蒙时雨。\n八表同昏，平路伊阻。\n静寄东轩，春醒独抚。\n良朋悠邈，搔首延伫。\n停云霭霭，时雨蒙蒙。\n八表同昏，平陆成江。\n有酒有酒，闲饮东窗。\n愿言怀人，舟车靡从。\n东园之树，枝条载荣。\n竞用新好，以抬余情。\n人亦有言：日月于征。\n安得促席，说彼平生。\n翩翩飞鸟，息我庭柯。\n敛翩闲止，好声相和。\n岂无他人，念子实多。\n愿言不获，抱恨如何！",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "142d5e430ad983dc5e123ff6e8182e61",
        "title": "时运并序",
        "author": "陶渊明",
        "content": "迈迈时运，穆穆良朝。\n袭我春服，薄言东郊。\n山涤余霭，宇暖微霄。\n有风自南，翼彼新苗。\n洋洋平泽，乃漱乃灌。\n邈邈遐景，载欣载瞩。\n人亦有言，称心易足。\n挥兹一觞，陶然自乐。\n延目中流，悠想清沂。\n童冠齐业，闲咏以归。\n我爱其静，寤寐交挥。\n但恨殊世，逸不可追。\n斯晨斯夕，言息其庐。\n花药分列，林竹翳如。\n清琴横床，浊酒半壶。\n黄唐莫逮，慨独在余。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "2c1baa1f7b29d2ccb046fb9d47a0e4c3",
        "title": "荣木并序",
        "author": "陶渊明",
        "content": "采采荣木，结根于兹。\n晨耀其华，夕已丧之。\n人生若寄，憔悴有时。\n静言孔念，中心怅而。\n采采荣木，于兹托根。\n繁华朝起，慨暮不存。\n贞脆由人，祸福无门。\n匪道易依，匪善奚敦？嗟予小子，禀兹固陋。\n徂年既流，业不增旧。\n志彼不舍，安此日富。\n我之怀矣，怛焉内疚。\n先师遗训，余岂之坠。\n四十无闻，斯不足畏。\n脂我名车，策我名骥。\n千里虽遥，孰敢不至。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "c3fcdc4ec76e796d64bccc7d8ae370db",
        "title": "赠长沙公并序",
        "author": "陶渊明",
        "content": "同源分流，人易世疏。\n慨然寤叹，念兹厥初。\n礼服遂悠，岁月眇徂。\n感彼行路，眷然踌躇。\n放穆令族，允构斯堂。\n谐气冬暄，映怀圭璋。\n爱采春华，载警秋霜。\n我曰钦哉，实宗之光。\n伊余云遘，在长忘同。\n笑言未久，逝焉西东。\n遥遥三湘，滔滔九江。\n山川阻远，行李时通。\n何以写心，贻此话言。\n进篑虽微，终焉为山。\n敬哉离人，临路凄然。\n款襟或辽，音问其先。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "9cbd57d828a962dfca67a97334eb1111",
        "title": "酬丁柴桑",
        "author": "陶渊明",
        "content": "有客有客，爱来宦止。\n秉直司聪，惠于百里。\n冶胜如归，聆善若始。\n匪惟谐也，屡有良游。\n载言载眺，以写我忧。\n放欢一遇，既醉还休。\n实欣心期，方从我游。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "7420e32d55a2bb2558a63d1b04f449b6",
        "title": "答庞参军并序",
        "author": "陶渊明",
        "content": "衡门之下，有琴有书。\n载弹载咏，爱得我娱。\n岂无他好，乐是幽居。\n朝为灌园，夕僵蓬庐。\n人之所宝，尚或未珍。\n不有同好，云胡以亲？我求良友，实靓怀人。\n欢心孔洽，栋宇惟邻。\n伊余怀人，欣德孜孜。\n我有旨酒，与汝乐之。\n乃陈好言，乃着新诗。\n一日不见，如何不思。\n嘉游未斁，誓将离分。\n送尔于路，衔筋无欣。\n依依旧楚，邈邈西云。\n之子之远，良话曷闻。\n昔我云别，仓庚载鸣。\n今也遇之，霰雪飘零。\n大藩有命，作使上京。\n岂忘宴安，王事靡宁。\n惨惨寒日，肃肃其风。\n翩彼方舟，容裔江中。\n勖哉征人，在始思终。\n敬兹良辰，以保尔躬。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "c0d3cf14a83f20161a024533492f96a4",
        "title": "劝农",
        "author": "陶渊明",
        "content": "悠悠上古，厥初生民。\n做然自足，抱朴含真。\n智巧既萌，资待靡因。\n谁其赡之？实赖哲人员。\n哲人伊何？时惟后稷。\n赡之伊何？实曰播植。\n舜既躬耕，禹亦稼穑。\n远若周典，八政始食。\n熙熙令德，猗猗原陆。\n卉木繁荣，和风清穆。\n纷纷士女，趋时竞逐。\n桑妇宵兴，农夫野宿。\n气节易过，和泽难久。\n冀缺携俪，沮溺结耦。\n相彼贤达，犹勤垄亩。\n蚓兹众庶，曳裾拱手！民生在勤，勤则不匮。\n宴安自逸，岁暮奚冀？担石不储，饥寒交至。\n顾尔恃列，能不怀愧？孔耽道德，樊须是鄙。\n董乐琴书，田园不履。\n若能超然，投迹高轨。\n敢不敛袄，敬赞德美。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "e2e207b69c91a4cf2362f2e374a44f55",
        "title": "命子",
        "author": "陶渊明",
        "content": "悠悠我祖，爱自陶唐。\n邈焉虞宾，历世重光。\n御龙勤夏，豸韦翼商。\n穆穆司徒，厥族以昌。\n纷纷战国，漠漠衰周。\n风隐于林，幽人在丘。\n逸虬绕云，奔鲸骇流。\n天集有汉，眷予愍侯。\n放赫愍侯，运当攀龙。\n抚剑风迈，显兹武功。\n书誓山河，启土开封。\n斖斖丞相，允迪前踪。\n浑浑长源，蔚蔚洪柯。\n群川载导，众条载罗。\n时有语默，运因隆窊。\n在我中晋，业融长沙。\n桓桓长沙，伊勋伊德。\n天子畴我，专征南国。\n功遂辞归，临宠不忒。\n孰谓斯心，而近可得？肃矣我祖，慎终如始。\n直方二台，惠和千里。\n放皇仁考，淡焉虚止。\n寄迹风云，冥兹愠喜。\n嗟余寡陋，瞻望弗及。\n顾惭华鬓，负影只立。\n三千之罪，无后为急。\n我诚念哉，呱闻尔泣。\n卜云嘉日，占亦良时。\n名汝曰俨，字汝求思。\n温恭朝夕，念兹在兹。\n尚想孔伋，庶其企而。\n厉夜生子，遽而求火。\n凡百有心，奚特于我。\n既见其生，实欲其可。\n人亦有言，斯情无假。\n日居月诸，渐免于孩。\n福不虚至，祸亦易来。\n夙兴夜寐，愿尔斯才。\n尔之不才，亦已焉哉。",
        "dynasty": "晋",
        "collection_info": {
            "collection": "陶渊明全集",
            "volume": "卷之一 诗四言"
        }
    },
    {
        "uuid": "8a5f46c5783bd18d29346dd6f878cfd2",
        "title": "形影神并序",
        "author": "陶渊明",
        "content": "天地长不没，山川无改时。\n草木得常理，霜露荣悴之。\n谓人最灵智，独复不如兹。\n适见在世中，奄去靡归期。\n奚觉无一人，亲识岂相思？但余平生物，举目情凄而。\n我无腾化术，必尔不复疑。\n愿君取吾言，得酒莫苟辞。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "d5c0e13fa16492c074129f7a94f92d60",
        "title": "影答形",
        "author": "陶渊明",
        "content": "存生不可言，卫生每苦拙。\n诚愿游昆华，邈然兹道绝。\n与子相遇来，未尝异悲悦。\n憩荫苦暂乖，止日终不别。\n此同既难常，黯尔俱时灭。\n身没名亦尽，念之五情热。\n立善有遗爱，胡为不自竭？酒云能消忧，方此诅不劣!",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "330cd243af70ddccae3516760542bd8b",
        "title": "神释",
        "author": "陶渊明",
        "content": "大钩无私力，万理自森着。\n人为三才中，岂不以我故！与君虽异物，生而相依附。\n结托善恶同，安得不相语！三皇大圣人，今复在何处？彭祖爱永年，欲留不得住。\n老少同一死，贤愚无复数。\n日醉或能忘，将非促龄具？立善常所欣，谁当为汝誉？甚念伤吾生，正宜委运去。\n纵浪大化中，不喜亦不惧。\n应尽便须尽，无复独多虑。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "a29d661b9916f0d14a9c88d336f5e1b8",
        "title": "九日闲居并序",
        "author": "陶渊明",
        "content": "世短意常多，斯人乐久生。\n日月依辰至，举俗爱其名。\n露凄暄风息，气澈天象明。\n往燕无遗影，来雁有余声。\n酒能法百虑，菊解制颓龄。\n如何蓬庐士，空视时运倾！尘爵耻虚罍，寒华徒自荣。\n敛襟独闲谣，缅焉起深情。\n栖迟固多娱，淹留岂无成？",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "e9041b50101ae8a8299f6b27d85b10ed",
        "title": "归园田居五首 其一",
        "author": "陶渊明",
        "content": "少无适俗韵，性本爱丘山。\n误落尘网中，一去三十年。\n羁鸟恋旧林，池鱼思故渊。\n开荒南野际，守拙归园田。\n方宅十余亩，草屋八九间。\n榆柳荫后檐，桃李罗堂前。\n暖暖远人村，依依墟里烟。\n狗吠深巷中，鸡鸣桑树巅。\n户庭无尘杂，虚室有余闲。\n久在樊笼里，复得返自然。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "153e9a01bc1c151b655652322d08a4ae",
        "title": "归园田居五首 其二",
        "author": "陶渊明",
        "content": "野外罕人事，穷巷寡轮鞅。\n白日掩荆扉，虚室绝尘想。\n时复墟曲中，披草共来往。\n相见无杂言，但道桑麻长。\n桑麻日已长，我土日已广。\n常恐霜需至，零落同草莽。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "be1842829e5ad5f3bc51f8ecf8d6a0b1",
        "title": "归园田居五首 其三",
        "author": "陶渊明",
        "content": "种豆南山下，草盛豆苗稀。\n晨兴理荒秽，带月荷锄归。\n道狭草木长，夕露沾我衣。\n衣沾不足惜，但使愿无违。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "571b70f0a452877f32f198bf83b846e2",
        "title": "归园田居五首 其四",
        "author": "陶渊明",
        "content": "久去山泽游，浪莽林野娱。\n试携子侄辈，披棒步荒墟。\n徘徊丘陇间，依依昔人居。\n井灶有遗处，桑竹残朽株。\n借问采薪者：“此人皆焉如？”薪者向我言：“死殁无复余。\n”“一世异朝市”，此语真不虚！人生似幻化，终当归空无。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "096b94ff0fdfc45d1186f02ff7c346bb",
        "title": "归园田居五首 其五",
        "author": "陶渊明",
        "content": "怅恨独策还，崎岖历榛曲。\n山涧清且浅，遇以濯我足。\n滴我新熟酒，只鸡招近局。\n日入室中暗，荆薪代明烛。\n欢来苦夕短，已复至天旭。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "a8bedb2fe9a4e6f5b5fdb25a12ff7ca2",
        "title": "游斜川并序",
        "author": "陶渊明",
        "content": "开岁倏五日，吾生行归休。\n念之动中怀，及辰为兹游。\n气和天惟澄，班坐依远流。\n弱湍弛文纺，闲谷矫鸣鸥。\n遇泽散游目，缅然睬曾丘。\n虽微九重秀，顾瞻无匹侍。\n提壶接宾侣，引满更献酬。\n未知从今去，当复如此不？中筋纵遥情，忘彼千载忧。\n且极今朝乐，明日非所求。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "6129cdd9e35186045fe16234bc5c8f09",
        "title": "示周续之祖企谢景夷三郎",
        "author": "陶渊明",
        "content": "负疴颓檐下，终日无一欣。\n药石有时闲，念我意中人。\n相去不寻常，道路邈何因？周生述孔业，祖谢响然臻。\n道丧向千载，今朝复斯闻。\n马队非讲肆，校书亦已勤。\n老夫有所爱，思与尔为邻。\n愿言海诸子，从我颖水滨。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "0afb324b029d5227c5cf39105db9d1c6",
        "title": "乞食",
        "author": "陶渊明",
        "content": "饥来驱我去，不知竟何之。\n行行至斯里，叩门拙言辞。\n主人解余意，遗赠岂虚来？谈谐终日夕，觞至辄倾杯。\n情欣新知欢，言咏遂赋诗。\n感子漂母惠，愧我非韩才。\n衔戢知何谢，冥报以相贻。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "b08eebcd51138b5ba8bf80db21313918",
        "title": "诸人共游周家墓柏下",
        "author": "陶渊明",
        "content": "今日天气佳，清吹与鸣弹。\n感彼柏下人，安得不为欢？清歌散新声，绿酒开芳颜。\n未知明日事，余襟良已殚。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "3c1124d985e9366e94da74329e05c1c1",
        "title": "怨诗楚调示庞主簿邓治中",
        "author": "陶渊明",
        "content": "天道幽且远，鬼神茫昧然。\n结发念善事，g 俛六九年。\n弱冠逢世阻，始室丧其偏。\n炎火屡焚如，螟蜮恣中田。\n风雨纵横至，收敛不盈廛。\n夏日长抱饥，寒夜无被眠。\n造夕思鸡鸣，及晨愿乌迁。\n在己何怨天，离忧凄目前。\n吁嗟身后名，于我若浮烟。\n慷慨独悲歌，钟期信为贤。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "0eff9da139028249634dfab146436f87",
        "title": "答庞参军并序",
        "author": "陶渊明",
        "content": "相知何必旧，倾盖定前言。\n有客赏我趣，每每顾林园。\n谈谐无俗调，所说圣人篇。\n或有数斗酒，闲饮自欢然。\n我实幽居士，无复东西缘。\n物新人惟旧，弱毫多所宣。\n情通万里外，形迹滞江山。\n君其爱体素，来会在何年？",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "4735bac33de5d8314d426e7a9b6a9ad1",
        "title": "五月旦作和戴主簿",
        "author": "陶渊明",
        "content": "虚舟纵逸掉，回复遂无穷。\n发岁始俯仰，星纪奄将中。\n南窗罕悴物，北林荣且丰。\n神萍写时雨，晨色奏景风。\n既来孰不去？人理固有终。\n居常待其尽，曲肱岂伤冲。\n迁化或夷险，肆志无窊隆。\n即事如已高，何必升华嵩。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "3eca64b8ed1d45820792be36af6cdbe3",
        "title": "连雨独饮",
        "author": "陶渊明",
        "content": "运生会归尽，终古谓之然。\n世间有松乔，于今定何间？故老赠余酒，乃言饮得仙。\n试酌百情远，重觞忽忘天。\n天岂去此哉？任真无所先。\n云鹤有奇翼，八表须臾还。\n自我抱兹独，g 俛四十年。\n形骸久已化，心在复何言！",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "8b112dafaed7f0192a2aa588cc6f8fdf",
        "title": "移居二首 其一",
        "author": "陶渊明",
        "content": "昔欲居南村，非为卜其宅闻多素心人，乐与数晨夕。\n怀此颇有年，今日从兹役弊庐何必广？取足蔽床席。\n邻曲时时来，抗言谈在昔。\n奇文共欣赏，疑义相与析",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "36f9404e7042f746672974e1f54473eb",
        "title": "移居二首 其二",
        "author": "陶渊明",
        "content": "春秋多佳日，登高赋新诗。\n过门更相呼，有酒斟酌之。\n农务各自归，闲暇琢相思。\n相思削披衣，言笑无厌时。\n此理如不胜？无为忽去兹。\n衣食当须纪，力耕不吾欺。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "02edde51cd2d3f12d366dadccb3cb505",
        "title": "和刘柴桑",
        "author": "陶渊明",
        "content": "山泽久见招，胡事乃踌躇？直为亲旧故，未忍言索居。\n良辰入奇怀，挚杖还西庐荒涂无归人，时时见废墟。\n茅茨已就治，新畴复应畬。\n谷风转凄薄，春醪解饥劬。\n弱女虽非男，慰情聊胜无。\n栖栖世中事，岁月共相疏耕织称其用，过此奚所须？去去百年外，身名同翳如。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "34506ae3af014e0010c4ab73c874b359",
        "title": "酬刘柴桑",
        "author": "陶渊明",
        "content": "穷居寡人用，时忘四运周。\n空庭多落叶，慨然已知秋。\n新葵郁北瞩，嘉穟养南畴。\n今我不为乐，知有来岁不？命室携童弱，良日登远游。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "56ea000f6e6a14a9f1da4635684acf8b",
        "title": "和郭主簿二首 其一",
        "author": "陶渊明",
        "content": "蔼蔼堂前林，中夏贮清阴。\n凯风因时来，回飚开我襟。\n息交游闲业，卧起弄书琴。\n园蔬有余滋，旧谷犹储今。\n营己良有极，过足非所钦。\n春秫作美酒，酒熟吾自斟。\n弱子戏我侧，学语未成音。\n此事真夏乐，聊用忘华簪。\n遥遥望白云，怀古一何深！",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "b0d275793045dde7d1a26615b35a46e4",
        "title": "和郭主簿二首 其二",
        "author": "陶渊明",
        "content": "和泽周三春，清凉素秋节。\n露凝无游氛，天高肃景澈。\n陵岑耸逸峰，遥瞻皆奇绝。\n芳菊开林耀，青松冠岩列。\n怀此贞秀姿，卓为霜下杰。\n衔觞念幽人，千载抚尔诀。\n检索不获展，厌厌竟良月。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "87e3eeabe3b35db1b530107d9e6d3a3e",
        "title": "于王抚军座送客",
        "author": "陶渊明",
        "content": "秋日凄且厉，百卉具已腓。\n爱以履霜节，登高饯将归。\n寒气冒山泽，游云倏无依。\n洲诸四缅邈，风水互乖违。\n瞻夕欣良宴，离言幸云悲。\n晨鸟暮来还，悬车敛余辉。\n逝止判殊路，旋驾怅迟迟。\n目送回舟远，情随万化遗。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "7a622fb3e568d762a4357ddbc0e099ff",
        "title": "与殷晋安别并序",
        "author": "陶渊明",
        "content": "游好非少长，一遇尽殷勤。\n信宿酬清话，益复知为亲。\n去岁家南里，薄作少时邻。\n负杖肆游从，淹留忘宵晨。\n语默自殊势，亦知当乖分。\n未谓事已及，兴言在兹春。\n飘飘西来风，悠悠东去云。\n山川千里外，言笑难为因。\n良才不隐世，江湖多贱贫。\n脱有经过便，念来存故人。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "f6c12e4cead7058874b3ea4112816e6b",
        "title": "赠羊长史并序",
        "author": "陶渊明",
        "content": "愚生三季后，慨然念黄虞。\n得知千载上，正赖古人书。\n贤圣留余迹，事事在中都。\n岂忘游心目？关河不可逾。\n九域甫已一，逝将理舟舆。\n闻君当先迈，负疴不获俱。\n路若经商山，为我少踌躇。\n多谢绮与角，精爽今何如？紫芝谁复采？深谷久应芜。\n驷马无贯患，贫贱有交娱。\n清谣结心曲，人乖运见疏。\n拥怀累代下，言尽意不舒。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "6ced772259d3464f1beb6115b54fff54",
        "title": "岁暮和张常侍",
        "author": "陶渊明",
        "content": "市朝凄旧人，骤骥感悲泉。\n明旦非今日，岁暮余何言!素颜敛光润，自发一已繁。\n阔哉秦穆谈，旅力岂未愆！向夕长风起，寒云没西山。\n厉厉气遂严，纷纷飞鸟还。\n民生鲜长在，矧伊愁苦缠！屡阈清酣至，无以乐当年。\n穷通靡攸虑，憔悴由化迁。\n抚己有深怀，履运增慨然。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "2803c62319af040c80d649d4e91de079",
        "title": "和胡西曹示顾贼曹",
        "author": "陶渊明",
        "content": "蓑宾五月中，清朝起南飓。\n不驶亦不迟，飘飘吹我衣。\n重云蔽白日，闲雨纷微微。\n流目视西园，烨烨荣紫葵。\n于今甚可爱，奈何当复衰!感物愿及时；每恨靡所挥。\n悠悠待秋稼，寥落将赊迟。\n逸想不可淹，猖狂独长悲。",
        "dynasty": "晋",
        "collection_info": {
            "collection": "陶渊明全集",
            "volume": "卷之二 诗五言"
        }
    },
    {
        "uuid": "c3836a17166ad099035c8a1c950c38c8",
        "title": "始作镇军参军经曲阿作",
        "author": "陶渊明",
        "content": "弱龄寄事外，委怀在琴书。\n被褐欣自得，屡空常晏如。\n时来苟冥会，宛辔想通衙。\n投策命晨装，暂与园田疏。\n吵吵孤舟逝，绵绵归思纤。\n我行岂不遥，登降千里余。\n目倦川途异，心念山泽居。\n望云惭高鸟，临水愧游鱼。\n真想初在襟，谁谓形迹拘？聊且凭化迁，终返班生庐。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "7d8ef9a8859760bc55a089b1f750d47c",
        "title": "庚子岁五月中从都还阻风干规林二首 其一",
        "author": "陶渊明",
        "content": "行行循归路，计日望旧居。\n一欣侍温颜，再喜见友于。\n鼓悼路崎曲，指景限西隅。\n江山岂不险？归子念前涂。\n凯风负我心，戢楪守穷湖。\n高莽眇无界，夏木独森疏。\n谁言客舟远？近瞻百里余。\n延目识南岭，空叹将焉如！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "569c00108e35de918c2928fcde13ad21",
        "title": "庚子岁五月中从都还阻风干规林二首  其一",
        "author": "陶渊明",
        "content": "自古叹行役，我今始知之。\n山川一何旷，粪坎难与期。\n崩浪贴天响，长风无息时。\n久游恋所生，如何淹在兹。\n静念园林好，人间良可辞。\n当年诅有几？纵心复何疑！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "a750ddc8307c22673cbe5a45602c18c7",
        "title": "辛丑岁七月赴假还江陵夜行涂口",
        "author": "陶渊明",
        "content": "闲居三十载，遂与尘事冥。\n诗书敦宿好，林园无世情。\n如何舍此去，遥遥至西荆！叩楪新秋月，临流别友生。\n凉风起将夕，夜景湛虚明。\n诏昭天宇阔，晶晶川上平。\n怀役不逞寐，中宵尚孤征。\n商歌非吾事，依依在耦耕。\n投冠旋旧墟，不为好爵索。\n养真衡茅下，庶以善自名。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "39948a16267358264738c682f8b8e5e7",
        "title": "癸卯岁始春怀古田舍二首 其一",
        "author": "陶渊明",
        "content": "在昔闻南亩，当年竟未践。\n屡空既有人，春兴岂自免？夙晨装吾驾，启涂情已缅。\n鸟咔欢新节，冷风送余善。\n寒草被荒蹊，地为罕人远。\n是以植杖翁，悠然不复返。\n即理愧通识，所保诅乃浅。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "d7fb80700583330c332172a6568fc718",
        "title": "癸卯岁始春怀古田舍二首  其一",
        "author": "陶渊明",
        "content": "先师有遗训，忧道不忧贫。\n瞻望逸难逮，转欲志长勤。\n秉耒欢时务，解颜劝农人。\n平畴交远风，良苗亦怀新。\n虽未量岁功，即事多所欣。\n耕种有时息，行者无间津。\n日入相与归，壶浆劳近邻。\n长吟掩柴门，聊为陇亩民。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "f9b81597725f4b736ff87362c1e864e9",
        "title": "癸卯岁十二月中作与从弟敬远",
        "author": "陶渊明",
        "content": "寝迹衡门下，逸与世相绝。\n顾盼莫谁知、荆扉昼常闭。\n凄凄岁暮风，翳翳经日雪。\n倾耳无希声，在目皓已洁。\n劲气侵襟袖，革瓢谢屡设。\n萧索空字中，了无一可悦。\n历览千载书，时时见遗烈。\n高操非所攀，谬得固穷节。\n平津苟不由，栖迟诅为拙？寄意一言外，兹契谁能别！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "9fdecffc3b30376f63ea7459f5952b2c",
        "title": "乙巳岁三月为建威参军使都经钱溪",
        "author": "陶渊明",
        "content": "我不践斯境，岁月好已积。\n晨夕看山川，事事悉如昔。\n微雨洗高林，清飙矫云翮。\n眷彼品物存，义风都未隔。\n伊余何为者，勉励从兹役？一形似有制，素襟不可易。\n园田日梦想，安得久离析？终怀在归舟，谅哉宜霜柏。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "832e7b24edae7591d917cb5213080bf4",
        "title": "还旧居",
        "author": "陶渊明",
        "content": "畴昔家上京，六载去还归。\n今日始复来，恻怆多所悲。\n阡陌不移旧，邑屋或时非。\n履历周故居，邻老罕复遗，步步寻往迹，有处特依依。\n流幻百年中，寒暑日相推。\n常恐大化尽，气力不及衰。\n拨置且莫念，一筋聊可挥。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "26f0af56cf522c7a6659af36661e2aab",
        "title": "戊申岁六月中遇火",
        "author": "陶渊明",
        "content": "草庐寄穷巷，甘以辞华轩。\n正夏长风急，林室顿烧燔 。\n一宅无遗宇，肪舟荫门前。\n迢迢新秋夕，亭亭月将圆。\n果菜始复生，惊鸟尚未还。\n中宵伫遥念，一盼周九天。\n总发抱孤介，奄出四十年。\n形迹凭化往，灵府长独闲。\n贞刚自有质，玉石乃非坚。\n仰想东户时，余粮宿中田。\n鼓腹无所思；朝起暮归眠。\n既已不遇兹，且遂灌我园。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "f92f1c03331a0435f5e5ae4028ce31ea",
        "title": "己酉岁九月九日",
        "author": "陶渊明",
        "content": "靡靡秋已夕，凄凄风露交。\n蔓草不复荣，园木空自调。\n清气澄余滓，沓然天界高。\n哀蝉无留响，丛雁鸣云霄。\n万化相寻绎，人生岂不劳！从古皆有没，念之中心焦。\n何以称我情？浊酒且自陶。\n千载非所知，聊以永今朝。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "8e6ec21f1e1a3b5909986349d6de4fee",
        "title": "庚戌岁九月中于西田获早稻",
        "author": "陶渊明",
        "content": "人生归有道，衣食固其端。\n孰是都不营，而以求自安？开春理常业，岁功聊可观。\n晨出肆微勤，日入负来还。\n山中饶霜露，风气亦先寒。\n田家岂不苦？弗获辞此难。\n四体诚乃疲，庶无异患干。\n盥灌息檐下，斗酒散襟颜。\n遥遥沮溺心，千载乃相关。\n但愿长如此，躬耕非所叹。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "dce8f49560bafc81510ed18b0e4e3bef",
        "title": "丙辰岁八月中于下撰田舍获",
        "author": "陶渊明",
        "content": "贫居依稼穑，戮力东林隈。\n不言春作苦，常恐负所怀。\n司田眷有秋，寄声与我谐。\n饥者欢初饱，束带候鸣鸡。\n扬楫越平湖，泛随清壑回。\n郁郁荒山里，猿声闲且哀。\n悲风爱静夜，林鸟喜晨开。\n曰余作此来，三四星火颓。\n姿年逝已老，其事未云乖。\n遥谢荷ò翁，聊得从君栖。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "93de1185aa3d8089313325e715542f01",
        "title": "饮酒二十首并序 其一",
        "author": "陶渊明",
        "content": "衰荣无定在，彼此更共之。\n邵生瓜田中，宁似东陵时！寒暑有代谢，人道每如兹。\n达人解其会，逝将不复疑。\n忽与一觞酒，日夕欢相。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "0216a984aa99ca4c27d47d29a91ee151",
        "title": "饮酒二十首并序 其二",
        "author": "陶渊明",
        "content": "积善云有报，夷叔在西山。\n善恶苟不应，何事空立言？九十行带索，饥寒况当年。\n不赖固穷节，百世当谁传？",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "6ce3f6e95aeb3c73d6d60f01815a1515",
        "title": "饮酒二十首并序 其三",
        "author": "陶渊明",
        "content": "道丧向千载，人人惜其情。\n有酒不肯饮，但顾世间名。\n所以贵我身，岂不在一生？一生复能几？倏如流电惊。\n鼎鼎百年内，持此欲何成？",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "18b947994ad9535a969c5b0959ba4f43",
        "title": "饮酒二十首并序 其四",
        "author": "陶渊明",
        "content": "栖栖失群鸟，日暮犹独飞。\n徘徊无定止，夜夜声转悲。\n厉响思清远，去来何依依。\n因值孤生松，敛翩遥来归。\n劲风无荣木，此荫独不衰。\n托身已得所，千载不相违。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "32fe3375da6d8e66dca8472c6da18316",
        "title": "饮酒二十首并序 其五",
        "author": "陶渊明",
        "content": "结庐在人境，而无车马喧。\n间君何能尔？心远地自偏。\n采菊东篱下，悠然见南山。\n山气日夕佳，飞鸟相与还。\n此中有真意，欲辨己忘言。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "c514145e7d98c641b8648269437629b1",
        "title": "饮酒二十首并序 其六",
        "author": "陶渊明",
        "content": "行止千万端，谁知非与是？是非苟相形，雷同共誉毁。\n三季多此事，达士似不尔。\n咄咄俗中愚，且当从黄绮。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "5029205c798ddb02411ef0d23cdcd240",
        "title": "饮酒二十首并序 其七",
        "author": "陶渊明",
        "content": "秋菊有佳色，裛露掇其英。\n泛此忘忧物，远我遗世情。\n一觞虽独进，杯尽壶自倾。\n日入群动息，归鸟趋林鸣。\n啸傲东轩下，聊复得此生。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "d72666085ad521e856dfbe98cb0ec083",
        "title": "饮酒二十首并序 其八",
        "author": "陶渊明",
        "content": "青松在东园，众草没其姿。\n凝霜珍异类，卓然见高枝。\n连林人不觉，独树众乃奇。\n提壶挂寒柯，远望时复为。\n吾生梦幻间，何事纵尘羁！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "565aa8384383e50a9d6654624a63e6e6",
        "title": "饮酒二十首并序 其九",
        "author": "陶渊明",
        "content": "清晨闻叩门，倒裳往自开。\n问子为谁欤？田父有好怀。\n壶浆远见候，疑我与时乖。\n“■缕茅檐下，未足为高栖。\n一世皆尚同，愿君汩其泥。\n”“深感父老言，禀气寡所谐。\n纡辔诚可学，违己诅非迷。\n且共欢此饮，吾驾不可回。\n”",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "ad27f706636b9a339576a740a1f38a97",
        "title": "饮酒二十首并序 其十",
        "author": "陶渊明",
        "content": "在昔曾远游，直至东海隅。\n道路迥且长，风波阻中涂。\n此行谁使然？似为饥所驱。\n倾身营一饱，少许便有余。\n恐此非名计，息驾归闲居。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "59c403d690520ffcd65420c589810aa1",
        "title": "饮酒二十首并序 其十一",
        "author": "陶渊明",
        "content": "颜生称为仁，荣公言有道。\n屡空不获年，长饥至于老。\n虽留身后名，一生亦枯槁。\n死去何所知？称心固为好。\n客养千金躯，临化消其宝。\n裸葬何足恶？人当解意表。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "ec16665302421bee0d64b7914ebc90ec",
        "title": "饮酒二十首并序 其十二",
        "author": "陶渊明",
        "content": "长公曾一仕，壮节忽失时。\n杜门不复出，终身与世辞。\n仲理归大泽，高风始在兹。\n一往便当已，何为复狐疑？去去当奚道！世俗久相期。\n摆落悠悠谈，请从余所之。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "a9041c7b6f2e5d5212bcd5204b82532f",
        "title": "饮酒二十首并序 其十三",
        "author": "陶渊明",
        "content": "有客常同止，取舍邈异境。\n一士长独醉，一夫终年醒。\n醒醉还相笑，发言各不领。\n规规一何愚，兀做差若颖。\n寄言酣中客，日没烛当秉。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "04d973a3d5cf22700c025657b4b1a1a5",
        "title": "饮酒二十首并序 其十四",
        "author": "陶渊明",
        "content": "故人赏我趣，挚壶相与至。\n班荆坐松下，数斟已复醉。\n父老杂乱言，筋酌失行次。\n不觉知有我，安知物为贵？悠悠迷所留，酒中有深味。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "3a6077fb0f372e7e6c5d15ddfb96529a",
        "title": "饮酒二十首并序 其十五",
        "author": "陶渊明",
        "content": "贫居乏人工。\n灌木荒余宅。\n班班有翔鸟，寂寂无行迹。\n宇宙一何悠，人生少至百。\n岁月相催逼，鬓边早已白。\n若不委穷达，素抱深可惜。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "ee411502a8ef16cf1baa34d5a342236e",
        "title": "饮酒二十首并序 其十六",
        "author": "陶渊明",
        "content": "少年罕人事，游好在六经。\n行行向不惑，淹留遂无成。\n竟抱固穷节，饥寒饱所更。\n弊庐交悲风，荒草没前庭。\n披褐守长夜，晨鸡不肯鸣。\n孟公不在兹，终以翳吾情。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "6b381e5aa41aa7aa4af0edb239b90915",
        "title": "饮酒二十首并序 其十七",
        "author": "陶渊明",
        "content": "幽兰生前庭，含熏待清风。\n清风脱然至，见别萧艾中。\n行行失故路，任道或能通。\n觉悟当念还，鸟尽废良弓。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "e43d1912cfb2246c05d06db3f4f00613",
        "title": "饮酒二十首并序 其十八",
        "author": "陶渊明",
        "content": "子云性嗜酒，家贫无由得。\n时赖好事人，载醪法所惑。\n觞来为之尽，是谘无不塞。\n有时不肯言，岂不在伐国？仁者用其心，何尝失显默！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "3568c5ae078b5850b202ded089d71418",
        "title": "饮酒二十首并序 其十九",
        "author": "陶渊明",
        "content": "畴昔苦长饥，投来去学仕。\n将养不得节，冻馁固缠己。\n是时向立年，志意多所耻。\n遂尽介然分，终死归田里。\n冉冉星气流，亭亭复一纪。\n世路廓悠悠，杨朱所以止。\n虽无挥金事，浊酒聊可恃。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "ab6e9de93d1c9bd71e7749bae3f808f2",
        "title": "饮酒二十首并序 其二十",
        "author": "陶渊明",
        "content": "羲农去我久，举世少复真。\n汲汲鲁中叟，弥缝使其淳。\n凤鸟虽不至，礼乐暂得新。\n诛泅辍微响，漂流逮狂秦。\n诗书复何罪？一朝成灰尘。\n区区诸老翁，为事诚殷勤。\n如何绝世下，六籍无一亲。\n终日驰车走，不见所问津。\n若复不快饮，空负头上巾。\n但恨多谬误，君当恕醉人。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "676d0c0dab0753c3be1638399fc46346",
        "title": "止酒",
        "author": "陶渊明",
        "content": "居止次城邑，逍遥自闲止。\n坐止高荫下，步止革门里。\n好味止园葵，大欢止稚子。\n平生不止酒，止酒情无喜。\n暮止不安寝，晨止不能起。\n日日欲止之，营卫止不理。\n徒知止不乐，未知止利己。\n始觉止为善，今朝真止矣。\n从此一止去，将止扶桑涘。\n清颜止宿容，奚止千万祀！",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "fe1476fedb349317a729e992245296c5",
        "title": "述酒",
        "author": "陶渊明",
        "content": "重离照南陆，鸣鸟声相闻。\n秋草虽未黄，融风久已分。\n素砾皛修渚，南岳无余云。\n豫章抗高门，重华固灵坟。\n流泪抱中叹，倾耳听司晨。\n神州献嘉粟，西灵为我驯。\n诸梁董师旅，芊胜丧其身。\n山阳归下国，成名犹不勤。\n卜生善斯牧，安乐不为君。\n平王去旧京，峡中纳遗熏。\n双阳甫云育，三趾显奇文。\n王子爱清吹，日中翔河汾。\n朱公练九齿，闲居离世纷。\n峨峨西岭内，偃息常所亲。\n天容自永固，彭殇非等伦。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "897419f559862f2e2c915824830eaef6",
        "title": "责子",
        "author": "陶渊明",
        "content": "白发被两鬓，肌肤不复实。\n虽有五男儿，总不好纸笔。\n阿舒已二八，懒惰固无匹。\n阿宣行志学，而不爱文术。\n雍端年十三，不识六与七。\n通子垂九龄，但觅梨与栗。\n天运苟如此，且进杯中物。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "99442ce6a1122291a710cab14328d8a9",
        "title": "有会而作并序",
        "author": "陶渊明",
        "content": "弱年逢家乏，老至更长饥。\n寂麦实所羡。\n孰敢慕甘肥！怒如亚九饭，当暑厌寒衣。\n岁月将欲暮，如何辛苦悲！常善粥者心，深念蒙袂非。\n嗟来何足吝，徒没空自遗。\n斯滥岂攸志，固穷夙所归。\n馁也已矣夫，在昔余多师。",
        "dynasty": "晋",
        "collection_info": {
            "collection": "陶渊明全集",
            "volume": "卷之三 诗五言"
        }
    },
    {
        "uuid": "a0e74608cd756f99021be9cab56c8215",
        "title": "拟古九首 其一",
        "author": "陶渊明",
        "content": "荣荣窗下兰，密密堂前柳。\n初与君别时，不谓行当久。\n出门万里客，中道逢嘉友。\n未言心相醉，不在接杯酒。\n兰枯柳亦衰，遂令此言负。\n多谢诸少年，相知不忠厚。\n意气倾人命，离隔复何有？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "5fcc64c04d5394e43000d56995651260",
        "title": "拟古九首 其二",
        "author": "陶渊明",
        "content": "辞家夙严驾，当往志无终。\n问君今何行？非商复非戎。\n闻有田子泰，节义为士雄。\n斯人久已死，乡里习其风。\n生有高世名，既没传无穷。\n不学狂驰子，直在百年中。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "64f523ddbec35c23667d072f7455daf5",
        "title": "拟古九首 其三",
        "author": "陶渊明",
        "content": "仲春遘时雨，始雷发东隅。\n众蛰各潜骇，草木从横舒。\n翩翩新来燕，双双入我庐。\n先巢故尚在，相将还旧居。\n自从分别来，门庭日荒芜。\n我心固匪石，君情定何如？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "27c8ce676533800b487b2c4ef50cbe8f",
        "title": "拟古九首 其四",
        "author": "陶渊明",
        "content": "迢迢百尺楼，分明望四荒。\n暮作归云宅，朝为飞鸟堂。\n山河满目中，平原独茫茫。\n古时功名士，慷慨争此场。\n一旦百岁后，相与还北邙。\n松柏为人伐，高坟互低昂。\n颓基无遗主，游魂在何方。\n荣华诚足贵，亦复可怜伤。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "43190df51e869f448944c2b81bcf2c2d",
        "title": "拟古九首 其五",
        "author": "陶渊明",
        "content": "东方有一士，被服常不完。\n三旬九遇食，十年着一冠。\n辛苦无此比，常有好容颜。\n我欲观其人，晨去越河关。\n青松夹路生，白云宿檐端。\n知我故来意，取琴为我弹。\n上弦惊别鹤，下弦操孤鸾。\n愿留就君住，从今至岁寒。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "1fe07a1cb56e17a4cc4d1fe0601baa03",
        "title": "拟古九首 其六",
        "author": "陶渊明",
        "content": "苍苍谷中树，冬夏常如兹。\n年年见霜雪，谁谓不知时。\n厌闻世上语，结友到临淄。\n稷下多谈士，指彼决吾疑。\n装束既有日，已与家人辞。\n行行停出门，还坐更自思。\n不怨道里长，但畏人我欺。\n万一不合意，永为世笑嗤。\n伊怀难具道，为君作此诗。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "0c93653729bbe0b7208103bc2ec491fb",
        "title": "拟古九首 其七",
        "author": "陶渊明",
        "content": "日暮天无云，春风扇微和。\n佳人美清夜，达曙酣且歌。\n歌竟长叹息，持此感人多。\n皎皎云间月，灼灼叶中华。\n岂无一时好，不久当如何！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "bc8ca95f496e980d61d5bcf7e48d79bd",
        "title": "拟古九首 其八",
        "author": "陶渊明",
        "content": "少时壮且厉，抚剑独行游。\n谁言行游近？张掖至幽州。\n饥食首阳薇，渴饮易水流。\n不见相知人，惟见古时丘。\n路边两高坟，伯牙与庄周。\n此士难再得，吾行欲何求？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "8d0d8a9dd302fd643f1d35d2575c15dc",
        "title": "拟古九首 其九",
        "author": "陶渊明",
        "content": "种桑长江边，三年望当采。\n枝条始欲茂，忽值山河改。\n柯叶自摧折，根株浮沧海。\n春蚕既无食，寒衣欲谁待？本不植高原，今日复何悔！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "b43957011b4987cb3ce17ad08a7eb055",
        "title": "杂诗十二首 其一",
        "author": "陶渊明",
        "content": "人生无根蒂，飘如陌上尘。\n分散逐风转，此已非常身。\n落地为兄弟，何必骨肉亲！得欢当作乐，斗酒聚比邻。\n盛年不重来，一日难再晨。\n及时当勉励，岁月不待人。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "004de35169a017ff7abc5e585f35dd2b",
        "title": "杂诗十二首 其二",
        "author": "陶渊明",
        "content": "白日沦西阿，素月出东岭。\n遥遥万里辉，荡荡空中景。\n风来入房户，夜中枕席冷。\n气变悟时易，不眠知夕永。\n欲言无予和，挥杯劝孤影。\n日月掷人去，有志不获骋。\n念此怀悲凄，终晓不能静。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "efc16f04ab7fa06e4aea6c4b2b78e77b",
        "title": "杂诗十二首 其三",
        "author": "陶渊明",
        "content": "荣华难久居，盛衰不可量。\n昔为三春蕖，今作秋莲房。\n严霜结野草，枯悴未遽央。\n日月有环周，我去不再阳。\n眷眷往昔时，忆此断人肠。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "f07bdce5544109fd000b557790ccaa1c",
        "title": "杂诗十二首 其四",
        "author": "陶渊明",
        "content": "丈夫志四海，我愿不知老。\n亲戚共一处，子孙还相保。\n筋弦肆朝日，樽中酒不燥。\n缓带尽欢娱，起晚眠常早。\n孰若当世士，冰炭满怀抱。\n百年归丘垄，用此空名道！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "fc61b1ead2fd396bf0bc8c227a11fbd5",
        "title": "杂诗十二首 其五",
        "author": "陶渊明",
        "content": "忆我少壮时，无乐自欣豫。\n猛志逸四海，骞翩思远翥。\n荏苒岁月颓，此心稍已去。\n值欢无复娱，每每多忧虑。\n气力渐衰损，转觉日不如。\n壑舟无须臾，引我不得住。\n前涂当几许？未知止泊处。\n古人惜寸阴，念此使人惧。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "3c6ed9251ff1ba823c0cbbf9d4882824",
        "title": "杂诗十二首 其六",
        "author": "陶渊明",
        "content": "昔闻长者言，掩耳每不喜。\n奈何五十年，忽己亲此事。\n求我盛年欢，一毫无复意。\n去去转欲远，此生岂再值。\n倾家时作乐，竟此岁月驰。\n有子不留金，何用身后置！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "f0e72f21177fa07678402db98e104c46",
        "title": "杂诗十二首 其七",
        "author": "陶渊明",
        "content": "日月不肯迟，四时相催迫。\n寒风拂枯条，落叶掩长陌。\n弱质与运颓，玄鬓早已白。\n素标插人头，前涂渐就窄。\n家为逆旅舍，我如当去客。\n去去欲何之？南山有旧宅。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "d2471304247191d0727f2bf9a881acca",
        "title": "杂诗十二首 其八",
        "author": "陶渊明",
        "content": "代耕本非望，所业在田桑。\n躬亲未曾替，寒馁常糟糠。\n岂期过满腹？但愿饱粳粮。\n御冬足大布，粗缔以应阳正尔不能得，哀哉亦可伤。\n人皆尽获宜，拙生失其方。\n理也可奈何，且为陶一觞。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "3314c1b083732365afff85fbd7c093b8",
        "title": "杂诗十二首 其九",
        "author": "陶渊明",
        "content": "遥遥从羁役，一心处两端。\n掩泪泛东逝，顺流追时迁。\n日没星与昴，势翳西山巅。\n萧条隔天涯，惆怅念常餐。\n慷慨思南归，路遐无由缘。\n关梁难亏替，绝音寄斯篇。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "f972a0d08540dd092ed3aee3fe7edff2",
        "title": "杂诗十二首 其十",
        "author": "陶渊明",
        "content": "闲居执荡志，时驶不可稽。\n驱役无停息，轩裳逝东崖。\n沉阴拟熏麝，寒气激我怀。\n岁月有常御，我来淹已弥。\n慷慨忆绸缪，此情久已离。\n荏苒经十载，暂为人所羁。\n庭宇翳余木，倏忽日月亏。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "0efbd4059065a624d793c1a2f4373204",
        "title": "杂诗十二首 其十一",
        "author": "陶渊明",
        "content": "我行未云远。\n回顾惨风凉。\n春燕应节起，高飞拂尘梁。\n边雁悲无所，代谢归北乡。\n离鹃呜清池，涉暑经秋霜。\n愁人难为辞，遥遥春夜长。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "7d6bcd7c05d2a9ff64b270d2d401a34a",
        "title": "杂诗十二首 其十二",
        "author": "陶渊明",
        "content": "袅袅松标崖，婉娈柔童子。\n年始三五间，乔柯何可倚。\n养色含津气，粲然有心理。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "c977d6df2f9c4bb6904ab543220d33d5",
        "title": "咏贫士七首 其一",
        "author": "陶渊明",
        "content": "万族各有托，孤云独无依。\n暖暖空中灭，何时见余晖？朝霞开宿雾，众鸟相与飞。\n迟迟出林翩，未夕复来归。\n量力守故辙，岂不寒与饥？知音苟不存，已矣何所悲！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "885305ec91c3692fac09853ad393eb51",
        "title": "咏贫士七首 其二",
        "author": "陶渊明",
        "content": "凄厉岁云暮，拥褐曝前轩。\n南圃无遗秀，枯条盈北园。\n倾壶绝余沥，窥灶不见烟。\n诗书塞座外，日昃不遑研。\n闲居非陈厄，窃有温见言。\n何以慰吾怀？赖古多此贤。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "bfc4a98a2b30b5d2bac515269fa9fdd4",
        "title": "咏贫士七首 其三",
        "author": "陶渊明",
        "content": "荣叟老带索，欣然方弹琴。\n原生纳决履，清歌畅商音。\n重华去我久，贫士世相寻。\n弊襟不掩时，黎羹常乏斟。\n岂忘袭轻裘？苟得非所钦。\n赐也徒能辩，乃不见吾心。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "7cd507f2dbc1bfcf10d23ad51de4a174",
        "title": "咏贫士七首 其四",
        "author": "陶渊明",
        "content": "安贫守贱者，自古有黔娄。\n好爵吾不索，厚馈吾不酬。\n一旦寿命尽，蔽服仍不周。\n岂不知其极？非道故无优。\n从来将干载，未复见斯祷。\n朝与仁义生，夕死复何求？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "78ba40ad3af9d73046b5e3eecdd2c649",
        "title": "咏贫士七首 其五",
        "author": "陶渊明",
        "content": "袁安困积雪，邈然不可干。\n阮公见钱入，即日弃其官。\n刍藁有常温，采莒足朝飡。\n岂不实辛苦？所惧非饥寒。\n贫富常交战，道胜无戚颜。\n至德冠邦闾，清节映西关。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "34c0cf60335d638f5de5a7929524c012",
        "title": "咏贫士七首 其六",
        "author": "陶渊明",
        "content": "仲蔚爱穷居，绕宅生蒿蓬。\n翳然绝交游，赋诗颇能工。\n举世无知者，止有一刘龚。\n此士胡独然？实由罕所同。\n介焉安其业，所乐非穷通。\n人事固以拙，聊得长相从。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "265211b7e7699852fe012b32e85278b7",
        "title": "咏贫士七首 其七",
        "author": "陶渊明",
        "content": "昔在黄子廉，弹冠佐名州。\n一朝辞吏归，清贫略难俦。\n年饥感仁妻，泣涕向我流。\n丈夫虽有志，固为儿女忧。\n惠孙一晤叹，腆赠竟莫酬。\n谁云固穷难？逸哉此前修。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "820a6ce1bfd063e751cfd725e71ccf87",
        "title": "咏二疏",
        "author": "陶渊明",
        "content": "大象转四时，功成者自去。\n借问衰周来，几人得其趣？游目汉廷中，二疏复此举。\n高啸返旧居，长揖储君傅。\n饯送倾皇朝，华轩盈道路。\n离别情所悲，余荣何足顾！事胜感行人，贤哉岂常誉！厌厌阎里欢，所营非近务。\n促席延故老，挥筋道平素。\n间金终寄心，清言晓未悟。\n放意乐余年，逞恤身后虑！谁云其人亡，久而道弥着。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "0b37e944c8fbaa2a556024d55d1ea0c0",
        "title": "咏三良",
        "author": "陶渊明",
        "content": "弹冠乘通津，但惧时我遗。\n服勤尽岁月，常恐功愈微。\n忠情谬获露，遂为君所私。\n出则陪文舆，人必侍丹帷。\n箴规响已从，计议初无亏。\n一朝长逝后，愿言同此归。\n厚恩固难忘，君命安可违！临穴罔惟疑，投义志攸希。\n荆棘笼高坟，黄鸟声正悲。\n良人不可赎，该然沾我衣。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "67bc728d50e152ac54dd8bd6b7f5f538",
        "title": "咏荆轲",
        "author": "陶渊明",
        "content": "燕丹善养士，志在报强赢。\n招集百夫良，岁暮得荆卿。\n君子死知己，提剑出燕京。\n素骇鸣广陌，慷慨送我行。\n雄发指危冠，猛气冲长缨。\n饮饯易水上，四座列群英。\n渐离击悲筑，宋意唱高声。\n萧萧哀风逝，淡淡寒波生。\n商音更流涕，羽奏壮士惊。\n心知去不归，且有后世名。\n登车何时顾？飞盖入秦庭。\n凌厉越万里，透迄过于城。\n图穷事自至，豪主正怔营。\n惜哉剑术疏，奇功遂不成！其人虽已没，千载有余情。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "0cf2d8fa8e461fd9895fe157d4cf00e2",
        "title": "读《山海经》十三首 其一",
        "author": "陶渊明",
        "content": "孟夏草木长，绕屋树扶疏。\n众鸟欣有托，吾亦爱吾庐。\n既耕亦己种，时还读我书。\n穷巷隔深辙，颇回故人士”。\n欢然酌春酒，摘我园中疏。\n微雨从东来，好风与之俱。\n泛览周王传，流观山海图。\n俯仰终宇宙，不乐复何如？",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "26edd83a0c6f5ec81ab38d4e951cec43",
        "title": "读《山海经》十三首 其二",
        "author": "陶渊明",
        "content": "玉台凌霞秀，王母怕妙颜。\n天地共俱生，不知几何年。\n灵化无穷已，馆字非一山。\n高酣发新谣，宁效俗中言！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "4daaa72809880cf2d279deecac96425e",
        "title": "读《山海经》十三首 其三",
        "author": "陶渊明",
        "content": "迢递槐江岭，是谓玄圃丘。\n西南望昆墟，光气难与祷。\n亭亭明玕照，落落清瑶流。\n恨不及周穆，托乘一来游。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "2328d4c3bfcbe9f22f59b107aa618d3c",
        "title": "读《山海经》十三首 其四",
        "author": "陶渊明",
        "content": "丹木生何许？乃在峚山阳，黄花复朱实，食之寿命长。\n白玉凝素液，瑾瑜发奇光。\n岂伊君子宝，见重我轩黄。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "039738ec84c048fa89b8783829361ebe",
        "title": "读《山海经》十三首 其五",
        "author": "陶渊明",
        "content": "翩翩三青鸟，毛色奇可怜。\n朝为王母使，暮归三危山。\n我欲因此鸟，具向王母言。\n在世无所须，唯酒与长年。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "680ce0a87fa42c80e618c75a1bde4c95",
        "title": "读《山海经》十三首 其六",
        "author": "陶渊明",
        "content": "逍遥芜皋上，音然望扶木。\n洪柯百万寻，森散覆肠谷。\n灵人侍丹池，朝朝为日浴。\n神景一登天，何幽不见烛！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "3ace4cc30bbbbc151462791ff8a9e1de",
        "title": "读《山海经》十三首 其七",
        "author": "陶渊明",
        "content": "粲粲三珠树，寄生赤水阴。\n亭亭凌风桂，八千共成林。\n灵凤抚云舞，神骛调玉音。\n虽非世上宝，爱得王母心。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "0faf6724a3ff4ccbb48c0a8ea81e568e",
        "title": "读《山海经》十三首 其八",
        "author": "陶渊明",
        "content": "自古皆有没，何人得灵长？不死复不老，万岁如平常。\n赤泉给我饮，员丘足我粮。\n方与三辰游，寿考岂渠央！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "e4a17161091e55e72706d00b6c56575b",
        "title": "读《山海经》十三首 其九",
        "author": "陶渊明",
        "content": "夸父诞宏志，乃与日竟走。\n俱至虞渊下，似若无胜负。\n神力既殊妙，倾河焉足有？余迹寄邓林，功竟在身后。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "c03164811be7fc1cab09a5c04b4e0761",
        "title": "读《山海经》十三首 其十",
        "author": "陶渊明",
        "content": "精卫衔微木，将以填沧海。\n刑天舞于戚，猛志固常在。\n同物既无虑，化去不复悔。\n徒设在昔心，良辰讵可待！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "7fd2f3079cb40fb5999a348878143a1d",
        "title": "读《山海经》十三首 其十一",
        "author": "陶渊明",
        "content": "臣危肆威暴，钦呸违帝旨。\n寞丽强能变，祖江遂独死。\n明明上天鉴，为恶不可履。\n长枯固已剧，鹤鹗岂足恃！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "8c81873ef30d9126d65dfa0e383c0a10",
        "title": "读《山海经》十三首 其十一",
        "author": "陶渊明",
        "content": "鸱鴸见城邑，其国有放土。\n念彼怀王世，当时数来止。\n青丘有奇乌，自言独见尔。\n本为迷者生，不以喻君子。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "b27be7e39a1ca00d05e2e9ff92f0164c",
        "title": "读《山海经》十三首 其十三",
        "author": "陶渊明",
        "content": "岩岩显朝市，帝者慎用才。\n何以废共鲸，重华为之来。\n仲父献诚言，姜公乃见猜。\n临没告饥渴，当复何及哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "9091afc4aa3f9f9fa6822b40a1c73632",
        "title": "挽歌诗三首 其一",
        "author": "陶渊明",
        "content": "有生必有死，早终非命促。\n昨暮同为人，今旦在鬼录。\n魂气散何之？枯形寄空木。\n娇儿索父啼，良友抚我哭。\n得失不复知，是非安能觉？干秋万岁后，谁知荣与辱？但恨在世时，饮酒不得足。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "e4727fb72ec26965b7b56b3a62da80d0",
        "title": "挽歌诗三首 其二",
        "author": "陶渊明",
        "content": "在昔无酒食，今但湛空觞。\n春醒生浮蚁，何时更能尝！肴案盈我前，亲旧哭我傍。\n欲语口无音，欲视眼无光。\n昔在高堂寝，今宿荒草乡。\n一朝出门去，归来良未央。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "3d30f8cc423d80914158558f432a7489",
        "title": "挽歌诗三首 其三",
        "author": "陶渊明",
        "content": "荒草何茫茫，白杨亦萧萧。\n严霜九月中，送我出远郊。\n四面无人居，高坟正嶕峣。\n马为仰天鸣，风为自萧条。\n幽室一已闭，千年不复朝。\n千年不复朝，贤达无奈何。\n向来相送入，各已归其家。\n亲戚或余悲，他人亦已歌。\n死去何所道，托体同山阿。",
        "dynasty": "晋",
        "collection_info": {
            "collection": "陶渊明全集",
            "volume": "卷之四 诗五言"
        }
    },
    {
        "uuid": "6474daac1d968866e5f366b91a1af827",
        "title": "感士不遇赋并序",
        "author": "陶渊明",
        "content": "昔董仲舒作《士不遇赋》，司马子长又为之。\n余尝于三余之日，讲习之暇，读其文，慨然惆怅。\n夫履信思顺,生人之善行，抱朴守静，君子之笃素。\n自真风告逝,大伪斯兴,间阎懈廉退之节，市朝驱易进之心。\n怀正志道之土，或潜玉于当年；洁己清操之人，或没世以徒勤。\n故夷皓有“安归”之叹，三闾发“已矣”之哀。\n悲夫！寓形百年，而瞬息己尽，立行之难，而一城莫赏。\n此古人所以染翰慷慨，屡伸而不能己者也.夫导达意气，其惟文乎？抚卷踌躇，遂感而赋之。\n咨大块之受气，何斯人之独灵！禀神志以藏照，秉三五而垂名。\n或击壤以自欢，或大济于苍生；靡潜跃之非分，常做然以称情。\n世流浪而遂祖，物群分以相形。\n密网裁而鱼骇，宏罗制而鸟惊。\n彼达人之善觉，乃逃禄而归耕。\n山嶷嶷而怀影，川汪汪而藏声。\n望轩唐而永叹，甘贫贱以辞荣。\n淳源旧汩长分，美恶作以异途。\n原百行之攸贵，莫为善之可娱.奉上天之成命，师圣人之遗书。\n发忠孝于君亲，生信义于乡闾。\n推诚心而获显，不矫然而祈誉。\n嗟乎！雷同毁异，物恶其上；妙算者谓迷，直道者云妄。\n坦至公而无猜，卒蒙耻以受谤。\n虽怀琼而握兰，徒芳洁而谁亮！哀哉！士之不遇，已不在炎帝帝魁之世。\n独抵修以自勤，岂三省之或废；庶进德以及时，时既至而不惠。\n无爱生之晤言，念张季之终蔽；憨冯史于郎署，赖魏守以纳计。\n虽仅然于必知，亦苦心而旷岁。\n审夫市之无虎，眩三夫之献说。\n悼贾傅之秀朗，纤远辔于促界。\n悲董相之渊致，屡乘危而幸济。\n感哲人之无偶，泪淋浪以洒袂。\n承前王之清海，曰天道之无亲；澄得一以作鉴，恒辅善而佑仁。\n夷投老以长饥，回早夭而又贫；伤请车以备椁，悲茹蔽而殒身；虽好学与行义，何死生之苦辛！疑报德之若兹，惧斯言之虚陈。\n何旷世之无才，罕无路之不涩。\n伊古人之慷慨，病奇名之不立。\n广结发以从政，不愧赏于万邑；屈雄志于戚竖，竞尺土之莫及；留诚信于身后，动众人之悲泣。\n商尽规以拯弊，言始顺而患入。\n奚良辰之易倾，胡害胜其乃急！苍旻遐缅，人事无已；有感有昧，畴测其理！宁固穷以济意，不委曲而累己。\n既轩冕之非荣，岂组袍之为耻？诚谬会以取拙，且欣然而归止。\n拥孤襟以毕岁，谢良价于朝市。",
        "dynasty": "晋",
        "collection_info": {
            "collection": "陶渊明全集",
            "volume": "卷之五 赋辞"
        }
    },
    {
        "uuid": "5517b9ccd7a495ac66a4b462f619e41a",
        "title": "闲情赋并序",
        "author": "陶渊明",
        "content": "初，张衡作《定情赋》，蔡邕作《静情赋》，检逸辞而宗澹泊，始则荡以思虑，而终归闲正。\n将以抑流宕之邪心，谅有助于讽谏。\n缀文之士，奕代继作，并因触类。\n广其辞义。\n余园闾多暇，复染翰为之。\n虽文妙不足。\n庶不谬作者之意乎？夫何瑰逸之令姿，独旷世以秀群；表倾城之艳色、期有德以传闻。\n佩鸣玉以比洁，齐幽兰以争芬；淡柔情于俗内，负雅志于高云。\n悲晨曦之易夕，感人生之长勤。\n同一尽于百年，何欢寡而愁殷！寨朱帏而正坐，泛清瑟以自欣。\n送纤指之余好，攘皓袖之缤纷。\n瞬美目以流眄，含言笑而不分。\n曲调将半，景落西轩。\n悲商叩林，白云依山。\n仰睇天路，俯促鸣弦。\n神仪妩媚，举止详妍。\n激清音以感余，愿接膝以交言。\n欲自往以结誓，惧冒礼之为諐，待凤鸟以致辞，恐他人之我先。\n意惶惑而靡宁，魂须臾而九迁。\n愿在衣而为领，承华首之余芳；悲罗襟之宵离，怨秋夜之未央。\n愿在裳而为带，束窈窕之纤身；嗟温凉之异气，或脱故而服新。\n愿在发而为泽，刷玄鬓于颓肩；悲佳人之屡沐，从白水以枯煎。\n愿在眉而为黛，随瞻视以闲扬；悲脂粉之尚鲜，或取毁于华妆。\n愿在芜而为席，安弱体于三秋；悲文茵之代御，方经年而见求。\n愿在丝而为履，附素足以周旋；悲行止之有节，空委弃于床前。\n愿在昼而为影，常依形而西东；悲高树之多荫，慨有时而不同。\n愿在夜而为烛，照玉容于两槛；悲扶桑之舒光，奄灭景而藏明。\n愿在竹而为扇，含凄飙于柔握；悲自露之晨零，顾襟袖以缅邈。\n愿在木而为桐，作膝上之鸣琴；悲乐极以哀来，终推我而辍音。\n考所愿而必违，徒契契以苦心。\n拥劳情而罔诉，步容与于南林。\n栖木兰之遗露，臀青松之余阴。\n傥行行之有觐，交欣惧于中襟。\n竟寂寞而无见，独想以空寻。\n敛轻裾以复路，瞻夕阳而流叹。\n步徙倚以忘趣，色惨惨而矜颜。\n叶燮燮以去条，气凄凄而就寒。\n日负影以偕没，月媚景于云端。\n鸟凄声以孤归，兽索偶而不还。\n悼当年之晚暮，恨兹岁之欲殚。\n思宵梦以从之，神飘飘而不安。\n若凭舟之失掉，譬缘崖而无攀。\n于时毕昂盈轩，北风凄凄。\n恫不寐，众念徘徊。\n起摄带以伺晨，繁霜粲于素阶。\n鸡敛翅而未鸣，笛流远以清哀。\n始妙密以闲和，终寥亮而藏摧。\n意夫人之在兹，托行云以送怀。\n行云逝而无语，时奄冉而就过。\n徒勤思以自悲，终阻山而带河。\n迎清风以祛累，寄弱志于归波。\n尤《蔓草》之为会，诵《邵南》之余歌。\n坦万虑以存诚，憩遥情于八遐。",
        "dynasty": "晋",
        "collection_info": {
            "collection": "陶渊明全集",
            "volume": "卷之五 赋辞"
        }
    },
    {
        "uuid": "fc377168ded3200c50effa608f3b9fea",
        "title": "桃花源记并诗",
        "author": "陶渊明",
        "content": "晋太元中，武陵人捕鱼为业，缘溪行，忘路之远近。\n忽逢桃花林，夹岸数百步，中无杂树，芳草鲜美，落英缤纷；渔人甚异之。\n复前行，欲穷其林。\n林尽水源，便得一山。\n山有小口，仿佛若有光，便舍船从口入。\n初极狭，才通人；复行数十步，豁然开朗。\n土地平旷，屋舍俨然，有良田、美池、桑竹之属；阡陌交通，鸡犬相闻。\n其中往来种作，男女衣着，悉如外人；黄发垂髫，并怡然自乐。\n见渔人，乃大惊；问所从来，具答之。\n便要还家。\n为设酒杀鸡作食。\n村中闻有此人，咸来问讯。\n自云先世避秦时乱，率妻子邑人来此绝境，不复出焉，遂与外人间隔。\n问今是何世，乃不知有汉，无论魏、晋。\n此人——为具言所闻，皆叹惋。\n余人各复延至其家，皆出酒食。\n停数日，辞去。\n此中人语云：“不足为外人道也。\n”既出，得其船，便扶向路，处处志之。\n及郡下，诣太守，说如此。\n太守即遣人随其往，寻向所志，遂迷，不复得路。\n南阳刘子骥，高尚士也；闻之，欣然规往。\n未果，寻病终。\n后遂无问津者。\n嬴氏乱天纪，贤者避其世。\n黄绮之商山，伊人亦云逝。\n往迹浸复湮，来径遂芜废。\n相命肆农耕，日入从所憩。\n桑竹垂余荫，菽稷随时艺。\n春蚕收长丝，秋熟靡王税。\n荒路暖交通，鸡犬互鸣吠。\n俎豆犹古法，衣裳无新制。\n童孺纵行歌，斑白欢游诣。\n草荣识节和，木衰知风厉。\n虽无纪历志，四时自成岁。\n治然有余乐，于何劳智慧？奇踪隐五百，一朝敞神界。\n淳薄既异源，旋复还幽蔽。\n借问游方士，焉测尘嚣外？愿言蹑清风，高举寻吾契。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "1a0fb10861a60641478dbb2a385c3702",
        "title": "晋故征西大将军长史孟府君传",
        "author": "陶渊明",
        "content": "君讳嘉，字万年，江夏鄂人也。\n曾祖父宗，以孝行称，仕吴司空。\n祖父揖，元康中为庐陵太守。\n宗葬武昌新阳县，子孙家焉，遂为县人也。\n君少失父，奉母二弟居。\n娶大司马长沙桓公陶侃第十女，闺门孝友，人无能间，乡里称之。\n冲默有远量。\n弱冠，祷类咸敬之。\n同郡郭逊，以清操知名，时在君右，常叹君温雅平旷，自以为不及。\n逊从弟立，亦有才志，与君同时齐誉，每推服焉。\n由是名冠州里，声流京邑。\n太尉颍川庾亮，以帝舅民望，受分陕之重，镇武昌，并领江州。\n辟君部庐陵从事。\n下郡还，亮引见，问风俗得失。\n对曰：“嘉不知，还传当问从吏。\n”亮以麈尾掩口而笑。\n诸从事既去，唤弟翼语之曰：“孟嘉故是盛德人也。\n”君既辞出外，自除吏名，便步归家；母在堂，兄弟共相欢乐，怡怡如也。\n旬有余日，更版为劝学从事。\n时亮崇修学校，高选儒官，以君望实，故应尚德之举。\n太傅河南褚裒，简穆有器识，时为豫章太守，出朝宗亮，正旦大会州府人士，率多时彦，君坐次甚远。\n裒问亮：“江州有孟嘉，其人何在？”亮云：“在坐，卿但自觅。\n”裒历观，遂指君谓亮曰：“将无是耶？”亮欣然而笑，喜裒之得君，奇君为裒之所得，乃益器焉。\n举秀才，又为安西将军庾翼府功曹，再为江州别驾、巴丘令、征西大将军谯国桓温参军。\n君色和而正，温甚重之。\n九月九日，温游龙山，参佐毕集，四弟二甥咸在坐。\n时佐吏并着戎服，有风吹君帽堕落，温目左右及宾客勿言，以观其举止。\n君初不自觉，良久如厕，温命取以还之。\n廷尉太原孙盛为谘议参军，时在坐，温命纸笔，令嘲之。\n文成示温，温以着坐处。\n君归，见嘲笑而请笔作答，了不容思。\n文辞超卓，四座叹之。\n奉使京师，除尚书删定郎，不拜。\n孝宗穆皇帝闻其名，赐见东堂，君辞以脚疾，不任拜起，诏使人扶入。\n君尝为刺史谢永别驾。\n永，会稽人，丧亡，君求赴义，路由永兴。\n高阳许询，有隽才，辞荣不仕，每纵心独往，客居县界。\n尝乘船进行，适逢君过，叹曰：“都邑美士，吾尽识之，独不识此人。\n唯闻中州有孟嘉者，将非是乎？然亦何由来此？”使问君之从者。\n君谓其使曰：“本心相过，今先赴义，寻还就君。\n”及归，遂止信宿，雅相知得，有若旧交。\n还至，转从事中郎，俄迁长史。\n在朝溃然，仗正顺而已。\n门无杂宾，尝会神情独得，便超然命驾，径之龙山，顾景酣宴，造夕乃归。\n温从容谓君曰：“人不可无势，我乃能驾御卿。\n”后以疾终于家，年五十一。\n始自总发，至于知命，行不苟合，言无夸矜，未尝有喜温之容。\n好酣饮，逾多不乱。\n至于任怀得意，融然远寄，傍若无人。\n温尝问君：“酒有何好，而卿嗜之?”君笑而答曰：“明公但不得酒中趣尔。\n”又问听妓，丝不如竹，竹不如肉，答曰：“渐近自然。\n”中散大夫桂阳罗含，赋之曰：“盂生善酣，不愆其意。\n”光禄大夫南阳刘耽，昔与君同在温府，渊明从父太常夔尝问耽：“君若在，当已作公否?答云：“此本是三司人。\n”为时所重如此。\n渊明先亲，君之第四女也。\n《凯风》“寒泉”之思，实钟厥心。\n谨按采行事，撰为此传。\n惧或乖谬，有亏大雅君子之德，所以战战兢兢，若履深薄云尔。\n赞曰：孔子称：“进德修业，以及时也。\n”君清蹈衡门，则令闻孔昭，振缨公朝，则德音允集。\n道悠运促，不终远业(100)，惜哉！仁者必寿(101)，岂斯言之谬乎！",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "f72230150107534ed447c300a25f9d1c",
        "title": "五柳先生传",
        "author": "陶渊明",
        "content": "先生不知何许人也，亦不详其姓字，宅边有五柳树，因以为号焉。\n闲静少言，不慕荣利。\n好读书，不求甚解。\n每有会意，便欣然忘食。\n性嗜酒，家贫不能常得。\n亲旧知其如此，或置酒而招之。\n造饮辄尽，期在必醉。\n既醉而退，曾不吝情去留。\n环堵萧然，不蔽风日。\n短褐穿结，箪瓢屡空，晏如也。\n常着文章自娱，颇示己志。\n忘怀得失，以此自终。\n赞曰：黔娄之妻有言：“不戚戚于贫贱，不汲汲于富贵。\n”其言兹若人之俦乎？酣觞赋诗，以乐其志。\n无怀氏之民钦？葛天氏之民欤？",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "8673ee3f47af8e4ee80e8af60bf94e78",
        "title": "扇上画赞附尚长禽庆赞",
        "author": "陶渊明",
        "content": "三五道邈，淳风日尽；九流参差，互相推陨。\n形逐物迁，心无常准；是以达人，有时而隐。\n四体不勤，五谷不分；超超丈人，日夕在耘。\n辽辽沮溺，耦耕自欣；入鸟不骇，杂兽斯群。\n至矣放陵，养气浩然；蔑彼结驷，甘此灌园。\n张生一仕，曾以事还；顾我不能，高谢人间。\n岧岧丙公，望崖辄归；匪骄匪吝，前路威夷。\n郑叟不合，垂钓川湄；交酌林下，清言究微。\n孟尝游学，天网时疏；眷言哲友，振褐偕徂。\n美哉周子，称疾闲居；寄心清尚、悠然白娱。\n翳翳衡门，洋洋泌流；曰琴曰书，顾盼有俦。\n饮河既足，自外皆休；缅怀千载，托契孤游。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "afb9217b9ba2eb9a0cce90344049c62d",
        "title": "尚长禽庆赞",
        "author": "陶渊明",
        "content": "尚子昔薄宦，妻孥共早晚。\n贫贱与富贵，读易悟益损。\n禽生善周游，周游日已远。\n去矣寻名山，上山岂知返！",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "cb9cb1c2d57efc01d9165e666aef2ae8",
        "title": "读史述九章 夷齐",
        "author": "陶渊明",
        "content": "二子让国，相将海隅。\n天人革命，绝景穷居。\n采蔽高歌，慨想黄虞。\n贞风凌俗，爱感懦夫。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "a24397e2e7f8b2fe3670d4b7981fb8bf",
        "title": "读史述九章 箕子",
        "author": "陶渊明",
        "content": "去乡之感，犹有迟迟。\n矧伊代谢，触物皆非。\n哀哀箕子，云胡能夷？狡童之歌，凄矣其悲。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "e0a5b1b6c34b0767f285c5ab602584a9",
        "title": "读史述九章 管鲍",
        "author": "陶渊明",
        "content": "知人未易，相知实难，淡美初交，利乖岁寒。\n管生称心，鲍叔必安。\n奇情双亮，令名俱完。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "761f1c1939bacf5a91785a468b798c8e",
        "title": "读史述九章 程杵",
        "author": "陶渊明",
        "content": "遗生良难，士为知己。\n望义如归，允伊二子。\n程生挥剑，惧兹余耻。\n令德永闻，百代见纪。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "bcc6f1f07816f3b239de31df3cafa594",
        "title": "读史述九章 七十二弟子",
        "author": "陶渊明",
        "content": "询询舞雩，莫曰匪贤。\n俱映日月，共飡至言。\n恸由才难，感为情牵。\n回也早夭，赐独长年。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "9d8f043bce1339dc76a71462840665bf",
        "title": "读史述九章 屈贾",
        "author": "陶渊明",
        "content": "进德修业，将以及时。\n如彼稷契，孰不愿之？嗟乎二贤，逢世多疑。\n候詹写志,感鹏献辞.",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "58f96cd826de871e7171bd648c99506e",
        "title": "读史述九章 韩非",
        "author": "陶渊明",
        "content": "丰狐隐穴，以文自残。\n君子失时，白首抱关。\n巧行居灾，伎辩召患。\n哀矣韩生，竟死《说难》。",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "32b7076bcc78c541a3c195435dca90dc",
        "title": "读史述九章 鲁二儒",
        "author": "陶渊明",
        "content": "易代随时,迷变则愚。\n介介若人，特为贞夫。\n德不百年，污我诗书。\n逝然不顾，被褐幽居.",
        "dynasty": "晋",
        "collection_info": {
            "collection": "陶渊明全集",
            "volume": "卷之六 记传赞述"
        }
    },
    {
        "uuid": "9bf6342981f9917b2f4ad19ec3505731",
        "title": "与子俨等疏",
        "author": "陶渊明",
        "content": "告俨、俟、份、佚、佟：天地赋命,生必有死；自古圣贤，谁能独免？于夏有言：“死生有命，富贵在天气。\n”四友之人，亲受音旨。\n发斯谈者，将非穷达不可妄求，寿夭永无外请故那？吾年过五十，少而穷苦，每以家弊，东西游走。\n性刚才拙，与物多件。\n自量为己，必贻俗患。\n佩悦辞世，使汝等幼而饥寒。\n余尝感孺仲贤妻之言。\n败絮自拥，何惭儿子？此既一事矣但恨邻靡二仲，室无莱妇，抱兹苦心，良独内愧。\n少学琴书，偶爱闲静，开卷有得，便欣然忘食。\n见树木交荫，时鸟变声，亦复欢然有喜。\n常言五六月中，北窗下卧，遇凉风暂至，自谓是羲皇上人。\n意浅识罕，谓斯言可保。\n日月遂往，机巧好疏。\n缅求在昔，吵然如何！疾患以来，渐就衰损，亲旧不遗，每以药石见救，自恐大分将有限也.汝辈稚小家贫，每役柴水之劳,何时可免？念之在心，若何可言！然汝等虽不同生，当思四海皆兄弟之义。\n鲍叔，管仲，分财无猜；归生。\n伍举，班荆道旧；遂能以败为成。\n因丧立功。\n他人尚尔，况同父之人哉！颖川韩元长，汉末名士，身处卿佐，八十而终，兄弟同居，至于没齿。\n济北记稚春，晋时操行人也，七世同财,家人无怨色。\n《诗》曰：“高山仰止，景行行止。\n”虽不能尔，至心尚之。\n汝其慎哉，吾复何言！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "uuid": "0df5d93f4edbb2bc9041198e0f578182",
        "title": "祭程氏妹文",
        "author": "陶渊明",
        "content": "维晋义熙三年五月甲辰，程氏妹服制再周。\n渊明以少牢之奠，俯而酹之。\n呜呼哀哉！寒往暑来，日月寝疏，梁尘委积，庭草荒芜。\n寥寥空室，哀哀遗孤。\n看筋虚奠，人逝焉如！谁无兄弟。\n人亦同生，嗟我与尔，特百常情。\n慈妣早世，时尚孺婴，我年二六，尔才九龄。\n爱从靡识，抚髫相成。\n咨尔令妹，有德有操。\n靖恭鲜言，闻善则乐。\n能正能和，惟友惟孝。\n行止中闺，可象可效。\n我闻为善，庆自己蹈，彼苍何偏，而不斯报！昔在江陵，重罹天罚，兄弟索居，乖隔楚越。\n伊我与尔，百哀是切。\n黯黯高云，萧萧冬月，白雪掩晨，长风悲节。\n感惟崩号，兴言位血。\n寻念平昔，触事未远，书疏犹存，遗孤满眼。\n民如何一往，终天不返！寂寂高堂，何时夏践？藐藐孤女，曷依局恃？茕茕游魂，谁主谁祀？奈何程妹，于此水已！死如有知，相见蒿里。\n呜呼哀哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "uuid": "dd4eb214d264236e943dd1e582c27bc1",
        "title": "祭从弟敬远文",
        "author": "陶渊明",
        "content": "岁在辛亥，月惟中秋，旬有九日，从弟敬远，卜辰云，气永宁后土。\n感平生之游处，悲一往之不返，情侧侧以摧心，泪憨憨而盈眼。\n乃以园果时醒，祖其将行。\n呜呼哀哉！于烁吾弟，有操有概。\n孝发幼龄，友自天爱。\n少思寡欲，靡执靡介。\n后己先人，临财思惠。\n心遗得失，情不依世。\n其色能温，其言则厉。\n乐胜朋高，好是文艺。\n遥遥帝乡，爱感奇心，绝粒委务，考槃山阴。\n淙淙悬溜，暖暖荒林，晨采上药，夕闲素琴。\n曰仁者寿，窃独信之；如何斯言，徒能见欺！年甫过立，奄与世辞，长归蒿里，逸无还期。\n惟我与尔，匪但亲友，父则同生，母则从母。\n相及龋齿，并罹偏咎，斯情实深，斯爱实厚！念畴昔日，同房之欢，冬无组褐，夏渴瓢箪，相将以道，相开以颜。\n岂不多乏，忽忘饥寒。\n余尝学仕，缠绵人事，流浪无成。\n惧负素志，敛策归来。\n尔知我意，常愿携手，置彼众议。\n每忆有秋，我将其刈，与汝偕行，航舟同济。\n三宿水滨，乐饮川界。\n静月澄高，温风始逝。\n抚杯而言，物久人脆。\n奈何吾弟，先我离世！事不可寻，思亦何极？日祖月流，寒暑代息。\n死生异方，存亡有域，候晨永归，指涂载陆。\n呱呱遗稚，未能正言；哀哀嫠人，民礼仪孔闲。\n庭树如故，斋字廓然，孰云敬远，何时复还？余惟人斯，昧兹近情。\n蓄龟有吉，制我祖行。\n望施翩翩，执笔涕盈。\n神其有知，昭余中诚。\n呜呼哀哉！",
        "dynasty": "晋",
        "collection_info": {
            "collection": "陶渊明全集",
            "volume": "卷之七 疏祭文"
        }
    },
    {
        "uuid": "3c306efbdde4bee3cd723f934ff5bf45",
        "title": "帝京篇十首 一",
        "author": "太宗皇帝",
        "content": "秦川雄帝宅，函谷壮皇居。\n绮殿千寻起，离宫百雉余。\n连甍遥接汉，飞观迥凌虚。\n云日隐层阙，风烟出绮疎。",
        "dynasty": "唐",
        "collection_info": null
    },
    {
        "uuid": "78276137491645fa275fa1768991ae17",
        "title": "帝京篇十首 二",
        "author": "太宗皇帝",
        "content": "岩廊罢机务，崇文聊驻辇。\n玉匣启龙图，金绳披凤篆。\n韦编断仍续，缥帙舒还卷。\n对此乃淹留，欹案观坟典。",
        "dynasty": "唐",
        "collection_info": null
    },
    {
        "uuid": "f401d4b46e0d4fd4b9117b21dad9e964",
        "title": "帝京篇十首 三",
        "author": "太宗皇帝",
        "content": "移步出词林，停舆欣武宴。\n琱弓写明月，骏马疑流电。\n惊雁落虚弦，啼猿悲急箭。\n阅赏诚多美，于兹乃忘倦。",
        "dynasty": "唐",
        "collection_info": null
    },
    {
        "uuid": "ba4c8551b3eabc7787eecf3b83efe549",
        "title": "帝京篇十首 四",
        "author": "太宗皇帝",
        "content": "鸣笳临乐馆，眺听欢芳节。\n急管韵朱絃，清歌凝白雪。\n彩凤肃来仪，玄鹤纷成列。\n去兹郑卫声，雅音方可悦。",
        "dynasty": "唐",
        "collection_info": null
    },
    {
        "uuid": "d6a71174a4f3a6638af5d513afb9c704",
        "title": "帝京篇十首 五",
        "author": "太宗皇帝",
        "content": "芳辰追逸趣，禁苑信多奇。\n桥形通汉上，峰势接云危。\n烟霞交隐映，花鸟自参差。\n何如肆辙迹？万里赏瑶池。",
        "dynasty": "唐",
        "collection_info": null
    },
    {
        "uuid": "835eadffb682062ec05fa9dcab4c5ad5",
        "title": "帝京篇十首 六",
        "author": "太宗皇帝",
        "content": "飞盖去芳园，兰桡游翠渚。\n萍间日彩乱，荷处香风举。\n桂楫满中川，弦歌振长屿。\n岂必汾河曲，方为欢宴所。",
        "dynasty": "唐",
        "collection_info": null
    },
    {
        "uuid": "56ea3d8df73a28a6fe63333c02f543fe",
        "title": "帝京篇十首 七",
        "author": "太宗皇帝",
        "content": "落日双阙昏，回舆九重暮。\n长烟散初碧，皎月澄轻素。\n搴幌翫琴书，开轩引云雾。\n斜汉耿层阁，清风摇玉树。",
        "dynasty": "唐",
        "collection_info": null
    },
    {
        "uuid": "f4ca829dbfbaa5f9edcfd3b06d12d746",
        "title": "帝京篇十首 八",
        "author": "太宗皇帝",
        "content": "欢乐难再逢，芳辰良可惜。\n玉酒泛云罍，兰殽陈绮席。\n千钟合尧禹，百兽谐金石。\n得志重寸阴，忘怀轻尺璧。",
        "dynasty": "唐",
        "collection_info": null
    },
    {
        "uuid": "3915e2351064a875953b0d37b19f5a16",
        "title": "帝京篇十首 九",
        "author": "太宗皇帝",
        "content": "建章欢赏夕，二八尽妖妍。\n罗绮昭阳殿，芬芳玳瑁筵。\n佩移星正动，扇掩月初圆。\n无劳上悬圃，即此对神仙。",
        "dynasty": "唐",
        "collection_info": null
    },
    {
        "uuid": "a09613ee1365971a4274e8641b46dff9",
        "title": "帝京篇十首 十",
        "author": "太宗皇帝",
        "content": "以兹游观极，悠然独长想。\n披卷览前踪，抚躬寻既往。\n望古茅茨约，瞻今兰殿广。\n人道恶高危，虚心戒盈荡。\n奉天竭诚敬，临民思惠养。\n纳善察忠谏，明科慎刑赏。\n六五诚难继，四三非易仰。\n广待淳化敷，方嗣云亭响。",
        "dynasty": "唐",
        "collection_info": null
    },
    {
        "uuid": "6f7ee8435a1c89e5bf67b4c17656ab89",
        "title": "饮马长城窟行",
        "author": "太宗皇帝",
        "content": "塞外悲风切，交河冰已结。\n瀚海百重波，阴山千里雪。\n迥戍危烽火，层峦引高节。\n悠悠卷斾旌，饮马出长城。\n寒沙连骑迹，朔吹断边声。\n胡尘清玉塞，羌笛韵金钲。\n绝漠干戈戢，车徒振原隰。\n都尉反龙堆，将军旋马邑。\n扬麾氛雾静，纪石功名立。\n荒裔一戎衣，灵台凯歌入。",
        "dynasty": "唐",
        "collection_info": null
    },
    {
        "uuid": "695b64b48f02c913305b3713194b833a",
        "title": "执契静三边",
        "author": "太宗皇帝",
        "content": "执契静三边，持衡临万姓。\n玉彩辉关烛，金华流日镜。\n无为宇宙清，有美璇玑正。\n皎佩星连景，飘衣云结庆。\n戢武耀七德，昇文辉九功。\n烟波澄旧碧，尘火息前红。\n霜野韬莲劒，关城罢月弓。\n钱缀榆天合，新城柳塞空。\n花销葱岭雪，縠尽流沙雾。\n秋驾转兢怀，春冰弥轸虑。\n书绝龙庭羽，烽休凤穴戍。\n衣宵寝二难，食旰餐三惧。\n翦暴兴先废，除凶存昔亡。\n圆盖归天壤，方舆入地荒。\n孔海池京邑，双河沼帝乡。\n循躬思励己，抚俗媿时康。\n元首伫盐梅，股肱惟辅弼。\n羽贤崆岭四，翼圣襄城七。\n浇俗庶反淳，替文聊就质。\n已知隆至道，共欢区宇一。",
        "dynasty": "唐",
        "collection_info": null
    },
    {
        "uuid": "4c9d0a77446889f1dfea62b4c1959b2d",
        "title": "正日临朝",
        "author": "太宗皇帝",
        "content": "条风开献节，灰律动初阳。\n百蛮奉遐賮，万国朝未央。\n虽无舜禹迹，幸欣天地康。\n车轨同八表，书文混四方。\n赫奕俨冠盖，纷纶盛服章。\n羽旄飞驰道，钟鼓震岩廊。\n组练辉霞色，霜戟耀朝光。\n晨宵怀至理，终媿抚遐荒。",
        "dynasty": "唐",
        "collection_info": null
    },
    {
        "uuid": "dcead2b745a3cb253699929559cd9d0e",
        "title": "幸武功庆善宫",
        "author": "太宗皇帝",
        "content": "寿丘惟旧迹，酆邑乃前基。\n粤予承累圣，悬弧亦在兹。\n弱龄逢运改，提劒郁匡时。\n指麾八荒定，怀柔万国夷。\n梯山咸入款，驾海亦来思。\n单于陪武帐，日逐卫文㮰。\n端扆朝四岳，无为任百司。\n霜节明秋景，轻冰结水湄。\n芸黄徧原隰，禾颖积京畿。\n共乐还乡宴，欢比大风诗。",
        "dynasty": "唐",
        "collection_info": null
    },
    {
        "uuid": "5076eee67cb42b29d391ea608256ed06",
        "title": "重幸武功",
        "author": "太宗皇帝",
        "content": "代马依朔吹，惊禽愁昔丛。\n况兹承眷德，怀旧感深衷。\n积善忻余庆，畅武悦成功。\n垂衣天下治，端拱车书同。\n白水巡前迹，丹陵幸旧宫。\n列筵欢故老，高宴聚新丰。\n驻跸抚田畯，回舆访牧童。\n瑞气萦丹阙，祥烟散碧空。\n孤屿含霜白，遥山带日红。\n于焉欢击筑，聊以咏南风。",
        "dynasty": "唐",
        "collection_info": null
    },
    {
        "uuid": "07a9f55889ae8df84bc6341b742968ea",
        "title": "经破薛举战地",
        "author": "太宗皇帝",
        "content": "昔年怀壮气，提戈初仗节。\n心随朗日高，志与秋霜洁。\n移锋惊电起，转战长河决。\n营碎落星沈，阵卷横云裂。\n一挥氛沴静，再举鲸鲵灭。\n于兹俯旧原，属目驻华轩。\n沈沙无故迹，减竈有残痕。\n浪霞穿水净，峰雾抱莲昏。\n世途亟流易，人事殊今昔。\n长想眺前踪，抚躬聊自适。",
        "dynasty": "唐",
        "collection_info": null
    },
    {
        "uuid": "793a0962a81dd3ea714bb23886a3dd74",
        "title": "过旧宅二首 一",
        "author": "太宗皇帝",
        "content": "新丰停翠辇，谯邑驻鸣笳。\n园荒一径断，苔古半阶斜。\n前池消旧水，昔树发今花。\n一朝辞此地，四海遂为家。",
        "dynasty": "唐",
        "collection_info": null
    },
    {
        "uuid": "c8f99b12b7708c92a0d6db0256523bba",
        "title": "过旧宅二首 二",
        "author": "太宗皇帝",
        "content": "金舆巡白水，玉辇驻新丰。\n纽落藤披架，花残菊破丛。\n叶铺荒草蔓，流竭半池空。\n纫佩兰凋径，舒圭叶翦桐。\n昔地一蕃内，今宅九围中。\n架海波澄镜，韬戈器反农。\n八表文同轨，无劳歌大风。",
        "dynasty": "唐",
        "collection_info": null
    },
    {
        "uuid": "8e719c46fc2d78cedf6fd01fb51bbc47",
        "title": "还陕述怀",
        "author": "太宗皇帝",
        "content": "慨然抚长劒，济世岂邀名。\n星旗纷电举，日羽肃天行。\n徧野屯万骑，临原驻五营。\n登山麾武节，背水纵神兵。\n在昔戎戈动，今来宇宙平。",
        "dynasty": "唐",
        "collection_info": null
    },
    {
        "uuid": "23328ca8d60b8c9b3ab7c7add6e1f1d3",
        "title": "入潼关",
        "author": "太宗皇帝",
        "content": "崤函称地险，襟带壮两京。\n霜峰直临道，冰河曲绕城。\n古木参差影，寒猿断续声。\n冠盖往来合，风尘朝夕惊。\n高谈先马度，僞晓预鸡鸣。\n弃繻怀远志，封泥负壮情。\n别有真人气，安知名不名。",
        "dynasty": "唐",
        "collection_info": null
    },
    {
        "uuid": "febf4b7b0572b0951b83fdbaec55c86e",
        "title": "于北平作",
        "author": "太宗皇帝",
        "content": "翠野驻戎轩，卢龙转征斾。\n遥山丽如绮，长流萦似带。\n海气百重楼，岩松千丈盖。",
        "dynasty": "唐",
        "collection_info": null
    },
    {
        "uuid": "8194dcf853d6cb87c7bf880f6548b1b6",
        "title": "辽城望月",
        "author": "太宗皇帝",
        "content": "玄兔月初明，澄辉照辽碣。\n映云光暂隐，隔树花如缀。\n魄满桂枝圆，轮亏镜彩缺。\n临城却影散，带晕重围结。\n驻跸俯九都，停观妖氛灭。",
        "dynasty": "唐",
        "collection_info": null
    },
    {
        "uuid": "120106d6d7c3546932f9e9b5d6939acd",
        "title": "春日登陕州城楼俯眺原野迴丹碧缀烟霞密翠斑红芳菲花柳即目川岫聊以命篇",
        "author": "太宗皇帝",
        "content": "碧原开雾隰，绮岭峻霞城。\n烟峰高下翠，日浪浅深明。\n斑红粧橤树，圆青压溜荆。\n迹岩劳傅想，窥野访莘情。\n巨川何以济，舟楫伫时英。",
        "dynasty": "唐",
        "collection_info": null
    },
    {
        "uuid": "213273efa62decbc407c3c72566a6396",
        "title": "春日玄武门宴羣臣",
        "author": "太宗皇帝",
        "content": "韶光开令序，淑气动芳年。\n驻辇华林侧，高宴柏梁前。\n紫庭文佩满，丹墀衮绂连。\n九夷簉瑶席，五狄列琼筵。\n娱宾歌湛露，广乐奏钧天。\n清尊浮绿醑，雅曲韵朱弦。\n粤余君万国，还惭抚八埏。\n庶几保贞固，虚己厉求贤。",
        "dynasty": "唐",
        "collection_info": null
    },
    {
        "uuid": "c9476a48b04aed37f27039dbb1ed32af",
        "title": "登三台言志",
        "author": "太宗皇帝",
        "content": "未央初壮汉，阿房昔侈秦。\n在危犹骋丽，居奢遂役人。\n岂如家四海，日宇罄朝伦。\n扇天裁户旧，砌地翦基新。\n引月擎宵桂，飘云逼曙鳞。\n露除光炫玉，霜阙映雕银。\n舞接花梁燕，歌迎鸟路尘。\n镜池波太液，庄苑丽宜春。\n作异甘泉日，停非路寝辰。\n念劳惭逸己，居旷返劳神。\n所欣成大厦，宏材伫渭滨。",
        "dynasty": "唐",
        "collection_info": null
    },
    {
        "uuid": "3adf62235c595b77308dd3f20ce27c09",
        "title": "出猎",
        "author": "太宗皇帝",
        "content": "楚王云梦泽，汉帝长杨宫。\n岂若因农暇，阅武出轘嵩。\n三驱陈锐卒，七萃列材雄。\n寒野霜氛白，平原烧火红。\n琱戈夏服箭，羽骑绿沈弓。\n怖兽潜幽壑，惊禽散翠空。\n长烟晦落景，灌木振严风。\n所为除民瘼，非是悦林丛。",
        "dynasty": "唐",
        "collection_info": null
    },
    {
        "uuid": "6247af6f21aeba4bb92f73d563255862",
        "title": "冬狩",
        "author": "太宗皇帝",
        "content": "烈烈寒风起，惨惨飞云浮。\n霜浓凝广隰，冰厚结清流。\n金鞍移上苑，玉勒骋平畴。\n旌旗四望合，罝罗一面求。\n楚踣争兕殪，秦亡角鹿愁。\n兽忙投密树，鸿惊起砾洲。\n骑敛原尘静，戈迴岭日收。\n心非洛汭逸，意在渭滨游。\n禽荒非所乐，抚辔更招忧。",
        "dynasty": "唐",
        "collection_info": null
    },
    {
        "uuid": "93a0e18f91845b4ba9917d166b8e28ed",
        "title": "春日望海",
        "author": "太宗皇帝",
        "content": "披襟眺沧海，凭轼翫春芳。\n积流横地纪，疎派引天潢。\n仙气凝三岭，和风扇八荒。\n拂潮云布色，穿浪日舒光。\n照岸花分彩，迷云雁断行。\n怀卑运深广，持满守灵长。\n有形非易测，无源讵可量。\n洪涛经变野，翠岛屡成桑。\n之罘思汉帝，碣石想秦皇。\n霓裳非本意，端拱且图王。",
        "dynasty": "唐",
        "collection_info": null
    },
    {
        "uuid": "48cb3a575b3e0605eac695c7437e8e14",
        "title": "临洛水",
        "author": "太宗皇帝",
        "content": "春蒐驰骏骨，总辔俯长河。\n霞处流萦锦，风前瀁卷罗。\n水花翻照树，堤兰倒插波。\n岂必汾阴曲，秋云发棹歌。",
        "dynasty": "唐",
        "collection_info": null
    },
    {
        "uuid": "ef512ed0f3d7cce2449882240063386a",
        "title": "望终南山",
        "author": "太宗皇帝",
        "content": "重峦俯渭水，碧嶂插遥天。\n出红扶岭日，入翠贮岩烟。\n迭松朝若夜，复岫阙疑全。\n对此恬千虑，无劳访九仙。",
        "dynasty": "唐",
        "collection_info": null
    },
    {
        "uuid": "4d535299c9dff75f38c42d511b8357aa",
        "title": "元日",
        "author": "太宗皇帝",
        "content": "高轩暧春色，邃阁媚朝光。\n彤庭飞綵斾，翠幌曜明珰。\n恭己临四极，垂衣驭八荒。\n霜戟列丹陛，丝竹韵长廊。\n穆矣熏风茂，康哉帝道昌。\n继文遵后轨，循古鉴前王。\n草秀故春色，梅艳昔年粧。\n巨川思欲济，终以寄舟航。",
        "dynasty": "唐",
        "collection_info": null
    },
    {
        "uuid": "20eb2e53926a4d071b4a087ad515b58f",
        "title": "初春登楼即目观作述怀",
        "author": "太宗皇帝",
        "content": "凭轩俯兰阁，眺瞩散灵襟。\n绮峰含翠雾，照日蕊红林。\n镂丹霞锦岫，残素雪斑岑。\n拂浪堤垂柳，娇花鸟续吟。\n连甍岂一拱，众干如千寻。\n明非独材力，终藉栋梁深。\n弥怀矜乐志，更惧戒盈心。\n媿制劳居逸，方规十产金。",
        "dynasty": "唐",
        "collection_info": null
    },
    {
        "uuid": "82b2a9fe2e5b804d98af593227974d97",
        "title": "首春",
        "author": "太宗皇帝",
        "content": "寒随穷律变，春逐鸟声开。\n初风飘带柳，晚雪间花梅。\n碧林青旧竹，绿沼翠新苔。\n芝田初雁去，绮树巧鸎来。",
        "dynasty": "唐",
        "collection_info": null
    },
    {
        "uuid": "e4b2c77ed24ace1aed56cc0c7f335795",
        "title": "初晴落景",
        "author": "太宗皇帝",
        "content": "晚霞聊自怡，初晴弥可喜。\n日晃百花色，风动千林翠。\n池鱼跃不同，园鸟声还异。\n寄言博通者，知予物外志。",
        "dynasty": "唐",
        "collection_info": null
    },
    {
        "uuid": "aaeff98339359acf77f546b18aded319",
        "title": "初夏",
        "author": "太宗皇帝",
        "content": "一朝春夏改，隔夜鸟花迁。\n阴阳深浅叶，晓夕重轻烟。\n咔鸎犹响殿，横丝正网天。\n佩高兰影接，绶细草纹连。\n碧鳞惊棹侧，玄燕舞檐前。\n何必汾阳处，始復有山泉。",
        "dynasty": "唐",
        "collection_info": null
    },
    {
        "uuid": "b272c42e329114f89e96fd1259fe5db5",
        "title": "度秋",
        "author": "太宗皇帝",
        "content": "夏律昨留灰，秋箭今移晷。\n峨嵋岫初出，洞庭波渐起。\n桂白发幽岩，菊黄开灞涘。\n运流方可叹，含毫属微理。",
        "dynasty": "唐",
        "collection_info": null
    },
    {
        "uuid": "a56c06c9d3b045a73a7e676e5b433855",
        "title": "仪鸾殿早秋",
        "author": "太宗皇帝",
        "content": "寒惊蓟门叶，秋发小山枝。\n松阴背日转，竹影避风移。\n提壶菊花岸，高兴芙蓉池。\n欲知凉气早，巢空燕不窥。",
        "dynasty": "唐",
        "collection_info": null
    },
    {
        "uuid": "89d5a5764f9420540a04b798caa3b76c",
        "title": "秋日即目",
        "author": "太宗皇帝",
        "content": "爽气浮丹阙，秋光澹紫宫。\n衣碎荷疎影，花明菊点丛。\n袍轻低草露，盖侧舞松风。\n散岫飘云叶，迷路飞烟鸿。\n砌冷兰凋佩，闺寒树陨桐。\n别鹤栖琴裏，离猿啼峡中。\n落野飞星箭，弦虚半月弓。\n芳菲夕雾起，暮色满房栊。",
        "dynasty": "唐",
        "collection_info": null
    },
    {
        "uuid": "afa1d8657375000faad598c0a4079ffe",
        "title": "山阁晚秋",
        "author": "太宗皇帝",
        "content": "山亭秋色满，岩牖凉风度。\n疎兰尚染烟，残菊犹承露。\n古石衣新苔，新巢封古树。\n历览情无极，咫尺输光暮。",
        "dynasty": "唐",
        "collection_info": null
    },
    {
        "uuid": "70e68343e628a8e241c7e4c39f918583",
        "title": "秋暮言志",
        "author": "太宗皇帝",
        "content": "朝光浮烧野，霜华净碧空。\n结浪冰初镜，在径菊方丛。\n约岭烟深翠，分旗霞散红。\n抽思滋泉侧，飞想傅岩中。",
        "dynasty": "唐",
        "collection_info": null
    },
    {
        "uuid": "28f42b159865fabcb8a27b77246cd7a7",
        "title": "喜雪",
        "author": "太宗皇帝",
        "content": "碧昏朝合雾，丹卷暝韬霞。\n结叶繁云色，凝璚徧雪华。\n光楼皎若粉，映幕集疑沙。\n泛柳飞飞絮，粧梅片片花。\n照璧台圆月，飘珠箔穿露。\n瑶洁短长阶，玉藂高下树。\n映桐珪累白，萦峰莲抱素。\n断续气将沈，徘徊岁云暮。\n怀珍媿隐德，表瑞伫丰年。\n橤间飞禁苑，鹤处舞伊川。\n傥咏幽兰曲，同懽黄竹篇。",
        "dynasty": "唐",
        "collection_info": null
    },
    {
        "uuid": "0ecd60a4a099688fa10ea65a0d28cd44",
        "title": "秋日斅庾信体",
        "author": "太宗皇帝",
        "content": "岭衔宵月桂，珠穿晓露丛。\n蝉啼觉树冷，萤火不温风。\n花生圆菊橤，荷尽戏鱼通。\n晨浦鸣飞雁，夕渚集栖鸿。\n飒飒高天吹，氛澄下炽空。",
        "dynasty": "唐",
        "collection_info": null
    },
    {
        "uuid": "2688133a95a9482c3b62cda0f9701e85",
        "title": "赋尚书",
        "author": "太宗皇帝",
        "content": "崇文时驻步，东观还停辇。\n辍膳翫三坟，晖灯披五典。\n寒心覩肉林，飞魄看沈湎。\n纵情昏主多，克己明君鲜。\n灭身资累恶，成名由积善。\n既承百王末，战兢随岁转。",
        "dynasty": "唐",
        "collection_info": null
    },
    {
        "uuid": "48d9b4dfac992ff73e5932c0b8e49ac8",
        "title": "咏司马彪续汉志",
        "author": "太宗皇帝",
        "content": "二仪初创象，三才乃分位。\n非惟树司牧，固亦垂文字。\n绵代更膺期，芳图无辍记。\n炎汉承君道，英谟纂神器。\n潜龙既可跃，逵兔奚难致。\n前史殚妙词，后昆沈雅思。\n书言扬盛迹，补阙兴洪志。\n川谷犹旧途，郡国开新意。\n梅山未觉朽，谷水谁云异。\n车服随名表，文物因时置。\n凤戟翼康衢，銮舆总柔辔。\n清浊必能澄，洪纤幸无弃。\n观仪不失序，遵礼方由事。\n政宣竹律和，时平玉条备。\n文囿雕奇彩，艺门蕴深致。\n云飞星共流，风扬月兼至。\n类禋遵令典，坛壝资良地。\n五胜竟无违，百司诚有庇。\n粤予承暇景，谈丛引泉秘。\n讨论穷义府，看覈披经笥。\n大辨良难仰，小学终先匮。\n闻道谅知荣，含毫孰忘媿。",
        "dynasty": "唐",
        "collection_info": null
    },
    {
        "uuid": "5e1e43eb0078b275982604ec47f4ae96",
        "title": "咏风",
        "author": "太宗皇帝",
        "content": "萧条起关塞，摇扬下蓬瀛。\n拂林花乱彩，响谷鸟分声。\n披云罗影散，泛水织文生。\n劳歌大风曲，威加四海清。",
        "dynasty": "唐",
        "collection_info": null
    },
    {
        "uuid": "64d17935b88b6a6b34459164eda63645",
        "title": "咏雨",
        "author": "太宗皇帝",
        "content": "罩云飘远岫，喷雨泛长河。\n低飞昏岭腹，斜足洒岩阿。\n泫丛珠缔叶，起溜镜图波。\n蒙柳添丝密，含吹织空罗。",
        "dynasty": "唐",
        "collection_info": null
    },
    {
        "uuid": "cd29e518eef20bd918c56d765f77912d",
        "title": "咏雪",
        "author": "太宗皇帝",
        "content": "洁野凝晨曜，装墀带夕晖。\n集条分树玉，拂浪影泉玑。\n色洒妆台粉，花飘绮席衣。\n入扇萦离匣，点素皎残机。",
        "dynasty": "唐",
        "collection_info": null
    },
    {
        "uuid": "eecd327ce7f1eb7d824dfbb8b4548aa5",
        "title": "赋得夏首启节",
        "author": "太宗皇帝",
        "content": "北阙三春晚，南荣九夏初。\n黄莺弄渐变，翠林花落余。\n瀑流还响谷，猿啼自应虚。\n早荷向心卷，长杨就影舒。\n此时欢不极，调轸坐相于。",
        "dynasty": "唐",
        "collection_info": null
    },
    {
        "uuid": "90192d7badb9bf82055858bc9a7f659f",
        "title": "赋得白日半西山",
        "author": "太宗皇帝",
        "content": "红轮不暂驻，乌飞岂復停。\n岑霞渐渐落，溪阴寸寸生。\n藿叶随光转，葵心逐照倾。\n晚烟含树色，栖鸟杂流声。",
        "dynasty": "唐",
        "collection_info": null
    },
    {
        "uuid": "00315ed8b23a5cdaa860b76671360c6b",
        "title": "置酒坐飞阁",
        "author": "太宗皇帝",
        "content": "高轩临碧渚，飞檐迥架空。\n余花攒镂槛，残柳散雕栊。\n岸菊初含橤，园梨始带红。\n莫虑昆山暗，还共尽杯中。",
        "dynasty": "唐",
        "collection_info": null
    },
    {
        "uuid": "2497eb15c25af6e2d96bc6314e69a2e7",
        "title": "采芙蓉",
        "author": "太宗皇帝",
        "content": "结伴戏方塘，携手上雕航。\n船移分细浪，风散动浮香。\n游鸎无定曲，惊凫有乱行。\n莲稀钏声断，水广棹歌长。\n栖乌还密树，泛流归建章。",
        "dynasty": "唐",
        "collection_info": null
    },
    {
        "uuid": "8731a267148f267bb49424aa6fc66a41",
        "title": "赋得樱桃",
        "author": "太宗皇帝",
        "content": "华林满芳景，洛阳徧阳春。\n朱颜含远日，翠色影长津。\n乔柯啭娇鸟，低枝映美人。\n昔作园中实，今来席上珍。",
        "dynasty": "唐",
        "collection_info": null
    },
    {
        "uuid": "735576840c2b84bb82a4a38674f4f9b5",
        "title": "赋得李",
        "author": "太宗皇帝",
        "content": "玉衡流桂圃，成蹊正可寻。\n鸎啼密叶外，蝶戏脆花心。\n丽景光朝彩，轻霞散夕阴。\n暂顾晖章侧，还眺灵山林。",
        "dynasty": "唐",
        "collection_info": null
    },
    {
        "uuid": "a8ff8f93afa6674ef69f734e51b97134",
        "title": "赋得浮桥",
        "author": "太宗皇帝",
        "content": "岸曲非千里，桥斜异七星。\n暂低逢辇度，还高值浪惊。\n水摇文鹢动，缆转锦花萦。\n远近随轮影，轻重应人行。",
        "dynasty": "唐",
        "collection_info": null
    },
    {
        "uuid": "92d85588b6d2d1be8606311edde84b16",
        "title": "谒幷州大兴国寺诗",
        "author": "太宗皇帝",
        "content": "回銮游福地，极目玩芳晨。\n梵钟交二响，法日转双轮。\n宝剎遥承露，天花近足春。\n未佩兰犹小，无丝柳尚新。\n圆光低月殿，碎影乱风筠。\n对此留余想，超然离俗尘。",
        "dynasty": "唐",
        "collection_info": null
    },
    {
        "uuid": "4e4322e48e2c30fae4c09afb433cb091",
        "title": "咏兴国寺佛殿前幡",
        "author": "太宗皇帝",
        "content": "拂霞疑电落，腾虚状写虹。\n屈伸烟雾裏，低举白云中。\n纷披乍依迥，掣曳或随风。\n念兹轻薄质，无翅强摇空。",
        "dynasty": "唐",
        "collection_info": null
    },
    {
        "uuid": "fc6b2862d2101d0b4159ab3a491c9b9c",
        "title": "望送魏征葬",
        "author": "太宗皇帝",
        "content": "阊阖总金鞍，上林移玉辇。\n野郊怆新别，河桥非旧饯。\n惨日映峰沈，愁云随盖转。\n哀笳时断续，悲旌乍舒卷。\n望望情何极，浪浪泪空泫。\n无復昔时人，芳春共谁遣。",
        "dynasty": "唐",
        "collection_info": null
    },
    {
        "uuid": "0791b45751a041b8059b1b92ebde9c48",
        "title": "伤辽东战亡",
        "author": "太宗皇帝",
        "content": "凿门初奉律，仗战始临戎。\n振鳞方跃浪，骋翼正凌风。\n未展六奇术，先亏一篑功。\n防身岂乏智，殉命有余忠。",
        "dynasty": "唐",
        "collection_info": null
    },
    {
        "uuid": "3ae77189265222e116a32dde1d6aaee4",
        "title": "月晦",
        "author": "太宗皇帝",
        "content": "晦魄移中律，凝暄起丽城。\n罩云朝盖上，穿露晓珠呈。\n笑树花分色，啼枝鸟合声。\n披襟欢眺望，极目畅春情。",
        "dynasty": "唐",
        "collection_info": null
    },
    {
        "uuid": "d068fc08f822205127f46591e5233f3b",
        "title": "秋日翠微宫",
        "author": "太宗皇帝",
        "content": "秋光凝翠岭，凉吹肃离宫。\n荷疎一盖缺，树冷半帷空。\n侧阵移鸿影，圆花钉菊丛。\n摅怀俗尘外，高眺白云中。",
        "dynasty": "唐",
        "collection_info": null
    },
    {
        "uuid": "5062cf88652bec8ba9264ce2635b8a59",
        "title": "初秋夜坐",
        "author": "太宗皇帝",
        "content": "斜廊连绮阁，初月照宵帏。\n塞冷鸿飞疾，园秋蝉噪迟。\n露结林疎叶，寒轻菊吐滋。\n愁心逢此节，长叹独含悲。",
        "dynasty": "唐",
        "collection_info": null
    },
    {
        "uuid": "e6cf1dcb854c76b0f31fcd03706cefdd",
        "title": "秋日二首 一",
        "author": "太宗皇帝",
        "content": "菊散金风起，荷疎玉露圆。\n将秋数行雁，离夏几林蝉。\n云凝愁半岭，霞碎缬高天。\n还似成都望，直见峨眉前。",
        "dynasty": "唐",
        "collection_info": null
    },
    {
        "uuid": "ad45c613db2c6d69ccdf80b1322a2939",
        "title": "秋日二首 二",
        "author": "太宗皇帝",
        "content": "爽气澄兰沼，秋风动桂林。\n露凝千片玉，菊散一丛金。\n日岫高低影，云空点缀阴。\n蓬瀛不可望，泉石且娱心。",
        "dynasty": "唐",
        "collection_info": null
    },
    {
        "uuid": "5abd19876d1a87e4df18dbd1bbc356c1",
        "title": "冬宵各为四韵",
        "author": "太宗皇帝",
        "content": "雕宫静龙漏，绮阁宴公侯。\n珠帘烛燄动，绣柱月光浮。\n云起将歌发，风停与管遒。",
        "dynasty": "唐",
        "collection_info": null
    },
    {
        "uuid": "deb923a5da2d6eff1dbe9e6cd9958c6c",
        "title": "冬日临昆明池",
        "author": "太宗皇帝",
        "content": "石鲸分玉溜，劫烬隐平沙。\n柳影冰无叶，梅心冻有花。\n寒野凝朝雾，霜天散夕霞。\n欢情犹未极，落景遽西斜。",
        "dynasty": "唐",
        "collection_info": null
    },
    {
        "uuid": "71b11ca5f4747ed3e3e140eedd5dd574",
        "title": "望雪",
        "author": "太宗皇帝",
        "content": "冻云宵徧岭，素雪晓凝华。\n入牖千重碎，迎风一半斜。\n不妆空散粉，无树独飘花。\n萦空惭夕照，破彩谢晨霞。",
        "dynasty": "唐",
        "collection_info": null
    },
    {
        "uuid": "c69829f823be4b3034f886de358289b8",
        "title": "守岁",
        "author": "太宗皇帝",
        "content": "暮景斜芳殿，年华丽绮宫。\n寒辞去冬雪，暖带入春风。\n阶馥舒梅素，盘花卷烛红。\n共欢新故岁，迎送一宵中。",
        "dynasty": "唐",
        "collection_info": null
    },
    {
        "uuid": "9566a4519b42be6530ec782a0d667958",
        "title": "除夜",
        "author": "太宗皇帝",
        "content": "岁阴穷暮纪，献节启新芳。\n冬尽今宵促，年开明日长。\n冰消出镜水，梅散入风香。\n对此欢终宴，倾壶待曙光。",
        "dynasty": "唐",
        "collection_info": null
    },
    {
        "uuid": "57e14c1461dcb4f0d521fb549f4c65a0",
        "title": "咏雨",
        "author": "太宗皇帝",
        "content": "和气吹绿野，梅雨洒芳田。\n新流添旧涧，宿雾足朝烟。\n雁湿行无次，花霑色更鲜。\n对此欣登岁，披襟弄五弦。",
        "dynasty": "唐",
        "collection_info": null
    },
    {
        "uuid": "55d349e3f4d2e363d8fb44ccc73770ce",
        "title": "赋得含峰云",
        "author": "太宗皇帝",
        "content": "翠楼含晓雾，莲峰带晚云。\n玉叶依岩聚，金枝触石分。\n横天结阵影，逐吹起罗文。\n非復阳台下，空将惑楚君。",
        "dynasty": "唐",
        "collection_info": null
    },
    {
        "uuid": "1d472e4ad6bad0b76fbb0e92d599ad6d",
        "title": "三层阁上置音声",
        "author": "太宗皇帝",
        "content": "绮筵移暮景，紫阁引宵烟。\n隔栋歌尘合，分阶舞影连。\n声流三处管，响乱一重絃。\n不似秦楼上，吹箫空学仙。",
        "dynasty": "唐",
        "collection_info": null
    },
    {
        "uuid": "0348730c588dd62119d9687e173eea8b",
        "title": "远山澄碧雾",
        "author": "太宗皇帝",
        "content": "残云收翠岭，夕雾结长空。\n带岫凝全碧，障霞隐半红。\n髣髴分初月，飘飖度晓风。\n还因三里处，冠盖远相通。",
        "dynasty": "唐",
        "collection_info": null
    },
    {
        "uuid": "007dfe25c493a6470ab7f86ef7d4fbef",
        "title": "赋得花庭雾",
        "author": "太宗皇帝",
        "content": "兰气已熏宫，新橤半粧丛。\n色含轻重雾，香引去来风。\n拂树浓舒碧，萦花薄蔽红。\n还当杂行雨，髣髴隐遥空。",
        "dynasty": "唐",
        "collection_info": null
    },
    {
        "uuid": "c3bd27ec3a17c211b5c077b12b6c8dfa",
        "title": "春池柳",
        "author": "太宗皇帝",
        "content": "年柳变池台，隋堤曲直回。\n逐浪丝阴去，迎风带影来。\n疎黄一鸟弄，半翠几眉开。\n萦雪临春岸，参差间早梅。",
        "dynasty": "唐",
        "collection_info": null
    },
    {
        "uuid": "b549adae461b4b85d72a390a2d39fbb9",
        "title": "芳兰",
        "author": "太宗皇帝",
        "content": "春晖开紫苑，淑景媚兰场。\n映庭含浅色，凝露泫浮光。\n日丽参差影，风传轻重香。\n会须君子折，佩裏作芬芳。",
        "dynasty": "唐",
        "collection_info": null
    },
    {
        "uuid": "50ad1753340b420b01bffa4483b3e5ef",
        "title": "咏桃",
        "author": "太宗皇帝",
        "content": "禁苑春晖丽，花蹊绮树妆。\n缀条深浅色，点露参差光。\n向日分千笑，迎风共一香。\n如何仙岭侧，独秀隐遥芳。",
        "dynasty": "唐",
        "collection_info": null
    },
    {
        "uuid": "2052c114be4cb92d91d94357f1b1333b",
        "title": "赋帘",
        "author": "太宗皇帝",
        "content": "参差垂玉阙，舒卷映兰宫。\n珠光摇素月，竹影乱清风。\n彩散银钩上，文斜桂户中。\n惟当杂罗绮，相与媚房栊。",
        "dynasty": "唐",
        "collection_info": null
    },
    {
        "uuid": "f41523c38e8d7fe43ffb3dc2dc95c62b",
        "title": "咏乌代陈师道",
        "author": "太宗皇帝",
        "content": "凌晨丽城去，薄暮上林栖。\n辞枝枝暂起，停树树还低。\n向日终难託，迎风讵肯迷。\n只待纤纤手，曲裏作宵啼。",
        "dynasty": "唐",
        "collection_info": null
    },
    {
        "uuid": "3bff9814e48c3b6050673e79cf4e2f9f",
        "title": "咏饮马",
        "author": "太宗皇帝",
        "content": "骏骨饮长泾，奔流洒络缨。\n细纹连喷聚，乱荇绕蹄萦。\n水光鞍上侧，马影溜中横。\n翻似天池裏，腾波龙种生。",
        "dynasty": "唐",
        "collection_info": null
    },
    {
        "uuid": "983dfa0af02337fc12e7bebeb08669b0",
        "title": "赋得残菊",
        "author": "太宗皇帝",
        "content": "阶兰凝曙霜，岸菊照晨光。\n露浓晞晚笑，风劲浅残香。\n细叶凋轻翠，圆花飞碎黄。\n还持今岁色，復结后年芳。",
        "dynasty": "唐",
        "collection_info": null
    },
    {
        "uuid": "49f539fd3f1cdac9669bba02c6eaa4bd",
        "title": "赋秋日悬清光赐房玄龄",
        "author": "太宗皇帝",
        "content": "秋露凝高掌，朝光上翠微。\n参差丽双阙，照耀满重闱。\n仙驭随轮转，灵乌带影飞。\n临波无定彩，入隙有圆晖。\n还当葵藿志，倾叶自相依。",
        "dynasty": "唐",
        "collection_info": null
    },
    {
        "uuid": "d6622c527270564e4e6ef8bb4f031db0",
        "title": "琵琶",
        "author": "太宗皇帝",
        "content": "半月无双影，全花有四时。\n摧藏千里态，掩抑几重悲。\n促节萦红袖，清音满翠帷。\n驶弹风响急，缓曲钏声迟。\n空余关陇恨，因此代相思。",
        "dynasty": "唐",
        "collection_info": null
    },
    {
        "uuid": "1981917c1bed1d80996dd124747f845f",
        "title": "宴中山",
        "author": "太宗皇帝",
        "content": "驱马出辽阳，万里转旗常。\n对敌六奇举，临戎八阵张。\n斩鲸澄碧海，卷雾扫扶桑。\n昔去兰萦翠，今来桂染芳。\n云芝浮碎叶，冰镜上朝光。\n回首长安道，方欢宴柏梁。",
        "dynasty": "唐",
        "collection_info": null
    },
    {
        "uuid": "3310e625e60710a547522b7762b5fb83",
        "title": "饯中书侍郎来济",
        "author": "太宗皇帝",
        "content": "暧暧去尘昏灞岸，飞飞轻盖指河梁。\n云峰衣结千重叶，雪岫花开几树妆。\n深悲黄鹤孤舟远，独叹青山别路长。\n聊将分袂霑巾泪，还用持添离席觞。",
        "dynasty": "唐",
        "collection_info": null
    },
    {
        "uuid": "a232ebf094dcc45660e7a837790ba16a",
        "title": "于太原召侍臣赐宴守岁",
        "author": "太宗皇帝",
        "content": "四时运灰管，一夕变冬春。\n送寒余雪尽，迎岁早梅新。",
        "dynasty": "唐",
        "collection_info": null
    },
    {
        "uuid": "bbf8c623340c8c2e162636b23d2fc4df",
        "title": "咏烛二首 一",
        "author": "太宗皇帝",
        "content": "燄听风来动，花开不待春。\n镇下千行泪，非是为思人。",
        "dynasty": "唐",
        "collection_info": null
    },
    {
        "uuid": "74ba95d2e4890b0a62f55ae5122be2d4",
        "title": "咏烛二首 二",
        "author": "太宗皇帝",
        "content": "九龙蟠燄动，四照逐花生。\n即此流高殿，堪持待月明。",
        "dynasty": "唐",
        "collection_info": null
    },
    {
        "uuid": "d4193868d98a0242c81cbb01d3c8d998",
        "title": "咏弓",
        "author": "太宗皇帝",
        "content": "上弦明月半，激箭流星远。\n落雁带书惊，啼猿映枝转。",
        "dynasty": "唐",
        "collection_info": null
    },
    {
        "uuid": "17c2cbd9cb204171728c5d313297ed1d",
        "title": "赋得早雁出云鸣",
        "author": "太宗皇帝",
        "content": "初秋玉露清，早雁出空鸣。\n隔云时乱影，因风乍含声。",
        "dynasty": "唐",
        "collection_info": null
    },
    {
        "uuid": "75eaefc07406f118bab8f5edc611ce41",
        "title": "赋得临池柳",
        "author": "太宗皇帝",
        "content": "岸曲丝阴聚，波移带影疎。\n还将眉裏翠，来就镜中舒。",
        "dynasty": "唐",
        "collection_info": null
    },
    {
        "uuid": "d08a491d0dd4bf07ca41388c51c7ffb8",
        "title": "赋得临池竹",
        "author": "太宗皇帝",
        "content": "贞条障曲砌，翠叶贯寒霜。\n拂牖分龙影，临池待凤翔。",
        "dynasty": "唐",
        "collection_info": null
    },
    {
        "uuid": "26d9f5b78418e28650963a9529a3bf89",
        "title": "赋得弱柳鸣秋蝉",
        "author": "太宗皇帝",
        "content": "散影玉阶柳，含翠隐鸣蝉。\n微形藏叶裏，乱响出风前。",
        "dynasty": "唐",
        "collection_info": null
    },
    {
        "uuid": "d6a0e510b85ac259192ba403b761fc06",
        "title": "探得李",
        "author": "太宗皇帝",
        "content": "盘根直盈渚，交干横倚天。\n舒华光四海，卷叶荫三川。",
        "dynasty": "唐",
        "collection_info": null
    },
    {
        "uuid": "bea92b84faf74510cf2de858b0286268",
        "title": "咏小山",
        "author": "太宗皇帝",
        "content": "近谷交萦橤，遥峰对出莲。\n径细无全磴，松小未含烟。",
        "dynasty": "唐",
        "collection_info": null
    },
    {
        "uuid": "4a14be9177fd5ed0d26b693eb2e1cb42",
        "title": "赐萧瑀",
        "author": "太宗皇帝",
        "content": "疾风知劲草，板荡识诚臣。\n勇夫安识义，智者必怀仁。",
        "dynasty": "唐",
        "collection_info": null
    },
    {
        "uuid": "d84729e8f4f54fc55de8dd5414ccfa9d",
        "title": "赐房玄龄",
        "author": "太宗皇帝",
        "content": "太液仙舟迥，西园隐上才。\n未晓征车度，鸡鸣关早开。",
        "dynasty": "唐",
        "collection_info": null
    },
    {
        "uuid": "30ca9e06397a06fdc1c50b2204489f02",
        "title": "辽东山夜临秋",
        "author": "太宗皇帝",
        "content": "烟生遥岸隐，月落半崖阴。\n连山惊鸟乱，隔岫断猿吟。",
        "dynasty": "唐",
        "collection_info": null
    },
    {
        "uuid": "f1838e104ed94931e9f93425340ce42d",
        "title": "赐魏征诗",
        "author": "太宗皇帝",
        "content": "醽醁胜兰生，翠涛过玉䪥。\n千日醉不醒，十年味不败。",
        "dynasty": "唐",
        "collection_info": null
    },
    {
        "uuid": "27f1e96c7845469f9850f590ca27c64e",
        "title": "两仪殿赋柏梁体",
        "author": "太宗皇帝",
        "content": "绝域降附天下平，八表无事悦圣情。\n云披雾敛天地明，登封日观禅云亭。\n太常具礼方告成。",
        "dynasty": "唐",
        "collection_info": null
    },
    {
        "uuid": "1ec865c91a9c4839822f1b2bff1a1df9",
        "title": "句",
        "author": "太宗皇帝",
        "content": "雪耻酬百王，除凶报千古。\n昔乘匹马去，今驱万乘来。\n近日毛虽暖闻弦心已惊。",
        "dynasty": "唐",
        "collection_info": null
    },
    {
        "uuid": "b090a30a4abfbe51bc4ae8d2e0a67cca",
        "title": "太子纳妃太平公主出降",
        "author": "高宗皇帝",
        "content": "龙楼光曙景，鲁馆启朝扉。\n艳日浓妆影，低星降婺辉。\n玉庭浮瑞色，银牓藻祥徽。\n云转花萦盖，霞飘叶缀旗。\n雕轩回翠陌，宝驾归丹殿。\n鸣珠佩晓衣，镂璧轮开扇。\n华冠列绮筵，兰醑申芳宴。\n环阶凤乐陈，玳席珍羞荐。\n蝶舞袖香新，歌分落素尘。\n欢凝欢懿戚，庆叶庆初姻。\n暑阑炎气息，凉早吹疎频。\n方期六合泰，共赏万年春。",
        "dynasty": "唐",
        "collection_info": null
    },
    {
        "uuid": "ce21031213618f29907f39150f31d192",
        "title": "七夕宴悬圃二首 一",
        "author": "高宗皇帝",
        "content": "羽盖飞天汉，凤驾越层峦。\n俱叹三秋阻，共敍一宵欢。\n璜亏夜月落，靥碎晓星残。\n谁能重操杼，纤手濯清澜。",
        "dynasty": "唐",
        "collection_info": null
    },
    {
        "uuid": "f330020e47708c18c3e01c81317b7668",
        "title": "七夕宴悬圃二首 二",
        "author": "高宗皇帝",
        "content": "霓裳转云路，凤驾俨天潢。\n亏星凋夜靥，残月落朝璜。\n促欢今夕促，长离别后长。\n轻梭聊驻织，掩泪独悲伤。",
        "dynasty": "唐",
        "collection_info": null
    },
    {
        "uuid": "69ffce4ee6965473400447818a3b4774",
        "title": "过温汤",
        "author": "高宗皇帝",
        "content": "温渚停仙跸，丰郊驻晓旌。\n路曲迴输影，岩虚传漏声。\n暖溜惊湍驶，寒空碧雾轻。\n林黄疎叶下，野白曙霜明。\n眺听良无已，烟霞断续生。",
        "dynasty": "唐",
        "collection_info": null
    },
    {
        "uuid": "a1e68bc21de0a26290042f12518aa0f3",
        "title": "九月九日",
        "author": "高宗皇帝",
        "content": "端居临玉扆，初律启金商。\n凤阙澄秋色，龙闱引夕凉。\n野净山气敛，林疎风露长。\n砌兰亏半影，岩桂发全香。\n满盖荷凋翠，圆花菊散黄。\n挥鞭争电烈，飞羽乱星光。\n柳空穿石碎，弦虚侧月张。\n怯猿啼落岫，惊雁断分行。\n斜轮低夕景，归斾拥通庄。",
        "dynasty": "唐",
        "collection_info": null
    },
    {
        "uuid": "10729d51535cfd951b3c7853e27f5b9d",
        "title": "谒慈恩寺题奘法师房",
        "author": "高宗皇帝",
        "content": "停轩观福殿，游目眺皇畿。\n法轮含日转，花盖接云飞。\n翠烟香绮阁，丹霞光宝衣。\n幡虹遥合彩，定水迥分晖。\n萧然登十地，自得会三归。",
        "dynasty": "唐",
        "collection_info": null
    },
    {
        "uuid": "29217b4c7ad12d56d57929a9817cdc64",
        "title": "谒大慈恩寺",
        "author": "高宗皇帝",
        "content": "日宫开万仞，月殿耸千寻。\n花盖飞团影，幡虹曳曲阴。\n绮霞遥笼帐，丛珠细网林。\n寥廓烟云表，超然物外心。",
        "dynasty": "唐",
        "collection_info": null
    },
    {
        "uuid": "463acd95109e06f00a28ad8d7be31f6a",
        "title": "守岁",
        "author": "高宗皇帝",
        "content": "今宵冬律尽，来朝丽景新。\n花余凝地雪，条含暖吹分。\n绶吐芽犹嫩，冰□已镂津。\n薄红梅色冷，浅绿柳轻春。\n送迎交两节，暄寒变一辰。",
        "dynasty": "唐",
        "collection_info": null
    },
    {
        "uuid": "d02b79ae25aa278726c1bc880b4abc1f",
        "title": "咸亨殿宴近臣诸亲柏梁体",
        "author": "高宗皇帝",
        "content": "屏欲除奢政返淳。",
        "dynasty": "唐",
        "collection_info": null
    },
    {
        "uuid": "82d65e17472dd39e85636bcb3a38052f",
        "title": "九月九日幸临渭亭登高得秋字",
        "author": "中宗皇帝",
        "content": "九月正乘秋，三杯兴已周。\n泛桂迎尊满，吹花向酒浮。\n长房萸早熟，彭泽菊初收。",
        "dynasty": "唐",
        "collection_info": null
    },
    {
        "uuid": "88412f2f02f0daac7857f7b5177f5fc3",
        "title": "登骊山高顶寓目",
        "author": "中宗皇帝",
        "content": "四郊秦汉国，八水帝王都。\n阊阖雄里闬，城阙壮规模。\n贯渭称天邑，含岐实奥区。\n金门披玉馆，因此识皇图。",
        "dynasty": "唐",
        "collection_info": null
    },
    {
        "uuid": "b5186b39ef2f09d82d06c50003dcbfad",
        "title": "幸秦始皇陵",
        "author": "中宗皇帝",
        "content": "眷言君失德，骊邑想秦余。\n政烦方改篆，愚俗乃焚书。\n阿房久已灭，阁道遂成墟。\n欲厌东南气，翻伤掩鲍车。",
        "dynasty": "唐",
        "collection_info": null
    },
    {
        "uuid": "0d6e991c43a5ee5c9d4361ab1848d145",
        "title": "立春日游苑迎春",
        "author": "中宗皇帝",
        "content": "神皐福地三秦邑，玉台金阙九仙家。\n寒光犹恋甘泉树，淑景偏临建始花。\n綵蝶黄鸎未歌舞，梅香柳色已矜夸。\n迎春正启流霞席，暂嘱曦轮勿遽斜。",
        "dynasty": "唐",
        "collection_info": null
    },
    {
        "uuid": "1ce40b6bad9a4dd90980e5477dd5801e",
        "title": "十月诞辰内殿宴羣臣效柏梁体联句",
        "author": "中宗皇帝",
        "content": "润色鸿业寄贤才，叨居右弼媿盐梅。\n运筹帷幄荷时来，职掌图籍滥蓬莱。\n两司谬忝谢钟裴，礼乐铨管效涓埃。\n陈师振旅清九垓，欣承顾问侍天杯。\n衔恩献寿梁柏台，黄缣青简奉康哉。\n鲰生侍从忝王枚，右掖司言实不才。\n宗伯秩礼天地开，帝歌难续仰昭回。\n微臣捧日变寒灰，远惭班左媿游陪。",
        "dynasty": "唐",
        "collection_info": null
    },
    {
        "uuid": "2f2e4678f6b8a9fee33859c2416dfc42",
        "title": "景龙四年正月五日移仗蓬莱宫御大明殿会吐蕃骑马之戏因重为柏梁体联句",
        "author": "中宗皇帝",
        "content": "大明御宇临万方，顾惭内政翊陶唐。\n鸾鸣凤舞向平阳，秦楼鲁馆沐恩光。\n无心为子辄求郎，雄才七步谢陈王。\n当熊让辇媿前芳，再司铨筦恩可忘。\n文江学海思济航，万邦考绩臣所详。\n着作不休出中肠，权豪屏迹肃严霜。\n铸鼎开岳造明堂，玉醴由来献寿觞。",
        "dynasty": "唐",
        "collection_info": null
    },
    {
        "uuid": "ec8cfe6ed70bad38c2cd450d1b0a5f4c",
        "title": "石淙",
        "author": "中宗皇帝",
        "content": "三阳本是标灵纪，二室由来独擅名。\n霞衣霞锦千般状，云峰云岫百重生。\n水炫珠光遇泉客，岩悬石镜厌山精。\n永愿干坤符睿算，长居膝下属欢情。",
        "dynasty": "唐",
        "collection_info": null
    },
    {
        "uuid": "4203c807781c41bfbe227d6538376078",
        "title": "石淙",
        "author": "睿宗皇帝",
        "content": "奇峰嶾嶙箕山北，秀崿岹峣嵩镇南。\n地首地肺何曾拟，天目天台倍觉惭。\n树影蒙茏鄣迭岫，波深汹涌落悬潭。\n□愿紫宸居得一，永欣丹扆御通三。",
        "dynasty": "唐",
        "collection_info": null
    },
    {
        "uuid": "2dc25d820c7b8fcd1b3ddb948608dc20",
        "title": "过晋阳宫",
        "author": "明皇帝",
        "content": "缅想封唐处，实惟建国初。\n俯察伊晋野，仰观乃参虚。\n井邑龙斯跃，城池凤翔余。\n林塘犹沛泽，台榭宛旧居。\n运革祚中否，时迁命兹符。\n顾循承丕构，怵惕多忧虞。\n尚恐威不逮，復虑化未孚。\n岂徒劳辙迹，所期训戎车。\n习俗问黎人，亲巡慰里闾。\n永言念成功，颂德临康衢。\n长怀经纶日，叹息履庭隅。\n艰难安可忘，欲去良踟蹰。",
        "dynasty": "唐",
        "collection_info": null
    },
    {
        "uuid": "fa8e20f77b55f4479fa9320c1b790c38",
        "title": "行次成皋途经先圣擒建德之所缅思功业感而赋诗",
        "author": "明皇帝",
        "content": "有隋政昏虐，羣雄已交争。\n先圣按劒起，叱咤风云生。\n饮马河洛竭，作气嵩华惊。\n克敌睿图就，擒俘帝道亨。\n顾惭嗣宝历，恭承天下平。\n幸过翦鲸地，感慕神且英。",
        "dynasty": "唐",
        "collection_info": null
    },
    {
        "uuid": "0d995185f9b59b1c9cdf3649387a4d45",
        "title": "校猎义成喜逢大雪率题九韵以示羣官",
        "author": "明皇帝",
        "content": "弧矢威天下，旌旗游近县。\n一面施鸟罗，三驱教人战。\n暮云成积雪，晓色开行殿。\n皓然原隰同，不觉林野变。\n北风勇士马，东日华组练。\n触地银麞出，连山缟鹿见。\n月兔落高矰，星狼下急箭。\n既欣盈尺兆，復忆磻溪便。\n岁丰将遇贤，俱荷皇天眷。",
        "dynasty": "唐",
        "collection_info": null
    },
    {
        "uuid": "5072b60107205cc902cf87547cfbdece",
        "title": "赐诸州刺史以题座右",
        "author": "明皇帝",
        "content": "眷言思共理，鑑梦想维良。\n猗欤此推择，声绩着周行。\n贤能既俟进，黎献实伫康。\n视人当如子，爱人亦如伤。\n讲学试诵论，阡陌劝耕桑。\n虚誉不可饰，清知不可忘。\n求名迹易见，安贞德自彰。\n讼狱必以情，教民贵有常。\n恤惸且存老，抚弱復绥强。\n勉哉各祗命，知予眷万方。",
        "dynasty": "唐",
        "collection_info": null
    },
    {
        "uuid": "4b207d5f5d9868aff31cbf4dce95e5a6",
        "title": "送忠州太守康昭远等",
        "author": "明皇帝",
        "content": "端拱临中枢，缅怀共予理。\n不有台阁英，孰振循良美。\n分符侯甸内，拜手明庭裏。\n誓节期饮冰，调人方导水。\n嘉声驰九牧，惠化光千祀。\n时雨侔昔贤，芳猷贯前史。\n伫尔颂中和，吾将令卿士。",
        "dynasty": "唐",
        "collection_info": null
    },
    {
        "uuid": "4dbd09980032fbd4009666117a7563a3",
        "title": "送李邕之任滑台",
        "author": "明皇帝",
        "content": "汉家重东郡，宛彼白马津。\n黎庶既蕃殖，临之劳近臣。\n远别初首路，今行方及春。\n课成应第一，良牧尔当仁。",
        "dynasty": "唐",
        "collection_info": null
    },
    {
        "uuid": "a87c3fa9cc9e2503ef521a8bb74f9687",
        "title": "端午三殿宴羣臣探得神字",
        "author": "明皇帝",
        "content": "五月符天数，五音调夏钧。\n旧来传五日，无事不称神。\n穴枕通灵气，长丝续命人。\n四时花竞巧，九子糉争新。\n方殿临华节，圆宫宴雅臣。\n进对一言重，遒文六义陈。\n股肱良足咏，风化可还淳。",
        "dynasty": "唐",
        "collection_info": null
    },
    {
        "uuid": "a65dd5be5b3b0f0353bdfd6d1456ae4c",
        "title": "温汤对雪",
        "author": "明皇帝",
        "content": "北风吹同云，同云飞白雪。\n白雪乍迴散，同云何惨烈。\n未见温泉冰，宁知火井灭。\n表瑞良在兹，庶几可怡悦。",
        "dynasty": "唐",
        "collection_info": null
    },
    {
        "uuid": "812a9c9b99ce85fc29e633f9331f2b09",
        "title": "登蒲州逍遥楼",
        "author": "明皇帝",
        "content": "长榆息烽火，高柳静风尘。\n卜征巡九洛，展豫出三秦。\n昔是潜龙地，今为上理辰。\n时平乘道泰，聊赏遇年春。\n黄河分地络，飞观接天津。\n一览遗芳翰，千载肃如神。",
        "dynasty": "唐",
        "collection_info": null
    },
    {
        "uuid": "9d79a58316c776eabfb05381c9c77ec6",
        "title": "经河上公庙",
        "author": "明皇帝",
        "content": "昔闻有耆叟，河上独遗荣。\n迹与尘嚻隔，心将道德幷。\n讵以天地累，宁为宠辱惊。\n矫然翔寥廓，如何屈坚贞。\n玄玄妙门启，肃肃祠宇清。\n冥漠无先后，那能纪姓名。",
        "dynasty": "唐",
        "collection_info": null
    },
    {
        "uuid": "19c3068923b19fa392c9c160702e50d2",
        "title": "过王浚暮",
        "author": "明皇帝",
        "content": "吴国分牛斗，晋室命龙骧。\n受任敌已灭，策勋名不彰。\n居美未尽善，矜功徒自伤。\n长戟今何在？孤坟此路傍。\n不观松柏茂，空余荆棘场。\n叹嗟悬劒陇，谁识梦刀祥。",
        "dynasty": "唐",
        "collection_info": null
    },
    {
        "uuid": "cdf54c2ab626f2dd70dbda83ccd722d4",
        "title": "初入秦川路逢寒食",
        "author": "明皇帝",
        "content": "洛阳芳树映天津，灞岸垂杨窣地新。\n直为经过行处乐，不知虚度两京春。\n去年余闰今春早，曙色和风着花草。\n可怜寒食与清明，光辉幷在长安道。\n自从关路入秦川，争道何人不戏鞭。\n公子途中妨蹴踘，佳人马上废秋韆。\n渭水长桥今欲渡，葱葱渐见新丰树。\n远看骊岫入云霄，预想汤池起烟雾。\n烟雾氛氲水殿开，暂拂香轮归去来。\n今岁清明行已晚，明年寒食更相陪。",
        "dynasty": "唐",
        "collection_info": null
    },
    {
        "uuid": "e60b536f52d9829a722252b6a818c3b6",
        "title": "春台望",
        "author": "明皇帝",
        "content": "暇景属三春，高台聊四望。\n目极千里际，山川一何壮。\n太华见重岩，终南分迭嶂。\n郊原纷绮错，参差多异状。\n佳气满通沟，迟步入绮楼。\n初鸎一一鸣红树，归雁双双去绿洲。\n太液池中下黄鹤，昆明水上映牵牛。\n闻道汉家全盛日，别馆离宫趣非一。\n甘泉逶迤亘明光，五柞连延接未央。\n周庐徼道纵横转，飞阁迴轩左右长。\n须念作劳居者逸，勿言我后焉能恤。\n为想雄豪壮柏梁，何如俭陋卑茅室。\n阳乌黯黯向山沈，夕鸟喧喧入上林。\n薄暮赏余回步辇，还念中人罢百金。",
        "dynasty": "唐",
        "collection_info": null
    },
    {
        "uuid": "ea774ce9178c742b047a646b31471287",
        "title": "过大哥宅探得歌字韵",
        "author": "明皇帝",
        "content": "鲁卫情先重，亲贤爱转多。\n冕旒丰暇日，乘景暂经过。\n戚里申高宴，平台奏雅歌。\n復寻为善乐，方验保山河。",
        "dynasty": "唐",
        "collection_info": null
    },
    {
        "uuid": "ee0d8fa437168fe0176daa87845a3c89",
        "title": "同玉真公主过大哥山池",
        "author": "明皇帝",
        "content": "地有招贤处，人传乐善名。\n鹜池临九达，龙岫对层城。\n桂月先秋冷，苹风向晚清。\n凤楼遥可见，彷佛玉箫声。",
        "dynasty": "唐",
        "collection_info": null
    },
    {
        "uuid": "cf4254db08c4b2fe276257e7f8f15b20",
        "title": "经邹鲁祭孔子而叹之",
        "author": "明皇帝",
        "content": "夫子何为者？栖栖一代中。\n地犹鄹氏邑，宅即鲁王宫。\n叹凤嗟身否，伤麟怨道穷。\n今看两楹奠，当与梦时同。",
        "dynasty": "唐",
        "collection_info": null
    },
    {
        "uuid": "5ac62acf27b661402db30cb2d25d2ff7",
        "title": "惟此温泉是称愈疾岂予独受其福思与兆人共之乘暇巡游乃言其志",
        "author": "明皇帝",
        "content": "桂殿与山连，兰汤涌自然。\n阴崖含秀色，温谷吐潺湲。\n绩为蠲邪着，功因养正宣。\n愿言将亿兆，同此共昌延。",
        "dynasty": "唐",
        "collection_info": null
    },
    {
        "uuid": "49f46b831aa529c725fbf48f503917d8",
        "title": "旋师喜捷",
        "author": "明皇帝",
        "content": "边服胡尘起，长安汉将飞。\n龙蛇开阵法，貔虎振军威。\n诈虏脑涂地，征夫血染衣。\n今朝书奏入，明日凯歌归。",
        "dynasty": "唐",
        "collection_info": null
    },
    {
        "uuid": "ccdab1854eacf7111925d875ec592536",
        "title": "过老子庙",
        "author": "明皇帝",
        "content": "仙居怀圣德，灵庙肃神心。\n草合人踪断，尘浓鸟迹深。\n流沙丹竈没，关路紫烟沈。\n独伤千载后，空余松柏林。",
        "dynasty": "唐",
        "collection_info": null
    },
    {
        "uuid": "282f6ccda8a6997939ab186111f71b30",
        "title": "途次陕州",
        "author": "明皇帝",
        "content": "境出三秦外，途分二陕中。\n山川入虞虢，风俗限西东。\n树古棠阴在，耕余让畔空。\n鸣笳从此去，行见洛阳宫。",
        "dynasty": "唐",
        "collection_info": null
    },
    {
        "uuid": "e401aceb6099dc0abac2dc985bcb3662",
        "title": "野次喜雪",
        "author": "明皇帝",
        "content": "拂曙闢行宫，寒皋野望通。\n繁云低远岫，飞雪舞长空。\n赋象恆依物，萦迴屡逐风。\n为知勤恤意，先此示年丰。",
        "dynasty": "唐",
        "collection_info": null
    },
    {
        "uuid": "ab98ffd80cb90bd4eac1570c9c6fd6db",
        "title": "送贺知章归四明",
        "author": "明皇帝",
        "content": "遗荣期入道，辞老竟抽簪。\n岂不惜贤达，其如高尚心。\n寰中得秘要，方外散幽襟。\n独有青门饯，羣僚怅别深。",
        "dynasty": "唐",
        "collection_info": null
    },
    {
        "uuid": "a2d51827b85f1f5bae1d59b9eeee488e",
        "title": "轩游宫十五夜",
        "author": "明皇帝",
        "content": "行迈离秦国，巡方赴洛师。\n路逢三五夜，春色暗中期。\n关外长河转，宫中淑气迟。\n歌钟对明月，不减旧游时。",
        "dynasty": "唐",
        "collection_info": null
    },
    {
        "uuid": "e11d2bb56ad56e3cb8be8a8da17a3c4b",
        "title": "观拔河俗戏",
        "author": "明皇帝",
        "content": "壮徒恆贾勇，拔拒抵长河。\n欲练英雄志，须明胜负多。\n譟齐山岌嶪，气作水腾波。\n预期年岁稔，先此乐时和。",
        "dynasty": "唐",
        "collection_info": null
    },
    {
        "uuid": "bcdfd8d36e75272df9c1632506605143",
        "title": "同刘晃喜雨",
        "author": "明皇帝",
        "content": "节变寒初尽，时和气已春。\n繁云先合寸，膏雨自依旬。\n飒飒飞平野，霏霏静暗尘。\n悬知花叶意，朝夕望中新。",
        "dynasty": "唐",
        "collection_info": null
    },
    {
        "uuid": "5349b11b8212da7fccd9d67c8f505c1a",
        "title": "千秋节赐羣臣镜",
        "author": "明皇帝",
        "content": "铸得千秋镜，光生百炼金。\n分将赐羣后，遇象见清心。\n台上冰华澈，窗中月影临。\n更衔长绶带，留意感人深。",
        "dynasty": "唐",
        "collection_info": null
    },
    {
        "uuid": "cef4d92ef19d3a31fc841393c62369ba",
        "title": "赐道士邓紫阳",
        "author": "明皇帝",
        "content": "太乙三门诀，元君六甲符。\n下传金版术，上刻玉清书。\n有美探真士，囊中得秘书。\n自知三醮后，翊我灭残胡。",
        "dynasty": "唐",
        "collection_info": null
    },
    {
        "uuid": "35664447f686baf8d7607e1fe04ef56c",
        "title": "幸蜀西至劒门",
        "author": "明皇帝",
        "content": "劒阁横云峻，銮舆出狩回。\n翠屏千仞合，丹嶂五丁开。\n灌木萦旗转，仙云拂马来。\n乘时方在德，嗟尔勒铭才。",
        "dynasty": "唐",
        "collection_info": null
    },
    {
        "uuid": "69ee7f1044a2e6e8547a5830ff41b346",
        "title": "答司马承祯上劒镜",
        "author": "明皇帝",
        "content": "宝照含天地，神劒合阴阳。\n日月丽光景，星斗裁文章。\n写鑑表容质，佩服为身防。\n从兹一赏玩，永德保龄长。",
        "dynasty": "唐",
        "collection_info": null
    },
    {
        "uuid": "952b569dfd10e576f474734fd55d8209",
        "title": "送赵法师还蜀因名山奠简",
        "author": "明皇帝",
        "content": "道家奠灵简，自昔仰神仙。\n真子今将命，苍生福可传。\n江山寻故国，城郭信依然。\n二室遥相望，云回洞裏天。",
        "dynasty": "唐",
        "collection_info": null
    },
    {
        "uuid": "ea82f8d6c0f81de3ff569612858dc8a7",
        "title": "送道士薛季昌还山",
        "author": "明皇帝",
        "content": "洞府修真客，衡阳念旧居。\n将成金阙要，愿奉玉清书。\n云路三天近，松溪万籁虚。\n犹期传秘诀，来往候仙舆。",
        "dynasty": "唐",
        "collection_info": null
    },
    {
        "uuid": "e66abaa662e9c5b8b5c233978dad7381",
        "title": "送玄同真人李抱朴谒灊山仙祠",
        "author": "明皇帝",
        "content": "城阙天中近，蓬瀛海上遥。\n归期千载鹤，春至一来朝。\n采药逢三秀，餐霞卧九霄。\n参同如有旨，金鼎待君烧。",
        "dynasty": "唐",
        "collection_info": null
    },
    {
        "uuid": "354568e1f0d9e1355e963ab60f79ffb0",
        "title": "春日出苑游瞩",
        "author": "明皇帝",
        "content": "三阳丽景早芳辰，四序佳园物候新。\n梅花百树障去路，垂柳千条暗回津。\n鸟飞直为惊风叶，鱼没都由怯岸人。\n惟愿圣主南山寿，何愁不赏万年春。",
        "dynasty": "唐",
        "collection_info": null
    },
    {
        "uuid": "9cd69f72f5fdfd59e37276c20c95d7ef",
        "title": "春晚宴两相及礼官丽正殿学士探得风字",
        "author": "明皇帝",
        "content": "干道运无穷，恆将人代工。\n阴阳调历象，礼乐报玄穹。\n介胄清荒外，衣冠佐域中。\n言谈延国辅，词赋引文雄。\n野霁伊川绿，郊明巩树红。\n冕旒多暇景，诗酒会春风。",
        "dynasty": "唐",
        "collection_info": null
    },
    {
        "uuid": "b5a85eeedbffafb37254a6df62317d6b",
        "title": "首夏花萼楼观羣臣宴宁王山亭回楼下又申之以赏乐赋诗",
        "author": "明皇帝",
        "content": "今年通闰月，入夏展春辉。\n楼下风光晚，城隅宴赏归。\n九歌扬政要，六舞散朝衣。\n天喜时相合，人和事不违。\n礼中推意厚，乐处感心微。\n别赏阳台乐，前旬暮雨飞。",
        "dynasty": "唐",
        "collection_info": null
    },
    {
        "uuid": "a77d826c46b6c97f5a38c1b0a27fe7e7",
        "title": "同二相已下羣官乐游园宴",
        "author": "明皇帝",
        "content": "撰日岩廊暇，需云宴乐初。\n万方朝玉帛，千品会簪裾。\n地入南山近，城分北斗余。\n池塘垂柳密，原隰野花疎。\n帟幕看逾暗，歌钟听自虚。\n兴阑归骑转，还奏弼违书。",
        "dynasty": "唐",
        "collection_info": null
    },
    {
        "uuid": "e7864e6b56dfa418ec80ad4b7f46bb3a",
        "title": "集贤书院成送张说上集贤学士赐宴得珍字",
        "author": "明皇帝",
        "content": "广学开书院，崇儒引席珍。\n集贤招衮职，论道命台臣。\n礼乐沿今古，文章革旧新。\n献酬尊俎列，宾主位班陈。\n节变云初夏，时移气尚春。\n所希光史册，千载仰兹晨。",
        "dynasty": "唐",
        "collection_info": null
    },
    {
        "uuid": "1755839bafb064f65029c02ddbd6c8d1",
        "title": "王屋山送道士司马承祯还天台",
        "author": "明皇帝",
        "content": "紫府求贤士，清溪祖逸人。\n江湖与城阙，异迹且殊伦。\n间有幽栖者，居然厌俗尘。\n林泉先得性，芝桂欲调神。\n地道踰稽岭，天台接海滨。\n音徽从此间，万古一芳春。",
        "dynasty": "唐",
        "collection_info": null
    },
    {
        "uuid": "9a8c0dfa25c20627ce04dae83a5c23ca",
        "title": "早度蒲津关",
        "author": "明皇帝",
        "content": "钟鼓严更曙，山河野望通。\n鸣銮下蒲坂，飞斾入秦中。\n地险关逾壮，天平镇尚雄。\n春来津树合，月落戍楼空。\n马色分朝景，鸡声逐晓风。\n所希常道泰，非復候繻同。",
        "dynasty": "唐",
        "collection_info": null
    },
    {
        "uuid": "17e315739457f12e95d7454ba8aa0b86",
        "title": "途经华岳",
        "author": "明皇帝",
        "content": "饬驾去京邑，鸣鸾指洛川。\n循途经太华，回跸暂周旋。\n翠崿留斜影，悬岩冒夕烟。\n四方皆石壁，五位配金天。\n彷佛看高掌，依稀听子先。\n终当铭岁月，从此记灵仙。",
        "dynasty": "唐",
        "collection_info": null
    },
    {
        "uuid": "cb3427c34cb1b0749178751ebc37d129",
        "title": "喜雪",
        "author": "明皇帝",
        "content": "日观卜先征，时巡顺物情。\n风行未备礼，云密遽飘霙。\n委树寒花发，萦空落絮轻。\n朝如玉已会，庭似月犹明。\n既覩肤先合，还欣尺有盈。\n登封何以报？因此谢功成。",
        "dynasty": "唐",
        "collection_info": null
    },
    {
        "uuid": "822bb508fba283c305fbc34b0ad307ac",
        "title": "幸凤泉汤",
        "author": "明皇帝",
        "content": "西狩观周俗，南山历汉宫。\n荐鲜知路近，省敛觉年丰。\n阴谷含神爨，汤泉养圣功。\n益龄仙井合，愈疾醴源通。\n不重鸣岐凤，谁矜陈宝雄。\n愿将无限泽，霑沐众心同。",
        "dynasty": "唐",
        "collection_info": null
    },
    {
        "uuid": "cc51785923bb3ddaf0a2dd3493cd7fca",
        "title": "南出雀鼠谷答张说",
        "author": "明皇帝",
        "content": "雷出应干象，风行顺国人。\n川途犹在晋，车马渐归秦。\n背陕关山险，横汾鼓吹频。\n草依阳谷变，花待北岩春。\n闻有鹓鸾客，清词雅调新。\n求音思欲报，心迹竟难陈。",
        "dynasty": "唐",
        "collection_info": null
    },
    {
        "uuid": "043fc891bcfa0ae602359a7120523643",
        "title": "赐崔日知往潞州",
        "author": "明皇帝",
        "content": "潞国开新府，壶关宠旧林。\n妙旌循吏德，持悦庶氓心。\n礼乐中朝贵，神明列郡钦。\n扬风非赠扇，易俗是张琴。\n藩镇讴谣满，行宫雨露深。\n会书丞相策，先赐颍川金。",
        "dynasty": "唐",
        "collection_info": null
    },
    {
        "uuid": "254f629c485f062ebee9b17502c669f9",
        "title": "为赵法师别造精院过院赋诗",
        "author": "明皇帝",
        "content": "宗师心物外，为道运虚舟。\n不恋岩泉赏，来从宫禁游。\n探玄知几岁，习静更宜秋。\n烟树辨朝色，风湍闻夜流。\n坐朝繁听览，寻胜在清幽。\n欲广无为化，因兹庶可求。",
        "dynasty": "唐",
        "collection_info": null
    },
    {
        "uuid": "f26ef2c397f2a0cbda9446e1288429d4",
        "title": "端午",
        "author": "明皇帝",
        "content": "端午临中夏，时清日復长。\n盐梅已佐鼎，麯糵且传觞。\n事古人留迹，年深缕积长。\n当轩知槿茂，向水觉芦香。\n亿兆同归寿，羣公共保昌。\n忠贞如不替，贻厥后昆芳。",
        "dynasty": "唐",
        "collection_info": null
    },
    {
        "uuid": "96b6fa7ad76ccf2b9965eabeb6263448",
        "title": "春中兴庆宫酺宴",
        "author": "明皇帝",
        "content": "九达长安道，三阳别馆春。\n还将听朝暇，回作豫游晨。\n不战要荒服，无刑礼乐新。\n合酺覃土宇，欢宴接羣臣。\n玉斝飞千日，琼筵荐八珍。\n舞衣云曳影，歌扇月开轮。\n伐鼓鱼龙杂，撞钟角抵陈。\n曲终酣兴晚，须有醉归人。",
        "dynasty": "唐",
        "collection_info": null
    },
    {
        "uuid": "724481fc4991a61dc428cefe10a41c27",
        "title": "千秋节宴",
        "author": "明皇帝",
        "content": "兰殿千秋节，称名万寿觞。\n风传率土庆，日表继天祥。\n玉宇开花蕚，宫县动会昌。\n衣冠白鹭下，帟幕翠云长。\n献遗成新俗，朝仪入旧章。\n月衔花绶镜，露缀綵丝囊。\n处处祠田祖，年年宴杖乡。\n深思一德事，小获万人康。",
        "dynasty": "唐",
        "collection_info": null
    },
    {
        "uuid": "1c3ec24a90d0e850b80a033ffcc064bc",
        "title": "左丞相说右丞相璟太子少傅干曜同日上官命宴东堂赐诗",
        "author": "明皇帝",
        "content": "赤帝收三杰，黄轩举二臣。\n由来丞相重，分掌国之钧。\n我有握中璧，双飞席上珍。\n子房推道要，仲子讶风神。\n復辍台衡老，将为调护人。\n鹓鸾同拜日，车骑拥行尘。\n乐聚南宫宴，觞连北斗醇。\n俾予成百揆，垂拱问彝伦。",
        "dynasty": "唐",
        "collection_info": null
    },
    {
        "uuid": "6c7a1cc649ff113399465fb55c04b7fa",
        "title": "早登太行山中言志",
        "author": "明皇帝",
        "content": "清跸度河阳，凝笳上太行。\n火龙明鸟道，铁骑绕羊肠。\n白雾埋阴壑，丹霞助晓光。\n涧泉含宿冻，山木带余霜。\n野老茅为屋，樵人薜作裳。\n宣风问耆艾，敦俗劝耕桑。\n凉德惭先哲，徽猷慕昔皇。",
        "dynasty": "唐",
        "collection_info": null
    },
    {
        "uuid": "f207c48fadb7b1b791f0904ea4617694",
        "title": "平胡",
        "author": "明皇帝",
        "content": "杂虏忽猖狂，无何敢乱常。\n羽书朝继入，烽火夜相望。\n将出凶门勇，兵因死地强。\n蒙轮皆突骑，按劒尽鹰扬。\n鼓角雄山野，龙蛇入战场。\n流膏润沙漠，溅血染锋铓。\n雾扫清玄塞，云开静朔方。\n武功今已立，文德愧前王。",
        "dynasty": "唐",
        "collection_info": null
    },
    {
        "uuid": "5c120a6c4db8b10e025cdceddc5fd1a3",
        "title": "游兴庆宫作",
        "author": "明皇帝",
        "content": "代邸青门右，离宫紫陌陲。\n庭如过沛日，水若渡江时。\n绮观连鸡岫，朱楼接雁池。\n从来敦棣蕚，今此茂荆枝。\n万叶传余庆，千年志不移。\n凭轩聊属目，轻辇共追随。\n务本方崇训，相辉保羽仪。\n时康俗易渐，德薄政难施。\n鼓吹迎飞盖，弦歌送羽巵。\n所希覃率土，孝弟一同规。",
        "dynasty": "唐",
        "collection_info": null
    },
    {
        "uuid": "c66fe7c0608020c109b56634e34e4260",
        "title": "送张说巡边",
        "author": "明皇帝",
        "content": "端拱復垂裳，长怀御远方。\n股肱申教义，戈劒靖要荒。\n命将绥边服，雄图出庙堂。\n三台入武帐，八座起文昌。\n宝胄匡韩主，华宗辅汉王。\n茂先惭博物，平子谢文章。\n尽节恢时佐，输诚御寇场。\n三军临朔野，驷马即戎行。\n鼓吹威夷狄，旌轩溢洛阳。\n云台先着美，今日更贻芳。",
        "dynasty": "唐",
        "collection_info": null
    },
    {
        "uuid": "be1392c172065c40a4daa421928397d7",
        "title": "饯王晙巡边",
        "author": "明皇帝",
        "content": "振武威荒服，扬文肃远墟。\n金坛申将礼，玉节授军符。\n免胄三方外，衔刀万里余。\n昔时吴会静，今日虏庭虚。\n分阃仍推毂，援桴且训车。\n风扬旌斾远，雨洗甲兵初。\n坐见台阶谧，行闻祅祲除。\n檄来虽插羽，箭去亦飞书。\n舟檝功须着，盐梅望匪疎。\n不应陈七德，欲使化先敷。",
        "dynasty": "唐",
        "collection_info": null
    },
    {
        "uuid": "5e560af8b7891b65b71f2b501c0399c7",
        "title": "巡省途次上党旧宫赋",
        "author": "明皇帝",
        "content": "三千初击浪，九万欲抟空。\n天地犹惊否，阴阳始遇蒙。\n存贞期历试，佐贰伫昭融。\n多谢时康理，良惭实赖功。\n长怀问鼎气，夙负拔山雄。\n不学刘琨舞，先歌汉祖风。\n英髦既包括，豪杰自牢笼。\n人事一朝异，讴歌四海同。\n如何昔朱邸，今此作离宫？雁沼澄澜翠，猿岩落照红。\n小山秋桂馥，长坂旧兰丛。\n即是淹留处，乘欢乐未穷。",
        "dynasty": "唐",
        "collection_info": null
    },
    {
        "uuid": "a8db9f81a0233bb262460995c54acd52",
        "title": "潼关口号",
        "author": "明皇帝",
        "content": "河曲回千里，关门限二京。\n所嗟非恃德，设险到天平。",
        "dynasty": "唐",
        "collection_info": null
    },
    {
        "uuid": "e3925473d39ae3f2ec24acc8cf9212c5",
        "title": "千秋节赐羣臣镜",
        "author": "明皇帝",
        "content": "瑞露垂花绶，寒冰澈宝输。\n对兹台上月，聊以庆佳辰。",
        "dynasty": "唐",
        "collection_info": null
    },
    {
        "uuid": "ab647413988c54d51c62f6d10d4e3ad0",
        "title": "续薛令之题壁",
        "author": "明皇帝",
        "content": "啄木觜距长，凤皇羽毛短。\n苦嫌松桂寒，任逐桑榆暖。",
        "dynasty": "唐",
        "collection_info": null
    },
    {
        "uuid": "85b8983cc3ac3c0ffbf4be234716c5c4",
        "title": "送胡真师还西山",
        "author": "明皇帝",
        "content": "仙客厌人间，孤云比性閒。\n话离情未已，烟水万重山。",
        "dynasty": "唐",
        "collection_info": null
    },
    {
        "uuid": "e151a11970b2e0a1d7716b14e2f19672",
        "title": "过大哥山池题石壁",
        "author": "明皇帝",
        "content": "澄潭皎镜石崔巍，万壑千岩暗绿苔。\n林亭自有幽贞趣，况復秋深爽气来。",
        "dynasty": "唐",
        "collection_info": null
    },
    {
        "uuid": "05b9be6d39d9b299da77e1ef5be7ab88",
        "title": "题梅妃画真",
        "author": "明皇帝",
        "content": "忆昔娇妃在紫宸，铅华不御得天真。\n霜绡虽似当时态，争奈娇波不顾人。",
        "dynasty": "唐",
        "collection_info": null
    },
    {
        "uuid": "278112526be23bcbda5d2e53e795895a",
        "title": "鹡鸰颂",
        "author": "明皇帝",
        "content": "伊我轩宫，奇树青葱。\n蔼周庐兮，冒霜停雪，以茂以悦。\n恣卷舒兮，连枝同荣，吐绿含英。\n曜春初兮，蓐收御节，寒露微结。\n气清虚兮，桂宫兰殿，唯所息宴。\n栖雍渠兮，行摇飞鸣，急难有情。\n情有余兮，顾惟德凉，夙夜兢惶。\n惭化疎兮，上之所教，下之所效。\n实在予兮，天伦之性，鲁卫分政。\n亲贤居兮，爰游爰处，爰笑爰语。\n巡庭除兮，观此翔禽，以悦我心，良史书兮。",
        "dynasty": "唐",
        "collection_info": null
    },
    {
        "uuid": "01ce38e4ced0d8416432cce49650aa8e",
        "title": "傀儡吟",
        "author": "明皇帝",
        "content": "刻木牵丝作老翁，鸡皮鹤髮与真同。\n须臾弄罢寂无事，还似人生一梦中。",
        "dynasty": "唐",
        "collection_info": null
    },
    {
        "uuid": "d3ab07c0f54c32fb3560ac73eaf79eb2",
        "title": "句",
        "author": "明皇帝",
        "content": "昔见漳滨卧，言将人事违。\n今逢庆诞日，犹谓学仙归。\n棠棣花重发，鸰原鸟再飞。\n德比代云布，心如晋水清。",
        "dynasty": "唐",
        "collection_info": null
    },
    {
        "uuid": "aff00e621425b1e1825f3a39806edd40",
        "title": "延英殿玉灵芝诗三章章八句 一",
        "author": "肃宗皇帝",
        "content": "玉殿肃肃，灵芝煌煌。\n重英发秀，连叶分房。\n宗庙之福，垂其耿光。",
        "dynasty": "唐",
        "collection_info": null
    },
    {
        "uuid": "c1526432da3b2f50e207eb8fc8b28ee3",
        "title": "延英殿玉灵芝诗三章章八句 二",
        "author": "肃宗皇帝",
        "content": "元气产芝，明神合德。\n紫微间采，白蕣呈色。\n载启瑞图，庶符皇极。\n天心有眷，王道惟直。",
        "dynasty": "唐",
        "collection_info": null
    },
    {
        "uuid": "749b1dfbeb2098985d70cd7c2f4e800a",
        "title": "延英殿玉灵芝诗三章章八句 三",
        "author": "肃宗皇帝",
        "content": "幸生芳本，当我扆旒。\n效此灵质，贲其王猷。\n神惟不爱，道亦无求。\n端拱思惟，永荷天休。",
        "dynasty": "唐",
        "collection_info": null
    },
    {
        "uuid": "bf19c821169cfa634bed72a9719dcf52",
        "title": "赐棃李泌与诸王联句",
        "author": "肃宗皇帝",
        "content": "先生年几许，颜色似童儿。\n夜抱九仙骨，朝披一品衣。\n不食千钟粟，唯餐两颗棃。\n天生此间气，助我化无为。",
        "dynasty": "唐",
        "collection_info": null
    },
    {
        "uuid": "24014f30779d14b74377149e4b2e88dc",
        "title": "中和节日宴百僚赐诗",
        "author": "德宗皇帝",
        "content": "韶年启仲序，初吉谐良辰。\n肇兹中和节，式庆天地春。\n欢酣朝野同，生德区宇均。\n云开洒膏露，草疏芳河津。\n岁华今载阳，东作方肆勤。\n惭非熏风唱，曷用慰吾人。",
        "dynasty": "唐",
        "collection_info": null
    },
    {
        "uuid": "6a9c1a454f27a800d5cd1855022a7ec0",
        "title": "中和节赐百官燕集因示所怀",
        "author": "德宗皇帝",
        "content": "至化恆在宥，保和兹息人。\n推诚抚诸夏，与物长为春。\n仲月风景暖，禁城花柳新。\n芳时协金奏，赐宴同羣臣。\n丝竹岂云乐，忠贤惟所亲。\n庶洽朝野意，旷然天地均。",
        "dynasty": "唐",
        "collection_info": null
    },
    {
        "uuid": "1110e85bcc1943ae8a363bbedf168562",
        "title": "重阳日赐宴曲江亭赋六韵诗用清字",
        "author": "德宗皇帝",
        "content": "早衣对庭燎，躬化勤意诚。\n时此万机暇，适与佳节幷。\n曲池洁寒流，芳菊舒金英。\n干坤爽气满，台殿秋光清。\n朝野庆年丰，高会多欢声。\n永怀无荒戒，良士同斯情。",
        "dynasty": "唐",
        "collection_info": null
    },
    {
        "uuid": "8fc7c02f45fbe042289d6eb6623f2f9c",
        "title": "九月十八赐百僚追赏因书所怀",
        "author": "德宗皇帝",
        "content": "雨霁霜气肃，天高云日明。\n繁林已坠叶，寒菊仍舒荣。\n懿此秋节时，更延追赏情。\n池台列广宴，丝竹传新声。\n至乐非外奖，浃欢同中诚。\n庶敦朝野意，永使风化清。",
        "dynasty": "唐",
        "collection_info": null
    },
    {
        "uuid": "69e5bf02f3fa3960cb9e803e91cd7876",
        "title": "送徐州张建封还镇",
        "author": "德宗皇帝",
        "content": "牧守寄所重，才贤生为时。\n宣风自淮甸，授钺膺藩维。\n入觐展遐恋，临轩慰来思。\n忠诚在方寸，感激陈情词。\n报国尔所向，恤人予是资。\n欢宴不尽怀，车马当还期。\n谷雨将应候，行春犹未迟。\n勿以千里遥，而云无己知。",
        "dynasty": "唐",
        "collection_info": null
    },
    {
        "uuid": "7321659b04cc530b430905b8397fea2a",
        "title": "麟德殿宴百僚",
        "author": "德宗皇帝",
        "content": "忧勤承圣绪，开泰喜时康。\n恭己临羣后，垂衣御八荒。\n务闲春向暮，朝罢日犹长。\n紫殿初筵列，彤庭广乐张。\n成功归辅弼，致理赖忠良。\n共此欢娱事，千秋乐未央。",
        "dynasty": "唐",
        "collection_info": null
    },
    {
        "uuid": "6ba164827301b582dcf38ec29aea25dd",
        "title": "元日退朝观军仗归营",
        "author": "德宗皇帝",
        "content": "献岁视元朔，万方咸在庭。\n端旒揖羣后，回辇阅师贞。\n綵仗宿华殿，退朝归禁营。\n分行左右出，转斾风云生。\n历历趋复道，容容映层城。\n勇余矜捷技，令肃无喧声。\n眷此戎旅节，载嘉良士诚。\n顺时倾宴赏，亦以助文经。",
        "dynasty": "唐",
        "collection_info": null
    },
    {
        "uuid": "425e24094a3189ba7a332f5e693c93a0",
        "title": "中和节赐羣臣宴赋七韵",
        "author": "德宗皇帝",
        "content": "东风变梅柳，万彙生春光。\n中和纪月令，方与天地长。\n耽乐岂予尚，懿兹时景良。\n庶遂亭育恩，同致寰海康。\n君臣永终始，交泰符阴阳。\n曲沼水新碧，华林桃稍芳。\n胜赏信多欢，戒之在无荒。",
        "dynasty": "唐",
        "collection_info": null
    },
    {
        "uuid": "05814a8a206ea90d1e34401809b68291",
        "title": "三日书怀因示百僚",
        "author": "德宗皇帝",
        "content": "佳节上元巳，芳时属暮春。\n流觞想兰亭，捧劒得金人。\n风轻水初绿，日晴花更新。\n天文信昭回，皇道颇敷陈。\n恭己每从俭，清心常保真。\n戒兹游衍乐，书以示羣臣。",
        "dynasty": "唐",
        "collection_info": null
    },
    {
        "uuid": "d974c555ff790dc2b195abdc35085214",
        "title": "重阳日中外同欢以诗言志因示羣官",
        "author": "德宗皇帝",
        "content": "[爽]节在重九，物华新雨余。\n清秋黄叶下，菊散金潭初。\n万实行就稔，百工欣所如。\n欢心畅遐迩，殊俗同车书。\n至化自敦睦，佳辰宜宴胥。\n锵锵间丝竹，济济罗簪裾。\n此乐匪足耽，此诚期永孚。",
        "dynasty": "唐",
        "collection_info": null
    },
    {
        "uuid": "1cc12523f80e8b867a821ba2fc6137fc",
        "title": "重阳日即事",
        "author": "德宗皇帝",
        "content": "令节晓澄霁，四郊烟霭空。\n天清白露洁，菊散黄金丛。\n寡德荷天贶，顺时休百工。\n岂怀歌钟乐，思为君臣同。\n至化在亭育，相成资始终。\n未知康衢咏，所仰惟年丰。",
        "dynasty": "唐",
        "collection_info": null
    },
    {
        "uuid": "b1b7eac5af164e9c1b91546c4c9f55b4",
        "title": "丰年多庆九日示怀",
        "author": "德宗皇帝",
        "content": "爽气肃时令，早衣闻朔鸿。\n重阳有佳节，具物欣年丰。\n皎洁暮潭色，芬敷新菊丛。\n芳尊满衢室，繁吹凝烟空。\n惠合信吾道，保和惟尔同。\n推诚至玄化，天下期为公。",
        "dynasty": "唐",
        "collection_info": null
    },
    {
        "uuid": "cc386693602da1e137cf372b92fc3177",
        "title": "七月十五日题章敬寺",
        "author": "德宗皇帝",
        "content": "招提迩皇邑，复道连重城。\n法筵会早秋，驾言访禅扃。\n尝闻大仙教，清净宗无生。\n七物匪吾宝，万行先求成。\n名相既双寂，繁华奚所荣。\n金风扇微凉，远烟凝翠晶。\n松院静苔色，竹房深磬声。\n境幽真虑恬，道胜外物轻。\n意适本非说，含毫空復情。",
        "dynasty": "唐",
        "collection_info": null
    },
    {
        "uuid": "e17de265be3fe1930f01c8e3e28156a9",
        "title": "中春麟德殿会百僚观新乐诗一章章十六句",
        "author": "德宗皇帝",
        "content": "芳岁肇佳节，物华当仲春。\n干坤既昭泰，烟景含氤氲。\n德浅荷玄贶，乐成思治人。\n前庭列钟鼓，广殿延羣臣。\n八卦随舞意，五音转曲新。\n顾非咸池奏，庶协南风熏。\n式宴礼所重，浃欢情必均。\n同和谅在兹，万国希可亲。",
        "dynasty": "唐",
        "collection_info": null
    },
    {
        "uuid": "728bd04766ccc47f83dca45e1fe161e7",
        "title": "九日绝句",
        "author": "德宗皇帝",
        "content": "禁苑秋来爽气多，昆明风动起沧波。\n中流箫鼓诚堪赏，讵假横汾发棹歌。",
        "dynasty": "唐",
        "collection_info": null
    },
    {
        "uuid": "a3bc31f072677c7857dc89172a84f97a",
        "title": "暮春喜雨诗",
        "author": "文宗皇帝",
        "content": "风云喜际会，雷雨遂流滋。\n荐币虚陈礼，动天实精思。\n渐侵九夏节，復在三春时。\n霢霂垂朱阙，飘飖入绿墀。\n郊垧既霑足，黍稷有丰期。\n百辟同康乐，万方伫雍熙。",
        "dynasty": "唐",
        "collection_info": null
    },
    {
        "uuid": "35b62b9f82d756839115399cbf2d71b3",
        "title": "题程修己竹障",
        "author": "文宗皇帝",
        "content": "良工运精思，巧极似有神。\n临窗忽覩繁阴合，再盼真假殊未分。",
        "dynasty": "唐",
        "collection_info": null
    },
    {
        "uuid": "82245b17e183bf433933ccd036e82860",
        "title": "宫中题",
        "author": "文宗皇帝",
        "content": "辇路生春草，上林花发时。\n凭高何限意，无復侍臣知。",
        "dynasty": "唐",
        "collection_info": null
    },
    {
        "uuid": "b5013dbbebcf6dd82e8993d584be82d0",
        "title": "上巳日赐裴度",
        "author": "文宗皇帝",
        "content": "注想待元老，识君恨不早。\n我家柱石衰，忧来学丘祷。",
        "dynasty": "唐",
        "collection_info": null
    },
    {
        "uuid": "5882938317957845a95cbc3cd897267e",
        "title": "上元日二首 一",
        "author": "文宗皇帝",
        "content": "上元高会集羣仙，心斋何事欲祈年。\n丹诚傥彻玉帝座，且共吾人庆大田。",
        "dynasty": "唐",
        "collection_info": null
    },
    {
        "uuid": "c31d24ea8aa544d4a526e05ce905ef30",
        "title": "上元日二首 二",
        "author": "文宗皇帝",
        "content": "蓂生三五叶初齐，上元羽客出桃蹊。\n不爱仙家登真诀，愿蒙四海福黔黎。",
        "dynasty": "唐",
        "collection_info": null
    },
    {
        "uuid": "067d07802941c94a1877109c6d98ce8b",
        "title": "夏日联句",
        "author": "文宗皇帝",
        "content": "人皆苦炎热，我爱夏日长。\n熏风自南来，殿阁生微凉。",
        "dynasty": "唐",
        "collection_info": null
    },
    {
        "uuid": "27011d288575dfbaed2a3d67f0ecb853",
        "title": "百丈山",
        "author": "宣宗皇帝",
        "content": "大雄真迹枕危峦，梵宇层楼耸万般。\n日月每从肩上过，山河长在掌中看。\n仙峰不间三春秀，灵境何时六月寒？更有上方人罕到，暮钟朝磬碧云端。",
        "dynasty": "唐",
        "collection_info": null
    },
    {
        "uuid": "9bb332afb6ffe12691e6831819a5a1c3",
        "title": "弔白居易",
        "author": "宣宗皇帝",
        "content": "缀玉联珠六十年，谁教冥路作诗仙。\n浮云不繫名居易，造化无为字乐天。\n童子解吟《长恨曲》，胡儿能唱《琵琶篇》。\n文章已满行人耳，一度思卿一怆然。",
        "dynasty": "唐",
        "collection_info": null
    },
    {
        "uuid": "0c8ed749371c975648bff7d0c8def9ad",
        "title": "幸华严寺",
        "author": "宣宗皇帝",
        "content": "云散晴山几万重，烟收春色更冲融。\n帐殿出空登碧汉，遐川俯望色蓝笼。\n林光入户低韶景，岭气通宵展霁风。\n今日追游何所似，莫惭汉武赏汾中。",
        "dynasty": "唐",
        "collection_info": null
    },
    {
        "uuid": "ea061df6a4337c619dff3f71c4b02894",
        "title": "重阳锡宴羣臣",
        "author": "宣宗皇帝",
        "content": "款塞旋征骑，和戎委庙贤。\n倾心方倚注，叶力共安边。",
        "dynasty": "唐",
        "collection_info": null
    },
    {
        "uuid": "f37ab9027e358ccdba6041283f171ad1",
        "title": "题泾县水西寺",
        "author": "宣宗皇帝",
        "content": "大殿连云接爽溪，钟声还与鼓声齐。\n长安若问江南事，说道风光在水西。",
        "dynasty": "唐",
        "collection_info": null
    },
    {
        "uuid": "25156785048a01baf5190b33238dc0a3",
        "title": "瀑布联句",
        "author": "宣宗皇帝",
        "content": "千岩万壑不辞劳，远看方知出处高。\n溪涧岂能留得住，终归大海作波涛。",
        "dynasty": "唐",
        "collection_info": null
    },
    {
        "uuid": "807ed2116b11e4d70a9b880840565dfa",
        "title": "句",
        "author": "宣宗皇帝",
        "content": "海岳宴咸通，七载秉钧调四序。\n一方狱市获来苏。",
        "dynasty": "唐",
        "collection_info": null
    },
    {
        "uuid": "2a7241e43d61da15ab2a5db3268f779c",
        "title": "咏雷句",
        "author": "昭宗皇帝",
        "content": "只解劈牛兼劈树，不能诛恶与诛凶。",
        "dynasty": "唐",
        "collection_info": null
    },
    {
        "uuid": "828eb7d7005770e48eb46dd38b115da2",
        "title": "春游曲",
        "author": "文德皇后",
        "content": "上苑桃花朝日明，兰闺艳妾动春情。\n井上新桃偷面色，檐边嫩柳学身轻。\n花中来去看舞蝶，树上长短听啼莺。\n林下何须远借问，出众风流旧有名。",
        "dynasty": "唐",
        "collection_info": null
    },
    {
        "uuid": "e1df767131518756fea915f98b17961d",
        "title": "曳鼎歌",
        "author": "则天皇后",
        "content": "羲农首出，轩昊膺期。\n唐虞继踵，汤禹乘时。\n天下光宅，海内雍熙。\n上玄降鉴，方建隆基。",
        "dynasty": "唐",
        "collection_info": null
    },
    {
        "uuid": "480cf5d26def8c2afd30e3559479559f",
        "title": "唐享昊天乐 第一",
        "author": "则天皇后",
        "content": "太阴凝至化，真耀蕴轩仪。\n德迈娥台敞，仁高[姒]幄披。\n扪天遂启极，梦日乃昇曦。",
        "dynasty": "唐",
        "collection_info": null
    },
    {
        "uuid": "888e4eb70b2341c2d8e01cda0ebe525b",
        "title": "唐享昊天乐 第二",
        "author": "则天皇后",
        "content": "瞻紫极，望玄穹。\n翘至恳，罄深衷。\n听虽远，诚必通。\n垂厚泽，降云宫。",
        "dynasty": "唐",
        "collection_info": null
    },
    {
        "uuid": "546e43f0055196a35d1ae2466ab70e7d",
        "title": "唐享昊天乐 第三",
        "author": "则天皇后",
        "content": "干仪混成冲邃，天道下济高明。\n闿阳晨披紫阙，太一晓降黄庭。\n圜坛敢申昭报，方璧冀展虔情。\n丹襟式敷衷恳，玄鉴庶察微诚。",
        "dynasty": "唐",
        "collection_info": null
    },
    {
        "uuid": "11e76c6633a5881549bd3a0813e9c455",
        "title": "唐享昊天乐 第四",
        "author": "则天皇后",
        "content": "巍巍叡业广，赫赫圣基隆。\n菲德承先顾，祯符萃眇躬。\n铭开武岩侧，图荐洛川中。\n微诚讵幽感，景命忽昭融。\n有怀惭紫极，无以谢玄穹。",
        "dynasty": "唐",
        "collection_info": null
    },
    {
        "uuid": "900427f2fad87bb4e63c5ac81307477d",
        "title": "唐享昊天乐 第五",
        "author": "则天皇后",
        "content": "朝坛雾卷，曙岭烟沈。\n爰设筐币，式表诚心。\n筵辉丽璧，乐畅和音。\n仰惟灵鉴，俯察翘襟。",
        "dynasty": "唐",
        "collection_info": null
    },
    {
        "uuid": "e50e1862798faa8651d4d290f1fb04d3",
        "title": "唐享昊天乐 第六",
        "author": "则天皇后",
        "content": "昭昭上帝，穆穆下临。\n礼崇备物，乐奏锵金。\n兰羞委荐，桂醑盈斟。\n敢希明德，幸罄庄心。",
        "dynasty": "唐",
        "collection_info": null
    },
    {
        "uuid": "455e2b24168113aeb70d5e23362806df",
        "title": "唐享昊天乐 第七",
        "author": "则天皇后",
        "content": "尊浮九酝，礼备三周。\n陈诚菲奠，契福神猷。",
        "dynasty": "唐",
        "collection_info": null
    },
    {
        "uuid": "44c632aacfbff49c352698e2de8854ff",
        "title": "唐享昊天乐 第八",
        "author": "则天皇后",
        "content": "奠璧郊坛昭大礼，锵金拊石表虔诚。\n始奏承云娱帝赏，復歌调露畅韶英。",
        "dynasty": "唐",
        "collection_info": null
    },
    {
        "uuid": "c9941faac676b82e1d70c5069a3fbc06",
        "title": "唐享昊天乐 第九",
        "author": "则天皇后",
        "content": "荷恩承顾託，执契恭临抚。\n庙略静边荒，天兵曜神武。\n有截资先化，无为遵旧矩。\n祯符降昊穹，大业光寰宇。",
        "dynasty": "唐",
        "collection_info": null
    },
    {
        "uuid": "cb91566b46c202a46d8d5030d89b8a17",
        "title": "唐享昊天乐 第十",
        "author": "则天皇后",
        "content": "肃肃祀典，邕邕礼秩。\n三献已周，九成斯毕。\n爰撤其俎，载迁其实。\n或升或降，惟诚惟质。",
        "dynasty": "唐",
        "collection_info": null
    },
    {
        "uuid": "561b7b3bb4ed7c2cd37f977e89fbc930",
        "title": "唐享昊天乐 第十一",
        "author": "则天皇后",
        "content": "礼终肆类，乐阕九成。\n仰惟明德，敢荐非馨。\n顾惭菲奠，久驰云軿。\n瞻荷灵泽，悚恋兼盈。",
        "dynasty": "唐",
        "collection_info": null
    },
    {
        "uuid": "5c2b269dd58273e152b9cb7f6bd38573",
        "title": "唐享昊天乐 第十二",
        "author": "则天皇后",
        "content": "式干路，闢天扉。\n迴日驭，动云衣。\n登金阙，入紫微。\n望仙驾，仰恩徽。",
        "dynasty": "唐",
        "collection_info": null
    },
    {
        "uuid": "f7fcebc5996ea05d0113b81eca90b54a",
        "title": "唐明堂乐章 外办将出",
        "author": "则天皇后",
        "content": "总章陈昔典，衢室礼惟神。\n宏规则天地，神用叶陶钧。\n负扆三春旦，充庭万宇宾。\n顾己诚虚薄，空惭驭兆人。",
        "dynasty": "唐",
        "collection_info": null
    },
    {
        "uuid": "1f0eb5c8ab7834a69d58bd9f89394ddf",
        "title": "唐明堂乐章 皇帝行",
        "author": "则天皇后",
        "content": "仰膺历数，俯顺讴歌。\n远安迩肃，俗阜时和。\n化光玉镜，讼息金科。\n方兴典礼，永戢干戈。",
        "dynasty": "唐",
        "collection_info": null
    },
    {
        "uuid": "37b0ec4ba325329b945dbb5c9aed2d1e",
        "title": "唐明堂乐章 皇嗣出入升降",
        "author": "则天皇后",
        "content": "至人光俗，大孝通神。\n谦以表性，恭惟立身。\n洪规载启，茂典方陈。\n誉隆三善，祥开万春。",
        "dynasty": "唐",
        "collection_info": null
    },
    {
        "uuid": "59d04bec35fe0b79039bc081fcbb3879",
        "title": "唐明堂乐章 迎送王公",
        "author": "则天皇后",
        "content": "千官肃事，万国朝宗。\n载延百辟，爰集三宫。\n君臣德合，鱼水斯同。\n睿图方永，周历长隆。",
        "dynasty": "唐",
        "collection_info": null
    },
    {
        "uuid": "fc91153ebe34b88b559413599857aad5",
        "title": "唐明堂乐章 登歌",
        "author": "则天皇后",
        "content": "礼崇宗祀，志表严禋。\n笙镛合奏，文物惟新。\n敬遵茂典，敢择良辰。\n絜诚斯着，奠谒方申。",
        "dynasty": "唐",
        "collection_info": null
    },
    {
        "uuid": "25ecc17998c75d8d199a8428790fd606",
        "title": "唐明堂乐章 配飨",
        "author": "则天皇后",
        "content": "笙镛间玉宇，文物昭清辉。\n晬影临芳奠，休光下太微。\n孝思期有感，明絜庶无违。",
        "dynasty": "唐",
        "collection_info": null
    },
    {
        "uuid": "07e13b72818eb7be2614e572f51a25e1",
        "title": "唐明堂乐章 宫音",
        "author": "则天皇后",
        "content": "履艮包羣望，居中冠百灵。\n万方资广运，庶品荷财成。\n神功谅匪测，盛德实难名。\n藻奠申诚敬，恭祀表惟馨。",
        "dynasty": "唐",
        "collection_info": null
    },
    {
        "uuid": "79fe6bd5d06eac9aa297893e79a226f3",
        "title": "唐明堂乐章 角音",
        "author": "则天皇后",
        "content": "出震位，开平秩。\n扇条风，乘甲乙。\n龙德盛，鸟星出。\n荐珪篚，陈诚实。",
        "dynasty": "唐",
        "collection_info": null
    },
    {
        "uuid": "76390219c3e06b127fad35bf29fa3dc3",
        "title": "唐明堂乐章 征音",
        "author": "则天皇后",
        "content": "赫赫离精御炎陆，滔滔炽景开隆暑。\n冀延神鉴俯兰尊，式表虔襟陈桂俎。",
        "dynasty": "唐",
        "collection_info": null
    },
    {
        "uuid": "283af37c9a584b84720691ccf34d4e70",
        "title": "唐明堂乐章 商音",
        "author": "则天皇后",
        "content": "律中夷则，序应收成。\n功宣建武，义表惟明。\n爰申礼奠，庶展翘诚。\n九秋是式，百谷斯盈。",
        "dynasty": "唐",
        "collection_info": null
    },
    {
        "uuid": "6dd7d86fd185972c02cad4dd7dd94cfc",
        "title": "唐明堂乐章 羽音",
        "author": "则天皇后",
        "content": "葭律肇启隆冬，苹藻攸陈飨祭。\n黄钟既陈玉烛，红粒方殷稔岁。",
        "dynasty": "唐",
        "collection_info": null
    },
    {
        "uuid": "aa06940714190e6277194b6924a67b24",
        "title": "唐大飨拜洛乐章 昭和",
        "author": "则天皇后",
        "content": "九玄眷命，三圣基隆。\n奉成先旨，明台毕功。\n宗祀展敬，冀表深衷。\n永昌帝业，式播淳风。",
        "dynasty": "唐",
        "collection_info": null
    },
    {
        "uuid": "652d27772aac01558f8448babf4ee9c4",
        "title": "唐大飨拜洛乐章 致和",
        "author": "则天皇后",
        "content": "神功不测兮运阴阳，包藏万宇兮孕八荒。\n天符既出兮帝业昌，愿临明祀兮降祯祥。",
        "dynasty": "唐",
        "collection_info": null
    },
    {
        "uuid": "98212abd74b3239b98e7351460c217fb",
        "title": "唐大飨拜洛乐章 咸和",
        "author": "则天皇后",
        "content": "坎泽祠容备举，坤坛祭典爰申。\n灵睠遥行秘躅，嘉贶荐委殊珍。\n肃礼恭禋载展，翘襟邈志逾殷。\n方期交际悬应。",
        "dynasty": "唐",
        "collection_info": null
    },
    {
        "uuid": "68b6e4e58720c80923180a9f3f09ce2d",
        "title": "唐大飨拜洛乐章 九和",
        "author": "则天皇后",
        "content": "祗荷坤德，钦若干灵。\n惭惕罔寘，兴居匪宁。\n恭崇礼则，肃奉仪形。\n惟凭展敬，敢荐非馨。",
        "dynasty": "唐",
        "collection_info": null
    },
    {
        "uuid": "d7df3473ec212de38e8e5b1cc9ad109e",
        "title": "唐大飨拜洛乐章 拜洛",
        "author": "则天皇后",
        "content": "菲躬承睿顾，薄德忝坤仪。\n干干遵后命，翼翼奉先规。\n抚俗勤虽切，还淳化尚亏。\n未能弘至道，何以契明祇。",
        "dynasty": "唐",
        "collection_info": null
    },
    {
        "uuid": "b0591ef2adca7889b1defa0b2730508e",
        "title": "唐大飨拜洛乐章 显和",
        "author": "则天皇后",
        "content": "顾德有惭虚菲，明祇屡降祯符。\n汜水初呈秘象，温洛荐表昌图。\n玄泽流恩载洽，丹襟荷渥增愉。",
        "dynasty": "唐",
        "collection_info": null
    },
    {
        "uuid": "3c75711c9e444e46b422ee14144adb12",
        "title": "唐大飨拜洛乐章 昭和",
        "author": "则天皇后",
        "content": "舒云致养，合大资生。\n德以恆固，功由永贞。\n升歌荐序，垂币翘诚。\n虹开玉照，凤引金声。",
        "dynasty": "唐",
        "collection_info": null
    },
    {
        "uuid": "11151dce3d100d3e6784c44d7afeb09d",
        "title": "唐大飨拜洛乐章 敬和",
        "author": "则天皇后",
        "content": "兰俎既升，苹羞可荐。\n金石载设，咸英已变。\n林泽斯总，山川是徧。\n敢用敷诚，实惟忘倦。",
        "dynasty": "唐",
        "collection_info": null
    },
    {
        "uuid": "344a9643097b821d586336abc67726ea",
        "title": "唐大飨拜洛乐章 齐和",
        "author": "则天皇后",
        "content": "沈潜演贶分三极，广大凝祯总万方。\n既荐羽旌文化启，还呈干戚武威扬。",
        "dynasty": "唐",
        "collection_info": null
    },
    {
        "uuid": "898bdf68dc4f5fa316412c23d4aa19a6",
        "title": "唐大飨拜洛乐章 德和",
        "author": "则天皇后",
        "content": "夕惕同龙契，晨兢当凤扆。\n崇儒习旧规，偃伯循先旨。\n绝壤飞冠盖，遐区丽山水。\n幸承三圣余，忻属千年始。",
        "dynasty": "唐",
        "collection_info": null
    },
    {
        "uuid": "72c124692954d9c416d69e0ce063ac6b",
        "title": "唐大飨拜洛乐章 禋和",
        "author": "则天皇后",
        "content": "百礼崇容，千官肃事。\n灵降舞兆，神凝有粹。\n奠享咸周，威仪毕备。\n奏夏登列，歌雍撤肆。",
        "dynasty": "唐",
        "collection_info": null
    },
    {
        "uuid": "360e9f9afbe26731322114045ab22967",
        "title": "唐大飨拜洛乐章 通和",
        "author": "则天皇后",
        "content": "皇皇灵睠，穆穆神心。\n暂动凝质，还归积阴。\n功玄枢纽，理寂高深。\n衔恩佩德，耸志翘襟。",
        "dynasty": "唐",
        "collection_info": null
    },
    {
        "uuid": "184cab09ef71b91612020561e889a491",
        "title": "唐大飨拜洛乐章 归和",
        "author": "则天皇后",
        "content": "言旋云洞兮蹑烟涂，永宁中宇兮安下都。\n包涵动植兮顺荣枯，长贻宝贶兮赞璇图。",
        "dynasty": "唐",
        "collection_info": null
    },
    {
        "uuid": "9e6cfd55e115f3330c7a102f3d22347f",
        "title": "唐大飨拜洛乐章 归和",
        "author": "则天皇后",
        "content": "调云阕兮神座兴，骖云驾兮俨将升。\n腾绛霄兮垂景祜，翘丹恳兮荷休征。",
        "dynasty": "唐",
        "collection_info": null
    },
    {
        "uuid": "5e767da09c0b360a147e8dc1d260e402",
        "title": "唐武氏享先庙乐章",
        "author": "则天皇后",
        "content": "先德谦撝冠昔，严规节素超今。\n奉国忠诚每竭，承家至孝纯深。\n追崇惧乖尊意，显号恐玷徽音。\n既迫王公屡请，方乃俯遂羣心。\n有限无由展敬，奠醑每阙亲斟。\n大礼虔申典册，苹藻敬荐翘襟。",
        "dynasty": "唐",
        "collection_info": null
    },
    {
        "uuid": "5ef39b7e25490c6ddd2a8ca79ad9db03",
        "title": "早春夜宴",
        "author": "则天皇后",
        "content": "九春开上节，千门敞夜扉。\n兰灯吐新燄，桂魄朗圆辉。\n送酒惟须满，流杯不用稀。\n务使霞浆兴，方乘泛洛归。",
        "dynasty": "唐",
        "collection_info": null
    },
    {
        "uuid": "2e164ed767169129df1dd6ee43a72e08",
        "title": "游九龙潭",
        "author": "则天皇后",
        "content": "山窗游玉女，涧户对琼峰。\n岩顶翔双凤，潭心倒九龙。\n酒中浮竹叶，杯上写芙蓉。\n故验家山赏，惟有风入松。",
        "dynasty": "唐",
        "collection_info": null
    },
    {
        "uuid": "f4f1d3f4524424c6a7138b414ddc0bdd",
        "title": "赠胡天师",
        "author": "则天皇后",
        "content": "高人叶高志，山服往山家。\n迢迢间风月，去去隔烟霞。\n碧岫窥玄洞，玉竈炼丹砂。\n今日星津上，延首望灵槎。",
        "dynasty": "唐",
        "collection_info": null
    },
    {
        "uuid": "81716514a3d9d49fdb577cf7de42426b",
        "title": "从驾幸少林寺",
        "author": "则天皇后",
        "content": "陪銮游禁苑，侍赏出兰闱。\n云偃攒峰盖，霞低插浪旗。\n日宫疏涧户，月殿启岩扉。\n金轮转金地，香阁曳香衣。\n铎吟轻吹发，幡摇薄雾霏。\n昔遇焚芝火，山红连野飞。\n花台无半影，莲塔有全辉。\n实赖能仁力，攸资善世威。\n慈缘兴福绪，于此罄归依。\n风枝不可静，泣血竟何追。",
        "dynasty": "唐",
        "collection_info": null
    },
    {
        "uuid": "e6868715c37e40c866eea93535ef59ef",
        "title": "石淙",
        "author": "则天皇后",
        "content": "三山十洞光玄箓，玉峤金峦镇紫微。\n均露均霜标胜壤，交风交雨列皇畿。\n万仞高岩藏日色，千寻幽涧浴云衣。\n且驻欢筵赏仁智，琱鞍薄晚杂尘飞。",
        "dynasty": "唐",
        "collection_info": null
    },
    {
        "uuid": "77a7a9f33e7ca7d326a9c9d12585ac63",
        "title": "腊日宣诏幸上苑",
        "author": "则天皇后",
        "content": "明朝游上苑，火急报春知。\n花须连夜发，莫待晓风吹。",
        "dynasty": "唐",
        "collection_info": null
    },
    {
        "uuid": "b103b9df87a272ec797599a7132b15b5",
        "title": "如意娘",
        "author": "则天皇后",
        "content": "看朱成碧思纷纷，顦顇支离为忆君。\n不信比来长下泪，开箱验取石榴裙。",
        "dynasty": "唐",
        "collection_info": null
    },
    {
        "uuid": "654cf2f95c586d09204191b8ffee5cc6",
        "title": "制袍字赐狄仁杰",
        "author": "则天皇后",
        "content": "敷政术，守清勤。\n升显位，励相臣。",
        "dynasty": "唐",
        "collection_info": null
    },
    {
        "uuid": "db2295328ccdb391fdc99b86728a3b85",
        "title": "拟小山篇",
        "author": "徐贤妃",
        "content": "仰幽岩而流盼，抚桂枝以凝想。\n将千龄兮此遇，荃何为兮独往。",
        "dynasty": "唐",
        "collection_info": null
    },
    {
        "uuid": "1dd971206c342e3f77193f954a445ce5",
        "title": "长门怨",
        "author": "徐贤妃",
        "content": "旧爱柏梁台，新宠昭阳殿。\n守分辞芳辇，含情泣团扇。\n一朝歌舞荣，夙昔诗书贱。\n颓恩诚已矣，覆水难重荐。",
        "dynasty": "唐",
        "collection_info": null
    },
    {
        "uuid": "9de618b6fd751141acdc754ea4ee358e",
        "title": "秋风函谷应诏",
        "author": "徐贤妃",
        "content": "秋风起函谷，劲气动河山。\n偃松千岭上，杂雨二陵间。\n低云愁广隰，落日惨重关。\n此时飘紫气，应验真人还。",
        "dynasty": "唐",
        "collection_info": null
    },
    {
        "uuid": "d7ac08a14a7469930bb49a46114a60c2",
        "title": "赋得北方有佳人",
        "author": "徐贤妃",
        "content": "由来称独立，本自号倾城。\n柳叶眉间发，桃花脸上生。\n腕摇金钏响，步转玉环鸣。\n纤腰宜宝袜，红衫艳织成。\n悬知一顾重，别觉舞腰轻。",
        "dynasty": "唐",
        "collection_info": null
    },
    {
        "uuid": "81df10b510f363568f0dd636e7f121b1",
        "title": "进太宗",
        "author": "徐贤妃",
        "content": "朝来临镜台，粧罢暂裴回。\n千金始一笑，一召讵能来。",
        "dynasty": "唐",
        "collection_info": null
    },
    {
        "uuid": "802a4cc3a6a9a72387b1f8bc6638dbd8",
        "title": "奉和圣制立春日侍宴内殿出翦綵花应制",
        "author": "上官昭容",
        "content": "密叶因裁吐，新花逐翦舒。\n攀条虽不谬，摘橤讵知虚。\n春至由来发，秋还未肯疎。",
        "dynasty": "唐",
        "collection_info": null
    },
    {
        "uuid": "c6d4fd067e8283e78ebf2348929dd4cb",
        "title": "九月九日上幸慈恩寺登浮图羣臣上菊花寿酒",
        "author": "上官昭容",
        "content": "帝里重阳节，香园万乘来。\n却邪萸入佩，献寿菊传杯。\n墖类承天涌，门疑待佛开。\n睿词悬日月，长得仰昭回。",
        "dynasty": "唐",
        "collection_info": null
    },
    {
        "uuid": "99992dd7d5b646a695f85e80042b0d97",
        "title": "綵书怨",
        "author": "上官昭容",
        "content": "叶下洞庭初，思君万里余。\n露浓香被冷，月落锦屏虚。\n欲奏江南曲，贪封蓟北书。\n书中无别意，惟怅久离居。",
        "dynasty": "唐",
        "collection_info": null
    },
    {
        "uuid": "868867761afcf837751ac7c4cd70addc",
        "title": "驾幸三会寺应制",
        "author": "上官昭容",
        "content": "释子谈经处，轩臣刻字留。\n故台遗老识，残简圣皇求。\n驻跸怀千古，开襟望九州。\n四山缘塞合，二水夹城流。\n宸翰陪瞻仰，天杯接献酬。\n太平词藻盛，长愿纪鸿休。",
        "dynasty": "唐",
        "collection_info": null
    },
    {
        "uuid": "fe1f6f07885ac84ede783f777d686f5b",
        "title": "驾幸新丰温泉宫献诗三首 一",
        "author": "上官昭容",
        "content": "三冬季月景[龙]年，万乘观风出灞川。\n遥看电跃龙为马，回瞩霜原玉作田。",
        "dynasty": "唐",
        "collection_info": null
    },
    {
        "uuid": "6287ff34222b11fab4a015ab12e47bc3",
        "title": "驾幸新丰温泉宫献诗三首 二",
        "author": "上官昭容",
        "content": "鸾旗掣曳拂空回，羽骑骖驔蹑景来。\n隐隐骊山云外耸，迢迢御帐日边开。",
        "dynasty": "唐",
        "collection_info": null
    },
    {
        "uuid": "70069a27c34cbb10fbcbc75381642c6d",
        "title": "驾幸新丰温泉宫献诗三首 三",
        "author": "上官昭容",
        "content": "翠幕珠帏敞月营，金罍玉斝泛兰英。\n岁岁年年常扈跸，长长久久乐升平。",
        "dynasty": "唐",
        "collection_info": null
    },
    {
        "uuid": "da7ab5951c43fb30a88b494d0baaf37e",
        "title": "游长宁公主流杯池二十五首 一",
        "author": "上官昭容",
        "content": "逐仙赏，展幽情。\n踰昆阆，迈蓬瀛。",
        "dynasty": "唐",
        "collection_info": null
    },
    {
        "uuid": "6b606ed5a9ecbe2291ffd183fffdb0ae",
        "title": "游长宁公主流杯池二十五首 二",
        "author": "上官昭容",
        "content": "游鲁馆，陟秦台。\n汚山壁，媿琼瓌。",
        "dynasty": "唐",
        "collection_info": null
    },
    {
        "uuid": "d5437b46dbce99289687b8299c27f70b",
        "title": "游长宁公主流杯池二十五首 三",
        "author": "上官昭容",
        "content": "檀栾竹影，飙䫻松声。\n不烦歌吹，自足娱情。",
        "dynasty": "唐",
        "collection_info": null
    },
    {
        "uuid": "aa7cb6944622d7f2a0e9dfbafb094b0a",
        "title": "游长宁公主流杯池二十五首 四",
        "author": "上官昭容",
        "content": "仰循茅宇，俯眄乔枝。\n烟霞问讯，风月相知。",
        "dynasty": "唐",
        "collection_info": null
    },
    {
        "uuid": "e0fb73182b78e1c70230eed300da0150",
        "title": "游长宁公主流杯池二十五首 五",
        "author": "上官昭容",
        "content": "枝条郁郁，文质彬彬。\n山林作伴，松桂为邻。",
        "dynasty": "唐",
        "collection_info": null
    },
    {
        "uuid": "d1f1af1a13d949b9227e4052b1ef0400",
        "title": "游长宁公主流杯池二十五首 六",
        "author": "上官昭容",
        "content": "清波汹涌，碧树冥蒙。\n莫怪留步，因攀桂丛。",
        "dynasty": "唐",
        "collection_info": null
    },
    {
        "uuid": "7741eaba91954fb7f5d85f17cb436e16",
        "title": "游长宁公主流杯池二十五首 七",
        "author": "上官昭容",
        "content": "莫论圆峤，休说方壶。\n何如鲁馆，即是仙都。",
        "dynasty": "唐",
        "collection_info": null
    },
    {
        "uuid": "72fd97649209b32372b817161772b040",
        "title": "游长宁公主流杯池二十五首 八",
        "author": "上官昭容",
        "content": "玉环腾远创，金埒荷殊荣。\n弗玩珠玑饰，仍留仁智情。\n凿山便作室，凭树即为楹。\n公输与班尔，从此遂韬声。",
        "dynasty": "唐",
        "collection_info": null
    },
    {
        "uuid": "9b170116f40c7d92c7fb9f531e6e6f5f",
        "title": "游长宁公主流杯池二十五首 九",
        "author": "上官昭容",
        "content": "登山一长望，正遇九春初。\n结驷填街术，闾阎满邑居。\n鬬雪梅先吐，惊风柳未舒。\n直愁斜日落，不畏酒尊虚。",
        "dynasty": "唐",
        "collection_info": null
    },
    {
        "uuid": "5c26422449d82061174fb467a5c8aa2f",
        "title": "游长宁公主流杯池二十五首 十",
        "author": "上官昭容",
        "content": "霁晓气清和，披襟赏薜萝。\n玳瑁凝春色，琉璃漾水波。\n跂石聊长啸，攀松乍短歌。\n除非物外者，谁就此经过。",
        "dynasty": "唐",
        "collection_info": null
    },
    {
        "uuid": "20e8bfc1fe081cce4b23d1db7581c062",
        "title": "游长宁公主流杯池二十五首 十一",
        "author": "上官昭容",
        "content": "暂尔游山第，淹留惜未归。\n霞窗明月满，涧户白云飞。\n书引藤为架，人将薜作衣。\n此真攀玩所，临睨赏光辉。",
        "dynasty": "唐",
        "collection_info": null
    },
    {
        "uuid": "afa7d7cd29314a5887b0e6d6aa596f5f",
        "title": "游长宁公主流杯池二十五首 十二",
        "author": "上官昭容",
        "content": "放旷出烟云，萧条自不羣。\n漱流清意府，隐几避嚻氛。\n石画妆苔色，风梭织水文。\n山室何为贵？唯余兰桂熏。",
        "dynasty": "唐",
        "collection_info": null
    },
    {
        "uuid": "7f5221723559822ab3cd06c2bc73ecfe",
        "title": "游长宁公主流杯池二十五首 十三",
        "author": "上官昭容",
        "content": "策杖临霞岫，危步下霜蹊。\n志逐深山静，途随曲涧迷。\n渐觉心神逸，俄看云雾低。\n莫怪人题树，祗为赏幽栖。",
        "dynasty": "唐",
        "collection_info": null
    },
    {
        "uuid": "c7dca5f06c26cadf9b386a915c014c95",
        "title": "游长宁公主流杯池二十五首 十四",
        "author": "上官昭容",
        "content": "攀藤招逸客，偃桂协幽情。\n水中看树影，风裏听松声。",
        "dynasty": "唐",
        "collection_info": null
    },
    {
        "uuid": "9af6a910e31e47e2533e24260d4fb1f6",
        "title": "游长宁公主流杯池二十五首 十五",
        "author": "上官昭容",
        "content": "携琴侍叔夜，负局访安期。\n不应题石壁，为记赏山时。",
        "dynasty": "唐",
        "collection_info": null
    },
    {
        "uuid": "1e0208502cc03b896fa0045a1213d752",
        "title": "游长宁公主流杯池二十五首 十六",
        "author": "上官昭容",
        "content": "泉石多仙趣，岩壑写奇形。\n欲知堪悦耳，唯听水泠泠。",
        "dynasty": "唐",
        "collection_info": null
    },
    {
        "uuid": "56ac2f5b3b6eda43cd88d4a2732fd6cc",
        "title": "游长宁公主流杯池二十五首 十七",
        "author": "上官昭容",
        "content": "岩壑恣登临，莹目復怡心。\n风篁类长笛，流水当鸣琴。",
        "dynasty": "唐",
        "collection_info": null
    },
    {
        "uuid": "80a75bb5d778d3223c3c9eb3c5c0ef8d",
        "title": "游长宁公主流杯池二十五首 十八",
        "author": "上官昭容",
        "content": "懒步天台路，惟登地肺山。\n幽岩仙桂满，今日恣情攀。",
        "dynasty": "唐",
        "collection_info": null
    },
    {
        "uuid": "d9c581781858a413d9dbe0677b36c45c",
        "title": "游长宁公主流杯池二十五首 十九",
        "author": "上官昭容",
        "content": "暂游仁智所，萧然松桂情。\n寄言栖遯客，勿復访蓬瀛。",
        "dynasty": "唐",
        "collection_info": null
    },
    {
        "uuid": "7df3d494dcb707a9301784d5ca3a3435",
        "title": "游长宁公主流杯池二十五首 二十",
        "author": "上官昭容",
        "content": "瀑溜晴疑雨，丛篁昼似昏。\n山中真可玩，暂请报王孙。",
        "dynasty": "唐",
        "collection_info": null
    },
    {
        "uuid": "21e48386e50087ad258ce2b4630970e8",
        "title": "游长宁公主流杯池二十五首 二十一",
        "author": "上官昭容",
        "content": "傍池聊试笔，倚石旋题诗。\n豫弹山水调，终拟从钟期。",
        "dynasty": "唐",
        "collection_info": null
    },
    {
        "uuid": "541f5840497442852ab9bcda7cc85064",
        "title": "游长宁公主流杯池二十五首 二十二",
        "author": "上官昭容",
        "content": "横铺豹皮褥，侧带鹿胎巾。\n借问何为者，山中有逸人。",
        "dynasty": "唐",
        "collection_info": null
    },
    {
        "uuid": "71933e6609fb9905794edf987eeadf37",
        "title": "游长宁公主流杯池二十五首 二十三",
        "author": "上官昭容",
        "content": "沁水田园先自多，齐城楼观更无过。\n倩语张骞莫辛苦，人今从此识天河。",
        "dynasty": "唐",
        "collection_info": null
    },
    {
        "uuid": "bbcf3748143c051523a5f7a69bd8af0a",
        "title": "游长宁公主流杯池二十五首 二十四",
        "author": "上官昭容",
        "content": "参差碧岫耸莲花，潺湲绿水莹金沙。\n何须远访三山路，人今已到九仙家。",
        "dynasty": "唐",
        "collection_info": null
    },
    {
        "uuid": "07b1873b810a97ed92bc682b49722ce0",
        "title": "游长宁公主流杯池二十五首 二十五",
        "author": "上官昭容",
        "content": "凭高瞰险足怡心，菌阁桃源不暇寻。\n余雪依林成玉树，残霙点岫即瑶岑。",
        "dynasty": "唐",
        "collection_info": null
    },
    {
        "uuid": "709c44d30a61a84f30684616e920919e",
        "title": "句",
        "author": "上官昭容",
        "content": "势如连璧友，心似臭兰人。",
        "dynasty": "唐",
        "collection_info": null
    },
    {
        "uuid": "c4e058828c5140de4d4fa0ad1a05a259",
        "title": "赠张云容舞",
        "author": "杨贵妃",
        "content": "罗袖动香香不已，红蕖褭褭秋烟裏。\n轻云岭上乍摇风，嫩柳池边初拂水。",
        "dynasty": "唐",
        "collection_info": null
    },
    {
        "uuid": "e10b1b3a4ec20886adbd4940b6d193ad",
        "title": "谢赐珍珠",
        "author": "江妃",
        "content": "桂叶双眉久不描，残妆和泪汚红绡。\n长门尽日无梳洗，何必珍珠慰寂寥。",
        "dynasty": "唐",
        "collection_info": null
    },
    {
        "uuid": "8fd66af3d76c2e20e72abd19d05abd78",
        "title": "黄台瓜辞",
        "author": "章怀太子",
        "content": "种瓜黄台下，瓜熟子离离。\n一摘使瓜好，再摘使瓜稀。\n三摘犹自可，摘绝抱蔓归。",
        "dynasty": "唐",
        "collection_info": null
    },
    {
        "uuid": "88f27ec75af6da551b7721db197ffb3e",
        "title": "奉和同太子监守违恋",
        "author": "韩王元嘉",
        "content": "干象开层构，离明启少阳。\n卜征从献吉，守器属元良。\n逖矣凌周诵，遥哉掩汉庄。\n好士倾南洛，多才盛北场。\n地分丹鹫岭，途间白云乡。\n储诚虔晓夕，宸爱积炎凉。\n珠璧连霄汉，万物仰重光。",
        "dynasty": "唐",
        "collection_info": null
    },
    {
        "uuid": "dd4d14c07dbd3574d0711fe6e589745d",
        "title": "奉和圣制过温汤",
        "author": "越王贞",
        "content": "凤辇腾宸驾，骊籞次干游。\n坎德疎温液，山隈派暖流。\n寒氛空外拥，蒸气沼中浮。\n林凋帷影散，云敛盖阴收。\n霜郊畅玄览，参差落景遒。",
        "dynasty": "唐",
        "collection_info": null
    },
    {
        "uuid": "f7c8416ace07b4758277d88b44d90391",
        "title": "石桥",
        "author": "信安王祎",
        "content": "别有经行所，迥跨重峦侧。\n粤因求瘼余，倏想寻真域。\n放情恣披拂，杖策聊□□。\n□□□□□，□□□□色。\n乱幡雾中见，雁塔云间识。\n薄烟幂远郊，遥峰没归翼。\n仙桥危石架，幽洞乘□□。\n□□□□□，□□□易测。\n二教无先后，一相平而直。\n冀兹捐俗心，永怀依妙力。",
        "dynasty": "唐",
        "collection_info": null
    },
    {
        "uuid": "8897cd05137c0f3b2c52ff0990cb7939",
        "title": "虚池驿题屏风",
        "author": "宜芬公主",
        "content": "出嫁辞乡国，由来此别难。\n圣恩愁远道，行路泣相看。\n沙塞容颜尽，边隅粉黛残。\n妾心何所断，他日望长安。",
        "dynasty": "唐",
        "collection_info": null
    },
    {
        "uuid": "07b4ee43e6bfb57f67c40ff723f183cc",
        "title": "嘲陆畅",
        "author": "女学士宋氏若华",
        "content": "十二层楼倚翠空，凤鸾相对立梧桐。\n双成走报监门卫，莫使吴歈入汉宫。",
        "dynasty": "唐",
        "collection_info": null
    }
]