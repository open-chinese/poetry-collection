[
    {
        "uuid": "683474284287619b6002f27e32b5c4b0",
        "title": "题斯行厚亲庵世祀阁二首  其一",
        "author": "胡寅",
        "content": "轩冕身犹寄，金赀意不存。\n永怀三釜乐，当把一经翻。\n静室依松柏，清规遗子孙。\n里仁如长者，真使薄夫敦。",
        "dynasty": "宋",
        "collection_info": null
    },
    {
        "uuid": "0ca39f8decd85ef99d2319f66e001a92",
        "title": "题斯行厚亲庵世祀阁二首  其二",
        "author": "胡寅",
        "content": "不用登临趣，凭高心重催。\n庞公勤上冢，束晳更循陔。\n羊枣终身慕，莪蒿鞠子哀。\n年年拜寒食，岂但数云来。",
        "dynasty": "宋",
        "collection_info": null
    },
    {
        "uuid": "c728db72ae1ef5c9fd5608dc3d2a9275",
        "title": "赠李子扬",
        "author": "胡寅",
        "content": "洛社看花各妙年，那知关塞起狼烟。\n旧游只有山川在，佳政时闻岭峤传。\n对酒鲜欢吾老矣，登高能赋子依然。\n不忘鸡黍平生约，更泛潇湘下水船。",
        "dynasty": "宋",
        "collection_info": null
    },
    {
        "uuid": "2a7ba1f7cfe2cb217f33f5a1efbc971e",
        "title": "和彦达落梅",
        "author": "胡寅",
        "content": "为问东风有底忙，吹成疏雪洒林塘。\n应知剩馥归香骨，谁拾残英试粉粧。\n安得反魂三折臂，漫披能赋九迴肠。\n枝间頼有青青子，不遣行人折过墙。",
        "dynasty": "宋",
        "collection_info": null
    },
    {
        "uuid": "f403b4aa68ff290cab05923593aa0785",
        "title": "简奇父",
        "author": "胡寅",
        "content": "累旬不见孙夫子，闻学神农阖户眠。\n药物谅能收近效，精神应復类癯仙。\n欲趋丈室求高论，恐费华池溉下田。\n指日春风动花柳，也须乘兴慕斜川。",
        "dynasty": "宋",
        "collection_info": null
    },
    {
        "uuid": "78d4b952bb80ee64d6850cb183ae7778",
        "title": "从赵庙求菖蒲",
        "author": "胡寅",
        "content": "欲从蒲涧问安期，仙事茫茫不可知。\n何许寸根仍穊节，解教霜鬓却青丝。\n风流公子茝兰伴，憔悴骚人香草诗。\n乞取萧踈映窗几，苍然常揖岁寒姿。",
        "dynasty": "宋",
        "collection_info": null
    },
    {
        "uuid": "9707a22a0242eab1a00a87ae1897cac6",
        "title": "和赵荣州",
        "author": "胡寅",
        "content": "兵戎暌隔几春秋，又向南州话北州。\n一饭识君尘外趣，三川回首梦中游。\n可堪丽藻相华宠，自断沉疴合罢休。\n安得卜隣如二老，杖藜来往亦风流。",
        "dynasty": "宋",
        "collection_info": null
    },
    {
        "uuid": "d6e55e754575600a534f1e0b23917459",
        "title": "和奇父二首  其一",
        "author": "胡寅",
        "content": "示病维摩体暂癯，习閒中散礼诚疏。\n已知道义能相与，故使情交得自如。\n前日又欣挥麈尾，何时重见命巾车。\n栖迟甘就衡门下，不见龙章卧草庐。",
        "dynasty": "宋",
        "collection_info": null
    },
    {
        "uuid": "f8fa3e8105bf4d6ea20403d5f90edaa8",
        "title": "和奇父二首  其二",
        "author": "胡寅",
        "content": "丈室虚明了不扃，寸田芜废正须耕。\n容颜半叹年华改，品目犹烦月旦评。\n洗砺子荆真可慕，中庸伯始竟何成。\n且将礼节规儿辈，不止文书记姓名。",
        "dynasty": "宋",
        "collection_info": null
    },
    {
        "uuid": "0f9167db5ba6fa121a1496754efdb6c3",
        "title": "和洪秀才八首  其一",
        "author": "胡寅",
        "content": "杖策纷纷是，谁能志大猷。\n觕衣与粝饭，长夏及清秋。\n辩论轻三耳，斋明见两眸。\n圣门多要妙，文艺不须游。",
        "dynasty": "宋",
        "collection_info": null
    },
    {
        "uuid": "ae48f6707511be713e686003a25cb5e9",
        "title": "和洪秀才八首  其二",
        "author": "胡寅",
        "content": "自昔超羣者，无非远大猷。\n要令心似镜，莫遣气横秋。\n末学多墙面，深窥异瞽眸。\n君看颜氏子，何以过商游。",
        "dynasty": "宋",
        "collection_info": null
    },
    {
        "uuid": "8e0c1d8da2f9168b2e5077a48ca8e044",
        "title": "和洪秀才八首  其三",
        "author": "胡寅",
        "content": "爱酒希元亮，敲门重子猷。\n孤松将秀岭，万竹已摇秋。\n懒去手搔髮，兴来书映眸。\n此生当皎皎，毋作梦中游。",
        "dynasty": "宋",
        "collection_info": null
    },
    {
        "uuid": "0af472bd53f4cfcfb50319658539d234",
        "title": "和洪秀才八首  其四",
        "author": "胡寅",
        "content": "于今闻议论，自昔际风猷。\n劲柏君凌雪，衰蒲我望秋。\n读书钦满腹，歌舞倦回眸。\n岂但人称善，无惭马少游。",
        "dynasty": "宋",
        "collection_info": null
    },
    {
        "uuid": "8293503a7a190ed149b30ec48f31e908",
        "title": "和洪秀才八首  其五",
        "author": "胡寅",
        "content": "栽花为事业，种秫是谋猷。\n不羡两蜗角，从教双鬓秋。\n登楼山抹黛，垂钓水澄眸。\n此乐应谁侣，雩风昔从游。",
        "dynasty": "宋",
        "collection_info": null
    },
    {
        "uuid": "0f584deedc4c9c7cf6b3f956655dff04",
        "title": "和洪秀才八首  其六",
        "author": "胡寅",
        "content": "鄙人闻道晚，何以播芳猷。\n未就三年刻，还惊一叶秋。\n论交无白足，对客有青眸。\n之子怀仙趣，相期汗漫游。",
        "dynasty": "宋",
        "collection_info": null
    },
    {
        "uuid": "11d3e5c0c1e90218f6449bd4d8881c1e",
        "title": "和洪秀才八首  其七",
        "author": "胡寅",
        "content": "有烦推后觉，未克继先猷。\n痼疾资医缓，心专慕弈秋。\n远游方策足，参倚在凝眸。\n更仗磋磨力，时时警惰游。",
        "dynasty": "宋",
        "collection_info": null
    },
    {
        "uuid": "1277cd306f103eeedd6c2ecfcaf5d34a",
        "title": "和洪秀才八首  其八",
        "author": "胡寅",
        "content": "闻说频频党，深遵秩秩猷。\n题评归月旦，裁鑑比阳秋。\n赋谢雕虫手，诗通美盼眸。\n看君多直谅，端似汉朱游。",
        "dynasty": "宋",
        "collection_info": null
    },
    {
        "uuid": "5a29373c1ce658646f5d094deb42b248",
        "title": "示法轮长老",
        "author": "胡寅",
        "content": "人间膏火日烹煎，尘外光阴可判年。\n路转峯回能几许，鸟啼花发故依然。\n同游多病空携酒，相对忘机不话禅。\n请撤溪桥休送客，却须多种远公莲。",
        "dynasty": "宋",
        "collection_info": null
    },
    {
        "uuid": "032ea1f2ac8add1fe3215541c10a695c",
        "title": "题樟源岭下老妪井栏妪百五岁",
        "author": "胡寅",
        "content": "嘻嘻呀呀三伏中，投鞭拭汗一亩宫。\n铜瓶击深响鞺鞳，翠绠引重声珰东。\n雪花下咽肌骨醒，风腋泛驾仙灵通。\n百年老妪羽化久，名与甘井垂无穷。",
        "dynasty": "宋",
        "collection_info": null
    },
    {
        "uuid": "ccc58434104123b0822fdf7d80ea3087",
        "title": "和杨秀才二首  其一",
        "author": "胡寅",
        "content": "林下何所乐，放怀天地中。\n青山供客眼，明月与君同。\n静听蕉窗雨，閒披芰沼风。\n未忘蒿目意，时一梦周公。",
        "dynasty": "宋",
        "collection_info": null
    },
    {
        "uuid": "218d276cc7fd84b4f8889b878c6b5302",
        "title": "和杨秀才二首  其二",
        "author": "胡寅",
        "content": "林下何所乐，游心书史中。\n时窥言语外，默想圣贤同。\n沂水有余咏，舞雩多好风。\n区区守一介，未肯易三公。",
        "dynasty": "宋",
        "collection_info": null
    },
    {
        "uuid": "25dd49d550a4d71823f523967c3fdf76",
        "title": "和仁仲",
        "author": "胡寅",
        "content": "岩壑风烟可写忧，千竿筠玉凈修修。\n弟兄无故兼三乐，杯斚相欢第一秋。\n岂似墨卿夸楚泽，最宜从事到青州。\n胸中固自春风在，小试安能学太丘。",
        "dynasty": "宋",
        "collection_info": null
    },
    {
        "uuid": "efb6f613553bfe0fed484152ec3bebb8",
        "title": "示延平日者",
        "author": "胡寅",
        "content": "万物森然播大钧，一言鈎诀妙通神。\n捲帘与客谈忠孝，袖手观时任屈伸。\n燕石勒名应有日，凌烟图像果何人。\n且从冠盖林中看，莫滞天涯与水滨。",
        "dynasty": "宋",
        "collection_info": null
    },
    {
        "uuid": "a692daddcc37d1c5f434b9592052abca",
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其一",
        "author": "胡寅",
        "content": "云归龙泽寺，风引墨池船。\n谁识行藏妙，空惊岁序迁。\n从行矜壮齿，抚事嘆华颠。\n约略人间世，耆僧亦怃然。",
        "dynasty": "宋",
        "collection_info": null
    },
    {
        "uuid": "47dccd664e5f05f565ca3943d21ac918",
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其二",
        "author": "胡寅",
        "content": "车骑纷来去，帆樯竞泝沿。\n云閒天淡淡，江静竹娟娟。\n耻学飞腾术，慵参寂灭禅。\n春风常满意，无处不怡然。",
        "dynasty": "宋",
        "collection_info": null
    },
    {
        "uuid": "fd80e2d0aded118c1d0f30e5b449ddbc",
        "title": "宿余干临江高寺题清音寺",
        "author": "胡寅",
        "content": "閒身何事有尘劳，憩息欣逢一榻高。\n瀼水转湾如玉玦，曲洲斜抱记檀槽。\n凭栏偶见飞鸿翼，对酒仍持紫蟹螯。\n畴昔未观东汇泽，片帆聊欲驾洪涛。",
        "dynasty": "宋",
        "collection_info": null
    },
    {
        "uuid": "f8b8dd58c3eee9c97cc7d18fbfb8d67c",
        "title": "题中元观次黎才翁韵",
        "author": "胡寅",
        "content": "挂了衣冠却问农，几回欹枕听晨钟。\n壮怀不与浮云渺，宿疹犹资大药功。\n想像濠梁宁有趣，追寻风驭岂无踪。\n道人要识春台乐，须向壶公问所从。",
        "dynasty": "宋",
        "collection_info": null
    },
    {
        "uuid": "577ee1eb324d3d5dcf980281bfe8ba21",
        "title": "十二月酴醾盛开",
        "author": "胡寅",
        "content": "不虞集霰与飞霜，可但寒梅度暗香。\n翠碧重敷秋后叶，玉明争绚晓来粧。\n应怜高架袅清艷，谁道疎条无妙芳。\n折向清尊沾剩馥，与君冬日对春阳。",
        "dynasty": "宋",
        "collection_info": null
    },
    {
        "uuid": "4362f3ee022455e5764b3d34a6d79357",
        "title": "和仁仲治圃三首  其一",
        "author": "胡寅",
        "content": "扶持嘉树起条枚，未觉风前齿髮颓。\n深凿坐邀千涧水，纵观如步九层台。\n云间秀巘浓还淡，案上陈编阖又开。\n莫似昔贤夸独乐，与人同处首应回。",
        "dynasty": "宋",
        "collection_info": null
    },
    {
        "uuid": "150cb8f25b69c73507e8336bffcd9161",
        "title": "和仁仲治圃三首  其二",
        "author": "胡寅",
        "content": "不遣身心同槁灰，化工随手自量裁。\n一栏仙蘤端倪露，九畹崇兰次第栽。\n生意可观那画得，暗香难觅偶吹来。\n柴门漫说何曾闭，俗驾经过也未猜。",
        "dynasty": "宋",
        "collection_info": null
    },
    {
        "uuid": "5b02a95987eccb18839251febb9084f2",
        "title": "和仁仲治圃三首  其三",
        "author": "胡寅",
        "content": "愦瞀年来药渐须，喜君犹自手抄书。\n尘冠固合悬圬壁，羽扇何当出草庐。\n胜景但逢诗发遣，壮怀聊用酒驱除。\n寄身扰扰胶胶者，奇货从来不可居。",
        "dynasty": "宋",
        "collection_info": null
    },
    {
        "uuid": "d9d81c944695f2001dce3cbfc2048c7c",
        "title": "谪居新昌过黄罴岭",
        "author": "胡寅",
        "content": "昔年曾作守，旌骑拥山头。\n省己无遗爱，投荒历旧游。\n妻儿相翼卫，风雨漫淹留。\n力学如何验，仁人乃不忧。",
        "dynasty": "宋",
        "collection_info": null
    },
    {
        "uuid": "fa5b8b1c61f049877ea12ebe3ea95132",
        "title": "游龙山寺六祖故居也",
        "author": "胡寅",
        "content": "范阳卢以仕南迁，卜宅空山不计年。\n间气有钟超象类，美材无匠制方圆。\n谁能判断风旛话，等是追随粥饭缘。\n携客同来又同去，浮屠依旧插苍烟。",
        "dynasty": "宋",
        "collection_info": null
    },
    {
        "uuid": "f96e7708c513e5be6da34a445f29bbd9",
        "title": "次刘坦见和",
        "author": "胡寅",
        "content": "君以苛留我罪迁，乡情相值且忘年。\n归心莫共孤云远，定性当如皓月圆。\n沂水舞雩方有咏，曹溪寻派即无缘。\n向来策杖经行地，不碍浑如石壁烟。",
        "dynasty": "宋",
        "collection_info": null
    },
    {
        "uuid": "29b9e3e22835dcd35275669eebdb4a9d",
        "title": "喜雨",
        "author": "胡寅",
        "content": "闻说频年旱，先怀併日忧。\n家书不易到，囷米谅难求。\n一雨连三夕，千仓裕九秋。\n若为知帝力，鼓腹听蛮讴。",
        "dynasty": "宋",
        "collection_info": null
    },
    {
        "uuid": "e52f7351d84a6ecd5c7d600d612160ce",
        "title": "治园二首  其一",
        "author": "胡寅",
        "content": "涉圃亲锄草，分畦剩种蔬。\n润通隣沼近，色映野云虚。\n瘴重难求药，心閒易看书。\n但令羹有梜，那嘆食无鱼。",
        "dynasty": "宋",
        "collection_info": null
    },
    {
        "uuid": "5012853793dd6e72b48204c461c2fa18",
        "title": "治园二首  其二",
        "author": "胡寅",
        "content": "莱菔瑶英体，芜菁翠羽丛。\n压黄千叶韭，竞秀一畦葱。\n渰渰金茎露，翻翻玉宇风。\n不忘藏聚力，酰醤有无同。",
        "dynasty": "宋",
        "collection_info": null
    },
    {
        "uuid": "cc02666ed6df7ec5556786d1a3270f32",
        "title": "喜义卿得子端倅摄新守",
        "author": "胡寅",
        "content": "喜乐民宜甚，平反笑屡春。\n故应熊梦协，还见凤毛新。\n桂籍他年继，桑弧旧俗因。\n岂无汤餠会，也合到穷宾。",
        "dynasty": "宋",
        "collection_info": null
    },
    {
        "uuid": "e732f4deb17d9f8941c03d588dab6cca",
        "title": "和郡将劝农",
        "author": "胡寅",
        "content": "仁政惟敦本，躬行岂好夸。\n舞停衫扬雪，盘藉绮如霞。\n童马争骑竹，村厖息吠花。\n向来观馌地，和气满家家。",
        "dynasty": "宋",
        "collection_info": null
    },
    {
        "uuid": "cef9e12e0d370969dce621d914034ada",
        "title": "酬黄执礼见和",
        "author": "胡寅",
        "content": "闻从轺车出，勤农不务夸。\n欢谣驱宿雾，飞盖乱晨霞。\n醉偃风前草，诗装锦上花。\n也将求二顷，输税补公家。",
        "dynasty": "宋",
        "collection_info": null
    },
    {
        "uuid": "ab5109fa00ecb98bcf5c4e30c7a02984",
        "title": "再美劝农",
        "author": "胡寅",
        "content": "邦本古攸重，民天辞匪夸。\n讵能皆辟谷，漫道独餐霞。\n一笑为良茧，力耕无卖花。\n信知豳七月，于耜起周家。",
        "dynasty": "宋",
        "collection_info": null
    },
    {
        "uuid": "cc54e0e16a35dd0f3f7cc4340278b5aa",
        "title": "观诸人唱和",
        "author": "胡寅",
        "content": "五言虽窘步，才力竞雄夸。\n壑耸千章木，霄霏五色霞。\n声谐金掷地，梦到笔生花。\n岂谓明珠贯，清辉照蔀家。",
        "dynasty": "宋",
        "collection_info": null
    },
    {
        "uuid": "c9d4ca44ecf7c515f3e106f56586c731",
        "title": "和王维三首  其一",
        "author": "胡寅",
        "content": "老矣鸡栖爱一廛，生涯随分不求全。\n一杯那復思身后，三爵聊将补食前。",
        "dynasty": "宋",
        "collection_info": null
    },
    {
        "uuid": "668aecbcb96717a8fa400b6894537368",
        "title": "和王维三首  其二",
        "author": "胡寅",
        "content": "素不能诗復戒吟，辱君笙鹤堕清音。\n何须风月三千首，已洗尘埃一寸心。",
        "dynasty": "宋",
        "collection_info": null
    },
    {
        "uuid": "f7017617bdaa08d70cabd5fe0c9b7a59",
        "title": "和王维三首  其三",
        "author": "胡寅",
        "content": "蓬门相直是南山，傍着丹梯尚可攀。\n野兴旧同流水远，道心今共白云閒。",
        "dynasty": "宋",
        "collection_info": null
    },
    {
        "uuid": "403651ad5c53ed3db9562568af3cd331",
        "title": "和黄执礼六首  其一",
        "author": "胡寅",
        "content": "税得东家一亩宫，向来喧市马牛风。\n誓将尤悔加深省，肯为饥寒嘆屡空。\n十里溪山愁眼外，数家梧竹画屏中。\n惠然更感无双子，时有高谈发蔽蒙。",
        "dynasty": "宋",
        "collection_info": null
    },
    {
        "uuid": "d22db0f5275d46e557b0e2939401b2ff",
        "title": "和黄执礼六首  其二",
        "author": "胡寅",
        "content": "赐墙那及仲尼宫，妄意坚高立下风。\n志士有求虽汲汲，鄙夫无得漫空空。\n诗鸣寡学安能善，酒圣多愁讵敢中。\n惟頼有朋想博约，过情之誉岂宜蒙。",
        "dynasty": "宋",
        "collection_info": null
    },
    {
        "uuid": "f0d677c0569eaa6681c9b9f3a86308a9",
        "title": "和黄执礼六首  其三",
        "author": "胡寅",
        "content": "浮生均是大槐宫，永日聊便竹簟风。\n若要语言求要妙，犹将笔墨画虚空。\n一区聊寄尘嚣外，万景皆归眺望中。\n敢似越鸡孵鹄卵，正惭云将问鸿蒙。",
        "dynasty": "宋",
        "collection_info": null
    },
    {
        "uuid": "eebd890908d092c54fb504811ceadbcf",
        "title": "和黄执礼六首  其四",
        "author": "胡寅",
        "content": "律吕旋相六十宫，声如佳句比南风。\n自非诗印全提得，难使言瑕一洗空。\n已向襟灵窥致远，更从彪炳见弸中。\n读书有益非虚语，请看孙权与阿蒙。",
        "dynasty": "宋",
        "collection_info": null
    },
    {
        "uuid": "5957eeaf9b7d60c9ff3a9a1a90e4d6d8",
        "title": "和黄执礼六首  其五",
        "author": "胡寅",
        "content": "尚德南宫勇北宫，羡君兼有古人风。\n无双自昔称江夏，第一于今鄙解空。\n会友更求三以上，策名应簉二之中。\n须惭颣语赓黄绢，但可厨人作醤蒙。",
        "dynasty": "宋",
        "collection_info": null
    },
    {
        "uuid": "03bbf226c7d9745676a00f04e501352e",
        "title": "和黄执礼六首  其六",
        "author": "胡寅",
        "content": "文才久合步蟾宫，未肯争抟九万风。\n剩欲论诗宗典乐，故应怜我隶司空。\n高山宛在绿琴裏，白髮从多清镜中。\n要识起予真赏意，圣门千古望龟蒙。",
        "dynasty": "宋",
        "collection_info": null
    },
    {
        "uuid": "99c0aab9d95608a5dbbd864cc89ce01d",
        "title": "送茶与执礼以诗来谢和之",
        "author": "胡寅",
        "content": "箪瓢曾不饱颜回，何事新茶转海来。\n八餠尚怀经幄赐，一苞聊对岭云开。\n分君要使浇书腹，待客应须罢酒罍。\n自笑玉川空两腋，清风无梦到蓬莱。",
        "dynasty": "宋",
        "collection_info": null
    },
    {
        "uuid": "d39d8c0e82a51f87257f459970d18fbc",
        "title": "黄倅生日送茶寿之",
        "author": "胡寅",
        "content": "北苑仙芽紫玉方，年年包篚贡甘香。\n愿君饮罢风生腋，飞到蓬莱日月长。",
        "dynasty": "宋",
        "collection_info": null
    },
    {
        "uuid": "539f1224fa566d54dc0fb9ad83915b44",
        "title": "和李靖",
        "author": "胡寅",
        "content": "三间茅屋陋无人，聊着投荒罪垢身。\n此地相逢应有数，他年重见復何因。\n雅骚我岂堪嘉赠，逸足君宜据要津。\n更把一尊当雨霁，坐看冰鑑拓秋旻。",
        "dynasty": "宋",
        "collection_info": null
    },
    {
        "uuid": "e966cdf00093f53e39dbc91ca25fb2b2",
        "title": "寄题赵化州清白亭",
        "author": "胡寅",
        "content": "闻话维城刺史尊，关西夫子是师门。\n太清不取班超论，坚白宁同惠子言。\n棐几萧然心似寄，银鈎精甚势如鶱。\n政成归报蘧庐子，常使甘棠庇本根。",
        "dynasty": "宋",
        "collection_info": null
    },
    {
        "uuid": "a271d3f5645d54150f42a45afb549802",
        "title": "和黄倅祈求有应",
        "author": "胡寅",
        "content": "海山和气四时连，太守宾僚自十仙。\n明恕而行非苟尔，感通之效固昭然。\n萌心甘泽云从地，举意晴旸日丽天。\n可但南冠瓶有粟，家家酣咏太平年。",
        "dynasty": "宋",
        "collection_info": null
    },
    {
        "uuid": "d455426126e2f99dd01202fc27bd3988",
        "title": "又和锦阜登高",
        "author": "胡寅",
        "content": "久废危亭也待时，俄然榱栋出镃基。\n已应气象轩城表，更觉登临冠海湄。\n万里秋风宜落帽，四并高会称传巵。\n幽人但把东篱菊，坐看南山久未移。",
        "dynasty": "宋",
        "collection_info": null
    },
    {
        "uuid": "6b7d9b916a099c309462277e82815468",
        "title": "再和前韵本欲创亭以穫时而止",
        "author": "胡寅",
        "content": "不因修筑废农时，欲以仁心翊化基。\n野草从来丰可藉，量陂元自渺无湄。\n登临有惬三檛鼓，衰病多惭一斗巵。\n独喜高秋对黄菊，风吹乌帽看云移。",
        "dynasty": "宋",
        "collection_info": null
    },
    {
        "uuid": "5d4408214246d2779a1ba6eb8b32c720",
        "title": "和陈生三首  其一",
        "author": "胡寅",
        "content": "此道存亡仁不仁，遗编所载岂其真。\n若非象外冥心契，宁向环中得意新。\n玉麈有文堪悟道，锦囊无句不藏春。\n箪瓢倘可分留客，更欲闻君一语亲。",
        "dynasty": "宋",
        "collection_info": null
    },
    {
        "uuid": "e967c8e741263d328bb69d93646282b8",
        "title": "和陈生三首  其二",
        "author": "胡寅",
        "content": "车尘马足两纷纶，谈叟浑如谷口真。\n闹裏光阴渠不驻，静中滋味我尝新。\n高眠展转三竿日，熟饮频烦一瓮春。\n请看夏畦劳瘁者，岁寒当与子相亲。",
        "dynasty": "宋",
        "collection_info": null
    },
    {
        "uuid": "81f3415591fbd21c6065398696db393b",
        "title": "和陈生三首  其三",
        "author": "胡寅",
        "content": "挂却衣冠把钓纶，那知藏拙未全真。\n余生意态无相顾，未死工夫有自新。\n弦绝谁传流水曲，瑟希曾对舞雩春。\n晚交况得陈丘子，不但波澜子建亲。",
        "dynasty": "宋",
        "collection_info": null
    },
    {
        "uuid": "f13184fb0c9899c3dad450708b3fba05",
        "title": "示程生二首  其一",
        "author": "胡寅",
        "content": "利域名途较少多，人生那用学灯蛾。\n如君甘作长贫士，视古宁惭独行科。\n雀可罗时烦宠顾，鸢尝跕处重经过。\n扁舟又指闽山隠，奈此苍凉别意何。",
        "dynasty": "宋",
        "collection_info": null
    },
    {
        "uuid": "45e7ae0aa67194c6cb114004b57f30ea",
        "title": "示程生二首  其二",
        "author": "胡寅",
        "content": "柴桑风度极清真，地位当齐古逸民。\n不为儿曹营饱暖，聊将诗句写经纶。\n喜君自得超遥趣，与世相忘寂寞滨。\n正欲细论嗟遽别，空惭祖谢响然臻。",
        "dynasty": "宋",
        "collection_info": null
    },
    {
        "uuid": "7963eb6f9bbb0bfe77db3ffb0b44c7ec",
        "title": "和单普二首  其一",
        "author": "胡寅",
        "content": "能向词江挹彼清，爱君诗句早知名。\n百家悬镜知妍丑，一字提衡有重轻。\n画话岂淹三友益，简才方廓四聪明。\n肯临蔀屋相辉映，自愧常谈只老生。",
        "dynasty": "宋",
        "collection_info": null
    },
    {
        "uuid": "00eb0ea2ac5dd4ca9ca7dacdd6079e9d",
        "title": "和单普二首  其二",
        "author": "胡寅",
        "content": "弃捐孤陋与谁隣，插棘诛茅漫隠沦。\n乱思诗书随手揭，慰怀风月逐时新。\n惭无用舍行藏道，有愧东西南北人。\n久矣笔端尘土暗，因君聊復拟心神。",
        "dynasty": "宋",
        "collection_info": null
    },
    {
        "uuid": "a1b9b5f006e9414d887296867aec4433",
        "title": "谢朱推梅栽",
        "author": "胡寅",
        "content": "南国虽云有学堂，了无松菊径徒荒。\n瘴痕元爱冰花洗，衰鬓聊依玉树芳。\n便觉小池招秀影，更令寒月映新粧。\n从今剩醖萸香酒，指拟春风摘子尝。",
        "dynasty": "宋",
        "collection_info": null
    },
    {
        "uuid": "06419286f3f13493baa00a1784edfe00",
        "title": "示临川曾革",
        "author": "胡寅",
        "content": "阙里三千盛，参乎一唯优。\n古来宗德业，谁復继风猷。\n晚派南丰衍，贤名内相尤。\n高文推大手，奥学擅前修。\n有美清江彦，胡为瘴岭陬。\n宗盟标姓望，海若富源流。\n侯馆甘鱼食，宾筵听鹿呦。\n会须题雁塔，聊尔敝貂裘。\n美玉宜深韫，明珠谢暗投。\n自嗟鸢跕堕，空羡鹤夷犹。\n三釜古云乐，一箪今漫忧。\n但令心了了，那畏力仇仇。\n繫马竹云凈，飞觞梅雪稠。\n愧君相属厚，弱水讵胜舟。",
        "dynasty": "宋",
        "collection_info": null
    },
    {
        "uuid": "91af5c568e41d33df293feef2376053f",
        "title": "寄陈生",
        "author": "胡寅",
        "content": "穷冬纔得雨梢梢，梅已无余柳渐包。\n且把简编遮病眼，时拖衾絮拥寒骹。\n讥诃驳杂怀张籍，联续诗章忆孟郊。\n归卧萧斋谅安稳，可无消息到衡茅。",
        "dynasty": "宋",
        "collection_info": null
    },
    {
        "uuid": "91fa167fea040db834b9f74a271fd2ac",
        "title": "谢赵戎惠白菘甚腴且再求之",
        "author": "胡寅",
        "content": "已是居无竹，那堪食一箪。\n烦君饷园茹，使我助盘餐。\n秀色春风早，甘肥晓露漙。\n美材今又阙，小摘更相宽。",
        "dynasty": "宋",
        "collection_info": null
    },
    {
        "uuid": "7fa5c3e7224aa1a82f63a6ee7ca672f5",
        "title": "送黄熙赴韶推",
        "author": "胡寅",
        "content": "籯金不取义方严，孝友家庭岭海瞻。\n力古共推经笥富，决科争看笔锋铦。\n才非俗契心难展，清畏人知德尚潜。\n鹏翼垂天终九万，固应鳬舄未能淹。",
        "dynasty": "宋",
        "collection_info": null
    },
    {
        "uuid": "21b0d0923e654690e18968d990fcc1d0",
        "title": "送黄权守归八桂三首  其一",
        "author": "胡寅",
        "content": "展骥官良是，凭熊职未专。\n中和已成颂，清浄岂无传。\n楼雘环新堞，丁黄溢旧编。\n圣朝方考绩，华宠定颁宣。",
        "dynasty": "宋",
        "collection_info": null
    },
    {
        "uuid": "d74eccf3049ac4a1de127f61b981e35f",
        "title": "送黄权守归八桂三首  其二",
        "author": "胡寅",
        "content": "乐物羁栖伴，筋骸放逐余。\n自甘门有雀，宁嘆食无鱼。\n倾盖情文腆，投醪笑语舒。\n晚途多感慨，頼此得时祛。",
        "dynasty": "宋",
        "collection_info": null
    },
    {
        "uuid": "9456e5a2095fecf9610dfcecbe4c1e19",
        "title": "送黄权守归八桂三首  其三",
        "author": "胡寅",
        "content": "雨岸溪纹蹙，风亭柳带萦。\n借留无上策，送别有兼程。\n望杳云间旆，班余野外荆。\n路从簪玉去，增我故山情。",
        "dynasty": "宋",
        "collection_info": null
    },
    {
        "uuid": "d3a972d9f6a769f43d274deccee1a751",
        "title": "迓黄守再来二首  其一",
        "author": "胡寅",
        "content": "旧治重临宠渥新，圣朝因任慰斯民。\n芾棠不拜阴如幄，骑竹争迎气似春。\n金重百斤兼赐爵，车高一丈更施茵。\n能名籍甚宜蒙此，颍水卢溪共演深。",
        "dynasty": "宋",
        "collection_info": null
    },
    {
        "uuid": "4bba54e4dc68da9a77cd5eae56c7529c",
        "title": "迓黄守再来二首  其二",
        "author": "胡寅",
        "content": "柴扉虽设悄无隣，听说君来气又振。\n鸥鹭点开愁意思，诗书吟起病精神。\n也知憔悴嫌杯酒，可尚谈谐对席珍。\n旌旆悠悠将入眼，争除三径待朱轮。",
        "dynasty": "宋",
        "collection_info": null
    },
    {
        "uuid": "e1208d0ee82f15da5f28d008f5de03d7",
        "title": "和黄秀才",
        "author": "胡寅",
        "content": "羹藜饭糗自无余，身世萧条亦自如。\n十里溪山连枕席，一堂风月伴琴书。\n畹兰幸袭仙人佩，径草欣承长者车。\n四海弟兄非浪语，先生何恨九夷居。",
        "dynasty": "宋",
        "collection_info": null
    },
    {
        "uuid": "165573cfcea658bc8b233ca5b100e643",
        "title": "寒食日约蔡生以雨不至",
        "author": "胡寅",
        "content": "细雨斜风恼弄春，荒郊不见踏青人。\n伤心湖外松楸域，弔影天涯露电身。\n杨柳杏花何处好，石泉槐火一时新。\n举杯幸有君相属，更待泥干步屧匀。",
        "dynasty": "宋",
        "collection_info": null
    },
    {
        "uuid": "408a7a65e5a2a6e5be752995aad9a035",
        "title": "谢蔡生见和",
        "author": "胡寅",
        "content": "三分已过二分春，尚想绵田一善人。\n冷食未平千载恨，浮云何与百年身。\n从教对雨携壶阻，自爱观风得句新。\n芍药酴醾无復见，花林芳草翠初匀。",
        "dynasty": "宋",
        "collection_info": null
    },
    {
        "uuid": "9cfe3134683692dfbb066d42907b11ca",
        "title": "二弟在远经年无书张倩忽来相看蔡生以诗见庆次其韵",
        "author": "胡寅",
        "content": "鸿雁分飞接翼难，稻粱谋隔水云寒。\n千山路远劳魂梦，一纸书来强笑欢。\n东榻人材惭润玉，西昆诗韵胜芳兰。\n从今更励男儿操，金铁为心石作肝。",
        "dynasty": "宋",
        "collection_info": null
    },
    {
        "uuid": "e9b64c50138dff714697f303f8aa5088",
        "title": "病中有感",
        "author": "胡寅",
        "content": "武侯辅世侔伊尹，明道传心继孟轲。\n五十四年而已矣，小儒如此岂非多。",
        "dynasty": "宋",
        "collection_info": null
    },
    {
        "uuid": "1d03251b923ec47036d242be68c14f62",
        "title": "送英州推官",
        "author": "胡寅",
        "content": "素业平生笔砚交，粗官何事管榜敲。\n自伤放逐生中热，时对清风解外胶。\n掞藻更窥青玉案，分甘常记绿罗袍。\n扁舟北上英州幕，卜吉应逢泰拔茅。",
        "dynasty": "宋",
        "collection_info": null
    },
    {
        "uuid": "cc18e9b4bfee38b1a608b6a12e246823",
        "title": "和单令",
        "author": "胡寅",
        "content": "炎州暑令比烝炊，茅屋深更未掩扉。\n倦鹊绕林飞又上，流萤照水乱还稀。\n寡尤正尔三缄口，新浴又思一振衣。\n独怯诗坛把麾将，欲摩坚垒费攻围。",
        "dynasty": "宋",
        "collection_info": null
    },
    {
        "uuid": "cd18d0ea88ce65528549da3b8508987f",
        "title": "和周尉游简园",
        "author": "胡寅",
        "content": "敝屣稀行故不穿，荒陬何处赏芳妍。\n诗人邂逅能乘兴，野客勤劬便肆筵。\n满壁画图俱俨若，一川风物更萧然。\n攀翻百树梨花雪，醉拟春风二月天。",
        "dynasty": "宋",
        "collection_info": null
    },
    {
        "uuid": "02df8673bf04eea23b8db58474ab3aa7",
        "title": "简单令",
        "author": "胡寅",
        "content": "十月絺无斁，中冬木尚荣。\n愿为寒玉佩，思灌阆风清。\n之子牛刀暇，寻余兔径行。\n已携从事至，旋觉大庖盈。\n荒郡书云节，虚檐写雨声。\n寂寥无一事，浩荡有閒情。\n草树环居密，云山极望平。\n羁愁添绣线，乡味得金橙。\n独酌临空迥，高歌彻晦明。\n醉惟凭曲几，穷不念方兄。\n诗怕吟来拙，书便读后精。\n纹楸忘胜负，绿绮混亏成。\n忽见江梅蕊，如披瑞雪英。\n旅中相慰荐，箇裏自分明。\n更待涂茨了，仍看艺竹生。\n茅柴如可压，为吾糁藜羹。",
        "dynasty": "宋",
        "collection_info": null
    },
    {
        "uuid": "300e3cc484efc020097a72cc6b3c61d8",
        "title": "周尉以诗致霅鲙次韵为谢",
        "author": "胡寅",
        "content": "新兴何事忆吴兴，因话鲈鱼割素鳞。\n不是南烹无口实，要看西子授厨人。\n堆盘雪缕开花面，泛艇秋风想钓纶。\n玉醴浮来为乡导，金橙研破助芳辛。\n老饕难继苏公赋，一饱鲜腴敢更频。",
        "dynasty": "宋",
        "collection_info": null
    },
    {
        "uuid": "ced656855a60b03eb797cf41312e583a",
        "title": "再谢见寄",
        "author": "胡寅",
        "content": "非关粮尽不能兴，自嘆车中蹭蹬鳞。\n诗客颇能怜逐客，饔人知復受鲛人。\n为怜飞箸千条玉，不忘牵潭百尺纶。\n腹似鼓鼙无塌处，诗如姜蒜有余辛。\n阌乡少府新权尔，争比周郎美味频。",
        "dynasty": "宋",
        "collection_info": null
    },
    {
        "uuid": "fa9c601b3576a9b49b5fadbc97f57c10",
        "title": "周尉丹砂次其韵",
        "author": "胡寅",
        "content": "日镊苍浪鬓，还童意未赊。\n易衰如下阪，难熟似烝砂。\n不信三峯妄，曾闻九转夸。\n刀圭何太少，薏苡旧盈车。",
        "dynasty": "宋",
        "collection_info": null
    },
    {
        "uuid": "dda38471129e5bfb57adda6146cd3174",
        "title": "和周尉立春二首  其一",
        "author": "胡寅",
        "content": "筮易欣逢天地交，送残寒晷石光敲。\n化工造物初施手，天仗迎春已在郊。\n一饭及辰堆细菜，千花从此放香苞。\n欲赓妙句无余味，久矣庖人不治庖。",
        "dynasty": "宋",
        "collection_info": null
    },
    {
        "uuid": "b822e7e8c378ee2774db24a1dbe1ee85",
        "title": "和周尉立春二首  其二",
        "author": "胡寅",
        "content": "新年仍復得诗交，和气排门不待敲。\n藏谷寒冰犹北陆，应时甘雨背西郊。\n松筠挺挺浮烟色，桃杏纷纷拆绣苞。\n准拟寻春多酒肆，芳羶何必费良庖。",
        "dynasty": "宋",
        "collection_info": null
    },
    {
        "uuid": "4df3fd5ace27e3726a95ef9ea5094b85",
        "title": "用前韵简单令",
        "author": "胡寅",
        "content": "斑白欣逢子墨交，悬知琴化息榜敲。\n不从冻竽窥侯喜，端向长松倚孟郊。\n窜逐自甘藜不糁，太平还见苇方苞。\n全牛妙割须君手，笑我铅刀似族庖。",
        "dynasty": "宋",
        "collection_info": null
    },
    {
        "uuid": "58434ca42c9e5efa690afd41f9754809",
        "title": "谢周尉用前韵致丹砂且见劝葆真",
        "author": "胡寅",
        "content": "寒衾未暖睫先交，晓漏那闻促点敲。\n非有真丹存下海，讵同和气满春郊。\n王弘颇亦知陶令，仲达何劳诮石苞。\n为报迩来幽意惬，箨龙拳鳖渐充庖。",
        "dynasty": "宋",
        "collection_info": null
    },
    {
        "uuid": "ea75aba261808761a08b9881fe01c823",
        "title": "李簿携具用前韵和之",
        "author": "胡寅",
        "content": "春禽遭冻息交交，不及风筝迭递敲。\n睡起依然开白屋，客来仍是俯青郊。\n方兄无势宁能热，穷鬼多羞祗自苞。\n载酒刲羊烦厚意，当年莘野尚烹庖。",
        "dynasty": "宋",
        "collection_info": null
    },
    {
        "uuid": "f1fb1bf16266e6d57feeb06df97f68c9",
        "title": "和单令春日",
        "author": "胡寅",
        "content": "新历自披展，故交谁与欢。\n颜容羞把镜，菘韭强登盘。\n袖手笼东老，侵肌料峭寒。\n大钧方播物，吾道岂艰难。",
        "dynasty": "宋",
        "collection_info": null
    },
    {
        "uuid": "d43bd2c6f75d187b63d05aed11f46afd",
        "title": "金沙",
        "author": "胡寅",
        "content": "海棠开后数金沙，谁料炎荒有此花。\n青玉案头张重锦，碧云堆裏漏彤霞。\n高枝已写清尊照，嫩蘂犹须翠幕遮。\n未信东风肯吹谢，且教游客看繁华。",
        "dynasty": "宋",
        "collection_info": null
    },
    {
        "uuid": "355fe3c16e81b4c00021ccba5dcaf814",
        "title": "简单周二子  其一",
        "author": "胡寅",
        "content": "回首清明远矣哉，和风还挟禊辰来。\n丽人空忆行歌乐，曲水难追翰墨才。\n鬓髮飘萧吾自祓，形骸放荡孰相开。\n早知胜集荷塘上，何不飞觞看耻罍。",
        "dynasty": "宋",
        "collection_info": null
    },
    {
        "uuid": "fd04833b4aec66c52d6decfb4c8a6589",
        "title": "简单周二子  其二",
        "author": "胡寅",
        "content": "音尘疎阔思悠哉，有底匆匆不我来。\n阵合鹳鹅须敌手，诗成珠玉要奇才。\n新荷雨定如兰馥，曲沼风閒作镜开。\n况是凉蟾方半璧，清光应欲照金罍。",
        "dynasty": "宋",
        "collection_info": null
    },
    {
        "uuid": "3b73e8157ddd2dc1b6e1c8addfd8702c",
        "title": "简单令",
        "author": "胡寅",
        "content": "烝炊不奈瘴氛侵，一霎微凉属晚阴。\n自轴疎檐扫阶砌，却凭安几看云林。\n风中梧竹旌幢乱，雨外江山水墨深。\n来日小槽篘酾白，眷言骚客肯相临。",
        "dynasty": "宋",
        "collection_info": null
    },
    {
        "uuid": "8deafeda04dc48944ace54f080bc6e78",
        "title": "杨尉见招朱推单令与焉月色甚佳",
        "author": "胡寅",
        "content": "南郭无缘到北城，却因招唤得同行。\n四郊禾黍未全熟，满眼云山何限情。\n幸有好风能洒袂，况无閒事称挥觥。\n篮舆欲去留还住，爱此月凉河汉明。",
        "dynasty": "宋",
        "collection_info": null
    },
    {
        "uuid": "89ddf8d7f7c8604a507855af43ea89dd",
        "title": "七月十八日与诸人集真于燕誉堂",
        "author": "胡寅",
        "content": "盍簪相与记春芳，落去争如桂影香。\n故觅层台延旷望，可无尊酒泛寒光。\n交挥玉麈倾怀尽，半仄冰轮耿夜长。\n坐到银河分晓色，彤霞金晕更苍凉。",
        "dynasty": "宋",
        "collection_info": null
    },
    {
        "uuid": "4e0e58e3427c5b97bef40bbc7791f309",
        "title": "吴守祈雨有应",
        "author": "胡寅",
        "content": "延陵宿望冠三吴，又见熙朝老大夫。\n善政旧闻风偃草，清规今信浦还珠。\n山川每应精神祷，禾稼全凭润泽苏。\n可但邦人歌五袴，也知还客慰焦枯。",
        "dynasty": "宋",
        "collection_info": null
    },
    {
        "uuid": "93f228518301fea8dc4a7497cc20bcc1",
        "title": "和单令自龙山迎月而归",
        "author": "胡寅",
        "content": "招提炉上宝香氲，问信浮屠作祖人。\n想得妙心同水镜，故应归路见冰轮。\n清辉万里无穷雪，浄观千山不隔尘。\n欲识新诗惟累句，颇惭曹植与君亲。",
        "dynasty": "宋",
        "collection_info": null
    },
    {
        "uuid": "cc31699b136cbb1231d8875194695555",
        "title": "重九简单令",
        "author": "胡寅",
        "content": "殊方令节也堪怜，可咏江涵雁影篇。\n买得紫萸虚市裏，种成黄菊小池边。\n相逢便是华胥国，一醉宁惭玳瑁筵。\n何必登临追旧俗，南山秋气自超然。",
        "dynasty": "宋",
        "collection_info": null
    },
    {
        "uuid": "a0362f8550c98879bf078b3d6e2853ba",
        "title": "和单令",
        "author": "胡寅",
        "content": "朝雨催寒细似毛，宾鸿带影朔云高。\n菊萸不分簪华髮，糕酒无因拜赭袍。\n笑我功名如堕甑，爱君情义比投胶。\n病衰阻趁芙蓉约，木末搴翻独咏骚。",
        "dynasty": "宋",
        "collection_info": null
    },
    {
        "uuid": "760b604d322b59f9f66302cbcfb35efe",
        "title": "吴守生朝",
        "author": "胡寅",
        "content": "梅信初传冬未深，高门熊梦庆相寻。\n三朝耆旧人皆仰，一德纯全众所钦。\n难老椿龄方演迤，后凋松色正阴森。\n愿公常记茱萸酿，每岁兹辰细细斟。",
        "dynasty": "宋",
        "collection_info": null
    },
    {
        "uuid": "f26bce5bc2e92633628af8abfc94f85c",
        "title": "和蔡生迁居二首蔡学佛故用杜老与赞公故事蔡常令一妪持简来  其一",
        "author": "胡寅",
        "content": "浮生何处不蘧庐，且喜飘然乍卜居。\n一室未应忘洒扫，四隣聊復认亲疎。\n荔蕉饷客还堪饱，笋蕨登盘莫愿余。\n有意相寻即扶杖，无烦赤足致双鱼。",
        "dynasty": "宋",
        "collection_info": null
    },
    {
        "uuid": "49feb1b97efc335537498607fa6cdfb4",
        "title": "和蔡生迁居二首蔡学佛故用杜老与赞公故事蔡常令一妪持简来  其二",
        "author": "胡寅",
        "content": "一壶村酒要同尝，脯醢葅肴取次将。\n谈话翠微修竹径，追随斜照晚风冈。\n梅花淡淡传春意，柳色依依作岁阳。\n只么往来成乐土，岂知身世落南荒。",
        "dynasty": "宋",
        "collection_info": null
    },
    {
        "uuid": "5dd64ce093a0c5c258ff59a7164d97cf",
        "title": "和单令除夕二首  其一",
        "author": "胡寅",
        "content": "又闻幽谷有鶑迁，况復山晴花向然。\n泥犊戒耕呈岁岁，户灵呵鬼换年年。\n茅檐剩有三竿日，秫地曾无二顷田。\n且买东江百花酒，与君同棹十分船。",
        "dynasty": "宋",
        "collection_info": null
    },
    {
        "uuid": "021d2d4557981506ffa56bf7f8be0e9d",
        "title": "和单令除夕二首  其二",
        "author": "胡寅",
        "content": "坐阅流年同掷梭，未曾闻道合如何。\n击壶安用铁如意，爱酒犹须金叵罗。\n重读豳诗赓节物，还师鲁圣对乡傩。\n东风渐次开桃李，之子宁能不我过。",
        "dynasty": "宋",
        "collection_info": null
    },
    {
        "uuid": "990edc5ed3acef580e146623a7b20904",
        "title": "新春即事二首  其一",
        "author": "胡寅",
        "content": "竹爆腊寒尽，桃符春事来。\n和风已披拂，暖日便徘徊。\n曳杖閒挑菜，攀枝齼摘梅。\n太牢虽有味，岂必胜登台。",
        "dynasty": "宋",
        "collection_info": null
    },
    {
        "uuid": "abfc72b1c6e696afe30bce08f1dbfc84",
        "title": "新春即事二首  其二",
        "author": "胡寅",
        "content": "恰赋春还柳，俄闻地出雷。\n雨丝分织作，风籁急喧豗。\n寂寂炉无火，欣欣瓮有醅。\n临寒插羔袖，雪观亦悠哉。",
        "dynasty": "宋",
        "collection_info": null
    },
    {
        "uuid": "8e83d2afa61db1fb76c7a0fe4e9eff81",
        "title": "同蒋教授单令访竹里",
        "author": "胡寅",
        "content": "迟日芳郊路，寒暄气已分。\n共寻茅屋趣，一醉竹光云。\n藴藉潘怀县，清修郑广文。\n衰迟亦何幸，併得友多闻。",
        "dynasty": "宋",
        "collection_info": null
    },
    {
        "uuid": "dbcb3826dd495574576516e49682a33f",
        "title": "即事",
        "author": "胡寅",
        "content": "梧叶经冬不识霜，杞茅蒙润已宜汤。\n夜除爱日太和境，衣袂轻风单薄装。\n盘绾翠丝春意近，盏浮清艷腊容光。\n东君又试芳菲手，行乐宁嗟鬓转苍。",
        "dynasty": "宋",
        "collection_info": null
    },
    {
        "uuid": "1442d3082bffbf983921fee68b3c165e",
        "title": "次德施见和",
        "author": "胡寅",
        "content": "头如衰葆更加霜，身似陈茶不奈汤。\n春服又陪曾点咏，归心尤美陆生装。\n山川浮动风云气，草木欣荣日月光。\n剩种鸡头剥温软，不教无齿愧张苍。",
        "dynasty": "宋",
        "collection_info": null
    },
    {
        "uuid": "9a9f6bd282473a67ae77c3711ff581c5",
        "title": "和单令",
        "author": "胡寅",
        "content": "曾步雩风咏晚春，肯教清镜受纤尘。\n诗书渐与心为一，文字终惭笔有神。\n弈局不争先后手，醉乡常值圣贤人。\n得时花卉千千状，须倩能诗为写真。",
        "dynasty": "宋",
        "collection_info": null
    },
    {
        "uuid": "7c83525a31fbc8213263fe21ea9924e1",
        "title": "送朱推于水东口",
        "author": "胡寅",
        "content": "送客水东口，散襟城北头。\n清风正骀荡，细雨忽飞浮。\n荒传少来燕，平田多乳鸠。\n何时理归棹，横笛下沧洲。",
        "dynasty": "宋",
        "collection_info": null
    },
    {
        "uuid": "f6a35ad4b539589dfbd7897117e64a12",
        "title": "和德施赏金沙",
        "author": "胡寅",
        "content": "笼纱未暗尘，锦幄又经春。\n有艷晓酣酒，无言时恼人。\n后先争绚倩，开落自仍频。\n相对长松树，香心结蘂新。",
        "dynasty": "宋",
        "collection_info": null
    },
    {
        "uuid": "97a6aec72779737c48a7267ad39564dd",
        "title": "令节即事简睎仲德施",
        "author": "胡寅",
        "content": "寒食清明节令佳，禁烟遗俗渺天涯。\n清醇只向丹田暖，料峭犹烦翠幕遮。\n长短骤看森雨笋，高低难觅旋风花。\n小斋寂寂谁为伴，水底初闻两部蛙。",
        "dynasty": "宋",
        "collection_info": null
    },
    {
        "uuid": "a5636374cece2c87a01111ea01206723",
        "title": "同单令游延明寺",
        "author": "胡寅",
        "content": "下马敲门扁蝠飞，乱鸦啼晚客还归。\n村江浅可褰裳涉，美酒清宜满斚挥。\n独树高花红啄玉，繁丛嫩蘂细编玑。\n追随冠者皆行乐，借问何人鼓瑟希。",
        "dynasty": "宋",
        "collection_info": null
    },
    {
        "uuid": "95daf4c560384a118a1bcfcd58c36a4d",
        "title": "和单令简园梨花四绝  其一",
        "author": "胡寅",
        "content": "梅花如梦李成尘，却伴酴醾过晚春。\n未要烘晴千树白，且看带雨一枝新。",
        "dynasty": "宋",
        "collection_info": null
    },
    {
        "uuid": "e7f59638e9b318e0395951ed99eb88b4",
        "title": "和单令简园梨花四绝  其二",
        "author": "胡寅",
        "content": "野老山园未省开，今朝何事客俱来。\n炎荒有此清凉地，剪水装林绝点埃。",
        "dynasty": "宋",
        "collection_info": null
    },
    {
        "uuid": "b00fdb69e61fbeb6c81965769921fa64",
        "title": "和单令简园梨花四绝  其三",
        "author": "胡寅",
        "content": "共传嘉树锁山阴，冰彩瑶光自一林。\n未必甘滋追大谷，照人风韵故能深。",
        "dynasty": "宋",
        "collection_info": null
    },
    {
        "uuid": "f9b7168189ee64b1f72139f20145a715",
        "title": "和单令简园梨花四绝  其四",
        "author": "胡寅",
        "content": "清游当日兴怡融，无奈如丝雨映空。\n闻道只今方烂漫，莫教飞趁楝花风。",
        "dynasty": "宋",
        "collection_info": null
    },
    {
        "uuid": "fdf8ac485b7575529e1c46d90f79c1bd",
        "title": "和单令九日二绝  其一",
        "author": "胡寅",
        "content": "爽气深秋彻九霄，凭高眼界迥寥寥。\n凄风但可开黄菊，零露行应到蓼萧。",
        "dynasty": "宋",
        "collection_info": null
    },
    {
        "uuid": "c6f18f4232ecd276ffc008b55890617e",
        "title": "和单令九日二绝  其二",
        "author": "胡寅",
        "content": "行乐从来贵及辰，况逢节物一番新。\n病夫久矣捐杯酌，怅望临风落帽人。",
        "dynasty": "宋",
        "collection_info": null
    },
    {
        "uuid": "297ff62c25d92bc3aa69c8915db8a5a2",
        "title": "题清远峡山寺",
        "author": "胡寅",
        "content": "清远峡山寺，几年闻汝名。\n维舟得眺望，满目慰经行。\n壁立巉天秀，溪閒写镜清。\n岭云方北上，涛雪漫南倾。\n罪垢三熏凈，归风两腋轻。\n皇慈天共大，睿知日同明。\n重起阙廷恋，敢怀山水情。\n生绡无画手，聊此寄真形。",
        "dynasty": "宋",
        "collection_info": null
    },
    {
        "uuid": "ab27c43f26ae49398581da19988d51e4",
        "title": "归次义彬老人廖康吉惠灵寿杖以二十八字谢之",
        "author": "胡寅",
        "content": "绿鬓投荒白髮归，瘴余浑欲不胜衣。\n烦将扶老殷勤赠，未怕登高足力微。",
        "dynasty": "宋",
        "collection_info": null
    },
    {
        "uuid": "cc9a7fdcafdb6e4183f7dd6ebce6a24d",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其一",
        "author": "胡寅",
        "content": "绍兴乙卯选贤时，弋水鸣琴有去思。\n文石对扬言动听，演纶无愧改官词。",
        "dynasty": "宋",
        "collection_info": null
    },
    {
        "uuid": "fdd7bfa8533fc9e263579b83f22c530d",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其二",
        "author": "胡寅",
        "content": "滁莱千顷变嘉禾，两岁之中绩效多。\n赏格虽悬初不用，柄臣何事有偏颇。",
        "dynasty": "宋",
        "collection_info": null
    },
    {
        "uuid": "7cb0f3343f5c80042c2bcd3fe2515be9",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其三",
        "author": "胡寅",
        "content": "汉水萦州北且南，大堤花映府潭潭。\n若非刺史裨颓缺，鸭绿浇成几醉酣。",
        "dynasty": "宋",
        "collection_info": null
    },
    {
        "uuid": "9536b1c47c308a5fd0a338a170ce6e2e",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其四",
        "author": "胡寅",
        "content": "解到周公谓鲁公，尚书深见古人风。\n流传顿广谁之力，千古须知魏与洪。",
        "dynasty": "宋",
        "collection_info": null
    },
    {
        "uuid": "4b7321e87f8d57a8e9eec5ff43526021",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其五",
        "author": "胡寅",
        "content": "天涯羁枕看三山，一日皇恩诏使还。\n君子但知为善乐，岂同余臭满人间。",
        "dynasty": "宋",
        "collection_info": null
    },
    {
        "uuid": "5260dec55d1a883b0dcbc59c50fd9ce6",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其六",
        "author": "胡寅",
        "content": "名酒烦将一斛来，瘴余衰病不胜杯。\n醉中独爱舂容奏，恰似春潮卷海迴。",
        "dynasty": "宋",
        "collection_info": null
    },
    {
        "uuid": "b66ffface1482aaa117fc01857e8adf4",
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其七",
        "author": "胡寅",
        "content": "闻说仙居窈復宽，湖山全似画图看。\n谪归正值皇纲整，莫向斯时咏考槃。",
        "dynasty": "宋",
        "collection_info": null
    },
    {
        "uuid": "f3c40b5dfc6e363508618479054e5f90",
        "title": "简彦达",
        "author": "胡寅",
        "content": "别来鱼雁半浮湛，一日掀杯酒便深。\n照水颜容皆欲老，荫门槐竹尽成阴。\n驱山塞海成何事，饭糗羹藜只此心。\n但愿岁丰人共乐，扶筇有兴即相寻。",
        "dynasty": "宋",
        "collection_info": null
    },
    {
        "uuid": "b313e1873a4939566d857357e36211cd",
        "title": "将归南岳黎才翁命萧復来相迎且以二诗见贶因作一绝谢之",
        "author": "胡寅",
        "content": "涑水分携首重回，南山指日可徘徊。\n殷勤问讯烦甥友，更遣新诗两咏来。",
        "dynasty": "宋",
        "collection_info": null
    },
    {
        "uuid": "7a310f725bff9a2ba498e7a9b6f52a1d",
        "title": "挽吴丞相  其一",
        "author": "胡寅",
        "content": "妙龄一月了群书，未壮声华众已孚。\n器远况曾师旧德，时来俄看献嘉谟。\n亲扶日毂升天路，不许金戈入帝都。\n大节已全名自永，讵同姦慝苟全躯。",
        "dynasty": "宋",
        "collection_info": null
    },
    {
        "uuid": "9be039996f76defbe32ee27a653c2d88",
        "title": "挽吴丞相  其二",
        "author": "胡寅",
        "content": "追念宣和国势孤，上公元宰导人谀。\n妖氛已觉前星暗，皇泽宁论少海枯。\n谁谓玉华传玉座，共知青琐伏青蒲。\n谗言一发堪流涕，祸在同升有鄙夫。",
        "dynasty": "宋",
        "collection_info": null
    },
    {
        "uuid": "bca840867898d36cf0712c3a49ebad9c",
        "title": "挽吴丞相  其三",
        "author": "胡寅",
        "content": "黄扉清启帝之初，俊乂招徕念远图。\n桃李舒华方雨露，鸳鸿戢翼又江湖。\n当年举国蒙休烈，至死无人雪厚诬。\n圆觉妙明何计此，独疑遗恨遶苍梧。",
        "dynasty": "宋",
        "collection_info": null
    },
    {
        "uuid": "6b50123bdf16858ca8dd099981bcc51c",
        "title": "挽刘忠显  其一",
        "author": "胡寅",
        "content": "念昔京都昼掩关，黑云黄雾塞人寰。\n南城扫雪迎耶律，北道闻风拜禄山。\n不为身谋心皎皎，已终臣事意闲闲。\n何人得与高名并，千古常山谅可班。",
        "dynasty": "宋",
        "collection_info": null
    },
    {
        "uuid": "964bc049193b2ace5246a35da4a49ce6",
        "title": "挽刘忠显  其二",
        "author": "胡寅",
        "content": "未识堂堂玉立姿，已传薤露满山悲。\n空余父执修恭意，谩继词流纪德诗。\n诸子尽贤门益大，万家余地冢初纍。\n纷然尽夺三军帅，谁识公心死不移。",
        "dynasty": "宋",
        "collection_info": null
    },
    {
        "uuid": "7dde76bb200610c7da7461bc5ba2bf0b",
        "title": "挽陈几叟",
        "author": "胡寅",
        "content": "妙质曾挥匠石斤，久于其道更超群。\n皂貂破敝头蒙雪，黔突凄凉气吐云。\n忽上谏坡规帝德，又陪经殿劝皇坟。\n事功难必清名在，未辱先贤付託勤。",
        "dynasty": "宋",
        "collection_info": null
    },
    {
        "uuid": "a8e76c52ff393c79a68b95b64d7a2a91",
        "title": "挽杨训母荚氏",
        "author": "胡寅",
        "content": "戚戚秋风飐旐旌，送车千辆咽佳城。\n令妻寿母名兼美，孝子慈孙礼备成。\n望士有诗歌绋綍，梵坊无侣献铙钲。\n更惭朴语书铭石，万一幽光久更明。",
        "dynasty": "宋",
        "collection_info": null
    },
    {
        "uuid": "3a7b2acc679e306dfac4495adead571d",
        "title": "挽某氏",
        "author": "胡寅",
        "content": "慈祥令淑禀于天，宗族闺门共仰贤。\n中馈克修惟六二，义方能教亦三迁。\n艺萱无復忘忧日，种柏行看合抱年。\n旧欲升堂今已矣，大招成些重凄然。",
        "dynasty": "宋",
        "collection_info": null
    },
    {
        "uuid": "01d64abafbbb22cd6afbda4a7ea06ed2",
        "title": "挽李太孺人",
        "author": "胡寅",
        "content": "桂水无情日夜东，空余丹旐泝西风。\n一经不负门闾望，五鼎端宜馈祀丰。\n茂渥出纶观有炜，芳徽勒石播何穷。\n遥知祖送诗千首，挽铎声悲大队中。",
        "dynasty": "宋",
        "collection_info": null
    },
    {
        "uuid": "53ffb29d2a75d54c7203530790274c17",
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其一",
        "author": "胡寅",
        "content": "每惜南冠懒读书，欣逢之子富三余。\n文章户牖虽频闯，师友源流或未疏。\n底事箇中纷侘傺，坐教淫末费驱除。\n昭昭奄作冥冥去，悼尔能无一束刍。",
        "dynasty": "宋",
        "collection_info": null
    },
    {
        "uuid": "c37eeeecd10bf4d9a1eb946ede921ecd",
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其二",
        "author": "胡寅",
        "content": "锯屑霏谈涉往今，濡毫洒纸掞词林。\n听歌鹿野三章后，帐下龙门九曲深。\n十口西畴贫索莫，一官南选晚侵寻。\n早知大易无思虑，应悔生前未洗心。",
        "dynasty": "宋",
        "collection_info": null
    },
    {
        "uuid": "0099d20c4dc5b225c7285d463b7b612d",
        "title": "挽黎承事  其一",
        "author": "胡寅",
        "content": "北正黎司地，南来得姓繁。\n清时能教子，余润必高门。\n珠蚌他年誉，金籝晚岁温。\n王师勤佐馈，乡斗待平反。",
        "dynasty": "宋",
        "collection_info": null
    },
    {
        "uuid": "20fbe9b8c548872d0cb3eb887b88db64",
        "title": "挽黎承事  其二",
        "author": "胡寅",
        "content": "援手遗嫠难，酬心乐泮恩。\n凄凉投辖井，慨叹给孤园。\n艺槚平居近，攀松永慕敦。\n流年驹过隙，不辱付诸昆。",
        "dynasty": "宋",
        "collection_info": null
    },
    {
        "uuid": "e19e1dc0f5d1ebff2bf6539f284572e4",
        "title": "挽谭邦鑑  其一",
        "author": "胡寅",
        "content": "忠烈延康子，期颐致政孙。\n文词金震荡，行治玉纯温。\n梦熟黄粱早，名余绛旐骞。\n伤哉九京路，白日閟泉门。",
        "dynasty": "宋",
        "collection_info": null
    },
    {
        "uuid": "2201e44edd6c94af7065e1d84167c11e",
        "title": "挽谭邦鑑  其二",
        "author": "胡寅",
        "content": "契好联三世，交情晚更深。\n宦游乖握手，书到岂论心。\n叹失超胜愿，愁闻相挽音。\n平生一尊酒，已矣不同斟。",
        "dynasty": "宋",
        "collection_info": null
    },
    {
        "uuid": "51a7716220ba892b55e43365c7243be9",
        "title": "挽杨子川",
        "author": "胡寅",
        "content": "倾盖小冠市，论文乔岳阳。\n一生能几屐，两鬓忽成霜。\n我尚栖南岭，君俄赴北邙。\n无因浇絮酒，回首重呻伤。",
        "dynasty": "宋",
        "collection_info": null
    },
    {
        "uuid": "582c9253801010a122986da9f84d6c78",
        "title": "永州天申节锡宴致语口号",
        "author": "胡寅",
        "content": "门开阊阖晓霞鲜，剑佩称觞玉座前。\n五福惠心敷下土，三呼稽首望层天。\n龙旗已荡淮濆祲，狼燧行清朔塞烟。\n復会东都临四海，众星环拱万斯年。",
        "dynasty": "宋",
        "collection_info": null
    },
    {
        "uuid": "d0bcca7168b2b2fecf6aedb265c09ef5",
        "title": "新州鹿鸣宴致语口号",
        "author": "胡寅",
        "content": "秋气清高肃雁行，贤侯劝驾会黄堂。\n宾朋满座曳珠履，鼓吹喧天飞羽觞。\n题柱弃繻俱有志，班荆折桂正相望。\n明年春色催行李，衣锦荣归耀故乡。",
        "dynasty": "宋",
        "collection_info": null
    },
    {
        "uuid": "6a571c96ba217e7d636dca371b0a5a5d",
        "title": "句  其一",
        "author": "胡寅",
        "content": "更烦横铁笛，吹与众山听。",
        "dynasty": "宋",
        "collection_info": null
    },
    {
        "uuid": "d59c14393fa915f1b042e20e7812f627",
        "title": "句  其二",
        "author": "胡寅",
        "content": "更于何处觅桃源，此地端疑小洞天。",
        "dynasty": "宋",
        "collection_info": null
    },
    {
        "uuid": "24637959baec01c108dfdb1fe0018907",
        "title": "题智永上人潇湘夜雨图",
        "author": "邵博",
        "content": "曾拟扁舟湘水西，夜窗听雨数归期。\n归来偶对高人画，却忆当年夜雨时。",
        "dynasty": "宋",
        "collection_info": null
    },
    {
        "uuid": "6e235ad3e17269fbb4307a77136cafd9",
        "title": "题司马相如琴台",
        "author": "邵博",
        "content": "长卿本豪杰，礼法安可处。\n手弹南风琴，心调东邻女。\n杂身佣保中，初不忌笑侮。\n大者固已立，下此皆可补。\n三赋争日星，一书起今古。\n其余不自秘，辄为人所取。\n何当尽见之，真是文章祖。\n凛然千载下，英气犹可睹。\n儿曹尔何知，杯酒那可污。\n故台已丘墟，胜绝谁敢据。\n我来访遗迹，低回不忍去。\n诗成欲叫君，云车隔烟雾。",
        "dynasty": "宋",
        "collection_info": null
    },
    {
        "uuid": "41d1e0d532c7e375c11470f38223a16a",
        "title": "寄潼川漕虞齐年",
        "author": "邵博",
        "content": "尽略威严拊困穷，使车三出未论功。\n交游善者疑多可，节义临之凛不同。\n惜我已生前辈后，求君须向古人中。\n北堂老监归何晚，四海今还贞观风。",
        "dynasty": "宋",
        "collection_info": null
    },
    {
        "uuid": "539d2a7a118e4b21736ec635b966bb96",
        "title": "春晚登郡楼",
        "author": "邵博",
        "content": "久客无欢意，经时只倦游。\n落花犹解舞，飞絮太侵愁。\n日暮闻吹角，春归独倚楼。\n平生湖海愿，幽兴满扁舟。",
        "dynasty": "宋",
        "collection_info": null
    },
    {
        "uuid": "14fa1c53454d0367d9993afeaf0ca1c9",
        "title": "云安下偶成",
        "author": "邵博",
        "content": "轻波飐鸭头，小艇翔燕尾。\n风沙三十程，云水一千里。\n雪尽晚寒轻，日长春睡美。\n汀芜翘碧茅，岸树裹红蘂。\n江浮清镜中，山入翠屏裏。\n蜀鸟已惊心，巴猿犹恻耳。\n竹节数名滩，桃花验新水。\n谷鶑歌尚慵，樯燕舞何喜。\n落日浪镕金，残花风翦绮。\n斯游兴最多，了不知行止。",
        "dynasty": "宋",
        "collection_info": null
    },
    {
        "uuid": "a32a905123e69e4a9f6cbaf3a4925ccb",
        "title": "泊云安下大风骤雨作柏梁体一篇",
        "author": "邵博",
        "content": "晴空赤日飞丹霞，扁舟春热汗且呀。\n寒温之候无乃差，朝犹挟纩莫着纱。\n祝融暴横势莫加，骤将炎赫移韶华。\n东皇游冶穷豪奢，未终节序还其家。\n忽惊猛吹扬白沙，烟云四起相邀遮。\n空中轣辘鸣雷车，枞枞白雨悬乱麻。\n风师雨将相矜夸，千刃万槊争嚣譁。\n玄旌皂纛何纷葩，势摇两蜀掀三巴。\n须臾雨止雷停挝，苍云扫尽天无瑕。\n恍如脱兔离轻罝，回头已见羲轮斜。\n山开水静风色嘉，喜翔燕雀嬉鱼虾。\n红颠白倒纷残花，披张林叶舒草芽。\n阴阳变化谁咄嗟，风云乃尔相喧拏。\n大哉一气通幽遐，彼苍高远安能涯。\n倚峯吟望心目赊，碧云千里号归鸦。",
        "dynasty": "宋",
        "collection_info": null
    },
    {
        "uuid": "3413bad38746bf44b9e0c4a78f823296",
        "title": "句  其一",
        "author": "邵博",
        "content": "平浪势粘天。",
        "dynasty": "宋",
        "collection_info": null
    },
    {
        "uuid": "d76ed82e71105383f7074f5d344ad3e8",
        "title": "句  其二",
        "author": "邵博",
        "content": "只道和戎功第一，不知上策在亲征。",
        "dynasty": "宋",
        "collection_info": null
    },
    {
        "uuid": "a6ada027c0f59608a8c7c448bf328001",
        "title": "句  其三",
        "author": "邵博",
        "content": "如何老作简州守，只对江山赋好诗。",
        "dynasty": "宋",
        "collection_info": null
    },
    {
        "uuid": "d0f10be96e35bf37af021a16cd9be2b0",
        "title": "句  其四",
        "author": "邵博",
        "content": "洲渚千奴熟，旌旗五马来。",
        "dynasty": "宋",
        "collection_info": null
    },
    {
        "uuid": "04112bf96a929338cb848ad1f881f8ca",
        "title": "句  其五",
        "author": "邵博",
        "content": "池边诗觅郑都官。",
        "dynasty": "宋",
        "collection_info": null
    },
    {
        "uuid": "63873225c70eb1d3f53fdf677607741f",
        "title": "赋灯",
        "author": "宋翔",
        "content": "景景照幽房，荧荧吐焰长。\n昔年江上女，曾向乞余光。",
        "dynasty": "宋",
        "collection_info": null
    },
    {
        "uuid": "e6bb5967339d2da0caba02605492f7ba",
        "title": "绍兴乐府",
        "author": "宋翔",
        "content": "天意回，皇母归。\n戢烽燧，敞宫闱，朝阳赫奕明鞠衣。\n惟皇之孝，惟母之慈。\n陈仙仗，荐寿巵。\n从之冢后与庶妃，奏之九成与咸池。\n沓珍瑞，骈福祺，山陬水裔咸熙熙。\n惟天之象，与帝之宜。\n千万年，无穷期。",
        "dynasty": "宋",
        "collection_info": null
    },
    {
        "uuid": "aa49f18416833543f76e02acbfcd0d86",
        "title": "李伯纪丞相挽诗  其一",
        "author": "赵令衿",
        "content": "道大终为累，功高反被疑。\n恨无长日月，宝此大蓍龟。\n鼓咽空山暮，风酸落木悲。\n弔丧哀不及，頼有哭公诗。",
        "dynasty": "宋",
        "collection_info": null
    },
    {
        "uuid": "0bdd6fb00cf0698c7e397e6583719e25",
        "title": "李伯纪丞相挽诗  其二",
        "author": "赵令衿",
        "content": "相位期三入，人心望一新。\n名称高世表，器识自天真。\n孰谓仁人寿，空怜吾道贫。\n彼苍如有意，应百赎其身。",
        "dynasty": "宋",
        "collection_info": null
    },
    {
        "uuid": "6845cde1798b6cdfb2b6e7508fc546b0",
        "title": "李伯纪丞相挽诗  其三",
        "author": "赵令衿",
        "content": "气量吞云梦，风流冠习池。\n致君虽素定，济众未全釐。\n傒望金瓯诏，俄摧玉树枝。\n天心殊莫晓，神物失扶持。",
        "dynasty": "宋",
        "collection_info": null
    },
    {
        "uuid": "8f65819bdb8feab13c8db903fb2eca4a",
        "title": "李伯纪丞相挽诗  其四",
        "author": "赵令衿",
        "content": "鲸路心犹望，龙门迹已荒。\n楼成上霄汉，书拟奏明光。\n贱子无贤誉，先生独荐扬。\n凛然生气在，谁谓哲人亡。",
        "dynasty": "宋",
        "collection_info": null
    },
    {
        "uuid": "228af7bf5ffbb1ee7b98d03f455936bd",
        "title": "泉南花木",
        "author": "赵令衿",
        "content": "偶然游宦刺桐城，两见南熏荔子生。\n欲别北楼还小立，留题云榭岂无情。",
        "dynasty": "宋",
        "collection_info": null
    },
    {
        "uuid": "5a951cc238975af4ca6ea6252950294f",
        "title": "赠鹅湖上人",
        "author": "赵令衿",
        "content": "三年四度到鹅湖，山水娱人道不孤。\n最是可人快心目，晓风残月弄菰蒲。",
        "dynasty": "宋",
        "collection_info": null
    },
    {
        "uuid": "10531aedb9ee11250af1e5ad3545b409",
        "title": "舟泊太湖",
        "author": "李颙",
        "content": "旋经义兴境，顿棹石兰渚。\n震泽为何在，今惟太湖浦。\n圆经萦五百，盼目眇无覩。\n高天淼着岸，长津杂如缕。\n窈窕寻湾碕，迢递望峦屿。\n惊飙扬飞湍，浮霄漾悬岨。\n轻禽翔云汉，游鳞憩中浒。\n暗霭天时阴，峣岧舟航舞。\n冯河安可狥，静观戒行旅。",
        "dynasty": "宋",
        "collection_info": null
    },
    {
        "uuid": "0ce55557985403fede6862984f4ff237",
        "title": "句",
        "author": "李颙",
        "content": "黯䨴重云阴，碎棱震雷咤。",
        "dynasty": "宋",
        "collection_info": null
    },
    {
        "uuid": "f89c0e09d02f66960c72ae6bdad0f81e",
        "title": "偈二首  其一",
        "author": "释证悟",
        "content": "东坡居士太饶舌，声色关中欲透身。\n溪若是声山是色，无山无水好愁人。",
        "dynasty": "宋",
        "collection_info": null
    },
    {
        "uuid": "1e5cf9f35bc053d5eebce8271bb99309",
        "title": "偈二首  其二",
        "author": "释证悟",
        "content": "寄语江西老古锥，从教日炙与风吹。\n儿孙不是无料理，要见冰消瓦解时。",
        "dynasty": "宋",
        "collection_info": null
    },
    {
        "uuid": "ad02b543bbbca54758269ca2a52198ce",
        "title": "题昭陵",
        "author": "刘锜",
        "content": "□□□□岁农登，边将无功吏不能。\n四十二年那忍说，西风吹泪过昭陵。",
        "dynasty": "宋",
        "collection_info": null
    },
    {
        "uuid": "7a40e8a3ff1032069c9b2f9ebbed5e9c",
        "title": "用前韵呈德瞻",
        "author": "刘锜",
        "content": "门外蹄轮任迹疎，一廛深称水云居。\n平生事业将何用，叹括空能读父书。",
        "dynasty": "宋",
        "collection_info": null
    },
    {
        "uuid": "f265e74cbea2f68093bf0eb6775467c6",
        "title": "题村舍呈德瞻友  其一",
        "author": "刘锜",
        "content": "一径萦纡山更深，满川烟霭夕沉沉。\n从来不问荣华事，自有沙鸥信此心。",
        "dynasty": "宋",
        "collection_info": null
    },
    {
        "uuid": "9b5003700711ef6b5c498a06e7fa9459",
        "title": "题村舍呈德瞻友  其二",
        "author": "刘锜",
        "content": "二月阳和花正繁，软风轻扇笋斑斑。\n扬鞭江路心无事，问舍求田过浅山。",
        "dynasty": "宋",
        "collection_info": null
    },
    {
        "uuid": "36e5ce7718d56379bbb90ac1a6b9bbe8",
        "title": "题村舍呈德瞻友  其三",
        "author": "刘锜",
        "content": "清风叶叶映黄鹂，绿暗红稀半掩扉。\n我以忘言静思虑，子规犹道不如归。",
        "dynasty": "宋",
        "collection_info": null
    },
    {
        "uuid": "1f94377c63de30516ae666decdf25e25",
        "title": "午寝",
        "author": "刘锜",
        "content": "寓蹟唐兴寺，幽窗得昼眠。\n西风萦破梦，落日乱残蝉。\n岁月俄如此，功名岂偶然。\n五湖秋欲好，谁在钓鱼船。",
        "dynasty": "宋",
        "collection_info": null
    },
    {
        "uuid": "f65240d5615717596b88446526fd4805",
        "title": "资福寺",
        "author": "刘锜",
        "content": "汛扫妖氛六合清，匣中宝剑气犹横。\n夜观星斗鬼神泣，昼会风云龙虎惊。\n重整山河归北地，两扶圣主到南京。\n山僧不识英雄汉，只管滔滔问姓名。",
        "dynasty": "宋",
        "collection_info": null
    },
    {
        "uuid": "7c9232807ffd0b7f28363147a2ff49c3",
        "title": "补乐府十篇 帝宓犠氏之乐歌",
        "author": "曹勋",
        "content": "罔兮罟兮惟田渔，时兮食兮民之须，以享以祀兮燔祭有余。",
        "dynasty": "宋",
        "collection_info": null
    },
    {
        "uuid": "e149ad667eb8720d4bc2ac7c0380a073",
        "title": "补乐府十篇 帝神农氏之乐歌",
        "author": "曹勋",
        "content": "丰年告成，百谷用登。\n匏笾既盈，黍稷既馨，昭假是膺。",
        "dynasty": "宋",
        "collection_info": null
    },
    {
        "uuid": "7332ea14f6e832236414bc55323031ea",
        "title": "补乐府十篇 帝有熊氏之乐歌",
        "author": "曹勋",
        "content": "于昭上帝，灵命有赫。\n其命维何，卿云五色。\n翩如游龙，萃如山崇。\n来临来止，惕然有颙。\n惟钦惟畏，乃祗乃庸。\n肇建官师，神民肃雍。",
        "dynasty": "宋",
        "collection_info": null
    },
    {
        "uuid": "26386a1d01c735c612834479fb01dcdf",
        "title": "补乐府十篇 帝少昊氏之乐歌",
        "author": "曹勋",
        "content": "鸟飞于天，鱼跃于渊。\n侯其尸之，其然而然。\n物之生矣，时其殖矣。\n职其宜矣，安其居矣。\n神之降依，昭假左右。\n霜露所霑，罔不在宥。",
        "dynasty": "宋",
        "collection_info": null
    },
    {
        "uuid": "c11860d7837d92fb49b42f00ee927c67",
        "title": "补乐府十篇 帝高阳氏之乐歌",
        "author": "曹勋",
        "content": "悠悠上天，罔不覆护兮。\n芸芸动殖，靡不康阜兮。\n三光全兮，五谷熟兮，神顾歆兮，吾人昌兮，维上帝之功兮畴依。",
        "dynasty": "宋",
        "collection_info": null
    },
    {
        "uuid": "9a2cc80b2c3732026b48096454e0cf80",
        "title": "补乐府十篇 帝高辛氏之乐歌",
        "author": "曹勋",
        "content": "时雨蒙蒙，自西及东。\n日月所至，罔不率从。\n田有黍稷，原有榛栗。\n尊卑秩秩，民有家室。\n惟川冲冲，惟山崇崇。\n允执厥中，臻于大同。",
        "dynasty": "宋",
        "collection_info": null
    },
    {
        "uuid": "f9edcc231f09359ec84e1a37907c93f0",
        "title": "补乐府十篇 帝陶唐氏之乐歌",
        "author": "曹勋",
        "content": "鸿惟烈祖，启迪后人。\n皇皇上帝，俾予字民。\n民协平康，帝命式臧。\n宅彼陶唐，光于万方。\n万方亿宁，亦莫我敢承。\n如天之运，如日之升。\n孰知其极兮，不可得而名不可得而称。",
        "dynasty": "宋",
        "collection_info": null
    },
    {
        "uuid": "b49b766e655668743a3915a9bc33303c",
        "title": "补乐府十篇 帝有虞氏之乐歌",
        "author": "曹勋",
        "content": "草木繁芜兮阴雨膏之，百谷丰衍兮寒暑成之。\n万物护理兮元凯驯之，顾否德之弗类兮敢不允躬以承之。\n庶揖让以敉宁兮传诸罔极，世不乏圣兮惟皇与直。\n俾帝尧之至公兮，终维斗之不忒。",
        "dynasty": "宋",
        "collection_info": null
    },
    {
        "uuid": "0df1eda5ea0bf3333289281ce15f7109",
        "title": "补乐府十篇 夏后氏之乐歌",
        "author": "曹勋",
        "content": "于皇上圣，临御有赫。\n洪流汤汤，弗降弗辟。\n命于帝庭，纂服是膺。\n随山浚川，海宇攸宁。\n五服既宅，贡有常职。\n恩覃遐荒，惟帝之力。\n元圭告功，敢不承式。\n地平天成，垂休罔极。",
        "dynasty": "宋",
        "collection_info": null
    },
    {
        "uuid": "473fc0868b9068d27d0be30c5942dfd0",
        "title": "补乐府十篇 有商氏之乐歌",
        "author": "曹勋",
        "content": "维天有光，式彼大商，俾正以尔万方。\n万方其乂，易乱为治。\n至于上下，鸟兽草木罔不安遂。\n帝命是膺，圣政日新。\n佑我烈祖，以克相尔后人。",
        "dynasty": "宋",
        "collection_info": null
    },
    {
        "uuid": "707a922f5e5857ca901dcec68e5e5976",
        "title": "琴操 将归操",
        "author": "曹勋",
        "content": "水之深兮，可以方舟。\n人之非兮，不可以同游。\n斯人斯游，吾心之忧。",
        "dynasty": "宋",
        "collection_info": null
    },
    {
        "uuid": "b5c6e79635f39074ddcc61c5288b253f",
        "title": "琴操 猗兰操",
        "author": "曹勋",
        "content": "猗嗟兰兮，其叶萋萋兮。\n猗嗟兰兮，其香披披兮。\n胡为乎生兹幽谷兮，不同云雨之施。\n纷霜雪之委集兮，其茂茂而自持。\n猗嗟兰兮。",
        "dynasty": "宋",
        "collection_info": null
    },
    {
        "uuid": "b954e0449c28367a3c19bed78fd80169",
        "title": "琴操 龟山操",
        "author": "曹勋",
        "content": "龟之卉兮萋萋，龟之云兮霏霏，余之行兮迟迟。\n龟兮龟兮，鲁之所依。\n匪颠匪危兮，靡扶靡持。\n余之行兮，余心其悲。",
        "dynasty": "宋",
        "collection_info": null
    },
    {
        "uuid": "52812a575ffffe8421fd467c491adecc",
        "title": "琴操 越裳操",
        "author": "曹勋",
        "content": "彼云雨兮，曾莫之私。\n黍稷繁芜兮，草木其宜。\n田野不辟兮，其谁荒之。\n远人之思兮，其谁来之。\n其勤其施，惟先君之思。",
        "dynasty": "宋",
        "collection_info": null
    },
    {
        "uuid": "ed84450a4512d2fa2365c205e1cfd88f",
        "title": "琴操 拘幽操",
        "author": "曹勋",
        "content": "风入我室兮，霜入我衣。\n言不敢发兮，声不敢悲。\n惟皇考有训兮，余罪之归。\n余心耿耿兮，其知者为谁。",
        "dynasty": "宋",
        "collection_info": null
    },
    {
        "uuid": "edc609332863cd7a760346ee0d005f34",
        "title": "琴操 岐山操",
        "author": "曹勋",
        "content": "豳之土兮，民之所宜。\n豳之居兮，民之所依。\n予何为兮尸之。\n我将全汝兮，之岐之阳。\n汝其保宁兮，无越汝疆。\n斯归斯徂兮，其谁之将。\n嗟今之人兮，何思何伤。",
        "dynasty": "宋",
        "collection_info": null
    },
    {
        "uuid": "2d9e79623cf732eccf83ac0997c0bfca",
        "title": "琴操 履霜操",
        "author": "曹勋",
        "content": "皇之车兮，仆夫驰之。\n皇之舆兮，仆夫乘之。\n沉沉广宇兮，燕雀安之。\n晨羞夕膳，谁其视之。\n亲不我思兮，我宁不悲。\n皑皑繁霜，儿则履之。\n父兮母兮，儿知儿非。",
        "dynasty": "宋",
        "collection_info": null
    },
    {
        "uuid": "cb83a049d466508b05ad0d2e017f3a19",
        "title": "琴操 雉朝飞操",
        "author": "曹勋",
        "content": "雉兮朝飞，鸣声相随。\n朝刷其羽兮，夕哺其儿。\n虽有风雨兮，莫或仳离。\n嗟余之人兮，曾莫汝为。",
        "dynasty": "宋",
        "collection_info": null
    },
    {
        "uuid": "03f0d7335357fe67e30fc2e6e47e9ec3",
        "title": "琴操 别鹤操",
        "author": "曹勋",
        "content": "明月皎皎兮，霜风凄凄，摧云翼兮天之涯。\n望昆丘之路兮，不可以同归。\n子其弃予兮，予将畴依。\n月皎皎兮风凄凄。",
        "dynasty": "宋",
        "collection_info": null
    },
    {
        "uuid": "dfa6683b6707a28f8b2c4c0482aa5a82",
        "title": "琴操 残形操",
        "author": "曹勋",
        "content": "狸之文兮，蔚乎其成章。\n身之孔昭兮，而其智之不扬。\n维元首之昧昧兮，而股肱孰为其良。\n吁嗟乎，狸之祥兮。\n非吾之伤兮，其谁为伤。",
        "dynasty": "宋",
        "collection_info": null
    },
    {
        "uuid": "ad9bab083af040ef5dd18726601cc3e7",
        "title": "吴歌为吴季子作",
        "author": "曹勋",
        "content": "佳人一往兮不来，国为墟兮莫知。\n侬自守兮谁依，俟河清兮几时。\n怅姑苏之崔嵬。",
        "dynasty": "宋",
        "collection_info": null
    },
    {
        "uuid": "63dd1af8d16a728596a403c1c92fd29d",
        "title": "楚语为屈平作",
        "author": "曹勋",
        "content": "瞻荆颍兮盘盘，悲淮流兮潺湲。\n彼何人兮独安，此何人兮独难。\n悼哲人之不反兮，抗灵辔于江干。",
        "dynasty": "宋",
        "collection_info": null
    },
    {
        "uuid": "70f4e9833b9313f5ff498205235ef50e",
        "title": "孔子泣颜回",
        "author": "曹勋",
        "content": "噫嘻吁，天欤人欤，回也抑亦子之命欤，而其或者天实使之丧予。\n何仁者之不寿，而中道之弃兮。\n噫嘻吁，回欤回欤，其吾道之穷欤。",
        "dynasty": "宋",
        "collection_info": null
    },
    {
        "uuid": "b1d46cb2103d8653bc056efc1192f4c0",
        "title": "孔子泣麟歌",
        "author": "曹勋",
        "content": "吁嗟乎麟兮麟兮，汝曷来之迟兮。\n唐虞不作兮汤武非，来者不可见兮而往者不可追。\n吁嗟乎麟兮，非吾之伤兮，而其谁汝为。",
        "dynasty": "宋",
        "collection_info": null
    },
    {
        "uuid": "be1f692469fa22c75565d4049dbd4892",
        "title": "陇头吟  其一",
        "author": "曹勋",
        "content": "乌落黄云塞草秋，陇头之水东西流，水声呜咽鸣啾啾。\n马闻思旧枥，人闻思旧丘，年年征战无时休。\n无时休，谁能到此求封侯。",
        "dynasty": "宋",
        "collection_info": null
    },
    {
        "uuid": "f33267005cbf8b10cabacf3dec325d8b",
        "title": "陇头吟  其二",
        "author": "曹勋",
        "content": "兵满天山雪满衣，汉家都护拥旌旗。\n衔枚一夜袭疎勒，度陇生兵尽潜出。\n不得戎王誓不归，归时杨柳正依依。\n正依依，占春色，与君同醉花阴侧。",
        "dynasty": "宋",
        "collection_info": null
    },
    {
        "uuid": "a68368d15790a2be861d4309ff46b625",
        "title": "泽畔吟",
        "author": "曹勋",
        "content": "驾文螭兮翔九天，天路远兮中道还。\n邈故国兮怀所安，心耿耿兮循江干。\n纫秋兰以为裳兮，采杞菊以为餐。\n望佳人之不来兮，暗修途之莫前。\n瞰江流之无垠兮，仰苍苍而漫漫。\n想荆门之遐阻兮，寿春杳隔于大渊。\n痛灵修之独处兮，谁復与之寤言。\n气填膺以拂鬰兮，泪承睫而涟涟。\n悼已往之修繫兮，欲易道而改辕。\n顾和璧之三献兮，冀识者之一观。\n阻风雨之惨惨兮，而夜不得明。\n哀时运之若此兮，余又何默默于久生。\n宁怀沙抱石以自沉兮，庶赍志而下信。\n虽世人之不吾悲兮，吾容能不悲夫若人。\n吾愿託夷齐以为绍介兮，修请谒于黄虞。\n弔巫咸于帝阍兮，友阳侯于子胥。\n几江神之不我渎兮，吾容委质于渊鱼。\n已乎已乎，其灵修终不得而见乎。",
        "dynasty": "宋",
        "collection_info": null
    },
    {
        "uuid": "3d542fee3e0655f5e51c8789fb6a8930",
        "title": "白头吟",
        "author": "曹勋",
        "content": "相如素贫贱，羽翼依文君。\n一朝富贵擅名价，文君见弃如束薪。\n五羖自佣赁，释褐归强秦。\n鸣钟列华屋，膳羞罗八珍。\n厌此糟糠妻，悦彼新美人。\n二子既失意，瑶瑟流埃尘。\n促轸不成曲，未唱先眉颦。\n一发动三叹，泪下霑罗巾。\n通宵坐披衣，夙昔谁与陈。\n愁叹不復道，平明白髮新。",
        "dynasty": "宋",
        "collection_info": null
    },
    {
        "uuid": "80673b9a6becf77656ab9bcaaf301556",
        "title": "梁甫吟",
        "author": "曹勋",
        "content": "晨行泰山下，兴怀念梁甫。\n欲往失所从，荒途亘今古。\n却立空踟蹰，忧来与谁语。\n日暮遵归途，冥冥暗风雨。\n错漠伤怀抱，仅得依门户。\n幡然赓长谣，培塿隘齐鲁。\n何当执策从銮旗，翼赞登封继三五。",
        "dynasty": "宋",
        "collection_info": null
    },
    {
        "uuid": "191ff1811cb53f5f6d2846421c96dde9",
        "title": "待旦吟二首  其一",
        "author": "曹勋",
        "content": "彼幽人兮何所思，忧耿耿兮天一涯。\n举家亲属散百草，关山万里难追随。\n更长不寐听鸣柝，寒风萧瑟如凄悲。\n安得此身有羽翼，脱然避地能孤飞。\n中宵起坐待明发，悄悄侧身听晨鸡。",
        "dynasty": "宋",
        "collection_info": null
    },
    {
        "uuid": "f7558f6f2273a257a0ad98ecb9a9c881",
        "title": "待旦吟二首  其二",
        "author": "曹勋",
        "content": "缠绵氷雪阴风寒，松竹半死相摧残。\n严居谷饮蔽荆棘，藤萝委地难跻攀。\n猛虎志大自羁束，易饱不及狐兔安。\n鷄鸣起舞亦漫兴，扣角辛苦真可叹。\n尧禹既往小白死，乌乎吾道何由还。\n幽忧展转不成卧，安得日出开重关。",
        "dynasty": "宋",
        "collection_info": null
    },
    {
        "uuid": "6b51467b681564a559bc35f2e577e53c",
        "title": "静夜吟",
        "author": "曹勋",
        "content": "静夜何所为，坐对一枝烛。\n俯仰徒四隅，岁宴靡储粟。\n春耕乏良畴，秋穫罔刍菽。\n念至辄自营，一饭常不足。\n晚食已多幸，况敢望粱肉。\n上无官守累，下无征敛促。\n燕坐乐有余，自足无多欲。\n寄语当涂士，吾腰未能曲。",
        "dynasty": "宋",
        "collection_info": null
    },
    {
        "uuid": "f4cc24a6005408ae2e933f518eebe954",
        "title": "除夜吟",
        "author": "曹勋",
        "content": "冬冬夜漏严军鼓，鼓声入云云欲舞。\n寒风奰屃顽无声，野色埋光暗尘土。\n梅花随腊散胡笳，胡笳晓色明春圃。\n春风直莫媚新声，声断梅花还作主。",
        "dynasty": "宋",
        "collection_info": null
    },
    {
        "uuid": "be4091be5b68e9ac63410efd157619d7",
        "title": "夜坐吟",
        "author": "曹勋",
        "content": "空阶夜滴秋宵雨，雨入芭蕉动窗户。\n佳人愁绝坐幽闺，良人万里勤征戍。\n勤征戍，在何处，五载乘边守当路。\n汉家新筑受降城，戍卒还家免租赋。\n归来直莫叹白头，浊酒狂歌醉朝暮。",
        "dynasty": "宋",
        "collection_info": null
    },
    {
        "uuid": "32c0db6d08d6d523441e67a57fb3c967",
        "title": "长夜吟  其一",
        "author": "曹勋",
        "content": "舜枯槁，尧瘠癯，益稷播艺躬耕锄，神禹勤瘁劳体肤。\n子孙放废等庸奴，一身辛苦踰匹夫。\n孔子称大圣，颜子称大儒。\n寝席不暇暖，箪瓢困穷庐。\n盗跖饱人肉，列鼎吹笙竽。\n庄蹻肆淫虐，玉食驱华车。\n人生贵得意，孰识贤与愚。\n白日沉西山，烟蔼低平芜。\n悲风搅原隰，劲气摧高梧。\n歌钟满前庭，宾客罗簪裾。\n侍女艷流景，芳泽扬通衢。\n珍肴如丘山，美酒如江湖。\n贤圣苟如此，不醉将何如。",
        "dynasty": "宋",
        "collection_info": null
    },
    {
        "uuid": "09c7accfb88c2c59bc1f0e41a398743b",
        "title": "长夜吟  其二",
        "author": "曹勋",
        "content": "智士名不足，愚夫乐有余。\n况復冬夜长，风雪迷通衢。\n美人邀我饮，清酒开玉壶。\n明眸艷红烛，流盻光四隅。\n萦风转修袂，逸响缘绮疏。\n龙香满珠阁，兰气生罗襦。\n遗簪復堕珥，笑语相迎扶。\n回头问公子，不醉将何如。",
        "dynasty": "宋",
        "collection_info": null
    },
    {
        "uuid": "7b20f9bac6b3d393c5fafa95e4dccc67",
        "title": "苦雨吟",
        "author": "曹勋",
        "content": "巫山埋空晓光没，寒入风声散萧瑟。\n滴沥深摧十二峯，峡江涨白洗青壁。\n羣阴寂寂蔽阳乌，摇荡春愁满南国。\n何当羲御驻中天，为我驱除风雨黑。\n蜚廉先驱走寰宇，列缺挥鞭起龙虎。\n鬰仪顿辔潜海隅，九野冥冥暗风雨。\n饥鸢跕翅堕曾穹，军鼓无声如击缶。\n青苔绿砌上高堂，檐溜侵窗入烟雾。\n南山山叟桂为薪，四海横流阻行路。\n安有王春四百八十时，萧萧风雨迷朝暮。\n我愿得娲皇炼石补此破漏天，令三光继明，万物可睹，免使百万亿苍生憔悴困泥土。",
        "dynasty": "宋",
        "collection_info": null
    },
    {
        "uuid": "7dd1d958f7dd0e8e3cc8aa9d7313d4d9",
        "title": "空谣吟",
        "author": "曹勋",
        "content": "抗辔蹑飞景，携手仰员罗。\n空谣发新声，羣响随节和。\n琼音动虚籁，神宇凌高歌。\n偃盖沧浪宫，整襟翔玉华。\n流目厌尘袂，轩冕卑泥沙。\n咄咄樊笼子，胡不餐朝霞。\n他年一抔土，得失奚足夸。\n舍生失天爵，扰扰真蓬麻。",
        "dynasty": "宋",
        "collection_info": null
    },
    {
        "uuid": "faef1c4123c1f6df4986a86c56f31cd9",
        "title": "长吟续短吟",
        "author": "曹勋",
        "content": "桐花叶密春风老，长门路暗迷芳草。\n萤烛流辉露湿光，蟾蜍景落莎鷄晓。\n金乌出谷上蟠桃，别院笙箫歌未了。\n九华烟满醉杨妃，樊姬静听鸡声悄。\n旧人直莫妬新人，别有蛾眉更妍巧。",
        "dynasty": "宋",
        "collection_info": null
    },
    {
        "uuid": "cbce588cbdaa6dff13cba5322fcef85b",
        "title": "续巴东三峡歌",
        "author": "曹勋",
        "content": "巴东三峡巫峡长，猿鸣三声泪霑裳。\n月明夜寒寒雨霜，相望各在天一方。\n安得身有羽翼如鸳鸯，千里同相将。",
        "dynasty": "宋",
        "collection_info": null
    },
    {
        "uuid": "2b071a5173f70c3649884fe09aa08855",
        "title": "三峡流泉歌",
        "author": "曹勋",
        "content": "草木摇落兮露为霜，三峡之水兮流汤汤。\n我欲绝之兮恨无梁，邈佳人兮天一方。\n明月皎皎兮，泉流汤汤。",
        "dynasty": "宋",
        "collection_info": null
    },
    {
        "uuid": "eaa2418e060c209c7d89e99546ab4d4d",
        "title": "棹歌",
        "author": "曹勋",
        "content": "谪仙醉揖金陵月，浩歌目送飞鸿绝。\n江城樽俎照清辉，楼台忽作烟霞宅。\n长杯引竭北斗空，吴歈楚舞无颜色。\n行行倒着紫绮裘，径上兰舟岸纱帻。\n笑谈欬唾惊鱼龙，历块羣山看灭没。\n石头水底度冰轮，迢迢碾破澄空碧。\n左回右盼生英风，联袂招邀尽狂客。\n相将醉卧绿萝烟，三山不动鳌无力。\n秦淮寂寂江月空，人物风流难再得。",
        "dynasty": "宋",
        "collection_info": null
    },
    {
        "uuid": "542919d8c438041c281c01ab614d17cf",
        "title": "阳春歌二首  其一",
        "author": "曹勋",
        "content": "草木荣兮春归，桃李芳兮菲菲。\n彼日月兮如驰，人生行乐兮能几时。\n上林池馆变荆棘，姑苏台榭游狐狸，人生行乐兮能几时。\n能几时兮可奈何，当歌莫惜朱颜酡。",
        "dynasty": "宋",
        "collection_info": null
    },
    {
        "uuid": "282f26be9c99d664831fcbb0520aabda",
        "title": "阳春歌二首  其二",
        "author": "曹勋",
        "content": "汉家离宫三百所，高捲珠帘沸箫鼓。\n车如流水马如龙，兰麝飘香入烟雨。\n通衢夹道起青楼，金马铜驼对公府。\n五侯同日拜新恩，七贵分封列茅土。\n玉窗朱户尽婵娟，丝竹声中喧笑语。\n玳筵珠翠照樽罍，继烛临芳醉歌舞。\n醉歌舞，醉歌舞，天长地久无今古。",
        "dynasty": "宋",
        "collection_info": null
    },
    {
        "uuid": "8a057cbdb023b4d8a6f1227aae8febc8",
        "title": "白雪歌",
        "author": "曹勋",
        "content": "白雪如玉，皇人寿谷。\n白雪如霜，皇人乐康。\n还余驾兮归来，覃威德于八荒。",
        "dynasty": "宋",
        "collection_info": null
    },
    {
        "uuid": "4c98a78f9ac87cd4b107df21486ff6c9",
        "title": "秋风歌",
        "author": "曹勋",
        "content": "萧萧兮寂寥，劳心兮忉忉。\n交河水冷胡马骄，良人万里从嫖姚。\n罗衣宽尽慵梳掠，翡翠无光香自消。",
        "dynasty": "宋",
        "collection_info": null
    },
    {
        "uuid": "9f95f05b0baad18fd57d88330f7cf048",
        "title": "迷楼歌二首  其一",
        "author": "曹勋",
        "content": "项昇出南国，技巧多淫思。\n草图献天子，赏激嘉宏规。\n瑰材蔽江海，斤斧成风雷。\n千人扶一栋，万栋高巍巍。\n飞鸿历层檐，云雨生阶墀。\n五彩间金玉，百和杂涂泥。\n仙葩粲楹栱，七宝装云楣。\n一房百家产，万户罗东西。\n龙绡开宝幄，帘幕垂珠玑。\n光景艷流日，楼阁低天维。\n笙箫动虚籁，絃管明歌姬。\n撞钟击鼓恣行乐，牙樯锦缆环江堤。\n天长地久有时尽，君王此乐无时衰。\n讵知变故起仓卒，不悟人迷楼不迷。",
        "dynasty": "宋",
        "collection_info": null
    },
    {
        "uuid": "54675e52c1e89363b61caeba383c60b7",
        "title": "迷楼歌二首  其二",
        "author": "曹勋",
        "content": "君不见秦皇爱阿房，死葬骊山侧。\n炀帝爱迷楼，死葬迷楼北。\n乃知生者魂，即是死者魄。\n生死在迷楼，一死良自得。\n只应来梦儿，夜夜犹相忆。",
        "dynasty": "宋",
        "collection_info": null
    },
    {
        "uuid": "e60d169f0ae731337838e6cb0725138f",
        "title": "宛转歌",
        "author": "曹勋",
        "content": "明月皎皎兮江水清，促瑶轸兮写余情。\n有若人兮锵佩琼，申婉约兮扬新声。\n託明君之幽怨兮，留迟风以掩抑。\n借余音于宛转兮，韵繁谐以周密。\n怅流月之西倾兮，恨弥襟而叹息。\n歌宛转兮情无极。",
        "dynasty": "宋",
        "collection_info": null
    },
    {
        "uuid": "e9418a314e7e6a7810dec316fcf5e829",
        "title": "吴歌",
        "author": "曹勋",
        "content": "水满长洲月满楼，姑苏台榭锁深秋。\n君王不见春花老，响靸廊中有胜游。",
        "dynasty": "宋",
        "collection_info": null
    },
    {
        "uuid": "c1a8a980ce9dc1bbe2e830e8655e8a46",
        "title": "楚狂接舆歌",
        "author": "曹勋",
        "content": "世谓夷齐以为溷兮，指箕子而为愚。\n既采薇以饿死兮，又被髮而为奴。\n镆铘见弃于铅刀兮，鱼目宝于隋珠。\n彼蜂蛭之隠微兮，安能语神岳而观清都。\n已乎已乎，无为察察而辨璠玙与碔砆。",
        "dynasty": "宋",
        "collection_info": null
    },
    {
        "uuid": "9ec6f7667703e5ddc77079b5eeee53d5",
        "title": "项王歌",
        "author": "曹勋",
        "content": "提三尺兮臣诸侯，争天下兮裂九州。\n时不利兮绝淮流，江虽可渡兮吾何求，宁斗死兮羞汉囚。",
        "dynasty": "宋",
        "collection_info": null
    },
    {
        "uuid": "c80d411003c7fce9a225dbd8aa8a06ea",
        "title": "碧玉歌",
        "author": "曹勋",
        "content": "南山有桂树，上与浮云齐。\n上巢双鸳鸯，下合连理枝。\n不夭亦不伤，千载当若斯。",
        "dynasty": "宋",
        "collection_info": null
    },
    {
        "uuid": "9a1db92497782d1876fddeddc7672675",
        "title": "三妇艷歌  其一",
        "author": "曹勋",
        "content": "大妇双绮襦，中妇红罗裾。\n小妇服翡翠，理曲调笙竽。\n良人幸安坐，美酒倾玉壶。",
        "dynasty": "宋",
        "collection_info": null
    },
    {
        "uuid": "43769481577a1697ba32aab7b97b7b59",
        "title": "三妇艷歌  其二",
        "author": "曹勋",
        "content": "大妇织云锦，中妇绣鸳鸯。\n小妇独无事，对镜理红粧。\n良人幸安坐，帐暖自添香。",
        "dynasty": "宋",
        "collection_info": null
    },
    {
        "uuid": "8603795ff6b8192f2405e53a3bb6c181",
        "title": "团扇歌",
        "author": "曹勋",
        "content": "白露团玉阶，秋风动罗幕。\n御幸各有宜，非为君恩薄。\n紫殿香风暖，珠帘璧月斜。\n閤中调宝瑟，门外驻羊车。",
        "dynasty": "宋",
        "collection_info": null
    },
    {
        "uuid": "f4810b8cabb59b5cf3e412c481bdd5fc",
        "title": "嘉游歌",
        "author": "曹勋",
        "content": "紫殿香风暖，珠帘璧月斜。\n阁中调宝瑟，门外驻羊车。",
        "dynasty": "宋",
        "collection_info": null
    },
    {
        "uuid": "1b92c59b9349dbcd32bc473ef6c1c0c5",
        "title": "元丹歌赠会稽陈处士",
        "author": "曹勋",
        "content": "尘波溢目深溟渤，往古来今空出没。\n喜君相见话丹经，起我凌云恶阡陌。\n我生素乏儿女姿，面上巉岩耸山骨。\n少年避地东海隅，架竹编茅剪荆棘。\n白云为我开山容，清风为我翔真域。\n旋属羣寇迫驱攘，淬出青萍闭丹室。\n风尘澒洞十余年，灵府芝田渐芜没。\n逢君踪迹类秋蓬，遗我刀圭延岁月。\n何当横槊静寰区，同子山居论丹诀。",
        "dynasty": "宋",
        "collection_info": null
    },
    {
        "uuid": "641ce53f6b1791e950f0e4b07785437b",
        "title": "薄暮动弦歌",
        "author": "曹勋",
        "content": "凉风生晚渚，碧草罗夕阴。\n置酒高楼上，延月开灵襟。\n秾粧映桃李，楚舞流清音。\n金石间丝竹，逸响飞华林。\n宾朋尽俊彦，然诺轻千金。\n游侠事遐览，倜傥卑陆沉。\n常恐芳菲歇，行乐乖寸心。\n良时难再得，有酒须频斟。",
        "dynasty": "宋",
        "collection_info": null
    },
    {
        "uuid": "8b16ea68e1f9e58b3c7d510bc2a51f02",
        "title": "圣人出",
        "author": "曹勋",
        "content": "升太微，法璇玑。\n闢紫宫，清九围。\n甄符命以膺历，廓氛祲而建灵旗。\n同车书之文轨兮，纳民物于雍熙。\n噫嘻，惟仁惟义，则吾知其能所以保持。",
        "dynasty": "宋",
        "collection_info": null
    },
    {
        "uuid": "2727ace66b0bc5bbc395595e0e3e9fba",
        "title": "飞龙引",
        "author": "曹勋",
        "content": "炎精应运开真箓，神母嗷嗷夜潜哭。\n五星同轨莅秦雍，十二真人翔水曲。\n断蛇约法授天人，项籍叱咤徒驱逐。\n萧曹翼翼冠元功，三十一君兆开国。\n君兮臣兮俱会同，洒扫干坤开寿域。",
        "dynasty": "宋",
        "collection_info": null
    },
    {
        "uuid": "da8da5fe18a60f18add2e044e82af2d6",
        "title": "上云乐",
        "author": "曹勋",
        "content": "真王严仗卫，清道表前旌。\n翠辇浮龙藻，霜戈丽虎兵。\n哀笳鸣广路，警跸过曾城。\n后乘超王屋，前驱上玉京。\n诸天观鼓节，列圣肃仪刑。\n朝谒虚皇罢，麾幢下始青。\n蒐兵宁紫户，阅籍按黄庭。\n十洲皆承事，九宇仰裁成。\n暇豫迎春宴，还宫召百灵。\n绿室陈歌舞，阳台焕日星。\n玉酒浮樽满，天花覆坐馨。\n空谣洞真唱，遐览悲劫龄。\n俯盼红尘子，起灭轻浮萍。",
        "dynasty": "宋",
        "collection_info": null
    },
    {
        "uuid": "4e189d42b718246d01b5cc6f124cca60",
        "title": "君马黄",
        "author": "曹勋",
        "content": "君马黄，臣马苍。\n君马短，臣马长。\n驰驱不敢先腾骧，左右先后惟其良。\n臣马劳悴君马康。\n君马康，无相忘。\n一劳一逸固所当，君马无逐臣马强。",
        "dynasty": "宋",
        "collection_info": null
    },
    {
        "uuid": "7c262d25ca7991c1430ccd26fb431baf",
        "title": "春风引",
        "author": "曹勋",
        "content": "忆昔上国宣和初，时平比屋驩唐虞。\n天王恺乐纵游豫，翔风和气凌天衢。\n苍龙颁春动时辂，晴光彩错明金铺。\n扶晨官师会朝请，杂沓剑佩诸侯趋。\n仗移走马退东掖，阗阗车骑喧传呼。\n笙箫合沓送歌酒，游人买笑捐金珠。\n太平一百六十载，四夷面内无征诛。\n歌声未断霓裳舞，胡兵直指隳神都。\n苍茫万乘扣军垒，六龙不御惊镤𨬟。\n阴虹当天变白昼，中原化作羊犬区。\n黄旗悠悠渡江汉，百僚窜伏天一隅。\n南极三吴北燕蓟，西秦东鲁残羌胡。\n至今甲历遍三四，生民散尽悲巢乌。\n我每思家限淮水，摇摇心与飞云孤。\n江城春风涨白浪，鸡声可数屋可踰。\n兵缠九宇无花木，憔悴春风空绿芜。",
        "dynasty": "宋",
        "collection_info": null
    },
    {
        "uuid": "a31a925905b5e60d3b2a24b34af75fca",
        "title": "日出引",
        "author": "曹勋",
        "content": "云冥冥，风凄凄。\n绮疏未白鸡已啼，角声纔断闢朱扉。\n闢朱扉，款朝日。\n君王剑佩朝诸侯，赫赫明明光万国。",
        "dynasty": "宋",
        "collection_info": null
    },
    {
        "uuid": "e1519933a6f197c0cd104824f23a4cf9",
        "title": "思归引",
        "author": "曹勋",
        "content": "岁峥嵘以高逝兮，辰一往而不返。\n夫君胡为乎，伏幽陵而连蹇。\n邈佳人之怀余兮，策予马之不前。\n亘川涂之修阻以纷错兮，积雪漫漫而蔽天。\n期百舍之不息兮，命予驾而勉旃。",
        "dynasty": "宋",
        "collection_info": null
    },
    {
        "uuid": "e6e4ca4b562d3332a8abacb7f4b9570c",
        "title": "箜篌引",
        "author": "曹勋",
        "content": "行天莫乘龙，行地莫乘马。\n龙马各有待，牵连一时假。\n至人运独照，八表周神化。\n结交当结心，势利徒夸咤。\n兔丝倚乔松，缠绵不相舍。\n秋风飞严霜，荣枯何所藉。\n富贵人所慕，贫贱人所鄙。\n妻嫂薄苏秦，人事古如此。\n游子归去来，劳生良可耻。",
        "dynasty": "宋",
        "collection_info": null
    },
    {
        "uuid": "02b0ad4aa60d3ad125c95d3a13e28893",
        "title": "日出行",
        "author": "曹勋",
        "content": "日出东海隅，照我草屋东。\n屋东有荣木，光彩生曈眬。\n春草凝碧色，春水生芙蓉。\n江山发深秀，和气翔春风。\n六龙俨灵辔，万物咸昭融。\n羲和羲和，无旷尔职，无替尔功。\n使吾两目常明，两耳常聪。\n则吾将荐汝于上帝，而復子以重黎之封。",
        "dynasty": "宋",
        "collection_info": null
    },
    {
        "uuid": "6b65a2518167686a1989d9bfbeb309fb",
        "title": "升天行",
        "author": "曹勋",
        "content": "上智保冲淡，练气固形质。\n精神藏杳冥，独照出寂默。\n三气俱混同，求死不復得。\n其次崇真功，立言与立德。\n轩后御飞龙，旌幢焕晴碧。\n杨许奉丹书，凌空佐天职。\n董奉乘云舆，秦女跨文翼。\n茅山与荆山，遗踪宛如昔。\n旌阳与刘安，鸡犬翔真域。\n清虚王陵孙，巍巍膺九锡。\n云表鸣箫笳，仗卫严霄极。\n即事非荒唐，粲然若白黑。\n挥手谢时人，缑山有仙迹。",
        "dynasty": "宋",
        "collection_info": null
    },
    {
        "uuid": "f14402bca80bb54dc7469206c4a7b581",
        "title": "结客少年场行二首  其一",
        "author": "曹勋",
        "content": "结客少年场，骅骝从骕骦。\n斗鸡横大道，猎骑卷平冈。\n婚姻联卫霍，宾客纷金张。\n报仇通姓字，排难匿行藏。\n功名看宝剑，富贵珥貂珰。\n逸气凌秋鹗，清才负锦囊。\n诙谐惊四坐，议论骇诸郎。\n日暮平康裏，花阴醉满床。",
        "dynasty": "宋",
        "collection_info": null
    },
    {
        "uuid": "9fb5af3d83d189d7c52268638b6c95e2",
        "title": "结客少年场行二首  其二",
        "author": "曹勋",
        "content": "结客少年场，横行静朔方。\n嫖姚新拜将，亲选羽林郎。\n百宝装犀甲，千金饰箭房。\n笑谈看匕首，博戏赌香囊。\n聚饮胡姬酒，同升射雉堂。\n联骑绝沙漠，分麾入范阳。\n陈前俘黠虏，马首拜降王。\n归来辞厚赏，小阁醉红粧。",
        "dynasty": "宋",
        "collection_info": null
    },
    {
        "uuid": "f930e376aa8121b7f1786889998a1c0e",
        "title": "泾溪行",
        "author": "曹勋",
        "content": "泾溪之水兮，犹可以方舟。\n泾溪之人兮，不可以同游。\n泾溪之阻兮，犹可以为梁。\n泾溪之险兮，石啮吾廧。\n泾溪之水兮，犹可以徒涉。\n泾溪之人兮，不可以相接。",
        "dynasty": "宋",
        "collection_info": null
    },
    {
        "uuid": "4b4d30e098769d75ef79b7f378bf2381",
        "title": "长安有狭斜行二首  其一",
        "author": "曹勋",
        "content": "长安有狭斜，劣劣通香毂。\n道逢二少童，问君住何曲。\n我家本神京，住近濯龙北。\n长子爵执圭，次子为相国。\n小生无高位，校讐在天禄。\n三子俱下来，游人住行足。\n三子俱入门，金紫照华屋。\n三子俱升堂，戏綵弄丝竹。\n大妇缝罗襦，中妇裁冰縠。\n小妇调鸣筝，切切声相续。\n丈人幸安坐，置酒奏新曲。",
        "dynasty": "宋",
        "collection_info": null
    },
    {
        "uuid": "32a4c93220d0842935c2d9cdb676a403",
        "title": "长安有狭斜行二首  其二",
        "author": "曹勋",
        "content": "长安有狭斜，狭斜难方轨。\n道逢两青衣，问君住何里。\n我家铜驼陌，高阁通朱邸。\n长子爵通侯，次子联端揆。\n小子事游侠，倜傥卑豪贵。\n三子俱入门，轩车罗甲第。\n三子俱升堂，光彩动阶陛。\n大妇理珍裘，中妇曳云帔。\n小妇弄笙簧，明粧拥歌妓。\n丈人幸留连，雅舞扬清吹。",
        "dynasty": "宋",
        "collection_info": null
    },
    {
        "uuid": "6c67e2e487b6c358df9a0b3e5be8c2d8",
        "title": "饮马长城窟行",
        "author": "曹勋",
        "content": "汉马饮长城，匈奴空塞北。\n东胡与乌丸，先驱出绝域。\n月氏合康居，受诏发疎勒。\n右校罗天山，左出林胡国。\n嫖姚登狼居，旌旗照穹碧。\n号令明秋霜，虏帐余空壁。\n瀚海无惊波，献捷走重译。\n大将朝甘泉，后部腾沙碛。\n九宇动声容，功烈光篇籍。\n将军拜通侯，歌舞连朝夕。",
        "dynasty": "宋",
        "collection_info": null
    },
    {
        "uuid": "ef0c517a9056a7d7b18ee9e79545fa76",
        "title": "胡无人行二首  其一",
        "author": "曹勋",
        "content": "汉地山河远，边城草木长。\n西戎空大夏，北虏送君王。\n礼乐兼三统，车书混八荒。\n征伐司卫霍，奉使遣苏张。\n号令知无外，衣冠入夜郎。\n蒐兵临瀚海，郡县裂姑臧。\n邮传通族障，奚奴识宪章。\n华夷同正朔，天子坐明堂。\n西极奉龙马，何用贽白狼。",
        "dynasty": "宋",
        "collection_info": null
    },
    {
        "uuid": "c4b9daf54fc24bb30414d0cdabf05ffb",
        "title": "胡无人行二首  其二",
        "author": "曹勋",
        "content": "胡无人，胡无人，嫖姚十八为将军。\n酒酣耳热气益振，胡儿百万空成羣。\n兵车辚辚动雷毂，汉军霆击崩屯云。\n登封居胥转瀚海，波澄万里无纤尘。\n胡无人，胡无人，六驘夜遁徒苦辛。\n当时足雪平城耻，犹恨逋诛尚有人。",
        "dynasty": "宋",
        "collection_info": null
    },
    {
        "uuid": "9c5b3002d5343060fa338743ea494c06",
        "title": "钓竿行",
        "author": "曹勋",
        "content": "临北坂，望南山，山长水远心慱慱。\n鈎有饵兮缗有竿，鱼深潜兮秋水寒，念王孙兮何时还。",
        "dynasty": "宋",
        "collection_info": null
    },
    {
        "uuid": "65b0eafbb2e9f956ab1c53693b4fd945",
        "title": "春江行",
        "author": "曹勋",
        "content": "浦屿连芳草，夭桃间柳堤。\n征鸿下天际，游女过前溪。\n鱼没惊帆影，林疎见鸟啼。\n王孙联绣骑，童子解香觿。\n吴姬笑留饮，同指画桥西。",
        "dynasty": "宋",
        "collection_info": null
    },
    {
        "uuid": "5cdf64443a9289a84bca631f700cee5d",
        "title": "艷歌行",
        "author": "曹勋",
        "content": "阳春丽华旦，杲日延清晖。\n庭前夭桃花，灼灼流芳菲。\n佳人惜良辰，游子行不归。\n君看夭桃花，芳菲能几时。",
        "dynasty": "宋",
        "collection_info": null
    },
    {
        "uuid": "06e3b2e5dbd77dd4e7d45d1ca4d7a162",
        "title": "塞北行",
        "author": "曹勋",
        "content": "五月无芳草，经年不见花。\n苍烟埋古木，朔吹卷龙沙。\n犹逢阿母海，愁看白博叉。\n彷佛南箕下，遥遥望汉家。",
        "dynasty": "宋",
        "collection_info": null
    },
    {
        "uuid": "273474bbb21dc947edd4021f7f71a234",
        "title": "淮南行二首  其一",
        "author": "曹勋",
        "content": "人去宫门寂，丹成宝鼎空。\n砌下苔钱紫，庭中霜叶红。\n思君听松籁，精魄上高穹。",
        "dynasty": "宋",
        "collection_info": null
    },
    {
        "uuid": "d8f502d0d21e237aa9ed52381dd8c9ab",
        "title": "淮南行二首  其二",
        "author": "曹勋",
        "content": "月冷桐阴静，霜红桂影寒。\n碧藓封丹室，青松覆玉坛。\n如何后鸡犬，不得厕骖鸾。",
        "dynasty": "宋",
        "collection_info": null
    },
    {
        "uuid": "c9af328b01989a45ce473d50bd652aa3",
        "title": "青汉谣",
        "author": "曹勋",
        "content": "鼓策飞晨华，翘辔玄景阿。\n云裾动星汉，流彩鸣玉珂。\n苕苕拂青霭，俛仰窥员罗。\n羣真俨龙驾，拊节扬空歌。\n灵风翔玉京，音响生云和。\n飞轩出阊阖，紫霄高峨峨。\n览极不知疲，垂足濯天河。\n抵掌谈羲黄，历世由经过。\n下盼尘波中，秽浊真弃帑。\n胡为恋浮境，出没相缠纡。\n秦陵一抔土，神室生葭芦。\n商山高崔嵬，名与四皓俱。\n归来邈云汉，璧月流绮疏。\n悠然动清兴，何必骑鲸鱼。",
        "dynasty": "宋",
        "collection_info": null
    },
    {
        "uuid": "d242804e1e47fce2a66491d74a5f4747",
        "title": "梦仙谣",
        "author": "曹勋",
        "content": "梦入蓬莱宫，岧嶤耸朱阁。\n灵风翔紫烟，霭鬰生罗幕。\n鸾凤栖瑶林，咀嚼瑶华萼。\n老龙戏沧洲，喷涛荡鳞角。\n朱户翳霄晖，翠殿开晴廓。\n中有神仙人，缓步锵金铎。\n颜貌盛芙蓉，举止何绰约。\n引我丹霞房，玉浆金罍酌。\n更赐琅玕膏，笑谈同饮啄。\n仙童供蟠桃，盛以朱云络。\n坐看移三山，惊波沸五岳。\n下顾尘埃徒，奔走赴陵壑。\n真人执我手，殷勤相付托。\n若到红尘中，莫染红尘浊。\n他年须是早归来，奉迎当遣辽东鹤。",
        "dynasty": "宋",
        "collection_info": null
    },
    {
        "uuid": "01dcafe9cda462eef4b891286550e3f1",
        "title": "步月谣",
        "author": "曹勋",
        "content": "太清天宇清且高，皎然冰鑑悬层霄。\n绛河水浅阆风息，蟾光度景摇金鰲。\n仙人纵驾游八极，凤箫歌吹鸣嘈嘈。\n星宫月殿风马远，珠华露湿旌旄冷。\n还虚按辔窥尘寰，波裏三山银浪卷。",
        "dynasty": "宋",
        "collection_info": null
    },
    {
        "uuid": "bedaf03d5f75444e1acf4d84e0d4decf",
        "title": "游仙谣",
        "author": "曹勋",
        "content": "羽盖承流景，飙轮泛紫霞。\n前旌绛霄队，驻节王母家。\n真童发清谣，云表翔哀笳。\n楼台上清汉，服綵明朱华。\n万春若朝菌，欢乐庸可涯。\n瑶席未终醼，零落蟠桃花。",
        "dynasty": "宋",
        "collection_info": null
    },
    {
        "uuid": "64786bd0b2fc13b88afe80b20ee53cbc",
        "title": "清晨谣",
        "author": "曹勋",
        "content": "通夕袌寒衾，冥冥暗风雨。\n披衣待平明，起履步庭芜。\n遥遥望扶桑，延目上洲渚。\n阴风驱层云，屯积亘山阜。\n草木缠凄悲，杲日霾天步。\n林鸟杂乱飞，修涂限商贾。\n松竹互摧折，鸱鸮肆翔舞。\n四海扬惊涛，鲸鲵竟吞吐。\n谁云天地宽，宛足隘环堵。\n殊乖夙昔心，块坐阒无语。\n迟迟览衿带，栉沐正冠屦。\n姑以勤余生，疏剔治园圃。\n清晨劳寤歌，无乃思汤武。",
        "dynasty": "宋",
        "collection_info": null
    },
    {
        "uuid": "b9eaf5fbf48c8687c3d508e24cf1fcc4",
        "title": "独酌谣二首  其一",
        "author": "曹勋",
        "content": "我有一樽酒，来自故人家。\n故人久相别，十载隔天涯。\n相思不相见，对月开流霞。\n一酌延清风，清风为我开灵襟。\n再酌劝明月，明光徘徊冷光发。\n三酌望故人，明月清风见颜色。\n高歌起舞赓长谣，声裂金石贯曾碧。\n伯伦已死渊明殂，蜾蠃螟蛉漫充塞。\n须臾歌罢玉壶空，醉觉长天不盈尺。",
        "dynasty": "宋",
        "collection_info": null
    },
    {
        "uuid": "bb30d9ec26a1d93db678b2c71f41e194",
        "title": "独酌谣二首  其二",
        "author": "曹勋",
        "content": "春风着意怜芳草，芳草荣时春自老。\n人生欢少别离多，有酒当歌自倾倒。\n莫教憔悴损容光，白髮苍颜为谁好。",
        "dynasty": "宋",
        "collection_info": null
    },
    {
        "uuid": "a8c36ffdcfe3783007242e2d5be6155b",
        "title": "阳春谣",
        "author": "曹勋",
        "content": "临东皇，万物昌。\n君陶唐，宣重光。\n臣皋夔，熙元良。\n协三辰，抚万方，物无夭札人无伤。\n人无伤，繄元良。\n锡以景福滋瀼瀼，吾君欣欣兮臻乐康。",
        "dynasty": "宋",
        "collection_info": null
    },
    {
        "uuid": "86194852dabdb0dcdedebc3d1af13bf6",
        "title": "深夜谣二首  其一",
        "author": "曹勋",
        "content": "月影移鳷鹊，鑪香满建章。\n君王驻琱辇，宫女出彤房。\n仙乐浮云汉，笙歌遶画梁。\n按图皆国色，何处是高唐。",
        "dynasty": "宋",
        "collection_info": null
    },
    {
        "uuid": "6780ff20cd2b86e2f07b5298901d1a79",
        "title": "深夜谣二首  其二",
        "author": "曹勋",
        "content": "花落春犹在，人存事已非。\n草侵迎仗路，尘满旧熏衣。\n独立空怜影，当歌但敛眉。\n羞见长门月，曾同步辇归。",
        "dynasty": "宋",
        "collection_info": null
    },
    {
        "uuid": "b26fb6957fa0fab7bacf097fb6bff53a",
        "title": "步月谣",
        "author": "曹勋",
        "content": "琅玕转景苍虬立，露脚斜飞冷光湿。\n人归芳草恨苕苕，剑佩生寒秋水涩。\n离离箕斗正相望，交流帐合金波入。\n风前摇袂思沉沉，雷云不动蛟龙蛰。",
        "dynasty": "宋",
        "collection_info": null
    },
    {
        "uuid": "070779d8201733cd4b297b649e4dcf71",
        "title": "清晨谣",
        "author": "曹勋",
        "content": "阳乌出谷升蟠木，幂幂寒烟敛修竹。\n狐狸窜伏不敢鸣，魑魅深潜翳林麓。\n荷锄田父下东皋，金马门开转华毂。\n何当羲御驻中天，赫赫明明光万国。",
        "dynasty": "宋",
        "collection_info": null
    },
    {
        "uuid": "d54eafb2d8be7a8cee49c581de53b58a",
        "title": "山中谣",
        "author": "曹勋",
        "content": "山中之乐何由说，知者不言言者拙。\n红尘飞尽散松风，独酌寒泉弄明月。",
        "dynasty": "宋",
        "collection_info": null
    },
    {
        "uuid": "fba193dd4e6c30a63747053649647e78",
        "title": "秋风引",
        "author": "曹勋",
        "content": "阊阖天门开九重，金茎肃萧摇霜风。\n吴江木落龙庭空，鸡鸣起舞何匆匆。\n胡尘高翳山□东，边声夜入乌号弓。",
        "dynasty": "宋",
        "collection_info": null
    },
    {
        "uuid": "153c692a008a07b7dea0b6c97ad28bf2",
        "title": "青苔篇",
        "author": "曹勋",
        "content": "陵陆变沧海，復作清浅流。\n扶疎蘂渊桂，先惊蒲柳秋。\n姑苏台未干，坐见麋鹿游。\n秦皇正游览，黄屋指沙丘。\n乃知晞朝露，不必潜蛟虬。\n桀跖岂庸陋，比德惭蜉蝣。\n夷齐苦葵藿，垂誉贤伊周。\n贫贱未必污，邪辟深可羞。\n愚智混生死，善恶观其由。\n昧死尚役役，身外滋旁求。\n君不见当年梨园歌舞人，歌声未歇生白头。\n及时游衍且行乐，莫教日入辞高楼。\n请君试诵青苔篇，令君一诵忘百忧。",
        "dynasty": "宋",
        "collection_info": null
    },
    {
        "uuid": "6a79db5334a2eb61196283cef94cac56",
        "title": "白马篇",
        "author": "曹勋",
        "content": "白马何翩翩，况復值神武。\n逸足看夷犹，四蹄入风雨。\n右盼空流沙，左历无全虏。\n中夜视房心，趣目翻霞举。\n朝饮昆崙池，夕秣龙川渚。\n毛族空成羣，斑驳亦何数。\n神物不虚生，寄托遇明主。\n所适无险难，要知同彼此。\n归来脱羁束，饱食刍与粟。\n主人已封侯，安步驱华毂。",
        "dynasty": "宋",
        "collection_info": null
    },
    {
        "uuid": "8961ddc2eec459d34e806f1892023734",
        "title": "美女篇",
        "author": "曹勋",
        "content": "芙蓉开绿水，青松映海棠。\n新晴沐膏雨，艷色明朝阳。\n绰约彼姝子，转盼流辉光。\n被服妖且妍，细浥蔷薇香。\n下有合欢带，绣作双鸳鸯。\n上有双同心，结作明月珰。\n珠环垂两耳，翠凤翘钗梁。\n琼鈎约双袖，提笼学采桑。\n采桑城南隅，五马停路傍。\n调笑不一顾，但见桑条长。\n归来候蚕眠，静坐调笙簧。\n结髮事夫壻，谁羡东家王。",
        "dynasty": "宋",
        "collection_info": null
    },
    {
        "uuid": "b5898e87bd3e1d23b71001f332f58ed2",
        "title": "远游篇",
        "author": "曹勋",
        "content": "少年重意气，辞家远行游。\n高谈蔑卿相，峻节凌九秋。\n仗剑谒明主，挟策干诸侯。\n众目宝康瓠，明月难暗投。\n骅骝困短步，翻为驽马羞。\n虚名不足慕，抗迹追浮丘。\n至言发深省，遐览隘九州。\n书功佐天政，美恶无不筹。\n麾幢周四表，骑卫罗天驺。\n箫鼓鸣清歌，解驾沧浪洲。\n金石易消朽，生死真蜉蝣。",
        "dynasty": "宋",
        "collection_info": null
    },
    {
        "uuid": "aaac62a8d9fff0769684a3f73c4a194a",
        "title": "浮萍篇",
        "author": "曹勋",
        "content": "昔作章台柳，今为清水萍。\n寄托一失所，谁分渭与泾。\n王孙事游冶，兰麝徒芳馨。\n清晨夭桃花，灼灼鲜且荣。\n随风易零落，不及粪上英。\n萍生八九子，滋育常盈盈。\n芙蓉饰高盖，文藻疏繁缨。\n宁復事攀折，中心无不平。",
        "dynasty": "宋",
        "collection_info": null
    },
    {
        "uuid": "f2512a1ff7a187118cd27e40e21142a0",
        "title": "攀龙引",
        "author": "曹勋",
        "content": "铸神鼎兮荆之阳，鼎成兮宾帝乡。\n君乘龙兮龙高翔，臣攀龙兮龙髯短。\n龙髯短，接君之衣兮，臣不敢以手挽。\n君弃臣兮臣将畴依，臣恸哭兮君不知。\n君不知兮可奈何，风雨惨惨兮荆山之阿。",
        "dynasty": "宋",
        "collection_info": null
    },
    {
        "uuid": "c1c36f9e51b885e4e3bc5db820534166",
        "title": "方诸曲二首  其一",
        "author": "曹勋",
        "content": "方诸限弱水，高出扶桑东。\n霞波环玉垒，云幄护青宫。\n珠台锦复道，宝阁亘飞虹。\n翠节迎琱辇，琼车驾彩龙。\n羣真瞻日御，列圣从青童。\n朝退联旌旆，杯行奏鼓钟。\n灵璈激虚籁，雅舞流神风。\n真王拊节和，清响流绝空。\n哀歌悲五浊，胡为栖樊笼。\n长生有真诀，劫龄安可终。",
        "dynasty": "宋",
        "collection_info": null
    },
    {
        "uuid": "626202ef6b07b07d70c27dc99e9c495c",
        "title": "方诸曲二首  其二",
        "author": "曹勋",
        "content": "迢迢方诸宫，玉阙排霄起。\n扶桑高扶疎，森耸数千里。\n碧椹杂青葱，蟠桃映瑶水。\n离离间朱实，凤鸟护丹蘂。\n灵风洒兰林，空歌洞霄紫。\n青童会羣真，趣节召扬许。\n安妃从元君，鸾旗翳沧渚。\n翩翩八景舆，鸣珂下容与。\n拊手扬玉音，妙响翔天宇。\n真气凄金石，聆之廓丹府。\n灵波濯曜罗，朝元道笳鼓。",
        "dynasty": "宋",
        "collection_info": null
    },
    {
        "uuid": "ae5124ee9ff4beb171a5b7f9d8c7e185",
        "title": "萧史曲",
        "author": "曹勋",
        "content": "玉箫散奇响，真气凄金石。\n招携偶冥会，理惬心自适。\n富贵如朝华，况復多得失。\n胡不希长年，练气固形质。\n高举凌仙翰，双飞上层碧。\n挥手谢时人，去来空役役。",
        "dynasty": "宋",
        "collection_info": null
    },
    {
        "uuid": "de933976a4697e9cc303afb1229e7266",
        "title": "秦王卷衣曲",
        "author": "曹勋",
        "content": "六国敛袵朝秦王，秦王宫阙高相望。\n美人充积盈椒房，金珠铅粉辉煌煌。\n昔为花与玉，今为糟与糠。\n感时悲旧事，无意惜年光。\n昼苦短，夜苦长。\n朝朝暮暮卷衣裳，谁復正尔恃红粧。",
        "dynasty": "宋",
        "collection_info": null
    },
    {
        "uuid": "31c08438eb444d39191433f7b4843202",
        "title": "胡笳曲二首  其一",
        "author": "曹勋",
        "content": "江南春草绿，江北未开花。\n佳人在何处，迁谪寄长沙。",
        "dynasty": "宋",
        "collection_info": null
    },
    {
        "uuid": "74442108f54232e2e0c7ee9f557eecbd",
        "title": "胡笳曲二首  其二",
        "author": "曹勋",
        "content": "汉使通沙漠，胡人过渭桥。\n春风吹客恨，千里去迢迢。",
        "dynasty": "宋",
        "collection_info": null
    },
    {
        "uuid": "207bd4c2eefcdfbd4afa4b3929b05699",
        "title": "鼓吹曲",
        "author": "曹勋",
        "content": "按节临瀚海，舒军耀朔方。\n幕中延揖客，马首繫降王。\n封君行负弩，天子赐干将。\n后乘腾沙漠，前驱过渭阳。\n箫鼓通平乐，旌旗属建章。\n明堂献捷罢，甲矛自生光。",
        "dynasty": "宋",
        "collection_info": null
    },
    {
        "uuid": "350c9d3a1fb8bd6cd0b585bb9393da46",
        "title": "采桑曲",
        "author": "曹勋",
        "content": "鸣鸠初拂羽，桑叶破新萌。\n采采不盈匊，攀多力未生。\n春服浥朝露，晓日映粧明。\n语学流鶑巧，身同飞燕轻。\n使君劳借问，夫婿自专城。",
        "dynasty": "宋",
        "collection_info": null
    },
    {
        "uuid": "7f5672df45ce87644fb0b65ddb933824",
        "title": "江皋曲",
        "author": "曹勋",
        "content": "漪涟带修渚，远水明朝晖。\n青山横倒景，画鹢掩斜扉。\n游女逢交甫，陈思值洛妃。\n菱歌随棹远，鸥鸟背人飞。\n别有嘉游处，芳樽照舞衣。",
        "dynasty": "宋",
        "collection_info": null
    },
    {
        "uuid": "586b2ec465dbcc0da4242d8bab7c737f",
        "title": "泛水曲",
        "author": "曹勋",
        "content": "春服仅能试，荷小未成莲。\n画舫维青幄，平波幂素烟。\n暖日熏花气，新萍点翠钿。\n歌吹浮天上，旌旗转座前。\n促粧留晚景，续酒载归船。\n前驱戒津吏，除道候江壖。",
        "dynasty": "宋",
        "collection_info": null
    },
    {
        "uuid": "e244ebcac9ee0b020a22ba217ffa7e45",
        "title": "杨花曲",
        "author": "曹勋",
        "content": "千里万里长安道，送君思君为君老。\n愿为水底石菖蒲，不教零落同百草。",
        "dynasty": "宋",
        "collection_info": null
    },
    {
        "uuid": "6a7e8ff1ed4eb313bf1a772c0db3a39a",
        "title": "采菱曲",
        "author": "曹勋",
        "content": "修渚通阿阁，兰舟饰翠旗。\n吴姬年十五，乘舟泛绿池。\n菱花羞宝靥，皓腕发斜晖。\n行歌棹船去，不觉白鸥飞。",
        "dynasty": "宋",
        "collection_info": null
    },
    {
        "uuid": "d6eb1cb30acad95c1583b28430d6952f",
        "title": "龙笛曲",
        "author": "曹勋",
        "content": "美人满酌金屈巵，劝我行乐当及时。\n艷歌流舞扬光辉。\n扬光辉，照春日。\n寿万春，欢未毕。",
        "dynasty": "宋",
        "collection_info": null
    },
    {
        "uuid": "c1c7f3e7d8ec77e82ef8cc12ada8ee15",
        "title": "登山曲",
        "author": "曹勋",
        "content": "礼崇丘，陟重巘。\n省风俗，绵宇县。\n集纷埃，鬰葱倩。\n顾秦雍，审伊洛。\n惟前人，肇经度。\n保鸿名兮隆德声，陋崇高于羣岳。",
        "dynasty": "宋",
        "collection_info": null
    },
    {
        "uuid": "f28d6d5be06a59f74176ee9b122b0328",
        "title": "夜夜曲",
        "author": "曹勋",
        "content": "舞衣迭翡翠，海月挂珊瑚。\n香满流苏幄，相迎问醉无。",
        "dynasty": "宋",
        "collection_info": null
    },
    {
        "uuid": "3124237706e54734af4cba8957f4ee38",
        "title": "凤凰曲",
        "author": "曹勋",
        "content": "帝子学凤吹，逸响萦回风。\n双飞翔紫霞，驾景凌轻虹。\n戢影入青霭，声断彩云空。",
        "dynasty": "宋",
        "collection_info": null
    },
    {
        "uuid": "915a735cab69587000d714102d12c359",
        "title": "绿水曲",
        "author": "曹勋",
        "content": "春光有余辉，入水可揽结。\n予亦淡荡人，照影空明灭。",
        "dynasty": "宋",
        "collection_info": null
    },
    {
        "uuid": "7dc211c06ee5100b9f573177762c654b",
        "title": "塞下曲二首  其一",
        "author": "曹勋",
        "content": "天声未畅威穷髮，将军已过长城窟。\n红旗半捲夜归来，马蹄踏碎天山月。",
        "dynasty": "宋",
        "collection_info": null
    },
    {
        "uuid": "ca6d8ff25c9a330aa2a9917a4f152f23",
        "title": "塞下曲二首  其二",
        "author": "曹勋",
        "content": "秋草黄云塞马肥，汉家骠骑拥旌旗。\n可能卫霍年年出，不及燕然一片碑。",
        "dynasty": "宋",
        "collection_info": null
    },
    {
        "uuid": "c90863ed6004c155aa59815ee599b2ce",
        "title": "入塞曲",
        "author": "曹勋",
        "content": "黑水迢迢黑山暮，马鸣萧萧夜争度。\n胡笳四起黄云愁，角声呜咽何悠悠。\n陇山行断不回首，一番回首添白头。",
        "dynasty": "宋",
        "collection_info": null
    },
    {
        "uuid": "57569656f6d46a8f993e941545695841",
        "title": "出塞曲",
        "author": "曹勋",
        "content": "来时长驱五千里，满目胡尘涨天起。\n胡尘已息辽海空，班师来谒明光宫。\n汉家天子耀神武，不知战士常辛苦。",
        "dynasty": "宋",
        "collection_info": null
    },
    {
        "uuid": "764d7f5ea147b5e9ed49ed4ed7b6fae1",
        "title": "楚宫词三首  其一",
        "author": "曹勋",
        "content": "忆昔君王初选时，侍儿邀宠学蛾眉。\n而今弃置同衰草，不及章台杨柳枝。",
        "dynasty": "宋",
        "collection_info": null
    },
    {
        "uuid": "d2f276f8ce8311a1226809f614335b68",
        "title": "楚宫词三首  其二",
        "author": "曹勋",
        "content": "坐待鸡鸣报早朝，那知别殿困笙箫。\n妾身恨不为鹦鹉，犹恃君王顾盼骄。",
        "dynasty": "宋",
        "collection_info": null
    },
    {
        "uuid": "565398d8911ad013b0d94658738038df",
        "title": "楚宫词三首  其三",
        "author": "曹勋",
        "content": "庭下茸茸碧草齐，不知桃李竟芳菲。\n自从侍妾承恩后，忘着迎春金缕衣。",
        "dynasty": "宋",
        "collection_info": null
    },
    {
        "uuid": "998ad7deb8c5b08fb5300f0f57f847b3",
        "title": "汉宫词三首  其一",
        "author": "曹勋",
        "content": "夜漏沉沉度建章，千门万户锁深房。\n入宫不识君王面，犹被傍人妬晓粧。",
        "dynasty": "宋",
        "collection_info": null
    },
    {
        "uuid": "a299b12b4af4ccc83c98b4e0697ca2bb",
        "title": "汉宫词三首  其二",
        "author": "曹勋",
        "content": "鳷鹊楼高百尺墙，墙高元不碍笙簧。\n君王对面如天远，可笑梅娘不自量。",
        "dynasty": "宋",
        "collection_info": null
    },
    {
        "uuid": "153ade9c84d4b9a0275f212b5cb21146",
        "title": "汉宫词三首  其三",
        "author": "曹勋",
        "content": "费尽千金写玉容，冀承恩幸宠深宫。\n妾心未改君心改，不及夭桃媚晓风。",
        "dynasty": "宋",
        "collection_info": null
    },
    {
        "uuid": "8e8c61b02e8a06f83be6a6d20d5fe604",
        "title": "春江花月词",
        "author": "曹勋",
        "content": "群芳珠箔映青楼，楼上珠帘捲玉鈎。\n十二香衢遍罗绮，青楼和月为君愁。",
        "dynasty": "宋",
        "collection_info": null
    },
    {
        "uuid": "c08f4d6b2262a9bd25c5d8c2fd2ec255",
        "title": "花月词",
        "author": "曹勋",
        "content": "花光露重春烟湿，鹤去瑶台人竚立。\n坐见栏干月脚西，景入长门金锁涩。\n花开直莫媚春风，春风代谢如呼吸。",
        "dynasty": "宋",
        "collection_info": null
    },
    {
        "uuid": "abb44507ef62292a7889ce4899b47d12",
        "title": "明月词",
        "author": "曹勋",
        "content": "明月，明月。\n出沧溟，历丹阙。\n飞盖念西园，笙歌想南国。\n灵波如电泻高丘，云幄和烟锁空碧。\n人间何事怨别离，自昔循环有今昔。\n今昔虽同事不同，昔时宫馆今荆棘。\n汉家陵阙变池塘，吴楚江山异南北。\n明月那知古与今，治乱昏明有通塞。\n我愿三纲不愆，四时不忒。\n天地清宁，人物获职。\n白兔不见辱于虾蟆，黄髮蒙照临之大德。\n非明月之宣功兮，则吾何知其为顺帝之则。",
        "dynasty": "宋",
        "collection_info": null
    },
    {
        "uuid": "109e61ce53299214012656801c9cdec6",
        "title": "湘妃怨  其一",
        "author": "曹勋",
        "content": "委琼佩兮重渊，税鸾车兮深山。\n望苍梧兮不极，与流水而潺湲。",
        "dynasty": "宋",
        "collection_info": null
    },
    {
        "uuid": "6170cd6b156286c5a7e47c3919f054f0",
        "title": "湘妃怨  其二",
        "author": "曹勋",
        "content": "风凄凄兮山之阻，云溟溟兮湘之浦。\n落日黄兮明月辉，古木苍烟号兕虎。",
        "dynasty": "宋",
        "collection_info": null
    },
    {
        "uuid": "08161bf74598dde446d5781a7bc37309",
        "title": "湘妃怨  其三",
        "author": "曹勋",
        "content": "雨潇潇兮洞庭，烟霏霏兮黄陵。\n望夫君兮不来，波渺渺而难升。",
        "dynasty": "宋",
        "collection_info": null
    },
    {
        "uuid": "9be5615c08c0dde8dff74ab59d015565",
        "title": "昭君怨四首  其一",
        "author": "曹勋",
        "content": "人生无定端，万事固难料。\n美好招世患，谗謟过忠告。\n正淑不自媚，私谒事妍笑。\n入宫踰十年，嫉妬掩称道。\n疎贱难为容，况復昧倾巧。\n一朝见排弃，众笑蛾眉好。\n驱车临出门，盛饰舒怀抱。\n不怨君王远，不怨父兄老。\n唯怨蛾眉悞一生，荣枯不得同百草。",
        "dynasty": "宋",
        "collection_info": null
    },
    {
        "uuid": "4ea45f46552fd95eefb86f774d42d663",
        "title": "昭君怨四首  其二",
        "author": "曹勋",
        "content": "再拜升车望已过，却教红粉保山河。\n当时岂止毛延寿，对面欺君事更多。",
        "dynasty": "宋",
        "collection_info": null
    },
    {
        "uuid": "ba3dbfdbac359ecef406ebcac9c9c228",
        "title": "昭君怨四首  其三",
        "author": "曹勋",
        "content": "从来贫贱少先容，况復娇痴入汉宫。\n一朝掩面辞君去，始悔无金买画工。",
        "dynasty": "宋",
        "collection_info": null
    },
    {
        "uuid": "3faefc15aa5ed35739e09f50d2216b87",
        "title": "昭君怨四首  其四",
        "author": "曹勋",
        "content": "盛饰容仪舍掖庭，岂知妍丑悞丹青。\n不羞见辱单于室，羞见年名作竟宁。",
        "dynasty": "宋",
        "collection_info": null
    },
    {
        "uuid": "17343732ee3a8d9fbe96d0eeb87272ae",
        "title": "婕妤怨",
        "author": "曹勋",
        "content": "素媿河洲德，宁忘卷耳规。\n中闱知奉顺，外戚敢营私。\n辞辇翻成妬，能歌復见知。\n自惭乖妩媚，不及舞腰儿。",
        "dynasty": "宋",
        "collection_info": null
    },
    {
        "uuid": "ab56a1281f92348ba04d8f8765da0cea",
        "title": "春闺怨",
        "author": "曹勋",
        "content": "着意绣鸳鸯，双双戏小塘。\n绣罢无心看，杨花满绣床。",
        "dynasty": "宋",
        "collection_info": null
    },
    {
        "uuid": "fa7feb6fa42f76e98cf98e5696356f91",
        "title": "秋闺怨",
        "author": "曹勋",
        "content": "忧勤番作妬，险诐自为才。\n赵瑟絃初绝，秦筝曲更哀。\n蛛网罗粧鑑，庭芜暗玉阶。\n听鸡虽自误，辞辇却成非。\n犹谢昭阳月，时来照寝衣。",
        "dynasty": "宋",
        "collection_info": null
    },
    {
        "uuid": "713f3d5dd1c4e47fe6981cfae2e51d41",
        "title": "闺怨",
        "author": "曹勋",
        "content": "头上百宝钗，终身不相失。\n唯有鸳鸯席，承欢难可毕。",
        "dynasty": "宋",
        "collection_info": null
    },
    {
        "uuid": "d49126c9fa7d55661d40b3ec65b1bce9",
        "title": "玉阶怨",
        "author": "曹勋",
        "content": "堂上烬银釭，闺中下罗幕。\n思君度遥夕，长于金井索。",
        "dynasty": "宋",
        "collection_info": null
    },
    {
        "uuid": "c18a1cc3832ace7d81da3aaeb6064722",
        "title": "幽闺怨",
        "author": "曹勋",
        "content": "妾年十五从良人，良人待旦驱从军。\n至今远戍燕山北，但见春归秋草碧。\n年年塞雁去还来，深院无人空绿苔。",
        "dynasty": "宋",
        "collection_info": null
    },
    {
        "uuid": "5b0d0d42b7c52d9d2cebd94db5c6e892",
        "title": "春日有所思",
        "author": "曹勋",
        "content": "阳春被华旦，草木蒙恩私。\n沉沉幽谷兰，不得同其施。\n女萝託乔松，光彩纷葳蕤。\n游尘薄雄风，光景低鬰仪。\n岩花落深涧，甘为井底泥。\n升沉固难量，宁復论高卑。\n佳人去已远，良遇安可期。\n流年易凋落，荣盛能几时。\n促席具樽酒，不醉夫何为。",
        "dynasty": "宋",
        "collection_info": null
    },
    {
        "uuid": "e72f41687f65cb851a7b5bbc99b8aa65",
        "title": "有所思二首  其一",
        "author": "曹勋",
        "content": "有所思兮天一涯，彼美人兮安得知。\n江皋送日下洲渚，心遥目断征鸿飞。\n兰嗟蕙怨芳草歇，春归犹见霏霏雪。\n文姬着破去时衣，寂寞愁看汉家月。\n南箕北斗苦相望，绵绵此恨无时绝。",
        "dynasty": "宋",
        "collection_info": null
    },
    {
        "uuid": "0943192a389fa531e8ba4c701fb2d2f7",
        "title": "有所思二首  其二",
        "author": "曹勋",
        "content": "有所思，藐何许。\n乃在洞庭之阳，潇湘之浦。\n我欲访之限重阻。\n水有吞舟之巨鱼兮，山有食人之猛虎。\n有所思，藐何许，沉沉静夜愁风雨。",
        "dynasty": "宋",
        "collection_info": null
    },
    {
        "uuid": "eb46ad583b9b61efd47cf011cc92571f",
        "title": "遗所思",
        "author": "曹勋",
        "content": "君行既云远，我思日以长。\n思君无所遗，宝带双鸳鸯。\n鸳鸯不相失，锦翼游方塘。\n副之玳瑁簪，同心復同房。\n上有金莲花，茎叶相扶将。\n下有并根藕，藕丝百尺长。\n同缄尺素书，封以紫锦囊。\n上言长相忆，下言莫相忘。\n努力加餐饭，归来花正芳。",
        "dynasty": "宋",
        "collection_info": null
    },
    {
        "uuid": "cb3cbd6923bd9a5b6e6334b235bb712d",
        "title": "思远人",
        "author": "曹勋",
        "content": "有美人兮天之涯，食兰菊兮服锦衣，披琼简兮规天维。\n隔昆丘之遐阻兮，限弱水之漫瀰。\n曾故人之莫吾知兮，旷千载而不归。\n岁冉冉其将莫兮，俨吾驾而不可以徒回。\n几逍遥于山阿，思夫君于式微。",
        "dynasty": "宋",
        "collection_info": null
    },
    {
        "uuid": "28740d3c55090e6841756ea49db93358",
        "title": "天阴望钟山",
        "author": "曹勋",
        "content": "尘土不满眼，飞鸿入无倪。\n摇情望钟山，岩壑移东西。\n荆榛蔽青霭，上下纷冥迷。\n昔人去已远，草堂怀烟霏。\n此意竟何往，缅怀谁与追。\n胡为命驾一登览，诛除氛祲褰云旗。",
        "dynasty": "宋",
        "collection_info": null
    },
    {
        "uuid": "cef346ff620d80f6aebc0c9296d0aaa2",
        "title": "胡姬年十五",
        "author": "曹勋",
        "content": "胡姬年十五，媚脸明朝霞。\n当垆一笑粲，桃叶映桃花。\n王孙停宝马，公子驻香车。\n学歌装翡翠，看月弄琵琶。\n不顾金吾子，谁看白鼻騧。",
        "dynasty": "宋",
        "collection_info": null
    },
    {
        "uuid": "22f4ad560ffc7fc5cfa669e71a420cca",
        "title": "长信宫中草",
        "author": "曹勋",
        "content": "长信宫中草，年来特地长。\n无人同步辇，门外度斜阳。",
        "dynasty": "宋",
        "collection_info": null
    },
    {
        "uuid": "0783ccead08df7327285503029a8c4f6",
        "title": "前有一樽酒",
        "author": "曹勋",
        "content": "前有一樽酒，高张发清弹。\n娥眉扬玉泽，雅舞凌七盘。\n春容媚桃李，艷色夭且妍。\n向我如笑粲，举酒相为欢。\n对此如不饮，人生良可叹。\n君不见当年项王之力能拔山，驱除天下犹转圜。\n又不见仪秦挟策骋雄辩，指挥七国随纵横。\n一朝智力有所困，诛灭不得同编氓。\n成败苟如此，贫贱固所安。\n劝君酩酊寄樽酒，人间万事无足观。",
        "dynasty": "宋",
        "collection_info": null
    },
    {
        "uuid": "131652034364294875af185db4875f7b",
        "title": "京口有归燕",
        "author": "曹勋",
        "content": "春烟昼白春草绿，春水溶溶曲江曲。\n吴宫梁苑尽灰飞，胡马骄嘶衔苜蓿。\n萧条南国閟春愁，章台瑶室今茅屋。\n中原民庶被毡裘，万室无人皆鼠伏。\n子归何处定安巢，楚幕虽多易倾覆。\n感君为君思建章，万户朱门缀珠玉。\n当时天下尚无为，今日悲凉变何速。\n感君歌，为君哭，汾阳已死淮阴族。\n沉沉壮士听晨鸡，豺狼当路食人肉。\n燕齐邹鲁化腥膻，番人走马鸣𨏔辘。",
        "dynasty": "宋",
        "collection_info": null
    },
    {
        "uuid": "6eca6ad504b2d36d03bd1cefd668c801",
        "title": "人生不长好",
        "author": "曹勋",
        "content": "人生不长好，倏忽如蕣英。\n临觞莫辞醉，既醉莫愿醒。\n但识醉中理，无欲醒时名。\n夷齐犹饿死，谁復哀屈平。\n陵谷尚迁灭，况乃期促龄。\n已焉谢消长，得失秋毫轻。",
        "dynasty": "宋",
        "collection_info": null
    },
    {
        "uuid": "0a7dda0a51c0ce463dac27127443a490",
        "title": "姑苏台上月",
        "author": "曹勋",
        "content": "姑苏台上月，倒景浮天河。\n石梁卧长洲，垂虹跃金波。\n丛薄散兰麝，水底流笙歌。\n歌声未断樽前舞，越兵夜入三江浦。\n吴王沉醉未及醒，不知身已为降虏。\n响靸廊前珠翠横，采香径裏喧鼙鼓。\n西施和泪下珠楼，回首吴宫隔烟雾。\n姑苏台殿变秋蓬，荆棘霑衣泣寒露。\n至今风月动凄凉，余址石桥尚如故。",
        "dynasty": "宋",
        "collection_info": null
    },
    {
        "uuid": "b57c407728f410041cd2c433cb765919",
        "title": "锦石捣流黄",
        "author": "曹勋",
        "content": "秋风清，秋月明，征人思妇难为情。\n难为情，蟋蟀远壁鸣寒声，霜砧皓腕愁不胜。\n愁不胜，愁不可剪衣可成，梦君先到黄龙庭。",
        "dynasty": "宋",
        "collection_info": null
    },
    {
        "uuid": "7d02935d589d26db50466d5ceba742cc",
        "title": "自君之出矣二首  其一",
        "author": "曹勋",
        "content": "自君之出矣，龙香消宝衣。\n思君共明月，千里奉光辉。",
        "dynasty": "宋",
        "collection_info": null
    },
    {
        "uuid": "ac768ef73413ef5546ab3a7a8faef490",
        "title": "自君之出矣二首  其二",
        "author": "曹勋",
        "content": "自君之出矣，粧台生网丝。\n思君拂团扇，相与共提携。",
        "dynasty": "宋",
        "collection_info": null
    },
    {
        "uuid": "e1e656723c3b5333c58e7a2489775a87",
        "title": "迢迢高楼入紫烟",
        "author": "曹勋",
        "content": "迢迢高楼入紫烟，上连阿阁巢青鸾。\n青鸾飞飞不復返，朱甍碧瓦空般般。\n而今燕雀互栖止，便便饱逸嗤鹰鹯。\n黄金台废燕昭死，嗟嗟谁復旌遗贤。",
        "dynasty": "宋",
        "collection_info": null
    },
    {
        "uuid": "2b7a1624d86021bf608dc7edd8e45692",
        "title": "邯郸才人嫁为厮养卒妇",
        "author": "曹勋",
        "content": "落叶逐惊风，落花逐流水。\n漂零无定端，寄託随所委。\n朝荣瑶圃中，暮落穷辙裏。\n岂不恶糟糠，岂不愿罗绮。\n罗绮闭深宫，嫉妬交相靡。\n糟糠守穷庐，苦乐同终始。\n行藏宜自然，燕巢茅屋底。",
        "dynasty": "宋",
        "collection_info": null
    },
    {
        "uuid": "a40a828b4f76bf78ff7f2e64b4efed36",
        "title": "上之回",
        "author": "曹勋",
        "content": "卫骑绝沙漠，前驱过玉门。\n云旗梢月窟，辇道属乌孙。\n万国森环卫，三灵骇骏奔。\n声容同日月，威德被干坤。\n巡狩知无外，蛮戎识至尊。\n何当鸣警跸，高会醼昆崙。",
        "dynasty": "宋",
        "collection_info": null
    },
    {
        "uuid": "87cd89b9efa0a716beea249dcc32552a",
        "title": "当置酒",
        "author": "曹勋",
        "content": "置酒临芳观，张筵继落晖。\n选妓调丝竹，迎宾奉酒巵。\n月影移歌扇，花光照舞衣。\n霞觞飞白羽，高论吐虹霓。\n人生不满百，行乐当及时。\n当歌期酩酊，谁能较是非。",
        "dynasty": "宋",
        "collection_info": null
    },
    {
        "uuid": "acebbeab0dcf89d46cd246a1a8b74459",
        "title": "将进酒",
        "author": "曹勋",
        "content": "君唐虞兮臣皋夔，将卫霍兮恢边陲。\n时文景兮民雍熙，狱无寃人兮野无蒿藜。\n玉烛亘天流离以昭兮，其惟百姓日用而不知。\n歌鹿鸣与既醉兮，而颂声洋溢乎康逵。\n顾吾君之清静躬俭以寂默兮，而犹薄滋味与游嬉。\n臣愿得连四海以为席兮，酌北斗而为酒巵。\n使五老奉觞上寿以申祝兮，令夫八元夹侍而正仪。\n愿圣寿上齐于箕翼兮，其光容充塞于四维。\n醉大道与仁义兮，而淳风浃洽于华夷。\n期亿万斯年兮，民皆陶陶而化之。\n庆君臣之嘉会，陋酆镐与瑶池。",
        "dynasty": "宋",
        "collection_info": null
    },
    {
        "uuid": "c5aabae7f5fe02370025affe59dcc8e1",
        "title": "艾如张",
        "author": "曹勋",
        "content": "鸿鹄远罾缴，燕雀恋藩篱。\n争食蓬蒿下，触网毙祸机。\n黄雀老且黠，黄口小且痴。\n黄雀戒黄口，輙莫贪腥肥。",
        "dynasty": "宋",
        "collection_info": null
    },
    {
        "uuid": "132b1f2adc76ba14d96b3b27550be2cf",
        "title": "远如期",
        "author": "曹勋",
        "content": "约指金环瘦不持，罗衣宽尽减腰围。\n红芳坐消歇，王孙归不归。",
        "dynasty": "宋",
        "collection_info": null
    },
    {
        "uuid": "21d15f4d2aa055e12cccee9808dba4cf",
        "title": "反招隠",
        "author": "曹勋",
        "content": "骅骝天下骏，所制在服箱。\n苏秦天下辩，所失恋冠裳。\n达人贵自重，出处保龙光。\n山花丽云锦，鸟语调丝簧。\n清泉激鸣琴，掩抑合宫商。\n芝朮胜粱肉，兰菊有余芳。\n白云结山友，来往俱相忘。\n世路甚溪谷，簪笏诚羁缰。\n人心若丘山，咫尺不可量。\n猿鹤熟可驯，人熟不可防。\n留侯从赤松，范蠡辞越王。\n二子保令终，避世容何伤。\n王孙促归轸，吾徒方退藏。",
        "dynasty": "宋",
        "collection_info": null
    },
    {
        "uuid": "f74ecc0c56a8a487cafd0431aec7b3d7",
        "title": "独不见",
        "author": "曹勋",
        "content": "独不见，谁相忆。\n花影上珠帘，明月穿窗隙。\n翡翠暗无光，苍苔点行迹。\n鸾鑑挂珊瑚，宝靥销金碧。\n彷佛闻箫韶，梦想见颜色。\n为我报新人，好好承恩泽。\n君看后庭花，芳菲能几日。",
        "dynasty": "宋",
        "collection_info": null
    },
    {
        "uuid": "8307fcf933866089fbeed6a597b69b82",
        "title": "床前帐",
        "author": "曹勋",
        "content": "蜀锦床前帐，四角垂香囊。\n上有合欢带，下有双鸳鸯。\n鸳鸯一分散，不得同所将。\n弃捐箧笥裏，谁惜旧时香。",
        "dynasty": "宋",
        "collection_info": null
    },
    {
        "uuid": "89cab995a677d3b0dce97070a925c552",
        "title": "紫骝马",
        "author": "曹勋",
        "content": "紫骝马，出西方。\n径万国，来咸阳。\n储精房，钟驯良。\n口如米火头如王，尾轻鬣短龙脊刚。\n蹄圆腕蹙森开张，齐平六齿排截肪。\n目如明星威煌煌，骄嘶喷薄思腾骧。\n荫以华屋荐露床，金羁玉勒红锦障，鈎膺络脑垂珰琅。\n汉家骠骑新开府，天子辍赐威遐荒。\n将军横槊被金甲，矍铄超忽踰鹰扬。\n雄鸣矫首厉奔蹙，胡儿百万纷披攘。\n登封居胥转瀚海，军声陆詟摧天狼。\n归来明堂见天子，图形麟阁宣龙光。",
        "dynasty": "宋",
        "collection_info": null
    },
    {
        "uuid": "96559ecfe4d004080ba24fd93f3eb396",
        "title": "王孙游二首  其一",
        "author": "曹勋",
        "content": "红芳开绣户，碧草衬斜阳。\n楼上频回首，思君道路长。",
        "dynasty": "宋",
        "collection_info": null
    },
    {
        "uuid": "58087c8b35054d7c434eaa841bd50153",
        "title": "王孙游二首  其二",
        "author": "曹勋",
        "content": "夭桃与芳草，艷色明朝阳。\n思君念华旦，贱妾惜容光。",
        "dynasty": "宋",
        "collection_info": null
    },
    {
        "uuid": "a3151ef2f1016b3e92a14fcea66b2c8a",
        "title": "乌夜啼二首  其一",
        "author": "曹勋",
        "content": "饥鸟哑哑不肯栖，雄飞呼雌鸣声悲。\n娼楼年少醉歌舞，幽闺思妇寂无语。\n将军百战未成功，坐数更筹听金鼓。",
        "dynasty": "宋",
        "collection_info": null
    },
    {
        "uuid": "7c3a8cb976924f5bbca6867e7f3279b9",
        "title": "乌夜啼二首  其二",
        "author": "曹勋",
        "content": "月落啼乌近锁窗，锁窗深处绣鸳鸯。\n鸳鸯未就肠先结，马踏天山夜飞雪。\n归来且莫话封侯，同醉笙歌弄明月。",
        "dynasty": "宋",
        "collection_info": null
    },
    {
        "uuid": "33e6e64a6e0864ddf0bdab6810a5b942",
        "title": "望行人",
        "author": "曹勋",
        "content": "西北有高楼，䆗窱入空碧。\n徙倚徧栏干，杨花满行迹。\n不见行人归，但有杨花白。\n披襟向春风，为我传消息。\n春风不见知，此意无人识。",
        "dynasty": "宋",
        "collection_info": null
    },
    {
        "uuid": "aaa8033a75649c921731d4d43e066236",
        "title": "行路难",
        "author": "曹勋",
        "content": "华堂高张千炬烛，光溢樽罍艷流目。\n秦姬赵女变新声，入金石兮裂丝竹。\n少年意气凌秋阳，奴仆金张嗤宋玉。\n文章富贵何足论，胡必直欲身后名。\n颜回风雨困箪食，伯夷葵藿难为情。\n何如嫖姚十八从将军，恩隆爱密收奇勋。\n美人歌舞谢芳草，春花落尽容颜老。\n山长水阔霜雪寒，安用区区涉远道。",
        "dynasty": "宋",
        "collection_info": null
    },
    {
        "uuid": "cecfc2b2d66454416acc44f189870105",
        "title": "又",
        "author": "曹勋",
        "content": "行路难，行路难，九折之坂无足叹。\n羊肠剑阁视阶闼，巫峡滟滪无波澜。\n长安九衢最巇崄，侯门处处深如渊。\n深如渊，不可履，翻覆风波当面起。\n况復深宫严九重，虽有羽翼无由通。\n行路难，行路难，不如归去贫穷静坐巾柴关。\n啜菽饮水自行乐，虽有风雨无忧患。",
        "dynasty": "宋",
        "collection_info": null
    },
    {
        "uuid": "db0c7163fe850b66726bc2594e98310b",
        "title": "归去来",
        "author": "曹勋",
        "content": "归去来，归去来。\n陆行无车，水行无船。\n足重茧兮，羊肠九折，历绝崄而盘盘。\n跼蹐胁息以休影兮，石壁屹立而不可以攀缘。\n上窥不测之夭峤兮，而下临无底之深渊。\n寒风凛凛以切骨兮，朔雪漫漫而涨天。\n孤猿哀吟其左右兮，而猛虎咆哮乎后先。\n缅前路之险阻其若此兮，道云远而莫前。\n悲已往之勤瘁兮，泪流襟而涟涟。\n归去来，归去来。\n吾乡虽远兮，及此而犹可以生还。\n饥寒迫于屡空兮，庶乎安之若命而终保吾之天年。",
        "dynasty": "宋",
        "collection_info": null
    },
    {
        "uuid": "306b4af37ad9b283d0d5c4aca0e2ed5f",
        "title": "沐浴子",
        "author": "曹勋",
        "content": "新沐莫弹冠，新浴莫振衣。\n圣人贵同尘，贤者汩其泥。\n夷齐立峻节，感激歌采薇。\n子真老谷口，岁晏无苦饥。\n屈原怀独醒，沉湘谁与悲。\n渔父随其波，所适安所宜。\n君看侯门客，饥于纨袴儿。",
        "dynasty": "宋",
        "collection_info": null
    },
    {
        "uuid": "6ba3d52005496e8b512f3bc770a45557",
        "title": "乐未央",
        "author": "曹勋",
        "content": "孝武初封禅，萝图宝历新。\n开边擢卫霍，儒术用平津。\n礼乐追三统，钦承奉百神。\n嵩呼膺万寿，欢乐讵容陈。",
        "dynasty": "宋",
        "collection_info": null
    },
    {
        "uuid": "a381b40b3f99e1dfca69093f46501186",
        "title": "荆门道",
        "author": "曹勋",
        "content": "荆门道，在何许，万里迢迢入南楚。\n故人何事未归来，满目豺狼路多阻。\n路多阻兮可奈何，矍铄廉公亦奚取。\n期君终日醉如泥，贤似灵均醒时语。",
        "dynasty": "宋",
        "collection_info": null
    },
    {
        "uuid": "30cd76c2b142ff0a0073e4ac9137fae9",
        "title": "临碣石  其一",
        "author": "曹勋",
        "content": "肃我严驾，登彼绝阪。\n目极天渊，曾不知远。\n曜灵舒光，乐彼鲦鰋。",
        "dynasty": "宋",
        "collection_info": null
    },
    {
        "uuid": "371a272a2ab7956c7956efa7fe90489f",
        "title": "临碣石  其二",
        "author": "曹勋",
        "content": "杲日既升，我徒既盈。\n愿言斯适，至乐无声。\n抚躬增愧，临深可惊。",
        "dynasty": "宋",
        "collection_info": null
    },
    {
        "uuid": "1808b7353363db324b5ad220154c0be7",
        "title": "临碣石  其三",
        "author": "曹勋",
        "content": "陟彼崇高，慨览遐宇。\n前迹可究，兴亡可悟。\n安得英雄，廓彼神武。\n泽及飞沉，致馨梁甫。",
        "dynasty": "宋",
        "collection_info": null
    },
    {
        "uuid": "01953a92c1ed7131c1dd65b1b9823faf",
        "title": "巫山高",
        "author": "曹勋",
        "content": "巫山高，望不极。\n飞鸿欲度愁无力，我欲绝之乏羽翼。\n峡江水急荆门远，鱼龙游之不能转。\n下无舟楫上无梁，我欲济之忧力尠。",
        "dynasty": "宋",
        "collection_info": null
    },
    {
        "uuid": "cd8d962f906887c15f41b4068b6fee1f",
        "title": "怀长沙",
        "author": "曹勋",
        "content": "有若人兮眇何所，投兰袂兮江之浒。\n杜蘅约席兮桂柏为宇，胡为乎终年而在兹。\n前有沅湘之深水兮，后有岳麓之重阻。\n聊逍遥于山阿，可以避岁寒之风雨。",
        "dynasty": "宋",
        "collection_info": null
    },
    {
        "uuid": "98019269bcf75be860a40caae182cf0c",
        "title": "空城雀二首  其一",
        "author": "曹勋",
        "content": "去年已生子，今年復生孙。\n主人既昏乱，国破家亦焚。\n宫馆变禾黍，万人无一存。\n朝伏蓬蒿下，暮宿荆莽间。\n岂不念俦侣，岂不怀玉山。\n俦侣高飞毙缯缴，玉山迢递多鹰鹯。\n又不见咸阳三月火不灭，吴宫万户飞灰烟。\n春鸿社燕尚烧死，况復黄口乏修翰。\n喜无挟弹儿，空城姑所安。",
        "dynasty": "宋",
        "collection_info": null
    },
    {
        "uuid": "02897798e78ea627673f3235eda436ed",
        "title": "空城雀二首  其二",
        "author": "曹勋",
        "content": "寂寂空城雀，日暮寒且饥。\n鼯鼠啼林端，豺虎夹路垂。\n蒿间黄雀语黄口，吞声切莫图高栖。\n汝不见当年连云宫馆散烟燎，歌台夹室今狐狸。\n糟丘成粪壤，藜藿生酒池。\n昔人自是不復改，今人始觉前人非。\n今人昔人未为远，更望谁家门户归。",
        "dynasty": "宋",
        "collection_info": null
    },
    {
        "uuid": "530ef4c52fc77e4ae3c86da80b29e6ec",
        "title": "楚妃叹五首  其一",
        "author": "曹勋",
        "content": "日晚章华翠辇归，寂寥深院锁重扉。\n非缘掩鼻移恩宠，自是新人巧用机。",
        "dynasty": "宋",
        "collection_info": null
    },
    {
        "uuid": "fd34d2b13a088829eb7cbbedb48f18bf",
        "title": "楚妃叹五首  其二",
        "author": "曹勋",
        "content": "用意十分巧画眉，粧成独自惜容仪。\n非缘郑袖能歌舞，自是人心着处迷。",
        "dynasty": "宋",
        "collection_info": null
    },
    {
        "uuid": "35b835a9095cdcca4413affbf03630ee",
        "title": "楚妃叹五首  其三",
        "author": "曹勋",
        "content": "霜满虚庭月满楼，罗帷珠箔闭清秋。\n鑪香烟断添银烛，谁道更深睡去休。",
        "dynasty": "宋",
        "collection_info": null
    },
    {
        "uuid": "9297a70e2e9199f2ca65d004003f619a",
        "title": "楚妃叹五首  其四",
        "author": "曹勋",
        "content": "宝靥香销翠幄宽，更深明月上阑干。\n徘徊踏碎银蟾影，谁念从来不耐寒。",
        "dynasty": "宋",
        "collection_info": null
    },
    {
        "uuid": "bbd3a3c111efcbc140bb9310474f5472",
        "title": "楚妃叹五首  其五",
        "author": "曹勋",
        "content": "人静宫深夜漏长，深宫漏永忆君王。\n可怜不及秋蒲草，犹得承欢荐宝床。",
        "dynasty": "宋",
        "collection_info": null
    },
    {
        "uuid": "2a19b385a7cd4d62769bc583351b62f6",
        "title": "陇头水",
        "author": "曹勋",
        "content": "陇头之水兮，不可以溅衣。\n陇头之云兮，不可以同归。\n事行役兮无已时。\n无已时，千里万里从旌旗。\n风雨惨惨兮寒且饥，陇头之水兮鸣声悲。",
        "dynasty": "宋",
        "collection_info": null
    },
    {
        "uuid": "eb4e7dcf929d90c78737cb8c7533790f",
        "title": "莫独行",
        "author": "曹勋",
        "content": "莫独行，风雨惨惨兮夜不得明。\n道有石坂兮，使汝车败而马惊。\n山有猛虎兮水多暴鲸，任重涂远兮无欲速其小程。\n莫独行，莫独行，聊可以俟同志之友生。",
        "dynasty": "宋",
        "collection_info": null
    },
    {
        "uuid": "4c6efd8001c33a2ae03603abb3339cad",
        "title": "古战场",
        "author": "曹勋",
        "content": "烟冥露重霜风号，声悲色惨侵征袍。\n据鞍顾盼度沙碛，纵横白骨余残烧。\n举鞭迟留问田父，彼将欲语先折腰。\n泣云畔寇昔据此，老夫父子服弓刀。\n将军下令起丘甲，法严势迫无所逃。\n攻城夺险数十战，民残兵弊夷枭巢。\n当时二子没于阵，老夫幸免甘无聊。\n匹夫僭乱起阡陌，祸延千里俱嗷嗷。\n官私所杀尽民吏，坐令骨肉相征鏖。\n唯余将军封万户，士卒战死埋蓬蒿。\n至今野火遍昏黑，天阴鬼哭声嘈嘈。",
        "dynasty": "宋",
        "collection_info": null
    },
    {
        "uuid": "180b629aacc8ca8955d37644be4b52f0",
        "title": "战城南",
        "author": "曹勋",
        "content": "胡骑方侵掠，临淮厉虎兵。\n三麾俱至地，一战破思明。\n令下秋霜肃，威行草木惊。\n岂但全孤垒，能令復旧京。\n吾君方用武，宵旰念仪刑。",
        "dynasty": "宋",
        "collection_info": null
    },
    {
        "uuid": "e2241d36b9f056f87c5144a418b4741b",
        "title": "箕山操",
        "author": "曹勋",
        "content": "草可以为衣兮，木可以为庐。\n水清石白兮，渴饮有时而饥食有余。\n止不知其吾之有影兮，而行不知其吾之有躯。\n彼日月之自明兮，吾又安知其所如。\n君乎君乎，且将浼我以天下，而无乃不几于赘乎。",
        "dynasty": "宋",
        "collection_info": null
    },
    {
        "uuid": "4f05044591dc7db649b74e9e8d747217",
        "title": "小游仙三首  其一",
        "author": "曹勋",
        "content": "九霄风静夜沉沉，仙籁虚徐度玉音。\n好是太真歌未阕，飞烟遥上鬰华林。",
        "dynasty": "宋",
        "collection_info": null
    },
    {
        "uuid": "d6a6b03c7883c0bf8eadc794e4656cb0",
        "title": "小游仙三首  其二",
        "author": "曹勋",
        "content": "十二层城倚阆风，金台珠树鬰葱葱。\n遥瞻玉室藏书府，万仞飞光散晓红。",
        "dynasty": "宋",
        "collection_info": null
    },
    {
        "uuid": "00d76c30fa1e2430c080b6f1fea33079",
        "title": "小游仙三首  其三",
        "author": "曹勋",
        "content": "摇曳空歌上玉清，飞烟冉冉拂仙缨。\n龙軿已过黄金阙，致肃门郎识姓名。",
        "dynasty": "宋",
        "collection_info": null
    },
    {
        "uuid": "5b9d546680bcbaeae4ea31fe801f522c",
        "title": "春光好",
        "author": "曹勋",
        "content": "十年不见春光好，胡人马啮长安草。\n长安草尽人已空，宫馆园林迹如扫。\n东都西洛暗兵尘，昼引狐狸上黄道。\n长淮水浅吴山低，戍边时巡无已时。\n无已时，萋萋草绿胡马肥。\n濠城短小不蔽眼，况復琐屑游芳菲。\n何当仗剑从神武，晴春甲马争光辉。",
        "dynasty": "宋",
        "collection_info": null
    },
    {
        "uuid": "89a5a9957f395391ed2d10d94b00ac7a",
        "title": "送春归",
        "author": "曹勋",
        "content": "送春归，在何处。\n禾黍正离离，江城匝屯戍。\n杨花零乱点旌旗，天涯芳草连云暮。\n旧园桃李遍荆棘，故国楼台尽狐兔。\n衣冠不见洛阳花，胡马犹嘶汉宫树。\n吴江水绿吴山青，春到春归别有情。\n柳色迎人下关塞，随军万里清胡尘。\n黄金台榭未埋没，当年勿谓秦无人。",
        "dynasty": "宋",
        "collection_info": null
    },
    {
        "uuid": "7fa550a2b0fc6f9aed782ebaa294dc18",
        "title": "秋夜长",
        "author": "曹勋",
        "content": "秋夜长，秋夜长，风高月落飞清霜。\n征鸿萧萧度湘水，草木露冷蒹葭黄。\n铁衣老将尚横槊，胡儿甲马争腾骧。\n闺中思妇烬银烛，耿耿念远伤肺肠。\n壮士悲歌扣商角，通夕无寐空凄凉。\n况是愁人怨遥夜，安得日出升扶桑。",
        "dynasty": "宋",
        "collection_info": null
    },
    {
        "uuid": "af127c2584af1fc06878d0cc32fb3340",
        "title": "怨遥夜",
        "author": "曹勋",
        "content": "六龙灭景兮疾如驰，结隣曭㬒兮沉海涯。\n飞霜烈烈以袭物兮，其容惨栗。\n阴风凛凛而薄人兮，其声凄悲。\n祥鸾伏窜兮，鸱枭号呼。\n哲人永叹以哀吟兮，贪夫适其觊觎。\n彼庭燎之不吾遭兮，良卷怀而鬰纡。\n劳歌三发兮，晨鸡未旦。\n使我耿耿以戚忧兮，独展转而向隅。",
        "dynasty": "宋",
        "collection_info": null
    },
    {
        "uuid": "790d3b4449233052c9370771ca4ce4f8",
        "title": "岁将暮",
        "author": "曹勋",
        "content": "岁将暮，岁将暮，靡靡行人不归去。\n不归去，道路长，道路长兮復限我以石坂羊肠。\n山多乔木兮不能为吾之栋梁，水多深阻兮不能为吾之舟航。\n徒顿驾以独宿兮，趋风雨于晨装。\n眇佳人兮余怀，期遥集于扶桑。",
        "dynasty": "宋",
        "collection_info": null
    },
    {
        "uuid": "16d89e20e469be76af123ee3cbed2df1",
        "title": "隋堤草",
        "author": "曹勋",
        "content": "绵绵隋堤草，草色翠如茵。\n梧桐间桃李，秾艷骄阳春。\n杨柳垂金堤，拂舞无纤尘。\n行人不敢折，守吏严呵嗔。\n大业一崩陨，九庙犹荆榛。\n隋堤草与木，采斫杂樵薪。\n秋风号枯枝，野火烧陈根。\n园林宫馆尚禾黍，草木于尔何足论。",
        "dynasty": "宋",
        "collection_info": null
    },
    {
        "uuid": "8a4be8842cab8b0890e389c603eb7314",
        "title": "蔓草长",
        "author": "曹勋",
        "content": "蔓草长，摇风缘砌凌高堂。\n萋萋密叶护葱蒨，漙漙湛露滋瀼瀼。\n下有径寸兰，委靡涂秋霜。\n依凭既失所，不及菰与蒋。\n託身肯媚附乔木，持芳自洁凝幽香。\n蔓草长，因缘从尔摩苍苍。\n一朝乔木夭斤斧，掘根削株贻汝殃。",
        "dynasty": "宋",
        "collection_info": null
    },
    {
        "uuid": "41c5b3dd308d95c5d7135c9e3df89c86",
        "title": "隋堤柳",
        "author": "曹勋",
        "content": "隋堤柳，千里夹隋堤。\n堤中有平道，百尺隠金锤。\n柳色间桃李，行客迷芳菲。\n牙樯从西来，云表开龙旗。\n一舟挽千人，万舟若鱼丽。\n舟中尽绝色，不厌荒淫饥。\n锦帆压奔流，日夜东南驰。\n龙舟未及返，身辱吴公泥。\n神器失所託，化作迷楼灰。\n向来桃与李，花色犹不衰。\n向来堤上柳，柳色犹依依。\n唐公已举晋阳甲，草木虽小知无隋。",
        "dynasty": "宋",
        "collection_info": null
    },
    {
        "uuid": "c2003937e0f45567e62d2755d1fe2c87",
        "title": "折杨柳五首  其一",
        "author": "曹勋",
        "content": "折杨柳，上隋堤，攀条同忆送君时。\n君王近发关中卒，更戍归来尚未迟。",
        "dynasty": "宋",
        "collection_info": null
    },
    {
        "uuid": "bdf6786c110120da20dcbaad8699cd04",
        "title": "折杨柳五首  其二",
        "author": "曹勋",
        "content": "折杨柳，上章台，柳色依依尚未回。\n汉家尽得单于垒，屈指归同社燕来。",
        "dynasty": "宋",
        "collection_info": null
    },
    {
        "uuid": "ae9efc9697e88d4ed63db6dedadba73e",
        "title": "折杨柳五首  其三",
        "author": "曹勋",
        "content": "折杨柳，灞桥西，去日同君上柳堤。\n闻道将军得天马，归时芳草正萋萋。",
        "dynasty": "宋",
        "collection_info": null
    },
    {
        "uuid": "fb352ccb88b2977683a87779ead01a0f",
        "title": "折杨柳五首  其四",
        "author": "曹勋",
        "content": "君去霏霏雪满衣，思君杨柳正依依。\n新来又得征人信，君去交河尚未归。",
        "dynasty": "宋",
        "collection_info": null
    },
    {
        "uuid": "2b1a10267095e12a2cbe8599f8ae4ccb",
        "title": "折杨柳五首  其五",
        "author": "曹勋",
        "content": "去日同君过渭桥，桥边新雪未全消。\n如今窗外杨花满，憔悴无心约细腰。",
        "dynasty": "宋",
        "collection_info": null
    },
    {
        "uuid": "febd912755d78a6174f6615c9b797895",
        "title": "悲采薇",
        "author": "曹勋",
        "content": "昔辞万乘宠，洁己归其仁。\n强谏非矫讦，所守怀真淳。\n邈矣思唐虞，去去迹已陈。\n夏禹且不让，叔世良悲辛。\n采薇歌西山，独往谁与邻。\n激节不少渝，终始无缁磷。\n优入圣人域，清风高隠沦。\n嗟嗟首阳山，今飞胡马尘。\n况乃匪汤武，吾子劳谆谆。\n已而復已而，缅默思良辰。",
        "dynasty": "宋",
        "collection_info": null
    },
    {
        "uuid": "474544f198b06d604c4bb482e66985d9",
        "title": "感秋兰",
        "author": "曹勋",
        "content": "云何为兮深山，水何为兮幽谷。\n匪杂佩于华裾，耻见珍于流俗。\n噫嘻，疑枳棘与荆榛，不辞荣于秋绿。",
        "dynasty": "宋",
        "collection_info": null
    },
    {
        "uuid": "1488c4a4de757122f4662e5e80aaa994",
        "title": "梅花落",
        "author": "曹勋",
        "content": "殖虽无远近，开独占三冬。\n怨入胡笳切，香凝素脸秾。\n有子调金鼎，遗根益县封。\n佳人初睡起，留取照芳容。",
        "dynasty": "宋",
        "collection_info": null
    },
    {
        "uuid": "26f1b635bf2dde90a051ec1e01c73a2e",
        "title": "哀孤鸿",
        "author": "曹勋",
        "content": "哀孤鸿，孤鸿杳何所。\n坚冰合洞庭，积雪满南楚。\n弔影破寒空，凄凉宿烟雨。\n上林衰草暗池塘，衡岳居人杂豺虎。\n县官下诏收箭工，缯缴高张求劲羽。\n稻粱粒粒尽输军，饮啄号呼困秋浦。\n至今燕代满胡儿，每欲归飞畏弓弩。\n畏弓弩，谁能为我驱胡虏。\n胡虏驱除汉道昌，一身虽困忘辛苦。",
        "dynasty": "宋",
        "collection_info": null
    },
    {
        "uuid": "9e7e2bec71413c99a51545941b240de7",
        "title": "天上月",
        "author": "曹勋",
        "content": "皎皎天上月，随人如有情。\n何当背银烛，弃我如绝缨。",
        "dynasty": "宋",
        "collection_info": null
    },
    {
        "uuid": "e153918142d929cce8b0e65b68648672",
        "title": "关山月",
        "author": "曹勋",
        "content": "关山月，关山月。\n分影送征人，寒光射矛戟。\n胡笳声断塞鸿惊，征人泪下思乡国。",
        "dynasty": "宋",
        "collection_info": null
    },
    {
        "uuid": "53e98acc6113661ce61cac68b48a1932",
        "title": "高楼月",
        "author": "曹勋",
        "content": "高楼月，倒景入阑干。\n人眠绮窗影，月在青云端。\n相攀不可得，空成帘幕寒。",
        "dynasty": "宋",
        "collection_info": null
    },
    {
        "uuid": "2678716d8868febf1d381aa72e66cf95",
        "title": "估客乐",
        "author": "曹勋",
        "content": "朝饮文君酒，莫宿邯郸妓。\n近得浮梁书，春前办行计。",
        "dynasty": "宋",
        "collection_info": null
    },
    {
        "uuid": "c317f590adb5e8b74a181566d66aee0c",
        "title": "班婕妤",
        "author": "曹勋",
        "content": "宠移非为妬，花落不因风。\n来往长门月，羞将团扇同。",
        "dynasty": "宋",
        "collection_info": null
    },
    {
        "uuid": "f944f9b59afeaf4c380997105fe6263e",
        "title": "王昭君",
        "author": "曹勋",
        "content": "好恶由来各在人，况凭图像觅天真。\n君王视听能无壅，延寿何知敢妄陈。",
        "dynasty": "宋",
        "collection_info": null
    },
    {
        "uuid": "69056b4d36c65c660528f28e27361a29",
        "title": "游仙四首  其一",
        "author": "曹勋",
        "content": "天河水冷烟波渺，流水无声银浪小。\n白榆历历映瑶沙，白露凄清下云表。\n扶疎丹桂落红英，片片红霞散瑶草。\n月中桂子空传名，散在人间无处讨。\n仙翁呼童收紫芝，紫芝肥嫩光离离。\n遗英残萼坠无数，仙鹤饮啄时鸣飞。\n仙人种玉耕云隈，倚云横笛学凤吹。\n须臾羲御崦嵫没，相呼拍手骑龙归。",
        "dynasty": "宋",
        "collection_info": null
    },
    {
        "uuid": "ea6caee68162745c0e744ab1900c2540",
        "title": "游仙四首  其二",
        "author": "曹勋",
        "content": "飞辔络绝景，访我同心人。\n解驾三秀岭，濯足玉华津。\n晤言会良契，携手凌高晨。\n扬旌出阊阖，羽节趣羣真。\n入宴明霞馆，回軿过始青。\n音灵散空洞，逸响萦云营。\n倏忽九万里，流目低蓬瀛。\n玉妃款清话，偃盖希林庭。\n顾彼簪缨客，宠辱劳汝形。\n神仙有真诀，胡不希长龄。",
        "dynasty": "宋",
        "collection_info": null
    },
    {
        "uuid": "e766f67b53b5586b91d3d578671fd9df",
        "title": "游仙四首  其三",
        "author": "曹勋",
        "content": "严驾发沧浪，行乐从所之。\n方诸款青童，隠景朝鬰仪。\n流金戒前导，玉节纷萎蕤。\n运策乘飞电，扬旌耀彩霓。\n斑龙承倒景，蠖略翔紫微。\n命我发金策，受事临西垂。\n白帝启真箓，斟酌合四时。\n解带清商馆，置酒璇渊池。\n高酣发空谣，羣响凄以悲。\n海水变苍陆，翻覆如奕棋。\n咄叱红尘子，役役何所为。",
        "dynasty": "宋",
        "collection_info": null
    },
    {
        "uuid": "a8e9bc103e667a79a6762def04214c2c",
        "title": "游仙四首  其四",
        "author": "曹勋",
        "content": "驾景络绝响，游目低阴虹。\n灵光转修袂，羽节飘晨风。\n抗手辞金母，偃盖东华宫。\n高仙发空谣，逸响飞九重。\n霞觞艷流日，迭舞歌玉童。\n缘云上虚籁，笑语铿洪钟。\n海水屡清浅，倏忽欣再逢。\n不惜暂游诣，情款无初终。\n欢余促归轸，摄辔翔斑龙。\n投闲憇三素，保绩崇真功。",
        "dynasty": "宋",
        "collection_info": null
    },
    {
        "uuid": "6dba92163bace920da5e2f9b6f47e006",
        "title": "刘生",
        "author": "曹勋",
        "content": "刘生世关辅，游侠周五陵。\n天下俊倜傥，持夸矜刘生。\n落魄游其间，豪族相依承。\n斗鸡横大道，走马入重城。\n醉卧金张馆，高谈卫霍营。\n报仇先剧孟，排难鄙侯嬴。\n逸气凌秋鹗，清才莹玉绳。\n灯前看宝剑，雪裏按苍鹰。\n校猎黄山苑，追兵青海滨。\n华夷知姓字，燕赵冠婚姻。\n耻作诸侯客，宁为奔走臣。\n匈奴方入觐，雄略未能申。\n且醉胡姬酒，将军讵敢嗔。",
        "dynasty": "宋",
        "collection_info": null
    },
    {
        "uuid": "39a6d771ed9b82a626e8b185bfbaf5a6",
        "title": "细君",
        "author": "曹勋",
        "content": "族类皆有偶，所偶各有方。\n我本汉家女，远嫁乌孙王。\n言语既不通，嗜欲宁相当。\n生肉以为食，羶酪以为浆。\n毛卉袭衣服，蒜薤为馨香。\n呜呜当歌舞，跳跃纷低昂。\n风沙障白日，四野皆苍黄。\n逐猎射禽兽，藉草毡为墙。\n喜怒不可测，贪戾过豺狼。\n自为治宫室，仅能庇风霜。\n岁时一相见，但见眉目光。\n东南望汉日，独觉霜天长。\n飞鸟恋故林，游子思故乡。\n而我被遐弃，失身投穷荒。\n明明汉天子，一女奚足伤。\n武威与文德，岂不在周行。\n吾王居下国，奉上固所当。\n结亲徒自辱，掩泣羞汉皇。",
        "dynasty": "宋",
        "collection_info": null
    },
    {
        "uuid": "db56fae05dd03f229a4fa21f91584988",
        "title": "怀远",
        "author": "曹勋",
        "content": "有美人兮隔千里，彼不来兮我独止。\n吴江木落又经年，壮士悲声寒易水。",
        "dynasty": "宋",
        "collection_info": null
    },
    {
        "uuid": "e8398e960f6bff150de13e982551a086",
        "title": "秋色",
        "author": "曹勋",
        "content": "空烟翔水裔，海月飞冰轮。\n大旆连天山，羽校罗秋旻。\n霜辉明缟练，綵错光鳞鳞。\n一扫龙庭空，海宇无纤尘。",
        "dynasty": "宋",
        "collection_info": null
    },
    {
        "uuid": "92e7a346ce3e19072cc9b4a5b9b98db2",
        "title": "秋思",
        "author": "曹勋",
        "content": "日落碧山暮，阴风生白苹。\n飞响散高梧，水石光粼粼。\n海草未凋绿，胡马嘶咸秦。\n萧飒两华鬓，十年吹战尘。",
        "dynasty": "宋",
        "collection_info": null
    },
    {
        "uuid": "fb30d77abf60e45a822a1b7b68a80e79",
        "title": "黄鹤",
        "author": "曹勋",
        "content": "子晋升真后，茅君谒帝初。\n灵风翔羽葆，舒辔耸云裾。\n凌虚前虎节，方驾后龙舆。\n平旦辞龟岭，禺中过凤虚。\n故里频迁改，山川遽有无。\n当时武昌水，清浅转城隅。",
        "dynasty": "宋",
        "collection_info": null
    },
    {
        "uuid": "f394a550759850832412cd65d737623a",
        "title": "黄雀",
        "author": "曹勋",
        "content": "羣聚羣飞畏行止，饮啄惊鸣顾无已。\n多虞多事足机张，独宿蓬蒿信为美。",
        "dynasty": "宋",
        "collection_info": null
    },
    {
        "uuid": "e4e3c2c00f1e61accae44b63ca04b290",
        "title": "杨花",
        "author": "曹勋",
        "content": "春光谁占得，杨花独自知。\n未到传消息，将归送别离。\n随风飞更急，入户舞还低。\n大有撩人处，粧台恼画眉。",
        "dynasty": "宋",
        "collection_info": null
    },
    {
        "uuid": "0415154523acd5e7db4658861a9579d5",
        "title": "当垆",
        "author": "曹勋",
        "content": "胡姬年十五，艷色娇阳春。\n花间开绣户，席上设红茵。\n含羞留醉客，敛袂送行人。\n多谢金吾子，衷情讵易陈。",
        "dynasty": "宋",
        "collection_info": null
    },
    {
        "uuid": "6c18d35d6d36d593e7037a7945d00167",
        "title": "有雪",
        "author": "曹勋",
        "content": "有雪有雪何不时，号令无乃乖其宜。\n玄冥失职变常燠，草木不黄流不澌。\n羣蛰开张动平陆，广野宫阙腾蛟螭。\n方今春王布仁政，育养万物如婴儿。\n尔何干职助阴沴，致使造物无威仪。\n四序平分佐天吏，物色消长随指挥。\n元纲既绝乱箕斗，五行颠倒盈缩亏。\n安得调元按天步，太微受事三光齐。\n璇玑不愆四七正，时歌玉烛滋黔黎。\n尔之不职有常律，司辰执僇归摄提。\n愿得唐虞二八一十六相佐天子，雷风时至无错迷。",
        "dynasty": "宋",
        "collection_info": null
    },
    {
        "uuid": "8acd754787d7b0c2c275e782921d223a",
        "title": "皑如山上雪",
        "author": "曹勋",
        "content": "皑如山上雪，凛冽生阴寒。\n狐狸卧深穴，猛虎饥不眠。\n下有千尺松，埋没多摧残。\n山椒冠丛祠，寂寞无孤烟。\n傍有古战场，鬼哭声烦寃。\n灯火断城郭，鸡犬杂喧喧。\n朝官急征夫，迫促争后先。\n柴门不得闭，行者不得还。\n何当霁风雪，岩岫开南山。",
        "dynasty": "宋",
        "collection_info": null
    },
    {
        "uuid": "50f46aaa4957235df42521134c90b1e9",
        "title": "仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云 入塞",
        "author": "曹勋",
        "content": "妾在靖康初，胡尘蒙京师。\n城陷撞军入，掠去随胡儿。\n忽闻南使过，羞顶羖羊皮。\n立向最高处，图见汉官仪。\n数日望回骑，荐致临风悲。",
        "dynasty": "宋",
        "collection_info": null
    },
    {
        "uuid": "73784f5e293ebb98a0307f93cbd0486c",
        "title": "仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云 出塞",
        "author": "曹勋",
        "content": "闻道南使归，路从城中去。\n岂如车上缾，犹挂归去路。\n引首恐过尽，马疾忽无处。\n吞声送百感，南望泪如雨。",
        "dynasty": "宋",
        "collection_info": null
    },
    {
        "uuid": "524160bb2755ef7e8375d178f13ab042",
        "title": "早行相州道中",
        "author": "曹勋",
        "content": "安阳道上晨冲融，西有云气成青红。\n四重栏干五滴水，五花竞斗相穹崇。\n旁有台殿峙鸱尾，上有翔翥如飞龙。\n擎拳叹仰得未有，颇似西母居其中。\n微臣一念到彼处，仙班趋揖殊从容。\n跪奏内人遇至道，沆瀣一饮和气充。\n翛然退归復故干，神宇欲便摩青空。\n仰看向来礼谒处，但见碧落相冥蒙。",
        "dynasty": "宋",
        "collection_info": null
    },
    {
        "uuid": "4312883e7003a8312b30e554845dc917",
        "title": "过楚有作",
        "author": "曹勋",
        "content": "昔见山阳盛，气象吞淮壖。\n士子世忠孝，民物安园田。\n再到已屯兵，鼙鼓喧中天。\n户口莽凋弊，庐里储櫜鞬。\n济师有虎臣，隔岸威腥羶。\n翠华江海上，玉阙风尘边。\n未至重慨叹，荒城委苍烟。\n貔貅过江南，狐兔游城颠。\n余民如惊鹿，菜色惨不鲜。\n呼之莫肯留，犹意虏所专。\n三过乃三变，感时良泫然。\n二赵忠益高，仲车魂尚贤。\n欲弔寂无所，淮月空娟娟。",
        "dynasty": "宋",
        "collection_info": null
    },
    {
        "uuid": "d0b6e70ba782497318c36c48793234ab",
        "title": "过邯郸",
        "author": "曹勋",
        "content": "恭持天子节，再经邯郸城。\n断垣四颓缺，草树皆欹倾。\n慨念全赵时，英雄疲战争。\n殆及五季末，瓜分无定盟。\n慨念蔺君高，璧亦安所盛。\n翩翩魏公子，有德胜所称。\n殆今已千年，废台漫峥嵘。\n赵民尚自若，歌舞娱春荣。\n金石丝簧奏，彷佛余新声。\n兴废乃尔尔，人事徒营营。\n望城只叹息，尽付西山青。",
        "dynasty": "宋",
        "collection_info": null
    },
    {
        "uuid": "ebaa013f49ad63c6821c38693abc07a9",
        "title": "望太行",
        "author": "曹勋",
        "content": "落月如老妇，苍苍无颜色。\n稍觉林影疎，已见东方白。\n一生困尘土，半世走阡陌。\n临老復兹游，喜见太行碧。",
        "dynasty": "宋",
        "collection_info": null
    },
    {
        "uuid": "faacfb0f7c12fe757c4dee679fc6c8a7",
        "title": "持节回呈王枢",
        "author": "曹勋",
        "content": "去时炎歊极蒸鬰，尘满篮舆困摇兀。\n归时大岭雪已飞，易水清漳醒病骨。\n三月不亲君子儒，一笑且脱萧何律。\n身轻顷刻渡长淮，殊喜眼前无俗物。",
        "dynasty": "宋",
        "collection_info": null
    },
    {
        "uuid": "72dd65e2e111255cd7f8310a4f46a156",
        "title": "赋洪景伯分绣阁",
        "author": "曹勋",
        "content": "赤城今屏翰，濒湿浙右同。\n不有仙人居，梅溽难从容。\n洪仙下瀛洲，一笑除蒿蓬。\n创阁俯江海，重檐焕云空。\n排衙碧嶙峋，烟霞透玲珑。\n遥岑与绝壁，但觉开青红。\n爱之榜佳名，坐见羣山工。\n万迭烘晓日，六幕泛景风。\n时时与宾僚，醉酌黄金钟。\n请凭十二栏，更赋烟雨中。",
        "dynasty": "宋",
        "collection_info": null
    },
    {
        "uuid": "6cb6bc27d901b7077c9d6c94773093ce",
        "title": "及甫坐上分题赋洗竹得百字",
        "author": "曹勋",
        "content": "𠜴竹有旧贯，剪伐未容测。\n长身数竿足，丛薄徒累百。\n稍令掩翳去，渐放修直色。\n要知清明朝，恶者在所格。",
        "dynasty": "宋",
        "collection_info": null
    },
    {
        "uuid": "334e2f66adadaf35be98a8ab71eaf8e2",
        "title": "有惠锦鷄者因暇赋之",
        "author": "曹勋",
        "content": "山鸡美毛羽，五采若絺绣。\n不能掩颜色，居然遭笼囿。\n嗟赏入栏槛，玩好资稚幼。\n有稻莫能饱，有水漫濡咮。\n低昂不自得，云山计未就。\n应叹鸱鸦类，腐鼠遨白昼。",
        "dynasty": "宋",
        "collection_info": null
    },
    {
        "uuid": "f1e12161bccb26a3f39bade75593a50b",
        "title": "分题墨梅",
        "author": "曹勋",
        "content": "北风吹云村寂寂，练练溪流湛寒碧。\n马头忽有暗香来，撼雪寻芳识标格。\n扬鞭敲镫荒寒路，酒恶难禁頼销释。\n陇上故人消息迟，一枝谁寄疎烟隔。\n老禅幻此空花相，墨晕横斜清照客。\n定应飞梦会姑仙，玉楼澹月连天白。",
        "dynasty": "宋",
        "collection_info": null
    },
    {
        "uuid": "90ee20305e3a42b0c372fbcd5b7f3e4d",
        "title": "题澉浦金粟寺  其一",
        "author": "曹勋",
        "content": "我闻金粟名，来谒示病相。\n不见隠几老，松竹空函丈。\n雨花谁声闻，擎钵定非想。\n归去一笑粲，春风快双桨。",
        "dynasty": "宋",
        "collection_info": null
    },
    {
        "uuid": "11ec4d51d102292139a623c6be8c1993",
        "title": "题澉浦金粟寺  其二",
        "author": "曹勋",
        "content": "入门不见佛，已悟本无相。\n若为是真求，沙界等寻丈。\n欣逢两禅老，妙悟灭心想。\n行当求所求，筏喻不言桨。",
        "dynasty": "宋",
        "collection_info": null
    },
    {
        "uuid": "f859980102c089f14e18040696337ced",
        "title": "题黄湾真如山般若台",
        "author": "曹勋",
        "content": "真如山中龙象宅，前三后三率禅客。\n珍公提唱悟本心，一指不留庭下柏。\n我来春事梅已玉，仍吸灵泉酌寒碧。\n会看海印发光时，台前璧月连天白。",
        "dynasty": "宋",
        "collection_info": null
    },
    {
        "uuid": "9fc76e48472a69ddb72429ed502d0cb5",
        "title": "题唯庵后大松",
        "author": "曹勋",
        "content": "唯庵有长松，秀拔撑青空。\n铜石并根干，榆枋比蒿蓬。\n天地荫中边，日月奔西东。\n愿言滋浩养，千岁看此公。",
        "dynasty": "宋",
        "collection_info": null
    },
    {
        "uuid": "9e9aaa5f09dca02f1a1d857cc8a6b069",
        "title": "题友人书后",
        "author": "曹勋",
        "content": "客子得秋凉，壮怀亦增慨。\n永念故人远，三湘渺沧海。",
        "dynasty": "宋",
        "collection_info": null
    },
    {
        "uuid": "5bb6ccc45f751d1a0f912869e6670edc",
        "title": "题王氏女自写渡水罗汉",
        "author": "曹勋",
        "content": "尊者暂离方广间，神通游戏山水闲。\n女郎夙植窥其藩，妙笔写出尊者颜。\n甚知此意大廓落，直与世尘解缠缚。\n不须锡飞与杯渡，政恐有僧敲折脚。",
        "dynasty": "宋",
        "collection_info": null
    },
    {
        "uuid": "a80a625c440fcde910c3401cb02d242b",
        "title": "赠吴思道",
        "author": "曹勋",
        "content": "某也极连蹇，世缘牵喧卑。\n久困戎烬间，方与鞍马辞。\n得奉宫观禄，遽失糟糠妻。\n泪零繐帷风，春惨中捆悲。\n生理正落莫，幽思难平治。\n公来黟歙遥，率孤再拜之。\n慰藉累年别，叹息私门衰。\n而公颜渥丹，绿鬓白髮稀。\n顿换神气妙，密验刀圭奇。\n内典禅悦深，外丹日月迟。\n阴功粹雅度，方为世所师。\n永怀我先君，与公深相知。\n辱以执友契，肯顾贱子微。\n贱子感诲言，于兹老锄犁。\n瓯窭祝场圃，翕张防寒饥。\n时时躬远郊，一一得自怡。\n次第教三子，令谙田亩为。\n老钝依颓檐，忘言随四时。\n幸会道此乐，秋风遽言归。\n尚有一瓣香，愿奉钟吕期。",
        "dynasty": "宋",
        "collection_info": null
    },
    {
        "uuid": "645dc8c726127ebb941adaf2839277fe",
        "title": "赠陈季野",
        "author": "曹勋",
        "content": "平生闻说陈季野，渠正奇奇余下下。\n人间韵语光陆离，韫椟藏之当待价。\n顾我飘然离帝傍，适是适非思陶写。\n庶几一笑排春温，頼有梅花尚盈把。",
        "dynasty": "宋",
        "collection_info": null
    },
    {
        "uuid": "417ed55a3b40f1f509b70a9b5953853d",
        "title": "选上人素履精修仆先识于崇信岑寂之时重来见之作诗为赠",
        "author": "曹勋",
        "content": "我初游赤城，松竹空函丈。\n师时奉诸佛，畧不乏供养。\n兹游再见之，谈笑益夷旷。\n横披慰老眼，罂粟煎夜饷。\n不以三生缘，遂作一指想。\n新蕉展时雨，风銮鸣昼讲。\n勉旃自爱重，公才定龙象。",
        "dynasty": "宋",
        "collection_info": null
    },
    {
        "uuid": "6f47efdb5a534bea07dda241a391d448",
        "title": "寄苏征君",
        "author": "曹勋",
        "content": "平生闻说苏养直，鞅掌尘劳惭未识。\n清江韵语百代尊，拟望孤撑徒着屐。\n未将经纶在廊庙，且落珠玑满泉石。\n颇知新筑更靓深，愿并庐山歌马迹。",
        "dynasty": "宋",
        "collection_info": null
    },
    {
        "uuid": "431ceae3516b48a25996535a70c9c40a",
        "title": "寄张达道先生",
        "author": "曹勋",
        "content": "永怀凝神公，履正羣仙夸。\n流目厌尘土，轩冕卑泥沙。\n羽盖承倒景，飙轮泛晨霞。\n前旌络霄队，驻节王母家。\n真童发清谣，云表翔哀笳。\n楼居映朝日，服采明珠华。\n万春等朝菌，欢事讵可涯。\n瑶席未终醼，零落蟠桃花。\n想同董奉君，更寻上汉槎。",
        "dynasty": "宋",
        "collection_info": null
    },
    {
        "uuid": "2a50a3801aabea06e435c46e6fbe67b6",
        "title": "寄郑渔仲",
        "author": "曹勋",
        "content": "君家谷口蔼清节，后裔于今耿冰雪。\n高明固已天下闻，却向山中弄明月。\n贯穿诸史极成败，鼓吹六经方论说。\n碧云日暮临庭柯，缄封肯寄衝烟萝。\n边头嗷嗷一雁过，坐想空山霜露多。",
        "dynasty": "宋",
        "collection_info": null
    },
    {
        "uuid": "1ac9ea000f892d8bf492bea2d2d9106a",
        "title": "寄空上人",
        "author": "曹勋",
        "content": "华顶峰头空侍者，家在全闽九峰下。\n后山妙香今始闻，西江一口元非假。\n可但枯木已阳艳，更喜淮碑仍续雅。\n天风海雨会入诗，况近梅花欲盈把。",
        "dynasty": "宋",
        "collection_info": null
    },
    {
        "uuid": "957b8844a17457f8e79721a77345aa3b",
        "title": "雨中寄李正字",
        "author": "曹勋",
        "content": "我能甘贫谁委悉，惟欠鼓颔曳杖乞。\n闭门宁饿十日雨，约己何能六尺屈。\n裹子桑饭公等恩，食骏马肉我固失。\n行将云水纵所如，一琖清泉负朝日。",
        "dynasty": "宋",
        "collection_info": null
    },
    {
        "uuid": "95d67ad4dc7d183ad74a79ee46960a74",
        "title": "新岁七十以人生七十古来稀为韵寄钱大参七首  其一",
        "author": "曹勋",
        "content": "从心之岁自由身，恩许前期脱搢绅。\n一褐林泉侣樵牧，熙熙端是太平人。",
        "dynasty": "宋",
        "collection_info": null
    },
    {
        "uuid": "11294d6bb65347de24661781bff3eb2b",
        "title": "新岁七十以人生七十古来稀为韵寄钱大参七首  其二",
        "author": "曹勋",
        "content": "萧然心迹喜双清，且得肩头担已轻。\n老病正须安静处，林间风味慰平生。",
        "dynasty": "宋",
        "collection_info": null
    },
    {
        "uuid": "4fab011b0e030334dc002bc6a7f27588",
        "title": "新岁七十以人生七十古来稀为韵寄钱大参七首  其三",
        "author": "曹勋",
        "content": "一二三四五六七，行年临之如电疾。\n只将香火对清闲，古井无波应委悉。",
        "dynasty": "宋",
        "collection_info": null
    },
    {
        "uuid": "772777afb9d95f962de81c2a10054282",
        "title": "新岁七十以人生七十古来稀为韵寄钱大参七首  其四",
        "author": "曹勋",
        "content": "未遂归心如束湿，久客京尘常汲汲。\n碧云向晚爱归飞，空看五五与十十。",
        "dynasty": "宋",
        "collection_info": null
    },
    {
        "uuid": "3b555d537cb803f583565808852418ff",
        "title": "新岁七十以人生七十古来稀为韵寄钱大参七首  其五",
        "author": "曹勋",
        "content": "小筑幽深无伴侣，默坐忘言时独许。\n百年心事付闲云，一卷仙经还太古。",
        "dynasty": "宋",
        "collection_info": null
    },
    {
        "uuid": "22218bd47fe74fbf7f961b6a47bb1856",
        "title": "新岁七十以人生七十古来稀为韵寄钱大参七首  其六",
        "author": "曹勋",
        "content": "一廛儿辈自锄开，绕屋稍稍併种梅。\n摘叶寻枝看未足，横斜已觉报春来。",
        "dynasty": "宋",
        "collection_info": null
    },
    {
        "uuid": "83d0d7c20f8251387f8278e7a7ad3eb8",
        "title": "新岁七十以人生七十古来稀为韵寄钱大参七首  其七",
        "author": "曹勋",
        "content": "居当山麓入烟扉，乔木苍藤接翠微。\n筑室暮年今尚少，得归真是眼中稀。",
        "dynasty": "宋",
        "collection_info": null
    },
    {
        "uuid": "e12af5c7d47b56520015b51f5cbfdf9b",
        "title": "钱大参有和用韵谢之七首  其一",
        "author": "曹勋",
        "content": "瑞峯来现宰官身，清峙岩岩耸搢绅。\n闻道石头时说偈，一堂惊动水云人。",
        "dynasty": "宋",
        "collection_info": null
    },
    {
        "uuid": "1c0888d363ea99c1936b4950d2ab66ae",
        "title": "钱大参有和用韵谢之七首  其二",
        "author": "曹勋",
        "content": "冰玉无尘彻骨清，世间荣禄一毫轻。\n未论此际通三际，直向今生度此生。",
        "dynasty": "宋",
        "collection_info": null
    },
    {
        "uuid": "3e619fb3b34a2d3cf4584a11d24c47a6",
        "title": "钱大参有和用韵谢之七首  其三",
        "author": "曹勋",
        "content": "天一地二数至七，开天之天识量疾。\n荡然独立放全身，莫问诸方悉不悉。",
        "dynasty": "宋",
        "collection_info": null
    },
    {
        "uuid": "ce58b68cc8da04ef90a9bcd441c074de",
        "title": "钱大参有和用韵谢之七首  其四",
        "author": "曹勋",
        "content": "露地全牛何湿湿，岂比汉阴负井汲。\n拈出老胡向上机，便知挂一不成十。",
        "dynasty": "宋",
        "collection_info": null
    },
    {
        "uuid": "dd68c7b35f9ba56eeff19c5da4e90482",
        "title": "钱大参有和用韵谢之七首  其五",
        "author": "曹勋",
        "content": "相君自是仙山侣，大笔如椽鄙燕许。\n七篇方愧不成章，肆笔相酬语冞古。",
        "dynasty": "宋",
        "collection_info": null
    },
    {
        "uuid": "1f62231f1e8e4626a2837008989da2b8",
        "title": "钱大参有和用韵谢之七首  其六",
        "author": "曹勋",
        "content": "忠孝传家大府开，苍生久已待盐梅。\n我虽潦倒山林下，会听中天紫诏来。",
        "dynasty": "宋",
        "collection_info": null
    },
    {
        "uuid": "e2d9a59bd0f6c1e682113d08fab62118",
        "title": "钱大参有和用韵谢之七首  其七",
        "author": "曹勋",
        "content": "曾奉清言吐屑霏，岩廊又復仰几微。\n正须国论筹前箸，毋使人间见亦稀。",
        "dynasty": "宋",
        "collection_info": null
    },
    {
        "uuid": "d06898d370b3605f454c7f57235cf5d3",
        "title": "瑞岩仰老见和復酬前韵七首  其一",
        "author": "曹勋",
        "content": "请得忙中物外身，要看飞瀑泻天绅。\n佳时每与渔樵伴，仿语相倍是故人。",
        "dynasty": "宋",
        "collection_info": null
    },
    {
        "uuid": "f04139429df3c97b9fefb3330b4bf9bc",
        "title": "瑞岩仰老见和復酬前韵七首  其二",
        "author": "曹勋",
        "content": "双涧流泉彻底清，五峯晴挂白云轻。\n泉流云散迟归步，犹欲思丰问此生。",
        "dynasty": "宋",
        "collection_info": null
    },
    {
        "uuid": "c7900c27bbb7e8f86711aaabc67452d3",
        "title": "瑞岩仰老见和復酬前韵七首  其三",
        "author": "曹勋",
        "content": "生死之徒六与七，可救羣生可愈疾。\n心如秋月碧潭空，深闭岩扉方表悉。",
        "dynasty": "宋",
        "collection_info": null
    },
    {
        "uuid": "4538d971ce95c4836c85bb6dca759259",
        "title": "瑞岩仰老见和復酬前韵七首  其四",
        "author": "曹勋",
        "content": "台山之麓少卑湿，小筑还专甘井汲。\n陋巷闭门饮一瓢，惭非回也能知十。",
        "dynasty": "宋",
        "collection_info": null
    },
    {
        "uuid": "84e4cfac9659a5d53f954fc8c695fac2",
        "title": "瑞岩仰老见和復酬前韵七首  其五",
        "author": "曹勋",
        "content": "当年卜近虎溪侣，领畧闲心笑相许。\n岂图云水各一方，回首向来若怀古。",
        "dynasty": "宋",
        "collection_info": null
    },
    {
        "uuid": "7aef2ff3e9dfd775860cfe21593830fd",
        "title": "瑞岩仰老见和復酬前韵七首  其六",
        "author": "曹勋",
        "content": "白足持诗怀抱开，清言秀润喜惟梅。\n便知雅贶翛翛意，端为闲人特特来。",
        "dynasty": "宋",
        "collection_info": null
    },
    {
        "uuid": "bd2d4ef561229ba2bdc970d4b3878bb1",
        "title": "瑞岩仰老见和復酬前韵七首  其七",
        "author": "曹勋",
        "content": "云英两凤跨烟扉，收尽诗才坐翠微。\n相国题评为携挈，一方莲社似公稀。",
        "dynasty": "宋",
        "collection_info": null
    },
    {
        "uuid": "b0d970a7b26ad43d87b525c8fe220e86",
        "title": "送凝神张先生还茅山",
        "author": "曹勋",
        "content": "我家天台玉霄峰，旁临云海空復空。\n水光际天接山影，山间楼阁相溟蒙。\n仙人骑鲸度空碧，步虚声下飘天风。\n缨冠葳蕤跨綵翼，子晋凤笙惊盲聋。\n半夜电雷动岩壑，一坛松桧知仙公。\n别来放迹入朝市，但觉尘土填心胸。\n猿惊鹤怨愧昏旦，竹露萝月徒葱茏。\n君庵三茅何冲融，暮春旅寓凡圣同。\n同造胜境瞻真踪，弟兄乘云御飞龙。\n为时作瑞留从容，但见仙骥顶有红。\n凝神坐啸隠万松，粲粲玉齿犹颜童。\n佩声促诏朝帝宫，清浄为正裨舜聪。\n坐乎少广追崆峒，物不疵疠寿域中。\n翩然鹤归茅岫东，一篙秋静磨青铜。\n他年我亦披蒙茸，草屦瘦藤饥不充，应许下竈为陪从。",
        "dynasty": "宋",
        "collection_info": null
    },
    {
        "uuid": "0d270e40d154d0ae5f7dee3f78bd1415",
        "title": "送曹藴清归庐山",
        "author": "曹勋",
        "content": "吾宗出西蜀，託迹庐阜岑。\n恭礼清虚尊，相与道义深。\n别时白日长，忽兹秋云阴。\n永怀一笑粲，水云劳我心。",
        "dynasty": "宋",
        "collection_info": null
    },
    {
        "uuid": "ebb88a1f0333029bc8990c799b814b71",
        "title": "送子威兄钤兵池阳",
        "author": "曹勋",
        "content": "伊昔侍伯父，一官尉池阳。\n时年方九龄，读书未知方。\n于今涉五纪，皤然鬚鬓霜。\n兹喜伯兄官，钤兵总戎行。\n素风出韬畧，貔貅禀闳纲。\n小试部勒勤，着鞭扬荣光。\n青林脱幽箨，浓绿栖残芳。\n起予水云心，尚拘朝市忙。\n齐山上穹碧，九华俨珪璋。\n紫岩楮敲冰，云叶供展张。\n清江霁远目，帆樯下沧浪。\n林泉作佳游，为公发天藏。\n伯父昔所临，云汉披天章。\n琳琅戛鸣球，往往题僧坊。\n何当切访问，便与磨珉苍。\n庶于门户间，能事岁月长。\n仙舟涉初夏，浮家及清凉。\n毫举尘土境，海运图南翔。\n兄弟各垂白，语离热中肠。\n愿言养浩然，时举黄金觞。\n因风託素鳍，访我菰蒲乡。",
        "dynasty": "宋",
        "collection_info": null
    },
    {
        "uuid": "cafa276bf27c034c1e4559098cc19d23",
        "title": "送许尉",
        "author": "曹勋",
        "content": "平生许彦充，躯胆两豪举。\n掀髯参军事，讵可细碎语。\n我时百僚下，计拙役甚苦。\n从事得余力，慷慨志相许。\n公乃小着鞭，一官尉南浦。\n盐车虽云困，垂棒亦其所。\n愿子自荐达，天王方振旅。\n求田勿堕气，苞茅当问楚。\n此事岂不壮，况復吾素与。\n我缘拥缞服，窘欲访鸡黍。\n天寒霜雪盛，世乱豺狼阻。\n何堪南北趋，别意寓琖俎。\n伤心有清泪，挥洒欲如雨。",
        "dynasty": "宋",
        "collection_info": null
    },
    {
        "uuid": "2e3d43e5a9162e72816639d2a79991e8",
        "title": "送戴才美郎中出使襄汉",
        "author": "曹勋",
        "content": "仕宦将相理所当，致君泽民则为良。\n窃窃苟作儿女语，纷纷徒在鹓鹭行。\n惟君英槩吞七泽，早以闳畧走黠羌。\n天子神圣熟姓字，临遣亟自尚书郎。\n密奉畴咨持玉节，荆襄将漕观施设。\n小摅胸次浩不极，一闢土疆包有截。\n江南梅开欲飞雪，老境何堪与君别。\n可竚促召黄金阙，为贺收功在三杰。",
        "dynasty": "宋",
        "collection_info": null
    },
    {
        "uuid": "909a716e99e4182b1a892628a118cb2e",
        "title": "送徐正时归浦城",
        "author": "曹勋",
        "content": "徐子志义士，触热如探汤。\n远从南浦来，访我存与亡。\n语兼琼瑶温，气回兰蕙芳。\n炎云正烁石，怀抱为清凉。\n顾予岩壑姿，小筑台山傍。\n儿辈杂编氓，荆扉绕松篁。\n感公久留兹，语离热中肠。\n行行括苍道，念此山路长。\n公怀武夷春，復多知见香。\n青云勉震耀，宜近天汉光。\n草堂不道远，时寄烟苍茫。",
        "dynasty": "宋",
        "collection_info": null
    },
    {
        "uuid": "32e41574c639043b7d693cc82f230f01",
        "title": "别郑康道",
        "author": "曹勋",
        "content": "与公相从久，未始蹈琐细。\n我既困索米，公已安吴地。\n一廛了百指，与闲殆天意。\n陛下圣而武，庶物进以彙。\n择材访耆宿，粲若数一二。\n考槃出幽隠，鼓箧趋朝市。\n公尚有遐心，讵宜忽初志。\n腰镰与手斧，甘穷几经岁。\n我愿以公名，充庭如孔翠。\n风云际盛旦，用激志士气。\n胡为倏来往，老怀惜掺袂。\n惟冀加餐饭，贤者不终弃。\n功名会有日，当看咏既醉。",
        "dynasty": "宋",
        "collection_info": null
    },
    {
        "uuid": "b71d64e86959ba66a18105d5e853960c",
        "title": "别无锡南禅莲老",
        "author": "曹勋",
        "content": "生平罹百忧，老来始一欣。\n得履方外趣，不涉卷内闻。\n留锡憇福境，禅悦志所勤。\n日款乡关旧，俱叹鸿鹄分。\n偶同一窗雨，永怀九仙云。\n好持洞下香，法界期普熏。",
        "dynasty": "宋",
        "collection_info": null
    },
    {
        "uuid": "ec2cd56cf9ef72be1250dfd906a24a34",
        "title": "和程机宜见贻",
        "author": "曹勋",
        "content": "仆昔困犯难，戎陆日所虞。\n何能守一经，且话雄千夫。\n识公好兄弟，宛同周司徒。\n爽彻绝俗姿，秀发连璧躯。\n骎骎驾文圃，吐论清而腴。\n伊流如学源，一洗众病肤。\n韶音沿沂说，举世必所无。\n公家徐起之，力因拯其橅。\n诸儒步武役，反若辕下驹。\n方知鉅鹿功，列国宜鳬趋。\n念兹风尘际，再得如玄珠。\n流光澈太清，欲飞月下乌。\n酿为五字句，妙语兼良图。\n愧此溢美多，通甚非康衢。\n新凉到棐几，翠竹环茅庐。\n更当对论文，莫问金仆姑。",
        "dynasty": "宋",
        "collection_info": null
    },
    {
        "uuid": "ed3fd4ceba1d5bb51084f3d4d6fbc2bd",
        "title": "和郑康道喜雪",
        "author": "曹勋",
        "content": "东方已明云海立，怪来雀噪争枝集。\n凛气着人不苦寒，老境增衣欲重袭。\n忽惊朔吹翔腊白，陇亩为祥时适及。\n稍闻清响食蚕声，渐看落檐倾粟粒。\n萦梅阁竹巧相积，透隙穿窗莫能戢。\n散盐蔽空诚非虚，回风作舞势方急。\n历乱瓦沟已一撇，纷泊何假鲛人泣。\n但喜弥空絮影下，不管霑衣玉尘湿。\n谷口先生好出词，韵险致高俱足给。\n嘉言浩若长河注，答问殊非古井汲。\n乘时和乐致上瑞，屡丰固非一朝缉。\n须知天门开九重，布化调元密呼吸。\n明朝称贺明光宫，高冠长剑千官入。",
        "dynasty": "宋",
        "collection_info": null
    },
    {
        "uuid": "eb8f31319b573da37d8c6b6fe9519580",
        "title": "和李判院见贻",
        "author": "曹勋",
        "content": "楚风燃竹爆幽吼，晓觉春云时苍狗。\n惭看历日与桃符，犹袭尘缘恋升斗。\n先生冒雪肯过我，椒觞得奉谈天口。\n寒素每叹濡之儒，品俎常嗟韭之九。\n但喜盍簪侍诲约，涉世粗豪一肯首。\n五云会约采真游，天公见赐良不苟。",
        "dynasty": "宋",
        "collection_info": null
    },
    {
        "uuid": "dc75de9209b9adb0adb09be390c5abec",
        "title": "和王倅见惠十篇  其一",
        "author": "曹勋",
        "content": "惟公霄汉资，梢梢摩天翮。\n回溪畧蹭蹬，乃尔咏葵麦。\n会復见轩昂，一笑忘羁客。",
        "dynasty": "宋",
        "collection_info": null
    },
    {
        "uuid": "743efe11dd46739415cdfd66262cd4be",
        "title": "和王倅见惠十篇  其二",
        "author": "曹勋",
        "content": "有琴写流水，无言道情素。\n水寒江海深，川阔牛羊暮。\n倒指三十年，犹记潮阳路。",
        "dynasty": "宋",
        "collection_info": null
    },
    {
        "uuid": "47b24c224b570dc5a2d14eda5b8389ba",
        "title": "和王倅见惠十篇  其三",
        "author": "曹勋",
        "content": "道远一跬步，心勤每侨如。\n荷深露初下，翠密红亦疏。\n是知诗兴多，剩寄怀人书。",
        "dynasty": "宋",
        "collection_info": null
    },
    {
        "uuid": "079b262a4a5bd2b45849fc946d718445",
        "title": "和王倅见惠十篇  其四",
        "author": "曹勋",
        "content": "老态念百出，伧客无吴田。\n空收静中观，三迭能蹁跹。\n以之忘物我，此生休问天。",
        "dynasty": "宋",
        "collection_info": null
    },
    {
        "uuid": "1915e20055bd6ca454ac2cd81ff26ae0",
        "title": "和王倅见惠十篇  其五",
        "author": "曹勋",
        "content": "十篇贲蓬茅，心亲不道远。\n内抃如登瀛，外愧稽策蹇。\n徒诵碧云句，幽香发芳苑。",
        "dynasty": "宋",
        "collection_info": null
    },
    {
        "uuid": "7095105349595bf47369dc382117e54e",
        "title": "和王倅见惠十篇  其六",
        "author": "曹勋",
        "content": "若人富文史，皮裏罗阳秋。\n婉此建安格，当从古人求。\n醉侯岂可縻，当封富民侯。",
        "dynasty": "宋",
        "collection_info": null
    },
    {
        "uuid": "038639d163fb3a0c0f3307aaf0220703",
        "title": "和王倅见惠十篇  其七",
        "author": "曹勋",
        "content": "伊昔晋室雄，风流蔼于门。\n至今掇危科，儒行归后昆。\n子舍江左来，应喜今尚存。",
        "dynasty": "宋",
        "collection_info": null
    },
    {
        "uuid": "8112ce94987943435bd2538c445b11d7",
        "title": "和王倅见惠十篇  其八",
        "author": "曹勋",
        "content": "仆顷将明命，三往责楛矢。\n所期宣国威，宁復赋霞绮。\n须知处死时，与生亦相似。",
        "dynasty": "宋",
        "collection_info": null
    },
    {
        "uuid": "672674daeb0b67188e488a78c398f610",
        "title": "和王倅见惠十篇  其九",
        "author": "曹勋",
        "content": "嗟嗟困犯难，皎皎心莫改。\n而能畏四知，遂復瞻八綵。\n又起山林思，浩荡渺江海。",
        "dynasty": "宋",
        "collection_info": null
    },
    {
        "uuid": "d6ef112b864f158525a1cb469ecb1c5d",
        "title": "和王倅见惠十篇  其一○",
        "author": "曹勋",
        "content": "潦倒固久矣，犹涉世网深。\n中经谤嫉人，屡欲魑魅寻。\n赫然天日照，敢改藜藿心。",
        "dynasty": "宋",
        "collection_info": null
    },
    {
        "uuid": "86bdf5b2fd37b9ac653d5361dc7b56f3",
        "title": "和程右史见贻",
        "author": "曹勋",
        "content": "平生仰东坡，苏程契尤熟。\n两家流庆深，云外世高躅。\n于今凤池贵，方判卞氏玉。\n何止试典刑，一想岷峩绿。",
        "dynasty": "宋",
        "collection_info": null
    },
    {
        "uuid": "ba3173537c1b82bc0efa4a29dda4c07e",
        "title": "和程进道见贻",
        "author": "曹勋",
        "content": "秋声起木杪，便觉密叶稀。\n风至草木劲，水阔鸿雁知。\n壮怀感摇落，叹息囊中锥。\n功名未卓立，此心常坐驰。\n君家朱桥侧，细俯秋水迟。\n气近龙凤阙，喧无笳鼓悲。\n萧斋琴书静，不知花影移。\n棣华好伯仲，腾起风云时。\n心亲诗礼学，日与富贵期。\n不忘黄尘苦，乃眷寒士饥。\n此理诚愫抱，岂復持诡随。\n已献仲舒策，孰谓李广奇。\n文中有至乐，妙处含天机。\n一官勿言困，且喜愿不违。\n我诚老宾客，合爪喜见之。\n关西相有在，行矣当无疑。",
        "dynasty": "宋",
        "collection_info": null
    },
    {
        "uuid": "00242952c66b2699d66f56fb0956d8f6",
        "title": "和李提举山宫梅",
        "author": "曹勋",
        "content": "客中乍喜暄风回，徐行东郭嘉惟梅。\n萧萧千竿缭秀色，粲粲万玉明芳蕤。\n海山飞仙堕萼绿，珠珰缟袂令人疑。\n须臾四山下倒景，华姿照眼无纤疵。\n主人才气世所知，意谓澹坐徒尔为。\n杯槃错落光陆离，与客揖此玉一围。\n锵然韵语压邹枚，清思彻骨歌无归。\n它时尚容嗣此赏，冠巾乱插无迎随。",
        "dynasty": "宋",
        "collection_info": null
    },
    {
        "uuid": "6603309f011303a41c135af49f1f12fa",
        "title": "和仲远新池",
        "author": "曹勋",
        "content": "公有静中趣，凿山俯清深。\n秋风夜雨过，饱闻泉石音。\n云岫冷苍翠，游萍纷浮沉。\n心赏殊不已，悠然付微吟。",
        "dynasty": "宋",
        "collection_info": null
    },
    {
        "uuid": "83a2a325c01dfdc9882c34a49051f210",
        "title": "和钱处和扇车",
        "author": "曹勋",
        "content": "君家世德胄，富贵出谦受。\n泠然御寇车，为君驻户牖。\n初讶鼓清熏，与客破宿酒。\n又疑建溪风，碾声出两肘。\n细视碧玉架，莲梗转双手。\n遂令青田鹤，奋翼挥莫后。\n因知心匠妙，殆与造物友。\n人生土宇内，孰不涉烦垢。\n有物能浑成，既耦不以九。\n坐使尘沙劫，热恼如拉朽。\n惟君韵高秀，人誉不容口。\n述作协穆如，亦莫秘关钮。\n愿君均此施，清凉被驰走。\n他时赞南风，为佐虞舜寿。",
        "dynasty": "宋",
        "collection_info": null
    },
    {
        "uuid": "5a01cb6fae188fbf44c2f4e90259cfe4",
        "title": "和李次仲韵",
        "author": "曹勋",
        "content": "先生柱史后，道价连城重。\n火龙燎金鼎，玉楼讵可冻。\n扁舟造交旧，已奏少微动。\n蔼然义风畅，举世士莫共。\n雪声洒篷背，皓彩耿幽梦。\n相见忻把酒，清啸尘落栋。\n愿奉圯桥履，岂惮吏部瓮。\n六凿方有愧，一锥烦屡痛。\n益知仁者心，新诗得频讽。",
        "dynasty": "宋",
        "collection_info": null
    },
    {
        "uuid": "278b61d4e0d41c4fce3c9c6de4e449f7",
        "title": "和丹客林公",
        "author": "曹勋",
        "content": "自念老境今枯杨，徒顺儿辈求药方。\n颇闻大药性炎燥，如燎于原其中藏。\n是非海裏石鼎煎，大药何适求云仙。\n但传钟吕有妙旨，着在诗曲成华编。\n诵之如射必中的，坚然不朽贯金石。\n内外悉云妙在丹，吐纳何尝及津液。\n此事知有行则差，种麻安得豆有芽。\n北辕适楚每自失，復似入海欲算沙。\n岂惟阮籍途穷哭，录录尚念太仓粟。\n水云难访我辈人，风期讵知晋江客。\n三百字与五千言，一指便到玄牝门。\n它年肯约移玉趾，焚香促膝为细论。\n浩气收还质无槁，有待斯言能却老。\n小筑云卧天台山，再挂此冠供汛扫。",
        "dynasty": "宋",
        "collection_info": null
    },
    {
        "uuid": "e0610140af5ab809baa8b56c90ccc5a4",
        "title": "小三郎试院高捷喜成四韵",
        "author": "曹勋",
        "content": "吾侄千里驹，一喷绿沙外。\n韬钤本书史，方畧挟经纬。\n小出附众策，坐使勍敌溃。\n持弧褦襶子，雨汗亦良媿。",
        "dynasty": "宋",
        "collection_info": null
    },
    {
        "uuid": "8def027debfbbf3bc96f156c7c3e9898",
        "title": "忆天台",
        "author": "曹勋",
        "content": "悬车归台山，乘田方自勤。\n岂谓羁绁旧，严召烦圣君。\n至止忽三岁，遇事无一欣。\n屡奏归田书，遐心行白云。",
        "dynasty": "宋",
        "collection_info": null
    },
    {
        "uuid": "e0956048c734d056b24433b86c51a42f",
        "title": "送赵添戎还漳州",
        "author": "曹勋",
        "content": "北风号枯叶，漠漠天正寒。\n弛担逆旅中，方税游子鞍。\n吾甥遽相访，别久心万端。\n意定话亲旧，或悲或可欢。\n乃将十年心，只作累刻殚。\n修涂困尘土，客庖无盘餐。\n举杯少延款，荷子襟抱宽。\n明朝復掺袂，老怀悽以酸。\n漳山无瘴烟，漳水无惊湍。\n侍亲友于乐，勿倦为戎官。\n愿因南风期，时时寄平安。",
        "dynasty": "宋",
        "collection_info": null
    },
    {
        "uuid": "dfd17ecdc1cd75722a31094493d81789",
        "title": "春晴野步",
        "author": "曹勋",
        "content": "春风摇天宇，散策喜徐步。\n乐与二三子，绿草池塘路。\n鸠鸣桑柘春，川阔牛羊暮。\n眷言益妍暖，更约穷逸趣。",
        "dynasty": "宋",
        "collection_info": null
    },
    {
        "uuid": "e4be278926453a4a1b307dd6ef3fa196",
        "title": "闻北军犯淮",
        "author": "曹勋",
        "content": "落日惨客意，老怀增百忧。\n朔风动地吼，湖水吞天流。\n甲马隘两淮，杀气横九州。\n无德彼将灭，復雠我有休。\n羽檄交驰际，哀歌寄清愁。",
        "dynasty": "宋",
        "collection_info": null
    },
    {
        "uuid": "ceb21cb6acffdb7c0fade6ecb31dfb1f",
        "title": "大驾亲征",
        "author": "曹勋",
        "content": "骄虏败盟至，饮马淮之沱。\n烟尘犯江汉，腥膻连岷峩。\n王师因雷动，虎臣亦星罗。\n灵旗荡丑类，铁马驰琱戈。\n三军指故国，巨舰凌沧波。\n一戎遂大定，上天佑无颇。\n整刷旧俗苦，扫除夷法苛。\n奸谋尚济诡，既战犹连和。\n復图称职尔，眇哉浯溪磨。\n已悉将相力，敢献大风歌。",
        "dynasty": "宋",
        "collection_info": null
    },
    {
        "uuid": "a449de6ab2cd5b9ef242f10f4cc24dea",
        "title": "将至严州丘平仲忽舟中见过",
        "author": "曹勋",
        "content": "念子别我久，我心尝忡忡。\n岂意兰溪船，忽作潇湘逢。\n一笑出意表，相对如梦中。\n子有亲庭乐，我无尘事笼。\n愿言云水信，时寄菰蒲风。",
        "dynasty": "宋",
        "collection_info": null
    },
    {
        "uuid": "174d75aad9f2e1f1d0ba13407a59d105",
        "title": "次鲁季钦安序堂韵",
        "author": "曹勋",
        "content": "蒙溪有广厦，先生居之安。\n雅得林泉乐，不与尘土干。\n隠隠揖遥碧，瀰瀰濯清川。\n高明意乃适，至游情所耽。\n世故蜡味薄，岂待宝所参。\n北窗接陶令，素月抚阮咸。\n终吉遂无咎，位置遵连山。\n邈哉岩壑老，公契如金兰。\n揆此宅相奇，欢然谈笑间。\n落落幽胜处，安得同游盘。\n媿我西北客，恨匪户籍占。\n但当风月夕，遐想冰雪颜。",
        "dynasty": "宋",
        "collection_info": null
    },
    {
        "uuid": "e15ce3edf85399451dfd137b450b0c40",
        "title": "次李提举过南园饮散赋诗韵",
        "author": "曹勋",
        "content": "小山丛薄栖南郭，兰若蔽亏如间错。\n竹色低侵几案凉，海云常压波涛恶。\n遣愁五字了未有，取醉一樽良可托。\n折简敢致先生游，俎豆陶匏殊寂寞。\n风流固自出元化，祥凤本合巢阿阁。\n步武乃肯临草草，尘光不间知落落。\n今年田畴极丰熟，早禾晚禾靡风雹。\n为酒具黍共婆娑，应为野人一笑作。",
        "dynasty": "宋",
        "collection_info": null
    },
    {
        "uuid": "f62ac6d05e08adb4eb8cba9d1d82e6b2",
        "title": "次蔡瞻明题南园",
        "author": "曹勋",
        "content": "小亭倚山肋，东望渺云海。\n松萝翳窗户，披拂大块噫。\n细路窘步武，幽花植湫隘。\n邻有长者辙，乃幸接符采。\n山为献秀润，水亦舞澎湃。\n语真顿忘归，谈宗知有在。\n復拜五字句，新喜入四大。\n尚期一笑粲，天宇约晴快。",
        "dynasty": "宋",
        "collection_info": null
    },
    {
        "uuid": "f89cb62367845e7214ffa1b798b3b0dc",
        "title": "次韵程机宜感怀  其一",
        "author": "曹勋",
        "content": "几见秋风来，坐念岁月改。\n宫蕉泣白雨，孤愁越青海。",
        "dynasty": "宋",
        "collection_info": null
    },
    {
        "uuid": "0bb80cefb9de1a0a3a0879cbe1386d79",
        "title": "次韵程机宜感怀  其二",
        "author": "曹勋",
        "content": "十年戈甲际，四海烟尘中。\n惨惨鼓角晚，萋萋禾黍风。",
        "dynasty": "宋",
        "collection_info": null
    },
    {
        "uuid": "99e61b3624e288a9ace27f5c87fa06a0",
        "title": "次韵程机宜感怀  其三",
        "author": "曹勋",
        "content": "至交类萍梗，离合宁前知。\n相思梅花发，岂待中郎吹。",
        "dynasty": "宋",
        "collection_info": null
    },
    {
        "uuid": "683dee994789ddb2e581c352fcdfe054",
        "title": "次韵程机宜感怀  其四",
        "author": "曹勋",
        "content": "老骥千里志，元龙百尺楼。\n想同湖海心，逸气横清秋。",
        "dynasty": "宋",
        "collection_info": null
    },
    {
        "uuid": "e12e4f0c26ef8c24d91416e45e1862a1",
        "title": "次韵程机宜感怀  其五",
        "author": "曹勋",
        "content": "阿俊平生友，忘言金石志。\n永怀菡蓞晚，应想峨嵋翠。",
        "dynasty": "宋",
        "collection_info": null
    },
    {
        "uuid": "8bd23144cc03bf25390e24893b8504d5",
        "title": "次韵程机宜感怀  其六",
        "author": "曹勋",
        "content": "北塞草色黄，吹作边风驶。\n惟公发踪谋，莫并横经士。",
        "dynasty": "宋",
        "collection_info": null
    },
    {
        "uuid": "11804bd877a1f5de415dcb78981ef3c8",
        "title": "次韵程机宜感怀  其七",
        "author": "曹勋",
        "content": "浩荡气明絜，慷慨念废兴。\n何能一念息，空令众愁增。",
        "dynasty": "宋",
        "collection_info": null
    },
    {
        "uuid": "a9d87dae14f4f4575e7884a16475f078",
        "title": "次韵程机宜感怀  其八",
        "author": "曹勋",
        "content": "敌疆未寻盟，天王日尝胆。\n边声入河岳，孤臣增百感。",
        "dynasty": "宋",
        "collection_info": null
    },
    {
        "uuid": "e85df6212ab8f36c48e7dac023a716b7",
        "title": "次南安务前水亭赵介叔韵",
        "author": "曹勋",
        "content": "兹亭楚风烟，晴岚献斜迭。\n我来及秋杪，黄花舞红叶。\n主人喜清论，旷览意并惬。\n明年西郊春，会当来日涉。",
        "dynasty": "宋",
        "collection_info": null
    },
    {
        "uuid": "a4c3611bc71581cec1a478dbd634b57a",
        "title": "松窗用杜句为韵和以棋酒为意十首  其一",
        "author": "曹勋",
        "content": "相君有妙趣，一切不容且。\n纹楸谁与谈，惟彼上人者。",
        "dynasty": "宋",
        "collection_info": null
    },
    {
        "uuid": "6cca00b6bfb7aa0c1963e072bd0a0cb1",
        "title": "松窗用杜句为韵和以棋酒为意十首  其二",
        "author": "曹勋",
        "content": "燕坐靡天游，何必求云将。\n泠然契至道，廐有真乘黄。",
        "dynasty": "宋",
        "collection_info": null
    },
    {
        "uuid": "2dda8b5a279d9bc87bde56fa05c3d231",
        "title": "松窗用杜句为韵和以棋酒为意十首  其三",
        "author": "曹勋",
        "content": "游戏三昧手，绝代无对棋。\n胜负俱可喜，是中聊作痴。",
        "dynasty": "宋",
        "collection_info": null
    },
    {
        "uuid": "9718dbdef9c1425b67b8c4935d05d9ce",
        "title": "松窗用杜句为韵和以棋酒为意十首  其四",
        "author": "曹勋",
        "content": "帘旌风不摇，博山云自度。\n主人下东山，月色转归路。",
        "dynasty": "宋",
        "collection_info": null
    },
    {
        "uuid": "0e35aae251c2ebc06cdc87d0af043f67",
        "title": "松窗用杜句为韵和以棋酒为意十首  其五",
        "author": "曹勋",
        "content": "小小试部勒，诚可销长日。\n汀沙点鸦鹭，局带山云湿。",
        "dynasty": "宋",
        "collection_info": null
    },
    {
        "uuid": "8ba6dcc559f7d05492850d5e59ab6d77",
        "title": "松窗用杜句为韵和以棋酒为意十首  其六",
        "author": "曹勋",
        "content": "相君有妙理，芳醪正所应。\n红粧艷绮席，翠幕张华灯。",
        "dynasty": "宋",
        "collection_info": null
    },
    {
        "uuid": "2b5b3f421a334c9c390965ead1af92d9",
        "title": "松窗用杜句为韵和以棋酒为意十首  其七",
        "author": "曹勋",
        "content": "公富天人学，已收廊庙用。\n宿有云水债，聊寄泉石供。",
        "dynasty": "宋",
        "collection_info": null
    },
    {
        "uuid": "0d411fe7bd437056d88e273f53881ca5",
        "title": "松窗用杜句为韵和以棋酒为意十首  其八",
        "author": "曹勋",
        "content": "捣香復筛辣，兵厨泻芳酒。\n天宇澄清澜，山中寄声否。",
        "dynasty": "宋",
        "collection_info": null
    },
    {
        "uuid": "a6946e5e4b2f33976d1f89c38fe1c937",
        "title": "松窗用杜句为韵和以棋酒为意十首  其九",
        "author": "曹勋",
        "content": "红尘旧老我，青秧新插为。\n宁幸田畯喜，何能属车鸱。",
        "dynasty": "宋",
        "collection_info": null
    },
    {
        "uuid": "2d9215c79a2715a68b9d00a4179efec6",
        "title": "松窗用杜句为韵和以棋酒为意十首  其一○",
        "author": "曹勋",
        "content": "诵公十妙语，便觉舒华年。\n意与境俱会，超凌心欲仙。",
        "dynasty": "宋",
        "collection_info": null
    },
    {
        "uuid": "cd954e3bd0878cdff5b53f45d261b281",
        "title": "登逍遥阁",
        "author": "曹勋",
        "content": "松杉閟琳宫，仙君朝帝所。\n神风故静默，人间漫今古。\n地灵驱鸟雀，磬声肃坛宇。\n倚槛夕阳间，云山认归路。",
        "dynasty": "宋",
        "collection_info": null
    },
    {
        "uuid": "78e2034bf73bbdffe152ae4d0018ceb9",
        "title": "谢李伯时自临安见过台州二首  其一",
        "author": "曹勋",
        "content": "我生雅志泉石间，金闺通籍诚厚颜。\n真人下悯羁靮旧，琳馆许辞鹓鹭班。",
        "dynasty": "宋",
        "collection_info": null
    },
    {
        "uuid": "0ac8aefe89961854db3f0ea80dc6e980",
        "title": "谢李伯时自临安见过台州二首  其二",
        "author": "曹勋",
        "content": "念公万里回异俗，睠我南来忘趼足。\n它时短幅问死生，为向荒寒访云屋。",
        "dynasty": "宋",
        "collection_info": null
    },
    {
        "uuid": "835891c3b97a6a15f1989dba610c822a",
        "title": "与曹道士",
        "author": "曹勋",
        "content": "吾宗有佳士，导江秀贤支。\n妙处本清浄，浩气蟠虹蜺。\n驾言还庐山，春台方融怡。\n他时鸣云璈，共采桐柏芝。",
        "dynasty": "宋",
        "collection_info": null
    },
    {
        "uuid": "6ded34dc313e2ef0a1b314b050dca310",
        "title": "拟古",
        "author": "曹勋",
        "content": "君有西州役，金炉断夕香。\n虚窗伴幽独，惟有明月光。\n帐深清露寒，绣冷双鸳鸯。\n明发持似君，知妾心凄凉。",
        "dynasty": "宋",
        "collection_info": null
    },
    {
        "uuid": "f7f548f98a9be7a835592f4af4fa3426",
        "title": "戏作",
        "author": "曹勋",
        "content": "昨日暴热加藴隆，今日寒色如穷冬。\n居然寒暑变春事，大钧造化谁始终。\n我欲直前扣天阙，万神森卫不可谒。\n上玄岂纵勾芒神，朝驱赫日夜沉月。\n吹香湿玉失长养，发陈璺启若徒设。\n愿天勿令移指麾，却收正令还春曦。\n暄风布暖活贫窭，免咏眉山御腊衣。",
        "dynasty": "宋",
        "collection_info": null
    },
    {
        "uuid": "05d52ca54b1dcfbb568d4779d225688c",
        "title": "效寒山体  其一",
        "author": "曹勋",
        "content": "嗟我世间人，有山只暂聚。\n富贵空中花，遇合风裏絮。\n夜夜植业种，朝朝奔苦趣。\n佛有妙莲花，读取平等句。",
        "dynasty": "宋",
        "collection_info": null
    },
    {
        "uuid": "b164c98ebd8ee4beec7fecfc010669d8",
        "title": "效寒山体  其二",
        "author": "曹勋",
        "content": "嗟我世间人，强有六亲念。\n看子是恶少，目妬作美艷。\n分香且供佛，有财莫言俭。\n俯仰即异世，六尺那可占。",
        "dynasty": "宋",
        "collection_info": null
    },
    {
        "uuid": "dfaaf4ad86932e75bdce8df3baa5e6e8",
        "title": "新秋自喜信笔",
        "author": "曹勋",
        "content": "袅袅秋色来不悭，翩飜落叶铺阑干。\n藏鶑杜燕圃中静，芦叶藕花波水寒。\n我生逢辰似陆贾，老去恨未归长安。\n天公赐以八旬老，客况如寄僧家园。",
        "dynasty": "宋",
        "collection_info": null
    },
    {
        "uuid": "1c1a278cc293c2d6bfe17b5498bcf793",
        "title": "中秋前一日邀贺子忱为对月之款乃审放意山林扁舟东去引企不已偶得小诗",
        "author": "曹勋",
        "content": "积阴扫秋风，吹作今夕月。\n山岳四高寒，天地一澄澈。\n幽人渺何许，应喜清晖发。\n一樽不同乐，孤光共愁绝。",
        "dynasty": "宋",
        "collection_info": null
    },
    {
        "uuid": "a6f9a5db37ebe05c0cfeb98953281c99",
        "title": "人伦僧求字",
        "author": "曹勋",
        "content": "上人早出岷峩山，颇游五岭崎岖还。\n妙定休咎指诸掌，会心不出眉宇间。\n顾予从来多得丧，归老林泉喜无量。\n它年见我岩壑中，应笑如如得非相。",
        "dynasty": "宋",
        "collection_info": null
    },
    {
        "uuid": "e018119da174dd1880ab12b0f1f3f6f9",
        "title": "过江州柴桑渊明故居",
        "author": "曹勋",
        "content": "匡庐游遍僧家园，南望柴桑墟里烟。\n但寻疃畦供指画，不知市井今几迁。\n五柳既无只衰草，三径莫识皆平田。\n欲归四顾但遐想，归来高致犹凛然。",
        "dynasty": "宋",
        "collection_info": null
    },
    {
        "uuid": "0d364ad619157516ce860d58260717e0",
        "title": "感齿髮之衰作诗自解",
        "author": "曹勋",
        "content": "我生饱艰苦，初年心已衰。\n况今七十化，形惫聊支持。\n头童渐不束，齿败余墙围。\n髮落尚尔尔，齿豁良依依。\n鱼蟹强剥啄，梨栗亦空施。\n岂惟意倦怠，咀啮徒攒眉。\n老妻谙其苦，饭颗必若糜。\n佐以推饭物，批抹烦刀挥。\n不知更十年，此身何可支。\n昔闻张苍老，相国力乃疲。\n金盘厌羔腻，玉乳环蛾眉。\n至真瀹元精，芳润充丰肌。\n闲出天下论，用为汉室奇。\n我今何有哉，丰悴理所宜。\n不然举此志，中有浩气怡。\n外形以为得，彼美当虚辞。",
        "dynasty": "宋",
        "collection_info": null
    },
    {
        "uuid": "5962c199808e0298e180a79e403682bc",
        "title": "过淮值雨偶成呈王枢密",
        "author": "曹勋",
        "content": "明日立秋秋色至，向晚雨随大风起。\n飜盆如麻不足喻，倒海倾江差可拟。\n高林老木亚復折，帘幕颓垣纷若委。\n须臾霁色上南山，落日烧云照淮水。",
        "dynasty": "宋",
        "collection_info": null
    },
    {
        "uuid": "341c96beb9f1b85c274c649b3de06cec",
        "title": "王枢密见和復用前韵",
        "author": "曹勋",
        "content": "惟公带砺长淮比，聊为苍生拂衣起。\n一时冠剑满汉殿，简注非公欲谁拟。\n金銮文采粲黼藻，玉扆平章看端委。\n敢将蝇影附骥涂，愿荐盘盂奉明水。",
        "dynasty": "宋",
        "collection_info": null
    },
    {
        "uuid": "033bf249498cefdcacc812395cb82bfe",
        "title": "老病",
        "author": "曹勋",
        "content": "老态日益出，老病日见侵。\n疾多戒少饮，杯行常浅斟。\n孤坐每惮起，纾思不成吟。\n白日事有待，中夜谁知音。",
        "dynasty": "宋",
        "collection_info": null
    },
    {
        "uuid": "8bcd01b9680b347a783bba0a79f3941d",
        "title": "怀归自讼",
        "author": "曹勋",
        "content": "读书老不入，屡读屡遗忘。\n遇事欲强记，转首輙怊怅。\n以此趋事为，岂但成嘲谤。\n人岂不自知，去矣殆天放。",
        "dynasty": "宋",
        "collection_info": null
    },
    {
        "uuid": "4462bbbcbffa584d58edc2a7d3687db0",
        "title": "治圃",
        "author": "曹勋",
        "content": "腰斧治小圃，朴樕久不省。\n妬芽尽芟除，条达出秀整。\n临津获梅株，蓓玉作寒炯。\n三遶无所裁，留看横斜影。",
        "dynasty": "宋",
        "collection_info": null
    },
    {
        "uuid": "833331e0b6276c8a5714c0229e0c72c9",
        "title": "虚飘飘",
        "author": "曹勋",
        "content": "虚飘飘，虚飘飘。\n禹门三级浪，仙子百花桥。\n雪霙轻作霰，檐溜冻成条。\n游丝千尺网春色，掣电一抹收远霄。\n虚飘飘，虚飘飘，此时幻聚犹坚牢。",
        "dynasty": "宋",
        "collection_info": null
    },
    {
        "uuid": "aecd36cdeb07605214f2c07277628a9d",
        "title": "梅",
        "author": "曹勋",
        "content": "吾家舍西多此梅，白玉花缀棠棣枝。\n冒寒糁糁已藴玉，自开及谢酒屡持。\n羁栖临安三换岁，向来一醉知无期。\n君家此花富冰艷，举觞折赠如云披。\n欣然拱视不暇揖，坐想故隠增依依。\n只今匏繫未归去，俗鞅吏网相驱驰。\n就公看花仍摘实，信美我语如观颐。\n祇应两庵有归梦，梦到花下奚復疑。",
        "dynasty": "宋",
        "collection_info": null
    },
    {
        "uuid": "726e0c383c5f440e73c4d0a4bb717085",
        "title": "寄张达道",
        "author": "曹勋",
        "content": "茅峰何山亦何好，瑶木琪华并三岛。\n其间岩洞邃且深，隠居仙人得穷讨。\n远业已跨雪色馿，诸孙何能玉颜老。\n黑虎会有青鸾信，洞章同梦池塘草。\n关键真符付自尔，鸳鸯琼壶每倾倒。\n颇闻云篆经九试，自应太上传三宝。\n他年芒屦谒凝神，洗心拱听无上道。",
        "dynasty": "宋",
        "collection_info": null
    },
    {
        "uuid": "bcad26072830825fd424b71336b54d26",
        "title": "送郑猷归福唐",
        "author": "曹勋",
        "content": "君家有唐第一人，耕隠谷口同子真。\n临安始终三十载，我亦挂冠君归闽。\n重话向来倦游处，苍颜秃鬓皆如银。\n喜君南归不可从，雁飞时寄天台春。",
        "dynasty": "宋",
        "collection_info": null
    },
    {
        "uuid": "d263cf30d8e5957f6a000c3b439ad6c1",
        "title": "王正道再遇竹冠辄和来韵见鄙愫二首  其一",
        "author": "曹勋",
        "content": "惟公秉操如仙官，一任酷暑兼祁寒。\n存心香火接造物，达诚果再逢竹冠。\n应言蓬莱有至乐，六十九洞无纤恶。\n松姿鹤态不復老，琪蘂瑶房未尝落。\n上庵至真闻屡过，口付诀目相琢磨。\n公今得妙腾逸驾，我嗟老景飞轻梭。\n愿投黄宁拯将溺有香，一瓣致礼敬诵生神歌。",
        "dynasty": "宋",
        "collection_info": null
    },
    {
        "uuid": "1277bf5af1c2540e06b4bef6ebe7aaef",
        "title": "王正道再遇竹冠辄和来韵见鄙愫二首  其二",
        "author": "曹勋",
        "content": "先生有号復有官，不畏隆暑兼冬寒。\n归来山中侣松桧，无愧太上翔云冠。\n我比同庵有余乐，云山百好无一恶。\n喜君宏度如容波，媿我大匏真濩落。\n乃今漂流如无何，进退未果徒镌磨。\n梦魂游扬欲舞蝶，归意浩荡遄飞梭。\n得归冲啬虽当侵伐后，一醉尚可同咏归山歌。",
        "dynasty": "宋",
        "collection_info": null
    },
    {
        "uuid": "6fafdd28874f109e27c223e012269a40",
        "title": "与马通判",
        "author": "曹勋",
        "content": "皖山邃密常若春，中有仙士久隠沦。\n幅巾啸傲喜接物，彷佛白鹤乘孤云。\n朅来帝所暂戾止，亹亹清言偿所喜。\n内惭已老不受教，犹幸一奉圯桥履。",
        "dynasty": "宋",
        "collection_info": null
    },
    {
        "uuid": "da3ed3dc26e853518e77152892e00f3b",
        "title": "题卫太尉岩集图",
        "author": "曹勋",
        "content": "卫公雅志安林泉，禀生似无尘土缘。\n英标孤映出羣鹤，姿仪密际三界仙。\n居临山麓绝焕丽，楚楚松竹相后先。\n幽岩嵌空截绿玉，嘉木荫映摇苍烟。\n喜招社友共清集，中有一老谈幽禅。\n其余六逸咸自若，炷香瀹茗殊怡然。\n曹丘倚案独阁笔，想见窘思人所怜。\n众宾得接书史乐，浩气高压江湖天。\n只觉谈话可上汉，不拟步武犹居廛。\n墨隠能画巧为此，一段美事端宜传。\n好辞更赋风月上，胜韵直彻星辰边。\n他时一笑忽相值，固应何止三千年。",
        "dynasty": "宋",
        "collection_info": null
    },
    {
        "uuid": "ebca63effbac08d40d72efd0f121fbdc",
        "title": "谢彭大夫惠寒山诗三首  其一",
        "author": "曹勋",
        "content": "老彭临安来，惠我以寒山。\n尽是化导意，更无一句閒。\n顿驱迷悞心，尽置针石间。\n久久得受用，谁畏凋朱颜。",
        "dynasty": "宋",
        "collection_info": null
    },
    {
        "uuid": "bafeda177e191d14be741e63de168b6c",
        "title": "谢彭大夫惠寒山诗三首  其二",
        "author": "曹勋",
        "content": "人生大块内，徒以蚁旋磨。\n不有明眼人，何能知己过。\n直指识自性，老甑必破堕。\n身诗忽兼忘，嘉惠天来大。",
        "dynasty": "宋",
        "collection_info": null
    },
    {
        "uuid": "329d271bff590f8026c528bc3fae8fab",
        "title": "谢彭大夫惠寒山诗三首  其三",
        "author": "曹勋",
        "content": "平生为物役，年纪积渐老。\n不省这箇意，老得越颠倒。\n自读二诗来，迷云扫空照。\n为我谢彭翁，且喜无烦恼。",
        "dynasty": "宋",
        "collection_info": null
    },
    {
        "uuid": "44927b22d8ffe7317ecd6f7d52287022",
        "title": "投连泉州显学五十韵",
        "author": "曹勋",
        "content": "某也多奇蹇，艰难已十年。\n素风惟汗简，生计只韦编。\n先业虽殊轨，时流幸比肩。\n固穷心尚壮，鼓勇气无前。\n念昔时方阨，居怀影自怜。\n庙堂蜂虿毒，宫阙犬羊羶。\n胡骑南趋楚，天皇北狩燕。\n六龙尘黯淡，二圣泪潺湲。\n故国人何在，新君信未传。\n自陈心胆大，肯避虎狼先。\n落日幽都路，西风易水壖。\n珥珰金不暗，睿札墨仍鲜。\n间道逃穹帐，开缄彻御筵。\n第知从圣化，宁復较腾骞。\n宠锡蒙天造，兵戎付路权。\n危言乖上相，逻职俾南泉。\n復记丹阳渡，初移御座船。\n孤城逃守令，衂阵拥戈鋋。\n法驾方登顿，生民岂保全。\n婴城因率尔，拔剑意茫然。\n军旅增提振，囷储不弃捐。\n诏封霑录用，师气亦周旋。\n部领终如旧，奔驰信有缘。\n萱庭方舞綵，绋序忽终天。\n遽见炎凉变，悲随节物迁。\n故园愁绪外，归橐泪痕边。\n朋旧仍稀阔，饥寒念接连。\n岂惟裘已敝，政坐履长穿。\n尘土千山道，风涛万仞渊。\n舆台俱偃蹇，鞍马亦迍邅。\n兹幸提封肃，方依刺史贤。\n宣恩持阃寄，持橐下班联。\n日暖黄龙北，风迟紫帽巅。\n五兵咸内戢，千雉即中坚。\n庑屋除余壤，榕阴上故烟。\n既能防勇斗，谁敢阙缗钱。\n黠吏俱冥迹，虚词讵得专。\n御流先治栰，发僞不轻蠲。\n燕寝铃无响，虚庭草有芊。\n尽欣新政下，一洗宿疴痊。\n皂盖聊均佚，神舟舣济川。\n藩维随振举，风日遂清妍。\n只恐三台近，行看一札宣。\n第功宜玉带，归照称金莲。\n径入云台仗，宜陈述职篇。\n泉人心恋恋，闽部思绵绵。\n内顾兹缘病，趋承失备员。\n但能怀惠养，愧不预櫜鞬。\n恐后瞻依便，先伸梗槩虔。\n秉钧今有待，拱手听陶甄。",
        "dynasty": "宋",
        "collection_info": null
    },
    {
        "uuid": "db0f5024a902247681e1fca083afcc8a",
        "title": "张右相生日二首  其一",
        "author": "曹勋",
        "content": "玉律歌无射，金风下四蓂。\n三台丞相位，一德将臣星。\n弼亮时师表，文章世典刑。\n百神扶大手，远业庆千龄。",
        "dynasty": "宋",
        "collection_info": null
    },
    {
        "uuid": "2066a2269bee75b1159a6d4331079adc",
        "title": "张右相生日二首  其二",
        "author": "曹勋",
        "content": "气禀无为秀，钟灵付秉钧。\n周南知盛德，江左在斯民。\n衮绣东山望，貂蝉綵服春。\n帝师殊寿祉，汉祚有元臣。",
        "dynasty": "宋",
        "collection_info": null
    },
    {
        "uuid": "2b6ef168425d5d968c9b73fca49160cb",
        "title": "曾端伯自承移帅川口有怀风旨无便附信忽领教喜成小诗附便奉呈三首  其一",
        "author": "曹勋",
        "content": "好在曾夫子，宁知晤语期。\n倚毗离楚日，鼓吹入夔时。\n赤甲熏风近，黄堂淑景迟。\n相望邈坤轴，空咏竹枝词。",
        "dynasty": "宋",
        "collection_info": null
    },
    {
        "uuid": "460a62caf059a959c25257558744f72f",
        "title": "曾端伯自承移帅川口有怀风旨无便附信忽领教喜成小诗附便奉呈三首  其二",
        "author": "曹勋",
        "content": "衣袽先九润，此日上瞿塘。\n风月动官柳，旌旗开蜀疆。\n诗坛凌李杜，政绩过龚黄。\n追诏知非晚，肯令生智囊。",
        "dynasty": "宋",
        "collection_info": null
    },
    {
        "uuid": "2f9f7824a24cf627d06738ecd4ccc8ec",
        "title": "曾端伯自承移帅川口有怀风旨无便附信忽领教喜成小诗附便奉呈三首  其三",
        "author": "曹勋",
        "content": "某也庵居久，心形付自然。\n山林藏老退，松竹养风烟。\n遇物元非远，寻真自一天。\n怀人会心处，熟诵见山篇。",
        "dynasty": "宋",
        "collection_info": null
    },
    {
        "uuid": "290e484ded782bcfd352701dbff4de8c",
        "title": "和贺子忱喜雪",
        "author": "曹勋",
        "content": "藴玉梅初艷，埋青麦自丰。\n渐冰留水研，时喜拂窗风。\n能赋怀王粲，开樽忆孔融。\n警寒方认鹤，扫径屡嗔童。\n色动书帷白，寒侵蜡炬红。\n剡溪方逸想，秀句堕春工。\n岂意疎慵外，犹存引领中。\n须君乘暖景，一笑得相同。",
        "dynasty": "宋",
        "collection_info": null
    },
    {
        "uuid": "bae516c2991254495395511c83c7acf2",
        "title": "和泉伯幽思韵二首  其一",
        "author": "曹勋",
        "content": "萧萧云日静，细细竹风侵。\n窗影方虚白，炉烟一没沉。\n帝乡怜久客，归梦亦何心。\n洞户褰珠网，应烦问藁砧。",
        "dynasty": "宋",
        "collection_info": null
    },
    {
        "uuid": "8b3331ce076f5020fe6574faeb877536",
        "title": "和泉伯幽思韵二首  其二",
        "author": "曹勋",
        "content": "每惜年华易，风灯与凿光。\n心情成老大，世态只炎凉。\n冷入芭蕉雨，烟轻薜荔墙。\n故人愁更远，夜夜渡清湘。",
        "dynasty": "宋",
        "collection_info": null
    },
    {
        "uuid": "72afd1f3a59fe829ba0d1781ddde5041",
        "title": "和子忱惠八月青梅",
        "author": "曹勋",
        "content": "神仙闻水部，妙物与长生。\n鼎饪元滋味，山樊好弟兄。\n佳音当有象，短韵已驰兵。\n试咽甘酸处，行看雪裏英。",
        "dynasty": "宋",
        "collection_info": null
    },
    {
        "uuid": "648b8a107ac49476c14e7ce4ea8040cb",
        "title": "和钱处和野堂  其一",
        "author": "曹勋",
        "content": "日浄岚光上，山藏野意添。\n海潮来隠几，越岫巧当帘。\n绝俗宜招隠，论诗未属厌。\n居虽朝市近，事事见安恬。",
        "dynasty": "宋",
        "collection_info": null
    },
    {
        "uuid": "bc3f059c290d265106f2a10e2e62e89c",
        "title": "和钱处和野堂  其二",
        "author": "曹勋",
        "content": "堂隠云将隔，名高客已知。\n半岩施匠石，一室见操为。\n钟鼎功方着，山林兴未迟。\n兰台风致在，更喜读新诗。",
        "dynasty": "宋",
        "collection_info": null
    },
    {
        "uuid": "4d551cc3501fbd5666f6d75da7e02f46",
        "title": "和次子耜久雨韵三首  其一",
        "author": "曹勋",
        "content": "绿涨东篱菊，桐凋古井栏。\n雨频伤早谷，烟冷作新寒。\n有木皆生耳，何颜得渥丹。\n平章济农事，清坐且团团。",
        "dynasty": "宋",
        "collection_info": null
    },
    {
        "uuid": "8e10d8d2a10a15b55adb4a8fdb85d021",
        "title": "和次子耜久雨韵三首  其二",
        "author": "曹勋",
        "content": "眩瞀知阴久，茶瓯不厌浓。\n第忧沉稼穑，宁问浸芙蓉。\n天阔翻盆雨，云昏淡墨峯。\n长安鼎烹者，列坐正撞钟。",
        "dynasty": "宋",
        "collection_info": null
    },
    {
        "uuid": "b39073b24cda7f7c3ef9ec4affb96610",
        "title": "和次子耜久雨韵三首  其三",
        "author": "曹勋",
        "content": "连朝阴未断，仰食虑尤深。\n檐溜无穷响，村灯几处砧。\n吾儿诗有债，老我韵劳心。\n屏翳安能借，吹天扫积阴。",
        "dynasty": "宋",
        "collection_info": null
    },
    {
        "uuid": "5faae80889631f6ecd56bdada53b19ba",
        "title": "和曾守有作",
        "author": "曹勋",
        "content": "问俗犹秋热，移床趁晚凉。\n笑谈怀酒伴，节物念吾乡。\n闻道银槽熟，思倾玉指香。\n政须图一醉，宁復较行觞。",
        "dynasty": "宋",
        "collection_info": null
    },
    {
        "uuid": "3f082f7742e127bf647a2bd5189f54b3",
        "title": "和人见贻",
        "author": "曹勋",
        "content": "某也多奇蹇，当年侍玉除。\n驰驱先辂马，扈从达幽都。\n守己常安分，临官叹自愚。\n旨甘方薄宦，一语冀逢途。",
        "dynasty": "宋",
        "collection_info": null
    },
    {
        "uuid": "aa322d11d44218d3cbe06c5c2f017cdb",
        "title": "和王应夫见贻二首  其一",
        "author": "曹勋",
        "content": "不见应夫久，永怀清晤同。\n名高湖海内，诗在笑谈中。\n光泛崇兰露，香传碧桂风。\n只应家学着，更看庙堂功。",
        "dynasty": "宋",
        "collection_info": null
    },
    {
        "uuid": "d55765f9a63fc7de2b00c4c5841a60e7",
        "title": "和王应夫见贻二首  其二",
        "author": "曹勋",
        "content": "况味年来薄，书音寄亦稀。\n乱离多病后，人物故园非。\n潮揭当年会，朋侪几旐归。\n悲心那听此，生理念依微。",
        "dynasty": "宋",
        "collection_info": null
    },
    {
        "uuid": "b011b7e9d15d73a6bce339a62e8c6bfd",
        "title": "和双溪",
        "author": "曹勋",
        "content": "常忆双溪老，伽陀日益多。\n津梁今坐断，风月奈君何。\n清梵山藏路，南熏归满柯。\n何时话暌阔，芒屦入云萝。",
        "dynasty": "宋",
        "collection_info": null
    },
    {
        "uuid": "a07604e1483968874cdd083928eab4ac",
        "title": "和曾谹父见寄二首  其一",
        "author": "曹勋",
        "content": "活水从浇竹，闲书会引眠。\n玉溪何处所，璧月共清圆。\n诗到惟供录，欢如不隔年。\n何当见风度，应向日华边。",
        "dynasty": "宋",
        "collection_info": null
    },
    {
        "uuid": "ac64e791b11117d66fbef2fb2a4cee2c",
        "title": "和曾谹父见寄二首  其二",
        "author": "曹勋",
        "content": "小庵云雨上，朝槛俯晴雷。\n客子得幽胜，道人时往来。\n闲情聊自喜，昔事只堪哀。\n冲啬从兹老，何能叙玉台。",
        "dynasty": "宋",
        "collection_info": null
    },
    {
        "uuid": "64cfe24eb2e72659a72653cd4874c104",
        "title": "和茅山张达道二首  其一",
        "author": "曹勋",
        "content": "茅岫藏清隠，诗仙秀格春。\n道真渊有妙，素守峻能循。\n鹤举秋声远，诗成句法新。\n遥知游咏乐，下笔更如神。",
        "dynasty": "宋",
        "collection_info": null
    },
    {
        "uuid": "aa5b1b66a21936b1703e09832f807097",
        "title": "和茅山张达道二首  其二",
        "author": "曹勋",
        "content": "好笑曹功显，山林过几春。\n世缘犹积压，尘网復因循。\n踵息绵如在，颠毛雪更新。\n岁华行八十，泉石正驰神。",
        "dynasty": "宋",
        "collection_info": null
    },
    {
        "uuid": "12046caa8637d5a59cc92d53f595d1e2",
        "title": "和国器喜以事业为怀二首  其一",
        "author": "曹勋",
        "content": "郑氏传家学，诗书不愧心。\n佩刀知素业，左序况同襟。\n但喜知难字，何能识至音。\n小轩多暇日，为赋九州箴。",
        "dynasty": "宋",
        "collection_info": null
    },
    {
        "uuid": "593ff4a0e62f4ff484cb7f2de9b27ea3",
        "title": "和国器喜以事业为怀二首  其二",
        "author": "曹勋",
        "content": "久无轩冕意，出处亦何心。\n世味思三沐，花风快一襟。\n喜君方砺志，顾我岂知音。\n医手非吾事，深惭不可箴。",
        "dynasty": "宋",
        "collection_info": null
    },
    {
        "uuid": "3f2eb23e7ec07a02bd3cffda11402751",
        "title": "次韵呈南嘉",
        "author": "曹勋",
        "content": "塞北初辞虏，泉南滥总戎。\n请缨怀壮节，横槊媿家风。\n草木年华晚，关河鼓角雄。\n何当一笑粲，要赋马羣空。",
        "dynasty": "宋",
        "collection_info": null
    },
    {
        "uuid": "a9668815e79be9f24352cf17bcdb6dcf",
        "title": "用李参政游延福寺韵上之",
        "author": "曹勋",
        "content": "落日泉南郡，秋风岭北城。\n台符均庶等，杖履喜幽行。\n与客情文重，持怀事物轻。\n致君皆典礼，跻俗向丕平。\n相业瓯名在，辞华钵韵成。\n岂惟才广大，且復性澄泓。\n贱子欣承庇，微官得代耕。\n孤单常自畏，比数欲谁名。\n橐有书千卷，家无屋一楹。\n朝廷今再造，心迹渐双清。\n山转客容薄，天迷海色横。\n心期奉圯履，镕冶在高情。",
        "dynasty": "宋",
        "collection_info": null
    },
    {
        "uuid": "1ed7c7bb6d549328864b75fe005e7916",
        "title": "和同官问耳疾六首  其一",
        "author": "曹勋",
        "content": "行年七十化，聩景亦乘时。\n日近尤为祟，雷轰尚弗知。\n顾多居士病，頼有宁馨儿。\n若得都无听，唯哦见赠诗。",
        "dynasty": "宋",
        "collection_info": null
    },
    {
        "uuid": "3c69822c0416b6918bcff6509278c93d",
        "title": "和同官问耳疾六首  其二",
        "author": "曹勋",
        "content": "钟鼓嗟无与，衰残亦任时。\n岁华髭鬓上，心事水云知。\n尚若泠然善，何能养就儿。\n数篇存雅道，三復愧新诗。",
        "dynasty": "宋",
        "collection_info": null
    },
    {
        "uuid": "eb6386c264d005d356f97a14cac1091b",
        "title": "和同官问耳疾六首  其三",
        "author": "曹勋",
        "content": "牛斗当年事，何当復此时。\n謷乎虽有象，默尔类无知。\n不作多闻士，难尤造物儿。\n傥能三耳出，更诵五言诗。",
        "dynasty": "宋",
        "collection_info": null
    },
    {
        "uuid": "7bcd732ab71ada663835dfea7862216f",
        "title": "和同官问耳疾六首  其四",
        "author": "曹勋",
        "content": "愠心虽悄悄，药物亦时时。\n半耳念非病，全身聩始知。\n三湘怀楚些，一棹忆吴儿。\n会见相陪处，应多古锦诗。",
        "dynasty": "宋",
        "collection_info": null
    },
    {
        "uuid": "c2903720da52b2ee223fa200b7ea3ae4",
        "title": "和同官问耳疾六首  其五",
        "author": "曹勋",
        "content": "袁宏方咏史，江总得随时。\n归兴连天去，文盟落笔知。\n雨多移蚁垤，花过静蜂儿。\n頼有西斋友，熏风正入诗。",
        "dynasty": "宋",
        "collection_info": null
    },
    {
        "uuid": "219f1e920af22e36454c5667e0be0655",
        "title": "和同官问耳疾六首  其六",
        "author": "曹勋",
        "content": "中原困戎马，久欲谒明时。\n文轨虽非昔，英雄似未知。\n寰中无好汉，帐下得猪儿。\n慨念燕然勒，终还吉甫诗。",
        "dynasty": "宋",
        "collection_info": null
    },
    {
        "uuid": "a9a5bec3cc43fb73582f6b97fe7e7e42",
        "title": "久雨三首  其一",
        "author": "曹勋",
        "content": "五月正阳月，何尝与雨期。\n浃旬檐溜注，冞夕水声驰。\n古屋床床漏，苔墙堵堵隳。\n子桑谁復饷，勾漏政须医。",
        "dynasty": "宋",
        "collection_info": null
    },
    {
        "uuid": "14418633058fb48f832f08d4d67055ed",
        "title": "久雨三首  其二",
        "author": "曹勋",
        "content": "蚀余仍苦雨，犹尔晦阳晖。\n浩浩陂三尺，家家水半扉。\n汩陈非佛意，昏垫盖天机。\n祈恳须冥造，当仁要达微。",
        "dynasty": "宋",
        "collection_info": null
    },
    {
        "uuid": "79ae328b6935d9279b4f2c600ec1092f",
        "title": "久雨三首  其三",
        "author": "曹勋",
        "content": "一旬连夜雨，人物困泥中。\n竹树侵书暗，横流趁路通。\n竈烟薪更湿，檐溜耳难聪。\n润逼衣襟重，何时日照东。",
        "dynasty": "宋",
        "collection_info": null
    },
    {
        "uuid": "169d33bbaac877c372952c892279fe84",
        "title": "赠胡珵隠君",
        "author": "曹勋",
        "content": "星聚西豪里，人谁识少微。\n忘怀卷外少，此道眼中稀。\n笔墨腾瀛禁，图书动衮衣。\n趋风忻并世，一语欲清非。",
        "dynasty": "宋",
        "collection_info": null
    },
    {
        "uuid": "958957f2c9119b435dea492cd2fde05c",
        "title": "赠张炼师二首  其一",
        "author": "曹勋",
        "content": "昔仰苏仙迹，今瞻弄玉身。\n岳灵朝捧剑，飙驭夜朝真。\n笙鹤声常近，烟霞到处新。\n愿言承道荫，秘语慰斯民。",
        "dynasty": "宋",
        "collection_info": null
    },
    {
        "uuid": "cf5687f9324942c8ea0d927eb7ade6fd",
        "title": "赠张炼师二首  其二",
        "author": "曹勋",
        "content": "护幄通明殿，仙阶贵可知。\n尘凡聊混迹，功行欲康时。\n明月丹崖路，秋风白玉墀。\n行闻普济足，飞步万真期。",
        "dynasty": "宋",
        "collection_info": null
    },
    {
        "uuid": "a356e9460aebdbd6ea1c7f8f3b08dff3",
        "title": "题小石接待庵",
        "author": "曹勋",
        "content": "老大思閒适，山林喜晦藏。\n一廛虽异县，三径得崇冈。\n地僻烟云润，年丰黍稷香。\n心期得多矣，襟袖更新凉。",
        "dynasty": "宋",
        "collection_info": null
    },
    {
        "uuid": "b5cdb16a6d739c46f013a7d624650523",
        "title": "题今是斋",
        "author": "曹勋",
        "content": "伟矣高情着，斋名世亦稀。\n但能尘事远，便觉昔年非。\n琴静凝香碧，神清众妙归。\n诸缘只心法，鸥鸟亦忘机。",
        "dynasty": "宋",
        "collection_info": null
    },
    {
        "uuid": "899b630bdd094caaf1b3a46768a74d82",
        "title": "敬题箕颍集后二首  其一",
        "author": "曹勋",
        "content": "昔侍先君日，多令诵近诗。\n尚知涂抹处，犹记唱酬时。\n竟负经邦志，终为造物疑。\n篇篇亲训释，字字念恩慈。",
        "dynasty": "宋",
        "collection_info": null
    },
    {
        "uuid": "d02ee3c0f87ba8bbea8176a5ea7a5b74",
        "title": "敬题箕颍集后二首  其二",
        "author": "曹勋",
        "content": "太史推经学，先君得最深。\n文章八面敌，辛苦一生心。\n禁掖传新句，公卿录苦吟。\n遗留示有子，捧卷泪盈襟。",
        "dynasty": "宋",
        "collection_info": null
    },
    {
        "uuid": "d767b74c9697b250e81c5f3326aca126",
        "title": "寄溧水宰李仲镇",
        "author": "曹勋",
        "content": "不见李君久，水云鱼雁沉。\n调官聊制锦，得句剩关心。\n每访民情悦，相望春事深。\n故乡与贤者，北首重登临。",
        "dynasty": "宋",
        "collection_info": null
    },
    {
        "uuid": "647d5532ab9a42ec3fcf52f2c97fbcc0",
        "title": "小三侄远持兄嫂之命见访于荒寒寂寞中将归二诗为别  其一",
        "author": "曹勋",
        "content": "投老台山麓，松篁筑靓幽。\n行年今七十，抚事几春秋。\n但喜亲情话，难忘为小留。\n山川烦跋履，事事见操修。",
        "dynasty": "宋",
        "collection_info": null
    },
    {
        "uuid": "deafcd27c2da38d7f30988256e8da783",
        "title": "小三侄远持兄嫂之命见访于荒寒寂寞中将归二诗为别  其二",
        "author": "曹勋",
        "content": "不见小阮久，相看情甚温。\n肯来成宅相，端可大吾门。\n暖日长江路，梅花细雨村。\n真成好兄弟，言谢却忘言。",
        "dynasty": "宋",
        "collection_info": null
    },
    {
        "uuid": "d8c9f6ce425836b29bb9e7af572a8159",
        "title": "示诸子",
        "author": "曹勋",
        "content": "霜入晴云暖，冰生掠岸沙。\n卑枝闲剪橘，幽径试寻花。\n客路人情薄，乡关去路赊。\n只应託诸子，莫倦问桑麻。",
        "dynasty": "宋",
        "collection_info": null
    },
    {
        "uuid": "7e9f827840e8efe705e3491613d37be4",
        "title": "独步南园寄子忱",
        "author": "曹勋",
        "content": "野老悲春事，相如復倦游。\n肯来倾浊酒，同与散清愁。\n远岸重重柳，晴江处处舟。\n飞红残照晚，闲倚水边楼。",
        "dynasty": "宋",
        "collection_info": null
    },
    {
        "uuid": "e82f6000c95cb14be7f957f01abc5105",
        "title": "闻逆虏近淮",
        "author": "曹勋",
        "content": "壬午收亨运，余屯未肯休。\n风烟淮水近，天地老身愁。\n虏意骄如昨，江干景易秋。\n得闲如自若，心在一扁舟。",
        "dynasty": "宋",
        "collection_info": null
    },
    {
        "uuid": "87be37c934585681dd378b06a77efde0",
        "title": "方检详出歙研求诗",
        "author": "曹勋",
        "content": "黟歙与端璞，争雄称权奇。\n马肝乃正色，龙尾终视仪。\n霜毫瀹紫玉，松烟生华滋。\n都付文学老，看诵浯溪时。",
        "dynasty": "宋",
        "collection_info": null
    },
    {
        "uuid": "6a54457a7c43ca3ca413f7018857b3f6",
        "title": "淮上幕府",
        "author": "曹勋",
        "content": "上将宣威重，长淮朔吹来。\n兵戎已超距，鼓角有余哀。\n日薄云多暝，天寒火易灰。\n诗成且排闷，兴在倒金罍。",
        "dynasty": "宋",
        "collection_info": null
    },
    {
        "uuid": "ef33c53b05db4f6ddf6c3eb03e2d09fe",
        "title": "闻有衣冠附僞命者",
        "author": "曹勋",
        "content": "义分元无守，跳梁遂不臣。\n美新应有赋，思汉定何人。\n晚景嗟逢此，孤忠尚欲伸。\n君王在灵武，日竚靖风尘。",
        "dynasty": "宋",
        "collection_info": null
    },
    {
        "uuid": "5c6643af8dc0e897c4e43ee7612f9ca6",
        "title": "问讯子忱游天台",
        "author": "曹勋",
        "content": "落落贺吏部，萧萧湖海姿。\n好山应自适，短棹得回迟。\n花发庭中槛，香传舍外篱。\n相思梅已谢，无处问归期。",
        "dynasty": "宋",
        "collection_info": null
    },
    {
        "uuid": "139bc33db29977296bcc3eaf51b3ea7d",
        "title": "喜张叔潜登第",
        "author": "曹勋",
        "content": "潜也忠良士，骞腾喜纵观。\n主文收俊彦，学校益尊安。\n台阁名闻久，交游意始宽。\n佐时行拭目，正论耸朝端。",
        "dynasty": "宋",
        "collection_info": null
    },
    {
        "uuid": "0cbf9f8dc163b204bcd8599e57428e66",
        "title": "到庐阜谒清虚",
        "author": "曹勋",
        "content": "足趼踰千里，仙山岂易逢。\n欲将遮日手，款扣拨云峯。\n奎壁垂无极，星辰拱几重。\n师心微太漠，不碍白云封。",
        "dynasty": "宋",
        "collection_info": null
    },
    {
        "uuid": "f7a59ed3231b7aa64c5000b266e47dd2",
        "title": "游庐山道中作",
        "author": "曹勋",
        "content": "早踏丹枫路，西风禾豆干。\n鸣榔秋水阔，击漂晓溪寒。\n短褐宜扶杖，长涂懒据鞍。\n却思冬后景，黄菊压栏干。",
        "dynasty": "宋",
        "collection_info": null
    },
    {
        "uuid": "cb3f00e6d955d218458e3d73671eb159",
        "title": "游庐山涂中杂诗三首  其一",
        "author": "曹勋",
        "content": "天台久宴坐，庐阜得游遨。\n殊慰水云念，敢辞尘土劳。\n冬温寒色少，江静水痕高。\n归趁新年近，同斟玉色醪。",
        "dynasty": "宋",
        "collection_info": null
    },
    {
        "uuid": "346595be165273fb8ede0e7082f8131d",
        "title": "游庐山涂中杂诗三首  其二",
        "author": "曹勋",
        "content": "去去忘回远，行行迫腊天。\n江寒侵老泪，霜冷逼宵眠。\n客路虽经至，归涂尚过千。\n家山在台岳，南望几悠然。",
        "dynasty": "宋",
        "collection_info": null
    },
    {
        "uuid": "47fa97c44312fd5d274102bad26af43e",
        "title": "游庐山涂中杂诗三首  其三",
        "author": "曹勋",
        "content": "税驾南昌郡，城头喜少留。\n儿时诵闲赋，老境作佳游。\n杰阁收英槩，长江倚暮愁。\n何人识老子，清月上貂裘。",
        "dynasty": "宋",
        "collection_info": null
    },
    {
        "uuid": "9594bdfdc8ab10887bf941ce7b7e24be",
        "title": "苕溪道中",
        "author": "曹勋",
        "content": "秋日苕溪路，轻舟棹晚霞。\n梦魂犹畏客，行李乍离家。\n细细来凉吹，娟娟有晚花。\n平生云水兴，老境似难夸。",
        "dynasty": "宋",
        "collection_info": null
    },
    {
        "uuid": "1ead83eee6449189a011dbb296fd2539",
        "title": "过小圃",
        "author": "曹勋",
        "content": "小隠州城北，先谋儋石储。\n几椽将弊屋，数策未看书。\n碧色新松径，泉声旧石渠。\n欣然终日过，真是爱吾庐。",
        "dynasty": "宋",
        "collection_info": null
    },
    {
        "uuid": "d558679aec9216d71b9a08e71fb97971",
        "title": "上塘值清明八首  其一",
        "author": "曹勋",
        "content": "客路逢寒食，划船闹水干。\n娇云易得雨，暴冷不成寒。\n白水连天去，繁桃触目看。\n朝来有家信，稚子报平安。",
        "dynasty": "宋",
        "collection_info": null
    },
    {
        "uuid": "c4936e630fb88092605b49b58860689b",
        "title": "上塘值清明八首  其二",
        "author": "曹勋",
        "content": "客路逢寒食，清明未到家。\n起居须药饵，饮食任鱼虾。\n水浄垂垂柳，风迟艷艷花。\n兴来随处乐，不復问年华。",
        "dynasty": "宋",
        "collection_info": null
    },
    {
        "uuid": "489378efb880b3ad2dafd77d54a4da51",
        "title": "上塘值清明八首  其三",
        "author": "曹勋",
        "content": "客路逢寒食，犹寻御腊衣。\n羣芳须暖景，昽日尚寒晖。\n余力求闲早，劳生昨梦非。\n荠花浑似雪，蝴蝶梦中归。",
        "dynasty": "宋",
        "collection_info": null
    },
    {
        "uuid": "9538d9cfb2696036e6c0ba179202aa89",
        "title": "上塘值清明八首  其四",
        "author": "曹勋",
        "content": "客路逢寒食，光阴亦可惊。\n如何介子节，再过阖庐城。\n列岫遥逾碧，羣芳晚更明。\n饭余风力壮，掀舞小舟轻。",
        "dynasty": "宋",
        "collection_info": null
    },
    {
        "uuid": "6ca3cc27b671ccc7877659d4f31d7875",
        "title": "上塘值清明八首  其五",
        "author": "曹勋",
        "content": "客路逢寒食，山光触处新。\n取鱼多样网，舣岸几州人。\n默尔非无住，超然得任真。\n今年卦气尽，四顾欲何亲。",
        "dynasty": "宋",
        "collection_info": null
    },
    {
        "uuid": "27cd14828d8d8fae60226283e4619b98",
        "title": "上塘值清明八首  其六",
        "author": "曹勋",
        "content": "客路逢寒食，浙西春事稀。\n日华藏暖景，天气未单衣。\n歌棹喧椎鼓，桃花巧映扉。\n空收麰麦粉，药病岂心违。",
        "dynasty": "宋",
        "collection_info": null
    },
    {
        "uuid": "33cbe6b975af6ed81b0dedc9ea90b7c4",
        "title": "上塘值清明八首  其七",
        "author": "曹勋",
        "content": "客路逢寒食，禾秧出已齐。\n清溪三汊浅，白鹭一行低。\n禊饮心何在，茅峰路恐迷。\n随时随有乐，何处不幽栖。",
        "dynasty": "宋",
        "collection_info": null
    },
    {
        "uuid": "761583452e1c55cadafea9c2be4be5eb",
        "title": "上塘值清明八首  其八",
        "author": "曹勋",
        "content": "客路逢寒食，欣同不繫舟。\n闲中聊适性，要地固抽头。\n不作扬州梦，何能贾客留。\n壮怀今断断，世事任悠悠。",
        "dynasty": "宋",
        "collection_info": null
    },
    {
        "uuid": "1728f2767ad20aca37a5b01728ace466",
        "title": "涂中寒食",
        "author": "曹勋",
        "content": "上巳当羁旅，飘然浙水东。\n好花闲照水，宿雨冷连空。\n灵武兵方振，燕然信未通。\n无人访老子，有泪湿春红。",
        "dynasty": "宋",
        "collection_info": null
    },
    {
        "uuid": "59b2cab53ce8bc67bd4f45f108c2c79b",
        "title": "南园夜宿有怀",
        "author": "曹勋",
        "content": "老病杜门久，佳时谁与过。\n亲朋怀我少，风月向人多。\n梅景横清夜，江声动白波。\n不如潮早晚，墙外听渔歌。",
        "dynasty": "宋",
        "collection_info": null
    },
    {
        "uuid": "a06168ed5ef73dc9f5d6b62b7497bb2d",
        "title": "临安久雨",
        "author": "曹勋",
        "content": "初夏连朝雨，土人云入梅。\n但闻檐溜密，不见晓光开。\n衣润疑霑汗，阶空任长苔。\n地车无住着，只拟上层台。",
        "dynasty": "宋",
        "collection_info": null
    },
    {
        "uuid": "c650dd8731e310cb6f9e458558763626",
        "title": "谢岸老惠显明新芽",
        "author": "曹勋",
        "content": "幽壑乘春摘，芳芽辱见分。\n鶑花妨老眼，香味喜新闻。\n细石飞轻雪，圆瓯泛乱云。\n虽无七碗量，清兴重欣欣。",
        "dynasty": "宋",
        "collection_info": null
    },
    {
        "uuid": "50f518a5bf8e594c8ad41079b760b5a1",
        "title": "食虀有作",
        "author": "曹勋",
        "content": "点化八珍爽，须烦一品虀。\n村寒求瓮下，麵法记山西。\n宫征难忘味，膏粱勿遽迷。\n终然调鼎手，深旨出扶犁。",
        "dynasty": "宋",
        "collection_info": null
    },
    {
        "uuid": "a47fe87273e9fd9503bf598f2d3750f4",
        "title": "得致仕喜成",
        "author": "曹勋",
        "content": "久甚嗟形役，今方得自怡。\n所欣官已了，得与静相期。\n风月闲如旧，心情喜可知。\n山中鸡黍友，贺幅已先持。",
        "dynasty": "宋",
        "collection_info": null
    },
    {
        "uuid": "e8285f5b33ff246608c092ca984a0b78",
        "title": "忆梅",
        "author": "曹勋",
        "content": "江云暗江路，曾向玉川家。\n冷入参差玉，香随的皪花。\n照溪回夜色，冒雪冠春华。\n犹记西窗伴，寒枝片月斜。",
        "dynasty": "宋",
        "collection_info": null
    },
    {
        "uuid": "74c9f1f0c4b37a3eb0a10ec90bd699b7",
        "title": "暑后喜雨",
        "author": "曹勋",
        "content": "雨因祈祷得，连日作廉纤。\n候变凉飙肃，人皆和气添。\n秋旸犹执热，竹色故侵檐。\n但喜穹崇德，难从甲乙占。",
        "dynasty": "宋",
        "collection_info": null
    },
    {
        "uuid": "4806df9c4f1e7675ac54d856588613fe",
        "title": "招贾秘书",
        "author": "曹勋",
        "content": "不见贾夫子，病怀何得陈。\n呻吟一春了，物色九秋新。\n闲花翳栏槛，秀气浮衣巾。\n笑言约中澣，鸡黍供萧晨。",
        "dynasty": "宋",
        "collection_info": null
    },
    {
        "uuid": "8bc233f29b597b7ef9993125f8ce8e0b",
        "title": "和张才甫野望轩",
        "author": "曹勋",
        "content": "闻闢新轩槛，高明岂鞠穷。\n八荒供望眼，万事付冥鸿。\n聊味青龙钞，行趋白虎通。\n大千兼内外，拈出便无同。",
        "dynasty": "宋",
        "collection_info": null
    },
    {
        "uuid": "88a2d76e8cebaa8270a3748edd4e482d",
        "title": "寄吴思道",
        "author": "曹勋",
        "content": "别去书音短，愁来客路长。\n飞魂常故国，举目念殊乡。\n未暇论奇字，何堪别最良。\n秋风入边草，意苦不相忘。",
        "dynasty": "宋",
        "collection_info": null
    },
    {
        "uuid": "c8b25f49bddf7f7c5418e3b254374f10",
        "title": "简冲啬庵中故人",
        "author": "曹勋",
        "content": "寄迹临安久，思归夕梦频。\n愁多难强醉，病苦故禁人。\n夜短无清梦，年高叹幻身。\n山中有道伴，云壑擅余春。",
        "dynasty": "宋",
        "collection_info": null
    },
    {
        "uuid": "bb0d0e112137a9459c0fee8fbfd9bb3d",
        "title": "恭进德寿芝草",
        "author": "曹勋",
        "content": "椒掖冲襟奉玉宸，灵芝茎叶出氤氲。\n如颁月令欣欣政，先学巫山蔼蔼云。\n璀璨吐奇康寿栋，轮囷绝异汉唐闻。\n只应一叶三千岁，万亿斯年赞大君。",
        "dynasty": "宋",
        "collection_info": null
    },
    {
        "uuid": "79252374d6a273d8ed68e5758ebfcd1f",
        "title": "会庆圣节",
        "author": "曹勋",
        "content": "帝出乘时叶小春，中兴復古付曾孙。\n奉亲圣德躬仁孝，御极天章廓晏温。\n书轨自应归正统，蛮夷先已侍修门。\n凌虚志远吞寰宇，亿载端临四海尊。",
        "dynasty": "宋",
        "collection_info": null
    },
    {
        "uuid": "22b049e54d9c0285aefce1c31e8b9ba3",
        "title": "癸巳圣节二首  其一",
        "author": "曹勋",
        "content": "堪舆亨会接洪基，鬰鬰葱葱动紫微。\n理契弈秋专国手，德兼周武一戎衣。\n恩言下浃皆中道，帝意终潜復九围。\n升济羣生归大业，同心亿万仰天威。",
        "dynasty": "宋",
        "collection_info": null
    },
    {
        "uuid": "dddaedeef3560e774950f78bf3d697b6",
        "title": "癸巳圣节二首  其二",
        "author": "曹勋",
        "content": "晓云绀瓦不飞霜，瑞霭融春十月阳。\n电绕璇枢开上瑞，虹流华渚叶珍祥。\n威腾紫塞天骄外，日拱苍龙阙角傍。\n今岁泰坛伸谒款，是宜万寿咏无疆。",
        "dynasty": "宋",
        "collection_info": null
    },
    {
        "uuid": "6d1c89be26e169f3bf8d326650c9e731",
        "title": "恭奉圣训赋凌虚",
        "author": "曹勋",
        "content": "新规杰阁倚苍峦，地拱天成十二栏。\n但觉星辰来广漠，不知步武切高寒。\n春风先到黄金阙，皓月常临白玉槃。\n曾侍威颜香案末，邃瞻旒扆瑞云端。",
        "dynasty": "宋",
        "collection_info": null
    },
    {
        "uuid": "5cbc784d7f7787a4d4ed667689f6b78e",
        "title": "宣召看红木犀赐宴索诗并谢恩",
        "author": "曹勋",
        "content": "九霞深借晓光披，粟粟轻红荫碧枝。\n不逐秋香匀菊艷，要烘花色并彤墀。\n凉云收雨颁慈惠，宝幄中天拜宴私。\n折得一枝恩所赐，喜如初挂绿衣时。",
        "dynasty": "宋",
        "collection_info": null
    },
    {
        "uuid": "f357a75899f2a992a4c4840e3d1e28e5",
        "title": "恭睹上圣亲临江淮耀武伊洛谨成诗一章仰赞圣化",
        "author": "曹勋",
        "content": "晓传清警出龙楼，八骏腾骧下斗牛。\n铁骑屯云朝障殿，羽林扈跸拱凝旒。\n暂迂玉趾临三楚，便觉荣光焕九州。\n恢復故疆知默定，已看森索坠旄头。",
        "dynasty": "宋",
        "collection_info": null
    },
    {
        "uuid": "1f33aaf60d7c40f2f20be344e9b6b0e7",
        "title": "恭题观堂",
        "author": "曹勋",
        "content": "松篁深靓隠新宫，十六清真位位同。\n笙鹤似临三境上，佩环应下五云中。\n烟霞顿隔尘寰路，道德追还太古风。\n固已羣仙资圣寿，嵩呼益愿祝尧聪。",
        "dynasty": "宋",
        "collection_info": null
    },
    {
        "uuid": "52df70a4f432d5f84e2487627bde8ad8",
        "title": "初到阙下",
        "author": "曹勋",
        "content": "墨敕双驰侍帝傍，何堪窘步入明光。\n退风久作翻风翼，倦客何能久客梁。\n野寺残僧思缓步，断桥流水忆寒香。\n何时裋褐携筇去，数里松声细麦冈。",
        "dynasty": "宋",
        "collection_info": null
    },
    {
        "uuid": "eb781ae5c007423857bea7fed1cd423b",
        "title": "故旧见辟幕府",
        "author": "曹勋",
        "content": "生逢艰苦念无前，扈圣犹悲易水壖。\n知效一官常自愧，死须五鼎遂身先。\n颇收姓字朝廷上，宁復功名日月边。\n军旅固非平日事，愿将余力从櫜鞬。",
        "dynasty": "宋",
        "collection_info": null
    },
    {
        "uuid": "766fc137497bdcf9288e1e86446973b0",
        "title": "持节和王枢密三首  其一",
        "author": "曹勋",
        "content": "长淮矫首得遐观，犹记当年获奉銮。\n万马饮淮貔虎肃，六师扈跸水云寒。\n欣瞻幕府莲依水，慨念神州李下冠。\n狼望已销归庙畧，更持韵语访任安。",
        "dynasty": "宋",
        "collection_info": null
    },
    {
        "uuid": "561be8ece715ea66ced680a9c7e25a09",
        "title": "持节和王枢密三首  其二",
        "author": "曹勋",
        "content": "稍陪酬唱与荣观，声并琳琅和八銮。\n可但文华迎日丽，自然符采照人寒。\n笑谈殊喜亲犀麈，接侍终惭戴鹖冠。\n公等雍容瑚琏器，骞腾行见近长安。",
        "dynasty": "宋",
        "collection_info": null
    },
    {
        "uuid": "81c1d3ac55bc091cd1493da2dc7f22af",
        "title": "持节和王枢密三首  其三",
        "author": "曹勋",
        "content": "右府登车竦听观，皎如玉韵叶和銮。\n清熏已解南风愠，和气先舒易水寒。\n行李喜陪金虎节，移文应閟竹皮冠。\n愿看归去为霖雨，天下苍生在谢安。",
        "dynasty": "宋",
        "collection_info": null
    },
    {
        "uuid": "2ba209c1e4db12ed22ac14b0e7984984",
        "title": "持节过界",
        "author": "曹勋",
        "content": "泗滨怅望草连云，眼暗凄尘祇断魂。\n香火固难寻宝塔，云烟时復见沙墩。\n五更悲壮眠难熟，一片荒寒晓更昏。\n往事兴怀今二纪，道傍父老岂儿孙。",
        "dynasty": "宋",
        "collection_info": null
    },
    {
        "uuid": "5463dd8355cecca976115e6afb6a3d52",
        "title": "持节过京",
        "author": "曹勋",
        "content": "与客西游历汴都，荒寒不復见吾庐。\n只今黯黯尘埃起，当日葱葱气象无。\n虽觉人情犹向化，不知天意竟何如。\n遥思阊阖西边路，一夕飞魂绕故居。",
        "dynasty": "宋",
        "collection_info": null
    },
    {
        "uuid": "56258054fe22f85f7b3148c5e542b5e1",
        "title": "闻江上捷音",
        "author": "曹勋",
        "content": "黠虏窥边久未恭，天王清跸殄元凶。\n军威早已闻三捷，喜色遥知动六龙。\n师旅夙严新号令，版图行復旧提封。\n中兴大业书歌咏，愿刻浯溪颂九重。",
        "dynasty": "宋",
        "collection_info": null
    },
    {
        "uuid": "d3d6c29f08a7b7903ce4cf4baa211cc8",
        "title": "被旨军前讲和得回",
        "author": "曹勋",
        "content": "仗节亲宣诏语还，敢期幼稚得重看。\n铁衣冷桂龙鳞静，宝剑高藏玉彘寒。\n兵甲从今挽河水，儿孙力与復儒冠。\n清闲放意山林下，老援何能更据鞍。",
        "dynasty": "宋",
        "collection_info": null
    },
    {
        "uuid": "9242805d379efbd6a2bd10ac8189c0b9",
        "title": "呈时宰二首  其一",
        "author": "曹勋",
        "content": "黔黎谁识迓衡功，赤白囊闲寝燧烽。\n史不绝书称上瑞，地无遗利足三农。\n已闻奠玉祠真室，未见泥金款岱宗。\n七十二君梁父禅，何时展采更东封。",
        "dynasty": "宋",
        "collection_info": null
    },
    {
        "uuid": "f89288c4bc3e08bdd00c5091a1de144c",
        "title": "呈时宰二首  其二",
        "author": "曹勋",
        "content": "不毛山海尽梯航，德洽重熙圣祚昌。\n万国鼎新周礼乐，千官星拱舜衣裳。\n惠霑圜土恩波阔，德及昆虫化日长。\n天地至和昭感格，比闻甘露降番阳。",
        "dynasty": "宋",
        "collection_info": null
    },
    {
        "uuid": "ed60dff881d8b127d1d52e7151662dfa",
        "title": "政府生日四首  其一",
        "author": "曹勋",
        "content": "文经武纬致尊荣，功德崇高不可名。\n草檄预闻全国势，按图行见復都城。\n衮衣三总郊丘礼，黛耜初亲帝藉耕。\n过眼蓬莱几清浅，凝神治道自长生。",
        "dynasty": "宋",
        "collection_info": null
    },
    {
        "uuid": "e50e684e06095bcfb6cc3b94aee7903d",
        "title": "政府生日四首  其二",
        "author": "曹勋",
        "content": "上公翊戴肃朝绅，衮绣趋庭下帝宸。\n一德格天瞻相业，密云不雨协郊禋。\n初筵宠锡清都奏，和气融随明日春。\n成算自应同寿算，两河黎庶待陶钧。",
        "dynasty": "宋",
        "collection_info": null
    },
    {
        "uuid": "3b8949fd6ff3728078a87eae7bdae4c7",
        "title": "政府生日四首  其三",
        "author": "曹勋",
        "content": "鉅德元功凤应韶，屏风隔坐翊昌朝。\n星辰循轨三阶正，钟鼓重新一气调。\n活国工夫归断断，炼形真一已飘飘。\n芒鞋门下尘埃客，拔宅惟看上紫霄。",
        "dynasty": "宋",
        "collection_info": null
    },
    {
        "uuid": "996da3e2362451ffbcce39901c0dd799",
        "title": "政府生日四首  其四",
        "author": "曹勋",
        "content": "岁躔回次拱台星，麟阁仪刑首万英。\n钟阜堂堂分秀润，淮波衮衮湛清明。\n铺张治具调元化，整顿皇纲抚有生。\n鹤驭它时赤松伴，丹砂九转待功成。",
        "dynasty": "宋",
        "collection_info": null
    },
    {
        "uuid": "bb709c7aa2f412adaa1e75b73858b1a5",
        "title": "殿帅生日",
        "author": "曹勋",
        "content": "熏风拂拂下槐庭，师帅膺时奠四溟。\n代北家声今嗣业，淮南草木亦知名。\n阵前铁马三军勇，肘后金丹九转成。\n立国宗臣宜寿考，阴功篆玉定长生。",
        "dynasty": "宋",
        "collection_info": null
    },
    {
        "uuid": "efc71f3f7c1680e86380716ba2b3129f",
        "title": "林诏使生日",
        "author": "曹勋",
        "content": "杪冬庆阀绮云浮，挺育文英气夺秋。\n乌府暂烦安远俗，龙骧方倚破姦谋。\n三吴遂奠时巡驭，四海咸瞻入告猷。\n何止阴功钟五福，岩廊已识济川舟。",
        "dynasty": "宋",
        "collection_info": null
    },
    {
        "uuid": "5860570654cc5e06a771894577907cc4",
        "title": "何季崇生日",
        "author": "曹勋",
        "content": "庆阀当年侍从臣，传家今见石麒麟。\n瑶觞初过菖蒲节，碧海聊观荔子春。\n超逸绝尘髯政事，暑天汤餠魏簪绅。\n祝公千百松筠寿，常对团团月色新。",
        "dynasty": "宋",
        "collection_info": null
    },
    {
        "uuid": "500ce9561147487c06c731323f7652b2",
        "title": "题吴郡王家双竹",
        "author": "曹勋",
        "content": "环碧亭前碧玉枝，森森连璧揖多姿。\n节涵宿雨苍龙并，梢舞晴云翠凤差。\n架雪凌霜俱有志，怀仁抱义本同时。\n戚垣密协如苞瑞，盛事应先黼扆知。",
        "dynasty": "宋",
        "collection_info": null
    },
    {
        "uuid": "79874adc0f8de789a543e1e1d5e9e142",
        "title": "题钱参政东岩",
        "author": "曹勋",
        "content": "龙顾初闻闢纵观，尽收清胜閟高寒。\n四围列岫飞云静，十里平湖碧照宽。\n麈尾有言皆灌顶，尘中无路不惊湍。\n东岩端作东山望，行为苍生起谢安。",
        "dynasty": "宋",
        "collection_info": null
    },
    {
        "uuid": "7e5a0cccf104cc9edfec8581d0c1fdc7",
        "title": "题王懋功秀才秀野堂",
        "author": "曹勋",
        "content": "卜筑清幽远市尘，一川窈窕静松筠。\n下临城郭千门晓，中有轩窗五亩春。\n游艺本图佳客语，好贤不觉主人贫。\n我来登览秋风晚，喜揖清言月色新。",
        "dynasty": "宋",
        "collection_info": null
    },
    {
        "uuid": "49b3d0393b3e4ad90d39824e3231020e",
        "title": "题谢太尉养素堂",
        "author": "曹勋",
        "content": "东山雅望意雍容，养素璇题振道风。\n剩贮琴书供啸咏，更新窗户不青红。\n数峯吴越登临外，千里江山指顾中。\n玉碾碧天冷无际，中秋莫放酒杯空。",
        "dynasty": "宋",
        "collection_info": null
    },
    {
        "uuid": "1fa9dc3fbda5efbd64c9dc87fbbdcb69",
        "title": "赋郭步帅归耕堂",
        "author": "曹勋",
        "content": "汉水无波楚岫青，归来风月久经营。\n要亲稼穑资三径，已试韬钤息五兵。\n卖剑买牛聊适意，扬鞭敲𩍐暂忘情。\n祇应未稳耘耔乐，褒诏行需父子荣。",
        "dynasty": "宋",
        "collection_info": null
    },
    {
        "uuid": "9400392a51633268d093d2b733008f8e",
        "title": "题迎晖堂",
        "author": "曹勋",
        "content": "爽垲幽居抵万金，东西领畧水云深。\n江山入坐清无暑，文史销閒静有琴。\n何处菱歌烟艇雨，最宜秋月海潮音。\n主人占得林泉乐，本有江湖一片心。",
        "dynasty": "宋",
        "collection_info": null
    },
    {
        "uuid": "0560287e3e48acce6e0d5f2e79a1dd29",
        "title": "题人舫斋",
        "author": "曹勋",
        "content": "君家作屋拟虚舟，想见低窗事事幽。\n竹干巧同樯影直，帘波寒并水光浮。\n五湖烟月应无意，四海风尘计少留。\n挂旆天山端有待，要凭巨楫济横流。",
        "dynasty": "宋",
        "collection_info": null
    },
    {
        "uuid": "e7d31e748ffe05ebab1c75a72c23fa62",
        "title": "题客舍",
        "author": "曹勋",
        "content": "路边小舍静无泥，风入松杉绿满枝。\n溪抱回堤山抱屋，舟藏曲港竹藏篱。\n主人野性留应懒，倦客闲情去輙迟。\n内讼尘埃犹仆仆，厚颜如奉北山移。",
        "dynasty": "宋",
        "collection_info": null
    },
    {
        "uuid": "42dac57a62b8c7ec9e0766308ee269d5",
        "title": "寄题祝秘校航斋",
        "author": "曹勋",
        "content": "密密帘垂映柁楼，济川聊此舣虚舟。\n羣经列坐供游息，巨浪掀天得罢休。\n猿鹤依栖知有地，儿童遗坠且无忧。\n业成一棹黄金阙，稳上鳌头拜冕旒。",
        "dynasty": "宋",
        "collection_info": null
    },
    {
        "uuid": "5112973b04ecf363d7129454c33b30d8",
        "title": "赋陈嘉谟东西轩二首  其一",
        "author": "曹勋",
        "content": "田田东作衬柴关，湿碧吹青一望间。\n已许倾心常向日，尚容高卧且怀山。\n光风春动方崇蕙，沆瀣宵零可驻颜。\n要是耕耘在毛墨，图书佳客乐余閒。",
        "dynasty": "宋",
        "collection_info": null
    },
    {
        "uuid": "5e39fcd3da9cd40b5b8e346c67d9667d",
        "title": "赋陈嘉谟东西轩二首  其二",
        "author": "曹勋",
        "content": "西成高凿一轩通，荷盖吹凉入坐中。\n新月不妨回夜色，有秋何止阅年丰。\n直须落日红无际，剩看羣山翠扫空。\n更约他年身退后，披襟来此揖凉风。",
        "dynasty": "宋",
        "collection_info": null
    },
    {
        "uuid": "f8b403843ef54486320dee8376b90535",
        "title": "咏双竹",
        "author": "曹勋",
        "content": "千岩万壑碧嶙峋，密有双成瑞此君。\n破箨猗猗联绿玉，并梢袅袅舞清熏。\n巧穿怪石嵌空地，色映虚亭窈窕云。\n比节合心皆美事，孤高殊喜不同羣。",
        "dynasty": "宋",
        "collection_info": null
    },
    {
        "uuid": "62ae20e7820704e9a3543ad6fb8223cc",
        "title": "赋友人竹轩",
        "author": "曹勋",
        "content": "轩外萧骚静碧云，有来君子助通津。\n烟幢羽盖诚销暑，玉轴牙籤不受尘。\n解箨竹林宜琐碎，漙梢风露献清新。\n茶瓜雅纳开怀客，俱喜高材似主人。",
        "dynasty": "宋",
        "collection_info": null
    },
    {
        "uuid": "670d872e9d2e2af6e4a9e63d77899363",
        "title": "友人所居竹冈以关名之",
        "author": "曹勋",
        "content": "晓驱羸马踏尘埃，喜见前关亦快哉。\n几启双扉迎晓日，未妨斜月掩苍苔。\n声摇沙塞可无此，翠锁城埤寒未开。\n趁得鸡鸣也须度，弃繻不是俗人来。",
        "dynasty": "宋",
        "collection_info": null
    },
    {
        "uuid": "f16e87767d9f6a6d45ab599bc2177506",
        "title": "赠许察院",
        "author": "曹勋",
        "content": "海内知名第一流，诗从伟度破优柔。\n知公少驻抟风翼，念我都如露地牛。\n解腊天容先布暖，得春梅意小迟留。\n红穿碧甲聊随俗，不奈心惊雁过楼。",
        "dynasty": "宋",
        "collection_info": null
    },
    {
        "uuid": "2bea9cdc2432bfa1964f67e11a16ccb1",
        "title": "赠李严州",
        "author": "曹勋",
        "content": "谪仙风骨今何如，自我不见三年余。\n双眸如电尚可想，两鬓欲雪今安无。\n干戈塞路军麾满，骨肉避地星散居。\n未知草堂可归否，有使可寄平安书。",
        "dynasty": "宋",
        "collection_info": null
    },
    {
        "uuid": "6f6730dbac5a71ea0cdf820edd16a88e",
        "title": "赠闻人子进",
        "author": "曹勋",
        "content": "丹地清江若有期，卜居仍俯小涟漪。\n颇怜松竹无多地，祇顿琴书已近篱。\n久雨不妨田要润，暂凉真与病相宜。\n何当去此炎歊酷，日待风高脱叶时。",
        "dynasty": "宋",
        "collection_info": null
    },
    {
        "uuid": "33bef98e2fa5bdf6d165a18ce7fd47cb",
        "title": "赠灵隠老",
        "author": "曹勋",
        "content": "一笑相逢语上方，水云旗迹觉清凉。\n未论方丈葛藤话，且喜斋厨蔬笋香。\n闲拄瘦筇随意立，却愁款段入城忙。\n宿山更作他时约，枕簟茶瓜冷不妨。",
        "dynasty": "宋",
        "collection_info": null
    },
    {
        "uuid": "f5d888c32a958cd967a875e81224578a",
        "title": "潮州赠刘大夫",
        "author": "曹勋",
        "content": "山绕蒙庵十里阴，两翁逸驾每骎骎。\n人随衡雁野云薄，梦绕鳄溪秋水深。\n别后诗章清有思，向来游处剩关心。\n何妨一笑云萝上，小约湖边特特寻。",
        "dynasty": "宋",
        "collection_info": null
    },
    {
        "uuid": "1bef43613ad57277c72e5c3f7ddbac37",
        "title": "赠李次仲致政",
        "author": "曹勋",
        "content": "縠水柯山隔几年，又来辇毂拜云天。\n东西南北任造化，甲乙丙丁皆宿缘。\n老境精神惟坐卧，故居松竹想清妍。\n岂如溪上木中子，日饮溪光今地仙。",
        "dynasty": "宋",
        "collection_info": null
    },
    {
        "uuid": "e6c3afbf2c9e2bc771e39b5d9439ba70",
        "title": "接待赠相送诸公",
        "author": "曹勋",
        "content": "晓随幽径踏行云，拄颊南山眼界新。\n马上客尘良自笑，山中梅意欲惊春。\n清愁有底能随酒，世道何方可问津。\n頼有诸公同一笑，得舒软语话情亲。",
        "dynasty": "宋",
        "collection_info": null
    },
    {
        "uuid": "a2706fea1f9e379c388a986deef69baa",
        "title": "黄侍郎宫祠赠行",
        "author": "曹勋",
        "content": "无双佳誉久腾芳，暂解繁机下帝旁。\n举世不能容直道，清时聊欲款江乡。\n修涂按辔三秋雨，别殿陪祠一炷香。\n顾我辱知门下久，语离清泪洒沧浪。",
        "dynasty": "宋",
        "collection_info": null
    },
    {
        "uuid": "811b836d3cd033a8c62bb47fb5eb75d6",
        "title": "与曾侍郎",
        "author": "曹勋",
        "content": "里巷风和递晓驺，高轩见顾识英猷。\n挥犀唾玉闻乡语，对酒看花话旧游。\n殊喜故家青玉案，方承大问翠云裘。\n愿持相业天钧上，箕颍重为第一流。",
        "dynasty": "宋",
        "collection_info": null
    },
    {
        "uuid": "0e7c3d3c288492422a4379bdd9d9bf60",
        "title": "与李先生学士",
        "author": "曹勋",
        "content": "先生声彻大明宫，顾肯驰驱与俗同。\n但得琴书娱白日，何须鞭帽犯朝风。\n未容倦客寻源去，应谓斯人底死穷。\n它日云林陪杖屦，款承愿辈嗫嚅翁。",
        "dynasty": "宋",
        "collection_info": null
    },
    {
        "uuid": "b781849bf3e7dd939ed889c9f192cb4f",
        "title": "送赵安定弭节三衢",
        "author": "曹勋",
        "content": "茅土真封辅帝畿，天潢近派冠彤墀。\n当机久契拈花笑，示病何劳阖国追。\n北阙暂违文石陛，西风正是菊花时。\n瘦筇短褐他年去，洗雨蒙烟访习池。",
        "dynasty": "宋",
        "collection_info": null
    },
    {
        "uuid": "393e4fe3b2b889d1f8b235ebf5be99c6",
        "title": "送王制置帅成都",
        "author": "曹勋",
        "content": "从来吴蜀势相亲，制阃今勤侍帝臣。\n可但覆瓯称直道，暂烦分陕济斯民。\n剑关日下山河重，井络天开号令新。\n圣主遂宽西顾念，遨头正及锦江春。",
        "dynasty": "宋",
        "collection_info": null
    },
    {
        "uuid": "ae264bcc26b23d3134ddc7dbe55ff8f7",
        "title": "送子威兄归邵武",
        "author": "曹勋",
        "content": "闽浙相望一寸心，鸰原落寞叹孤音。\n五年情话空相忆，千里闲门肯见寻。\n只拟连床常对语，岂堪垂老更分襟。\n它时果许邻幽筑，莫倦天台尘土深。",
        "dynasty": "宋",
        "collection_info": null
    },
    {
        "uuid": "263f715667c510668bea79d5dbb70a21",
        "title": "送郑吏部出使二首  其一",
        "author": "曹勋",
        "content": "圣主东南眷念劳，绣衣行部辍名曹。\n喜寻物外人多竺，应遇山中相有陶。\n丹笔不摇吟笔健，颓风顿革古风高。\n如何大展安邦手，勿使鲸鲵弄海涛。",
        "dynasty": "宋",
        "collection_info": null
    },
    {
        "uuid": "344e72fd05f2aafbac91a5e238704cae",
        "title": "送郑吏部出使二首  其二",
        "author": "曹勋",
        "content": "生灵涂炭帝兴怜，揽辔公应愿着鞭。\n禹贡山川仍旧贯，汉时户口失残编。\n交征夷夏疑非古，积弊公私不记年。\n且乞韩州风信好，二君归计託楼船。",
        "dynasty": "宋",
        "collection_info": null
    },
    {
        "uuid": "122f08a3b14fa1e81761a1117ea7100b",
        "title": "送谢景思从辟督府二首  其一",
        "author": "曹勋",
        "content": "乘传逆知怀抱开，壁门春晚静尘埃。\n萱明子舍虽云乐，檄愈头风得屡催。\n横槊便知威黠虏，指踪端復頼长才。\n维持江左风流在，富贵行看正鼎来。",
        "dynasty": "宋",
        "collection_info": null
    },
    {
        "uuid": "5099769733bf0c3892b843a4223cf59f",
        "title": "送谢景思从辟督府二首  其二",
        "author": "曹勋",
        "content": "艰垒师行遂坦夷，中兴仍待老文辞。\n上公固已虚油幕，硕画旋看赞鼎司。\n气隔龙荒朝陇蜀，令严虎旅肃旌麾。\n风声鹤唳天威振，会见棋余折屐时。",
        "dynasty": "宋",
        "collection_info": null
    },
    {
        "uuid": "c96cf829433384c2a44540c1ac3e6f15",
        "title": "送子芬年家之官越上",
        "author": "曹勋",
        "content": "清润丰姿玉不瑕，篇章典重见词华。\n韬钤小试诸侯幕，事业共称丞相家。\n蓬阁昼长宜笑咏，山阴春早已鶑花。\n凤池自是风流在，行见金门帽带斜。",
        "dynasty": "宋",
        "collection_info": null
    },
    {
        "uuid": "acd2c2e72b36e6822e4321a913aa8995",
        "title": "送人倅潮阳",
        "author": "曹勋",
        "content": "情文俱至接交亲，折节如君未有邻。\n垂棒不妨希孟德，荣亲当復比安仁。\n碧云斜日羊山路，黄叶西风鳄水滨。\n嗟我殊乡远良友，尚堪病眼看征轮。",
        "dynasty": "宋",
        "collection_info": null
    },
    {
        "uuid": "f8ab75cb31921e6ff99410f5e73423eb",
        "title": "送丁致远司理",
        "author": "曹勋",
        "content": "苕溪霅水接云沙，秀气全钟化鹤家。\n三语固知油幕近，八吟不觉石渠赊。\n庭亲戏綵心应悦，路近乘槎梅已花。\n一意相期升馆殿，三年倚玉愧蒹葭。",
        "dynasty": "宋",
        "collection_info": null
    },
    {
        "uuid": "82cc44a35777d39e65bf7d05b23a528a",
        "title": "送表弟丘彦泽失官之潮",
        "author": "曹勋",
        "content": "此身江海一浮沤，遇坎乘流莫预谋。\n莱子奉亲真是乐，塞翁失马定无忧。\n关山照眼长安近，裘褐生香鳄水秋。\n隠忍功名丈夫事，行知富贵自相求。",
        "dynasty": "宋",
        "collection_info": null
    },
    {
        "uuid": "00ccd07a3b1b6bd7a8c87fae492bc1de",
        "title": "送杨子宽还临安寄钱处和",
        "author": "曹勋",
        "content": "送客天台不上船，东风款段喜扬鞭。\n山容阁雪晓犹冷，花色烘云春正妍。\n壠上麦芒犹绿嫩，枝间梅子渐青圆。\n有怀阁老应诗罢，尽捲珠帘按管絃。",
        "dynasty": "宋",
        "collection_info": null
    },
    {
        "uuid": "19dd26567d5b54740740d6c310d99c01",
        "title": "送怀英访庐山",
        "author": "曹勋",
        "content": "台岳相逢麋鹿墟，识公风骨秀而癯。\n山林访道诚多切，云水期真进所如。\n炉鼎丹砂知炼己，关河霜霰不妨渠。\n它时应有衡阳雁，莫忘南来一纸书。",
        "dynasty": "宋",
        "collection_info": null
    },
    {
        "uuid": "df70cdf2447a1e1b294dab27e707f610",
        "title": "送张冲举先生还山",
        "author": "曹勋",
        "content": "道人丰骨出埃尘，玉颊双红烂熳春。\n金液密传张果老，黄庭曾授赤明民。\n秋来行李林泉好，雨后云山意气新。\n顾我年华已垂尽，余龄薪水愿相亲。",
        "dynasty": "宋",
        "collection_info": null
    },
    {
        "uuid": "7e49dbb56a46dc3ff3ccc2cde7092142",
        "title": "送王道录桐柏住庵二首  其一",
        "author": "曹勋",
        "content": "早觉人间万事非，便寻幽远凈征衣。\n每嗟老境难辞老，政使归时未得归。\n物外无思皆妙道，尘中有患更危机。\n羡君行李翩然去，琼阙从兹两子微。",
        "dynasty": "宋",
        "collection_info": null
    },
    {
        "uuid": "eddaceec47e8c75b216bac3246ef4198",
        "title": "送王道录桐柏住庵二首  其二",
        "author": "曹勋",
        "content": "见说当年梦甚真，公今高步挹清尘。\n经传桐柏兼三洞，名在明廷接万神。\n马过越山资浩气，花飞剡水正残春。\n白云二友皆仙士，晤语多应一笑频。",
        "dynasty": "宋",
        "collection_info": null
    },
    {
        "uuid": "0aaca8c0b57449020af1965c9a53e6ed",
        "title": "送张才甫知池阳",
        "author": "曹勋",
        "content": "频向长亭折柳枝，客中送客动愁思。\n未论莲社重分袂，第喜牙璋再把麾。\n旁塞兵民须旧德，长淮风月待新诗。\n行看紫诏求耆宿，正是霜天清晓时。",
        "dynasty": "宋",
        "collection_info": null
    },
    {
        "uuid": "a10e97cf855a496d7513ec6b29d17d08",
        "title": "送人游福唐",
        "author": "曹勋",
        "content": "萝月溪云各未阑，它时薪水肯相安。\n家依梵剎钟磬静，路近台山松桂寒。\n横槊胜流公远诣，观澜逸兴我难看。\n归时一棹宜须早，趁取熏风荔子丹。",
        "dynasty": "宋",
        "collection_info": null
    },
    {
        "uuid": "19a3135a52dcba2b697cfe9f5ff9adaf",
        "title": "送别曹封叔",
        "author": "曹勋",
        "content": "华宗丰度蔼长云，一笑相逢契懒真。\n岂但金兰如旧分，固应俞扁是前身。\n久为辇毂缁尘客，欲趁龙园茗碗春。\n顾我华颠今放迹，水边林下愿相亲。",
        "dynasty": "宋",
        "collection_info": null
    },
    {
        "uuid": "219495fc4a4b7e7c2fc6f1458ae3249e",
        "title": "久别黄虚中忽会又别二诗道意  其一",
        "author": "曹勋",
        "content": "汪汪陂量有家声，文擅区中世典刑。\n别去十年头已白，相逢一日眼犹青。\n君裁短后姑假道，我访内丹殊不经。\n萝月风櫺传古锦，无令簿领困周星。",
        "dynasty": "宋",
        "collection_info": null
    },
    {
        "uuid": "494f55a4ba13caa6b43f96a3f2037857",
        "title": "久别黄虚中忽会又别二诗道意  其二",
        "author": "曹勋",
        "content": "苹满烟沙柳满洲，绿荷风软转船头。\n归篷亟作恁么去，许事肯令如是休。\n自有文章追洛下，莫缘誉处厌糟丘。\n君能坐致钱流地，行达通明十二旒。",
        "dynasty": "宋",
        "collection_info": null
    },
    {
        "uuid": "e1323dcc316c307752afc9e827d39953",
        "title": "送殿干谯公暂归莆田",
        "author": "曹勋",
        "content": "暂辍京尘扰扰间，一鞭行色冒春寒。\n梅花细雨资能赋，野水遥山好据鞍。\n引道颇闻辞魏阙，觅官况可近长安。\n掀髯西笑归宜早，应及莆闽荔子丹。",
        "dynasty": "宋",
        "collection_info": null
    },
    {
        "uuid": "c44d479b59595ecd3da578c01438a96a",
        "title": "送钱处和知三衢",
        "author": "曹勋",
        "content": "忠孝传芳在一门，双旌光动小阳春。\n柯山瀫水聊均逸，石室龟峰定可人。\n紫诏密尝符夙梦，朱轓果见抚斯民。\n故家未有如公者，自致勋名侍帝宸。",
        "dynasty": "宋",
        "collection_info": null
    },
    {
        "uuid": "13d288d9e3d86bc1494b366a92b80e1a",
        "title": "和都运龙图二首  其一",
        "author": "曹勋",
        "content": "一时耆旧尽英游，玉节迎銮暂少休。\n不以秦人视越瘠，载驰楚尾与吴头。\n两淮浓被钟离政，一水聊萦杜若洲。\n行见锋车还禁橐，已看仁化浃鱼鸥。",
        "dynasty": "宋",
        "collection_info": null
    },
    {
        "uuid": "74ebac76e264e6a21f9a86e79d458e3f",
        "title": "和都运龙图二首  其二",
        "author": "曹勋",
        "content": "老去心情故倦游，直诚自许赋休休。\n清流固已久绝望，白髮只今空满头。\n软语每思挥玉麈，寻源便欲过瓜洲。\n他年一棹烟江雨，有愧轻轻不下鸥。",
        "dynasty": "宋",
        "collection_info": null
    },
    {
        "uuid": "0650c7266423d748eeeab0bc16d4fc74",
        "title": "和郑康道二首  其一",
        "author": "曹勋",
        "content": "绝叹当年故作痴，水边林下欲清非。\n未应阮籍涂穷惯，自是王通世念微。\n仗节旧闻英槩伟，挂冠惜与壮心违。\n起予径办从公物，一䩫芒鞋一衲衣。",
        "dynasty": "宋",
        "collection_info": null
    },
    {
        "uuid": "f9f5562c1bf8c3dcb9add55b54d1c1cc",
        "title": "和郑康道二首  其二",
        "author": "曹勋",
        "content": "耕隠春江水尽头，一廛已自鄙通侯。\n好辞遽作春半别，归意欲兼天际流。\n我尚未栽三径竹，君能先泛五湖舟。\n要来便作乘风客，莫使烟光有许愁。",
        "dynasty": "宋",
        "collection_info": null
    },
    {
        "uuid": "68486caf5e045b15dfdb26dd75295b53",
        "title": "和谢景英提干",
        "author": "曹勋",
        "content": "公家绣户压城垣，物采随时入懒轩。\n人倚层楼风满槛，江涵秋影月当门。\n剩闻芗渌罗襦丽，醉看金荷烛影昏。\n可但颓然信真率，亦思秀句得重论。",
        "dynasty": "宋",
        "collection_info": null
    },
    {
        "uuid": "f0c0df129b46961295ee727f7c688406",
        "title": "和稳上座",
        "author": "曹勋",
        "content": "与公缁素两无成，世路低回窘墨绳。\n弱羽机缯怀畏避，孤根霜雪厌侵凌。\n未须神秀终齐雪，好嘱维摩且判凭。\n喜读师诗破尘坌，了如松雪拂人膺。",
        "dynasty": "宋",
        "collection_info": null
    },
    {
        "uuid": "92c9c92c626dfcd6c5df608ff9a977e6",
        "title": "和杨季廓解元",
        "author": "曹勋",
        "content": "下帷闻说尽英奇，赋就三都墨未醨。\n分比楚兰同讲学，文踰荆玉不遐遗。\n豹藏烟雾聊相与，蚌剖珠玑要及时。\n龙虎他年题淡墨，绿衣皂盖看风姿。",
        "dynasty": "宋",
        "collection_info": null
    },
    {
        "uuid": "4ba18dbadcc36699f1fc2adb129a104c",
        "title": "用前韵书田间晚步",
        "author": "曹勋",
        "content": "寓居萧寺憇衰迟，得酒宁论浊与醨。\n闲裏风光常自喜，暑中人事弃如遗。\n一溪烟水渔乡后，万迭苍山月上时。\n竹杖芒鞋田岸久，稻花细细岁丰姿。",
        "dynasty": "宋",
        "collection_info": null
    },
    {
        "uuid": "f27ba1a2ced9f63713f2ee63d98151c1",
        "title": "用前韵赠岸老",
        "author": "曹勋",
        "content": "年来学稼似樊迟，惟有农功每不醨。\n事与本心虽自适，病随老境岂相遗。\n我方枕簟和云住，公正风幡撇地时。\n林下相逢笑相领，一枝筇竹水云姿。",
        "dynasty": "宋",
        "collection_info": null
    },
    {
        "uuid": "3d7d717306d6a37099241e2408b25d03",
        "title": "和曾谹父光孝佳句",
        "author": "曹勋",
        "content": "使君幽讨遍禅林，名动三台殿阁清。\n稍赋诗章回好色，坐令草木有佳声。\n政须膏泽随轩至，未碍隼旟衝雨行。\n争写雄文惟恐后，喜兼和气满重城。",
        "dynasty": "宋",
        "collection_info": null
    },
    {
        "uuid": "0cbe82ec437a02253ded7d60e82304e7",
        "title": "和黄南嘉相贺",
        "author": "曹勋",
        "content": "贼马凭凌势怒号，铁衣夜挂映征袍。\n谨严甲士方超距，森索妖星绝绎骚。\n横槊赋诗虽昔事，枕戈待旦敢徒劳。\n公诗一洗烟尘气，媿甚横行不鼓刀。",
        "dynasty": "宋",
        "collection_info": null
    },
    {
        "uuid": "dc21f1a2e64a129049e706a461191fe2",
        "title": "用钱梦弼韵送归京口",
        "author": "曹勋",
        "content": "吾侪此道竟须伸，抱负堂堂况不伦。\n每喜高才皆正论，异时公议有廷臣。\n落花流水方愁客，细雨轻寒不着人。\n且力韬钤加强饭，未须俯首叹湮沦。",
        "dynasty": "宋",
        "collection_info": null
    },
    {
        "uuid": "003f705bac2ae823461fefa5bea61eb5",
        "title": "和郑国器来自江州道中之什",
        "author": "曹勋",
        "content": "闻道山炉一炷香，三余常得寸心降。\n直须了取诗千首，始可闲期璧一双。\n梅润未能排絮帽，日阳只拟上云窗。\n竚公纳锡充前列，毋使迟迟出九江。",
        "dynasty": "宋",
        "collection_info": null
    },
    {
        "uuid": "0a32cb01c342d1634b909397b69b54d3",
        "title": "和国器因以奉勉",
        "author": "曹勋",
        "content": "宿云浓澹弄空明，桃李吹香雨屡经。\n燕识旧巢犹颉颃，枝骈新绿尚芳馨。\n力田须待年多黍，知病好寻参与苓。\n莫为无家动乡思，且筹杰论献明廷。",
        "dynasty": "宋",
        "collection_info": null
    },
    {
        "uuid": "2e454820ec967d8d1b2d8274aebefde4",
        "title": "和鲍判院见寄二首  其一",
        "author": "曹勋",
        "content": "挂冠十载水云乡，忽奉新诗助发扬。\n老境不能寻汗漫，圣时欣服值虞唐。\n喜君均佚琳祠乐，愧我初无袜线长。\n它日林泉傥相觅，一蓑烟艇洞庭霜。",
        "dynasty": "宋",
        "collection_info": null
    },
    {
        "uuid": "0dde2fd062decbc8c9d4fdb963bf9ede",
        "title": "和鲍判院见寄二首  其二",
        "author": "曹勋",
        "content": "当年壮志作三军，扳马曾同幕下宾。\n欲试韬钤毘庙算，便期鹰隼出风尘。\n暮年岁月嗟残景，一水波涛有故人。\n端谓题舆因卜筑，不应佳句尚悲辛。",
        "dynasty": "宋",
        "collection_info": null
    },
    {
        "uuid": "29967753a30bc6aa77c7f698087549a1",
        "title": "次韵李汉老参政重阳前游泉州东湖",
        "author": "曹勋",
        "content": "郊亭十里绕风漪，一鑑光涵万象微。\n胜址几年因事废，遗芳今日识公归。\n凤山前直供晨翠，鲸海旁连涨夕晖。\n少并江湖鱼钓乐，绿蓑青笠鳜鱼肥。",
        "dynasty": "宋",
        "collection_info": null
    },
    {
        "uuid": "0de796831669e405530c76e318dd29b0",
        "title": "用李参政韵并录寄舟峰师四首  其一",
        "author": "曹勋",
        "content": "峙玉层氷莹肺肝，秉钧风节素岩岩。\n交河谕旨师无战，榆塞宣恩俗旧衔。\n成算已功休大树，洞章咏志发幐缄。\n斯篇疾读林宗意，快甚长风破浪帆。",
        "dynasty": "宋",
        "collection_info": null
    },
    {
        "uuid": "a7421d31598c067ba8c2c2fa1c44e96a",
        "title": "用李参政韵并录寄舟峰师四首  其二",
        "author": "曹勋",
        "content": "世间群盗脍人肝，避地方图水石岩。\n客有绿林嗟路阻，书无黄耳欲何衔。\n雨推溪柳金方重，春入江梅玉半缄。\n永念陆趋今弗获，垂云安得倚天帆。",
        "dynasty": "宋",
        "collection_info": null
    },
    {
        "uuid": "5bbcf927055cd7b63f9eed633568aed0",
        "title": "用李参政韵并录寄舟峰师四首  其三",
        "author": "曹勋",
        "content": "昔年壮气激肠肝，锦带吴鈎鄙隠岩。\n喜试轻裘裁白纻，笑追落日试重衔。\n愁随草色人千里，谁附文期信一缄。\n会待腥膻扫巢穴，舳舻北首挂征帆。",
        "dynasty": "宋",
        "collection_info": null
    },
    {
        "uuid": "9af1d56e99d33f2a931e18bf71e2feec",
        "title": "用李参政韵并录寄舟峰师四首  其四",
        "author": "曹勋",
        "content": "海色琉璃照我肝，何疑飞电掣晴岩。\n山留画鹢风从怒，珠炯翔龙夜亦衔。\n莲社经徒能摘句，玉川茶兴自开缄。\n从来筏喻今饶益，杯渡须知鄙铁帆。",
        "dynasty": "宋",
        "collection_info": null
    },
    {
        "uuid": "9d2c6d961c5962b8331ecc3f558d2ab4",
        "title": "用徐谏议韵上谢参政",
        "author": "曹勋",
        "content": "名传蔡国冠儒林，二百年来庆泽深。\n同德允为贤相法，醉经端向古人寻。\n稍提阙里西河意，尽扫桑间濮上音。\n行听雨蒙歌迅召，不应衮绣有遐心。\n力辞大政勋方着，均佚琳宫道益深。\n北阙嘉猷常简在，东山春色寄幽寻。\n半言夙契三乘偈，一噫何妨万窍音。\n贱子抠衣陪下士，天游六凿已无心。",
        "dynasty": "宋",
        "collection_info": null
    },
    {
        "uuid": "2fb114997880aa680c82518c60f17c5c",
        "title": "赠丘执礼",
        "author": "曹勋",
        "content": "北客南来尘土甚，沿沂正欲泳清深。\n舟行云驶方求问，鹤怨猿惊不可寻。\n缝掖颇闻临泮水，沧浪应许听挐音。\n果容请问期先报，太岁何时合守心。",
        "dynasty": "宋",
        "collection_info": null
    },
    {
        "uuid": "6e684a7bc733ff3d5931ed097ab45404",
        "title": "秋怀",
        "author": "曹勋",
        "content": "胡骑连年颇内侵，胡尘漠漠翳高深。\n何当固赵如颇牧，遂佐兴宛破邑寻。\n尚想鼓旗延大敌，要须风鹤有余音。\n秋高马健予方病，只有丹枫可照心。",
        "dynasty": "宋",
        "collection_info": null
    },
    {
        "uuid": "14c17addb7a422136a5c1a309ac8134a",
        "title": "约桑守公肃同还剡中",
        "author": "曹勋",
        "content": "生理空疏坐久闲，聊随云影下吴山。\n驱驰斗粟应怜我，勉强人情亦厚颜。\n浊酒淳漓元不较，梅花的皪欲同攀。\n行行小艇撑寒碧，剡夜无妨共载还。",
        "dynasty": "宋",
        "collection_info": null
    },
    {
        "uuid": "ca3ef08f389c6f170b81bf4bbd7ae444",
        "title": "张叔广索近诗辄为短韵",
        "author": "曹勋",
        "content": "咫尺高斋未一嬉，病身坐苦废巫医。\n但能料理扶衰药，岂復狂吟乱道诗。\n秋热正随残暑炽，新凉如与故人期。\n唯应共此江蟾白，万顷风漪月上时。",
        "dynasty": "宋",
        "collection_info": null
    },
    {
        "uuid": "030fc509b9bc5cdf624c9692d034c9c3",
        "title": "休致后效乐天体",
        "author": "曹勋",
        "content": "从来受性岂其天，遇物常随处处缘。\n未病遽为辞职去，欲归亟引挂冠年。\n冒寒须放寻梅步，更窘常留买药钱。\n恩许天台遂幽筑，清风一棹送归船。",
        "dynasty": "宋",
        "collection_info": null
    },
    {
        "uuid": "0c01acf82f86bb4bd206c9427f612bee",
        "title": "和蔡瞻明知府",
        "author": "曹勋",
        "content": "公才祇合在瀛洲，一笑何能欲枕流。\n日者简书成六凿，天其盘错到三休。\n栏干静倚江涛阔，舟楫冷摇烟雨秋。\n大手家风传相业，高情莫易搅清愁。",
        "dynasty": "宋",
        "collection_info": null
    },
    {
        "uuid": "43f3f63a5ef48619bbf3dee07711f7c7",
        "title": "用前韵言归",
        "author": "曹勋",
        "content": "梅风欲转白苹洲，一笑忘怀接胜流。\n公已吉祥求止止，我方奔走觅休休。\n故山应有猿鹤怨，壮节但随蒲柳秋。\n荐读公诗固三叹，从今可但破牢愁。",
        "dynasty": "宋",
        "collection_info": null
    },
    {
        "uuid": "0aef01eee482283b17d2c15417fa37f2",
        "title": "和张直讲",
        "author": "曹勋",
        "content": "老境从远事事慵，却寻幽剎寄年丰。\n本无虚舍能回暑，頼有疏篁可致风。\n臭腐固尝忘物化，箪瓢宁復较天穷。\n向来习气端如故，经醉犹能间一中。",
        "dynasty": "宋",
        "collection_info": null
    },
    {
        "uuid": "bd1f92748c0dea6da4bf1f64776d6858",
        "title": "和楚守于伯达",
        "author": "曹勋",
        "content": "平生闻说于门贵，远业传家见此贤。\n妙誉逐风来不竟，美才制锦谅随缘。\n一言悟主君须得，百巧成穷我可怜。\n坐想临平山下路，小舟如叶月如川。",
        "dynasty": "宋",
        "collection_info": null
    },
    {
        "uuid": "c2d8873810cbd5ba18f99195de9c195e",
        "title": "和台州卫倅",
        "author": "曹勋",
        "content": "昔日连墙事可嘉，固应屡见雪中花。\n稍收帢帻山房景，欲学孤山处士家。\n把酒要陪高士醉，临风未觉此心遐。\n销闲只与山为伴，坐数比邻再及瓜。",
        "dynasty": "宋",
        "collection_info": null
    },
    {
        "uuid": "5c2eba6486bd80c4e23f4cf4e00e4062",
        "title": "和黄虚中韵二首  其一",
        "author": "曹勋",
        "content": "昔时意气控云霄，老矣方能造治朝。\n一日暂违文石陛，十年空采越山樵。\n歌传楚些聊供醉，鬓点吴霜未肯销。\n三叹公诗话京洛，起予乡思欲扶摇。",
        "dynasty": "宋",
        "collection_info": null
    },
    {
        "uuid": "18796868a3f73816e9306e475e6c1029",
        "title": "和黄虚中韵二首  其二",
        "author": "曹勋",
        "content": "喜见丰姿眼倍明，从来事事胜公荣。\n相望震泽三江水，便隔秦关万里情。\n连茹搢绅游北阙，如公文采似东京。\n举觞喜共留春住，为读新诗一座倾。",
        "dynasty": "宋",
        "collection_info": null
    },
    {
        "uuid": "b47ba7c905ccb4640506c24ad2d4bb50",
        "title": "和元介之",
        "author": "曹勋",
        "content": "五年相别改形容，又向潮阳识飓风。\n萧散喜君真有道，驱驰如我久无功。\n一鸣遂堕尘埃裏，九死余生患难中。\n弔影自怜仍自放，钝根不復就磨砻。",
        "dynasty": "宋",
        "collection_info": null
    },
    {
        "uuid": "f5dac5a583c957854c7d2c49049d2ead",
        "title": "和王有道二首  其一",
        "author": "曹勋",
        "content": "客裏羁情厌九迁，相逢頼有故人贤。\n见贻劳苦平生句，如诵中和乐职篇。\n江左风流从昔着，日边事业向来传。\n祇应好语盈编简，併待秋风送锦笺。",
        "dynasty": "宋",
        "collection_info": null
    },
    {
        "uuid": "1791151336d18f1db10e287e6b690676",
        "title": "和王有道二首  其二",
        "author": "曹勋",
        "content": "泉南幕府峻华迁，不涉铨曹已自贤。\n悟物颇闻纔半偈，受知顾岂待三篇。\n青连山顶行行去，香度莲腮细细传。\n郊外高情想夷旷，诗成无惜襞云笺。",
        "dynasty": "宋",
        "collection_info": null
    },
    {
        "uuid": "27260828a8c33ab072200bdd511da1d5",
        "title": "和英书记二首  其一",
        "author": "曹勋",
        "content": "本期雅奉水云心，况有伽陀冠二林。\n海蚌得来珠莫剖，荆山凿处玉难寻。\n翛翛真隠渐方丈，曳曳闲云渺故岑。\n回首瑞峰空在望，只容俯首听挐音。",
        "dynasty": "宋",
        "collection_info": null
    },
    {
        "uuid": "9f49b5a72dffb3dc0e7b4ae33f85d2f7",
        "title": "和英书记二首  其二",
        "author": "曹勋",
        "content": "向来衰病倦年华，坐卧颓然静不譁。\n只拟闲时忘往事，了无好语继余霞。\n屡哦物表云笺句，一扫空中睡眼花。\n每到思丰如奉诲，结茅喜近梵王家。",
        "dynasty": "宋",
        "collection_info": null
    },
    {
        "uuid": "184d9371d76ccfc01d1bb5ac050be982",
        "title": "和陈朝议见寄二首  其一",
        "author": "曹勋",
        "content": "念公事业未能归，莫厌京尘化客衣。\n游子固闻怀楚玉，垂堂应每倚荆扉。\n仲舒正尔宜投策，丘嫂从渠不下机。\n他日秋风鵰鹗便，雍容车骑更光晖。",
        "dynasty": "宋",
        "collection_info": null
    },
    {
        "uuid": "e76f18e9f534ebc3d24ecf1c7437a5cf",
        "title": "和陈朝议见寄二首  其二",
        "author": "曹勋",
        "content": "老我驱驰未得归，山中空挂薜萝衣。\n三台胜地松连菊，五亩幽居竹映扉。\n黄卷青灯真我事，鲈鱼白酒亦天机。\n骚人往往秋多感，莫向登临叹落晖。",
        "dynasty": "宋",
        "collection_info": null
    },
    {
        "uuid": "8b61ff807716752d025373485e489967",
        "title": "和叶征君见寄二首  其一",
        "author": "曹勋",
        "content": "诚心接物定吾曹，蔼蔼风期意甚高。\n每谓交梨同火枣，何殊兔角与龟毛。\n道真不契君宜问，来日无多我岂逃。\n但喜夔龙今迅召，东风连日雨如膏。",
        "dynasty": "宋",
        "collection_info": null
    },
    {
        "uuid": "ef227c4a06845c77259cd0d033803a12",
        "title": "和叶征君见寄二首  其二",
        "author": "曹勋",
        "content": "庵扉深向白云隈，尘外朋游首重回。\n三迭琴心融内景，一窗宴坐藴真胎。\n雨催芝朮依微绿，花发菖蒲积渐开。\n寄语道人端有待，莫留水榭与风台。",
        "dynasty": "宋",
        "collection_info": null
    },
    {
        "uuid": "40ff4f0c5cbb991697ec225c514c1d41",
        "title": "和李判院见寄",
        "author": "曹勋",
        "content": "光景飞驰疾去波，别来秋色换春和。\n真铅未有三花验，岁籥虚嗟十载过。\n诗句惊人增感发，水云留处恐蹉跎。\n荆山凿透应多玉，分与贫儒奈老何。",
        "dynasty": "宋",
        "collection_info": null
    },
    {
        "uuid": "038634516d26c3c398f994adfb44b70e",
        "title": "和人见寄",
        "author": "曹勋",
        "content": "客裏相逢乐可涯，坐来三见换年华。\n喜君舞綵庭趋鲤，愧我惊鸿迹在沙。\n白眼故应聊溷俗，青毡当亦谨传家。\n他时竚看趋三接，大对行应罄五车。",
        "dynasty": "宋",
        "collection_info": null
    },
    {
        "uuid": "db48a4526cb996cfc911205bd0823158",
        "title": "和高路分见赠二首  其一",
        "author": "曹勋",
        "content": "行年以礼古犹今，况已华颠雪满簪。\n五子政须俱治产，两疏宁復较挥金。\n稍摅云水安闲计，得展江湖漫浪心。\n一笑相逢慰岑寂，更烦击节发清吟。",
        "dynasty": "宋",
        "collection_info": null
    },
    {
        "uuid": "7e06d84e5c638c57b827675fb5df4f7b",
        "title": "和高路分见赠二首  其二",
        "author": "曹勋",
        "content": "照世名流玉与清，公家勋业有繁缨。\n格言追古如陶令，妙句锵金谢子卿。\n卜筑靓深均里闬，山林佳绝得天成。\n两篇奇语难修报，褒借飘飘愧此生。",
        "dynasty": "宋",
        "collection_info": null
    },
    {
        "uuid": "b4cfbb06c4be74b325c4afe5e61241d8",
        "title": "和虚中见赠二首  其一",
        "author": "曹勋",
        "content": "珊瑚明月堕微茫，春入灯花暖夜缸。\n但阅玙璠来棐几，颇惭心迹倦芸窗。\n云间旧是贤者隠，江夏久无清誉双。\n拭目须君上霄汉，且将韵语伴澄江。",
        "dynasty": "宋",
        "collection_info": null
    },
    {
        "uuid": "a211890f4a689479a40d8e0de5e45f11",
        "title": "和虚中见赠二首  其二",
        "author": "曹勋",
        "content": "销沈壮气已无余，尚有床头数卷书。\n再命岂宜居旧物，三乘只合乐真如。\n修门喜见平生友，穷巷何堪长者车。\n顾我久寻方外侣，按摩颇欲献呵嘘。",
        "dynasty": "宋",
        "collection_info": null
    },
    {
        "uuid": "31021560a1a750c420b0921893c06f46",
        "title": "和虚中所惠佳什",
        "author": "曹勋",
        "content": "君家妙誉自无双，每肯区区问礼忙。\n颔下老髯仍不白，颜间喜气已微黄。\n力扶雅道新章句，蔼有雄文古战场。\n一夕诗来增浩叹，更和秋雨听浪浪。",
        "dynasty": "宋",
        "collection_info": null
    },
    {
        "uuid": "99f9f6c59daf936d894404fb16bc692d",
        "title": "和癯翁见贻",
        "author": "曹勋",
        "content": "会面殊稀各一方，真成笑语隔炎凉。\n不知九月露华白，但见一庭花蘂黄。\n客路倦怀常落莫，故园归梦几微茫。\n何时到得嬉堂上，剩看黄山烟水乡。",
        "dynasty": "宋",
        "collection_info": null
    },
    {
        "uuid": "c52ccfa38a885ff605ac3af5269d71b0",
        "title": "和张凝神见贻",
        "author": "曹勋",
        "content": "奉引归来春晚时，扁舟便欲访天随。\n都忘旧学尘埃满，顿觉新年气宇衰。\n遽有恩荣腾紫诏，了无功业立彤墀。\n先生妙句烦褒借，一夕光涵月不亏。",
        "dynasty": "宋",
        "collection_info": null
    },
    {
        "uuid": "2e5f06bbf2463a26ec7f53b0a2d719ed",
        "title": "和陈御带见贻",
        "author": "曹勋",
        "content": "汉室文章远业成，斗南英气为时生。\n新兼带插严天仗，夙展韬钤卫帝营。\n四塞羌戎知号令，五军貔虎畏威名。\n中兴方倚军容振，功业行看衮绣荣。",
        "dynasty": "宋",
        "collection_info": null
    },
    {
        "uuid": "c68e730db2909f88cb6506bb3194c702",
        "title": "和陈南仲郎中见贻",
        "author": "曹勋",
        "content": "颍川先生气佳哉，软语款细怀抱开。\n万言倚马有余味，一室扫地无纤埃。\n悬知得句先钵韵，便觉北南瞻斗魁。\n向来小驻奔电马，始今须遂良史才。",
        "dynasty": "宋",
        "collection_info": null
    },
    {
        "uuid": "a10fa03d1f0710a0b0bd284f9b1317f7",
        "title": "和苏养直见贻二首  其一",
        "author": "曹勋",
        "content": "投闲久去大明宫，钟鼎山林兴已同。\n但得眠云仍钓水，不妨抹月与批风。\n颇能植杖闲为圃，尚欲临文学送穷。\n烦子远来忘趼足，问言今作白头翁。",
        "dynasty": "宋",
        "collection_info": null
    },
    {
        "uuid": "c6ae7e38c0398c36d472570c037e367e",
        "title": "和苏养直见贻二首  其二",
        "author": "曹勋",
        "content": "罗浮真隠下珠宫，一粒丹砂魏武同。\n岂但修龄还稚齿，因知韵语尽仙风。\n潜真已信人非远，拔宅悬知理可穷。\n分我刀圭他日事，红尘先拜紫髯翁。",
        "dynasty": "宋",
        "collection_info": null
    },
    {
        "uuid": "7376f9bb0194edc4f3eba5c8e1547b91",
        "title": "和王应夫见贻六首  其一",
        "author": "曹勋",
        "content": "冥心艰苦走南隅，每读清言意已摅。\n竹简固尝窥远业，山阴何止识遗书。\n云间未省三年别，海上今欣一笑初。\n乘兴此来传句法，颇容求益董梧锄。",
        "dynasty": "宋",
        "collection_info": null
    },
    {
        "uuid": "466743ff6e17e9527046b32c4ff42390",
        "title": "和王应夫见贻六首  其二",
        "author": "曹勋",
        "content": "平生政不悟三隅，渐老涂穷志莫摅。\n行路又迎新历日，寓怀頼有旧图书。\n逢时意可情犹在，多病心阑事昧初。\n流落此生何处是，欲从老圃学犁锄。",
        "dynasty": "宋",
        "collection_info": null
    },
    {
        "uuid": "de6a7d8ab72b21859fe16f1888663548",
        "title": "和王应夫见贻六首  其三",
        "author": "曹勋",
        "content": "联事当年在海隅，再遵南尾笑言摅。\n尚怀拥鼻胡床语，每寄论心尺素书。\n松籁舞风鹰隼后，蒲团附火雪霜初。\n应怜别久愈无味，茅塞如今拟荷锄。",
        "dynasty": "宋",
        "collection_info": null
    },
    {
        "uuid": "491ef5fd846476256c2c377897d49ddb",
        "title": "和王应夫见贻六首  其四",
        "author": "曹勋",
        "content": "大方今始识无隅，明月珊瑚袖手摅。\n愧甚许提圯上履，喜于亲授活人书。\n风神峙玉藏纯白，议论昂霄到古初。\n内顾斐然知不称，祇宜归隠自扶锄。",
        "dynasty": "宋",
        "collection_info": null
    },
    {
        "uuid": "bf4294f68275510809666e7c113cf983",
        "title": "和王应夫见贻六首  其五",
        "author": "曹勋",
        "content": "开缄韵语起廉隅，坐使心胸百想摅。\n公比士元方展骥，我如毛颖不中书。\n烛摇冷晕人方寂，犬吠寒云月上初。\n北首故关山万迭，几时艰棘一诛锄。",
        "dynasty": "宋",
        "collection_info": null
    },
    {
        "uuid": "333d4b7ebe3a2616096aabfb31c774af",
        "title": "和王应夫见贻六首  其六",
        "author": "曹勋",
        "content": "晓程寒水散城隅，款段徐行得自摅。\n天外好山宜日衬，风前老柳半虫书。\n赓诗已玷清新后，扣户仍烦剥啄初。\n忙似老农无住着，看人仓庾亟持锄。",
        "dynasty": "宋",
        "collection_info": null
    },
    {
        "uuid": "71b74c28b822023defbd100650e18a21",
        "title": "用前韵赠张正仲朝散二首  其一",
        "author": "曹勋",
        "content": "郎官出宰镇方隅，聊试牛刀意未摅。\n不特持平争结友，要知博物有成书。\n不惊雉羽桑阴静，一洗蛮烟霁景初。\n恨识羽山眉宇晚，徒闻嘉惠及耕锄。",
        "dynasty": "宋",
        "collection_info": null
    },
    {
        "uuid": "914e7556a912423ff295ea1e8718431e",
        "title": "用前韵赠张正仲朝散二首  其二",
        "author": "曹勋",
        "content": "朅来仰止德之隅，颇欲徜徉遂所摅。\n倚杖未忘千里恨，飞鸿为作一行书。\n喜君燕寝凝香暇，念我哀涂税驾初。\n湖海不除豪举想，尚容访古问槐锄。",
        "dynasty": "宋",
        "collection_info": null
    },
    {
        "uuid": "e296db5be3363b8364552670697322a3",
        "title": "和曾竑父见招",
        "author": "曹勋",
        "content": "使君邀我避炎蒸，好句先驰识故情。\n长日流金虽可畏，小槽酿玉得同倾。\n锄荒喜已亲三径，作吏谁能更一行。\n且与诗翁频啸咏，箇中佳处绝将迎。",
        "dynasty": "宋",
        "collection_info": null
    },
    {
        "uuid": "bfa7b92b33dfe158dc8cf361fec62408",
        "title": "和李判院宿松隠见贻",
        "author": "曹勋",
        "content": "未论琢句比玄晖，余事犹思学退之。\n数亩园荒松菊在，一生心有水云知。\n时平岂暇寻三窟，事际何能出六奇。\n幸有松篁隠幽筑，所欣鹤驭到时时。",
        "dynasty": "宋",
        "collection_info": null
    },
    {
        "uuid": "9b1f686edfb1e16e64ec4e51b6f46b8e",
        "title": "和钱大参题松隠明秀堂韵",
        "author": "曹勋",
        "content": "溪声山色助清豪，小葺蘅茅望玉霄。\n莲社粗能追惠远，虎头宁復愧班超。\n有池清浅方储水，厥木扶疏岂待高。\n甚辱品题嗟老矣，而今不梦紫宸朝。",
        "dynasty": "宋",
        "collection_info": null
    },
    {
        "uuid": "033413891758d200824e51adbf9dc6ea",
        "title": "和贺参政与应宣教诗应居与坟庐相近",
        "author": "曹勋",
        "content": "庵外山高水不穷，庵中道德与时隆。\n岂图宝所千峰静，得奉清言一笑同。\n幽筑禅扉俱不远，水光萝月冷相通。\n它年更约稽山老，共棹西溪十里风。",
        "dynasty": "宋",
        "collection_info": null
    },
    {
        "uuid": "c7112dba1316c7b76b414b9bfe9a58d4",
        "title": "和谢参政卜宅",
        "author": "曹勋",
        "content": "数篇隃寄梵王宫，玉立高寒并两峯。\n亹亹诗章烦护惜，时时情话忆过从。\n雪残苍岭野云暗，花着疏梅春意浓。\n它日庵居定相奉，半山松竹更谁容。",
        "dynasty": "宋",
        "collection_info": null
    },
    {
        "uuid": "8a824778b9b9e6f9dffd9af842f28c8e",
        "title": "和曾守祈雪二首  其一",
        "author": "曹勋",
        "content": "怪来六幕了无风，虚室光摇表裏同。\n端木已飞花委积，老蟾应借色朦胧。\n忍寒须放儿辈喜，清赏莫令樽酒空。\n想得明朝呼舞处，森严冠佩大廷中。",
        "dynasty": "宋",
        "collection_info": null
    },
    {
        "uuid": "a5a1395f3ce9ce1d579a86a841a4a51c",
        "title": "和曾守祈雪二首  其二",
        "author": "曹勋",
        "content": "天其或使不轻飞，有待随轩故作迟。\n风静圆虚纔半夜，雪随精意若前期。\n影藏寂寂沙头鹭，寒入青青壠首岐。\n千里欢谣归太守，邦人固已播声诗。",
        "dynasty": "宋",
        "collection_info": null
    },
    {
        "uuid": "3af7f0724909d68994adef8268257107",
        "title": "和曾守洪倅喜雪",
        "author": "曹勋",
        "content": "不知时雪覆云沙，但怪虚窗木影斜。\n入竹不妨听窸窣，映空宁復问津涯。\n杯深喜近围炉火，香冷谁寻小树花。\n语到蓬仙烦寄我，固应黄竹属诗家。",
        "dynasty": "宋",
        "collection_info": null
    },
    {
        "uuid": "9c8642b038d9f624fba9070e073efbac",
        "title": "和曾守出后房丽人",
        "author": "曹勋",
        "content": "方惭虚薄预时流，仍见娉婷恰上头。\n檀口细能哦赤壁，羊醅喜为沃清愁。\n当轩妙有眉宇秀，列屋尚谁庭院幽。\n颇恨夜深人已醉，翔然翠袂挽无由。",
        "dynasty": "宋",
        "collection_info": null
    },
    {
        "uuid": "00d0358046125bf0702169a2b5069026",
        "title": "和曾守东郊赏梅兼送范子芬",
        "author": "曹勋",
        "content": "溪曲山横动晓光，天开玉雪照崇冈。\n不妨花陌依微雨，为洗春风澹薄粧。\n送别休歌河满子，相思留待返魂香。\n坐中客已无肠断，何况离声更抑扬。",
        "dynasty": "宋",
        "collection_info": null
    },
    {
        "uuid": "df0fa611e1876f1d5bf682b32209ade9",
        "title": "和张正仲朝散",
        "author": "曹勋",
        "content": "万里关河雪正霜，自怜跣履苦奔忙。\n宦情久欲休言责，世态何能学坐忘。\n頼有新诗排困踬，未忘浊酒发清狂。\n得公韵语袪烦甚，亟揖筠风续报章。",
        "dynasty": "宋",
        "collection_info": null
    },
    {
        "uuid": "3807876a71e1001ba6d184a8ffa340e5",
        "title": "和鲍仲山赋灵岩寺",
        "author": "曹勋",
        "content": "十年尘土换华颠，一踏山根觉涣然。\n下界长江朝胜地，上方大士隠非烟。\n览辉已见翔威凤，倚仗何堪照细泉。\n暂得诠心适佳处，试抛马棰问枯禅。",
        "dynasty": "宋",
        "collection_info": null
    },
    {
        "uuid": "5e5acbc0065395f44562c824ba06c1e9",
        "title": "和石及甫惠蔓菁子",
        "author": "曹勋",
        "content": "初疑坚固出毫端，渐认芳香实满盘。\n功已充盈过膏沐，撷应璀璨掬寒酸。\n烦君玉粒炊圆碧，助我神庭并渥丹。\n復似婴儿当有渐，为增杞菊副朝餐。",
        "dynasty": "宋",
        "collection_info": null
    },
    {
        "uuid": "07f79dae6acdb25df8bbbfd3702d924d",
        "title": "和人题倚江亭",
        "author": "曹勋",
        "content": "老去求闲计已疎，若寻多事即荆舒。\n孤高简澹为三益，淳白清凉共一虚。\n有意烟云供眼界，无心鸟雀下庭除。\n兹亭未足为依泊，自是山中有旧庐。",
        "dynasty": "宋",
        "collection_info": null
    },
    {
        "uuid": "58698894102e4054a63428711f63a70c",
        "title": "再和呈李提举",
        "author": "曹勋",
        "content": "侨寓江城意岂疎，得亲仙李似南舒。\n高门带佩昭寰宇，一代勋庸切太虚。\n相业自应求的子，老成宜復被亲除。\n中兴文物须名世，会见金珂下直庐。",
        "dynasty": "宋",
        "collection_info": null
    },
    {
        "uuid": "75efd4c50570e0693054446721f5adfc",
        "title": "和人荔子",
        "author": "曹勋",
        "content": "冥冥细雨不霑梅，喜熟筠笼荔子来。\n满眼骊山当日意，十年闽岭此时杯。\n色香岂谓撩禅悦，甘旨隃知并老莱。\n伏读佳章輙赓唱，敢将瓦砾拟琼瑰。",
        "dynasty": "宋",
        "collection_info": null
    },
    {
        "uuid": "39bc0a0b0f272bc9da52a67dde1f08fb",
        "title": "和绍兴次子所寄诗",
        "author": "曹勋",
        "content": "连旬零雨暑犹强，未信人间八月凉。\n瓮裏曲生初泛蚁，壶中桂子并寻芳。\n斑衣未遂兰玉集，吾子少留云水乡。\n门户喜犹家法在，诗情輙莫似王阳。",
        "dynasty": "宋",
        "collection_info": null
    },
    {
        "uuid": "3b54b4c4ebc1dfbe673c43ebb4f04eca",
        "title": "和次子积雨损红木犀",
        "author": "曹勋",
        "content": "应向西瑶立赤墀，鲜云仍带绿烟宜。\n要先篱菊三秋艷，不放蟾华一点窥。\n颇讶夙宵凉雨疾，顿思晨发晓光披。\n骚人豪举经年意，绝叹丰姿积渐吹。",
        "dynasty": "宋",
        "collection_info": null
    },
    {
        "uuid": "05c5e59fb1b2e93aa8b822e2e1733033",
        "title": "和人惠诗二首  其一",
        "author": "曹勋",
        "content": "忧患心知振古稀，北征读尽少陵诗。\n孰能狡兔谋三穴，且愿鹪鹩寄一枝。\n出陇麦苗忧客念，摇风柳色动春辞。\n与公共作诗魔役，不害闲中故作痴。",
        "dynasty": "宋",
        "collection_info": null
    },
    {
        "uuid": "9d155636dc8dab8ff962affa77291af0",
        "title": "和人惠诗二首  其二",
        "author": "曹勋",
        "content": "从来五技已成穷，顾我方今五技中。\n治絮不能防暴冷，拥炉聊復借微烘。\n怀乡固与我同志，浮胆悬知酒有功。\n待约杯盘寻一醉，醉来宁復问凶丰。",
        "dynasty": "宋",
        "collection_info": null
    },
    {
        "uuid": "a558c4bb6d5661e18666906ae97b1d26",
        "title": "再答前韵二首  其一",
        "author": "曹勋",
        "content": "不裘而暖得横披，绝叫西昆不復诗。\n耸入山容成紫障，暖回玉糁缀繁枝。\n从知公有青云士，聊欲文成黄绢辞。\n但得锦囊风月在，胸中佳处未妨痴。",
        "dynasty": "宋",
        "collection_info": null
    },
    {
        "uuid": "4fc2e5c567fe5575a1e57f277bf77818",
        "title": "再答前韵二首  其二",
        "author": "曹勋",
        "content": "客居索寞厌天穷，抚事无能笑语中。\n破睡好茶盈碗白，曝檐晴日半帘烘。\n向来切己连丁祸，政以临民获罔功。\n頼有破除余习在，后山端欲扣南豊。",
        "dynasty": "宋",
        "collection_info": null
    },
    {
        "uuid": "e6a51e24f8580ea04dfe15644987009d",
        "title": "老景逢春每多留赏子美所谓老去愿春迟子忱雅知其况以佳句见贻信笔为答",
        "author": "曹勋",
        "content": "吾俦春味等闲情，识我幽花种绕亭。\n云带竹光天外碧，风回松吹梦中醒。\n樽罍湛绿邀芳景，红翠收香拂夜屏。\n归傍清池留未足，更看涵泳一天星。",
        "dynasty": "宋",
        "collection_info": null
    },
    {
        "uuid": "92166d333dd0a047e07aa7a2f80ebd31",
        "title": "答赵周卿",
        "author": "曹勋",
        "content": "柴扃小隠二林间，德有邻兮迹遂安。\n天派发源公隽秀，客情催老我蹒跚。\n松留日脚秋烟薄，塔响风銮夜月寒。\n颇喜笑谈皆自在，兵戈聚首盖良难。",
        "dynasty": "宋",
        "collection_info": null
    },
    {
        "uuid": "727a328e4ec7d536640d6483e80ae6ed",
        "title": "和英上人见寄",
        "author": "曹勋",
        "content": "华鲸吼雨晓声长，诗罢萧闲百步廊。\n倚暖花梢清有思，傲霜菊蘂冷犹香。\n好闲懒瓒聊煨芋，不病维摩尚倚床。\n满眼云山应自足，笑渠门外马蹄忙。",
        "dynasty": "宋",
        "collection_info": null
    },
    {
        "uuid": "91d84ea6066f4e43b67d5cab15810bc7",
        "title": "奉答国器见贻二首  其一",
        "author": "曹勋",
        "content": "连朝好语见勤渠，得失从来要一如。\n公但忘情分定事，天教更读未看书。\n柳藏窈窕金千缕，月在西南玉一梳。\n倚熟何妨驻行李，神仙亦復喜楼居。",
        "dynasty": "宋",
        "collection_info": null
    },
    {
        "uuid": "244bd045707c208c3689c0230a11e2ff",
        "title": "奉答国器见贻二首  其二",
        "author": "曹勋",
        "content": "光焰方期万丈长，壮心肯以醉为乡。\n功名莫与平泉李，志业须还铁砚桑。\n待价自应聊隠默，逢年安得更韬藏。\n翩翩剩读春风句，两目增明胆亦张。",
        "dynasty": "宋",
        "collection_info": null
    },
    {
        "uuid": "8b21a97a765d2d0510540bde0e98fd71",
        "title": "双溪云老寄示佳句及新茶用来韵为谢",
        "author": "曹勋",
        "content": "老去光阴不问春，只思麋鹿与为羣。\n每求书附风前雁，便想山深日暮云。\n铅椠尘劳应念我，诗章棋局久思君。\n新茶仍副清新句，碌碌粗官愧少文。",
        "dynasty": "宋",
        "collection_info": null
    },
    {
        "uuid": "e103e936e90540a16424b908d3f76aee",
        "title": "王元龙惠新制辄依末后耘田韵叙谢",
        "author": "曹勋",
        "content": "雕章琢句茂家声，如阅龙跳读快晴。\n秀韵凌虚天外立，春熙及物坐中生。\n只应翳凤游八极，但觉仪韶闻九成。\n愿看浯溪擅文学，要收功业付耆英。",
        "dynasty": "宋",
        "collection_info": null
    },
    {
        "uuid": "95c137f07bff04921c5d0a4babf1be7b",
        "title": "新岁雪示儿辈二首  其一",
        "author": "曹勋",
        "content": "改岁晴和两月悭，雨声兼闰湿长安。\n江梅已挟春风嫩，朔雪犹飞腊月寒。\n老境亟寻篝火暖，此怀不放酒瓶干。\n珠幢玉蘂明心目，写入清吟异日看。",
        "dynasty": "宋",
        "collection_info": null
    },
    {
        "uuid": "ff482b4d2d56c933662e0eff381c5871",
        "title": "新岁雪示儿辈二首  其二",
        "author": "曹勋",
        "content": "政恐东皋穑事悭，晓霞拥日作平安。\n禽声便与和风暖，梅影潜摇碧砌寒。\n幽谷定迁鶑啭巧，芳郊滋喜燕泥干。\n吾君勤俭宽宵旰，富入仓箱亿兆看。",
        "dynasty": "宋",
        "collection_info": null
    },
    {
        "uuid": "73c215d5d04f58661cbc9b00aee2dd9e",
        "title": "老拙观诸公及儿辈和篇差以自慰再和前韵",
        "author": "曹勋",
        "content": "浓阴冞月作春悭，兹夕栖巢鹊不安。\n淅沥潜回连夜雨，缤纷遽作勒花寒。\n色迷梅径香非远，声抑琴丝润未干。\n西北高楼临缥缈，海山羣玉得重看。",
        "dynasty": "宋",
        "collection_info": null
    },
    {
        "uuid": "387658bfba44e57275a01c491870d78f",
        "title": "郑吏部有诗谓未当作寿穴和其韵",
        "author": "曹勋",
        "content": "子真高韵屡裁诗，不得同行暂语离。\n春色正如重醖酒，好花尚有最繁枝。\n老翁只喜先安穴，寿数何能更问眉。\n冒热归来便如梦，何堪尘土混幽思。",
        "dynasty": "宋",
        "collection_info": null
    },
    {
        "uuid": "c441dc1cf0b28a94d986a4c93c93d2f4",
        "title": "谢杨监丞雪中送羊羔酒",
        "author": "曹勋",
        "content": "朝回六出势飞浮，历乱初看积瓦沟。\n漫以郢人歌白雪，曲烦从事到青州。\n因知洗吻羊肪滑，可但倾肠鼠腹休。\n纸帐熏炉今已矣，解嘲得免继前修。",
        "dynasty": "宋",
        "collection_info": null
    },
    {
        "uuid": "74143916726a8974c024e432e1796774",
        "title": "谢钱处和惠燕坐搘颐莲",
        "author": "曹勋",
        "content": "不倚蒲团有妙机，搘颐真可助痴儿。\n辍君拄颊看山用，拯我垂头欲睡时。\n燕坐巧能留蝶梦，吟髭聊復寄莲枝。\n从今宁有灵龟叹，一枕跏趺总不知。",
        "dynasty": "宋",
        "collection_info": null
    },
    {
        "uuid": "09f583229e320cd3af4e472177e26274",
        "title": "腊日谢仰上人惠兰",
        "author": "曹勋",
        "content": "未觉光风转朔云，深窗乍见意增新。\n欲先楚客传清些，未放江梅占早春。\n自许幽香传窈窕，更烦白足下嶙峋。\n为君抖擞烦襟看，要是都无一点尘。",
        "dynasty": "宋",
        "collection_info": null
    },
    {
        "uuid": "4ccc1ff5b052a6e13c010fb837740b0c",
        "title": "谢卫太尉送新酒",
        "author": "曹勋",
        "content": "君家冰玉传素风，瓮头色与冰玉同。\n熏人气和喜屡接，入琖色轻看若空。\n梅花破蕚香澹澹，江天欲雪云蒙蒙。\n坐客已醉復赞叹，头不岑岑常忆公。",
        "dynasty": "宋",
        "collection_info": null
    },
    {
        "uuid": "a032046b1734d9380a26ac26ca3209d2",
        "title": "酬许察院",
        "author": "曹勋",
        "content": "十载天涯客路身，不知何处是通津。\n华颠久已从公道，青眼遥思有故人。\n壮节未随尘土变，穷愁专与岁时新。\n邹枚正此游梁倦，引手毋令浪苦辛。",
        "dynasty": "宋",
        "collection_info": null
    },
    {
        "uuid": "89cf8f8f16a586ed7f938f787122475d",
        "title": "再酬丁尉",
        "author": "曹勋",
        "content": "九皋仙绪岂凡门，肯顾衰翁笑语温。\n槐里少留传好句，枫宸固已奏嘉言。\n瀰瀰野水山连碧，袅袅新凉月挂昏。\n妙笔摛华想高兴，政须檀板与清樽。",
        "dynasty": "宋",
        "collection_info": null
    },
    {
        "uuid": "fdaadfb3cc46769fef583f9e26b3e901",
        "title": "寄宋德可观察",
        "author": "曹勋",
        "content": "北归一笑脱胡沙，淮海相逢五岁华。\n寄语欲凭沧海月，昔游空想赤城霞。\n遥知汉殿宜鸣玉，不谓青门尚种瓜。\n虽是道人心似铁，余情应得赋梅花。",
        "dynasty": "宋",
        "collection_info": null
    },
    {
        "uuid": "67c38979f679320471ee3d05f7f1549d",
        "title": "病中寄曾使君湖上",
        "author": "曹勋",
        "content": "露晓红幢绿盖明，使君千骑会耆英。\n笙歌递奏连云上，荷芰传香拂面清。\n遐想雅欢均四坐，欲寻幽梦下重城。\n负薪独恨穷阎卧，不得临流预濯缨。",
        "dynasty": "宋",
        "collection_info": null
    },
    {
        "uuid": "8a2b3b2cf26f3a361382f5ef036302fc",
        "title": "用前韵酬陈判官",
        "author": "曹勋",
        "content": "刺桐花发照人明，三看熏风舞绛英。\n海近鱼肥随米贱，山高溪凈照人清。\n久闻射策先黄甲，何意栖鸾尚赤城。\n顾我婆娑老林下，看君事业映簪缨。",
        "dynasty": "宋",
        "collection_info": null
    },
    {
        "uuid": "f598c882cf2fb9112c4930eb53d8e7e8",
        "title": "寄储子椿",
        "author": "曹勋",
        "content": "卓荦姑溪有隠君，当年远识达枫宸。\n鑑明尘土无留迹，水凈妍媸久自真。\n闻道燕居求性理，固应有暇对闲人。\n一廛已约同藏海，他日茅斋定卜邻。",
        "dynasty": "宋",
        "collection_info": null
    },
    {
        "uuid": "69f39143cf8cf46f32dea114c178f21e",
        "title": "寄陈居士",
        "author": "曹勋",
        "content": "君住西山我住东，杖藜时復得相从。\n欣欣未见飘飘举，楚楚先经面面松。\n仙事既无妻子累，丹垆自有鬼神供。\n来春麦壠青中过，待碾新茶约段公。",
        "dynasty": "宋",
        "collection_info": null
    },
    {
        "uuid": "283a695f3ebbf4018058820ad4cfcc54",
        "title": "寄山中友",
        "author": "曹勋",
        "content": "同朝不復旧交游，留滞行都岁两周。\n落景残霞曛夕霭，断云横雨霁高秋。\n因仍久作归欤计，蹭蹬端如贾客留。\n惭愧君恩何以报，此身江海任虚舟。",
        "dynasty": "宋",
        "collection_info": null
    },
    {
        "uuid": "3ea2b839eefc34abaa8b3f8641fe4320",
        "title": "新建秘书省呈李秘监",
        "author": "曹勋",
        "content": "道山贤范久摧藏，圣德重兴接耿光。\n招隠稍来周俊造，紬书行见汉文章。\n挂檐玉榜昭新渥，插架芸籤识旧香。\n喜见诸儒在天禄，嘉谟应欲赞时康。",
        "dynasty": "宋",
        "collection_info": null
    },
    {
        "uuid": "abbf63a401a2a0c70321772e0ff57691",
        "title": "怀归呈同官",
        "author": "曹勋",
        "content": "老去光阴易变迁，佳时常在泪痕边。\n一寒休待绨袍惠，二顷须资负郭田。\n邀客预留醅下酒，凭栏闲数渡头船。\n此身更待烟萝去，放尽天游只醉眠。",
        "dynasty": "宋",
        "collection_info": null
    },
    {
        "uuid": "c9371e9b3b6b22f9c50a72f84d97f5eb",
        "title": "小园午集坐间呈处和瞻明诸友",
        "author": "曹勋",
        "content": "共向花时笑语频，不须七七倩花神。\n中郎棋战投机捷，阁老诗坛着语新。\n暖景迟迟鶑唤友，落英寂寂草成茵。\n牡丹芍药开非晚，更约同游浩荡春。",
        "dynasty": "宋",
        "collection_info": null
    },
    {
        "uuid": "c6e573e88ba213eeced3b3d1ec585942",
        "title": "再乞休致未遂得二诗呈之奇乡友  其一",
        "author": "曹勋",
        "content": "晚岁归心岂易收，挂冠已去復淹留。\n东方曼倩多奇节，司马相如故倦游。\n床上诗书供一笑，山中松桂入清愁。\n儿童怪我经春病，此意还能掩得不。",
        "dynasty": "宋",
        "collection_info": null
    },
    {
        "uuid": "11e3409077da50d39288d149a9056057",
        "title": "再乞休致未遂得二诗呈之奇乡友  其二",
        "author": "曹勋",
        "content": "录录虽能早致身，中年东海与西秦。\n只宜桐柏山中老，不是麒麟阁上人。\n故病未休新病起，黑头应笑白头新。\n天公早赐还山诏，怀抱纷纷倦俗尘。",
        "dynasty": "宋",
        "collection_info": null
    },
    {
        "uuid": "a99dabe94c7f6a05695434745b426054",
        "title": "怀赵希元",
        "author": "曹勋",
        "content": "久怀宣殿浮山老，句满东南着老成。\n一笑忘言寻小隠，十年去国得双清。\n别来体力兼人健，喜甚诗书满意评。\n天子中兴求谠论，故应启沃慰平生。",
        "dynasty": "宋",
        "collection_info": null
    },
    {
        "uuid": "96be8e71a2e80abcc457481b12a202e9",
        "title": "戏简钱处和",
        "author": "曹勋",
        "content": "闻道维摩棐几前，花随宝女下云天。\n合欢带缓新粧薄，燕子楼深晚色鲜。\n想得琼枝宜夜夜，只应璧月共娟娟。\n何时遂预平生友，与出湘云伴锦筵。",
        "dynasty": "宋",
        "collection_info": null
    },
    {
        "uuid": "b90deb7e4189b46cb26418e934ffb599",
        "title": "荣侍郎暂寓张园小诗寄怀",
        "author": "曹勋",
        "content": "家来三乐益芬芳，不爱华堂借草堂。\n每听鸣驺传陋巷，便知宝勒下明光。\n炊烟茶润兼旁舍，萝月松风同一冈。\n锦瑟似闻方醉卧，西楼横玉助新凉。",
        "dynasty": "宋",
        "collection_info": null
    },
    {
        "uuid": "5a7b4a6b1d29d196d589402a9a65f7c2",
        "title": "仆至赤城英侍者见访好语澜翻喜以成诗",
        "author": "曹勋",
        "content": "闲中忙事厌营营，款段扬鞭访赤城。\n问法未经双涧路，弥天先见万年英。\n繁阴成幄暑风薄，好草传香朝雨晴。\n杖屦何妨留一宿，松间语旧有余清。",
        "dynasty": "宋",
        "collection_info": null
    },
    {
        "uuid": "86c05560d6ab5dc3638b2e739073729d",
        "title": "妙喜迁化悲而成诗",
        "author": "曹勋",
        "content": "戎烬多艰道不传，师能横竖说无边。\n清湘去后人思杀，破衲归来帝所怜。\n双桱遽埋无尽藏，诸方应舞野狐禅。\n伤心明月堂中影，只作霜华处处圆。",
        "dynasty": "宋",
        "collection_info": null
    },
    {
        "uuid": "a2a77003ebbaab39f49f3652a7c9ea15",
        "title": "余比出疆以茶遗馆伴乃云茶皆中等此间于高丽界上置茶凡二十八九缗可得一胯皆上品也予力辩所自来谓所遗皆御前绝品他日相与烹试果居其次伤为猾夷所诮因得一诗",
        "author": "曹勋",
        "content": "年来建茗甚纷纭，官焙私园总混真。\n圆璧方圭青箬嫩，绛苞黄角綵题均。\n未论洁白衷肠事，只贡膏油首面新。\n世乏君谟与桑苎，翻令衡鑑入殊邻。",
        "dynasty": "宋",
        "collection_info": null
    },
    {
        "uuid": "9cde722bff00424eb50a582f262cfae0",
        "title": "用秦公赠李次仲韵呈次仲三首  其一",
        "author": "曹勋",
        "content": "命本先须植日华，抽添气液了无差。\n融融玛瑙升神室，曲曲琅玕焕綵霞。\n枢辖工夫储太漠，至人妙理寓甘瓜。\n阳源昭彻参同处，试与三家作一家。",
        "dynasty": "宋",
        "collection_info": null
    },
    {
        "uuid": "9d33a04c9266f016d82218b1c731e1dc",
        "title": "用秦公赠李次仲韵呈次仲三首  其二",
        "author": "曹勋",
        "content": "欲求玄牝藴清华，莫放朝昏子午差。\n收得五华滋湛露，自应双鹤下青霞。\n颇闻北海终栖火，莫向东陵只种瓜。\n它日黄庭留黍米，遨游海岳未须家。",
        "dynasty": "宋",
        "collection_info": null
    },
    {
        "uuid": "806c88ab32112fe6bdfb2921a2b856e2",
        "title": "用秦公赠李次仲韵呈次仲三首  其三",
        "author": "曹勋",
        "content": "灵明独耀驻年华，九任玄归有等差。\n帝一澄明藏水火，昆丘凝结粲云霞。\n金精盛处须寻兔，火枣成时要似瓜。\n识得神仙木中子，丹腴愿及小生家。",
        "dynasty": "宋",
        "collection_info": null
    },
    {
        "uuid": "af677050b3e430bb05e9d2fc3ad25289",
        "title": "陪宣抚置酒南楼",
        "author": "曹勋",
        "content": "远业尝轻万户侯，今陪笑语庾公楼。\n声空冀北一曲妙，木落淮南千里秋。\n酒兴勇随高意上，月华影入大江流。\n主人为客留清境，销尽牢愁与客愁。",
        "dynasty": "宋",
        "collection_info": null
    },
    {
        "uuid": "64832640ae39f3250802766f98782929",
        "title": "游惠山",
        "author": "曹勋",
        "content": "旧约溪山拄瘦筇，踏云渐听短长钟。\n山腰古佛閟金殿，石眼细泉喷玉龙。\n欲濯泠泠终日水，且临楚楚一庭松。\n知公弭节期游胜，看取诗来阮仲容。",
        "dynasty": "宋",
        "collection_info": null
    },
    {
        "uuid": "5bed007ada1a1f1b785bbca6c44abd43",
        "title": "过郑吏部水阁",
        "author": "曹勋",
        "content": "九夏销烦日正长，沉沉虚阁枕横塘。\n更无尘土侵衣裓，只有荷花度晚香。\n一道清泉供枕潄，千章古木进风凉。\n相从时得游佳处，何必持杯玉色光。",
        "dynasty": "宋",
        "collection_info": null
    },
    {
        "uuid": "23728ecd4d7b13e0e9e5e8b727c8e348",
        "title": "过处和赏荼䕷",
        "author": "曹勋",
        "content": "泛舟凭槛在蓬瀛，一醉心期任此生。\n满腹本来同偃鼠，吸川遂欲比长鲸。\n归来尚带荼䕷露，梦想犹闻佩玉声。\n醉后狂歌能恕否，如今五日未全醒。",
        "dynasty": "宋",
        "collection_info": null
    },
    {
        "uuid": "d8fcdcce785778b8aa0e91ac410d8eb9",
        "title": "处和有诗欲过小圃",
        "author": "曹勋",
        "content": "小园花木暖成围，况復轩窗倚翠微。\n一槛海棠云锦展，四边山色晓烟飞。\n春风烂熳何妨醉，浊酒淋漓任满衣。\n甚喜鸣珂肯相访，济川暂舣绿苔矶。",
        "dynasty": "宋",
        "collection_info": null
    },
    {
        "uuid": "49c705d419505e0cbdbf4e61bf95f45c",
        "title": "思归天台",
        "author": "曹勋",
        "content": "山中小筑枕溪流，却踏红尘笑拙谋。\n鬓点吴霜今已老，儿皆楚语祇堪愁。\n猿惊鹤怨事偶尔，燕语鶑啼春罢休。\n每与儿曹话归计，一帘清梦绕沧洲。",
        "dynasty": "宋",
        "collection_info": null
    },
    {
        "uuid": "59d0188ddcb3374797197da955d0a8d8",
        "title": "闲居泉州",
        "author": "曹勋",
        "content": "平世功名不可期，羝羊自恨触藩篱。\n劳生漫弭众人谤，虽死肯辜天下知。\n劝进偶能回漠北，输忠犹忆佐边陲。\n秋风一夜翻庭绿，晓看髭髯半作丝。",
        "dynasty": "宋",
        "collection_info": null
    },
    {
        "uuid": "e5862c797bc76ba72844efa271d2ff53",
        "title": "黄湾书事时虏人犯淮",
        "author": "曹勋",
        "content": "海边鼓角动星辰，我復驱贫近海滨。\n强对溪山方袖手，不堪梅柳已惊春。\n新元北客愁边泪，故国西郊日暮尘。\n谁与高寒伴幽独，雪声清梦入霜筠。",
        "dynasty": "宋",
        "collection_info": null
    },
    {
        "uuid": "1448aaba6012ea32f90dd3752991c1ef",
        "title": "出关",
        "author": "曹勋",
        "content": "笋舆清晓出都门，便喜松声到处闻。\n可但佳游今止止，试寻旧友只纷纷。\n卑栖故传吴楚语，高意自同鸾鹤羣。\n且乐退身无罣碍，满襟尘土逐春云。",
        "dynasty": "宋",
        "collection_info": null
    },
    {
        "uuid": "7d1e434fd867b44b9cc78f8850dbdffa",
        "title": "天台宰祈雨有感",
        "author": "曹勋",
        "content": "炎风踰月炽穹苍，稼穑如云已变黄。\n令尹为民躬血恳，神龙奋雨破骄阳。\n高低禾颖芃芃秀，壠亩风回细细香。\n自尔屡丰应课最，西成先可贺仓箱。",
        "dynasty": "宋",
        "collection_info": null
    },
    {
        "uuid": "66ffb1650183db7a00226cde0cc502da",
        "title": "次子自越来见省",
        "author": "曹勋",
        "content": "江分吴越寄寒温，頼有飞鸿旦夕闻。\n作别半年常入梦，相望百里叹离羣。\n庭萱雪已侵寒绿，梅萼春回耿暮云。\n喜汝暂归俱慰悦，老怀无復更纷纷。",
        "dynasty": "宋",
        "collection_info": null
    },
    {
        "uuid": "878c45c28263aa2fc7e6a0e19aa792bb",
        "title": "无锡得次子诗促归",
        "author": "曹勋",
        "content": "老大心情不外求，得闲欢喜且闲休。\n每思尘土年华老，欲接神仙汗漫游。\n三月不知春烂熳，五旬却值雨飞浮。\n催归又诵吾儿句，便且呼童上小舟。",
        "dynasty": "宋",
        "collection_info": null
    },
    {
        "uuid": "473ecc43311322a1ff3c572160f32f72",
        "title": "山中",
        "author": "曹勋",
        "content": "告老吾君得挂冠，交亲犹肯问平安。\n连天秋色雁已过，满槛竹声风逗寒。\n对客杯盘心共醉，催人节物岁将阑。\n但知适意山林去，不觉山头行路难。",
        "dynasty": "宋",
        "collection_info": null
    },
    {
        "uuid": "0a6b982784f7becc5393e00e3b2cd339",
        "title": "松隠坐上寄钱大参",
        "author": "曹勋",
        "content": "闲裏光阴不记名，曲勤宏度访公荣。\n五云洒翰情文厚，九节浮香琖色轻。\n宝箑含风清致爽，綵丝萦臂眼增明。\n团栾每得佳时醉，却恐宣麻下帝城。",
        "dynasty": "宋",
        "collection_info": null
    },
    {
        "uuid": "14cc070e3232ecdc6b3fa18d76658ee5",
        "title": "戊子正月廿一日雪及半尺",
        "author": "曹勋",
        "content": "晚讶争鸣白项鸦，梅风随夜冷窗纱。\n忽惊寒透多年被，不儗潜飞六出花。\n历乱已应藏月桂，糢糊无处认山茶。\n朝来多怪寻芳客，都向东风卖酒家。",
        "dynasty": "宋",
        "collection_info": null
    },
    {
        "uuid": "4a6547e7e97fa9ddb19a0e743d4c7d83",
        "title": "初见梅有作",
        "author": "曹勋",
        "content": "至后微和入烧痕，烟稍寄我岭头新。\n尚无红糁离离意，已觉清姿苒苒春。\n未暇儗为乌有赋，绝胜遂咏坠楼人。\n夜寒翠袖临明月，且影横斜上醉巾。",
        "dynasty": "宋",
        "collection_info": null
    },
    {
        "uuid": "93d679902d140670fab7575c1a4b0a5e",
        "title": "清明书事",
        "author": "曹勋",
        "content": "老来不復较三余，只养恬愉守故居。\n新火又逢寒食节，故人谁寄一行书。\n随人只得身康健，寓物须烦酒破除。\n剩读佳章正凭槛，海棠花上雨疏疏。",
        "dynasty": "宋",
        "collection_info": null
    },
    {
        "uuid": "3b051d14efbe3300c30230cf27c74116",
        "title": "寒食有感",
        "author": "曹勋",
        "content": "辇下相知把酒稀，更逢寒食泪霑衣。\n五浆道路何尝馈，三径荒芜未得归。\n春事沉沈寒惨惨，暮烟漠漠雨微微。\n杏花零落春还半，空看帘间燕子飞。",
        "dynasty": "宋",
        "collection_info": null
    },
    {
        "uuid": "30be7fb736f0fe55332e36c80214b5c5",
        "title": "春晚即事",
        "author": "曹勋",
        "content": "化国舒长日正迟，漫天风柳绿成姿。\n高低蝴蝶尚春色，零落荼䕷犹晚枝。\n倦思有余时种竹，老怀无着强赓诗。\n人人一觉是非梦，但得百年犹此时。",
        "dynasty": "宋",
        "collection_info": null
    },
    {
        "uuid": "11da488f03dfab81036b2759e250e154",
        "title": "晚春书事",
        "author": "曹勋",
        "content": "东风苒苒又将归，甚叵飞花不恋枝。\n半夜雨惊残梦破，一春愁是落花时。\n暖梢袅袅青归柳，轻浪痕痕绿满池。\n惟有小栏藏秀色，数枝芍药殿春迟。",
        "dynasty": "宋",
        "collection_info": null
    },
    {
        "uuid": "e3441fb17edd00b053d660dc2c9ec459",
        "title": "风雨惊春",
        "author": "曹勋",
        "content": "一年春事急如流，每被颠风断送休。\n锦瑟华筵常漫度，杏园景物只供愁。\n须知胜践何曾阙，自是青春不少留。\n遍倚栏干望归路，落花飞絮思悠悠。",
        "dynasty": "宋",
        "collection_info": null
    },
    {
        "uuid": "f247845304079d17d9a49fb7edc8af1d",
        "title": "连雨有感",
        "author": "曹勋",
        "content": "连雨霏霏作晓阴，倚栏不復见遥岑。\n已疏日上三竿报，只听风随十日霖。\n枝上绽梅肥自坠，庭中新绿色逾深。\n田苗涨水横斜卧，甚悯为农种植心。",
        "dynasty": "宋",
        "collection_info": null
    },
    {
        "uuid": "ed34a981db15e38fad818dce838ad72c",
        "title": "扇车",
        "author": "曹勋",
        "content": "良工巧制鲍鱼形，短架圆机扇比名。\n十幅怀箱尘不到，一轮因力羽犹轻。\n辗回剧暑轩楹去，载得长风枕簟清。\n失喜门边须茗客，隔篱悞作碾时声。",
        "dynasty": "宋",
        "collection_info": null
    },
    {
        "uuid": "760f4c725a4086c9c93c054f6470be97",
        "title": "初冬日怀先垄",
        "author": "曹勋",
        "content": "中原金鼓未全衰，拜扫逢时泪满衣。\n丘壠萧条应蔓草，松楸寂历想斜晖。\n残骸漫向天南住，乡思空随雁北飞。\n海上伤心一巵酒，梦魂先已酹重闱。",
        "dynasty": "宋",
        "collection_info": null
    },
    {
        "uuid": "12e89cda096062c8c731dc45cc26eca6",
        "title": "闲过小圃督治冬蔬",
        "author": "曹勋",
        "content": "山园乘兴便忘归，习静关情万事非。\n落叶翻江垂露网，小梅藏白倚苔矶。\n等看朔雪连云密，数得栖鸦几阵飞。\n台岳久惭猿鹤怨，水云三合寸心违。",
        "dynasty": "宋",
        "collection_info": null
    },
    {
        "uuid": "eba881afc476765f77942639e3120176",
        "title": "辛卯题壁",
        "author": "曹勋",
        "content": "中原陷贼百城没，龙驭天旋守一江。\n恢復未逾衣带水，功名惭有碧油幢。\n痛无雁信来沙漠，愁觉梅风到夜窗。\n朔吹搅云心慷慨，拊床未易寸心降。",
        "dynasty": "宋",
        "collection_info": null
    },
    {
        "uuid": "8b8c635892aa45b0102e57217e363218",
        "title": "病起有感",
        "author": "曹勋",
        "content": "老去心情在一廛，是中忧乐称华颠。\n因知不悞三三句，空近偷安九九年。\n生死去来浑付梦，火风煎迫谅非坚。\n第知一裰安排了，任我朝昏且信缘。",
        "dynasty": "宋",
        "collection_info": null
    },
    {
        "uuid": "2c311fa5eed535ed2e2af9ddf64f28b4",
        "title": "漫成",
        "author": "曹勋",
        "content": "年来老懒绝缄縢，陋巷甘贫得未曾。\n秋枕厌闻中夕雨，夜窗且对短檠灯。\n念随壮志销沈尽，愁与寒更烂熳增。\n却忆当年水云侣，枯禅闲倚一枝藤。",
        "dynasty": "宋",
        "collection_info": null
    },
    {
        "uuid": "bb10c57f1a82e2ce413a2326eba8db25",
        "title": "台城杂诗七首  其一",
        "author": "曹勋",
        "content": "卜筑城隅久罢休，数椽忽得水西头。\n四围竹色缭寒碧，一径杉风留素秋。\n门外水天分棐几，天边桂子入帘鈎。\n指踪尽得神仙客，更乞佳名为榜不。",
        "dynasty": "宋",
        "collection_info": null
    },
    {
        "uuid": "39707975d1a0148f77e11180d715af7d",
        "title": "台城杂诗七首  其二",
        "author": "曹勋",
        "content": "老境光阴怯雨霜，怕寒窒隙似猜防。\n养生饱悟风中烛，卜宅闲寻肘后方。\n明世渔樵终混迹，故山猿鹤怨循墙。\n天台肯约它年隠，半岭松风殷夜床。",
        "dynasty": "宋",
        "collection_info": null
    },
    {
        "uuid": "dc04912e4267505e4935f8b349725f13",
        "title": "台城杂诗七首  其三",
        "author": "曹勋",
        "content": "长歌山水五风霜，翠竹青松是巨防。\n每谓肉身求浄观，犹胜饭袋绕诸方。\n因风老叶闲粘网，久雨新苔巧占墙。\n何以待宾余旧贯，一香一饭一胡床。",
        "dynasty": "宋",
        "collection_info": null
    },
    {
        "uuid": "aa0a88165b4af4f3774d453279e2ec0a",
        "title": "台城杂诗七首  其四",
        "author": "曹勋",
        "content": "向来小筑久锄荒，更觉闲中日月长。\n山脚孤烟迷市井，冈头斜照下牛羊。\n乘槎未喜闲侵汉，骑鹤何求再上扬。\n简寂新诗清有素，雨随击节助浪浪。",
        "dynasty": "宋",
        "collection_info": null
    },
    {
        "uuid": "8100eea674a08f4718e06920308a6a91",
        "title": "台城杂诗七首  其五",
        "author": "曹勋",
        "content": "归涂只欲自治荒，久习田间兴益长。\n插稻方能骑秧马，触藩遽復叹羝羊。\n乍为事夺愧俯仰，却得公来时举扬。\n更待凉风下天末，醉看墨妙写淋浪。",
        "dynasty": "宋",
        "collection_info": null
    },
    {
        "uuid": "20b1315952dc6d5068aa34386e652d00",
        "title": "台城杂诗七首  其六",
        "author": "曹勋",
        "content": "雨后秋风十日阴，罗衣初觉晓寒侵。\n清愁强欲亲欢伯，瘦骨何能举聚针。\n碧玉丽词残照晚，青楼秀色暮云深。\n中郎好句传茅屋，端比逃虚喜足音。",
        "dynasty": "宋",
        "collection_info": null
    },
    {
        "uuid": "8366066e4c4d510b6fa44e878c591831",
        "title": "台城杂诗七首  其七",
        "author": "曹勋",
        "content": "金柔火老转清商，已近蟾华冉冉光。\n尚有微云遗暑湿，不妨森木作新凉。\n壶中自有洞天阔，物外每同春日长。\n愿得身藏箕斗内，白苹红蓼水云乡。",
        "dynasty": "宋",
        "collection_info": null
    },
    {
        "uuid": "f9e70cd118b8a3e92bab080c3ca99bad",
        "title": "和孙倅见贻八首  其一",
        "author": "曹勋",
        "content": "十篇妙唱贲幽光，秀韵凌虚桂影凉。\n玉牒秩宗徽誉着，银鈎挥翰麝煤香。\n风兼远水痕成理，月入霜筠影自长。\n铜雀春深知有以，典刑终合问孙郎。",
        "dynasty": "宋",
        "collection_info": null
    },
    {
        "uuid": "199b66172b655d3cfccabf5e2c7d63ae",
        "title": "和孙倅见贻八首  其二",
        "author": "曹勋",
        "content": "春光过似不春光，自念曾无作法凉。\n鞍马固先均臭味，熏莸安得更芬香。\n画脂敢谓名堪惜，食榄今知味更长。\n珍重好辞皆发药，颇惭宫征顾周郎。",
        "dynasty": "宋",
        "collection_info": null
    },
    {
        "uuid": "c18b9e12d87450a85a0bca31c5ce7599",
        "title": "和孙倅见贻八首  其三",
        "author": "曹勋",
        "content": "爝火宁知日月光，遽闻骑火犯伊凉。\n周宣懋建中兴政，上帝潜符至治香。\n天欲卦爻重彖象，民知瓜瓞本绵长。\n商孙驾驭方经武，行见蒙衝繫夜郎。",
        "dynasty": "宋",
        "collection_info": null
    },
    {
        "uuid": "df622d03aacdc33ef1be559e16679073",
        "title": "和孙倅见贻八首  其四",
        "author": "曹勋",
        "content": "世道艰虞太白光，风栖雨食铁衣凉。\n谁歌汉月空相识，漫有山花先自香。\n塞上许时兵未息，水边它日话尤长。\n想当清夜圆蟾白，曾欲题诗问庾郎。",
        "dynasty": "宋",
        "collection_info": null
    },
    {
        "uuid": "c64cf4ce0dbf1d99a903440df285104c",
        "title": "和孙倅见贻八首  其五",
        "author": "曹勋",
        "content": "强栽松竹养烟光，官舍公余喜晚凉。\n习静关情惟挟策，爱闲修供只焚香。\n自怜怯事如欣泰，止合抠衣扣子长。\n断断此生今已矣，拟寻艇子学渔郎。",
        "dynasty": "宋",
        "collection_info": null
    },
    {
        "uuid": "729351c41b1c2d0213977c8e128f7e49",
        "title": "和孙倅见贻八首  其六",
        "author": "曹勋",
        "content": "遽颁翰墨发幽光，内顾鲰生德甚凉。\n已幸贰车临海国，因知汗简发天香。\n花梢擢绿蜂初静，梅实桃青昼已长。\n会见紫泥传诏札，中兴事业属清郎。",
        "dynasty": "宋",
        "collection_info": null
    },
    {
        "uuid": "e90cc2d0ccbf06b75169ff390f533216",
        "title": "和孙倅见贻八首  其七",
        "author": "曹勋",
        "content": "海色天容浸冷光，秋回山谷进风凉。\n不须悟性三关语，自有澄心一炷香。\n倦客栖迟归意远，暮林摇落晚山长。\n从来习气闻风悦，惭愧如今陛楯郎。",
        "dynasty": "宋",
        "collection_info": null
    },
    {
        "uuid": "cb242317e5c3c3a233df875132c69f7b",
        "title": "和孙倅见贻八首  其八",
        "author": "曹勋",
        "content": "韵语初疑掷夜光，顿驱热恼作清凉。\n紫髯英槩云仍着，藏室文华锦绣香。\n客况讵能论酒恶，高怀当不较龟长。\n与公避地均休戚，天使诗人识漫郎。",
        "dynasty": "宋",
        "collection_info": null
    },
    {
        "uuid": "b3694c92f9807e561b4585d5b56392b5",
        "title": "谢赐宸翰扇",
        "author": "曹勋",
        "content": "恩从清暑殿中传，凤翥龙盘墨色鲜。\n何物老臣容拜赐，御风挟月下中天。",
        "dynasty": "宋",
        "collection_info": null
    },
    {
        "uuid": "0ab853066f94e500b4fcaac1a6176b18",
        "title": "上元前四日宣召赏梅",
        "author": "曹勋",
        "content": "冉冉东风春乍回，睿思宣入禁中来。\n忽参鼻观清香彻，殊喜一庭都是梅。",
        "dynasty": "宋",
        "collection_info": null
    },
    {
        "uuid": "3057d2bf1f55852f2f1b246d60127d2e",
        "title": "德寿春帖子八首  其一",
        "author": "曹勋",
        "content": "晓来帘幕捲东风，尚有春寒下绮栊。\n德满人间和气浃，卯山宫殿瑞云中。",
        "dynasty": "宋",
        "collection_info": null
    },
    {
        "uuid": "81a8e84b1bd063900d2ab572af96edc0",
        "title": "德寿春帖子八首  其二",
        "author": "曹勋",
        "content": "弄黄宫柳未齐匀，便觉风和淑景新。\n自是东君朝最贵，欣欣春事足颐神。",
        "dynasty": "宋",
        "collection_info": null
    },
    {
        "uuid": "aee9a2495a8a16c1180fcf357cdf158a",
        "title": "德寿春帖子八首  其三",
        "author": "曹勋",
        "content": "捲帘康寿丽朝曦，经卷龙香昼漏迟。\n闲暇瑶琴成雅奏，和风吹入万年枝。",
        "dynasty": "宋",
        "collection_info": null
    },
    {
        "uuid": "464a4dc05628e185d57777827891318a",
        "title": "德寿春帖子八首  其四",
        "author": "曹勋",
        "content": "腊余七日换年华，玉砌青萱半吐芽。\n竹色松声清似玉，未须剪綵作春花。",
        "dynasty": "宋",
        "collection_info": null
    },
    {
        "uuid": "588e566101d252f73bd531dc60f22ec8",
        "title": "德寿春帖子八首  其五",
        "author": "曹勋",
        "content": "椒房懿德庆源同，环佩雍容冠六宫。\n粧罢朝元无一事，关雎诗咏二南风。",
        "dynasty": "宋",
        "collection_info": null
    },
    {
        "uuid": "c966e2f619ba4e8ff4170ff011646e71",
        "title": "德寿春帖子八首  其六",
        "author": "曹勋",
        "content": "露香栏槛已青青，梅萼惊春照坐明。\n天极元妃资内助，常年春首祝椿龄。",
        "dynasty": "宋",
        "collection_info": null
    },
    {
        "uuid": "488c0435ea832e804e27a5e97ff8b601",
        "title": "德寿春帖子八首  其七",
        "author": "曹勋",
        "content": "向晓天中月一痕，春阳先到凤凰门。\n苑中斗草寻芳处，日日春熙奉至尊。",
        "dynasty": "宋",
        "collection_info": null
    },
    {
        "uuid": "6df136f43fa2598fdeda9831ceb41497",
        "title": "和参政丁侍郎洛下新置小园寄留台张郎中诗三首  其三",
        "author": "宋庠",
        "content": "十亩名园隔世尘，山嵇风义暗相亲。\n只应岁晚凌霜操，併託松篁待主人。",
        "dynasty": "宋",
        "collection_info": null
    },
    {
        "uuid": "efe90744a100189d13d53646abebf15f",
        "title": "睡足",
        "author": "宋庠",
        "content": "府廨寥寥似野庐，晏眠犹厌阁铃呼。\n不知云梦泽南日，得似富平津北无。",
        "dynasty": "宋",
        "collection_info": null
    },
    {
        "uuid": "09bbaec49370ec09152aef43decc3754",
        "title": "晚登信美亭",
        "author": "宋庠",
        "content": "磴道盘纡薄晚云，天边疑见斗方春。\n清风万里知何意，吹尽华缨漠漠尘。",
        "dynasty": "宋",
        "collection_info": null
    },
    {
        "uuid": "e17c5026e1ff7a0a1f09cd0c0a25064b",
        "title": "照虚亭",
        "author": "宋庠",
        "content": "洛渠西北暮烟来，碧瓦朱轩压水开。\n岸曲便容刳木艇，阶唇仍作钓鱼台。",
        "dynasty": "宋",
        "collection_info": null
    },
    {
        "uuid": "29696e113167e5157765345c392a8ce7",
        "title": "废园",
        "author": "宋庠",
        "content": "金谷苍茫旧里存，年年芳草怨王孙。\n游人慎莫寻荒径，霜露霑衣似泪痕。",
        "dynasty": "宋",
        "collection_info": null
    },
    {
        "uuid": "f46a49afdcf5ba3e2c796dd438e0af57",
        "title": "过紫嵩庵",
        "author": "宋庠",
        "content": "新结禅庵当小斋，见山何必上高台。\n嵩岩更似知音赏，雨罢先供翠色来。",
        "dynasty": "宋",
        "collection_info": null
    },
    {
        "uuid": "b951e2bbf1953353574e8432aab4466e",
        "title": "和谢酒",
        "author": "宋庠",
        "content": "腊脚春槽细溜香，一杯何幸得君尝。\n十年离恨无销处，且付山公酩酊乡。",
        "dynasty": "宋",
        "collection_info": null
    },
    {
        "uuid": "3dc40c7c7c6ea04a176406276311787c",
        "title": "汴渠春望漕舟数十里",
        "author": "宋庠",
        "content": "虎眼春波溢宕沟，万艘衔尾饷中州。\n控淮引海无穷利，枉是滔滔本浊流。",
        "dynasty": "宋",
        "collection_info": null
    },
    {
        "uuid": "0fbffa7d865a7c0e58dca3910be23251",
        "title": "屈原  其一",
        "author": "宋庠",
        "content": "蜜勺琼浆荐羽巵，修门工祝俨相依。\n蛾眉杂沓无穷乐，泽上迷魂底不归。",
        "dynasty": "宋",
        "collection_info": null
    },
    {
        "uuid": "7f92fbf50a04f3b0e8883b6419be0820",
        "title": "屈原  其二",
        "author": "宋庠",
        "content": "司命湘君各有情，九歌愁苦荐新声。\n如何不救沈江祸，枉解堂中许目成。",
        "dynasty": "宋",
        "collection_info": null
    },
    {
        "uuid": "a7bfc83ed8ff0c6562217c75c3a08935",
        "title": "杂感  其一",
        "author": "宋庠",
        "content": "从古忠贤困佞邪，区区尘册费长嗟。\n谗人肉味知何似，豺虎刚嫌污齿牙。",
        "dynasty": "宋",
        "collection_info": null
    },
    {
        "uuid": "f61e1f96ffb4c63de83cc249063b8631",
        "title": "杂感  其二",
        "author": "宋庠",
        "content": "枉尺由来贱直寻，巧机愁杀汉川阴。\n莫将三四为朝暮，虚搅羣狙喜怒心。",
        "dynasty": "宋",
        "collection_info": null
    },
    {
        "uuid": "d37fa65b789c5e1d9fb89243b86de058",
        "title": "咏竹",
        "author": "宋庠",
        "content": "嵇阮生平忆共游，此君高节最凌秋。\n儿童少作并门骑，千亩留封渭水侯。",
        "dynasty": "宋",
        "collection_info": null
    },
    {
        "uuid": "a6df761fa4e375de4070333b6404e794",
        "title": "冒雨出省示同舍",
        "author": "宋庠",
        "content": "簇云丝雨共凄迷，红日应衔苑树西。\n陌上绛涂深几许，羸骖无锦可障泥。",
        "dynasty": "宋",
        "collection_info": null
    },
    {
        "uuid": "98387e398ee11562abe71f93c5759024",
        "title": "黄孝恭失官多作歌诗极于哀丽",
        "author": "宋庠",
        "content": "秃翁无版出无轩，清藻千章愬旧冤。\n可惜骚人能设问，皇天终不答根源。",
        "dynasty": "宋",
        "collection_info": null
    },
    {
        "uuid": "b8819e9b0f4dab12a55c2651ab6e1339",
        "title": "宿斋太一宫即事五首  其一",
        "author": "宋庠",
        "content": "仙楼觚阙概云霓，奕奕威灵拥太禧。\n海内兵销无伐国，牡荆閒偃汉宫旗。",
        "dynasty": "宋",
        "collection_info": null
    },
    {
        "uuid": "e8eb58ead2626114dfa86609a254f493",
        "title": "宿斋太一宫即事五首  其二",
        "author": "宋庠",
        "content": "蹇产通天百尺台，岁祠三一羽旗开。\n卧闻野雉宫前雊，应有神光坛上来。",
        "dynasty": "宋",
        "collection_info": null
    },
    {
        "uuid": "199c7d99b6311b584148defbfba8f3ef",
        "title": "宿斋太一宫即事五首  其三",
        "author": "宋庠",
        "content": "宫垣宝势压灵鳌，䆗窱斋房宿幕高。\n倦枕不知秋已至，商音半夜入云璈。",
        "dynasty": "宋",
        "collection_info": null
    },
    {
        "uuid": "5ce67b737036be03f91e97dbbd20c281",
        "title": "宿斋太一宫即事五首  其四",
        "author": "宋庠",
        "content": "琅蔬琼屑奉斋场，薜席时飘鹊炷香。\n永昼不闻宾榻语，併储真气助龟肠。",
        "dynasty": "宋",
        "collection_info": null
    },
    {
        "uuid": "acc80469e3ef2b9c7c6f7784769e7a57",
        "title": "宿斋太一宫即事五首  其五",
        "author": "宋庠",
        "content": "碧篠珍丛北户阴，时时天籁着风琴。\n体中痴黠何须判，一夜甘为洛客吟。",
        "dynasty": "宋",
        "collection_info": null
    },
    {
        "uuid": "2583929f3d28249a2b07352944148a20",
        "title": "遇雨放朝余至掖门方审戏呈同舍",
        "author": "宋庠",
        "content": "诏恩蠲谒静朝扉，掀淖都街独未知。\n同舍恣成庄蝶梦，可怜臣朔忍朝饥。",
        "dynasty": "宋",
        "collection_info": null
    },
    {
        "uuid": "a78d9ea653df7725849fb53652c1fcc4",
        "title": "过都造朝入见之日蒙恩延登赐坐感天荷德退而成篇",
        "author": "宋庠",
        "content": "出守西周又许田，白头何幸再朝天。\n升阶子细瞻尧日，不似侏儒梦竈年。",
        "dynasty": "宋",
        "collection_info": null
    },
    {
        "uuid": "1eee16ae526cd129b6126b8f55676ec0",
        "title": "周道士本簪裳世家龆年便慕真教今为庐江黄冠与余有中表之好千里见访恻其孤立因告别也为小诗以劳其志",
        "author": "宋庠",
        "content": "亲见乌衣竹马年，如何便学草楼仙。\n长安名利非真趣，好趁春膏种玉田。",
        "dynasty": "宋",
        "collection_info": null
    },
    {
        "uuid": "4437cc21cd7606d72c3fa80cebcfc8bf",
        "title": "小疾请告",
        "author": "宋庠",
        "content": "昼枕高舂体不勤，客来犹復着纶巾。\n冒荣初牒无三最，宁是朝家予告人。",
        "dynasty": "宋",
        "collection_info": null
    },
    {
        "uuid": "c99dd52c974eff8ec8a353114a5f9f90",
        "title": "祭春偶作呈通判职方",
        "author": "宋庠",
        "content": "关外春来亦可怜，平明箫鼓浊河边。\n殿门恩泽催幡胜，不预朝簪整八年。",
        "dynasty": "宋",
        "collection_info": null
    },
    {
        "uuid": "cb49f3465d5a627b5c794f191f4d5021",
        "title": "晏公丧过州北哭罢成篇二首  其一",
        "author": "宋庠",
        "content": "昔迎留守萧丞相，今哭谈经戴侍中。\n一代高情无觅处，落花残日九原风。",
        "dynasty": "宋",
        "collection_info": null
    },
    {
        "uuid": "006bcf24e9b2df5f2a860dfcc938d94e",
        "title": "晏公丧过州北哭罢成篇二首  其二",
        "author": "宋庠",
        "content": "故郡迎丧匝野悲，柳车丹旐共逶迆。\n泉涂自古无春色，可惜森森琼树枝。",
        "dynasty": "宋",
        "collection_info": null
    },
    {
        "uuid": "b61d40367c177e7d27d965bc748607bf",
        "title": "皇帝阁端午帖子词  其一",
        "author": "宋庠",
        "content": "吹律蕤宾动，乘离玉烛明。\n荐盘荆俗黍，颁饵汉祠羹。",
        "dynasty": "宋",
        "collection_info": null
    },
    {
        "uuid": "3352798ad966318e23c41d7c30930d90",
        "title": "皇帝阁端午帖子词  其二",
        "author": "宋庠",
        "content": "宝轸流熏唱，仙壶永瑞曦。\n欲知人厉息，天报艾生迟。",
        "dynasty": "宋",
        "collection_info": null
    },
    {
        "uuid": "fd86518e1a17ede6f428e44810127f01",
        "title": "皇帝阁端午帖子词  其三",
        "author": "宋庠",
        "content": "宝典灵辰旧，皇居瑞应偏。\n冰纨能辟暑，丝缕解延年。",
        "dynasty": "宋",
        "collection_info": null
    },
    {
        "uuid": "2bba368f9eb4336558d3a9bf95a35d92",
        "title": "皇帝阁端午帖子词  其四",
        "author": "宋庠",
        "content": "宫中命缕千丝合，阶下祥蓂五荚芳。\n汉殿桃枝先作印，楚人兰叶续为汤。",
        "dynasty": "宋",
        "collection_info": null
    },
    {
        "uuid": "d3421b9bfeae2a2056c62af763a20df5",
        "title": "皇帝阁端午帖子词  其五",
        "author": "宋庠",
        "content": "天关却暑金为狄，帝坐禳氛斗转枢。\n不似人间传节物，岁时长作辟兵符。",
        "dynasty": "宋",
        "collection_info": null
    },
    {
        "uuid": "65c7f0c62fd7e2f983b6f3b39416090f",
        "title": "皇帝阁端午帖子词  其六",
        "author": "宋庠",
        "content": "蕊宫琼构切昭回，五月嘉辰万寿杯。\n舜殿熏风琴裏散，汉闺明月扇中来。",
        "dynasty": "宋",
        "collection_info": null
    },
    {
        "uuid": "68c7c242afcdad59df0a81a28276e600",
        "title": "皇后阁端午帖子词  其一",
        "author": "宋庠",
        "content": "魏井开冰洁，齐宫献服新。\n宫门无暑气，犹许艾为人。",
        "dynasty": "宋",
        "collection_info": null
    },
    {
        "uuid": "3c8969c10c55a0b266bfe72a4c1c8233",
        "title": "皇后阁端午帖子词  其二",
        "author": "宋庠",
        "content": "朱索连荤种，仙缯篆秘符。\n谁知万灵贶，先日拥椒涂。",
        "dynasty": "宋",
        "collection_info": null
    },
    {
        "uuid": "ec39f9225ca2d86942191a947acae2b8",
        "title": "皇后阁端午帖子词  其三",
        "author": "宋庠",
        "content": "鲜云瑞旭楼前晓，宝艾芳椒殿裏香。\n五数已知随地永，九重更自配天长。",
        "dynasty": "宋",
        "collection_info": null
    },
    {
        "uuid": "3d2376860c38ffe64e0ec30c5e78ab10",
        "title": "皇后阁端午帖子词  其四",
        "author": "宋庠",
        "content": "楚筒结糉金盘丽，班箑裁纨玉字轻。\n琥枕透蚊光不灭，瑶箱乳燕羽初成。",
        "dynasty": "宋",
        "collection_info": null
    },
    {
        "uuid": "588482eccc38b4170c15fd5c700e06f9",
        "title": "皇后阁端午帖子词  其五",
        "author": "宋庠",
        "content": "篆桃刻印神图术，采药和丹宝笈功。\n欲验嘉辰蠲毒处，轻炎不入广寒宫。",
        "dynasty": "宋",
        "collection_info": null
    },
    {
        "uuid": "da351ff5c27412e3126a8cfd76816c36",
        "title": "天人阁端午帖子词  其一",
        "author": "宋庠",
        "content": "令月辰标午，皇居物效祥。\n仙蒲九节长，宫树万年芳。",
        "dynasty": "宋",
        "collection_info": null
    },
    {
        "uuid": "9bca06c391e6b6dab41af16ca645ab03",
        "title": "天人阁端午帖子词  其二",
        "author": "宋庠",
        "content": "越簟轻裁玉，齐纨巧缕冰。\n宫中虽命节，何处有炎蒸。",
        "dynasty": "宋",
        "collection_info": null
    },
    {
        "uuid": "98c13e0d58a89a659d6c8605e9982990",
        "title": "天人阁端午帖子词  其三",
        "author": "宋庠",
        "content": "汉家宫掖与天连，桃印金刀瑞气鲜。\n朱夏虽称五之日，皇图自乐万斯年。",
        "dynasty": "宋",
        "collection_info": null
    },
    {
        "uuid": "923e28917dcc5fc655247270416dc6fa",
        "title": "天人阁端午帖子词  其四",
        "author": "宋庠",
        "content": "金徒漏永乌犹渴，宝扇风徐雉欲飞。\n借问人间传綵缕，何如石上拂仙衣。",
        "dynasty": "宋",
        "collection_info": null
    },
    {
        "uuid": "e7cfff6d161d68f3582ed3cb3adcadc2",
        "title": "答叶道卿",
        "author": "宋庠",
        "content": "纸尾勤勤问姓名，禁林依旧玷华缨。\n莫惊书录题臣向，便是当时刘更生。",
        "dynasty": "宋",
        "collection_info": null
    },
    {
        "uuid": "5f84a421a588d7711a065306821f8248",
        "title": "送梵才大师归天台",
        "author": "宋庠",
        "content": "飞锡眷瑶琴，行行望海阴。\n香花上都供，猿鸟故岩心。\n午钵凝斋剂，晨舟载梵音。\n庭柯旧桂子，依约半春林。",
        "dynasty": "宋",
        "collection_info": null
    },
    {
        "uuid": "a0756f8472d4cc2131ce000eac4f5624",
        "title": "同吴侍郎小园池上送杨端明归马上口占",
        "author": "宋庠",
        "content": "偶作河梁饯，翻为池上宾。\n归骖不忍驾，新月共留人。",
        "dynasty": "宋",
        "collection_info": null
    },
    {
        "uuid": "d2787fbbd60166bbbac5413e72ac50e7",
        "title": "二月社日到都门见花卉初发",
        "author": "宋庠",
        "content": "走马东来冒驿尘，今年重识帝城春。\n自怜已作衰翁态，苑树宫花笑杀人。",
        "dynasty": "宋",
        "collection_info": null
    },
    {
        "uuid": "d973b245ae1e9f3a398ee12d416ac542",
        "title": "读党人篇",
        "author": "宋庠",
        "content": "陈蕃推席偏忧国，孟国囊头不祭神。\n一自太官供赛具，皇天无意福忠臣。",
        "dynasty": "宋",
        "collection_info": null
    },
    {
        "uuid": "f1c9e62281aeaf4fe89d71b07cddff0c",
        "title": "春日会连舜宾别墅",
        "author": "宋庠",
        "content": "枌榆乡社转春蹊，坐荫芳林日欲西。\n触袖野花多自舞，避人幽鸟不成啼。",
        "dynasty": "宋",
        "collection_info": null
    },
    {
        "uuid": "37f1301f919721e7f7355309355357ae",
        "title": "季秋晓出题山光寺",
        "author": "宋庠",
        "content": "旦夕人语喧，泛舟北城曲。\n十里望禅剎，飘若尘外躅。\n是日秋宇高，清辉澹晨旭。\n林风唱残蜩，泽稗下饥鹄。\n野实迎露黄，川芜傲霜绿。\n循涯得微径，舍楫步幽麓。\n佛寺讶靓深，僧庐互重复。\n山气导真想，天香洗烦欲。\n嗟余秉微尚，丘壑返初服。\n失计蹈尘嚣，虚名玷缨毂。\n妄排金马门，谬草紫泥牍。\n温省专慎辞，中阶佐调餗。\n器偏固自倾，绠短良难续。\n何言一麾出，尚参九州牧。\n恩深无后疵，颜腼有余恧。\n孔训惩惮改，羲爻许频復。\n朅来清凈区，冀脱泥涂辱。\n醉象或可调，藩羝悔前触。\n万缘自我空，至道非外勖。\n聊谨三载期，吾得事栖伏。",
        "dynasty": "宋",
        "collection_info": null
    },
    {
        "uuid": "610317a96003a1cd00c32bb7dc0d5a10",
        "title": "句  其一",
        "author": "宋庠",
        "content": "轩野龙催驭，尧宫鹤厌寒。",
        "dynasty": "宋",
        "collection_info": null
    },
    {
        "uuid": "8e55468530f33b2fa9ad2f1bcac4cb0a",
        "title": "句  其二",
        "author": "宋庠",
        "content": "草平天一色，风暖燕双高。",
        "dynasty": "宋",
        "collection_info": null
    },
    {
        "uuid": "c85bd0b2827eac5d8b54bfd403ddd44b",
        "title": "句  其三",
        "author": "宋庠",
        "content": "羽毛丹穴种，头角玉麟儿。",
        "dynasty": "宋",
        "collection_info": null
    },
    {
        "uuid": "ade5eec2a281e4a3a6c5ef46cec7b119",
        "title": "句  其四",
        "author": "宋庠",
        "content": "积高人上雍，昭配礼从周。",
        "dynasty": "宋",
        "collection_info": null
    },
    {
        "uuid": "79a58e2eae63719a085c7955dc2a0b57",
        "title": "句  其五",
        "author": "宋庠",
        "content": "花寒阴鹤警，霜草腐萤疏。",
        "dynasty": "宋",
        "collection_info": null
    },
    {
        "uuid": "feb18e185334080d90fe7abac8dd2cb5",
        "title": "句  其六",
        "author": "宋庠",
        "content": "露夕梨津饱，霜天蟹甲肥。",
        "dynasty": "宋",
        "collection_info": null
    },
    {
        "uuid": "7a29d9f105c05535622b0e8a1fad95af",
        "title": "句  其七",
        "author": "宋庠",
        "content": "筒分细细泉。",
        "dynasty": "宋",
        "collection_info": null
    },
    {
        "uuid": "5a91c440c31de06b68b24a64546de2f3",
        "title": "句  其八",
        "author": "宋庠",
        "content": "竹坞度钟声。",
        "dynasty": "宋",
        "collection_info": null
    },
    {
        "uuid": "0cbcf723ee6a9561946291ff4266cf02",
        "title": "句  其九",
        "author": "宋庠",
        "content": "青牛恃力狂挨树。",
        "dynasty": "宋",
        "collection_info": null
    },
    {
        "uuid": "ed9b4269405e5048c3ccae8787f32b6a",
        "title": "句  其一○",
        "author": "宋庠",
        "content": "冰萼琼华次第开。",
        "dynasty": "宋",
        "collection_info": null
    },
    {
        "uuid": "df7182db4df9f08a9c865571003f5390",
        "title": "存目  其一",
        "author": "宋庠",
        "content": "诗题：庄献太后哀輓应制二首首句（全诗）：其一：宝慈垂母训，一纪御净除。\n地有占沙旧，天仍补石余。\n轩星沦夕纬，翟辂去宸居。\n异日金縢启，方知復辟书其二：肝仄身无掸，寒暄疾有加。\n灾生织女□，魂断濯龙车。\n廞翣浮辰旭，边箫咽螟霞。\n唯留长乐注，刊美在皇家。",
        "dynasty": "宋",
        "collection_info": null
    },
    {
        "uuid": "77e37095bd78860f7de64c7d0ebc3724",
        "title": "存目  其二",
        "author": "宋庠",
        "content": "诗题：庄惠太后挽歌应制二首首句（全诗）：其一：妫幄柔明训，尧闱保护贤。\n别居长乐寝，让给水衡钱。\n谨疾方加膳，收神亟去仙。\n宸襟增服纪，追报焕终天。\n其二：昔帝推嫔则，吾君頼母慈。\n陪陵汉家葬，异室箇宫祠。\n露暗星轩隠，天愁月御移。\n翟车参享路，无復庙中期。",
        "dynasty": "宋",
        "collection_info": null
    },
    {
        "uuid": "30ad41b27c5453812042918c7a72a317",
        "title": "存目  其三",
        "author": "宋庠",
        "content": "诗题：送梵才大师归天台首句（全诗）：玉宇重来访旧游。",
        "dynasty": "宋",
        "collection_info": null
    },
    {
        "uuid": "6dfe92b057092803df48b8deda016d6b",
        "title": "存目  其四",
        "author": "宋庠",
        "content": "诗题：予自到岭外居岚瘴中未尝不以先死对治人人见其浩然若有所得者今岁在海外遇寒食困发家书想望松楸不能自理偶成此诗示儿子首句（全诗）：春日自明霁按：末句作诗示阿张，有注云：阿张，孟坚小字。",
        "dynasty": "宋",
        "collection_info": null
    },
    {
        "uuid": "99e5b8ae644d9df634ae22c88a1b4089",
        "title": "存目  其五",
        "author": "宋庠",
        "content": "诗题：四月昌州奏圣祖殿下生芝草一本四茎及面有红光如悦怿之状首句（全诗）：昌之远地凝和气。",
        "dynasty": "宋",
        "collection_info": null
    },
    {
        "uuid": "8f24b53875c9fe3b119122db44acb1fb",
        "title": "春集东园赋得萼字",
        "author": "王洙",
        "content": "燕退朝事希，鸣驺出云阁。\n近游速朋彦，名园接闉郭。\n幽芳尚閒整，新樾已清漠。\n欢谈一坐倾，递饮百分涸。\n我亦醒而狂，遵溪纵行乐。\n晚驾方惜归，正巾坠香萼。",
        "dynasty": "宋",
        "collection_info": null
    },
    {
        "uuid": "11e1a6f068d897711d4a58b756c65d26",
        "title": "赠狄国寅",
        "author": "王洙",
        "content": "每读梁公传，青编日屡开。\n神交慕英烈，自喜见云来。\n一命须朝禄，连章荐楚材。\n凡昇黄绶秩，世代乃身媒。",
        "dynasty": "宋",
        "collection_info": null
    },
    {
        "uuid": "bc47354fbcd07348d20763ef44c3f95e",
        "title": "戏改杜赠郑广文诗",
        "author": "王洙",
        "content": "景纯过官舍，走马不曾下。\n蓦地趁朝归，便遭官长駡。",
        "dynasty": "宋",
        "collection_info": null
    },
    {
        "uuid": "93f5deaace997c5ca189837d85bc0d72",
        "title": "重建岘山羊侯祠歌",
        "author": "王洙",
        "content": "襄阳南出大路奔，小山曰岘名特尊。\n山形卑堕不峻极，屹若巨首临江濆。\n大山半空不成霍，绝水阙左非其亹。\n砠巅赑屃戴危石，箕踞曼衍罗芳荪。\n汉流长骛滨其足，东望瀰迆皆平原。\n槎头下瞰罟罶集，蔡洲近眺田园蕃。\n何物兹山匪秀出，得使今古闻听喧。\n自昔羊公好登览，山名直为贤者存。\n鹿门望楚镇区境，凤林冠盖延山樊。\n丹岩翠壁互幽胜，日月亏蔽烟岚屯。\n公胡遗彼而乐此，谈者未始聊诊论。\n吾谓圣达意超豁，高览便欲周干坤。\n孔登泰山小天下，阮升广武叹竖昏。\n会稽探穴禹书出，之罘望海云涛翻。\n此中风景亦虚远，极目见尽江山源。\n东吴未定劳机策，置酒啸咏纾忧烦。\n数顾润甫恤躬后，誓将百岁游清魂。\n对公盛德与山永，正唯湛辈如公言。\n今兹去公仅千载，凛然英气犹轩轩。\n我来追古一长息，旧迹废毁成悲吞。\n民豪占山童其木，嘉植不得容本根。\n利取薪苏积稛絭，粥之陶瓬供烧燔。\n羊公无庙忽不祀，但纵淫鬼歆牲蘩。\n中庭有碑即堕泪，至今观者怀仁恩。\n于民何诛不足问，非民忘德由官惛。\n下教邑里復祠宇，叙诸祭典跻之元。\n思仁爱树恭所茇，禁止樵伐修壖垣。\n且欲王命得守固，誊言状事驰九阍。\n书闻天子蒙报可，金石款刻垂后昆。\n使民永念古遗爱，勖尔风化常丕敦。",
        "dynasty": "宋",
        "collection_info": null
    },
    {
        "uuid": "2a1c37679f89be160b5b9b53e97231ef",
        "title": "来燕堂联句",
        "author": "王洙",
        "content": "无正文。",
        "dynasty": "宋",
        "collection_info": null
    },
    {
        "uuid": "2e4c28ce6296f6d3caddd85cc2a39fe0",
        "title": "句",
        "author": "王洙",
        "content": "槐杪青虫缒夕阳。",
        "dynasty": "宋",
        "collection_info": null
    },
    {
        "uuid": "8324c1e0650bccd218fbce35c6ee4b12",
        "title": "存目",
        "author": "王洙",
        "content": "诗题：赠日本国僧首句：沧波泛瓶锡。",
        "dynasty": "宋",
        "collection_info": null
    },
    {
        "uuid": "e1c29f99c66a0382d2faee1dc7cf3631",
        "title": "佳城篇",
        "author": "狄遵度",
        "content": "佳城鬰鬰颓寒烟，孤雏乳兔号荒阡。\n夜卧北斗寒挂枕，木落霜拱雁连天。\n浮云西去伴落日，行客东尽随长川。\n干坤未死吾尚在，肯与蟪蛄论大年。",
        "dynasty": "宋",
        "collection_info": null
    },
    {
        "uuid": "92809ca5e73b3c61bebff6eb31f5ace4",
        "title": "和涣之深秋月夜书事",
        "author": "狄遵度",
        "content": "洞庭叶下凉飕飕，冻天顽白凝不流。\n圆月拟缺不忍缺，轻露欲浮终未浮。\n忆吹朱籁凤軿上，更采紫芝云峤陬。\n玉楼天半几千尺，珠树玲珑悬上头。",
        "dynasty": "宋",
        "collection_info": null
    },
    {
        "uuid": "4ef4a8c73c09c5ba07c2829080a99740",
        "title": "雨",
        "author": "狄遵度",
        "content": "高林风怒雨声黑，小阁灯背人语阑。\n谁知云外月高照，定是叶间鶑最寒。\n时觉急飘愁未已，似闻徐滴喜初翻。\n骊驹北首榆关路，天晴烟树沙碛宽。",
        "dynasty": "宋",
        "collection_info": null
    },
    {
        "uuid": "90f27267e86b91108e0febf18c509225",
        "title": "登楼三首  其一",
        "author": "狄遵度",
        "content": "道之不行乘桴浮，赴河蹈海成今游。\n春归应到岭北树，日出先照天南楼。",
        "dynasty": "宋",
        "collection_info": null
    },
    {
        "uuid": "aa3e77ae985efd383833fd954aa2de3c",
        "title": "登楼三首  其二",
        "author": "狄遵度",
        "content": "羣山南走失所往，百川东逝兹其穷。\n天低水国疑将压，人过月塘愁欲空。",
        "dynasty": "宋",
        "collection_info": null
    },
    {
        "uuid": "e797112d6181b784dedbaa474b952bca",
        "title": "登楼三首  其三",
        "author": "狄遵度",
        "content": "莎青石细浅见底，天空云淡无一毫。\n波间圆月照不动，海上清风来最高。",
        "dynasty": "宋",
        "collection_info": null
    },
    {
        "uuid": "a7ceedc509b66016d8a9122c4b2d90e2",
        "title": "咏芭蕉",
        "author": "狄遵度",
        "content": "植蕉低檐前，双丛对含雨。\n叶间求丹心，一日视百腑。\n胸中数寸赤，不惜为君吐。\n心尽腹亦空，况復霜雪苦。\n非无后凋意，柔脆不足御。",
        "dynasty": "宋",
        "collection_info": null
    },
    {
        "uuid": "e86eddd06ad77ef25ce41bb0856d1570",
        "title": "看白云爱而成诗",
        "author": "狄遵度",
        "content": "秋风吹白云，触处自何谷。\n初犹半洞门，欻出遍岩腹。\n零落依水湄，片段挂枯木。\n余影透微白，灭迹混空绿。\n烟萝自蘙密，岛溆徒萦曲。\n安知苍梧野，下覆猿鸟哭。\n谁能久徘徊，返顾视黄鹄。",
        "dynasty": "宋",
        "collection_info": null
    },
    {
        "uuid": "aa52c88b76ef4474631d25e236c543d5",
        "title": "谒孔先生",
        "author": "狄遵度",
        "content": "月出高树枝，影动酒樽处。\n树深月色薄，稍以灯火助。\n主人喜我过，斟酌亦云屡。\n于时幸无累，所谈非近务。\n凉风自远至，清景淡吾虑。\n方期西山秋，历览陪杖屦。",
        "dynasty": "宋",
        "collection_info": null
    },
    {
        "uuid": "c0401344bd77f47d1c19c60ec6ced708",
        "title": "送钤辖馆使王公",
        "author": "程戡",
        "content": "归骑翩翩去路赊，鬰葱佳气望天涯。\n艰危剑阁三千里，惠爱刀州十万家。\n龙尾道边瞻日彩，鹿头关外别春华。\n金明扈从宸游处，休忆连年泛浣花。",
        "dynasty": "宋",
        "collection_info": null
    },
    {
        "uuid": "498398afef4914e5d6cf0b18dd6c6bbb",
        "title": "送钤辖馆使王公",
        "author": "靳宗",
        "content": "再任坤维报政成，紫泥恩诏下神京。\n摇鞭有客添归兴，折柳何人不怆情。\n杜宇江山经鸟道，海棠池馆忆龟城。\n尊前执手难收泪，投分从来比弟兄。",
        "dynasty": "宋",
        "collection_info": null
    },
    {
        "uuid": "11e763e2e5c753f763e2aa727ffcca54",
        "title": "留题新建五云亭",
        "author": "章岷",
        "content": "卧龙东岭冠云霞，亭面溪流对若耶。\n秋霁独先初夜月，春阴见尽满城花。\n疏篁遶槛栖寒雀，乔木依檐泊暮鸦。\n红烛未残宾已醉，倚风歌管到人家。",
        "dynasty": "宋",
        "collection_info": null
    },
    {
        "uuid": "795f1c82485df282d9b1b8a9cf8a7e8a",
        "title": "春日独登蓬莱阁",
        "author": "章岷",
        "content": "郡阁高檐半纳云，危栏徙倚惜芳辰。\n澄潮迭嶂新经雨，啼鸟开花各为春。\n案有笺毫难赋景，席无歌管懒邀宾。\n自怜莫厌登临数，即是葵丘代戍人。",
        "dynasty": "宋",
        "collection_info": null
    },
    {
        "uuid": "76561a580d0e4258bd60ff718243d44c",
        "title": "钓台",
        "author": "章岷",
        "content": "乘兴访遗基，扁舟宿烟渚。\n水凈写天形，山空答人语。\n风篁自成韵，霜叶纷如雨。\n寒亭暮响清，饥猿夜啼苦。\n疑将洞府接，似与人寰阻。\n不羡重城中，喧喧听笳鼓。",
        "dynasty": "宋",
        "collection_info": null
    },
    {
        "uuid": "543ba82407d9337ae49c02d571602715",
        "title": "陪范公登承天寺竹阁",
        "author": "章岷",
        "content": "古寺依山起，幽轩对竹开。\n翠阴当昼合，凉气逼人来。\n夜影疏排月，秋鞭瘦竹苔。\n双旌容託乘，此地举茶杯。",
        "dynasty": "宋",
        "collection_info": null
    },
    {
        "uuid": "3a4d3449911451fa776b64b5feddc672",
        "title": "送梵才大师归天台",
        "author": "章岷",
        "content": "故山萝蔓锁云扉，几夕扁舟已梦归。\n莲社招贤移岁月，芝岩编句满珠玑。\n金刀拥雪新雕鬓，香祴欺兰旧赐衣。\n后夜吴门对霜月，怀师余意在琴徽。",
        "dynasty": "宋",
        "collection_info": null
    },
    {
        "uuid": "80c4b9acc34129d1a90ea5d92ec0ad49",
        "title": "如归亭",
        "author": "章岷",
        "content": "邑境人歌令尹贤，构亭裁址俯清涟。\n风高送目帆侵日，秋霁凭阑水接天。\n越茗似云邀客试，吴莼如线佐庖鲜。\n政余授馆多投辖，费尽公田种秫钱。",
        "dynasty": "宋",
        "collection_info": null
    },
    {
        "uuid": "713b3f8ef976d6454f89a709700f03d0",
        "title": "六月吟",
        "author": "龚宗元",
        "content": "曦轮猎野枯杉松，火焚泰华云如峰。\n天地炉中赤烟起，江湖喣沫烹鱼龙。\n生狞渴兽唇焦断，峻翮无声落晴汉。\n饥民逃生不逃热，血迸背皮流若汗。\n玉宇清宫彻罗绮，渴嚼冰壶森贝齿。\n炎风隔断真珠帘，池口金龙吐寒水。\n象床珍簟凝流波，琼楼待月微酣歌。\n王孙昼夜纵娱乐，不知苦热还如何。",
        "dynasty": "宋",
        "collection_info": null
    },
    {
        "uuid": "8cb7a33796bc02c53671952d3ee67ffe",
        "title": "夜宴",
        "author": "龚宗元",
        "content": "兔魄侵阶夜三刻，蜀锦堆香花院窄。\n风动帘旌玳瑁寒，露垂虫网珍珠白。\n美人匝席罗弦管，绮幄云屏炉麝暖。\n只恐金壶漏水空，不怕鸾觞琥珀满。\n劝君莫负秉烛游，曾见古人伤昼短。",
        "dynasty": "宋",
        "collection_info": null
    },
    {
        "uuid": "c01616b7427a57fdf104ac77f39e065e",
        "title": "赠处士林逋",
        "author": "龚宗元",
        "content": "高蹈遗尘蜕，含华傲素园。\n璜溪频下钓，蕙帐不惊猿。\n养浩时清啸，忘机只寓言。\n几回生蝶翅，明月在西轩。",
        "dynasty": "宋",
        "collection_info": null
    },
    {
        "uuid": "0a3d07f7c43246ceb1744280d622b726",
        "title": "送陈君子之四明",
        "author": "龚宗元",
        "content": "短亭祖帐接平川，柳拂回波繫画船。\n渐向落晖分绣袖，忍听离曲怨鵾弦。\n云连稽岭应怀古，路近花源好访仙。\n那更凭高望天际，江堤烟重草绵绵。",
        "dynasty": "宋",
        "collection_info": null
    },
    {
        "uuid": "612831c2fa88cabaa952ffb31fe18c7a",
        "title": "捣砧词",
        "author": "龚宗元",
        "content": "星河耿耿寒烟浮，白龙衔月临霜楼。\n谁家砧弄细腰杵，一声捣破江城秋。\n双桐老翠堕金井，高低冷逐西风紧。\n静如秋籁暗穿云，天半惊鸿断斜影。\n哀音散落愁人耳，何处离情先唤起。\n长信宫中叶满阶，洞庭湖上波平水。\n万里征夫眠未成，摇风捣月何丁丁。\n楚关秦岭有归客，一枕夜长无限情。",
        "dynasty": "宋",
        "collection_info": null
    },
    {
        "uuid": "b7305e8da61a259f352a46adab956c3d",
        "title": "送僧归护国寺",
        "author": "张肃",
        "content": "去谒吾君遇太平，太平明主重南能。\n不关名利真开士，却返林泉伴野僧。\n御赐白金为长物，身归青嶂策枯藤。\n只应待到天台日，斋炷檀烟定有灯。",
        "dynasty": "宋",
        "collection_info": null
    },
    {
        "uuid": "b67500a2ad79312897cf25748670b2d1",
        "title": "题钓台",
        "author": "邵炳",
        "content": "光武休戈诏子陵，高台时暂别烟汀。\n当时四海皆臣妾，独有先生占客星。",
        "dynasty": "宋",
        "collection_info": null
    },
    {
        "uuid": "08a012fd1c028b6f7c694831869f2410",
        "title": "酬通判杨殿丞名霖岩洞",
        "author": "邵炳",
        "content": "云峰千仞对吾庐，洞古名新郡守书。\n须信神灵知受赐，先兴霖雨远随车。",
        "dynasty": "宋",
        "collection_info": null
    },
    {
        "uuid": "06733a7d2fe6d6c039470b84342d5da8",
        "title": "莲花峰",
        "author": "林杞",
        "content": "天开八叶莲花峰，神龟引子巢其中。\n千年皮骨老化石，玉色不与凡工同。",
        "dynasty": "宋",
        "collection_info": null
    },
    {
        "uuid": "92998dbef61d334d3bce27631087f42c",
        "title": "游碧落洞",
        "author": "王陶",
        "content": "寻幽碧落外，此境真洞天。\n乳窦穿碧涧，葆树蒙塞烟。\n迹与氛𡏖绝，身亡名利缠。\n日暮懒回首，迟拍洪崖肩。",
        "dynasty": "宋",
        "collection_info": null
    },
    {
        "uuid": "6485cad2815f306c067f58808768aed4",
        "title": "北牖洞",
        "author": "孙抗",
        "content": "旧驻东方骑，因题北牖名。\n来须风作御，去认斗为城。\n日气晚方到，云收寒易生。\n予心匪游衍，拱北振华缨。",
        "dynasty": "宋",
        "collection_info": null
    },
    {
        "uuid": "7c29869c85934d8ca975609ffa73e6b2",
        "title": "白雀洞",
        "author": "孙抗",
        "content": "禽贵羽毛洁，地怜岩壑幽。\n名非华阴冻，景似秀林秋。\n不睹音尘继，空惊岁月遒。\n何如颍川凤，千古冠缇油。",
        "dynasty": "宋",
        "collection_info": null
    },
    {
        "uuid": "a66556d01fcf3a0499ea65bbfde79df9",
        "title": "南华洞",
        "author": "孙抗",
        "content": "峭径入苍烟，他山尽一拳。\n上盘朱鸟翼，中寓漆园仙。\n清可携壶赏，凉堪拂石眠。\n九疑生接境，曾此按熏弦。",
        "dynasty": "宋",
        "collection_info": null
    },
    {
        "uuid": "e7cb4b112b8cfd67ad5e3da36c0296ed",
        "title": "朝阳洞",
        "author": "孙抗",
        "content": "险绝信天开，春萝荫古苔。\n不愁云影闭，先得日光来。\n片石充棋局，凉坡递酒杯。\n东风偏着意，草木烂成堆。",
        "dynasty": "宋",
        "collection_info": null
    },
    {
        "uuid": "7e7157795a382b331ff6c0e75c7ea468",
        "title": "嘉莲洞",
        "author": "孙抗",
        "content": "地应连海眼，终古蓄寒泉。\n四列青苍壁，双开菡萏莲。\n已嗟真赏去，犹讶昔香传。\n未媿东林下，霜葩社众贤。",
        "dynasty": "宋",
        "collection_info": null
    },
    {
        "uuid": "ace98a9e58308692cb1b7b167cdc64c9",
        "title": "夕阳洞",
        "author": "孙抗",
        "content": "尘寰虽未远，颢气觉偏滋。\n日落鸟归去，秋高风劲时。\n吟余下天籁，坐久凛冰肌。\n信是栖幽境，凉蟾照履綦。",
        "dynasty": "宋",
        "collection_info": null
    },
    {
        "uuid": "c2fb5a75e0f0bedb91557ef121462444",
        "title": "栖霞洞",
        "author": "孙抗",
        "content": "宽踰城阙峻瑶魁，万壑吟风四壁苔。\n不独云霞可招隠，溪流常送落花来。",
        "dynasty": "宋",
        "collection_info": null
    },
    {
        "uuid": "119e567aaa77cd7772e52dd549e7a51e",
        "title": "岘山",
        "author": "孙抗",
        "content": "天下名山数南国，岘首首推襄汉域。\n前年假节使湖外，道出铜鞮一攀陟。\n檀溪西下烟雨繁，梦泽南迴云雾织。\n绝壁颓岩画障开，阳林杂蘤天光逼。\n飘然不减京台乐，城阙弦歌野耕植。\n借问人心谁见思，云来远庇羊公德。\n乃知仁爱与山俱，奚用沈碑衒金刻。\n追询耆旧访祠宇，迟拜丹青纪聪直。\n佛蓝神馆鬰相望，独此寂寥遗肸饰。\n栾公燕国戚藩佐，朱邑桐乡啬夫职。\n居民立社中诏嘉，抚旧劝来区淑慝。\n指期还台首章奏，立使閟宫膋血食。\n半途得郡旋治中，迴睇凤林空太息。\n仙郎作镇未朞月，起废补亡罄心力。\n凡予所欲尘黈聪，文符一一条其极。\n庚桑畏垒既禋荐，鲁国灵光亦颠踣。\n由晋至今更几秋，隼画干旟熊伏轼。\n但矜□□□形胜，谁祀贤人思物色。\n公当□□乃□□，只□徊翔预伦□。\n汉波平远山巍然，共仰羊王誉充□。",
        "dynasty": "宋",
        "collection_info": null
    },
    {
        "uuid": "a5afad485b4223c875ab9225364b4077",
        "title": "和孔司封题蓬莱阁",
        "author": "赵諴",
        "content": "龙卧山形滴翠微，翚飞阁势构空危。\n六鳌不是湖中蛰，一岛疑从海上移。\n屏障笺毫吟咏处，神仙罗绮燕游时。\n自惭为吏非香案，又蹑云梯从使麾。",
        "dynasty": "宋",
        "collection_info": null
    },
    {
        "uuid": "e25d22629e1c9af6f82e381fc40b7183",
        "title": "游云门寺",
        "author": "赵諴",
        "content": "竟夕雨声寒，黎明日气暄。\n峰峦添积润，溪涧涨新痕。\n钟鼓连三寺，杉松共一邨。\n不须游赏徧，丽句满清轩。",
        "dynasty": "宋",
        "collection_info": null
    },
    {
        "uuid": "ff9ae2ffb8daa7f5178d4f1157e6deff",
        "title": "游天衣寺",
        "author": "赵諴",
        "content": "世称幽景属金仙，若是精蓝岂妄传。\n涧涌双泉雷出地，山围四面管窥天。\n唐僧手泽神毫健，梁帝宸恩宝器妍。\n今日喜偿平昔志，更逢闽客此安禅。",
        "dynasty": "宋",
        "collection_info": null
    },
    {
        "uuid": "7335e44418b222c7854e54c9089ce730",
        "title": "游戒珠寺",
        "author": "赵諴",
        "content": "欲游城郭应难遍，每访湖山亦自劳。\n坐致眼前无限景，僧房寄处蕺峰高。",
        "dynasty": "宋",
        "collection_info": null
    },
    {
        "uuid": "9458f8a9b9cd58d6f28a2bb7a32fa1f7",
        "title": "毘蓝岩",
        "author": "盛奇",
        "content": "别开洞壑翠微齐，萝薜云深路转迷。\n一榻繁阴炎扫午，六秋岩畔足幽栖。",
        "dynasty": "宋",
        "collection_info": null
    },
    {
        "uuid": "bd8f9ddb7e95fce4557d0a9ed3ca0673",
        "title": "和范公同章推官登承天寺竹阁",
        "author": "阮逸",
        "content": "竹石寒相倚，云窗晓共开。\n闲身方外去，幽意静中来。\n坠响风随箨，移阴日上苔。\n迟留秋更夜，待月露盈杯。",
        "dynasty": "宋",
        "collection_info": null
    }
]