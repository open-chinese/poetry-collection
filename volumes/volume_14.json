[
    {
        "title": "偈颂三十首  其二八",
        "author": "释慧晖",
        "content": "有时破关知落处，有时透关契密旨。\n有时妙容拜位裏，有时光烛嘱机头。\n箇中有体用宾主，箇中有宛转傍参。",
        "dynasty": "宋",
        "collection_info": null
    },
    {
        "title": "偈颂三十首  其二九",
        "author": "释慧晖",
        "content": "朝说暮说，出广长舌。\n坐卧经行，万里镔铁。",
        "dynasty": "宋",
        "collection_info": null
    },
    {
        "title": "偈颂三十首  其三○",
        "author": "释慧晖",
        "content": "一段大事，古今难通。\n三乘曲说，去来易空。\n衲僧眼目，端的无工。\n禅和信趣，脱然绝踪。",
        "dynasty": "宋",
        "collection_info": null
    },
    {
        "title": "偈颂三十首  其三一",
        "author": "释慧晖",
        "content": "不夜真灯，破夜心月。\n穿日玄谈，不日妙诀。\n一句了然，不涉途辙。",
        "dynasty": "宋",
        "collection_info": null
    },
    {
        "title": "偈十首  其一",
        "author": "释慧晖",
        "content": "外罢诸缘绝言语，内无喘息合幽玄。\n心如墙壁忘功处，以入道源空劫前。",
        "dynasty": "宋",
        "collection_info": null
    },
    {
        "title": "偈十首  其二",
        "author": "释慧晖",
        "content": "一回转意光，千里绝情方。\n悟后梦醒后，孤然坐古堂。",
        "dynasty": "宋",
        "collection_info": null
    },
    {
        "title": "偈十首  其三",
        "author": "释慧晖",
        "content": "少而可努力，老而可歇心。\n都卢懒万事，双眸泪湿襟。",
        "dynasty": "宋",
        "collection_info": null
    },
    {
        "title": "偈十首  其四",
        "author": "释慧晖",
        "content": "直下拨开木上座，蓦端握却毫长老。\n衲僧气宇干坤外，一夜寒冰通体到。",
        "dynasty": "宋",
        "collection_info": null
    },
    {
        "title": "偈十首  其五",
        "author": "释慧晖",
        "content": "玉人深睡澄潭妙，石汉眼开花岳笑。\n不是今朝新发悟，三生大定了知少。",
        "dynasty": "宋",
        "collection_info": null
    },
    {
        "title": "偈十首  其六",
        "author": "释慧晖",
        "content": "一回得妙，二度忘妙。\n急急归云，堆堆白云。\n别增真照，殊出月照。\n芬芸百花，馥郁红花。\n春窗暖笑，破家好笑。",
        "dynasty": "宋",
        "collection_info": null
    },
    {
        "title": "偈十首  其七",
        "author": "释慧晖",
        "content": "人间无佛时，早是如来机。\n世界无尘境，新看深妙奇。\n若具此眼，便人天师。\n忽有这汉，何用拟议。",
        "dynasty": "宋",
        "collection_info": null
    },
    {
        "title": "偈十首  其八",
        "author": "释慧晖",
        "content": "定林隻履，天台楖𣗖。\n鈯斧住山，横担镔铁。\n独有云床老胡僧，徒见夜中天上月。\n目前无极分外心，少室花容是妙诀。",
        "dynasty": "宋",
        "collection_info": null
    },
    {
        "title": "偈十首  其九",
        "author": "释慧晖",
        "content": "正偏融融而路断于鸟道之表，君臣堂堂而容俨于玉殿之中。\n到底难说，妙处绝同。\n别得傍道，见万年松。",
        "dynasty": "宋",
        "collection_info": null
    },
    {
        "title": "偈十首  其一○",
        "author": "释慧晖",
        "content": "皎皎而月澄，岭上之孤松。\n凄凄而风渡，半夜之空中。\n深深也妙诀，自坐少林之峯。\n了了也真气，元居虚谷之功。",
        "dynasty": "宋",
        "collection_info": null
    },
    {
        "title": "颂十六首  其一",
        "author": "释慧晖",
        "content": "一片天光三五风，玉墀吹断岭头松。\n巍然山上澄湛下，忽尔云同霜月中。\n堆堆全体干坤裏，密密满心天地表。\n碌碌𥐢𥐢通用眼，骊珠击碎草芊忡。",
        "dynasty": "宋",
        "collection_info": null
    },
    {
        "title": "颂十六首  其二",
        "author": "释慧晖",
        "content": "路断无依着，满船乘雪月。\n夜午不相关，全体蹈金铁。\n唱出归家歌，恣吹还乡曲。\n从斯野子梦，徒尔难分节。",
        "dynasty": "宋",
        "collection_info": null
    },
    {
        "title": "颂十六首  其三",
        "author": "释慧晖",
        "content": "转功就位，独看古风。\n再通消息，转位就功。\n功位齐显，千岳万峯。\n又转春芳，俱隠位功。\n毕竟不用，频弄万工。",
        "dynasty": "宋",
        "collection_info": null
    },
    {
        "title": "颂十六首  其四",
        "author": "释慧晖",
        "content": "祖翁四借吾门事，密密疏疏着眼视。\n位裏有功隠裏显，功中有位弟中师。\n功位不须功位外，主宾不拣主宾机。\n偏正回互没分晓，樵子笠穿戴月归。",
        "dynasty": "宋",
        "collection_info": null
    },
    {
        "title": "颂十六首  其五",
        "author": "释慧晖",
        "content": "不行心处，不尽凡心。\n若于心处见于凡心，不妨箇箇了得心心。\n不挂本衣，不着元裳。\n自求本衣，再装元裳。\n不用人人，会取堂堂。\n何须正当，何坐空床。\n正当恁么，尚在虚旁。\n切忌未生，坐妙路方。\n如起归信，更堪厚赏。\n毕竟舍去，一树花香。",
        "dynasty": "宋",
        "collection_info": null
    },
    {
        "title": "颂十六首  其六",
        "author": "释慧晖",
        "content": "上正之器根密密而难言，中当之器要了了而幽玄，下偏之器见明明而满天。\n学人分上事纷纷而不玄，主家活计事寂寂而不传。",
        "dynasty": "宋",
        "collection_info": null
    },
    {
        "title": "颂十六首  其七",
        "author": "释慧晖",
        "content": "不觉蹈过镔铁关，悠然稳坐月芦寒。\n别得妙方更难到，巍巍顶相若当看。",
        "dynasty": "宋",
        "collection_info": null
    },
    {
        "title": "颂十六首  其八",
        "author": "释慧晖",
        "content": "高高而独坐，便是见渗漏。\n寥寥而气浄，正是情渗漏。\n明明而神露，悉是语渗漏。\n毕竟同混处，从古绝渗漏。",
        "dynasty": "宋",
        "collection_info": null
    },
    {
        "title": "颂十六首  其九",
        "author": "释慧晖",
        "content": "不传之传句，先贤也不传。\n佛祖未出兴，早是有付传。\n不妙之妙句，古圣也难宣。\n黄头碧眼老，如何及言宣。\n不真之真句，人天未生前。\n若以言道趣，只徒在目前。\n不传妙真句，三世不变迁。\n毕竟道人眼，万岁绝易迁。\n寥寥而本传不传之传，明明而今妙不妙妙，玄密密而深到不真真玄。\n毕竟道人眼，亿劫不异迁。",
        "dynasty": "宋",
        "collection_info": null
    },
    {
        "title": "颂十六首  其一○",
        "author": "释慧晖",
        "content": "参得五语，功勋始成。\n有时不说，恣口说行。\n有时不玄，空失妙正。\n有时不显，纔一气生。\n有时不出，独来水清。\n有时不生，未开眼睛。\n毕竟见得，连天晓星。",
        "dynasty": "宋",
        "collection_info": null
    },
    {
        "title": "颂十六首  其一一",
        "author": "释慧晖",
        "content": "黄面手中花一枝，头陀微笑识人希。\n人天百万共尊贵，何不打头勘座师。",
        "dynasty": "宋",
        "collection_info": null
    },
    {
        "title": "颂十六首  其一二",
        "author": "释慧晖",
        "content": "蹈泥运土自参机，收足展掌自到奇。\n箇箇须应曾转拨，真灯破夜意光微。",
        "dynasty": "宋",
        "collection_info": null
    },
    {
        "title": "颂十六首  其一三",
        "author": "释慧晖",
        "content": "武帝功德人天果，圆觉无功真到心。\n清浄本然谁会得，碧萝深锁古山岑。",
        "dynasty": "宋",
        "collection_info": null
    },
    {
        "title": "颂十六首  其一四",
        "author": "释慧晖",
        "content": "旷劫无尘世界中，恣吹野曲晚来风。\n看看本来无一物，满山云树雪花红。",
        "dynasty": "宋",
        "collection_info": null
    },
    {
        "title": "颂十六首  其一五",
        "author": "释慧晖",
        "content": "明明梵音海潮音，青青胜彼世间音。\n雨则慧日破诸闇，日则名为观世音。",
        "dynasty": "宋",
        "collection_info": null
    },
    {
        "title": "颂十六首  其一六",
        "author": "释慧晖",
        "content": "可怜多客满堂僧，打睡送时乱佛承。\n悟入至今无一箇，蓦头端的尽三乘。",
        "dynasty": "宋",
        "collection_info": null
    },
    {
        "title": "和芙蓉和尚四句偈颂 妙唱不干舌",
        "author": "释慧晖",
        "content": "如如寂灭自无情，一句从来本见成。\n舌运广长元不间，雪峯相见望州亭。",
        "dynasty": "宋",
        "collection_info": null
    },
    {
        "title": "和芙蓉和尚四句偈颂 死蛇惊出草",
        "author": "释慧晖",
        "content": "金鞭遥指玉堂寒，惊起将军夜出关。\n三尺镆铘清四海，搀枪一扫绝痴顽。",
        "dynasty": "宋",
        "collection_info": null
    },
    {
        "title": "和芙蓉和尚四句偈颂 解针枯骨吟",
        "author": "释慧晖",
        "content": "宫漏沉沉夜色深，灯残火尽绝知音。\n木人位转玉绳晓，石女梦回霜满襟。",
        "dynasty": "宋",
        "collection_info": null
    },
    {
        "title": "和芙蓉和尚四句偈颂 铁锯舞三台",
        "author": "释慧晖",
        "content": "铁牛无角卧山坡，鞭起如飞见也么。\n闹市横骑人不会，抬头鹞子过新罗。",
        "dynasty": "宋",
        "collection_info": null
    },
    {
        "title": "和先师宏智和尚五转位颂 匣裏青蛇吼",
        "author": "释慧晖",
        "content": "宝剑横斜天欲晓，洗浄魔佛逼人寒。\n匣中阴阴光生处，衲子徒将正眼看。",
        "dynasty": "宋",
        "collection_info": null
    },
    {
        "title": "和先师宏智和尚五转位颂 金针去復来",
        "author": "释慧晖",
        "content": "清虚大道长安路，往復何曾有间然。\n暗去明来锋不露，渠侬始不堕中边。",
        "dynasty": "宋",
        "collection_info": null
    },
    {
        "title": "和先师宏智和尚五转位颂 秦宫照胆寒",
        "author": "释慧晖",
        "content": "岩房阒寂冷如冰，妙得冥符处处灵。\n转侧依忘功就位，回头失却楚王城。",
        "dynasty": "宋",
        "collection_info": null
    },
    {
        "title": "和先师宏智和尚五转位颂 五天银烛辉",
        "author": "释慧晖",
        "content": "五天皎皎玉轮孤，一转光分鑑五湖。\n阔步却来游幻海，十方沙界大毗卢。",
        "dynasty": "宋",
        "collection_info": null
    },
    {
        "title": "和先师宏智和尚五转位颂 深岩藏白额",
        "author": "释慧晖",
        "content": "白额藏岩烟雾昏，异中来也自惊群。\n草深直下无寻处，触着轻轻祸到门。",
        "dynasty": "宋",
        "collection_info": null
    },
    {
        "title": "五位颂  其一",
        "author": "释慧晖",
        "content": "正中偏，混沌初分半夜天。\n转侧木人惊梦破，雪芦满眼不成眠。",
        "dynasty": "宋",
        "collection_info": null
    },
    {
        "title": "五位颂  其二",
        "author": "释慧晖",
        "content": "偏中正，宝月团团金殿冷。\n当明不犯暗抽身，回眸影转西山顶。",
        "dynasty": "宋",
        "collection_info": null
    },
    {
        "title": "五位颂  其三",
        "author": "释慧晖",
        "content": "正中来，帝命旁分展化才。\n杲日初昇沙界静，灵然曾不带纤埃。",
        "dynasty": "宋",
        "collection_info": null
    },
    {
        "title": "五位颂  其四",
        "author": "释慧晖",
        "content": "兼中至，长安大道闲游戏。\n处处无私空合空，法法同归水投水。",
        "dynasty": "宋",
        "collection_info": null
    },
    {
        "title": "五位颂  其五",
        "author": "释慧晖",
        "content": "兼中到，白云断处家山妙。\n扑碎骊龙明月珠，昆崙入海无消耗。",
        "dynasty": "宋",
        "collection_info": null
    },
    {
        "title": "维摩大士不答文殊问如何是菩萨入不二法门颂",
        "author": "释慧晖",
        "content": "浄名大士口如盆，一默无端拏雷云。\n十圣瘦然居足下，三贤了尔失全分。\n飘飘而出溪风骨，濯濯而清月水纹。\n天外孤松峯顶耸，晚楼霜雪梦犹昏。",
        "dynasty": "宋",
        "collection_info": null
    },
    {
        "title": "答云居西和尚偈",
        "author": "释慧晖",
        "content": "和尚不知禅，困来便打眠。\n泥牛吃水草，木马咬瓦砖。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释慧晖",
        "content": "朔风凛凛扫寒林，叶落归根露赤心。\n万派朝宗船到岸，六窗虚映芥投针。\n本成现，莫他寻，性地闲闲耀古今。\n户外冻消春色动，四山浑作木龙吟。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释慧晖",
        "content": "巢知风，穴知雨，甜者甜兮苦者苦。\n不须计较作思量，五五从来二十五。\n万般施设到平常，此是丛林饱参句。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释慧晖",
        "content": "谷之神，枢之要。\n裏许旁参，回途得妙。\n云虽动而常闲，月虽晦而弥照。\n宾主交参，正偏兼到。\n十洲春尽花凋残，珊瑚树林日杲杲。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释慧晖",
        "content": "皮肤脱落绝方隅，明了身心一物无。\n妙入道寰深静处，玉人端驭白牛车。",
        "dynasty": "宋",
        "collection_info": null
    },
    {
        "title": "颂古十九首  其一",
        "author": "释慧晖",
        "content": "那咤太子本来身，卓卓无依不受尘。\n云散水流天地静，篱间黄菊正争春。",
        "dynasty": "宋",
        "collection_info": null
    },
    {
        "title": "颂古十九首  其二",
        "author": "释慧晖",
        "content": "是风是旛君莫疑，百草丛中信步归。\n王道太平无忌讳，戏蝶流鶑遶树飞。",
        "dynasty": "宋",
        "collection_info": null
    },
    {
        "title": "颂古十九首  其三",
        "author": "释慧晖",
        "content": "不是风旛不是心，衲僧徒自强锥鍼。\n岩房雨过昏烟静，卧听凉风生竹林。",
        "dynasty": "宋",
        "collection_info": null
    },
    {
        "title": "颂古十九首  其四",
        "author": "释慧晖",
        "content": "一人道不落，一人道不昧。\n夜来一阵狂风生，浪打石头如粉碎。",
        "dynasty": "宋",
        "collection_info": null
    },
    {
        "title": "颂古十九首  其五",
        "author": "释慧晖",
        "content": "枯木岩前烟嶂昏，羚羊挂角觅无门。\n玉梭暗掷千峯外，一线虚通晓色分。\n孤迥迥，绝瘢痕，万古寒潭搅不浑。\n正坐当堂金殿冷，回头尽是我儿孙。",
        "dynasty": "宋",
        "collection_info": null
    },
    {
        "title": "颂古十九首  其六",
        "author": "释慧晖",
        "content": "百尺竿头氎布巾，上头题作酒家春。\n相逢不饮空归去，洞裏桃花笑杀人。",
        "dynasty": "宋",
        "collection_info": null
    },
    {
        "title": "颂古十九首  其七",
        "author": "释慧晖",
        "content": "庵主当年用得亲，衲僧眼裏要生筋。\n赵州舌有龙泉剑，开口等閒疑杀人。",
        "dynasty": "宋",
        "collection_info": null
    },
    {
        "title": "颂古十九首  其八",
        "author": "释慧晖",
        "content": "重重去尽自平常，春暖风和日渐长。\n户外鸟啼声细碎，岩花狼藉满山房。",
        "dynasty": "宋",
        "collection_info": null
    },
    {
        "title": "颂古十九首  其九",
        "author": "释慧晖",
        "content": "翰墨场中唤得回，桂林昨夜觉花开。\n暗香漏泄通消息，散作人间调鼎才。",
        "dynasty": "宋",
        "collection_info": null
    },
    {
        "title": "颂古十九首  其一○",
        "author": "释慧晖",
        "content": "非男女相独閒閒，正体堂堂孰可攀。\n一句不传千圣眼，九天风静月弯弯。",
        "dynasty": "宋",
        "collection_info": null
    },
    {
        "title": "颂古十九首  其一一",
        "author": "释慧晖",
        "content": "上座莫要礼老朽，兴平未易扬家丑。\n尊贵从来不出门，渠侬岂在威音后。",
        "dynasty": "宋",
        "collection_info": null
    },
    {
        "title": "颂古十九首  其一二",
        "author": "释慧晖",
        "content": "午夜山房月色深，十分明白堕功勋。\n拨开向上通天窍，烟嶂重重不见人。",
        "dynasty": "宋",
        "collection_info": null
    },
    {
        "title": "颂古十九首  其一三",
        "author": "释慧晖",
        "content": "故山岌岌锁寒烟，未肯将心轻授传。\n玉女夜寻无字印，石人遥指月明前。",
        "dynasty": "宋",
        "collection_info": null
    },
    {
        "title": "颂古十九首  其一四",
        "author": "释慧晖",
        "content": "一片孤云不露丑，白云儿倚青山父。\n鹤巢灵滴梦初回，新月半鈎升万户。",
        "dynasty": "宋",
        "collection_info": null
    },
    {
        "title": "颂古十九首  其一五",
        "author": "释慧晖",
        "content": "寂寂无依病正深，雪老当年痛处针。\n一唤唤回春梦破，千山浑作木龙吟。",
        "dynasty": "宋",
        "collection_info": null
    },
    {
        "title": "颂古十九首  其一六",
        "author": "释慧晖",
        "content": "心径苔生何处去，谢家人不在渔船。\n芦花万顷水天阔，白鸟深沉任转旋。",
        "dynasty": "宋",
        "collection_info": null
    },
    {
        "title": "颂古十九首  其一七",
        "author": "释慧晖",
        "content": "不打飞鸢便到来，大圆镜裏绝尘埃。\n东君节令分明也，桃李年年二月开。",
        "dynasty": "宋",
        "collection_info": null
    },
    {
        "title": "颂古十九首  其一八",
        "author": "释慧晖",
        "content": "□世如来一口吞，故山深静月黄昏。\n光分顶后千门晓，坐看春回入烧痕。",
        "dynasty": "宋",
        "collection_info": null
    },
    {
        "title": "颂古十九首  其一九",
        "author": "释慧晖",
        "content": "混而不杂体常虚，雪月交光类莫如。\n应处万端无罣碍，片云自在卷还舒。",
        "dynasty": "宋",
        "collection_info": null
    },
    {
        "title": "赠慧晖偈",
        "author": "释云居西",
        "content": "云居不会禅，洗足上床眠。\n不觉枕子落，打破常住砖。",
        "dynasty": "宋",
        "collection_info": null
    },
    {
        "title": "蒙亭诗和张洵韵",
        "author": "叶宗谔",
        "content": "我行几许踰沅湘，直抵八桂灕水旁。\n千山倒影摇溪光，秀色不借草木苍。\n兹亭构胜俯回塘，野花风递罗绮香。\n岩前伏波航羽觞，一洗尘思生清凉。\n疑有仙人白玉床，壶中景迥日月长。\n步此仙籁音琅琅，世间名利真毫芒。\n此景不独冠南方，恨不筑室轻侯王。\n回首尘迹空渺茫，瞥去未必计非良。\n其如樽酒情难忘，恍然一梦五云乡。",
        "dynasty": "宋",
        "collection_info": null
    },
    {
        "title": "句",
        "author": "叶宗谔",
        "content": "凤凰台上山吞月，白鹭洲边水接天。",
        "dynasty": "宋",
        "collection_info": null
    },
    {
        "title": "通山  其一",
        "author": "李传正",
        "content": "我爱通羊好，居民山作城。\n眼前无俗事，枕畔有滩声。",
        "dynasty": "宋",
        "collection_info": null
    },
    {
        "title": "通山  其二",
        "author": "李传正",
        "content": "我爱通羊好，回环云水间。\n重峦与迭嶂，真是翠屏山。",
        "dynasty": "宋",
        "collection_info": null
    },
    {
        "title": "通山  其三",
        "author": "李传正",
        "content": "我爱通羊好，清无一点尘。\n峭山多洞户，樵牧识仙人。",
        "dynasty": "宋",
        "collection_info": null
    },
    {
        "title": "游淡山岩",
        "author": "彭从虎",
        "content": "竹苞未翦山虽幽，福庭胜概难穷搜。\n天公念此久闭塞，密召五丁诒厥谋。\n巽维一夕启邃窦，光圆瓮牖端相侔。\n方床翠屏广罗列，药臼香山深抉锼。\n道人振锡蟒潜遁，处士化石岩中留。\n训狐昨夜又鸣报，果是五马今朝游。",
        "dynasty": "宋",
        "collection_info": null
    },
    {
        "title": "句",
        "author": "李会",
        "content": "金沙滩上双鸂鶒，肯为分司御史来。",
        "dynasty": "宋",
        "collection_info": null
    },
    {
        "title": "绍兴丁巳二月三十日同晏元老冯应礼罗君瑞游龙多山访飞仙遗迹以两诗书事  其一",
        "author": "何麒",
        "content": "世路聱牙赤水过，故升天险问龙多。\n书中旧识唐公昉，图裏又闻冯盖罗。\n绛阙岧岧双鹤下，青空杳杳八鸾歌。\n一篇跳出孙樵语，未应虚皇玉字科。",
        "dynasty": "宋",
        "collection_info": null
    },
    {
        "title": "绍兴丁巳二月三十日同晏元老冯应礼罗君瑞游龙多山访飞仙遗迹以两诗书事  其二",
        "author": "何麒",
        "content": "丁令梅仙梁市客，穿云随我上虚无。\n携持頼有竹都尉，偃蹇更逢松大夫。\n山积五仓窥石□，霞拖九芒觅丹炉。\n圣泉闻说经汤旱，中有龙蟠不用雩。",
        "dynasty": "宋",
        "collection_info": null
    },
    {
        "title": "南楼",
        "author": "何麒",
        "content": "武昌形势凤凰边，万里长江落槛前。\n笑杀元规乱天下，南楼何藉此人传。",
        "dynasty": "宋",
        "collection_info": null
    },
    {
        "title": "外大父丞相初登科为雒县主簿经摄垍窑镇税官留诗护国寺中令狐监征录以见寄谨再拜追和而记其后",
        "author": "何麒",
        "content": "传翁遗墨剩咨嗟，四海当年尚一家。\n大老不为今日用，小诗徒遣后人夸。\n兴来思跨巴滇马，归去方乘下泽车。\n燕麦兔葵僧舍裏，何如梦得访桃花。",
        "dynasty": "宋",
        "collection_info": null
    },
    {
        "title": "虎丘",
        "author": "何麒",
        "content": "平地涌岩壑，棱层惊大雄。\n何曾远人世，真欲傍天宫。\n白虎威灵在，赤乌缘影空。\n生公能说法，音与塔铃同。",
        "dynasty": "宋",
        "collection_info": null
    },
    {
        "title": "岩下观瀑旦晚异状子文有诗辄次其韵",
        "author": "何麒",
        "content": "瀑色清明气犹雄，非烟非云非白虹。\n兜罗绵光秀罘罳，瑠璃□影摇帘栊。\n风吹银潢洒苍壁，日照玉柱擎青空。\n谁言物象要有尽，我觉端倪殊不穷。\n思涌迴翔掀舞时，句在缥缈空蒙中。\n更将七字写亭午，倚天长剑拖芒锋。",
        "dynasty": "宋",
        "collection_info": null
    },
    {
        "title": "题阳华岩",
        "author": "何麒",
        "content": "名山固多岩，兹岩擅天下。\n屋大享千人，谷深量万马。\n谽谺通一水，旁午飞桥跨。\n石砾巧雕锼，松篁森绘画。\n古人栖遁处，文字犹凭藉。\n语妙元次山，名高陶别驾。\n瞿君三体篆，殆可斯翁亚。\n却后累百年，吾人来叹咤。\n伊予邱壑姿，嗜好若天假。\n终焉卜真隠，学道冀陶冶。\n丹成生羽翼，召节青童把。\n挥手挹霞芒，竦身朝帝者。",
        "dynasty": "宋",
        "collection_info": null
    },
    {
        "title": "题师子岩  其一",
        "author": "何麒",
        "content": "旦为阳华游，轩豁谐素志。\n那知此嵌岩，近在回翔地。\n石如狻猊状，蹲伏呀可畏。\n虽无嚬呻威，尚使百兽避。\n漫郎嗜泉石，足迹靡不至。\n是岩端见遗，定自求其备。\n澹岩冠湘中，瓌玮传万耳。\n此郎靳一言，亦以山无水。\n骨多欠膋血，草木咸枯悴。\n其谁喜冥搜，韵语发天秘。\n石门何晃荡，坐久三叹喟。\n径欲挽银潢，淙淙满人意。",
        "dynasty": "宋",
        "collection_info": null
    },
    {
        "title": "题师子岩  其二",
        "author": "何麒",
        "content": "一楠枯再生，两石合无罅。",
        "dynasty": "宋",
        "collection_info": null
    },
    {
        "title": "题师子岩  其三",
        "author": "何麒",
        "content": "梁山韮黄妙天下，玉筯金钗盈大把。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "徐公裕",
        "content": "注意惟闻简帝心，聊成退老寓登临。\n放怀绿野岩瞻重，寄傲平泉国念深。\n海阔水云和岛屿，时清钟鼓乐园林。\n谢公岂久东山趣，天下苍生傒作霖。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "徐公裕",
        "content": "国栋帡幪不日成，天河星斗宿檐楹。\n台符影烛江山丽，赤舄光临草木荣。\n猿鹤从今惊夜帐，盐梅行復作和羹。\n衰颜白髮尘埃客，狂斐裁诗继颂声。",
        "dynasty": "宋",
        "collection_info": null
    },
    {
        "title": "宫词四首  其一",
        "author": "吴百生",
        "content": "妙选昭阳进，羞花妬六宫。\n行阶莲落地，随御柳含风。\n按舞天光近，征歌烛影红。\n夜深金殿合，环佩月明中。",
        "dynasty": "宋",
        "collection_info": null
    },
    {
        "title": "宫词四首  其二",
        "author": "吴百生",
        "content": "阿娇金屋闭，羣玉奉龙轝。\n夜色明光酒，春风长信裾。\n传宣严仗合，应侍冶容虚。\n笑簇嫣然地，名花总不如。",
        "dynasty": "宋",
        "collection_info": null
    },
    {
        "title": "宫词四首  其三",
        "author": "吴百生",
        "content": "钧乐云中动，銮舆天上行。\n百花齐醉日，孤月独明更。\n玉漏频催酒，金炉细结甍。\n春秋有常幸，日日调清平。",
        "dynasty": "宋",
        "collection_info": null
    },
    {
        "title": "宫词四首  其四",
        "author": "吴百生",
        "content": "中使质明催，珠宫宝扇迴。\n髻云双凤拥，歌雪百花堆。\n竞立徼殊宠，群趋望独魁。\n寿阳春夜额，贴尽一庭梅。",
        "dynasty": "宋",
        "collection_info": null
    },
    {
        "title": "莫釐远眺",
        "author": "吴百生",
        "content": "金庭隔尘耸，玉柱插天浮。\n石古不知岁，溪虚长欲秋。\n绣重红错翠，锦簇阁兼楼。\n望裏三州远，吟边松月留。",
        "dynasty": "宋",
        "collection_info": null
    },
    {
        "title": "乌夜啼",
        "author": "吴百生",
        "content": "夜夜乌来啼未央，明月出户空飞霜。\n吹笳征夫不就寝，宫筵列烛声满堂。",
        "dynasty": "宋",
        "collection_info": null
    },
    {
        "title": "鹿苑禅寺",
        "author": "范洁",
        "content": "晋远风流八百年，虎溪无復社中贤。\n爱斯吐月吞风屋，有此开花结子莲。\n直使渊明通耿介，亦教灵运费攀援。\n知师戒洁方投社，欲对松窗设榻眠。",
        "dynasty": "宋",
        "collection_info": null
    },
    {
        "title": "题徽宗宸翰",
        "author": "康与之",
        "content": "玉辇宸游事已空，尚余奎藻绘春风。\n年年花鸟无穷恨，尽在苍梧夕照中。",
        "dynasty": "宋",
        "collection_info": null
    },
    {
        "title": "游慧力寺  其一",
        "author": "康与之",
        "content": "天涯芳草尽绿，路旁柳絮争飞。\n啼鸟一声春晚，落花满地人归。",
        "dynasty": "宋",
        "collection_info": null
    },
    {
        "title": "游慧力寺  其二",
        "author": "康与之",
        "content": "江上浓阴晓未开，瘦筇支我上苍苔。\n春寒前日去已尽，今日又从何处来。",
        "dynasty": "宋",
        "collection_info": null
    },
    {
        "title": "僻居",
        "author": "康与之",
        "content": "巷僻过从少，柴门尽日关。\n鶑声常在柳，云影不离山。\n有道难言□，虽贫未厌閒。\n川原烟四暝，春思有无间。",
        "dynasty": "宋",
        "collection_info": null
    },
    {
        "title": "鹭",
        "author": "康与之",
        "content": "春暗汀洲杜若香，风标公子白霓裳。\n碧天片雪忽飞去，何处人家水满塘。",
        "dynasty": "宋",
        "collection_info": null
    },
    {
        "title": "琵琶",
        "author": "康与之",
        "content": "夜深琵琶声似裂，一曲霓裳一庭月。\n曲终人影在西阶，困倚东风步摇折。",
        "dynasty": "宋",
        "collection_info": null
    },
    {
        "title": "可惜",
        "author": "康与之",
        "content": "帘幕重重下玉鈎，隔帘春在柳梢头。\n东风着意相料理，吹去杨花不自由。",
        "dynasty": "宋",
        "collection_info": null
    },
    {
        "title": "鹤舒台",
        "author": "康与之",
        "content": "白云深处路崎岖，鹤去台空景物殊。\n山展翠屏连紫幕，泉分清溜滴明珠。\n道人祇问丹砂井，隠客犹寻九节蒲。\n试问葛仙仙去后，至今遗蹟事如何。",
        "dynasty": "宋",
        "collection_info": null
    },
    {
        "title": "招真词",
        "author": "康与之",
        "content": "白鹤巢兮丹井空，蓬山杳兮烟霞蒙。\n陵谷变兮今古，木叶下兮秋风。\n飞仙去兮朝太微，黄冠野服兮以游以嬉。\n餐霞卧月兮世不我违，与世涤映兮天门可驰。\n苍龙嘷兮云漫扉，石泉冽兮山芋肥。\n俯仰宇宙兮日月蔽亏，灵秀回薄兮野芳呈姿。\n山中之乐兮万化莫移，仙人不来兮隠者曷归。",
        "dynasty": "宋",
        "collection_info": null
    },
    {
        "title": "严陵怀古",
        "author": "康与之",
        "content": "建武中兴宝运开，股肱俱是济时才。\n汉家鼎祚如盘石，此老方图拂袖来。",
        "dynasty": "宋",
        "collection_info": null
    },
    {
        "title": "玉虹洞二首  其一",
        "author": "康与之",
        "content": "睡起疏帘一半开，更无人迹过青苔。\n须臾苍狗风前变，雷雨驱潮出海来。",
        "dynasty": "宋",
        "collection_info": null
    },
    {
        "title": "玉虹洞二首  其二",
        "author": "康与之",
        "content": "满山一夜风篁响，透屋三更月露寒。\n自掩残书推枕睡，江湖秋梦水云宽。",
        "dynasty": "宋",
        "collection_info": null
    },
    {
        "title": "诗一首",
        "author": "康与之",
        "content": "越王山下千树梅，逐客年年走马来。\n寒玉满枝风色裏，不受暖霭轻烟催。\n故人千里復万里，折香欲寄生徘徊。\n孤吟独醉常夜半，山月野风骑马回。",
        "dynasty": "宋",
        "collection_info": null
    },
    {
        "title": "戏为妓山氏作",
        "author": "康执权",
        "content": "昔日缇萦亦如许，尽道生男不如女。\n河阳满县皆春风，忍使梨花偏带雨。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗二首  其一",
        "author": "康执权",
        "content": "退老堂成席未温，天书夜到领侯藩。\n周褎申伯保南土，唐起裴公护北门。\n猿鹤岂应愁旧隠，虎貔方看拥华轩。\n公家报政由来速，伫入延英觐帝尊。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂诗二首  其二",
        "author": "康执权",
        "content": "公居临海亦经年，每恨淹留阻执鞭。\n异县忽闻登帅阃，此身那得侍宾筵。\n古今谁似功名老，出入荣持将相权。\n从此凤池归路駃，未容雁荡奉周旋。",
        "dynasty": "宋",
        "collection_info": null
    },
    {
        "title": "弔王忠肃",
        "author": "杨由义",
        "content": "太原城下屹行宫，云树笼葱掩碧空。\n铁马无声汾水急，满天风雨泣英雄。",
        "dynasty": "宋",
        "collection_info": null
    },
    {
        "title": "哭郭若虚",
        "author": "程时翼",
        "content": "一枝夭矫摩云操，三尺光芒报国心。\n易水歌残声杳杳，□□月落夜沉沉。",
        "dynasty": "宋",
        "collection_info": null
    },
    {
        "title": "雁",
        "author": "朱乘",
        "content": "八月新霜岸草枯，数声哀怨雁来初。\n凭君试向沙汀看，恐带匈奴二帝书。",
        "dynasty": "宋",
        "collection_info": null
    },
    {
        "title": "华亭山房象山",
        "author": "黄大舆",
        "content": "客游厌城市，僧房见岩壑。\n伟石罗众峯，寒砂结层堮。\n为谷既窈窕，置岭復绵邈。\n溪源互相注，花草纷已错。\n空闻先王梦，徒观楚臣作。\n行云在俛仰，北渚应酬酢。\n天机契如幻，意匠起冥漠。\n周流属多豫，寤寐欣所託。\n有怀山中人，从尔芳杜若。",
        "dynasty": "宋",
        "collection_info": null
    },
    {
        "title": "登慈恩塔",
        "author": "范智闻",
        "content": "独上慈恩塔，疏怀亦慨然。\n异朝多少事，不改旧山川。",
        "dynasty": "宋",
        "collection_info": null
    },
    {
        "title": "苍玉洞",
        "author": "范智闻",
        "content": "山容嶻嶭石为身，造化安排气象匀。\n杳窱一湾开洞府，巉岩四立护风尘。\n溪光照野疑无夜，树色参天不计春。\n谁把翠崖磨似玉，喜留诗语记幽人。",
        "dynasty": "宋",
        "collection_info": null
    },
    {
        "title": "临终诗",
        "author": "释有规",
        "content": "读书已觉眉棱重，就枕方欣骨节和。\n睡起不知天早晚，西窗残日已无多。",
        "dynasty": "宋",
        "collection_info": null
    },
    {
        "title": "书户",
        "author": "小郗道人",
        "content": "日转庭槐影渐移，重门复屋传呼迟。\n不如拂袖穿云去，说与落花流水知。",
        "dynasty": "宋",
        "collection_info": null
    },
    {
        "title": "梦中作",
        "author": "王珩",
        "content": "舂罢鸡□□，□行犬吠难。\n溪深水马健，霜重橘奴肥。",
        "dynasty": "宋",
        "collection_info": null
    },
    {
        "title": "诗一首",
        "author": "释清止",
        "content": "江南江北正干戈，茅屋深迁入薜萝。\n梦幻利名知险恶，虚舟身世若风波。\n石门路险交游少，竹坞云深笋蕨多。\n闹裏打闲谁似我，千岩春色一声歌。",
        "dynasty": "宋",
        "collection_info": null
    },
    {
        "title": "诗一首",
        "author": "释慧日",
        "content": "溪遶茅堂山遶溪，溪山深处是真栖。\n山人若问西来意，云自高飞鸟自啼。",
        "dynasty": "宋",
        "collection_info": null
    },
    {
        "title": "麻溪渡",
        "author": "汪寺丞",
        "content": "麻溪渡口古滩头，万迭青山遶四周。\n地僻鼎分三县界，渊澄辐辏两川流。\n客槎时下佗山木，渔桨偏归暮雨舟。\n寂寞一年曾再到，可怜异代谪仙游。",
        "dynasty": "宋",
        "collection_info": null
    },
    {
        "title": "句  其一",
        "author": "毛德如",
        "content": "睡觉昏昏厌鼓声。",
        "dynasty": "宋",
        "collection_info": null
    },
    {
        "title": "句  其二",
        "author": "毛德如",
        "content": "城头松柏锁愁烟。",
        "dynasty": "宋",
        "collection_info": null
    },
    {
        "title": "广野轩",
        "author": "张之才",
        "content": "城隅荒僻地，潇洒亦清虚。\n雅有林泉乐，閒同郊野居。\n小园春自好，幽径客来疏。\n不学樊迟稼，虞卿喜着书。",
        "dynasty": "宋",
        "collection_info": null
    },
    {
        "title": "句",
        "author": "吴民载",
        "content": "条风着野方蚕月，高树移阴又麦秋。",
        "dynasty": "宋",
        "collection_info": null
    },
    {
        "title": "赠张淡道人",
        "author": "徐逢原",
        "content": "铁笛爱吹风月夜，夹衣能御雪霜天。\n伊予试问行年看，笑指松筠未是坚。",
        "dynasty": "宋",
        "collection_info": null
    },
    {
        "title": "吏部员外郎傅公",
        "author": "《靖康小雅》作者",
        "content": "强敌寒盟，兵忽踰塞。\n公持汉节，迓客于界。\n控弦欻来，率土震骇。\n外臣桀傲，自矜强大。\n公誓不慴，有死无拜。\n杀身成仁，播美千载。",
        "dynasty": "宋",
        "collection_info": null
    },
    {
        "title": "河东马步军副总管王公",
        "author": "《靖康小雅》作者",
        "content": "矫矫虎臣，捍城于并。\n殚其智力，为国长城。\n攻踰两时，敌不能乘。\n无食无援，百雉乃倾。\n负像赴水，义不苟生。\n大节卓伟，千载光明。",
        "dynasty": "宋",
        "collection_info": null
    },
    {
        "title": "真定府路兵马都钤辖刘公",
        "author": "《靖康小雅》作者",
        "content": "将军死绥，古人所长。\n有如刘公，与城俱亡。\n兵挐常山，公以身当。\n生竭其勇，力挫戎行。\n天未悔祸，敌势益张。\n公虽瞑目，万古传芳。",
        "dynasty": "宋",
        "collection_info": null
    },
    {
        "title": "太尉镇洮军节度使同知枢密院事种公",
        "author": "《靖康小雅》作者",
        "content": "壮哉此翁，谋深气劲。\n终始一节，佑我三圣。\n百战之余，所料必胜。\n提师入援，敌詟威令。\n迭尽良策，众莫之听。\n割地增币，强邻益横。\n万里长城，恃为藩屏。\n倏嗟不禄，乱何有定。\n旌旗无光，兵民凄哽。\n余烈昭昭，方求独盛。",
        "dynasty": "宋",
        "collection_info": null
    },
    {
        "title": "果州团练使何公",
        "author": "《靖康小雅》作者",
        "content": "巍巍京师，帝王之泽。\n临制华夏，宪相紫极。\n边尘涨天，雨坠矢石。\n千雉摧毁，公死于敌。\n欃枪舒芒，万象变色。\n独垂忠烈，以光载籍。",
        "dynasty": "宋",
        "collection_info": null
    },
    {
        "title": "内使黄公",
        "author": "《靖康小雅》作者",
        "content": "在昔汉唐，亡由阉宦。\n出或用之，鲜不贻患。\n岂期黄公，独禀高见。\n白髮虔心，有闻必谏。\n竭力东城，以身死难。\n揭名不磨，万世炳焕。",
        "dynasty": "宋",
        "collection_info": null
    },
    {
        "title": "提举京城四壁守御刘公",
        "author": "《靖康小雅》作者",
        "content": "有赫刘公，心在王室。\n气吞强敌，忠贯日月。\n九鼎既沦，四溟荡潏。\n公如山岳，万仞屹屹。\n富贵莫诱，威武莫屈。\n仗节而死，无愧委质。",
        "dynasty": "宋",
        "collection_info": null
    },
    {
        "title": "太学生徐公",
        "author": "《靖康小雅》作者",
        "content": "欃枪腾光，遂勃太阳。\n六龙不翔，昧昧八荒。\n公欲挟飞，再丽咸桑。\n怒髮烈烈，力镌暴羌。\n白刃亘野，视犹猬芒。\n凛凛之气，虽死不亡。",
        "dynasty": "宋",
        "collection_info": null
    },
    {
        "title": "吏部侍郎李公",
        "author": "《靖康小雅》作者",
        "content": "烈烈李公，实备全德。\n义动幽明，气贯金石。\n扈跸敌营，爰究忠烈。\n杞人之忧，废立大厄。\n公挺不顾，二将面叱。\n勇甚雷霆，天地动色。\n命轻鸿毛，名高斗极。\n燎火之焚，不变蓝璧。\n滔天之溺，砥柱独立。\n死得其所，震耀方册。",
        "dynasty": "宋",
        "collection_info": null
    },
    {
        "title": "兵部尚书孙公",
        "author": "《靖康小雅》作者",
        "content": "巍巍孙公，忠烈俱伟。\n受天大任，渊渟山峙。\n谋谟密宥，帝所眷倚。\n付以留钥，又託以子。\n天未悔祸，甘赴万死。\n国家德泽，周及远迩。\n罹兹祸变，孰奋而起。\n公节不渝，独负大美。\n若神人然，众所仰止。\n彼以偷生，徒奄如鬼。",
        "dynasty": "宋",
        "collection_info": null
    },
    {
        "title": "佥书枢密院事张公",
        "author": "《靖康小雅》作者",
        "content": "金人强悍，一岁再至。\n公提郡兵，疾驱入卫。\n敌将易姓，公秉大义。\n独敢抗言，必復赵氏。\n欲扶日驭，力扫氛翳。\n身拘名张，忠烈振世。",
        "dynasty": "宋",
        "collection_info": null
    },
    {
        "title": "东京留守宗公",
        "author": "《靖康小雅》作者",
        "content": "洪河滔滔，撼野摧山。\n砥柱中立，独当狂澜。\n敌势焰焰，动植俱残。\n公俯视之，若萤燐然。\n知无不为，独殿中原。\n方事北讨，将以身先。\n赤羽若日，朱旗绛天。\n二贼巧沮，行或止还。\n虽醢二贼，奚足偿焉。\n夺之遽矣，中外悲叹。",
        "dynasty": "宋",
        "collection_info": null
    },
    {
        "title": "河北都转运使王公",
        "author": "《靖康小雅》作者",
        "content": "建炎绍统，锐于中兴。\n乃得贤辅，食蘗饮水。\n责君尧舜，良哉股肱。\n苟用其言，不难丕承。\n时相巨蠹，忌嫉才能。\n群邪翼之，如彼鹯鹰。\n公奋不顾，忠勇日增。\n瞻之维何，垂天之鹏。\n琐琐潜善，陋比蛙蝇。\n贤死奸寿，何戒何惩。",
        "dynasty": "宋",
        "collection_info": null
    },
    {
        "title": "御史中丞秦公",
        "author": "《靖康小雅》作者",
        "content": "天崩地陷，革我洪图。\n孰敢争之，维时醇儒。\n祈復明辟，义在捐躯。\n猛虎垂涎，遂捋其鬚。\n骊龙不睡，乃探其珠。\n身赴沙漠，名振九区。",
        "dynasty": "宋",
        "collection_info": null
    },
    {
        "title": "辞再主清凉偈",
        "author": "释智朋",
        "content": "相烦专使入烟霞，灰冷无汤不点茶。\n寄语甬东贤太守，难教枯木再生花。",
        "dynasty": "宋",
        "collection_info": null
    },
    {
        "title": "中山即事",
        "author": "芮毓",
        "content": "几年压尘嚣，屡欲返初服。\n鹪鹩安一枝，何必恋微禄。\n潇洒此村居，茅舍带修竹。\n田园薄有收，积书高过屋。\n所以课子孙，利用聚吾族。\n光大不可期，庶几守耕读。",
        "dynasty": "宋",
        "collection_info": null
    },
    {
        "title": "句",
        "author": "吕氏",
        "content": "前身当是陶渊明，爱酒不入远公社。",
        "dynasty": "宋",
        "collection_info": null
    },
    {
        "title": "句",
        "author": "靖康臣僚",
        "content": "伊尹定归商社稷，霍光终作汉臣邻。",
        "dynasty": "宋",
        "collection_info": null
    },
    {
        "title": "题黄连步接官亭壁",
        "author": "鄱阳妇人",
        "content": "故里萧条一望间，此身飘泊叹空还。\n感时有恨无人说，愁敛双蛾对暮山。",
        "dynasty": "宋",
        "collection_info": null
    },
    {
        "title": "客临安怀旧都",
        "author": "东都故老",
        "content": "曾见宜秋辇路门，大书黄榜许游行。\n汉家宽大风流在，老去西湖乐太平。",
        "dynasty": "宋",
        "collection_info": null
    },
    {
        "title": "诗一首  其一",
        "author": "范宗尹",
        "content": "丈人古君子，清德肖冰玉。\n仕宦三十载，一饱犹仰禄。\n驱车向金阙，此行何太速。\n家山岂不恋，陶令瓶无粟。",
        "dynasty": "宋",
        "collection_info": null
    },
    {
        "title": "诗一首  其二",
        "author": "范宗尹",
        "content": "晓出城东路，寻僧聊避喧。\n宿云开岭岫，晚稻没川原。\n村暗桑枝合，林红柿子繁。\n日斜僮仆困，共喜到山门。",
        "dynasty": "宋",
        "collection_info": null
    },
    {
        "title": "诗一首  其三",
        "author": "范宗尹",
        "content": "古寺山环合，崎岖路仅通。\n一庵寒闭户，羣木夜号风。\n幽胜穷探尽，尘劳洗涤空。\n兹游恐不再，聊记小诗中。",
        "dynasty": "宋",
        "collection_info": null
    },
    {
        "title": "题石桥",
        "author": "范宗尹",
        "content": "古木森森白昼昏，瀑泉飞处两山分。\n石梁跨谷欣初睹，茗椀浮花信旧闻。\n行古向来悲一跌，洁身此去欲三熏。\n至人傥有矜怜意，便与提携出世纷。",
        "dynasty": "宋",
        "collection_info": null
    },
    {
        "title": "游大有空明洞",
        "author": "范宗尹",
        "content": "暂到山中礼法坛，空明云气逼面寒。\n当年孤鹤是何处，遥想天风坠羽翰。",
        "dynasty": "宋",
        "collection_info": null
    },
    {
        "title": "题雁荡山",
        "author": "范宗尹",
        "content": "一径入幽谷，随山几萦盘。\n云树深蓊蔚，石溪响潺湲。\n我来春色晚，山花亦何繁。\n好鸟不知名，向人自关关。\n遗我发兴新，探讨忘疲艰。\n龙湫信奇绝，飞泉落云间。\n快泻万斛珠，溅沫霜雪寒。\n尊者所经行，草木不可芟。\n敢将尘土足，濯此清泠湾。\n晚投野僧家，山作碧玉环。\n高堂极虚明，可寄须臾闲。\n此行端为山，山穷我当还。\n明朝驱车去，依然随尘寰。\n胜处未易忘，神游清夜阑。",
        "dynasty": "宋",
        "collection_info": null
    },
    {
        "title": "寄张赵二相三首  其一",
        "author": "胡寅",
        "content": "贤哲不同才，论心则皆仁。\n去就不同趋，惟义乃可亲。\n仁非比周用，推己以逮人。\n义非楚越疏，顾不私其身。\n伊谁觉后世，凛凛周先民。\n姬公徂东山，流言起龂龂。\n召公发金匮，王逆绣裳新。\n它日奭有疑，不悦公未逡。\n子往暨汝济，公语尤谆谆。\n忠诚共白日，势利一飞尘。\n姬家八百祀，盛业两公因。\n其人不可见，此意常自真。\n吁嗟刎颈士，一失为参辰。\n我思尚友徒，表此三千臣。",
        "dynasty": "宋",
        "collection_info": null
    },
    {
        "title": "寄张赵二相三首  其二",
        "author": "胡寅",
        "content": "昨朝观抵戏，千步广场对。\n甲也乌获徒，顾步熊虎态。\n乙也乘势来，踯躅进復退。\n或有败甲心，弦矢立其背。\n甲初奋左臂，一箭奋者废。\n甲復举右股，再射举者坠。\n坐令乙取胜，或乃一笑快。\n因思中山赵，秦睨犹拾块。\n何为廉将军，耻与相如会。\n不念国之存，以吾两人在。\n一朝私仇破，两虎共穴内。\n他年蔺公薨，颇老仍见代。\n坑兵四十万，大福遂不再。\n依然卞庄子，拱手视成败。",
        "dynasty": "宋",
        "collection_info": null
    },
    {
        "title": "寄张赵二相三首  其三",
        "author": "胡寅",
        "content": "河出昆崙墟，江出岷山底。\n涵涵受百渎，滚滚经万里。\n水惟准之平，而德鑑之比。\n离堆与砥柱，何事中流起。\n坐令平者倾，復使明者滓。\n臣门虽如市，臣心要如水。\n勿为砥柱激，乃作天地纪。\n在家而有怨，惟舜处父子。\n在邦而有怨，惟旦忧室毁。\n夫岂忿慾哉，过是非天理。\n萧曹贫贱交，隙自将相起。\n迄能除芥蔕，至死相推美。\n彼亦何所监，覆辙有余耳。\n同时秦汉人，异趣百代史。",
        "dynasty": "宋",
        "collection_info": null
    },
    {
        "title": "题浯溪",
        "author": "胡寅",
        "content": "戎马胡为践神京，翠华东巡朝太清。\n扶桑大明涌少海，虎符百万屯云兴。\n皇威意无穷髮北，老傅坐筹自巾帼。\n谋臣猛将俄解体，吹入胡笳一萧瑟。\n塞南莽莽多穹庐，塞鴈年年不繫书。\n回首朔云清泪满，伤心玉坐碧苔虚。\n中兴圣主宣光类，羣材合沓风云会。\n会稽甲楯今几时，于铄王师尚时晦。\n最喜邺侯开肃宗，不谓晨昏急近功。\n竟使大唐宏业坠，丰碑有媿昭无穷。\n徙倚碑前三太息，江水东流岂终极。\n颂声谐激不为难，君王早访平戎策。",
        "dynasty": "宋",
        "collection_info": null
    },
    {
        "title": "和范元作五绝  其一",
        "author": "胡寅",
        "content": "马迁法左氏，实录繫日月。\n孰传经世学，傥可论绝笔。",
        "dynasty": "宋",
        "collection_info": null
    },
    {
        "title": "和范元作五绝  其二",
        "author": "胡寅",
        "content": "久矣閟大音，无讥郐以下。\n一闻入圣处，万古洗凡马。",
        "dynasty": "宋",
        "collection_info": null
    },
    {
        "title": "和范元作五绝  其三",
        "author": "胡寅",
        "content": "种学根不深，履道乃邮传。\n欲收反约功，必也破万卷。",
        "dynasty": "宋",
        "collection_info": null
    },
    {
        "title": "和范元作五绝  其四",
        "author": "胡寅",
        "content": "挟策博塞殊，愚智相千万。\n反躬诚且乐，此事要早办。",
        "dynasty": "宋",
        "collection_info": null
    },
    {
        "title": "和范元作五绝  其五",
        "author": "胡寅",
        "content": "阅书五行下，未胜百迴读。\n至道一念存，请事不远復。",
        "dynasty": "宋",
        "collection_info": null
    },
    {
        "title": "和韩司谏叔夏乐谷五吟 布被",
        "author": "胡寅",
        "content": "昔年司马公，清德如伯夷。\n箪瓢不改乐，又似吾先师。\n平生一布被，天地乃吾知。\n岂比平津侯，挟诈坐受嗤。\n公今蹈前修，自适性所宜。\n不受寒暑变，炎凉但相推。\n彼美锦绣温，蒙覆真虎皮。\n愧非三绝手，何以嗣铭诗。",
        "dynasty": "宋",
        "collection_info": null
    },
    {
        "title": "和韩司谏叔夏乐谷五吟 竹枕",
        "author": "胡寅",
        "content": "故乡清渭滨，一节取君子。\n相从大江南，展转秋风裏。\n清慵笑玉便，傲兀胜隠几。\n屏山烟景媚，醉倒日高起。\n此君通昼夜，俗士乃轻鄙。\n愿言一奠枕，四海春睡美。\n铿铿孙子荆，未便洗吾耳。\n得意大槐宫，古今真梦尔。",
        "dynasty": "宋",
        "collection_info": null
    },
    {
        "title": "和韩司谏叔夏乐谷五吟 瓦炉",
        "author": "胡寅",
        "content": "灵台凈含光，虚室自生白。\n缥缈沉水香，瓦篆青幂幂。\n何用金狻猊，浮动罗绮席。\n缁黄手秉持，儿女衣篝僻。\n一从胡尘涨，岱华腥膻隔。\n君臣若际会，至治发明德。\n普熏遍十方，氤氲本埏埴。\n何人学孔祷，鼻观久已塞。",
        "dynasty": "宋",
        "collection_info": null
    },
    {
        "title": "和韩司谏叔夏乐谷五吟 蒲团",
        "author": "胡寅",
        "content": "少年慕简册，编蒲抄古书。\n有闻未能行，常恐迷厥初。\n青毡雪窗夜，卧起卷復舒。\n岁久亦穿穴，客冷不及渠。\n知公已坐忘，物我归如如。\n黄团稳迭足，绣茵一籧篨。\n传闻伏蒲谏，天子怀每虚。\n出处谅未免，裹轮联锋车。",
        "dynasty": "宋",
        "collection_info": null
    },
    {
        "title": "和韩司谏叔夏乐谷五吟 纸帐",
        "author": "胡寅",
        "content": "细皱卷寒波，轻明笼白雾。\n何以相徘徊，岁晚正凝冱。\n枕欹一尺竹，被展几幅布。\n贤哉楮先生，不以贫不顾。\n夜玉围红绡，羞涩强自赋。\n书生说富贵，志士安贫素。\n风惊银海潮，春在明月库。\n先生睡方浓，不觉糟床注。",
        "dynasty": "宋",
        "collection_info": null
    },
    {
        "title": "送黄彦达归建安",
        "author": "胡寅",
        "content": "漳滨读书夜復日，十七年间驹过隙。\n相逢忽认语音存，面皱髯张都不识。\n岁晚悬鹑百结穿，坐寒我亦无青毡。\n少时意气今何似，对此犹能吸百川。\n北风草木伤迟暮，秀岭长松色如故。\n须知忧道不忧贫，莫厌儒冠羡纨袴。\n坐悲四海方横流，长剑未试心未休。\n寄语幔亭云外客，他年终约紫霄游。",
        "dynasty": "宋",
        "collection_info": null
    },
    {
        "title": "题全州砻岩",
        "author": "胡寅",
        "content": "盖山限华夷，夷水不得出。\n涧壑相奋撞，竟朽此山骨。\n想其初洞达，借势有神物。\n臂开青石壁，黤黮乌龙窟。\n奔流成长溪，岩洞寒突兀。\n秉烛千步游，怪景纔彷佛。\n华髮结乳顶，空翠谁扫拂。\n石田耕未熟，石鼓响不没。\n灵仙眇羽化，古庙凛纡鬰。\n我来庚伏初，弄水解缨绂。\n清甘流渴肺，妙听含钟律。\n两腋御泠然，回首叹飘忽。",
        "dynasty": "宋",
        "collection_info": null
    },
    {
        "title": "示上封长老洪辩",
        "author": "胡寅",
        "content": "濯足潇湘湄，瘦藤拄衡岳。\n寻山半吴楚，何意得雄邈。\n青冥几石级，屐齿响荦硞。\n低昂度翳鬰，轩翥见披剥。\n下视千万山，碧海潮初落。\n无风浪自鼓，浮动汹岳岳。\n谁云地南倾，鳌足有踸踔。\n请看高几许，天近只一握。\n高寒变冲融，三伏谢焦灼。\n羣松何人种，凛立傲冰雹。\n况彼凡草木，跂望难簉着。\n精庐凭佛力，云外聊自託。\n上方连兜率，下界指蜗角。\n道人洪河辩，万卷归领畧。\n汤休以诗鸣，澄观老禅缚。\n相从尘垢外，一语符啐啄。\n愁云结苍梧，来雁眇燕朔。\n邺侯有旧隠，此兴吾数数。\n不须理牙籤，借问有三学。",
        "dynasty": "宋",
        "collection_info": null
    },
    {
        "title": "示高台足庵绍印",
        "author": "胡寅",
        "content": "万生纷纶堕迷网，谁能自拔起情想。\n隙尘初傍阴色空，烧草又趁春风长。\n将身出家参佛祖，此病中作膏肓养。\n足庵道人肯珍重，不与凡流较斤两。\n彼方弹雀弃隋珠，我自舍鱼取熊掌。\n高台平挹石廪翠，古辙下辗雷溪响。\n粥鱼斋鼓不经营，竹月松风静来往。\n定心古井波浪息，夜气灵源襟韵爽。\n忆昔幽寻度云壑，见投佳句论乡党。\n岂惟高格擅风骚，颇信中扃得平广。\n转头尘事还匆匆，入梦胜游真莽莽。\n山梅有信寄一枝，更欲青鞋快真赏。",
        "dynasty": "宋",
        "collection_info": null
    },
    {
        "title": "记梦",
        "author": "胡寅",
        "content": "夜梦虚斋整衣冠，客五六辈相揖还。\n中有一人少留连，叩檐叩齿祷甚虔。\n顾谓吾侪曷倾耳，红药丛深鸟声美。\n翻枝飐叶缥缈间，俄有珍禽集雕栏。\n宛然小鹤未省见，羽翮绀碧光斓斑。\n凝眸一瞬观对立，忽成四鹤齐飞入。\n赴予纷泊若投林，藻锦萦带復动衿。\n绿毛么凤只倒挂，翠襟鹦鹉空好音。\n或将揽取不从手，相视眙愕萌争心。\n吾殊无言行且睨，与客徐理出户意。\n徘徊八翼疑骖鸾，杂沓诸儒竞连袂。\n不知剥啄谁扣门，推枕高树晨光暾。",
        "dynasty": "宋",
        "collection_info": null
    },
    {
        "title": "示能仁长老祖秀",
        "author": "胡寅",
        "content": "此世未可出，太虚无古今。\n一尘绝点染，万象罗萧森。\n白云从何来，舒卷亦无心。\n流风散远影，花雨释重阴。\n俄然际碧海，倏尔归遥岑。\n方来讵可执，已去谁能寻。\n何人知此意，鱼鸟徒高深。\n道人乃如许，洒落湘之南。\n冥鸿岂避弋，倦鹤亦投林。\n昔年淮泗间，清誉喧佩簪。\n石塔缝无际，盐官鼓无音。\n衡山亦何有，神廪供爨鬵。\n十年一纸衲，綵线穿金针。\n上方万壑外，微笑开我襟。\n幽怀久自契，俗虑何由侵。\n攀萝共明月，流水写瑶琴。",
        "dynasty": "宋",
        "collection_info": null
    },
    {
        "title": "题能仁照庵绍亨所建",
        "author": "胡寅",
        "content": "福州多僧天下闻，缁衣在处如云屯。\n何人能了一大事，斋鱼粥鼓徒纷纷。\n云中復表第二月，何异污渠鑑毛髮。\n不独诗人水镜昏，定知佛祖龛灯灭。\n道人朅来南山下，盖头随分茅一把。\n菩萨果地已孤高，石廪峯前更潇洒。\n草庵初就来乞名，试往寻之水竹清。\n莫讶此庵安四壁，大千沙界总分明。\n观君所至金碧焕，公才利用如澄观。\n隣僧无頼苦侵疆，何似古人不争畔。\n从他三毒痴贪嗔，我自元无一点尘。\n携庵南北东西住，万象光中独露身。",
        "dynasty": "宋",
        "collection_info": null
    },
    {
        "title": "送余泽还义兴",
        "author": "胡寅",
        "content": "挟策漳滨两韶稚，君后南随州计吏。\n相逢冠岁璧池头，顿觉词华使人惴。\n谓宜云路恣腾踏，岂料霜蹄多蹶踬。\n君才视我十倍加，蓄积那堪五经笥。\n已穷孟轲不动处，得丧穷通归一致。\n每怀会合未曾款，辄復鸿燕春秋异。\n寸莛才欲撞舂容，不尽之音耳空记。\n去年邂逅得所愿，千里过我少停辔。\n围炉烧栗忘夜分，蹙雪访梅喜春至。\n窥园细看百卉动，陟榭满挹千峯翠。\n读君旧诗黄钟律，观君新德清庙器。\n默求至善不近名，下视羣愚非饰智。\n常虞涉世伤坦率，见语躬行合谨细。\n值君隠忧方食蓼，而我美疹如紾臂。\n飞觞引满不復能，战饮吴门梦中事。\n采菊聊同茗碗清，丸艾时归药婆利。\n忠言赠公岂肉骨，益友贶予真补劓。\n浮云聚散古则尔，人生出处孰无累。\n闻道双珠已候门，便乘一叶同插翅。\n朱楼婉娩托旅梦，江树霏微搅离思。\n一区衡山勿负约，三绝麟经更涵粹。\n得时而驾谅不免，有使且寄相思字。",
        "dynasty": "宋",
        "collection_info": null
    },
    {
        "title": "送朱翌赴召",
        "author": "胡寅",
        "content": "青松出涧底，志已楝梁具。\n平生饱霜雪，岁晚中寻度。\n屈伸谅有时，穷达系所遇。\n如君才与学，八面有余裕。\n志修文自昌，身阨守愈固。\n已甘韫椟藏，宁愿莫邪铸。\n急趋冠盖林，万里便跬步。\n时来则卿相，慎勿负平素。\n霜繁千嶂晚，天阔三江注。\n倘遇子陵台，为我一回顾。",
        "dynasty": "宋",
        "collection_info": null
    },
    {
        "title": "与范信仲及严陵同官纳凉万松亭",
        "author": "胡寅",
        "content": "黄堂无徒真面壁，休暇相招出城北。\n千岩窈窕万松豪，把酒观棋得终日。\n此邦前修邈难继，严范千古堂堂色。\n用之折棰笞犬羊，否则持竿弄泉石。\n我才濩落何足道，行藏未有资身策。\n公当长啸起家声，云台高敞风尘息。",
        "dynasty": "宋",
        "collection_info": null
    },
    {
        "title": "和信仲酴醿",
        "author": "胡寅",
        "content": "化工收余春，不令寂寞回。\n殷勤三月尽，更放名花开。\n灿然白雪姿，乱洒青云堆。\n奇香满深院，冷艷绝浮埃。\n弟昆林下兰，执友岭上梅。\n何年蕊珠殿，移根画堂栽。\n邂逅得佳客，开窗设尊罍。\n檀心半未展，更着红烛催。\n惜无倾城髻，斜插一枝来。\n赏心不可奈，折取浸瑶醅。\n可怜清夜阑，迭鼓如轻雷。\n笙箫发梦想，云雨下阳台。\n樱厨未羞涩，高会意重陪。\n花魂入诗韵，属和愧非才。",
        "dynasty": "宋",
        "collection_info": null
    },
    {
        "title": "和吴元衡",
        "author": "胡寅",
        "content": "先生颂酒夸两豪，使我读之如饮醪。\n诗情不逐春光老，春在毫端尤婉好。\n颇闻下堂小不佳，未欲颂公长者车。\n不道芳菲成一梦，满城寒食藉梨花。\n便把千峯名拟岘，同拨新醅酬阙典。",
        "dynasty": "宋",
        "collection_info": null
    },
    {
        "title": "和元衡送牡丹",
        "author": "胡寅",
        "content": "春工知君亦好奇，倚槛山丹开压枝。\n山城何人识国艷，中州对此称花时。\n新诗秀色摇京洛，词锋生使侵疆拓。\n金明钓赏思见之，贡花驿使来莫迟。",
        "dynasty": "宋",
        "collection_info": null
    },
    {
        "title": "题永州东山西亭",
        "author": "胡寅",
        "content": "此亭得名从子厚，琬琰一篇传不朽。\n我来相望三百年，误使承流称太守。\n初无施舍慰民心，漫有诗歌諠众口。\n东山妓女北海尊，歌舞春风醉花柳。\n欲回面势直西南，更植修篁遮培塿。\n卷舒云雨襟袖间，溅浣冠缨尘土后。\n近闻王师频奏凯，狂虏不復窥庐寿。\n吾君神武光宣上，将相宏畧方召偶。\n遄归北狩定有期，开拓中原岂无手。\n顾予疎懒归意迫，当世功名息心久。\n寄言怅望独醒人，欲报厚德乏琼玖。\n遥山蹙黛酒如江，劝我日饮无何有。",
        "dynasty": "宋",
        "collection_info": null
    },
    {
        "title": "题朝阳阁",
        "author": "胡寅",
        "content": "潇水东来北流去，宛宛山城挟江住。\n城中万瓦蔽雄观，江外千岩自幽趣。\n朝阳近止潇之西，繫舸扪苔上石蹊。\n翠壁划开光黤湛，高萝垂覆绿冥迷。\n排岩闯水飞栏出，挂插洄潭老蛟脊。\n浑疑海蜃喷珠宫，復讶楼船褰绣帟。\n鸣鸾佩玉不须论，西雨南云手覆翻。\n寄语子牟来独夜，试看天阙瑞霞暾。",
        "dynasty": "宋",
        "collection_info": null
    },
    {
        "title": "题永倅厅康功堂",
        "author": "胡寅",
        "content": "政拙催科永陵守，实頼贤僚明可否。\n邦人復嗣海沂歌，仓廪虽空闾里有。\n功成将去朝日边，更闢虚堂得昼眠。\n后圃好花初着土，前檐新竹已参天。\n貔貅未饱军需急，赤子如鱼釜中泣。\n若知王业在农桑，国势无劳忧岌岌。\n酒阑四壁读前碑，吏隠犹胜五马随。\n千古濂溪周别驾，一篇清献锦江诗。",
        "dynasty": "宋",
        "collection_info": null
    },
    {
        "title": "送茶与陈霆用贾阁老韵",
        "author": "胡寅",
        "content": "闽相渺天涯，新茗谁与促。\n对兹火云候，漫说酒千斛。\n要须临水榭，满啜一瓯玉。\n泠然生两腋，万里那更仆。\n想君坐茅斋，口授汗如沃。\n饱餐先生馔，睡思莽难逐。\n玉川亦何有，撑拄文字腹。\n遣饷良未多，精品端不辱。",
        "dynasty": "宋",
        "collection_info": null
    },
    {
        "title": "用前韵示贾阁老",
        "author": "胡寅",
        "content": "壑源春未回，已着金鼓促。\n争先入包匦，价比金盈斛。\n何人敢僣睨，奉御食惟玉。\n草荈空有名，气格臣与仆。\n缅怀侍凝粹，苦口同启沃。\n散仙今得伴，鸾凤相追逐。\n雪泛定州甆，浇此饮河腹。\n饱食惭太仓，那復惊宠辱。",
        "dynasty": "宋",
        "collection_info": null
    },
    {
        "title": "游云湖",
        "author": "胡寅",
        "content": "衡湘久来往，眼到山辄对。\n爱山真自性，久看眼未碍。\n今朝渡石潭，兰桨乱青带。\n初升岸稍高，忽喜地更大。\n行行两垣间，沙路得平快。\n豁然见良畴，小览百里外。\n涵溶赵家汑，千顷疏几浍。\n人家隔杨柳，或映桑林背。\n连连麻麦墟，鸡犬达鸣吠。\n宛如京洛郊，北望一怅慨。\n古城谁所筑，隠隠仅如块。\n娉婷九冢藏，巧緻六宝在。\n想其夸壮时，岂念遗迹晦。\n主人陇西生，恳款具鲑菜。\n墅前稼尤美，弥壤黄云晒。\n云湖从此逝，日暖风不噫。\n循冈逶迤登，呀口骇漰沛。\n是名湖西缺，节缩有石埭。\n舍舆尚盘陀，渐见湖尾派。\n菰蒲傍篱落，猎猎村沽旆。\n曳筇大堤长，堤址屹然塞。\n胡床罗四五，植伞据其会。\n恍若画图张，綵笔穷物界。\n满奁开玉镜，万象自清汰。\n浮光散鹅鹜，沉影乱鳞介。\n纷纷渔舟子，点缀助姿态。\n其心曾未閒，讵比观者泰。\n东头输写处，百丈走霜濑。\n汇为碧泓深，囓漱垠崿坏。\n非兹两雄堨，何以镇横溃。\n尚云春水时，雷注聒天聩。\n田翁亦好事，巨艇遣迎载。\n山阴兴则同，所访何必戴。\n招提有豪客，置醴久相待。\n归途瞰乌泉，船首滞葭荟。\n朱楼亦近止，欲往思中败。\n刺竿小弯碕，迥眺长岭背。\n峯峦未可穷，却过陈家汇。\n幽寻何所得，憩倦茂林最。\n迴船漾中流，枵腹思勇嘬。\n羽觞凡五举，银鲫纔一鲙。\n山氓争睢盱，窥觇互惊怪。\n桃源果何似，此地良足爱。\n要当建亭榭，聊復艺苽芥。\n赏心浩无涯，羲驭惨欲退。\n吾侪幸强健，胜践莫辞再。\n人生贵欢娱，世俗苦埃壒。\n黄君早交友，闻善肯相诲。\n杨君素疎豁，为善克自裁。\n李君更清苦，有意饰纫佩。\n彪君知勉励，不但闻梗概。\n惟余真潦倒，道退齿徒迈。\n从游亦何幸，鱼目惭明琲。\n誓言来年春，景物重华綷。\n荷花千叶装，一一青罗盖。\n苍蒹没大浸，碧巘槛芳蔼。\n远陪鸥鹭羣，坐笑桔槹械。\n仍须少留宿，促驾古所戒。\n持鈎不求鱼，何用五十犗。\n优哉復悠哉，此乐未为太。",
        "dynasty": "宋",
        "collection_info": null
    },
    {
        "title": "示龙王长老法讚",
        "author": "胡寅",
        "content": "东峯峨龙头，西岭掉其尾。\n蜿蜒藏爪鬣，云卧久未起。\n谁凭象教力，挂腹千柱启。\n重天飞铁凤，宝地按金指。\n于今几百年，松柏合抱峙。\n悄无车马尘，一径渺云水。\n我来亦何事，蜡屐自游徙。\n讚公好禅伯，道俗共懽喜。\n浮云本无心，锡杖聊壁倚。\n借问此山名，其实安所止。\n答云苍岑顶，万觞涌清泚。\n伊何司蓄洩，神物宜在此。\n又言干戈际，流血几万里。\n龙胡为自珍，岩洞深伏弭。\n笑挹香松槽，漱盥白玉齿。\n清风出长啸，月凈天如洗。",
        "dynasty": "宋",
        "collection_info": null
    },
    {
        "title": "示龙王长老法讚用旧韵先公佳城与寺相直",
        "author": "胡寅",
        "content": "堂堂感麟翁，耿耿跨箕尾。\n已垂百世芳，何用东山起。\n平生梦奠处，鬰鬰佳城启。\n禅枝附奕叶，鱼粥常千指。\n老龙卧颓波，秀木森嶷峙。\n堆螺沃黛山，泻玉摐金水。\n上人一锡拄，心寂倦他徙。\n我亦希子文，仕已忘愠喜。\n时来语道要，中立旁不倚。\n而君乐幻空，说定不说止。\n永怀先觉人，愧发汗流泚。\n彝伦出笔削，一是无彼此。\n修程不自勉，九十半百里。\n相彼齅世芬，所向辄摇弭。\n未知吾相马，异质遗毛齿。\n更须求真龙，万古资一洗。",
        "dynasty": "宋",
        "collection_info": null
    },
    {
        "title": "赋韩叔夏雪斋",
        "author": "胡寅",
        "content": "君不见齐王筑宫夸孟子，瑶殿珠阶千柱启。\n只知歌舞暖娥眉，君未能贤宁乐此。\n又不见玉局文章万丈光，七年忍冻吟黄冈。\n忽骑白凤凌天去，江上空余一草堂。\n不如衡山乐谷藏春风，明窗小阁地炉红。\n物自涅缁分凈秽，我方瀌睍阅穷通。\n夜惊山竹珊瑚折，起爱溪松蒙晓月。\n蹇馿乌帽去相寻，可但子猷清兴发。",
        "dynasty": "宋",
        "collection_info": null
    },
    {
        "title": "和仁仲归乡有感",
        "author": "胡寅",
        "content": "大堤蜿蜒挟江长，卉木同泛春风香。\n青青嘉蔬不用买，采撷烹瀹皆堪尝。\n羜肥豕腯白黑正，酒美鱼贱吞江乡。\n岂惟物产具丰好，地势固可争雄强。\n归来作赋兴不浅，一饭美芹心讵央。",
        "dynasty": "宋",
        "collection_info": null
    },
    {
        "title": "登南纪楼",
        "author": "胡寅",
        "content": "西望巫峡峯，东望洞庭湖。\n南望大江横，北望楚王墟。\n平时十万户，鸳瓦百贾区。\n夜半车击毂，差鳞衔舳舻。\n麦麻漫沃衍，家家足粳鱼。\n深山鸡犬接，谁復识于菟。\n挻祸者何人，火猎而兵屠。\n庚戌日南至，渠魁宴宜都。\n一脍八百姬，坐无羊与猪。\n葛伯杀饷童，汤征自亳徂。\n恢恢天网漏，莽莽一纪余。\n遗民百存一，茨棘伏且逋。\n有田不敢耕，十倍出赋租。\n籍户析丁口，奏言民数敷。\n一县三十家，一城三百庐。\n指为太平象，苍穹焉可诬。\n翩翩两孤鹤，归自青海隅。\n长松虽好在，池圃伤榛芜。\n邦君能好客，授馆高明居。\n春风摇宇宙，惨澹心盘纡。\n玉花暗寒食，桑谷冻不苏。\n流民渡沔来，曳牛负其孥。\n似闻俶扰中，復有红巾徒。\n轇轕随邓间，厥意知何如。\n古来上流地，最重荆州符。\n形势在东南，横跨此其枢。\n皇文不用武，重闭闻勇夫。\n要当强楚蜀，莫使窥全吴。\n滔滔江与汉，晨夜朝宗趋。\n天聪方四达，庙算有良图。",
        "dynasty": "宋",
        "collection_info": null
    },
    {
        "title": "题关云长庙",
        "author": "胡寅",
        "content": "西方有幻师，以利行幻术。\n利他乃甘言，自利则其实。\n曾微证形象，顾喜论恍惚。\n可怜亿兆人，明智百无一。\n泯然俱受绐，宁以鬼自怵。\n疑怖既迫心，祈祷便屈膝。\n千载浮屠氏，箇箇提一律。\n云长忠烈士，蜀汉凛三杰。\n许身初择义，遇主益秉节。\n一受先主知，不为曹公屈。\n最后围樊城，许南已无拂。\n智畧孙吴俦，议徙股胆栗。\n惜哉片言戾，壮志遂纡鬰。\n至今想英风，使我竦毛骨。\n庙祀礼则宜，为国有典秩。\n而彼天台僧，相此山水窟。\n欲缮庐而处，假灵宣鬼物。\n章乡城近止，将军此焉没。\n斯人兼畏仰，吾计行可必。\n唱云暴悍魂，岩壑擅营室。\n从吾受凈戒，父子归命佛。\n初犹未赫烜，灵响沉寂谧。\n奈何无尽翁，作记极词笔。\n一毛成万钧，财施日盈溢。\n精蓝敞千柱，城旦汹溟渤。\n捐身养惰游，小智之所弗。\n而况正直神，肯徇智颛汩。\n永怀王迹熄，异说竞蠭出。\n圣言甚微眇，学士迷祖述。\n佛徒窃其柄，高坐弄拳拂。\n翕张性命说，自谓了生灭。\n孤标类清远，阴趣尽攘夺。\n凡民何足算，吾党是可嫉。\n终始莽如梦，变化暗若漆。\n矧希有漏因，便怛无常猝。\n推波而助澜，司寇莫能诘。\n岂惟兹一庙，淫祀如髮密。\n谁将驱缁褐，南亩畀巾帻。\n幽明无俶扰，典祀不相昵。\n坐令宇宙间，礼乐兴炳蔚。",
        "dynasty": "宋",
        "collection_info": null
    },
    {
        "title": "和仁仲孱陵有感",
        "author": "胡寅",
        "content": "奸雄乘乱谋称帝，不暇从容问传器。\n荀公死坐靳殊锡，文举诛因白畿地。\n金根曲盖乘五时，谬以踞火尤吴儿。\n悬知以鼠睨汉献，终欲搏噬如饥狸。\n吁嗟白日蒙浮云，豫州奋臂提孤军。\n虎熊争先气烈烈，鱼水相契情氲氲。\n赤壁端如殽二陵，于操犹或称其能。\n身在行间一交战，阿瞒始信河难冯。\n仲谋亦恃江涛涨，岂忧炎德终沦丧。\n孱陵自驻遏吴师，要知身繫苍生望。\n丈夫盖棺事方休，未报平生宗国仇。\n英雄安得无块土，固令于此分荆州。\n春风吹花不濡滞，绿满郊原何蔽翳。\n前汉兴隆后汉颓，永怀启沃临行际。",
        "dynasty": "宋",
        "collection_info": null
    },
    {
        "title": "和仁仲游桃源",
        "author": "胡寅",
        "content": "桃江稳楫兰舟渡，记得刘郎有仙路。\n未能趋海访神仙，且欲沿溪看红树。\n钓竿已自慰羁束，平生况得沧洲趣。\n最欣傲吏轻傥来，拟学渊明赋归去。\n与君一问桃花宿，岂但行如武陵暮。\n伯阳八十有一篇，立教清凈贵自然。\n神仙之说何所始，虚怪汗漫无中边。\n渔郎迷路去家久，虽践胜境终迴旋。\n雕辞饰实好事者，至令千载犹流传。\n宁闻自古有仙人，茂陵垂老一语真。\n岂伊冠履荐绅士，惑溺不异蚩蚩民。\n诚能御气友造物，陋彼蝉蜕悲埃尘。\n想见桃源之野花正开，牧儿模管吹出芳林来。\n不知人家尚几许，云屏玉帐空悠哉。\n霏红泛绿竟杳杳，我亦乘兴山阴迴。\n不如与君归种待蕡实成蹊，昼永无地生苍苔。",
        "dynasty": "宋",
        "collection_info": null
    },
    {
        "title": "归舟濡滞示仁仲",
        "author": "胡寅",
        "content": "扁舟下荆江，信宿七百里。\n少萦玉州岸，翠壁红楼起。\n提携桃竹杖，飞步同徙倚。\n永啸来长风，极望际天水。\n登临兴未穷，归思孰能弭。\n枕湖驾高浪，万顷期一苇。\n飞廉不借便，进尺或退咫。\n莽苍入葭芦，回环乱洲沚。\n刺篙力言匮，挽缆路仍圮。\n物用各有时，奡荡未可鄙。\n风水亦何心，邂逅乃如此。\n快意得濡滞，赢缩固其理。\n子文三已仕，了不见愠喜。\n斯犹未称仁，胡不听行止。\n南山定非远，风驶一帆耳。\n携壶上翠微，旅琐为君洗。",
        "dynasty": "宋",
        "collection_info": null
    },
    {
        "title": "过方广不遇主僧留示",
        "author": "胡寅",
        "content": "崎岖荦确梁復矼，頳肩四力流汗杠。\n笋舆轧轧三十里，乃值道人游近邦。\n倦躯且借禅榻卧，仰睇杰阁丹青庞。\n泉湍夜挟风雨壮，撼床殷枕如涛江。\n晴峦空蒙染佛髻，白月皓皓团僧窗。\n高杉大松间修竹，烟旄雾盖参云幢。\n要须酒壶缀羊羫，哀箫怨笛歌鬟双。\n缅怀东岩谢太傅，提携靓艷凌崆㟅。\n不学香山白居士，只与如满相敦厖。\n想君闻之笑且{口厖}，西东分流岭头泷。\n归来亦復有何好，方寸坐以钟鱼降。\n留诗六反皆震动，鱼谁考击钟谁撞。",
        "dynasty": "宋",
        "collection_info": null
    },
    {
        "title": "和叔夏海棠次东坡韵",
        "author": "胡寅",
        "content": "久矣心灰形槁木，有烂锦衾谁与独。\n殷勤调护得繁枝，抹黛施朱尽凡俗。\n池上靓粧开晓镜，露晞娇润离汤谷。\n佳人得意矜绝代，陋彼牵萝补茅屋。\n真赏幸逢尊有酒，清玩可使食无肉。\n十眉彷佛画难亲，百匝徘徊看未足。\n两旬绿秀承红嫩，一日篱槿何能淑。\n朝来但觉花照眼，夜去不梦松生腹。\n休夸艷杏荫白鷼，漫说夭桃夹疎竹。\n固知尤物人共爱，也使先生动心目。\n老坡有咏记江城，少陵无句惭巴蜀。\n顾我荒词陪绝唱，何异斥鷃追黄鹄。\n夜来风雨太豪横，惆怅遥峯萦度曲。\n不如却赋黑牡丹，寄语孔翠防抵触。",
        "dynasty": "宋",
        "collection_info": null
    },
    {
        "title": "和彦达新居",
        "author": "胡寅",
        "content": "喜居夏屋成，竹树讙燕雀。\n门径眇云水，亦见轮蹄错。\n君本有用才，魏匏自濩落。\n平生五车勤，岁晏一箪乐。\n永言青眼旧，每笑春风薄。\n共保贞石心，火炎岂能铄。\n激志山岳耸，放怀宇宙廓。\n过我虽蹁跹，拄杖得所托。\n但惭城市远，兼味止葵藿。\n方罗玉麈挥，忽听金奏作。\n熏然陶天和，宁復慕人爵。\n澹泊道义交，已谢势利怍。\n遥知尊杓存，酒熟待同酌。",
        "dynasty": "宋",
        "collection_info": null
    },
    {
        "title": "寄题义陵吴簿义方堂",
        "author": "胡寅",
        "content": "万生天地间，灵者乃知义。\n何独于义明，而利心亦炽。\n兹焉分两轨，君子小人异。\n秉义一毛輶，百川利趋亟。\n纷纷冒货贿，役役奔势位。\n资之以狼贪，攘之以螳臂。\n深较毫釐差，交攻兵刃𨧫。\n大贾五百金，徙蜀死无庇。\n小偷惭簠簋，褫魄对犴吏。\n一生几量屐，身后粪土弃。\n夫岂无良心，习惯遂殊致。\n试令呼之跖，悍目艴然视。\n又或号之夷，喜笑亦随至。\n也知清誉好，宁自浊污置。\n颓波日不反，方跖尚当愧。\n有美短簿贤，老矣能劼毖。\n善为子孙谋，闢堂寘经笥。\n松筠岁寒色，不种春藻媚。\n郴山固奇变，其江泻青翠。\n盘礴以蜿蟺，淑气宜产粹。\n是将出秀民，庸称名堂意。\n愿言承学子，不受流俗渍。\n虽共鸡鸣起，拳拳闵颜志。\n本原孝而恭，由此充其类。\n附翼而攀鳞，四科有升次。\n或夸诡遇功，固耻与之比。\n何况浮云侣，秋露草头坠。\n勿忘先师言，亦何必曰利。",
        "dynasty": "宋",
        "collection_info": null
    },
    {
        "title": "和仁仲赏梅",
        "author": "胡寅",
        "content": "万窍鸣饕风，千秋厄严雪。\n花心独冲融，足以慰愁绝。\n太和起孤根，枝上见明灭。\n稍稍占芳辰，时时破苞结。\n天葩忽晏粲，余卉尽骚屑。\n培植幸逢贤主人，平台翠竹承清熏。\n要看千树挂山月，肯把一枝萦鬓云。\n轻风休吹落缤纷，待我诗成酬继君。\n飞觞半酣未忍去，诗情花气相氤氲。\n须知魏夫人，元长姑射神。\n咄哉赵飞燕，况乃杨太真。\n但愿华筵对晴昊，年年领袖百花春。",
        "dynasty": "宋",
        "collection_info": null
    },
    {
        "title": "赴德秀海棠之集",
        "author": "胡寅",
        "content": "穿山復履塍，忽望翠林杳。\n渐近一崦环，茅檐凈而小。\n赴君鸡黍约，仍被酒壶绕。\n烂烂庭下花，迎予遍开了。\n谁将淡燕脂，染雪团枝袅。\n枯碁忘胜负，响铁听窈眇。\n烦襟浣一笑，至乐如此少。\n爱君富才艺，守约自强矫。\n诸子如松筠，意气在云表。\n幸是田舍隣，不作离别悄。",
        "dynasty": "宋",
        "collection_info": null
    },
    {
        "title": "和刘彦冲白髮",
        "author": "胡寅",
        "content": "避炎扫浄室，卧看浮炉烟。\n读君五字诗，鹤髮惊臞仙。\n缅怀少壮日，意气横无边。\n春风鬰双鬓，绿草争芳妍。\n酒豪既跌宕，花恼仍狂颠。\n涉境如刺绣，针行久忘邅。\n中路一线通，悟彼称世贤。\n不知老将至，此道闻尼宣。\n高山戴雪早，从人嘲乐天。\n青青復种种，荣谢理固然。\n市翁一弹籋，意眇飞鸿前。\n何况大丈夫，乃顾儿女怜。\n为语偓佺辈，痴心莫攀缘。\n褭蹄谅可铸，此物无由玄。",
        "dynasty": "宋",
        "collection_info": null
    },
    {
        "title": "醉步前溪示彦冲",
        "author": "胡寅",
        "content": "溪南溪西渺双溪，中有良苗绿千畦。\n参差人家傍修竹，隠约负戴通山蹊。\n南溪先生冰雪胸，虚堂坐咏荷花风。\n西溪散人晞汗髮，半夜泉头饮明月。\n欲赏奇文析疑义，藴隆当路不可越。\n安得阿香轻着鞭，驱龙噀雨玄云边。\n径携枕簟就公宿，对床饱听秋声悬。",
        "dynasty": "宋",
        "collection_info": null
    },
    {
        "title": "和彦冲三日饮",
        "author": "胡寅",
        "content": "名园直万金，一顷连芳荫。\n秀峦千寻矗，石井百尺深。\n花残尚闻鶑，林胜不留鵀。\n时来觅清暑，却扇凉沉沉。\n三杯有道通，万户无法禁。\n平生师洙泗，正尔戒已甚。\n相彼无漏学，亦復忌疏渗。\n红颜不肯驻，白髮来寖寖。\n洗心聆妙语，至味良足饮。\n常闻丽泽兑，美润相灌浸。\n淡交那甘坏，谅直靡谗譛。\n此欢属吾辈，端匪异人任。\n又怜嗫嚅子，有口终自噤。\n不若更歌呼，醉挽溪流枕。",
        "dynasty": "宋",
        "collection_info": null
    },
    {
        "title": "又和早饮",
        "author": "胡寅",
        "content": "零露漙漙风满塘，美人不来俨分行。\n天葩艷然出翠被，倚槛袅袅传秋香。\n对之索酒飞觞快，浩如一海朝千派。\n主人绝倒任忘形，接篱便向三花挂。\n狂夫未是诗酒豪，先生卓尔能禅逃。\n忽听雷声起渊默，坐使万窍皆呼号。",
        "dynasty": "宋",
        "collection_info": null
    },
    {
        "title": "自开善寺饭已赴彦修之集新陂初成次其韵",
        "author": "胡寅",
        "content": "旱气欲流石，涧溪失盈溶。\n况逢青田渴，万锸决使东。\n南山思照影，三日云气重。\n玉蜺忽堕地，行君竹林中。\n润腾百年樟，翠写千丈松。\n澄之新汤横，浄绿涵秋容。\n是日看雨花，一香万缘空。\n归来趁清约，赏心还此同。\n桂枝耀三更，袅袅来天风。\n名觞或可醉，警读安得慵。\n永谢世味醺，敢怀归意浓。\n朝懽过狎洽，夜气方冲融。\n意超谑浪表，伊谁蹑斯踪。\n独愧和篇斐，不堪称两雄。",
        "dynasty": "宋",
        "collection_info": null
    },
    {
        "title": "赋吴守友石台",
        "author": "胡寅",
        "content": "南圃缭粉墙，幽径便蜡屐。\n蒙然遇高荫，炎景不予赫。\n天成一高坫，为印子云宅。\n大藤如虬龙，陟降蜿尾脊。\n青冥搴茂叶，何异张翠帟。\n想见春风时，紫蕊浓可摘。\n富哉他山骨，辇致罗铁碧。\n或如爨桐断，或若林笋刺。\n或如五老拳，或若太华擘。\n或如虎方踞，或若羱欲踯。\n或崎难着足，或坦可敷席。\n或倚以憩惫，或坐以对弈。\n广轮两拓手，丛秀不迫窄。\n何须狻猊座，方丈出戏剧。\n况论芥子中，不与须弥隔。\n有之则似之，知君介如石。\n石中有良玉，终古不变易。\n兹游谢兰亭，何用嘆陈迹。",
        "dynasty": "宋",
        "collection_info": null
    },
    {
        "title": "示吴守",
        "author": "胡寅",
        "content": "汲湔明月泉，散襟清风亭。\n秋阳不能暑，宿酒爽以醒。\n佳哉此胜原，历览所未经。\n一溪曲折白，万嶂低昂青。\n上有蛰龙湫，比渭不比泾。\n天边建河汉，地底奔雷霆。\n物产不储秀，伊谁当炳灵。\n早负李固笈，夜拾车公萤。\n古学探奥穾，高文掞天庭。\n善刀随所遇，小试常发硎。\n胡为岭南州，尚屈摩霄翎。\n人生多离合，泛泛如流萍。\n忽焉復邂逅，岂辞倒公瓶。\n着身山水窟，已浣埃𡏖形。\n况乃家塾间，美诵盈客听。\n颀颀两孙子，玉立此宁馨。\n居然五经笥，问岁纔十龄。\n诗成使之哦，清越公其聆。",
        "dynasty": "宋",
        "collection_info": null
    },
    {
        "title": "题泉石轩",
        "author": "胡寅",
        "content": "过桥忽与平畴对，石路鳞鳞蹴蛇背。\n登堂面势修竹林，百迭青瑶衬其外。\n就中新着小轩奇，湩乳披崖草树滋。\n苍牙砑然如虎饮，一泓寒碧湛琉璃。\n雪花茗盌浮谈席，欲去泠然生两腋。\n留诗聊足记岁年，更写轩题号泉石。",
        "dynasty": "宋",
        "collection_info": null
    },
    {
        "title": "和刘仲固痛饮四迭",
        "author": "胡寅",
        "content": "旧诗未酬新句新，向来毒酲与死滨。\n颓然一榻谁料理，子思之侧知无人。\n华筵再开不辞醉，夜碧千钟慰愁肺。\n盍簪如雾君不来，岂念清游后难继。\n朱唇少罢凌风歌，莲舟小桨翻青罗。\n笛声无哀亦无怨，唤取月色今宵多。\n狂时骀荡醒时耻，情景循环亦何已。\n但愁霜过沾人衣，埘上嘐嘐坐当起。",
        "dynasty": "宋",
        "collection_info": null
    },
    {
        "title": "晓乘大雾访仲固",
        "author": "胡寅",
        "content": "稚金不耐老火铸，有烈秋阳尚骄倨。\n汗流亭午忆凄风，气应佳辰欣白露。\n朝来开窗迷眼界，雾色无边莽回互。\n谁为夜半有力者，窃负羣山着何处。\n却驱沧海白潮来，涛浪初平不成怒。\n人家惨淡暗渔浦，水墨微茫认烟树。\n我行有似江湖雀，彼岸应怪浮杯渡。\n从教弱水三万里，一棹桃源未迷路。\n忽然五霞漏激射，清飈作阵翻空鹜。\n渤澥尽输无极底，祖龙枉被徐生误。\n云屏俨映蓬峤矗，凤翼鶱带瀛洲嫮。\n连苍接翠层迭青，秀色着绚忘初素。\n前观象罔非梦迷，后瞩离娄岂惊寤。\n真化自然相隠显，幻士谬尔生智故。\n有真无幻信诞分，此境易透亦难觑。\n要知万理无不寔，聚散一致此焉悟。\n常记向时闻剧论，知自少年得真趣。\n风云变态襟抱开，山水之乐仁智具。\n胡为颦呻不料理，冰炭受坐疟鬼怖。\n愿君读此一醒然，未负当年少陵句。",
        "dynasty": "宋",
        "collection_info": null
    },
    {
        "title": "题傅氏真意堂",
        "author": "胡寅",
        "content": "高柟落繁荫，茂竹疏泠风。\n小亭寻丈景，已冠一亩宫。\n况復哆北楹，方池渺溶溶。\n游鯈亦何乐，动影相冲融。\n卉木罗以差，想见芳菲容。\n香枝寒月碎，雪架春云浓。\n我来秋暮时，山叶般般红。\n乃眷黄金花，尚閟东篱丛。\n维君抱材气，志通身则穷。\n和璧献未售，夜半光腾虹。\n乐岁突尚冷，初筵尊未空。\n恨我早病衰，不能卷千钟。\n喜闻涤尘话，冰壶莹心胸。\n又知此胜境，芹溪萦砚峯。\n昔有遗世士，烟霞眇飞踪。\n先生傥邂逅，问讯为我通。\n芝苗不足饱，多谢甪里翁。\n相期玉京路，手把青芙蓉。",
        "dynasty": "宋",
        "collection_info": null
    },
    {
        "title": "和彦冲",
        "author": "胡寅",
        "content": "七载飞电迈，百虑秋水澄。\n独余故乡念，居然常兢兢。\n同是幔亭仙，乘风钓湘蒸。\n鱼寄水千里，历传云万层。\n十论赐甚腆，一篇蒙未曾。\n登堂话衮衮，寓寝香凝凝。\n看君道气充，可仰谁敢朋。\n寸阴谢尺璧，默然耀千灯。\n世路多招呼，掉首未渠譍。\n幽寻嘆川逝，彼宁记云腾。\n但愿我辈人，拳拳知服膺。\n圣门无阂辙，自画理岂应。\n君子有所病，没身名莫称。\n虚生既何补，浪死诚堪惩。\n君仍诗律高，愧我酒量能。\n属耳风雅颂，因忘斗与升。\n山林足奇观，朱阑盍时凭。",
        "dynasty": "宋",
        "collection_info": null
    },
    {
        "title": "和彦冲",
        "author": "胡寅",
        "content": "诗腑五字城，酒肠九曲湾。\n兴来摧高坚，觞至输潺湲。\n眷此山涧曲，素缁邀畿寰。\n人境俱寄陶，陋巷同乐颜。\n新黍酿初熟，小槽泣微潜。\n仅堪代汤茗，敢望颓玉山。\n独余要眇音，超然难追攀。\n所頼见宽假，悲呜三日閒。\n清风又吹句，玉佩峥瑶环。\n使我发深省，迷芜自除删。\n得意言语外，放怀天地间。\n人生贵知心，愿言长往还。",
        "dynasty": "宋",
        "collection_info": null
    },
    {
        "title": "清湖山大火",
        "author": "胡寅",
        "content": "青天露坐月敛昏，忽见山烧明溪村。\n转移胡床饱寓目，猎猎变态真难论。\n清湖之山峨帝阍，盘陀四隤如云屯。\n千章大材翳山黑，忽作秋树繁鲜缊。\n得非祝融张南军，周騵汉帜杂邀巡。\n萆山夺壁秣且猎，陈皮较获羣毛骍。\n又疑栖岩穷道人，鏖砂竈破宝魄沦。\n丹光飞飞弄明灭，怪气闪闪腾轮囷。\n随风廓爆声何喧，遇涧缘绝势復分。\n金虬赭虺怒鬰律，紫凤朱鸟惊翔鶱。\n欲寻仙家访桃源，武陵太守驰双轓。\n纷敷绛雪土不湿，近远蒸霞山正燃。\n离离点点罗星垣，灿灿烂烂披缬纹。\n巫阳研朱尽屈曲，盘印缭烬香氤氲。\n山清宛然大裘尊，藻粉之间绣光焞。\n侍官服章画彤韎，佩玉环玦皆琼璊。\n谁移太华玉井根，开此翠巘芙蓉园。\n徒劳禅宫咏火伞，岂媿花岛歌红云。\n连冈槎牙宣空龈，缺壑侈哆呀殷唇。\n眉峰胡为变贼赤，顶髻何事从僧髠。\n翻思元宵游端门，巨鳌岌载蓬莱蹲。\n蜿蜒双衔照天炬，十万油蜡争晨暾。\n只今留滞磎河盘，青荧一灯读书残。\n野人亦解相暖热，坐使寒谷惊龙鸾。\n吁嗟此山美崇峦，若动若植方涵春。\n闽氓力耕地无草，岁岁爇薙供犂犉。\n火行于寒反行暄，忍使秀绿余焦痕。\n为翻银河一洗濯，回禄虽炽应逃奔。\n每钦韩公观陆浑，雄词险句咻而炖。\n我犹皇甫爝不息，看君续焰辉无垠。",
        "dynasty": "宋",
        "collection_info": null
    },
    {
        "title": "游将军岩",
        "author": "胡寅",
        "content": "初识后亭山，一赏北岩秀。\n更闻将军隠，飞策过云岫。\n何为英烈姿，石壁寄门窦。\n得非马力竭，依险聊自救。\n无乃弃长弓，一念希不漏。\n余情尚悭滞，嗔客来径簉。\n唏云翳凡木，涕雨滑峻甃。\n以君智慧铠，与我忠信胄。\n才刃及诗锋，胜客杂前后。\n悬崖虽仡仡，有进寂寞斗。\n山灵方恫悔，敛迹祈恕宥。\n坐令蒙蔽景，倏变清明昼。\n前峯霄汉近，矗矗骇猱狖。\n绝涧云练明，宛宛出篆籀。\n奇观固难值，况復有清酎。\n不须待重九，菊蕊已堪齅。",
        "dynasty": "宋",
        "collection_info": null
    },
    {
        "title": "观柳源瀑布",
        "author": "胡寅",
        "content": "遐归获胜践，风日清广宙。\n途巘意未阑，景绝愿初副。\n回峦豁大壑，万古贮天漏。\n无人识秋河，此地一源透。\n镕银谁戏剧，捣玉供喷漱。\n未知三峡桥，与此孰雄陋。\n却来据盘石，云气满襟袖。\n指顾组练军，汹涌出左右。\n八元坐收功，独听九韶奏。\n摧岩决涧手，笑我泫寒溜。\n出入更回头，云水莽迷覆。\n归瓶注小瀑，雪乳尚真斗。",
        "dynasty": "宋",
        "collection_info": null
    },
    {
        "title": "题栖云阁",
        "author": "胡寅",
        "content": "青山画出天台障，溪流宛是桃源漾。\n一庵深着翠微间，高阁更搴云气上。\n道人于此几经春，七闰不作黄杨屯。\n孤标如松自磊砢，爽气映竹长清真。\n炉中寒灰与心寂，世味只今余好客。\n横潭一笑得烹鲜，通道三杯酬蜡屐。\n愿君勿羡飞升天，亦莫面壁沉幽禅。\n问云何心不出岫，归与吾党相周旋。",
        "dynasty": "宋",
        "collection_info": null
    },
    {
        "title": "题四画 清湖骤雨",
        "author": "胡寅",
        "content": "银竹森空映，湖光莽苍中。\n不因风捲去，那得见冲融。",
        "dynasty": "宋",
        "collection_info": null
    },
    {
        "title": "题四画 潭溪秋碧",
        "author": "胡寅",
        "content": "秋容何处佳，淡泊寄寒水。\n无滓湛遥天，我心正如此。",
        "dynasty": "宋",
        "collection_info": null
    },
    {
        "title": "题四画 石峰春霭",
        "author": "胡寅",
        "content": "腾龙纷野马，非雾亦非烟。\n心共春山远，诗凭淡墨传。",
        "dynasty": "宋",
        "collection_info": null
    },
    {
        "title": "题四画 屏山夜雪",
        "author": "胡寅",
        "content": "熟醉莲荡风，未赏梅溪胜。\n踏雪访屏山，今年得乘兴。",
        "dynasty": "宋",
        "collection_info": null
    },
    {
        "title": "陪叔夏游法轮",
        "author": "胡寅",
        "content": "不雨度十旬，山行尚清美。\n兹晨岣嵝南，昔者紫盖尾。\n三益伏蒲公，眷我共游徙。\n晋时云龙寺，辉辉千柱启。\n老禅赡幽思，静室更经始。\n梁橑杉桂馥，窗户水云洗。\n况逢月几望，天宇澹无滓。\n空庭竹柏影，藻荇漾流水。\n散衣捧皤腹，行食蹑细履。\n不随羽人梦，当处广寒裏。\n何须霓裳曲，梵呗亦不起。\n纷纷共尘世，清绝乃有此。\n又嗟情事隔，不得久栖止。\n人生谁定閒，吾行未云已。",
        "dynasty": "宋",
        "collection_info": null
    },
    {
        "title": "赋向宣卿有裕堂堂在伊山桓伊旧隠也",
        "author": "胡寅",
        "content": "仕进行所志，退居适吾情。\n本无颠瞑患，那有得失惊。\n想彼贪者狼，跋疐不少宁。\n又哀触藩羝，两角挂紫荆。\n君子但居易，肯与世辙争。\n彼以戚戚终，我以坦坦生。\n斯堂谁所筑，向公勇且英。\n百炼见刚质，千寻抵孤清。\n艺兰畹畹滋，栽竹箇箇成。\n无復笛三弄，只闻絃诵声。\n客来引壶觞，客去山峥嵘。\n咄哉狙诈儿，夸眩机巧呈。\n揶揄復揶揄，镜空难遁形。\n天命有通塞，况公负时名。\n唐济嗣先业，选抡待扬庭。\n一朝看游刃，光芒发新硎。\n十步即千里，紫气无留行。\n青蝇失榛棘，周道如砥平。",
        "dynasty": "宋",
        "collection_info": null
    },
    {
        "title": "以墨一品饷叔夏",
        "author": "胡寅",
        "content": "人墨两相磨，此语昔贤嘆。\n平生几两屐，何用积不散。\n未忘文字耳，四宝且同案。\n陶泓有润泽，毛颖称词翰。\n论交楮先生，相厚不相贯。\n直须造玄默，乃可发三粲。\n南山太古松，盈壑凌霄汉。\n煤珠贵轻远，胶结要坚捍。\n修圭及圆餠，脱手千金焕。\n寄君亦何意，往作文房伴。\n君子万卷读，胸次春冰泮。\n翻水即千篇，烨若云锦烂。\n猎华将食实，以道自澡盥。\n当年伏蒲疏，慨欲排世难。\n民瘼今益深，山谷宁可玩。\n请君携此宝，慎勿比医炭。\n恭惟上隆宽，缮写臣谨按。\n当从黝然处，凛有光芒观。\n继君诸皇祖，勋德侑清祼。",
        "dynasty": "宋",
        "collection_info": null
    },
    {
        "title": "和诸友春雪",
        "author": "胡寅",
        "content": "蛰虫恰好雷声发，更听阳春歌白雪。\n仙葩乱坠絮缤纷，奇韵相高山崄绝。\n笔尖不为风力退，酒面肯作冰澌冽。\n千林万木绚华滋，玉李银桃几时结。\n不将瑶草充大药，独爱浮筠凛高节。\n天公悯世缁尘土，故使万秽蒙一洁。\n涵濡之力启丰登，后稷资为天下烈。\n手寒固已懒抟玩，齿病那敢夸嚼啮。\n清欢怅然怀旧赏，白战漫尔踵前哲。\n却欣淑气扫余寒，杲日当天不劳揭。",
        "dynasty": "宋",
        "collection_info": null
    },
    {
        "title": "上元寄向令丰之",
        "author": "胡寅",
        "content": "雪罢梅残烟柳浮，上元灯火春风柔。\n红莲万枝开岳县，比似河阳花定羞。\n官松有明不敢斫，乌桕作烛供清愁。\n君能分光到蜗舍，为遣华星三百毬。",
        "dynasty": "宋",
        "collection_info": null
    },
    {
        "title": "赠邢子友",
        "author": "胡寅",
        "content": "忆昔筮仕初，典教洛学省。\n故家多遗俗，往叩冠屡整。\n得交邢公子，伯仲皆豪颖。\n湖园万竿竹，伊水注深静。\n藤林与花岛，转步即殊景。\n梅台更称奇，云玉粲寒耿。\n官閒日从君，何宴不酩酊。\n每闻魁伟论，虽醉洒然醒。\n寻幽访古径，并辔缓无骋。\n向来春风鬓，忽忽雪飘颈。\n三川在何处，会合乃潭永。\n久要见襟抱，意态谢炎冷。\n顾予衰懦质，酬答忘形影。\n泛舟三百里，念我特相省。\n酒酣摅剧论，壮气尚雄猛。\n乐将高歌发，忠以微语警。\n岂无一可恨，不肯破空境。\n石坛夜焚香，岩寺朝供茗。\n相逢多讥评，墨守卒未领。\n湘流平似席，告别理归艇。\n愿言频惠音，庶以代咳謦。\n它年当扣门，此话欲重请。",
        "dynasty": "宋",
        "collection_info": null
    },
    {
        "title": "示法轮宗觉",
        "author": "胡寅",
        "content": "身如槁木藏春色，眼似澄江映秋碧。\n洞庭湖上月同圆，石廪峯前人不识。\n从来说法闹云林，直措人心定难得。\n岂关佛运有穷通，自是担肩无膂力。\n看君古井直浪尽，阅世空花等尘寂。\n虽然独饭一盂香，争似分甘千百亿。",
        "dynasty": "宋",
        "collection_info": null
    },
    {
        "title": "仁仲小圃",
        "author": "胡寅",
        "content": "白云不为轻风起，閒影融融映秋水。\n静中观物万象呈，借问此心何所始。\n蚊飞蠓过那足问，要识人生行乐耳。\n君开小圃富幽致，自外而观如画裏。\n陶公高兴只柴桑，晏子之居徒近市。\n春归森森青竹上，秋尽离离从草靡。\n岁华流转只常在，月魄盈亏未尝死。\n经纶胸次自开泰，语笑尊前即倾否。\n君知消息何处来，于穆我师纯不已。",
        "dynasty": "宋",
        "collection_info": null
    },
    {
        "title": "人日惊蛰前数日大雪寄孙奇父韩叔夏",
        "author": "胡寅",
        "content": "腊雪不溉旱，天公念嘉生。\n稚春乃祁寒，号令如冬行。\n栗烈鼓噫气，碎訇动霆声。\n初疑雨翻盆，旋觉霰洒甍。\n暂止俄并集，中宵遽开明。\n衾裯起棱角，屏幌同户楹。\n淅淅纸窗战，铛铛铜漏惊。\n鸡寒罢晓唱，鸦冻犹晨鸣。\n惊戒臧获起，吹嘘燎炉頳。\n开关醉魂醒，倚杖诗思清。\n便欲披鹤氅，岂思饮银铛。\n空蒙势转盛，飞舞祥争呈。\n月池方漫汗，潮山正峥嵘。\n讵应柳皆絮，却讶梅始英。\n荆璞羞自献，蓝田遣谁耕。\n尘埃争受洗，粪壤叨蒙荣。\n幸已陴巘崿，若为投涧坑。\n分功雨露泽，绚綵冰霜精。\n良足润麦麰，未能浃粱秔。\n经旬苦料峭，三日观荧晶。\n恍忆游汴洛，都忘在湘衡。\n瑶林鄙王衍，冠玉怀陈平。\n亦念袁邵公，长安门自撑。\n更奇李侍中，淮蔡功先成。\n渐喜云解駮，频瞻日舒晴。\n昂然秀松出，倏尔危檐倾。\n墙角仅委积，瓦沟那持盈。\n朝暾破凝冱，淑气苏鳏茕。\n断决冈陇色，斩余白蛇横。\n泮流溪谷响，击碎珊瑚琤。\n瓶去蚌珠餐，庭空狮子狞。\n粉图记姿态，不屑供使令。\n陡觉时序正，不令寒温争。\n冰泥就涸涩，卉木纷勾萌。\n蒨蒨弄池柳，煌煌然山樱。\n了无半面粧，强学六出霙。\n二老久不觌，千篇谅难评。\n羔醪忍独酌，凤茗宜同烹。\n或且放笔快，敢言当敌勍。\n木桃得琼玖，耳属长谣赓。",
        "dynasty": "宋",
        "collection_info": null
    },
    {
        "title": "送智京长老智京普融上足也",
        "author": "胡寅",
        "content": "人生如浮云，片片随所起。\n值遇初偶然，解散亦俄尔。\n识君湘水头，凝袂衡岳裏。\n十年去何住，新化五百里。\n乘兴出山来，相对淡无滓。\n因思相见初，贼帜森未弭。\n世事几秋叶，壮怀今止水。\n堂堂普融老，鹤瘦松孤峙。\n广舌浩江输，迅机无箭拟。\n八请六道场，到处万人喜。\n一灯千百焰，高第君得髓。\n法席既绍隆，诗鸣亦能似。\n衡门鲜晤语，杖锡盍留止。\n翩然復告辞，母病急甘旨。\n故知秉彝性，谁或外此理。\n为话本来心，闻闻即弹指。",
        "dynasty": "宋",
        "collection_info": null
    },
    {
        "title": "示端推单普",
        "author": "胡寅",
        "content": "我是瘴岭跕，谁为青田真。\n若使新羽燕，老鹰安得亲。\n君行何方来，袖有三吴云。\n访予堕珠玉，蛰户开青春。\n无以答嘉赠，深衷宜重陈。\n仲尼且待贾，至宝宜贵珍。",
        "dynasty": "宋",
        "collection_info": null
    },
    {
        "title": "谢杨珣梅栽",
        "author": "胡寅",
        "content": "南土梅不贵，往往薪槱束。\n倖然傍寒厅，久亦未见录。\n墙隈非所恨，自可凌冬发。\n奈何瑶台伴，辱近紫姑闼。\n佳人虽薄命，时运忽来復。\n一朝蒙闵嘆，移近东家屋。\n孤根便静深，池上映天碧。\n我为渠主人，梅是先生客。\n且须创幽榭，剩与种修竹。\n炎荒无雪片，且对冰花馥。\n西施佩生麝，姑射步微月。\n何当见旧官，应使中肠热。",
        "dynasty": "宋",
        "collection_info": null
    },
    {
        "title": "赠陈生",
        "author": "胡寅",
        "content": "茅容杀一鸡，留半置庋板。\n奉亲须肉味，对客但蔬饭。\n仲由身负米，岂顾人嗤莞。\n参乎三釜乐，不羡千金产。\n古今履诚信，薄俗行苟简。\n竞敲声利关，汲汲组绶绾。\n指兹为显荣，于义遑復拣。\n贤如郭林宗，尚负牲牢赧。\n孝衰百行失，岂特厚宾馔。\n为人在我尔，谁以力自限。\n今君修古道，田土亦未昄。\n带经已能克，扶耒意无撊。\n似闻收一稔，铚艾工日僝。\n茂筠为载具，泛壑出𡾰嵼。\n归家鱼菽美，愉婉已在眼。\n君非沮溺流，文字富编撰。\n中扃务恬息，外慕正除刬。\n晚交慰荒芜，切磋兼瑟僩。\n何时还过我，望望车有栈。\n梅花开正繁，飞雪待浮盏。",
        "dynasty": "宋",
        "collection_info": null
    },
    {
        "title": "简黎生生时旅寓郡庠",
        "author": "胡寅",
        "content": "雨多杖藜阻，室迩言少赊。\n示病今如何，起居谅能佳。\n小市禁宰割，每无鱼与蛙。\n何以侑旅食，顷当羹苋茄。\n在昔多贫师，况自接东家。\n药物有所缺，谕我心莫遐。\n明日能相遇，煮茗看荷花。",
        "dynasty": "宋",
        "collection_info": null
    },
    {
        "title": "和蔡生",
        "author": "胡寅",
        "content": "吾生惭松独，天赋比樗散。\n学道纔窥藩，圣门未容款。\n老来忧患集，鵻草经湿暵。\n衣带垂有余，樗腹无可坦。\n跫然喜君至，肯就我乎馆。\n一醉老瓦盆，宁用玻璃碗。\n春风正骀荡，柳暗月欲满。\n蚩蚩万物类，混化胎与卵。\n吾侪幸襟灵，诗书足相伴。\n浩然天宇内，未暇论修短。\n扬雄正希颜，曾子岂顾管。\n希声非折杨，下士每大莞。",
        "dynasty": "宋",
        "collection_info": null
    },
    {
        "title": "送张倩归衡岳",
        "author": "胡寅",
        "content": "鄙人丽丹书，分合堕荒杳。\n玉郎胡为来，高谊云共眇。\n一年常惜日，四序乃过鸟。\n安能久相留，话别情太悄。\n离筵亦何有，瘴雨对蛮醥。\n羞以蛙与蛇，茹以芹及蓼。\n相将丹荔熟，怅望剥绛皎。\n爱君温克姿，不被欢伯绕。\n缅怀君祖烈，德粹学甚窈。\n乃翁才情富，未试嗟折夭。\n早交论金兰，晚契託萝茑。\n顾惭兼金赠，聊用苦语晓。\n发身在求仁，此理悟者少。\n人虽处尘世，心盍度尘表。\n凌霄而俛睨，万物孰不小。\n规模要宏廓，闻见忌寡謏。\n南方君子居，吾敢废强矫。\n勿兴儿女恋，后会龟已兆。\n千山空棱层，万水自漭渺。\n行行得夷路，长辔策騕褭。",
        "dynasty": "宋",
        "collection_info": null
    },
    {
        "title": "邀朱推单令周尉赏西邻野人屋前梅花次单令韵",
        "author": "胡寅",
        "content": "西崦一株梅，在野何清丽。\n遥知不是雪，香散青林际。\n肆筵宾沓来，秉炬仆相递。\n幸蒙五字诗，妙敌一言蔽。\n便恐清夜阑，行酒莫濡滞。\n莓苔何必扫，月地作瑶砌。\n细蕊护檀心，已带轻酸味。\n为语青裙妪，斤斧烦叱卫。\n会有移根人，趁得春风至。\n颗颗调君羹，年年映尘世。\n来游者谁子，此兴恐难继。",
        "dynasty": "宋",
        "collection_info": null
    },
    {
        "title": "周尉不来用单令韵见寄和之",
        "author": "胡寅",
        "content": "秾李太秾华，夭桃苦夭丽。\n不如姑射子，仙质淡难际。\n破寒传芳信，春意岂迢递。\n亭亭映碧霄，茨屋安得蔽。\n一壶扫花阴，聊散客愁滞。\n千珠联万玉，襞积谁所砌。\n飞英时落杯，草木吾臭味。\n颇嫌三弄笛，声杂郑和卫。\n二公何惠然，怅望周郎至。\n哦诗要何似，孤绝表一世。\n风吹佳句来，端可使人继。",
        "dynasty": "宋",
        "collection_info": null
    },
    {
        "title": "示周尉",
        "author": "胡寅",
        "content": "官酒不可求，村酿不足酤。\n似闻糟床注，滴沥真珠露。\n载醪欲相过，好语亦已屡。\n梅花虽零落，残雪尚可顾。\n已捉笼中鸡，仍撷园中茹。\n一壶便堪醉，不必更携具。\n数朝风雨湿，两日已通路。\n行乐贵及时，蟋蟀岁云暮。",
        "dynasty": "宋",
        "collection_info": null
    },
    {
        "title": "题单令双清阁",
        "author": "胡寅",
        "content": "中扃有天游，一室四海见。\n倘无空虚地，六凿互争战。\n琴堂故萧爽，向也正墙面。\n棘茨莽蒙蔽，鼷鼠纷旋转。\n刬除资豁达，顿觉云水眩。\n瞰临幽阁出，率畧重营缮。\n从容五六客，尚得摇歌扇。\n西山隔雉楼，佛髻三两现。\n渺然宜北望，深碧湛芳蒨。\n羣峰涌翠浪，远迩相明绚。\n珍禽知几种，演漾花雪片。\n有时惠风来，轻皱蹙霜练。\n最怜明月夜，酒渴光可咽。\n主人蔼优政，不媿宓子贱。\n挠之莫能浊，聊用青白燕。\n心澄迹自洁，眼静照还徧。\n他年腾踏去，回观等邮传。\n只今檐前渌，但足注诗砚。\n予方混泥涂，每媿陪高宴。\n更书梁栋间，何以贲花县。",
        "dynasty": "宋",
        "collection_info": null
    },
    {
        "title": "赠朱推",
        "author": "胡寅",
        "content": "浄绿环城亦何有，跳锦潜银不容取。\n尚余翠盖拥红粧，两两三三早秋后。\n秋官公廨临池傍，结筠为筏开轩窗。\n落日轻风泛船好，欢呼取笑徒相望。\n忽闻报予酒初熟，亟往从之倾白玉。\n疎蝉有思曳长缲，寒露无声洗残燠。\n君才岂合州县劳，前云后晖家世高。\n一经不但有遗训，千古记注谈滔滔。\n新州州土烝岚瘴，从来只是居流放。\n于今多住四方人，况復为官气条畅。\n山肴野蔌应时须，真率相期久已渝。\n君今满秩稍淹此，牛刀又欲将鸡屠。\n嗟予衰谢人所去，晚交幸作年家遇。\n浮生聚首安得常，一笑倾怀亦难屡。\n莫辞瓶罄烛再然，异日重逢歌此篇。\n岁时岂忍无记述，明朝仲朔青龙年。",
        "dynasty": "宋",
        "collection_info": null
    },
    {
        "title": "题蔡生竹裏茅檐似野航",
        "author": "胡寅",
        "content": "诛茅自结林中屋，林密先删百竿竹。\n南山献状漏南亭，北路行歌喧北曲。\n谁知江海蔡中郎，岁晚栖栖泊岭阳。\n未有浄名方丈室，小斋聊寄锦江航。\n劝君须学逃名隠，题揭徒然绚黛粉。\n请看郑圃四十年，妙在不知而不愠。\n我今亦住茅竹间，身世浑如繫缆船。\n空洞之中何所有，圣门勋业浩无边。\n此君且伴幽人趣，时来岂不茅连茹。\n瓶罍果醉两三人，会约伊渠杖藜去。",
        "dynasty": "宋",
        "collection_info": null
    },
    {
        "title": "求木硙于周尉",
        "author": "胡寅",
        "content": "舂簸精粗期适口，老夫脱粟艰难久。\n它山木臼纔百金，四市营求辄无有。\n愿惟仁者试咄嗟，要使赤脚治胜斗。\n岂惟软饭慰无牙，亦冀糠粞及鸡狗。",
        "dynasty": "宋",
        "collection_info": null
    },
    {
        "title": "同蒋德施诸人赏简园梨花",
        "author": "胡寅",
        "content": "君不见韩退之，招唤刘师命。\n醉赏长安西郭梨，青天白日交相映。\n岂料炎荒中，好事如简翁。\n雕冰剪玉春不融，二十五树高笼松。\n风流八仙携草具，轻阴阁雨相随去。\n朝同去，暮同归，回头翠微明日玉花飞。",
        "dynasty": "宋",
        "collection_info": null
    },
    {
        "title": "画马",
        "author": "胡寅",
        "content": "曹霸丹青彻马骨，应师伯乐遗毛物。\n请看此图笔外意，万里人寰定超越。",
        "dynasty": "宋",
        "collection_info": null
    },
    {
        "title": "画牛",
        "author": "胡寅",
        "content": "江上春犂雨，当年力共强。\n只今对图画，臧谷两亡羊。\n牧子鞭绳急，防渠犯苗稼。\n人人白水牯，岂必沩山下。",
        "dynasty": "宋",
        "collection_info": null
    },
    {
        "title": "题胜业悦亭",
        "author": "胡寅",
        "content": "欲结衡山茅，未买修竹径。\n杖藜借危亭，面势五峯正。\n何人纵恶木，墙外巧翳映。\n挥斤快望眼，岳色涵空镜。\n连岫忽生云，又厄登临兴。\n吹开指顾间，独立西风劲。\n天机进人事，众定两相胜。\n不竞独此心，万象同一莹。",
        "dynasty": "宋",
        "collection_info": null
    },
    {
        "title": "古今豪逸自放之士鲜不嗜酒以其类也虽以此致失者不少而清坐不饮醒眼看醉人亦未必尽得盖可考矣予好饮而尝患不给二顷种秫之念往来于怀世网婴之未有其会因作五言酒诗一百韵以寄吾意虽寄古人陈迹并及酒德之大概以为开闢醉乡之羽檄参差反復不能论次也同年兄唐仲章闻而悦之因录以寄庶几兹乡他日不乏宝邻尔",
        "author": "胡寅",
        "content": "美禄无过酒，星泉奠两仪。\n端由皆作圣，意趣少人知。\n肇命惟元祀，迎春祝寿祺。\n功深资药石，力厚起疲羸。\n若羡千钟美，休嫌九醖迟。\n忘情惟大禹，无量乃宣尼。\n抔饮觞初滥，留连祸始基。\n先王防以礼，后世利其资。\n默识人情异，参稽俗习移。\n放怀无事矣，问口纵言之。\n惑溺终长夜，奢残竟作池。\n包茅齐服楚，奏鼓胤征羲。\n大泽斩蛇后，当炉折券时。\n彭城正高会，睢水已填尸。\n谪去忧占鵩，归来喜受釐。\n缾盆感田父，餔餟念湘纍。\n壑谷中宵问，糟丘一篑亏。\n怒排樊哙盾，吐卧允之颐。\n击帻笼钱凤，争权杀魏其。\n脱靴惭力士，飞燕忤杨妃。\n司隶要殊切，虞人猎已驰。\n魏文敦信义，王猛用钤锤。\n有客言虽吃，何人字识奇。\n裸身荒已甚，涤器事还卑。\n软饱深形颂，醒狂屈受讥。\n虽将齐物我，亦合悼功缌。\n渭水歌初阕，高阳伴蚤稀。\n湖船回太白，水殿燕西施。\n薤露停杯唱，鲸鱼入海骑。\n缅怀七子会，怅望八仙期。\n潇洒斜川影，风流曲水湄。\n日斜休百拜，罍耻便三辞。\n头上巾频漉，腰间锸自随。\n谅难操北斗，且復坐东篱。\n西海桃垂实，南山豆落萁。\n无违商士诰，宜葺杜康祠。\n李脱朱温穽，刘为石勒縻。\n死生当有在，王伯岂由斯。\n五斗酲方解，三人影对嬉。\n高谈倾坐听，痛饮亦吾师。\n责味曾围鲁，提筒更忆郫。\n安能洗晏粉，聊復涨黄陂。\n章子以孝显，酆舒因俊危。\n夫妻不成属，父母或贻罹。\n讵比华茵污，宁虞窟室隳。\n壁悬疑角影，车载号鸱夷。\n口不挂臧否，酰犹和薄醨。\n立苗讽锄恶，种秫待充饥。\n雨落香檀注，春融绿髓脂。\n云轻浮蚁子，金嫩写鹅儿。\n滴滴葡萄颗，涵涵鹦鹉巵。\n胸吞九云梦，笔走万蛟螭。\n风月江山好，宾朋笑语宜。\n绣帘初静捲，银烛已高垂。\n俨雅神仙坐，纷罗水陆奇。\n色深迷琥珀，光溢艷琉璃。\n绿笛翻罗袖，红潮上玉肌。\n献酬俱缱绻，沾洽尽融怡。\n不问檐花落，惟愁画角吹。\n初筵何抑抑，屡舞忽僛僛。\n寒食梨花发，重阳菊蕊披。\n龙山犹可想，洛浦尚能追。\n月满倚琼树，雨余攀柳枝。\n高飞鸿鹄远，左手蟹螯持。\n贤圣分清浊，青齐辨等衰。\n市沽难共食，家酿恐成私。\n算爵商壶矢，忘杯泥夹棋。\n资深酣道韵，端的露天倪。\n翠竹沉云色，酴醿浸玉蕤。\n过咽输浩渺，赴吻重涟漪。\n捲尽青荷叶，颠飘白接篱。\n野畦供鼓吹，幽鸟奏埙箎。\n但看朱成碧，那知玉作瓷。\n长瓶卧荒草，山郭飐青旗。\n目井欣投辖，窥门怅絷骊。\n提壶留客住，杜宇劝人归。\n碧嶂下红日，飞霜点黑髭。\n邴原良自苦，毕卓未为痴。\n处士林泉适，骚人景物悲。\n放臣离国恨，迁客去乡思。\n须藉杯中物，聊舒镜裏眉。\n蹔时浇磊磈，到处吐虹霓。\n但戒零霜露，无劳洒涕洟。\n从教禁网密，莫遣醉乡迷。\n为沃尘生肺，应防水克脾。\n破除閒病恼，断送老头皮。\n埋玉空烦酹，挥金莫计赀。\n三行何法制，五齐孰官司。\n喜怒或交作，阴阳因并毗。\n达人眇天地，曲士谨毫釐。\n夜汲文园井，朝餐大谷梨。\n渴心便渌醑，大户怕甘酏。\n滋味将何比，经纶倘在兹。\n一尊常准拟，三顷要耘治。\n吾道久榛莽，世途多虎貔。\n黄封忆内醖，絺绣念宗彝。\n傅说膺新命，曹参守旧规。\n羣生思覆护，寰海厌浇漓。\n倘负膏肓疾，须凭国手医。\n欲传方法者，把盏咏吾诗。",
        "dynasty": "宋",
        "collection_info": null
    },
    {
        "title": "送黎才翁往荆门",
        "author": "胡寅",
        "content": "圣道原来不易穷，君今何处觅同风。\n唐虞世远精神在，邹鲁人归事业崇。\n德性未尊须强学，道心纔胜即收功。\n他时杯酒论暌阔，应有微言激懦衷。",
        "dynasty": "宋",
        "collection_info": null
    },
    {
        "title": "文定题范氏壁次韵",
        "author": "胡寅",
        "content": "四海兵戈裏，一家风雨中。\n逢人问消息，策杖去西东。\n历数前朝乱，何曾扫地空。\n山居自有乐，时对主人翁。",
        "dynasty": "宋",
        "collection_info": null
    },
    {
        "title": "初至青湘闻安仁帅司为曹成所袭四首  其一",
        "author": "胡寅",
        "content": "风急滩声乱，云红雪意酣。\n空庭初霰集，寒砚忽冰涵。\n天造推移密，人情冷暖谙。\n江头聊问信，春到一枝南。",
        "dynasty": "宋",
        "collection_info": null
    },
    {
        "title": "初至青湘闻安仁帅司为曹成所袭四首  其二",
        "author": "胡寅",
        "content": "税鞅年华暮，围炉夜饮酣。\n雪梅清共映，沙水冻相涵。\n远意人谁会，殊方俗未谙。\n前冬发湖北，今日滞湘南。",
        "dynasty": "宋",
        "collection_info": null
    },
    {
        "title": "初至青湘闻安仁帅司为曹成所袭四首  其三",
        "author": "胡寅",
        "content": "有道持危国，无人识素书。\n屡惊时易失，更觉意难如。\n莽莽旌旗暗，纷纷组绶纡。\n白云一天地，今日又迁居。",
        "dynasty": "宋",
        "collection_info": null
    },
    {
        "title": "初至青湘闻安仁帅司为曹成所袭四首  其四",
        "author": "胡寅",
        "content": "结束趋安地，征营报急书。\n诸军闻好在，元帅竟何如。\n岁晏风云惨，天低岭海纡。\n悲歌抚长剑，吾道敢怀居。",
        "dynasty": "宋",
        "collection_info": null
    },
    {
        "title": "题岳麓西轩三绝  其一",
        "author": "胡寅",
        "content": "偶向红尘得此生，岁寒松竹尚多情。\n道人亦有生前契，幽处开轩巧见迎。",
        "dynasty": "宋",
        "collection_info": null
    },
    {
        "title": "题岳麓西轩三绝  其二",
        "author": "胡寅",
        "content": "月户风窗悄不扃，静中真乐故难名。\n山泉未识幽人意，自作穿林写壑声。",
        "dynasty": "宋",
        "collection_info": null
    },
    {
        "title": "题岳麓西轩三绝  其三",
        "author": "胡寅",
        "content": "山雨冥蒙久未晴，袖中长笛为君横。\n一声吹破浮云色，归去呼船载月明。",
        "dynasty": "宋",
        "collection_info": null
    },
    {
        "title": "题指南轩二绝  其一",
        "author": "胡寅",
        "content": "老屋萧疎四五椽，瓦炉香冷断诸缘。\n客来若问名轩意，莫似维摩但默然。",
        "dynasty": "宋",
        "collection_info": null
    },
    {
        "title": "题指南轩二绝  其二",
        "author": "胡寅",
        "content": "轩辕逸驾已旋归，赤水玄珠却背驰。\n南去北来何处是，坐令杨子泣多岐。",
        "dynasty": "宋",
        "collection_info": null
    },
    {
        "title": "和邓友直",
        "author": "胡寅",
        "content": "坐看嘉树溢枯流，快作南江汗漫游。\n晓岸林峦光写镜，夜窗风露冷涵秋。\n謏闻岂解论三豕，涩思真如曳九牛。\n但喜维舟时接席，一篇珠玉胜封侯。",
        "dynasty": "宋",
        "collection_info": null
    },
    {
        "title": "示黄冈长老二绝  其一",
        "author": "胡寅",
        "content": "归兴逢山便解颐，上人多思乞留诗。\n千岩万壑经行处，他日烦师觅旧题。",
        "dynasty": "宋",
        "collection_info": null
    },
    {
        "title": "示黄冈长老二绝  其二",
        "author": "胡寅",
        "content": "落日溪桥伫立时，溪云归尽月生迟。\n溪声漏洩真消息，借问溪翁却不知。",
        "dynasty": "宋",
        "collection_info": null
    },
    {
        "title": "题上饶半月岩四绝  其一",
        "author": "胡寅",
        "content": "何年落月挂苍山，长似瑶梳插翠鬟。\n拟琢半轮营魄处，莫教如玦只如环。",
        "dynasty": "宋",
        "collection_info": null
    },
    {
        "title": "题上饶半月岩四绝  其二",
        "author": "胡寅",
        "content": "琼楼玉宇匝天开，织女天孙静往来。\n月姊故应羞老退，谴除私馆堕岩隈。",
        "dynasty": "宋",
        "collection_info": null
    },
    {
        "title": "题上饶半月岩四绝  其三",
        "author": "胡寅",
        "content": "每见云端上下弦，遥怜破镜两娟娟。\n愿移此景蟾宫去，日月当令一再圆。",
        "dynasty": "宋",
        "collection_info": null
    },
    {
        "title": "题上饶半月岩四绝  其四",
        "author": "胡寅",
        "content": "非关狡兔月中藏，肯与痴蟆饱寸肠。\n只恐世人嫌冷看，故依云岫掩寒光。",
        "dynasty": "宋",
        "collection_info": null
    },
    {
        "title": "题郭伯成画竹月岩寺",
        "author": "胡寅",
        "content": "夫君自是雪霜姿，落笔风生更不疑。\n留向岩前弄明月，桂枝相伴影参差。",
        "dynasty": "宋",
        "collection_info": null
    },
    {
        "title": "题郭伯成画竹道傍人家作雨势",
        "author": "胡寅",
        "content": "可但文翁会写真，典型今见一枝新。\n含风带雨萧然意，共看林宗垫角巾。",
        "dynasty": "宋",
        "collection_info": null
    },
    {
        "title": "过疏山题一览亭梁溪公所书也二首  其一",
        "author": "胡寅",
        "content": "手遮西日到疎山，忽得昏鸦敛翅间。\n未暇拈香参佛祖，且须幞被扣禅关。\n月林散影参差静，风磬传音窈渺閒。\n拟买一廛通水竹，杖藜他日寄疎顽。",
        "dynasty": "宋",
        "collection_info": null
    },
    {
        "title": "过疏山题一览亭梁溪公所书也二首  其二",
        "author": "胡寅",
        "content": "林梢斜月堕金盆，接影苍茫白雾翻。\n欲倚小栏收遁景，试凭长啸卷遐昏。\n寒山濯濯空堆皱，野水瀰瀰不待源。\n莫道此亭观览富，未如宾日上天门。",
        "dynasty": "宋",
        "collection_info": null
    },
    {
        "title": "同余汝霖游西湖观天竺观音永怀林和靖三绝  其一",
        "author": "胡寅",
        "content": "莫话蒋陵陈迹，青松翠碧跻攀。\n此别再游何日，梦魂长遶湖山。",
        "dynasty": "宋",
        "collection_info": null
    },
    {
        "title": "同余汝霖游西湖观天竺观音永怀林和靖三绝  其二",
        "author": "胡寅",
        "content": "岩前晴日荫树，林下微风采兰。\n临水更无尘想，望云时有遐观。",
        "dynasty": "宋",
        "collection_info": null
    },
    {
        "title": "同余汝霖游西湖观天竺观音永怀林和靖三绝  其三",
        "author": "胡寅",
        "content": "劫火不烧大士，寒泉谁荐先生。\n跋马与君弔古，西风落日凄清。",
        "dynasty": "宋",
        "collection_info": null
    },
    {
        "title": "初归范伯达弟相会夜归有成",
        "author": "胡寅",
        "content": "乱后风尘稍破昏，归来骨肉喜全存。\n饮君竹叶醉不惜，映我梅花香正繁。\n问学据今宜了了，唱酬从此定源源。\n夜寒踏碎滩头浪，为笃平生友弟恩。",
        "dynasty": "宋",
        "collection_info": null
    },
    {
        "title": "癸丑元日文定时留丰城今归青湘唁家",
        "author": "胡寅",
        "content": "去年已向爆声残，晓气絪缊雨不寒。\n玉佩想闻趋桂殿，綵衣遥祝献椒盘。\n千龄帝运方更始，一统王春正履端。\n不与时光共流转，此心那更觅人安。",
        "dynasty": "宋",
        "collection_info": null
    },
    {
        "title": "和仁仲春日十绝  其一",
        "author": "胡寅",
        "content": "雪后云收万里天，春从何处着山川。\n红边绿外无穷思，莫道今年似去年。",
        "dynasty": "宋",
        "collection_info": null
    },
    {
        "title": "和仁仲春日十绝  其二",
        "author": "胡寅",
        "content": "气浃高深物物苏，问言还有欠春无。\n桃红李白犹閒事，麟凤应来瑞此都。",
        "dynasty": "宋",
        "collection_info": null
    },
    {
        "title": "和仁仲春日十绝  其三",
        "author": "胡寅",
        "content": "雨细云轻隠隠雷，东君行乐正徘徊。\n欲教游客留连醉，须放名花次第开。",
        "dynasty": "宋",
        "collection_info": null
    },
    {
        "title": "和仁仲春日十绝  其四",
        "author": "胡寅",
        "content": "莫笑游人冷落时，风光流转不须疑。\n去年草色空成恨，今岁花光又满枝。",
        "dynasty": "宋",
        "collection_info": null
    },
    {
        "title": "和仁仲春日十绝  其五",
        "author": "胡寅",
        "content": "燕舞方酣鶑又啼，草堂春睡日平西。\n枝头有酒寻花去，小雨冥冥渐作泥。",
        "dynasty": "宋",
        "collection_info": null
    },
    {
        "title": "和仁仲春日十绝  其六",
        "author": "胡寅",
        "content": "行春对酒满壶频，乐此春风自在身。\n须信壶中春不老，何人作计强留春。",
        "dynasty": "宋",
        "collection_info": null
    },
    {
        "title": "和仁仲春日十绝  其七",
        "author": "胡寅",
        "content": "年年绿水送残红，不怨东君只怨风。\n芳草连云愁更远，劝君当醉万花中。",
        "dynasty": "宋",
        "collection_info": null
    },
    {
        "title": "和仁仲春日十绝  其八",
        "author": "胡寅",
        "content": "万卉千葩自不同，吹开只是一般风。\n对花不见花开处，却恐嬉游兴易穷。",
        "dynasty": "宋",
        "collection_info": null
    },
    {
        "title": "和仁仲春日十绝  其九",
        "author": "胡寅",
        "content": "洛阳风俗事栽花，流水园林眇一涯。\n移得旧根春不老，错疑蜂蝶过隣家。",
        "dynasty": "宋",
        "collection_info": null
    },
    {
        "title": "和仁仲春日十绝  其一○",
        "author": "胡寅",
        "content": "陋巷当年只屡空，于今还咏舞雩风。\n已推宝瑟铿然后，莫认青春醉眼中。",
        "dynasty": "宋",
        "collection_info": null
    },
    {
        "title": "将次钟乡先寄处厚唐丈",
        "author": "胡寅",
        "content": "试问云山数岁华，寒梅吹尽两年花。\n倦游吴楚六千里，幸脱兵戈三四家。\n那用有田从桀溺，且欣无疾住毗耶。\n欲将别后从头说，满眼春酤尽更赊。",
        "dynasty": "宋",
        "collection_info": null
    },
    {
        "title": "示阮冠",
        "author": "胡寅",
        "content": "一行作吏掷分阴，世路尘劳满客襟。\n三语风流归梦想，十年书问寄浮沉。\n门前种柳春光好，堂上鸣絃古意深。\n别后新诗都觅取，对哦湘渌醉还斟。",
        "dynasty": "宋",
        "collection_info": null
    },
    {
        "title": "再游岳麓示法光其邻道林人言陶士衡旧居也五绝  其一",
        "author": "胡寅",
        "content": "雄城千雉压江横，倒影蛟龙十里明。\n欲倚危栏舒远眺，东风无力暮云平。",
        "dynasty": "宋",
        "collection_info": null
    },
    {
        "title": "再游岳麓示法光其邻道林人言陶士衡旧居也五绝  其二",
        "author": "胡寅",
        "content": "火宅清凉定几时，三车门外世终迷。\n青莲绀宇凭何住，片雪红炉只自知。",
        "dynasty": "宋",
        "collection_info": null
    },
    {
        "title": "再游岳麓示法光其邻道林人言陶士衡旧居也五绝  其三",
        "author": "胡寅",
        "content": "楼船东下启扶桑，千古英明日月光。\n未必此心如古井，且应苍桧比甘棠。",
        "dynasty": "宋",
        "collection_info": null
    },
    {
        "title": "再游岳麓示法光其邻道林人言陶士衡旧居也五绝  其四",
        "author": "胡寅",
        "content": "旧诗不省作何言，新句无奇墨乱翻。\n要是云山通宿契，故将文字寄深论。",
        "dynasty": "宋",
        "collection_info": null
    },
    {
        "title": "再游岳麓示法光其邻道林人言陶士衡旧居也五绝  其五",
        "author": "胡寅",
        "content": "草堂何日傍云根，借问隣家两足尊。\n欲买渔舟繫江树，先凭屐齿记苔痕。",
        "dynasty": "宋",
        "collection_info": null
    },
    {
        "title": "题湘西小景",
        "author": "胡寅",
        "content": "身在山中不见山，山前行客未能閒。\n何人水墨秋毫外，十里湖西尺寸间。",
        "dynasty": "宋",
        "collection_info": null
    },
    {
        "title": "题浯溪小景",
        "author": "胡寅",
        "content": "卜宅元郎岂偶然，江山千古共流传。\n干坤巨石知多少，待看中兴第二篇。",
        "dynasty": "宋",
        "collection_info": null
    },
    {
        "title": "自胜业寺过铨德观",
        "author": "胡寅",
        "content": "出岫无心倦即还，悠然信马望南山。\n忽惊莲社青萍合，却到蓬壶白日閒。\n方士内丹论九转，导师平地设三关。\n不知洙泗真消息，谁可相期一解颜。",
        "dynasty": "宋",
        "collection_info": null
    },
    {
        "title": "题铨德秋声堂",
        "author": "胡寅",
        "content": "紫极题诗岁月深，秋风怀感重沉吟。\n殷勤种此一庭玉，回薄依然万古心。\n独有佳名追綵笔，谁将幽思入瑶琴。\n萧萧醉扫笔池石，水月光中觅至音。",
        "dynasty": "宋",
        "collection_info": null
    },
    {
        "title": "和钟漕汝强四首  其一",
        "author": "胡寅",
        "content": "雾豹成文不厌深，喧卑何事竞翰音。\n为言墨客夸三赋，那似仙翁振八吟。\n欲继高踪其敢后，下看浮世岂须临。\n何时蜡屐携筇杖，来拨衡云一万寻。",
        "dynasty": "宋",
        "collection_info": null
    },
    {
        "title": "和钟漕汝强四首  其二",
        "author": "胡寅",
        "content": "丈人爱客酒杯深，更和南山白石音。\n大户不知濡首节，逸才应笑捻髭吟。\n箴规有过风雷益，儆策无穷地泽临。\n每忆向来谈讌处，桃花流水路难寻。",
        "dynasty": "宋",
        "collection_info": null
    },
    {
        "title": "和钟漕汝强四首  其三",
        "author": "胡寅",
        "content": "风日熏熏草树深，黄鹂迁木送新音。\n有怀春服成雩咏，遥想青山伴醉吟。\n诗老幽栖虽地僻，圣君高拱正天临。\n未须静处论方药，会见蒲轮远访寻。",
        "dynasty": "宋",
        "collection_info": null
    },
    {
        "title": "和钟漕汝强四首  其四",
        "author": "胡寅",
        "content": "云自高閒水自深，此间谁契不传音。\n倦飞偶作归田赋，高卧时为梁甫吟。\n为己宫墙当独诣，过门车马肯相临。\n惟公知我迂愚甚，枉直何曾较尺寻。",
        "dynasty": "宋",
        "collection_info": null
    },
    {
        "title": "和曾漕吉甫",
        "author": "胡寅",
        "content": "本来秋月映澄潭，墙面犹须学二南。\n径路枉寻难直尺，巵言暮四等朝三。\n文如楮叶何劳刻，道在蒲团恐费参。\n玉帛雍雍王会处，禹宫惆怅一精蓝。",
        "dynasty": "宋",
        "collection_info": null
    },
    {
        "title": "题云峰齐云阁示住山思达二绝  其一",
        "author": "胡寅",
        "content": "舒捲高低晴復阴，澹然无滓亦无心。\n不知底处相齐得，且倚危栏一散襟。",
        "dynasty": "宋",
        "collection_info": null
    },
    {
        "title": "题云峰齐云阁示住山思达二绝  其二",
        "author": "胡寅",
        "content": "秀色参差千万端，浩然无碍碧天宽。\n上人若见相齐处，试与凭栏指似看。",
        "dynasty": "宋",
        "collection_info": null
    },
    {
        "title": "题浄明观",
        "author": "胡寅",
        "content": "长官冰操正飘缨，嘆息东流宰木青。\n佳句不随方士化，故应留作换鹅经。",
        "dynasty": "宋",
        "collection_info": null
    },
    {
        "title": "题刘练师屋壁",
        "author": "胡寅",
        "content": "谁言无路出尘氛，丹竈初闻一语真。\n窗外未堆千嶂玉，坐中先盎一壶春。",
        "dynasty": "宋",
        "collection_info": null
    },
    {
        "title": "题草衣岩",
        "author": "胡寅",
        "content": "石室流传一草衣，草衣消息了无违。\n此山只是如如体，休向山中觅祖师。",
        "dynasty": "宋",
        "collection_info": null
    },
    {
        "title": "腊雷春雪示吉甫",
        "author": "胡寅",
        "content": "晓色空明衡岳南，一尘那復隔仙凡。\n贯时松竹色自好，破腊雷霆声未咸。\n万里鲛绡开步障，千金火浣试春衫。\n渔舟不与人供画，独驾云涛月满帆。",
        "dynasty": "宋",
        "collection_info": null
    },
    {
        "title": "同邢子晋范伯达游方广二绝  其一",
        "author": "胡寅",
        "content": "黄梅作雨暗朝曛，山北山南路不分。\n知我与君非俗驾，晓天收尽五峯云。",
        "dynasty": "宋",
        "collection_info": null
    },
    {
        "title": "同邢子晋范伯达游方广二绝  其二",
        "author": "胡寅",
        "content": "瑶阶金殿涌青莲，此是南山小有天。\n诗客若为深避酒，道人无奈不参禅。",
        "dynasty": "宋",
        "collection_info": null
    },
    {
        "title": "仲秋赴伯达浴儿会不见月",
        "author": "胡寅",
        "content": "准拟清光满十分，论文那用醉红裙。\n天公有意韬阴采，风伯无威扫曳云。\n东道浴儿方洗腆，南斋留客更殷勤。\n朦胧碧涧三更路，衣袂翛然桂子芬。",
        "dynasty": "宋",
        "collection_info": null
    },
    {
        "title": "将游上封先寄南台珏老",
        "author": "胡寅",
        "content": "淅淅风摇玉露秋，尚怀分柿半山不。\n众香肯共维摩饭，元亮聊同惠远游。\n荟蔚雕零岩壑露，佩环清越涧泉幽。\n青鞋本自无泥滓，更约诸峯最上头。",
        "dynasty": "宋",
        "collection_info": null
    },
    {
        "title": "登上封三绝  其一",
        "author": "胡寅",
        "content": "仰止高高几梦思，跻攀乘兴遂忘疲。\n直须驻足青冥上，方信前山次第卑。",
        "dynasty": "宋",
        "collection_info": null
    },
    {
        "title": "登上封三绝  其二",
        "author": "胡寅",
        "content": "山下阴睛只蔽亏，山中烟霭更迷离。\n天风忽与游人便，吴楚屯云万里披。",
        "dynasty": "宋",
        "collection_info": null
    },
    {
        "title": "登上封三绝  其三",
        "author": "胡寅",
        "content": "北斗回杓正指西，丹梯从此与天齐。\n为君挹注银潢水，一洗人间火宅迷。",
        "dynasty": "宋",
        "collection_info": null
    },
    {
        "title": "和上封洪辩用明察院韵",
        "author": "胡寅",
        "content": "绣衣御史有前闻，衲子禅师亦好文。\n出禀圣谟苏瘵俗，坐持诗律战魔军。\n访寻水石閒招隠，际会风云偶策勋。\n喧寂两忘归一致，此心何处不超羣。",
        "dynasty": "宋",
        "collection_info": null
    },
    {
        "title": "同宣卿和仲仲达游上封值雨而归时上封辩病南台珏同行",
        "author": "胡寅",
        "content": "不到峯头正一年，兹游新客更超然。\n浄名不语元无病，惠远同行定有缘。\n风雨不期相邂逅，云山未许独留连。\n归途绝景何人见，万顷银涛涨楚天。",
        "dynasty": "宋",
        "collection_info": null
    },
    {
        "title": "酬宣卿见和",
        "author": "胡寅",
        "content": "不向杯中觅圣贤，独于山水意翛然。\n相门事业方传世，官路升沉祗信缘。\n万卷图书资博约，九衢车马任颠连。\n翠微卜宅须相近，且住蓬壶小有天。",
        "dynasty": "宋",
        "collection_info": null
    },
    {
        "title": "谨次家君元日之韵",
        "author": "胡寅",
        "content": "熏然和气爆声残，贺客充庭上庆笺。\n令节共欣元会日，本朝新数中兴年。\n仰观北斗书王正，合起东山付国权。\n天佑斯文知有在，称觞还咏福如川。",
        "dynasty": "宋",
        "collection_info": null
    },
    {
        "title": "和宣风寺壁间韵",
        "author": "胡寅",
        "content": "客梦到何许，南山桃李园。\n未能忘蜡屐，何意谒金门。\n愿举汉三杰，尽戡周陆浑。\n虎皮包剑㦸，农务看村村。",
        "dynasty": "宋",
        "collection_info": null
    },
    {
        "title": "游三角寺",
        "author": "胡寅",
        "content": "再游三角寺，胜践十人偕。\n雨后林峦媚，心同笑语谐。\n碧兰初秀畹，红药渐翻阶。\n若问经行意，春风写客怀。",
        "dynasty": "宋",
        "collection_info": null
    },
    {
        "title": "酬邦鑑见和",
        "author": "胡寅",
        "content": "恭诵亲征诏，戈矛与子偕。\n叛徒三鼓竭，凯奏八音谐。\n上主开宣室，羣公拥泰阶。\n惭无经济学，感激漫装怀。",
        "dynasty": "宋",
        "collection_info": null
    },
    {
        "title": "和路枢四首  其一",
        "author": "胡寅",
        "content": "图书虽是旧生涯，翰墨那能掞国华。\n戏綵便甘辞五马，退朝犹想覆千花。\n先民事业高三代，将圣春秋自一家。\n他日登门谢佳句，剧谈当许岸乌纱。",
        "dynasty": "宋",
        "collection_info": null
    },
    {
        "title": "和路枢四首  其二",
        "author": "胡寅",
        "content": "前筹初见翊元枢，何事扁舟泛五湖。\n脱屣红尘谁肯办，挂冠黑髮世应无。\n愿陪几杖登南阜，遥想氛埃暗北区。\n晚节功名端不免，云台依旧矗天都。",
        "dynasty": "宋",
        "collection_info": null
    },
    {
        "title": "和路枢四首  其三",
        "author": "胡寅",
        "content": "林壑苍茫渺一涯，辱公词藻借光华。\n大声岂直金投地，清梦悬知笔有花。\n不似罢兵初度岭，应同奏疏早名家。\n曳裾未惬平生志，常恐追锋侍绛纱。",
        "dynasty": "宋",
        "collection_info": null
    },
    {
        "title": "和路枢四首  其四",
        "author": "胡寅",
        "content": "进退行藏合道枢，讵分廊庙与江湖。\n愿陪东阁留宾后，定向南山卜宅无。\n不为避喧隣懒瓒，祗缘尝药访臾区。\n勉搜累句酬高韵，端似无盐簉子都。",
        "dynasty": "宋",
        "collection_info": null
    },
    {
        "title": "子正生日以黄柑为寿",
        "author": "胡寅",
        "content": "正论风流不辱亲，高文还称掌丝纶。\n岂惟补衮须词伯，自是安邦出诤臣。\n岁晚已回松柏操，时来休爱水云身。\n欲为公寿倡优拙，戏遣商山四老人。",
        "dynasty": "宋",
        "collection_info": null
    },
    {
        "title": "和余汝霖雪七绝  其一",
        "author": "胡寅",
        "content": "无数天花斗舞风，迷离玉色映寒空。\n共夸破腊逾三白，更喜新诗报屡丰。",
        "dynasty": "宋",
        "collection_info": null
    },
    {
        "title": "和余汝霖雪七绝  其二",
        "author": "胡寅",
        "content": "虽无谐谑去相携，且乏舆梁济涉溪。\n之子惠然须痛饮，醉眠应梦镇帏犀。",
        "dynasty": "宋",
        "collection_info": null
    },
    {
        "title": "和余汝霖雪七绝  其三",
        "author": "胡寅",
        "content": "日日东园探早梅，那知一夕万林开。\n君诗还似扬州句，扫尽因风柳絮才。",
        "dynasty": "宋",
        "collection_info": null
    },
    {
        "title": "和余汝霖雪七绝  其四",
        "author": "胡寅",
        "content": "周宣闢国号中宗，六月兴师洒汗同。\n莫为苦寒辞出塞，采薇归戍亦论功。",
        "dynasty": "宋",
        "collection_info": null
    },
    {
        "title": "和余汝霖雪七绝  其五",
        "author": "胡寅",
        "content": "燕山大雪暗胡云，将士何人欲赐勋。\n闻道玉宸温诏出，绝胜纯纩被三军。",
        "dynasty": "宋",
        "collection_info": null
    },
    {
        "title": "和余汝霖雪七绝  其六",
        "author": "胡寅",
        "content": "低唱谁家有女伶，映窗那用读书声。\n何当翠被同君猎，得兽雄夸得句清。",
        "dynasty": "宋",
        "collection_info": null
    },
    {
        "title": "和余汝霖雪七绝  其七",
        "author": "胡寅",
        "content": "朱老能诗更谨虔，叶公好学亦穷年。\n饥寒共保凌霜操，未羡重裘食万钱。",
        "dynasty": "宋",
        "collection_info": null
    },
    {
        "title": "再和  其一",
        "author": "胡寅",
        "content": "纷纷狼籍下天风，万里寒光镜色空。\n莫学袁安但高卧，也须斗酒醉新丰。",
        "dynasty": "宋",
        "collection_info": null
    },
    {
        "title": "再和  其二",
        "author": "胡寅",
        "content": "迥眺层台酒屡携，千峰攒玉映瑶溪。\n南枝更有东风面，未减争妍灿瓠犀。",
        "dynasty": "宋",
        "collection_info": null
    },
    {
        "title": "再和  其三",
        "author": "胡寅",
        "content": "今年花是去年梅，又对春风一笑开。\n不似飞霙能顷刻，香中更有和羹才。",
        "dynasty": "宋",
        "collection_info": null
    },
    {
        "title": "再和  其四",
        "author": "胡寅",
        "content": "埋玉腰间觅性宗，儒冠谋道有谁同。\n笔尖冻折新诗就，但可徒收翰墨功。",
        "dynasty": "宋",
        "collection_info": null
    },
    {
        "title": "再和  其五",
        "author": "胡寅",
        "content": "猛将谋臣气霭云，兴邦雪耻在奇勋。\n因思卫国琼瑶报，更忆吴人组练军。",
        "dynasty": "宋",
        "collection_info": null
    },
    {
        "title": "再和  其六",
        "author": "胡寅",
        "content": "剑峯犀利拙优伶，果听淮南奏凯声。\n阴翳便随朝雪尽，东风还放晓光清。",
        "dynasty": "宋",
        "collection_info": null
    },
    {
        "title": "再和  其七",
        "author": "胡寅",
        "content": "自笑兵厨吏不虔，冻醅如蜜只年年。\n却思踏雪江头路，屡费诗人一斗钱。",
        "dynasty": "宋",
        "collection_info": null
    },
    {
        "title": "岁除示汝霖三绝  其一",
        "author": "胡寅",
        "content": "柏酒椒花又盍簪，莫将谈笑枉光阴。\n自怜四十无闻者，欲问如何不动心。",
        "dynasty": "宋",
        "collection_info": null
    },
    {
        "title": "岁除示汝霖三绝  其二",
        "author": "胡寅",
        "content": "邂逅遮留阅岁寒，山肴溪蔌且同盘。\n不忧绝学商量少，只怕新诗属和难。",
        "dynasty": "宋",
        "collection_info": null
    },
    {
        "title": "岁除示汝霖三绝  其三",
        "author": "胡寅",
        "content": "紫盖峯前万壑流，长松修竹与云浮。\n欲分一半谁人可，子若能来亦易谋。",
        "dynasty": "宋",
        "collection_info": null
    },
    {
        "title": "和汝霖三首  其一",
        "author": "胡寅",
        "content": "客思如春日日深，莫令鶗鴂损芳阴。\n忽逢佳士能倾盖，那用高眠有抱衾。\n陌上正歌归缓缓，尊前聊酌夜沉沉。\n君诗也得池塘梦，沈谢风流尚可寻。",
        "dynasty": "宋",
        "collection_info": null
    },
    {
        "title": "和汝霖三首  其二",
        "author": "胡寅",
        "content": "圣门功业海同深，大禹犹曾惜寸阴。\n知有诗书消永日，不将狐貉愧寒衾。\n定心应已观川逝，阔步何须叹陆沉。\n闻道北山兰正好，果堪纫佩即幽寻。",
        "dynasty": "宋",
        "collection_info": null
    },
    {
        "title": "和汝霖三首  其三",
        "author": "胡寅",
        "content": "桃李无言春事深，便看园树欲交阴。\n永怀北固吹长笛，一醉春风典破衾。\n金羽喜从幽谷出，锦鳞贪引翠竿沉。\n好传消息睎曾点，莫把平生问李寻。",
        "dynasty": "宋",
        "collection_info": null
    },
    {
        "title": "和朱成伯  其一",
        "author": "胡寅",
        "content": "劫劫官身未许收，江山到处发诗愁。\n弃繻西上今将老，幞被东来又欲秋。\n安得紫箫横鹤背，漫从清钓觅羊裘。\n黄梅正作冥冥雨，每咏新篇兴转悠。",
        "dynasty": "宋",
        "collection_info": null
    },
    {
        "title": "和朱成伯  其二",
        "author": "胡寅",
        "content": "澜翻笔墨浩难收，妙处端能浣客愁。\n落笔千章轻万户，思君一日胜三秋。\n持身贵比琥璜爵，得句精如狐白裘。\n应有二南风骨在，令人辗转更优悠。",
        "dynasty": "宋",
        "collection_info": null
    },
    {
        "title": "荷花",
        "author": "胡寅",
        "content": "梦到南塘翠盖稠，姹然得意敛然羞。\n惊鸿远映朝霞色，白鹭先窥霁雨秋。\n袅袅芳馨烦折赠，霏霏凉吹想追游。\n天花欲试维摩病，衣袂何曾一片留。",
        "dynasty": "宋",
        "collection_info": null
    },
    {
        "title": "酬诸同官见和三首  其一",
        "author": "胡寅",
        "content": "初看绿浄已红稠，有艷无情不障羞。\n依倚铅华閒写镜，霏微风露早涵秋。\n虎溪香社应难入，玉井长梯未许游。\n同赋诸仙语皆妙，坐令芳色句中留。",
        "dynasty": "宋",
        "collection_info": null
    },
    {
        "title": "酬诸同官见和三首  其二",
        "author": "胡寅",
        "content": "兰塘清暑瞰稀稠，早见排房结子羞。\n照水华灯宜独夜，熏香翠被欲争秋。\n潜珍不荐霓裳步，凝伫谁同汉女游。\n欲种此花须摘实，自怜踏藕漫淹留。",
        "dynasty": "宋",
        "collection_info": null
    },
    {
        "title": "酬诸同官见和三首  其三",
        "author": "胡寅",
        "content": "莫道同时岸卉稠，背萱无态侧葵羞。\n金蓬未实犹韬日，玉节深藏更耐秋。\n肯把仙姿供鹭悦，故标高致待龟游。\n期君秀色莲峯似，终古名垂华岳留。",
        "dynasty": "宋",
        "collection_info": null
    },
    {
        "title": "和信仲喜雨二首  其一",
        "author": "胡寅",
        "content": "云汉吁嗟堕杳冥，德音雷动走羣灵。\n天心自契犠牲祷，田畯先闻黍稷馨。\n帘捲西山增爽气，水通南涧漫平汀。\n一篇可嗣东坡记，北榭今成喜雨亭。",
        "dynasty": "宋",
        "collection_info": null
    },
    {
        "title": "和信仲喜雨二首  其二",
        "author": "胡寅",
        "content": "天公知我亦顽冥，不许山川借宠灵。\n何事民谣为膏泽，祇因君德荐明馨。\n楩楠未厌云迷谷，鸥鹭初便水满汀。\n试揽秋光澄北榭，千峯争翠岌岩亭。",
        "dynasty": "宋",
        "collection_info": null
    },
    {
        "title": "祷雨",
        "author": "胡寅",
        "content": "久閟天公泽，焦然品彙情。\n遏云虹屡饮，击海电空明。\n祷祀山川遍，熏修道释并。\n帝心终闵物，国力未休兵。\n帽覆乌龙顶，军移黑蚁营。\n乍看云叶密，遥想浪花平。\n早熟搀先刈，高荒趁晚耕。\n归逋庭少讼，交润水无争。\n喜气连城洽，余波集浍盈。\n蕉心重自展，荷叶密相倾。\n菊映兰兼茂，松连竹共清。\n杯觞初料理，书帙尚纵横。\n欲赋田园乐，犹惭组绶萦。\n隠沦千古重，名利一丝轻。\n钓客风流远，农师局次生。\n庶几逃责罚，户户有坻京。",
        "dynasty": "宋",
        "collection_info": null
    },
    {
        "title": "酬信仲见和二首  其一",
        "author": "胡寅",
        "content": "数篇新雨意，真见古人情。\n当拜王灵及，非关祀事明。\n雷声空自碾，云气不相并。\n试为驱潜物，安能役鬼兵。\n晓来闻鹊唶，座上扫蝇营。\n地脉沾濡遍，天心赋与平。\n远惭白水政，坐想有莘耕。\n各竞千峯秀，谁平两港争。\n稻花重扑扑，莲脸更盈盈。\n但欲禾麻穟，无令栋宇倾。\n教心蘧叟化，官况伯夷清。\n霁电金蛇掣，晴霞绮凤横。\n仙人归缥缈，诗客思纡萦。\n句屑余霏妙，人涵晚吹轻。\n故园三径绿，新水半篙生。\n遂有乘槎兴，秋风白玉京。",
        "dynasty": "宋",
        "collection_info": null
    },
    {
        "title": "酬信仲见和二首  其二",
        "author": "胡寅",
        "content": "不作悲秋赋，犹牵梦雨情。\n人心空恳迫，天听自昭明。\n骤岂风能靡，和非雹与并。\n溜悬庐阜瀑，山映羽林兵。\n已洒临菑汗，将漂石勒营。\n循良惭召父，调燮頼陈平。\n方士田俱溉，先生道可耕。\n乱飘丝未理，急点射方争。\n愿补天无漏，谁占坎不盈。\n云披心屡折，雷属耳常倾。\n未说千箱满，聊欣八极清。\n幸令鹅贳死，那恤虹仍横。\n银竹森犹亚，檐花落更萦。\n昆阳万矢尽，沧海几沤轻。\n反照霞初散，中秋月已生。\n一杯相属处，忧虑洗京京。",
        "dynasty": "宋",
        "collection_info": null
    },
    {
        "title": "以崇正辩示新仲",
        "author": "胡寅",
        "content": "不羡飞仙术，仍修谤佛书。\n知音鼓琴后，覆瓿草玄余。\n龙象空相蹙，鸢鱼祗自如。\n更烦君印可，底处认吾庐。",
        "dynasty": "宋",
        "collection_info": null
    },
    {
        "title": "酬新仲见和二首  其一",
        "author": "胡寅",
        "content": "自喜逢端友，初蒙赏异书。\n不讥吾好辩，更请慎其余。\n术业须三代，宗风谢一如。\n与公俱目击，纸上亦蘧庐。",
        "dynasty": "宋",
        "collection_info": null
    },
    {
        "title": "酬新仲见和二首  其二",
        "author": "胡寅",
        "content": "蓬蒿翳环堵，左右只图书。\n面壁知无累，心斋谅有余。\n经纶今贾谊，词赋昔相如。\n莫广离骚意，行看直禁庐。",
        "dynasty": "宋",
        "collection_info": null
    },
    {
        "title": "赋向伯共五老小山六言五绝  其一",
        "author": "胡寅",
        "content": "奇石来公几案，参差仙掌规模。\n遂欲强名五老，逍遥鹏鷃羌庐。",
        "dynasty": "宋",
        "collection_info": null
    },
    {
        "title": "赋向伯共五老小山六言五绝  其二",
        "author": "胡寅",
        "content": "闻说身依莲社，坐蒙敕赐芗林。\n五老与公为六，何须诗酒棋琴。",
        "dynasty": "宋",
        "collection_info": null
    },
    {
        "title": "赋向伯共五老小山六言五绝  其三",
        "author": "胡寅",
        "content": "问法想应得髓，好奇那復忘疲。\n此石未同瓦砾，耆年直是儿嬉。",
        "dynasty": "宋",
        "collection_info": null
    },
    {
        "title": "赋向伯共五老小山六言五绝  其四",
        "author": "胡寅",
        "content": "山石讵闻变化，苍颜能復婴孩。\n想见轻葱秀色，正如兰玉陪阶。",
        "dynasty": "宋",
        "collection_info": null
    },
    {
        "title": "赋向伯共五老小山六言五绝  其五",
        "author": "胡寅",
        "content": "文简风流未泯，公孙节气谁班。\n当与皋夔佐舜，莫寻黄绮商山。",
        "dynasty": "宋",
        "collection_info": null
    },
    {
        "title": "和钱孙叔委心亭二绝  其一",
        "author": "胡寅",
        "content": "交衢尘雾祗相煎，回首山林去未缘。\n安得委心无一事，陪公清话许忘年。",
        "dynasty": "宋",
        "collection_info": null
    },
    {
        "title": "和钱孙叔委心亭二绝  其二",
        "author": "胡寅",
        "content": "寄傲羲皇以上人，古今虽隔意常亲。\n圣时方欲询黄髮，未许公收致主身。",
        "dynasty": "宋",
        "collection_info": null
    },
    {
        "title": "奉家君自胜业迁居书堂久雨乍晴道中口占",
        "author": "胡寅",
        "content": "五峯收卷万层云，一水流通四海春。\n南极有星天地久，东风无际柳梅均。",
        "dynasty": "宋",
        "collection_info": null
    },
    {
        "title": "谢人惠舂陵石山",
        "author": "胡寅",
        "content": "何人蹙缩九疑山，迭映公家几砚间。\n欲识神鱼閟凝湛，试看云气出孱颜。\n新蒲已结根千岁，旧藓犹窥晕一斑。\n举饷敢辞归载重，要将奇绝寄幽閒。",
        "dynasty": "宋",
        "collection_info": null
    },
    {
        "title": "和贾陶二老二首  其一",
        "author": "胡寅",
        "content": "已愧名邦忝，仍无秀句传。\n花光随处好，草色与愁连。\n讼少庭常寂，心閒地更偏。\n先生肯乘兴，一醉赏风烟。",
        "dynasty": "宋",
        "collection_info": null
    },
    {
        "title": "和贾陶二老二首  其二",
        "author": "胡寅",
        "content": "节物怱怱度，边烽幸不传。\n名花空雨堕，秀树已云连。\n孤负杯莲倒，萧条烛蕊偏。\n但欣民小泰，凝寝有炉烟。",
        "dynasty": "宋",
        "collection_info": null
    },
    {
        "title": "和邢子友",
        "author": "胡寅",
        "content": "可怜牒讼汩华年，頼有神交肯惠然。\n万石同登高柳外，一尊相属晚花前。\n浮云空解遮人境，止水何曾染世缘。\n安得小舟衔尾去，风樯激箭不须鞭。",
        "dynasty": "宋",
        "collection_info": null
    },
    {
        "title": "和赵生二首  其一",
        "author": "胡寅",
        "content": "徧游南北与西东，欲访人间国士风。\n处世甚疎皆笑我，宅心无累独奇公。\n诗才自愧非三上，酒圣相从又一中。\n芍药待开应且住，莫令清赏转头空。",
        "dynasty": "宋",
        "collection_info": null
    },
    {
        "title": "和赵生二首  其二",
        "author": "胡寅",
        "content": "冠月裾云佩绿霞，百年将此送生涯。\n愁心别后无诗草，病眼灯前有醉花。\n落笔擅场聊写意，背山临水遂成家。\n也须南亩多栽秫，休似东陵只种瓜。",
        "dynasty": "宋",
        "collection_info": null
    },
    {
        "title": "游淡竹岩",
        "author": "胡寅",
        "content": "岩好城还近，山南路却西。\n淡交同鲁卫，新酿到青齐。\n桑密家家茧，秧稠处处犂。\n朱陵更清绝，何必此幽栖。",
        "dynasty": "宋",
        "collection_info": null
    },
    {
        "title": "题贾氏超然堂",
        "author": "胡寅",
        "content": "超然华榜照新堂，兀尔忘机入醉乡。\n城外有山心共远，壶中无事日偏长。\n月留粉壁檀栾影，栏俯冰池菡萏香。\n最爱南窗通北牖，好风时送一襟凉。",
        "dynasty": "宋",
        "collection_info": null
    },
    {
        "title": "又题迎月亭",
        "author": "胡寅",
        "content": "从来共惜隔年期，刬却东山尚恐迟。\n欲向尘中先得眼，故应云表屡扬眉。\n停杯专待寒光举，起舞还愁素影移。\n常与此亭相照耀，更须佳什焕梁榱。",
        "dynasty": "宋",
        "collection_info": null
    },
    {
        "title": "和贾阁老三首  其一",
        "author": "胡寅",
        "content": "新柳逢秋叶尚阴，晚莲披露色难禁。\n坐听玉屑轩犀麈，静对山炉扬水沉。\n绿酒浅深皆有味，白云来去本无心。\n辱公丽藻相留句，且復追随翰墨林。",
        "dynasty": "宋",
        "collection_info": null
    },
    {
        "title": "和贾阁老三首  其二",
        "author": "胡寅",
        "content": "来朝杲日破顽阴，共指秋成喜不禁。\n寸碧遥岑供眺望，长空飞鸟自消沉。\n四时景物千钟酒，万古功名一寸心。\n尚媿先生游佛海，两忘轩冕与山林。",
        "dynasty": "宋",
        "collection_info": null
    },
    {
        "title": "和贾阁老三首  其三",
        "author": "胡寅",
        "content": "西云十日结重阴，葵箑桃笙自不禁。\n书帙有缘灯耿耿，酒杯无伴雨沉沉。\n君恩未报空怀禄，民瘼难医只媿心。\n为问野麋何处好，鶑鸣雕槛隔长林。",
        "dynasty": "宋",
        "collection_info": null
    },
    {
        "title": "中秋寄贾阁老",
        "author": "胡寅",
        "content": "香雾沉秋气，迷云捲暮天。\n金篦撩眼浄，玉斧斲冰圆。\n无復霓裳舞，空歌水调篇。\n新亭偏得景，一醉岂无缘。",
        "dynasty": "宋",
        "collection_info": null
    },
    {
        "title": "和彦达九日",
        "author": "胡寅",
        "content": "满头黄菊斗芳妍，人与秋光两静便。\n试把杯觞论旧日，未须筋力较明年。\n诗惭戏马台头客，目断归鸿渚上天。\n更愧白衣能送酒，坐令彭泽意空传。",
        "dynasty": "宋",
        "collection_info": null
    },
    {
        "title": "和唐寿隆上元五首  其一",
        "author": "胡寅",
        "content": "满城和气在春台，玉漏沉沉铁锁开。\n明月谁知千里共，华灯同照万人来。\n市桥渐涨丰容柳，江路犹残的皪梅。\n欲与先生拚醉赏，未须归去隠蒿莱。",
        "dynasty": "宋",
        "collection_info": null
    },
    {
        "title": "和唐寿隆上元五首  其二",
        "author": "胡寅",
        "content": "明月升天镜上台，灯如莲沼万枝开。\n恨无立部歌仍舞，空有游人往更来。\n续法未能窥佛祖，赓歌聊得继欧梅。\n壮心消尽嬉游兴，矧復斑衣怅老莱。",
        "dynasty": "宋",
        "collection_info": null
    },
    {
        "title": "和唐寿隆上元五首  其三",
        "author": "胡寅",
        "content": "名章络绎走陪台，得对春风一笑开。\n楼外未知明月出，袖中疑有夜光来。\n秀如王子登门竹，味胜曹公止渴梅。\n已向歌谣挹和气，预知丰稔变污莱。",
        "dynasty": "宋",
        "collection_info": null
    },
    {
        "title": "和唐寿隆上元五首  其四",
        "author": "胡寅",
        "content": "山褰云色暗阳台，俄復晨曦万里开。\n行雨忽随新梦断，春风还似故人来。\n精神总属陶潜柳，燮理须归傅说梅。\n已共此邦同乐岁，更须躬稼辟田莱。",
        "dynasty": "宋",
        "collection_info": null
    },
    {
        "title": "和唐寿隆上元五首  其五",
        "author": "胡寅",
        "content": "几年踪迹远中台，梦想传柑宴斚开。\n懒拥牙旗穿市去，纵看玉李堕天来。\n从教独照青藜炬，莫使轻吹画角梅。\n也有江风浮綵巘，坐令形势卷东莱。",
        "dynasty": "宋",
        "collection_info": null
    },
    {
        "title": "寄题吴郁养素轩",
        "author": "胡寅",
        "content": "到处风尘染素衣，蜉蝣掘阅尚何知。\n似闻扫雪开三径，可但移梅探一枝。\n分我高山弹旧曲，乞君明月斲新诗。\n几时把酒临窗槛，借问如何湼不缁。",
        "dynasty": "宋",
        "collection_info": null
    },
    {
        "title": "和次山游朝阳岩",
        "author": "胡寅",
        "content": "画船浮客到岩阿，小阁经年又一过。\n天远恍如开翠幕，江春浑似遶青罗。\n雨晴风日山山丽，花发园林处处多。\n早喜四郊膏泽徧，试从尧壤嗣农歌。",
        "dynasty": "宋",
        "collection_info": null
    },
    {
        "title": "和范元作二首  其一",
        "author": "胡寅",
        "content": "江北风尘静，江南水竹居。\n世交论契厚，岁晚莫情疎。\n斸雪重培菊，临溪易买鱼。\n潇湘有旧约，相就不投书。",
        "dynasty": "宋",
        "collection_info": null
    },
    {
        "title": "和范元作二首  其二",
        "author": "胡寅",
        "content": "仇虏何须杀，调和乃妙机。\n又闻坚誓约，不用讲攻围。\n六月鹏南徙，三春雁北归。\n自知同斥鷃，蓬艾且卑飞。",
        "dynasty": "宋",
        "collection_info": null
    },
    {
        "title": "和李子扬题龙源田舍",
        "author": "胡寅",
        "content": "旧隠今何许，新宫定几间。\n红尘昏北道，青壁睨南山。\n若拟崧和颍，犹胜蒯与菅。\n君方二顷得，我爱一生閒。\n荫石多云树，行田有翠湾。\n客来那更问，门设不须关。\n世味浮云薄，颠毛小雪斑。\n功名当未免，亦念早来还。",
        "dynasty": "宋",
        "collection_info": null
    },
    {
        "title": "又和湘滨卜居",
        "author": "胡寅",
        "content": "闻道园池各着名，起予归梦过临蒸。\n已开尘外寻山眼，更曲堂中饮水肱。\n有地且须多种秫，好閒何必苦邀僧。\n杖藜他日端来去，但恐公朝正与能。",
        "dynasty": "宋",
        "collection_info": null
    },
    {
        "title": "郭伟求鄙文",
        "author": "胡寅",
        "content": "少时文墨已非工，渐老才情更觉蒙。\n空有簿书相汩没，了无朋友共磨礲。\n功名也只浮云似，富贵还应逝水同。\n寄语宅心何处所，晚春沂上舞雩风。",
        "dynasty": "宋",
        "collection_info": null
    },
    {
        "title": "思归八绝  其一",
        "author": "胡寅",
        "content": "天柱峯前又一区，已闻松菊渐荒芜。\n近来更草归田赋，敢以无功恋左符。",
        "dynasty": "宋",
        "collection_info": null
    },
    {
        "title": "思归八绝  其二",
        "author": "胡寅",
        "content": "昨日春风花满山，回头秋叶锦斑斑。\n终年窃禄惭忧寄，何事迟留久未还。",
        "dynasty": "宋",
        "collection_info": null
    },
    {
        "title": "思归八绝  其三",
        "author": "胡寅",
        "content": "壮时尝有意功名，不觉星星白髮生。\n眼亦渐花心更短，归与犹可事农耕。",
        "dynasty": "宋",
        "collection_info": null
    },
    {
        "title": "思归八绝  其四",
        "author": "胡寅",
        "content": "夜梦俞音出帝闱，朝来江雨已生肥。\n扁舟载酒吹长笛，未减辽东独鹤归。",
        "dynasty": "宋",
        "collection_info": null
    },
    {
        "title": "思归八绝  其五",
        "author": "胡寅",
        "content": "上圣心唯赤子矜，庶邦可以佐军兴。\n自书政拙催科考，今古舂陵復永陵。",
        "dynasty": "宋",
        "collection_info": null
    },
    {
        "title": "思归八绝  其六",
        "author": "胡寅",
        "content": "屡督平反狱易空，深惭龙断货谁笼。\n后来倘念全齐寄，应筑虚堂致盖公。",
        "dynasty": "宋",
        "collection_info": null
    },
    {
        "title": "思归八绝  其七",
        "author": "胡寅",
        "content": "传家素业祗图书，永日沉涵乐有余。\n方信此心无所着，山林钟鼎一蘧庐。",
        "dynasty": "宋",
        "collection_info": null
    },
    {
        "title": "思归八绝  其八",
        "author": "胡寅",
        "content": "画角声中欵乃歌，野人应未许云和。\n扣船我欲赓余唱，更沐西风雨一蓑。",
        "dynasty": "宋",
        "collection_info": null
    },
    {
        "title": "和孙奇父",
        "author": "胡寅",
        "content": "揽辔丹青久更恬，挂冠高处静尤厌。\n情田不是年年熟，世味安能种种廉。\n虎鼠乘时争用舍，鸢鱼适意自飞潜。\n也应及取仙舟下，同向南山看水帘。",
        "dynasty": "宋",
        "collection_info": null
    },
    {
        "title": "留别唐次山",
        "author": "胡寅",
        "content": "占君州土负沉痾，饱听溪山欵乃歌。\n季路漫传能折狱，阳城元自拙催科。\n苟逃谴责恩波厚，更喜逢迎廪粟多。\n珍重老人分手意，论文何日再经过。",
        "dynasty": "宋",
        "collection_info": null
    },
    {
        "title": "和次山赠别",
        "author": "胡寅",
        "content": "牧养惟闻政失中，茇棠深愧召南风。\n却归旧隠三家市，回望耆儒一亩宫。\n蕙帐我今寻怨鹤，苹洲君復送惊鸿。\n别怀不得同杯酒，西柄居然挹大东。",
        "dynasty": "宋",
        "collection_info": null
    },
    {
        "title": "留别贾阁老",
        "author": "胡寅",
        "content": "熙朝侍从老堂堂，和气如春与物昌。\n未见峨冠真楚越，思逢倾盖在潇湘。\n放怀缱绻情何厚，忧世艰难话更长。\n果有南山求问意，芷兰犹冀袭清芳。",
        "dynasty": "宋",
        "collection_info": null
    },
    {
        "title": "和任大夫赠别",
        "author": "胡寅",
        "content": "未老先衰负疾忧，敢贪荣禄尚为州。\n已惭骚客能招隠，更愧疲民欲借留。\n斤斧且应存夜气，江湖那得献辰猷。\n新诗满把珠玑重，归艇全胜载石舟。",
        "dynasty": "宋",
        "collection_info": null
    },
    {
        "title": "赠张德余",
        "author": "胡寅",
        "content": "平生骯脏孰如君，破屋荒山饭煮芹。\n不寐耿怀留落月，有时扶杖看浮云。\n严平推测归前定，原宪家风饫旧闻。\n欲挽鲋鱼无气力，须知予是故将军。",
        "dynasty": "宋",
        "collection_info": null
    },
    {
        "title": "观棋",
        "author": "胡寅",
        "content": "平地纵横十九条，古今争向此中消。\n干坤二策归皇极，愚智殊途祖帝尧。\n竞胜鲜能思自活，临机谁肯暂相饶。\n旁观有着如当局，敢道今无国手超。",
        "dynasty": "宋",
        "collection_info": null
    },
    {
        "title": "溪旁大楮为水所浸将蹶有感",
        "author": "胡寅",
        "content": "树引江流得自滋，不虞波浪啮根基。\n愿言捧土加培植，长荫行人暍暑时。",
        "dynasty": "宋",
        "collection_info": null
    },
    {
        "title": "杨秀才书屋有墨竹一枝为其添补数叶五绝  其一",
        "author": "胡寅",
        "content": "老榦枯枝傲雪霜，何人写影向华堂。\n为君补缀枝头叶，坐觉春风细细香。",
        "dynasty": "宋",
        "collection_info": null
    },
    {
        "title": "杨秀才书屋有墨竹一枝为其添补数叶五绝  其二",
        "author": "胡寅",
        "content": "叶染青云节抱霜，一枝聊寄墨君堂。\n故园根拨依然在，会见龙孙脱箨香。",
        "dynasty": "宋",
        "collection_info": null
    },
    {
        "title": "杨秀才书屋有墨竹一枝为其添补数叶五绝  其三",
        "author": "胡寅",
        "content": "穿壁扶苏稍避霜，干霄形势自堂堂。\n如何耿介琅玕色，也带双鸦宝墨香。",
        "dynasty": "宋",
        "collection_info": null
    },
    {
        "title": "杨秀才书屋有墨竹一枝为其添补数叶五绝  其四",
        "author": "胡寅",
        "content": "莫惊绿叶衬玄霜，更上幽人白玉堂。\n为与苍官论久要，笔端应借远烟香。",
        "dynasty": "宋",
        "collection_info": null
    },
    {
        "title": "杨秀才书屋有墨竹一枝为其添补数叶五绝  其五",
        "author": "胡寅",
        "content": "扫尽鹅溪匹练霜，未知三尺映茅堂。\n此君不是尘中物，何必区区较色香。",
        "dynasty": "宋",
        "collection_info": null
    },
    {
        "title": "和叔夏岁除",
        "author": "胡寅",
        "content": "新年节物推排有，旧岁光阴扫荡无。\n白髮任教装鬓换，青春元自与心符。\n茹芝休慕商山老，舍瑟当睎鲁国儒。\n三益况逢天下士，夷途从此得归愚。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其一",
        "author": "胡寅",
        "content": "玉质檀心翠羽衣，寒梅开后独当时。\n一枝折得将谁赠，想见花容出雾帷。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其二",
        "author": "胡寅",
        "content": "梅后宁知花便无，不从香草寄相如。\n为君表出风流冠，只有春兰仅比渠。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其三",
        "author": "胡寅",
        "content": "叶是青霞剪作衣，花如静女不争时。\n岂应更浥蔷薇露，撩得窥园不下帷。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其四",
        "author": "胡寅",
        "content": "洒然仙意指虚无，罗袜凌波定不如。\n织女未忘银汉会，空烦浊水映清渠。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其五",
        "author": "胡寅",
        "content": "荪桡兰楫芰荷衣，袅娜愁予二八时。\n嫁与湘君捐袂褋，玉搔头映白罗帷。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其六",
        "author": "胡寅",
        "content": "海岸仙人绝代无，清扬白日坐如如。\n若从妙色光香觅，须信先生未识渠。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其七",
        "author": "胡寅",
        "content": "萱草盈阶是绿衣，玉簪陪槛敢同时。\n更余溅水无聊頼，都向仙姿共一帷。",
        "dynasty": "宋",
        "collection_info": null
    },
    {
        "title": "和叔夏水仙时见于宣卿坐上叔夏折一枝以归八绝  其八",
        "author": "胡寅",
        "content": "为花求偶岂全无，梅与山矾姊弟如。\n我已冥心芗泽观，何须江水对轩渠。",
        "dynasty": "宋",
        "collection_info": null
    },
    {
        "title": "寄唐坚伯",
        "author": "胡寅",
        "content": "君诗平昔思如泉，无事寻医孰使然。\n礼尚往来思报玖，情深汲引屡抛砖。\n岂能遽造忘言地，应有沉吟得意联。\n待听钟声撼清夜，明朝纸贵万人传。",
        "dynasty": "宋",
        "collection_info": null
    },
    {
        "title": "游元阳观",
        "author": "胡寅",
        "content": "矫首元阳观，峥嵘度十年。\n忽逢尘外客，因访洞中仙。\n横蹑修蛇路，低看破衲田。\n萦纡篁竹岭，窈窕碧松川。\n抚石斋坛古，围棋烧劫迁。\n谅无翻榼术，安得远庖烟。\n擗尽苍麟脯，弹余别鹤絃。\n晴香烘拆蕊，暝色绕归鞭。\n太白浮桥上，孤灯炫马前。\n黄冠纷雨散，紫盖杳云连。\n鸟爪休爬背，鸾骖漫拍肩。\n子真随处隠，何必大罗天。",
        "dynasty": "宋",
        "collection_info": null
    },
    {
        "title": "早梅",
        "author": "胡寅",
        "content": "何事悲摇落，空林有早春。\n光辉一笑粲，领畧万花新。\n看去疑山雪，攀来效席珍。\n妙香风送远，秀影月传真。\n肌冷冰难斲，妆初粉未匀。\n商量开瘦蕊，剩得占芳辰。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一",
        "author": "胡寅",
        "content": "折绵威力漫相侵，根暖怡然独秀林。\n万紫千红非我对，为渠无有岁寒心。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其二",
        "author": "胡寅",
        "content": "间错浮筠冷更严，长松低顾拂苍髯。\n清标总是君朋侣，桃李相望几陛廉。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其三",
        "author": "胡寅",
        "content": "欣逢冷艷破冬温，更待飞霙涤昼昏。\n剩欲约君移酒处，小桥斜过竹边门。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其四",
        "author": "胡寅",
        "content": "未开疎蕊着诗催，依约蜂声欲隠雷。\n姑射坐中亲绰约，岭头空有路萦迴。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其五",
        "author": "胡寅",
        "content": "六出谁人剪刻成，侵凌飘洒正纵横。\n仙姿不頼相黏缀，浣尽浮埃艷更明。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其六",
        "author": "胡寅",
        "content": "泼落琼华作雨蒙，迷离高树映寒空。\n莫寻云外瑶台侣，且对尊前鹤髮翁。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其七",
        "author": "胡寅",
        "content": "东阁题诗得绪余，溪头千树绕幽居。\n来禽青李曾何算，底事犹传逸少书。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其八",
        "author": "胡寅",
        "content": "清溪练练影全呈，绝胜斜梢出竹横。\n便是霓裳临晓镜，搔头初插未行行。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其九",
        "author": "胡寅",
        "content": "意态衝寒不自持，桂华相伴亦多时。\n未须细覩青春面，且看扶疎写影宜。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一○",
        "author": "胡寅",
        "content": "畴昔黄金入汉宫，只今娇额为谁容。\n嫦娥也觅孤栖伴，併照巫阳十二峯。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一一",
        "author": "胡寅",
        "content": "若道残冬不是春，洗妆那得一枝新。\n杏园芳洒真顦顇，争似而今敛路尘。",
        "dynasty": "宋",
        "collection_info": null
    },
    {
        "title": "和坚伯梅六题一孤芳二山间三雪中四水边五月下六雨后每题二绝禁犯本题及风花雪月天粉玉香山水字十二绝  其一二",
        "author": "胡寅",
        "content": "博山汤气馥笼寒，裛尽啼痕作醉欢。\n赏去角巾从小垫，接䍦何惜一生酸。",
        "dynasty": "宋",
        "collection_info": null
    },
    {
        "title": "马扩作亭湘江之上来求名以饮江名之",
        "author": "胡寅",
        "content": "畴昔纵横虎豹韬，旆旌悠缅马萧萧。\n饱闻国士无双誉，今见将军第五桥。\n秀句自堪消永日，壮怀仍復在中朝。\n楼前拍拍湘江绿，安得从公举一瓢。",
        "dynasty": "宋",
        "collection_info": null
    },
    {
        "title": "中秋雨",
        "author": "胡寅",
        "content": "待赏今宵定几人，岂应于毕遽相亲。\n坐令华烛风头捲，却喜枯檐雨脚匀。\n拱璧何妨藏韫椟，湛铜那得蔽游尘。\n明年记取瞻银阙，万里秋光景更新。",
        "dynasty": "宋",
        "collection_info": null
    },
    {
        "title": "忆端子三首  其一",
        "author": "胡寅",
        "content": "当年梦赉见清伊，劲气全归目与眉。\n髫齓已能庄语笑，嬉游元只在书诗。\n青松不及明堂用，黄壤空余白玉悲。\n精爽有无何处去，岂能知我痛心时。",
        "dynasty": "宋",
        "collection_info": null
    },
    {
        "title": "忆端子三首  其二",
        "author": "胡寅",
        "content": "不知埋玉已经年，忽值生朝倍黯然。\n空向梦魂期远大，谬于方技觅安全。\n翩翩翰墨留身后，炯炯精神在目前。\n桂折兰摧千古恨，泪痕那得到黄泉。",
        "dynasty": "宋",
        "collection_info": null
    },
    {
        "title": "忆端子三首  其三",
        "author": "胡寅",
        "content": "不见佳儿正一年，钟情难遣故依然。\n久知朝菌同年寿，终惜童乌早弃捐。\n箧裏诗书迷白日，堂中珠玉堕黄泉。\n汝翁去此知多少，安得忘怀未死前。",
        "dynasty": "宋",
        "collection_info": null
    },
    {
        "title": "又题草衣岩",
        "author": "胡寅",
        "content": "携手童乌三尺强，已知经术胜文章。\n可怜不见凌云日，迸洒西风泪几行。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一",
        "author": "胡寅",
        "content": "石滑梯山祗自疲，谁云此法妙难思。\n便教元亮荒三径，也胜杨朱泣两岐。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其二",
        "author": "胡寅",
        "content": "衣薪难以大留形，破石空山浪予名。\n倘信此心无起灭，一身那得有三生。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其三",
        "author": "胡寅",
        "content": "仰止春风泼黛山，亦应秋色两难攀。\n祗嫌痼疾烟霞上，且爱陶镕水石间。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其四",
        "author": "胡寅",
        "content": "游梁屐齿破苍苔，深沼筇枝骇蛰雷。\n如海乱山争起伏，碧波直欲撼蓬莱。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其五",
        "author": "胡寅",
        "content": "祝融朝日丽东天，袅袅西风紫雁前。\n千玉散青攒迭巘，万云流白涨晴川。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其六",
        "author": "胡寅",
        "content": "大明遗甃已荆生，列宿名桥但板横。\n宅险跨危能几日，空教狐兔饱经行。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其七",
        "author": "胡寅",
        "content": "宝楼香殿隘空山，都谢茨亭竹石间。\n静有客棋真掩映，悄无僧话更清閒。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其八",
        "author": "胡寅",
        "content": "西岭回看天柱峯，却行山背蹴苍龙。\n雄奇未有诗章写，深秀惟将顾盼供。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其九",
        "author": "胡寅",
        "content": "大林深护栋梁材，蔽日韬风万壑哀。\n不见斧斤寻谷去，只看薪槱出山来。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一○",
        "author": "胡寅",
        "content": "茂樾初无一鸟鸣，晴曦参错昼阴清。\n枫林霜后未全赤，岩菊冬来方自荣。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一一",
        "author": "胡寅",
        "content": "大壑谽谺十里宽，云庄高榭渺雄观。\n西天日堕余霞绚，南嶂猿啼晓月寒。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一二",
        "author": "胡寅",
        "content": "谁闻玉磬即过门，漫说金灯不破昏。\n等是此身俱物化，云何五百至今存。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一三",
        "author": "胡寅",
        "content": "山北山南久问津，瘦藤芒屩最相亲。\n况逢日下云间客，那用馿前马后人。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一四",
        "author": "胡寅",
        "content": "冻雨笼山秀木冰，斜阳侧镜远峯澄。\n罢籹羣玉褰云障，宝髻珠花几万层。",
        "dynasty": "宋",
        "collection_info": null
    },
    {
        "title": "初冬快晴陪宣卿叔夏游石头庵过三生藏穷深极峻遂登上封却下福严最爱廓然亭静憩久之乘兴入后洞置酒云庄榭徘徊方广阁山行崎岖不可以马虽笋舆傲兀小劳尚胜骑从之烦也既归山前之翌日復会于坚伯兄小阁同安赵涧看北山余雪披云映日翠莹珑葱殆难模状因访季父庙令欢饮而罢集记所见成十五绝  其一五",
        "author": "胡寅",
        "content": "鞭笞鸾凤地行仙，变化鵾鹏背负天。\n他日寓言真十九，只今功行已三千。",
        "dynasty": "宋",
        "collection_info": null
    },
    {
        "title": "题叔夏乐谷",
        "author": "胡寅",
        "content": "君知至乐本难名，何事犹令谷应声。\n植杖自锄园草绿，挂瓢时浥涧泉清。\n了无歌吹娱宾从，只有诗书养性情。\n却恐仁人尚蒿目，又须凭酒破愁城。",
        "dynasty": "宋",
        "collection_info": null
    },
    {
        "title": "和叔夏田舍三绝  其一",
        "author": "胡寅",
        "content": "尚恨山前尘土侵，去耕山后白云深。\n下泉不使苞稂秀，夫子宁忘济物心。",
        "dynasty": "宋",
        "collection_info": null
    },
    {
        "title": "和叔夏田舍三绝  其二",
        "author": "胡寅",
        "content": "作堨辛勤雨更迟，桔槔谁语汉阴知。\n不嫌机事侵纯白，一日何妨灌百畦。",
        "dynasty": "宋",
        "collection_info": null
    },
    {
        "title": "和叔夏田舍三绝  其三",
        "author": "胡寅",
        "content": "日望云霓手揠苗，何时能和快哉谣。\n不如且种陶公柳，赢得长饥舞细腰。",
        "dynasty": "宋",
        "collection_info": null
    },
    {
        "title": "又和松碧轩三绝  其一",
        "author": "胡寅",
        "content": "欣此幽居惜未深，时搴芳秀浣尘襟。\n栋梁自是君材器，铁石空余我寸心。",
        "dynasty": "宋",
        "collection_info": null
    },
    {
        "title": "又和松碧轩三绝  其二",
        "author": "胡寅",
        "content": "闻说锄耰手自持，力耕初不愿天知。\n却防有客携壶到，杞菊应添一两畦。",
        "dynasty": "宋",
        "collection_info": null
    },
    {
        "title": "又和松碧轩三绝  其三",
        "author": "胡寅",
        "content": "新陂剩水沃良苗，想见当时相杵谣。\n尚有荒余须快犊，何须塌具更悬腰。",
        "dynasty": "宋",
        "collection_info": null
    },
    {
        "title": "和奇父壁间留题",
        "author": "胡寅",
        "content": "竹杖轻坚野服宽，岁寒应得见苍官。\n世情无限残霜叶，昨日青青今日丹。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其一",
        "author": "胡寅",
        "content": "今年共嘆物华迟，春信孤根独早知。\n未到书云十五日，已看缀雪两三枝。\n寒香宛是临风好，冷艷还于照水宜。\n莫待江头千树暗，只今携酒正当时。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其二",
        "author": "胡寅",
        "content": "天寒袖薄竹光侵，溪转桥横草阁深。\n妃子定应来月窟，宁馨谁说是瑶林。\n颜开玉色春光满，香动冰姿冷不禁。\n漫道江南好诗句，只夸红蜡与黄金。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其三",
        "author": "胡寅",
        "content": "南人惯识赏来迟，北客相逢胜旧知。\n何必粉图争画样，更劳饧糁乱粘枝。\n天饶绝品千花外，人换新籹一笑宜。\n佳句定非横笛比，温存疎蘂半开时。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其四",
        "author": "胡寅",
        "content": "不管霜威日夜侵，肯教飞蝶到深深。\n六花漫尔呈三白，一萼居然映万林。\n软玉香冰空自恼，芳心愁思遣谁禁。\n市桥江路风流别，枉费千颦买笑金。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其五",
        "author": "胡寅",
        "content": "追陪强韵思犹迟，寄语疏林恐未知。\n酒半寻香攀近蘂，夜分然烛照高枝。\n莫愁花浪翻天远，且看鲛鮹剪玉宜。\n冠冕众芳归独步，固应桃李不同时。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其六",
        "author": "胡寅",
        "content": "冰围风战雪交侵，方是春工属意深。\n绿萼已开栽乐谷，一枝那得寄芗林。\n依然照水如相媚，粲者巡檐也未禁。\n香白檀心谁解赋，頼公戛玉更摐金。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其七",
        "author": "胡寅",
        "content": "好花不恨好诗迟，国色须蒙国士知。\n漫比玉容歌璧月，空将鹭羽斗琼枝。\n旁无绰约天仙对，中有甘酸鼎味宜。\n闻说北枝开亦徧，一尊相属定何时。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其八",
        "author": "胡寅",
        "content": "爱花从使二毛侵，嘆赏孤高与靓深。\n调护腊前珠结蘂，荡摇年后玉成林。\n莫教三弄飘飘落，剩把千篇得得禁。\n姑射肌肤最温润，夜眠无用辟寒金。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其九",
        "author": "胡寅",
        "content": "的皪凝情开自迟，风亭微馥许君知。\n直须藉草倾松叶，绝胜登楼唱竹枝。\n韩寿香囊难取似，何郎粉面且随宜。\n岂知万颗垂黄实，擢秀前村夜雪时。",
        "dynasty": "宋",
        "collection_info": null
    },
    {
        "title": "冬至前半月赴季父梅花之集与韩蒲向宪唐干诸人唱和十首  其一○",
        "author": "胡寅",
        "content": "不辞开后苦寒侵，为与骚人托契深。\n可但风光回岁律，更分华色掞儒林。\n欲歌白雪词难和，试挽幽香力尚禁。\n等是美名无玷染，腊梅何事色如金。",
        "dynasty": "宋",
        "collection_info": null
    },
    {
        "title": "和彦达至日木冰",
        "author": "胡寅",
        "content": "千林木稼苦低垂，惟有长松不受欺。\n兰雪方怀萧悫句，河冰还读鲍昭诗。\n卧闻写竹惊残梦，戏折寒枝调小儿。\n寄语达官不须怕，勉旃戈甲渡淮师。",
        "dynasty": "宋",
        "collection_info": null
    },
    {
        "title": "宁乡有感与仁仲彦达同行",
        "author": "胡寅",
        "content": "太和熏宇宙，王旅不亲征。\n雁北同兄弟，鶑迁得友生。\n正便春入望，莫厌雨稽程。\n何限山花发，遥看为拟名。",
        "dynasty": "宋",
        "collection_info": null
    },
    {
        "title": "过益阳",
        "author": "胡寅",
        "content": "侨寄家连楚，归游岳背衡。\n川原渐旧国，鲑菜惬平生。\n淮海风难定，江湖浪岂平。\n春融一杯酒，下马且同倾。",
        "dynasty": "宋",
        "collection_info": null
    },
    {
        "title": "和仁仲过滨江",
        "author": "胡寅",
        "content": "沩山未暇往，石磴上云端。\n初识清修路，遥怜菡萏寒。\n野宽耕仅有，民殄政犹残。\n总使林泉稳，那能寝饭安。",
        "dynasty": "宋",
        "collection_info": null
    },
    {
        "title": "遇雨晚宿和彦达",
        "author": "胡寅",
        "content": "天以春归野，云将雨暗山。\n三人行甚乐，五字句何艰。\n每喜诗偿债，还须酒破颜。\n禽声接芳树，和气亦关关。",
        "dynasty": "宋",
        "collection_info": null
    },
    {
        "title": "出益阳和仁仲",
        "author": "胡寅",
        "content": "兀梦三山马，投鞭四壁家。\n暮天云泼墨，春树雪添花。\n游宦初无补，归休渐有涯。\n渺然江海兴，篷笠钓烟沙。",
        "dynasty": "宋",
        "collection_info": null
    },
    {
        "title": "夜大风雪次日快晴",
        "author": "胡寅",
        "content": "造物非难料，寒温本一家。\n衝风来雨雪，暖日放鶑花。\n行矣春方嫩，悠哉兴未涯。\n芦蒿媚烟渚，荻笋破江沙。",
        "dynasty": "宋",
        "collection_info": null
    },
    {
        "title": "过鼎澧",
        "author": "胡寅",
        "content": "沅澧春风拂马鞭，客愁何事四无边。\n于今榛棘三州地，自昔坻京百姓天。\n安得鸣鸡连比屋，空余归雁落平川。\n一觞莫酹怀沙魄，且对桃红李白传。",
        "dynasty": "宋",
        "collection_info": null
    },
    {
        "title": "和仁仲过五溪",
        "author": "胡寅",
        "content": "沅水千年非旧波，英风元自振关河。\n本怀国士知心早，岂念柽函挟恨多。\n龟固有神宁豫罔，鸿虽高举畏虞罗。\n椒兰从古能如此，何有沉湘作九歌。",
        "dynasty": "宋",
        "collection_info": null
    },
    {
        "title": "和彦达至公安",
        "author": "胡寅",
        "content": "未识南阳有卧龙，阿瞒先已畏南风。\n如何赤壁分三国，不向神州决两雄。\n营峡晚图千虑失，截江初意一丸封。\n苍茫汉日西南落，莫道无由却復中。",
        "dynasty": "宋",
        "collection_info": null
    },
    {
        "title": "和仁仲至荆门",
        "author": "胡寅",
        "content": "虞帝当年闢四门，三苗那更蠢迷昏。\n茫茫旧楚祗芳草，处处朱楼空断垣。\n不愿耦耕招素隠，要看良耜接深村。\n韩公守戒谁能用，虎豹难凭折柳樊。",
        "dynasty": "宋",
        "collection_info": null
    },
    {
        "title": "清明风雪小酌庄舍示黎才翁",
        "author": "胡寅",
        "content": "月压梨花坠，风扶柳絮新。\n故园寒食路，回首踏青人。\n万窍方号籁，千山忽涌银。\n拥衾听窈眇，举盏寄经纶。\n浩荡寰中意，逍遥物外身。\n赓歌咸当律，谑浪亦淘真。\n又理沙边棹，将浮雪后春。\n兰亭非达者，空嘆迹成陈。",
        "dynasty": "宋",
        "collection_info": null
    },
    {
        "title": "拜大父中大茔和彦达",
        "author": "胡寅",
        "content": "仙翁真气与神游，宰树参天也不樛。\n怅念青春家塾日，共闻规训有源流。",
        "dynasty": "宋",
        "collection_info": null
    },
    {
        "title": "和彦达过先公旧居有感",
        "author": "胡寅",
        "content": "论文斆学两髫年，访旧同来雪上颠。\n我步鲤庭心欲折，公登龙坂足何缘。\n后凋尚喜无双士，不韡真惭大少连。\n桂楫又浮湘水去，家山回首共悽然。",
        "dynasty": "宋",
        "collection_info": null
    },
    {
        "title": "和玉泉达老饷笋",
        "author": "胡寅",
        "content": "箨龙孤介亦骈阗，不比花嫣与柳眠。\n雪裏顿超千佛地，风来应上四禅天。\n饱参玉版头头是，秀出芗林箇箇圆。\n知我远庖薇蕨少，倒笼登俎共便娟。",
        "dynasty": "宋",
        "collection_info": null
    },
    {
        "title": "留别王元治师中谭纯益三首  其一",
        "author": "胡寅",
        "content": "儿钓童游几梦思，春风千里恨归迟。\n君今旧隠治三径，我尚他州寄一枝。\n载酒犹惭来问字，对花深欲共论诗。\n不堪又听阳关曲，想见酴醿喷雪时。",
        "dynasty": "宋",
        "collection_info": null
    },
    {
        "title": "留别王元治师中谭纯益三首  其二",
        "author": "胡寅",
        "content": "幸不当官也去思，春江风日正舒迟。\n少留画鹢呼桃叶，捲尽红螺看柘枝。\n三爵劝酬三益友，四并除扫四愁诗。\n渭城景色朝朝是，不用丹青李伯时。",
        "dynasty": "宋",
        "collection_info": null
    },
    {
        "title": "留别王元治师中谭纯益三首  其三",
        "author": "胡寅",
        "content": "欲步夷途盍近思，行寻捷径却成迟。\n大弨不必穿杨叶，古乐何曾唱竹枝。\n须信孔门无用赋，也知高叟漫为诗。\n功名易立书难读，努力当乘少壮时。",
        "dynasty": "宋",
        "collection_info": null
    },
    {
        "title": "酬师中见和",
        "author": "胡寅",
        "content": "乱定谁人不土思，如何乡井尚陵迟。\n莫嗟钓艇重湖隔，终待书堂一木枝。\n彼美独高鹦鹉赋，孔怀均契鹡鸰诗。\n愿君再起临流阁，约我花汀柳岸时。",
        "dynasty": "宋",
        "collection_info": null
    },
    {
        "title": "酬任正叔见和",
        "author": "胡寅",
        "content": "莫嗤文子动三思，我亦今来去鲁迟。\n潦草荷锄开菊径，殷勤持酒对花枝。\n韦编旧服精三易，绛帐新开讲四诗。\n把钓不须嗟岁久，大鱼端有上鈎时。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其一",
        "author": "胡寅",
        "content": "沅澧澬湘此并行，涨流洄薄又东倾。\n西南或与天为际，禹贡如何不记名。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其二",
        "author": "胡寅",
        "content": "朱楼深稳可凭栏，万顷波光一目间。\n不见惊鸿偏凤髻，空余天鑑写云鬟。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其三",
        "author": "胡寅",
        "content": "黄帝钧天曲未终，至今烟浪舞鱼龙。\n临风更欲吹长笛，摇荡波心碧玉峯。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其四",
        "author": "胡寅",
        "content": "祖龙游豫亦荒哉，风折云颿促驾迴。\n一怒赭山何所损，依然苍翠似蓬莱。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其五",
        "author": "胡寅",
        "content": "虏马超江又饮湖，湖中今有卧龙无。\n青蛇袖手将何用，漫说飞仙胆气粗。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其六",
        "author": "胡寅",
        "content": "汨潭桂酒奠三闾，尚想夷犹泛五潴。\n进退存亡皆有义，怀沙处死是何如。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其七",
        "author": "胡寅",
        "content": "玄德骁雄世所知，蛟龙宁肯在污池。\n馆于贰室谋何陋，借与全荆意自奇。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其八",
        "author": "胡寅",
        "content": "风烈言言滕子京，岂于荒怪未全明。\n尼姑狡狯遥相幻，雷电那知有姓名。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其九",
        "author": "胡寅",
        "content": "有时风浪战城西，何啻渔阳万鼓鼙。\n狎水蚩蚩忘垫溺，谁人能续偃虹堤。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其一○",
        "author": "胡寅",
        "content": "大手文章浪得名，佐王功业亦何成。\n独余不证元忠事，努力还因宋广平。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其一一",
        "author": "胡寅",
        "content": "李杜词源广更深，数篇春涨渺云岑。\n争如一首修楼记，妙写仁人出处心。",
        "dynasty": "宋",
        "collection_info": null
    },
    {
        "title": "岳阳楼杂咏十二绝  其一二",
        "author": "胡寅",
        "content": "范公才具济川舟，翰墨居然第一流。\n每向遗文窥远意，愿言忧乐继前修。",
        "dynasty": "宋",
        "collection_info": null
    },
    {
        "title": "泝江濡滞",
        "author": "胡寅",
        "content": "何处难忘酒，舟行不进时。\n漫流迷縴道，数日诮篙师。\n近树久犹见，远山都未移。\n此时无一盏，吾意亦纾迟。",
        "dynasty": "宋",
        "collection_info": null
    },
    {
        "title": "和仁仲舟中三绝  其一",
        "author": "胡寅",
        "content": "异代纷争战伐多，楼船赢负倚苍波。\n如今天险如平地，讐虏深谋只用和。",
        "dynasty": "宋",
        "collection_info": null
    },
    {
        "title": "和仁仲舟中三绝  其二",
        "author": "胡寅",
        "content": "支川千百欲归东，不得江湖不会同。\n可但中流能击楫，也知高浪要乘风。",
        "dynasty": "宋",
        "collection_info": null
    },
    {
        "title": "和仁仲舟中三绝  其三",
        "author": "胡寅",
        "content": "湘君谁识是皇英，占得君山冷淡青。\n月满湖平相照处，姮娥应得见娉婷。",
        "dynasty": "宋",
        "collection_info": null
    },
    {
        "title": "归次湘西元作以诗见迎和之",
        "author": "胡寅",
        "content": "十载重湖阅使星，坐令疲瘵洒然醒。\n从来骏足轻千里，岂但词源荡四溟。\n笑我林间投倦翼，辱公江上访归舲。\n南山幸有为隣约，何日来分一半青。",
        "dynasty": "宋",
        "collection_info": null
    },
    {
        "title": "赋永宁严老幻庵",
        "author": "胡寅",
        "content": "物理初无妄，云何以幻观。\n得非心有碍，坐使肉生瘢。\n日月当天久，山河着地安。\n波斯不别宝，学道古来难。",
        "dynasty": "宋",
        "collection_info": null
    },
    {
        "title": "题浄明观用旧韵简黎才翁",
        "author": "胡寅",
        "content": "得酒相逢笑绝缨，而今双鬓不全青。\n蓬莱尚说三四浅，何况方平与蔡经。",
        "dynasty": "宋",
        "collection_info": null
    },
    {
        "title": "示诗僧了信",
        "author": "胡寅",
        "content": "伊谁遣子着袈裟，幸自同源又一家。\n尚喜深山閟珍璞，曾看枯枿粲奇葩。\n空言组绣真无用，实际津途亦易差。\n衣敝履穿头欲雪，定于何处作生涯。",
        "dynasty": "宋",
        "collection_info": null
    },
    {
        "title": "春雪",
        "author": "胡寅",
        "content": "北客南来十五春，今年春雪妙洪钧。\n梅花着子无堪比，柳絮藏条未有因。\n何限萌芽烦蹙缩，几多峯岭倦颦伸。\n红桃颒面还添粉，翠竹垂头讵辱身。\n争似松枝擎蒨绚，恰如桂魄浄埃尘。\n无人敢琢非牢玉，有客曾歌是烂银。\n一夜东风吹地匝，四檐甘雨落阶匀。\n天公变化谁能测，坐看郊原景物新。",
        "dynasty": "宋",
        "collection_info": null
    },
    {
        "title": "谢诸友见和",
        "author": "胡寅",
        "content": "飞霙三日太欺春，扑地鹅毛积万钧。\n沙上几人迷去迹，风前何处问来因。\n谅非天造夸工巧，当是神机有屈伸。\n松竹未应寒改操，龙蛇有喜蛰存身。\n绿窗朱户偏饶色，琼树瑶林不染尘。\n笑粲争妍人似玉，狂歌先醉髮如银。\n方看衣袂天花集，俄见庭除木屑匀。\n多谢众诗相映发，笔端六出更尖新。",
        "dynasty": "宋",
        "collection_info": null
    },
    {
        "title": "和李生九日二首  其一",
        "author": "胡寅",
        "content": "节物休惊木叶催，相逢佳节兴悠哉。\n尊如北海聊同醉，菊傍东篱也自开。\n乌帽任教吹脱落，紫萸仍得看徘徊。\n诸君合有登高赋，为继当年戏马台。",
        "dynasty": "宋",
        "collection_info": null
    },
    {
        "title": "和李生九日二首  其二",
        "author": "胡寅",
        "content": "骚客悲秋心易催，主人醪醴正时哉。\n登高何必仙家术，酬节聊凭笑口开。\n凤岭胜游诗自好，龙山高宴首空回。\n独余眇莽梁园念，想见黄花满吹台。",
        "dynasty": "宋",
        "collection_info": null
    },
    {
        "title": "过明田寺会杨李二生于碧玉三首  其一",
        "author": "胡寅",
        "content": "已宅连延紫盖椒，寻山依旧不辞遥。\n借床未暇桑三宿，解饭还须水一瓢。\n风外野云俱淡荡，雨余秋气亦萧条。\n故人适有登高约，又拄枯藤过野桥。",
        "dynasty": "宋",
        "collection_info": null
    },
    {
        "title": "过明田寺会杨李二生于碧玉三首  其二",
        "author": "胡寅",
        "content": "骚人空自怨兰椒，更遣招辞叹远遥。\n争似夷齐饱薇蕨，每同嵇阮醉觚瓢。\n清歌窈眇成珠贯，仙步虚徐按玉条。\n最忆向来携手处，云平溪树水平桥。",
        "dynasty": "宋",
        "collection_info": null
    },
    {
        "title": "过明田寺会杨李二生于碧玉三首  其三",
        "author": "胡寅",
        "content": "浆酒香浮桂与椒，此间谁惜马蹄遥。\n爱君涧壑沉吟树，笑我江湖濩落瓢。\n前日好风犹泛座，只今零露已盈条。\n东山妓女诚何算，颇羡周郎得小桥。",
        "dynasty": "宋",
        "collection_info": null
    },
    {
        "title": "和叔夏视穫三首  其一",
        "author": "胡寅",
        "content": "閒客何如乐圣时，欣闻威凤再鸣岐。\n且将诗笔耕尧壤，宁记书囊集汉帷。\n日错碎金归野菊，风欺危绿战棠梨。\n殷勤云将丰年问，无奈鸿蒙谢不知。",
        "dynasty": "宋",
        "collection_info": null
    },
    {
        "title": "和叔夏视穫三首  其二",
        "author": "胡寅",
        "content": "莫嗤公子务农时，后稷生民亦嶷岐。\n稻割黄金镰似月，汗挥白雨袂连帷。\n愿趋座上鸡和黍，未种胸中枣与梨。\n此乐若嫌儿辈觉，后知何以頼先知。",
        "dynasty": "宋",
        "collection_info": null
    },
    {
        "title": "和叔夏视穫三首  其三",
        "author": "胡寅",
        "content": "天赐丰年岂不时，闵公荒度效徂岐。\n经丘烈日能焦扇，独夜秋风已泛帷。\n岂愧石兄推竹弟，聊斟杜酒破张梨。\n过门若有樊迟问，老子于中正遍知。",
        "dynasty": "宋",
        "collection_info": null
    },
    {
        "title": "和叔夏游双峰二首  其一",
        "author": "胡寅",
        "content": "有佛留深境，无僧阐大音。\n殷勤五字句，摇荡众香林。\n自适登临兴，谁窥隠显心。\n从来多暇日，悔不早追寻。",
        "dynasty": "宋",
        "collection_info": null
    },
    {
        "title": "和叔夏游双峰二首  其二",
        "author": "胡寅",
        "content": "山拥交加翠，风传琐碎音。\n想闻尊有酒，待得月穿林。\n真乐难陪席，芜词漫写心。\n要须专一壑，散策每相寻。",
        "dynasty": "宋",
        "collection_info": null
    },
    {
        "title": "阻雪慈云有怀叔夏",
        "author": "胡寅",
        "content": "常恨山阳少，篮舆故出郊。\n玄冥方北骛，屏翳又南交。\n劲气将凝海，寒威便折胶。\n白云揉尽碎，黑壤势全包。\n着袂成花唾，沉波异雨泡。\n万方齐秽洁，一润浃肥硗。\n比色羞铅粉，量多诮斗筲。\n祷神休奠璧，谢佛寝鸣铙。\n独鹤惊羣舞，晨难误晓嘐。\n峯峦蒙似秃，沟陇划如抓。\n巧谢盐相比，甘宜蜜共抄。\n戾天鸢冻跕，啸壑虎饥虓。\n薏苡连车载，珊瑚列树敲。\n鲛绡从剪制，火布任焚炮。\n野漫鳞鳞碛，林攒翯翯巢。\n颇思驰骏足，快意舍鸣髇。\n及远翻银雁，搜潜动玉蛟。\n出畋瞻翠被，入贺听红鞘。\n瑶席瑚玗器，珠盘璪瑮肴。\n一时簪琲蘂，相与藉琼茅。\n莫计消并积，聊平凸与凹。\n可怜诗繫带，更有火烘骹。\n断手超三界，坚冰工六爻。\n飞霙终见睍，素馔阙盈庖。\n迭巘方名假，团毬未忍抛。\n要看朝日杲，思达泮泥淆。\n对饮宜空榼，离羣奈繫匏。\n似闻梅雪在，犹冀挽香梢。",
        "dynasty": "宋",
        "collection_info": null
    },
    {
        "title": "雪中寄黎才翁",
        "author": "胡寅",
        "content": "寒日已无晖，饕风更擅威。\n暝山雷虺虺，阴壑雨霏霏。\n酒绿思同酌，炉红忆共围。\n不辞泥径远，要看雪花飞。\n天与人情契，春从草树归。\n幻成银世界，偷取日光辉。\n安得千金舞，来翻六出衣。\n南枝香破玉，别有好芳菲。",
        "dynasty": "宋",
        "collection_info": null
    },
    {
        "title": "和奇父叔夏雪五首  其一",
        "author": "胡寅",
        "content": "不须十日照胥敖，且要仙花丽隰皋。\n集霰果然归望望，同云因得蔽高高。\n辉山玉璞韬虹气，乱眼烟霄隘羽毛。\n欲叩小斋拚醉赏，最怜纤玉劝持醪。",
        "dynasty": "宋",
        "collection_info": null
    },
    {
        "title": "和奇父叔夏雪五首  其二",
        "author": "胡寅",
        "content": "谁能逐兽搏于敖，敏捷诗才笑鲁皋。\n桂魄梅花俱自好，海山银阙两相高。\n回风最爱翻双袖，润物全胜拔一毛。\n打底和成真少味，空惭清酎映甜醪。",
        "dynasty": "宋",
        "collection_info": null
    },
    {
        "title": "和奇父叔夏雪五首  其三",
        "author": "胡寅",
        "content": "懒把冬雷问告敖，休将玉雪试方皋。\n但惊梁苑风流在，难继阳春格调高。\n宫女妆梅皆妬色，仙山花石总泠毛。\n自惭涸思无多子，糟粕何由更取醪。",
        "dynasty": "宋",
        "collection_info": null
    },
    {
        "title": "和奇父叔夏雪五首  其四",
        "author": "胡寅",
        "content": "乍霁初离房与敖，又看云气压神皋。\n昆冈屡得因心友，东郭真惭举趾高。\n最爱谢儿方柳絮，可怜汉使囓毡毛。\n水晶盐是何人得，拜赐曾同御缥醪。",
        "dynasty": "宋",
        "collection_info": null
    },
    {
        "title": "和奇父叔夏雪五首  其五",
        "author": "胡寅",
        "content": "善游不必慕阎敖，避雨休寻夏后皋。\n共喜九天羲驭整，要登千仞祝融高。\n交情自分居龙尾，酒算何妨剧猬毛。\n闻道雷池尚残雪，且携茗碗罢壶醪。",
        "dynasty": "宋",
        "collection_info": null
    },
    {
        "title": "和奇父竹斋小池及游春五绝  其一",
        "author": "胡寅",
        "content": "虚斋要使暑天寒，移得扶疎惬静观。\n不但好风生殿角，已应春笋斗春阑。",
        "dynasty": "宋",
        "collection_info": null
    },
    {
        "title": "和奇父竹斋小池及游春五绝  其二",
        "author": "胡寅",
        "content": "绿竹丛边筑小塘，泉来何处已洸洸。\n未涵北户星辰影，斗觉南风藻荇香。",
        "dynasty": "宋",
        "collection_info": null
    },
    {
        "title": "和奇父竹斋小池及游春五绝  其三",
        "author": "胡寅",
        "content": "不瞻犀柄动经旬，忽报巾车独辗春。\n曾作天津歌酒伴，此间谁是识花人。",
        "dynasty": "宋",
        "collection_info": null
    },
    {
        "title": "和奇父竹斋小池及游春五绝  其四",
        "author": "胡寅",
        "content": "春事已惊飞柳絮，香醪何日酿松脂。\n要平万点风前恨，莫遣千钟醒后知。",
        "dynasty": "宋",
        "collection_info": null
    },
    {
        "title": "和奇父竹斋小池及游春五绝  其五",
        "author": "胡寅",
        "content": "东风不放两般春，只繫胸怀故与新。\n为问漆园蝴蝶梦，何如沂水舞雩人。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其一",
        "author": "胡寅",
        "content": "醉骑生马却扶舆，雪洒春衫二月初。\n行乐偶从山寺始，他年重到未成虚。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其二",
        "author": "胡寅",
        "content": "久闻人境寄陶庐，深约同游驾小车。\n文举旧传樽有酒，冯驩宁叹食无鱼。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其三",
        "author": "胡寅",
        "content": "前僧已着草茅培，后死犹来瘗骨灰。\n一醉剧谈非为尔，自浇胸次有崔巍。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其四",
        "author": "胡寅",
        "content": "马饥人困日西昏，无限归鸦已着村。\n记取东禅风雨夕，卧无床荐阖无门。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其五",
        "author": "胡寅",
        "content": "不惜衝泥步步前，为闻幽处有明川。\n峯回路转酬劳客，一派琉璃春正妍。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其六",
        "author": "胡寅",
        "content": "跨溪临岸各清真，上客来临景更新。\n幽树好花修竹色，相鲜浮动镜中春。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其七",
        "author": "胡寅",
        "content": "种竹何时匝两垠，只今疎翠已情亲。\n会看染合全溪影，照映来游碧落身。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其八",
        "author": "胡寅",
        "content": "谑浪澜翻间诋诃，绝胜歌贯舞婆娑。\n解颐为听谈诗妙，脱腕空传草檄多。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其九",
        "author": "胡寅",
        "content": "莫笑田翁不任真，好贤留客意殊亲。\n海棠半拆山丹重，京洛何曾远客身。",
        "dynasty": "宋",
        "collection_info": null
    },
    {
        "title": "和叔夏十绝一宿云峯寺二到韩公庄三饭草衣岩四泊东禅剎五六七八游碧玉泉九访杨秀才十叔夏思归  其一○",
        "author": "胡寅",
        "content": "重按东皋岂自归，曾闻归思勇如飞。\n只因昨夜沉香帐，虮虱夤缘金缕衣。",
        "dynasty": "宋",
        "collection_info": null
    },
    {
        "title": "赴宣卿牡丹之集和奇父二首  其一",
        "author": "胡寅",
        "content": "胜业看花暖正繁，玉仙洪福且休论。\n初筵爱客尊俱尽，落笔成诗水共翻。\n京洛追游真似梦，风光流转绝无言。\n武林亦有西池否，安得姚黄奉至尊。",
        "dynasty": "宋",
        "collection_info": null
    },
    {
        "title": "赴宣卿牡丹之集和奇父二首  其二",
        "author": "胡寅",
        "content": "移得仙丹手自封，护花云结秀阴浓。\n未嫌芍药争时发，却有酴醿作酒供。\n喜见典型开朶，宁须绯紫计重重。\n定知禾黍胜桃李，何似犁牛问老农。",
        "dynasty": "宋",
        "collection_info": null
    },
    {
        "title": "和子扬云峯留题",
        "author": "胡寅",
        "content": "夙有水云趣，倦游尘土间。\n衝山为谁秀，几案我江山。",
        "dynasty": "宋",
        "collection_info": null
    },
    {
        "title": "题能仁竹轩竹皆猫头也",
        "author": "胡寅",
        "content": "负崖临壑几千竿，掩映虚堂绕曲栏。\n森矗翠幢参玉槊，毰毸绿凤戏青鸾。\n三冬已见龙孙起，六月犹便虎啸寒。\n置酒会歌貍首节，要令鼠子不相干。",
        "dynasty": "宋",
        "collection_info": null
    },
    {
        "title": "和彦达",
        "author": "胡寅",
        "content": "扶藤有兴即东西，不用花骢向月啼。\n閒看浮云倚危峤，静临流水瞰寒溪。\n过频幸乐鸡豚社，归暮何忧虎豹蹊。\n肯似世尘名利客，班荆折柳怅分携。",
        "dynasty": "宋",
        "collection_info": null
    },
    {
        "title": "上封登高",
        "author": "胡寅",
        "content": "今朝的的是重阳，独步崔巍觅醉乡。\n饱日山枫千树赤，绚秋岩菊一枝黄。\n幽禅出应耶城供，倦客来迎宴寝香。\n閒读旧题嗟岁月，功名回首鬓毛苍。",
        "dynasty": "宋",
        "collection_info": null
    },
    {
        "title": "题石头庵",
        "author": "胡寅",
        "content": "剥落烟云秋晚晴，身心无累此閒行。\n正听万壑松风满，想见西南新月生。",
        "dynasty": "宋",
        "collection_info": null
    },
    {
        "title": "送姜医与能仁西堂印老能仁韦宙读书之地",
        "author": "胡寅",
        "content": "韦公挟策漫荆榛，牧子亡羊也未真。\n百迭乱山秋思杳，半岩修竹岁寒亲。\n不须招手游莲社，且可冥心舍筏津。\n山芋畦蔬正味好，饷君姜醢助芳辛。",
        "dynasty": "宋",
        "collection_info": null
    },
    {
        "title": "和唐坚伯留题庄舍  其一",
        "author": "胡寅",
        "content": "无端世故若连环，独未忘怀𤱶亩间。\n不问落花随水远，最怜修竹伴人閒。\n非求垣屋须穷僻，自爱巾车得往还。\n已谕耕奴多艺秫，免教华髮变朱颜。",
        "dynasty": "宋",
        "collection_info": null
    },
    {
        "title": "和唐坚伯留题庄舍  其二",
        "author": "胡寅",
        "content": "卧看月落半瑶环，起唤清风紫翠间。\n玩意诗书千古乐，放怀天地一身閒。\n几多倦鸟归何晚，无限浮云去未还。\n不向此中真得趣，更论盘谷与商颜。",
        "dynasty": "宋",
        "collection_info": null
    },
    {
        "title": "和赵用明梅",
        "author": "胡寅",
        "content": "浄几寒窗日，翛然万虑忘。\n诗筒忽到手，花信已催籹。\n茅舍斜斜彴，冰溪短短墙。\n仙肤下姑射，娇额映昭阳。\n崔竹翻新画，龙涎出古香。\n有金攒蘂细，无绿认条长。\n慰荐骚人寂，挑撩酒态狂。\n雪游空泛剡，兰佩枉沉湘。\n隔屋吹生麝，盈枝纵夜光。\n讵能烦驿使，聊自占年芳。\n渡尽鸿飞影，迎开柳带黄。\n繁华收拾后，结子又先尝。",
        "dynasty": "宋",
        "collection_info": null
    },
    {
        "title": "再次前韵",
        "author": "胡寅",
        "content": "经年与花别，花意不相忘。\n绰约素情在，扫除时世籹。\n楚人轻剪伐，北客护垣墙。\n半树竹亭亚，几株溪水阳。\n可模非绝代，难学是生香。\n当结珠宫伴，休吹玉笛长。\n赏心甘烂醉，被恼漫颠狂。\n正当映乔岳，未应浮碧湘。\n松筠共潇洒，雪月佐辉光。\n自保孤根暖，宁随百草芳。\n远天方绚白，细雨便垂黄。\n佳实收功地，君羹必可尝。",
        "dynasty": "宋",
        "collection_info": null
    },
    {
        "title": "用明有携酒赏梅之约久而未至復和以督之",
        "author": "胡寅",
        "content": "美酒名花并，无情即易忘。\n小槽应注瀑，大树欲残籹。\n虽则通达道，其如隔缭墙。\n寄人惭大庾，求伴媿高阳。\n好傍枝间醉，时闻盏面香。\n已勤赓唱久，未覩肆筵长。\n月下疎疎映，风余片片狂。\n可怜花似雪，那得酒如湘。\n梦作瑶林去，斟浮玉斚光。\n八仙当避席，百卉定羞芳。\n莫待松醪碧，休寻蜜萼黄。\n风流贵公子，火急效原尝。",
        "dynasty": "宋",
        "collection_info": null
    },
    {
        "title": "和用明梅十三绝  其一",
        "author": "胡寅",
        "content": "的皪轻临宋玉墙，世间颜色尽凡籹。\n病夫欲作天花观，无奈时时得暗香。",
        "dynasty": "宋",
        "collection_info": null
    },
    {
        "title": "和用明梅十三绝  其二",
        "author": "胡寅",
        "content": "若道南枝春信微，如何开向雪飞时。\n却堪谢女因风句，休咏杨家腻肉肥。",
        "dynasty": "宋",
        "collection_info": null
    },
    {
        "title": "和用明梅十三绝  其三",
        "author": "胡寅",
        "content": "宁须较短復论长，拖白施朱亦两忘。\n有羡广平能草赋，病来无绪不成章。",
        "dynasty": "宋",
        "collection_info": null
    },
    {
        "title": "和用明梅十三绝  其四",
        "author": "胡寅",
        "content": "雪消天气一番新，水际逢春淑且真。\n未信长安多丽者，定知空谷有佳人。",
        "dynasty": "宋",
        "collection_info": null
    },
    {
        "title": "和用明梅十三绝  其五",
        "author": "胡寅",
        "content": "绿萼全胜红萼好，新枝争亚旧枝长。\n赏心未减春风蝶，傍蘂穿花栩栩狂。",
        "dynasty": "宋",
        "collection_info": null
    },
    {
        "title": "和用明梅十三绝  其六",
        "author": "胡寅",
        "content": "半开何惜恣追游，最怕风飘万点愁。\n倘是仙山有真籍，待凭方士更迟留。",
        "dynasty": "宋",
        "collection_info": null
    },
    {
        "title": "和用明梅十三绝  其七",
        "author": "胡寅",
        "content": "要写横斜临水枝，应从淡墨见依稀。\n画师未必传天巧，争似西厢月影微。",
        "dynasty": "宋",
        "collection_info": null
    },
    {
        "title": "和用明梅十三绝  其八",
        "author": "胡寅",
        "content": "玉管吹残满地霜，去年遗恨不能忘。\n还来月下呈疎影，先向风前试晚籹。",
        "dynasty": "宋",
        "collection_info": null
    },
    {
        "title": "和用明梅十三绝  其九",
        "author": "胡寅",
        "content": "寒梅应不是甘棠，我辈为诗岂面墙。\n便对雪霜矜节操，未妨云雨下巫阳。",
        "dynasty": "宋",
        "collection_info": null
    },
    {
        "title": "和用明梅十三绝  其一○",
        "author": "胡寅",
        "content": "漫说琼花淮海阳，要知兰蕙不能香。\n人间草木如相对，宁遣诗仙引兴长。",
        "dynasty": "宋",
        "collection_info": null
    },
    {
        "title": "和用明梅十三绝  其一一",
        "author": "胡寅",
        "content": "醉把天葩嚼蘂香，笔端翻水趁诗狂。\n结成却荐和羹鼎，妙手先从锜釜湘。",
        "dynasty": "宋",
        "collection_info": null
    },
    {
        "title": "和用明梅十三绝  其一二",
        "author": "胡寅",
        "content": "公子曾游翰墨场，诗成寒律带春光。\n杯中竹叶悠悠梦，句裏梅花字字芳。",
        "dynasty": "宋",
        "collection_info": null
    },
    {
        "title": "和用明梅十三绝  其一三",
        "author": "胡寅",
        "content": "指数春回驱岁寒，催令花落鼻先酸。\n要须晴昊开芳草，乱插繁华足意看。",
        "dynasty": "宋",
        "collection_info": null
    },
    {
        "title": "和赵庙欲携尊赏残梅二绝  其一",
        "author": "胡寅",
        "content": "为惜纷纷作雪飞，忍看桃李便芳菲。\n小瓶留得春风面，尚可携壶一醉归。",
        "dynasty": "宋",
        "collection_info": null
    },
    {
        "title": "和赵庙欲携尊赏残梅二绝  其二",
        "author": "胡寅",
        "content": "离离疎蘂抱寒条，开晚浑疑雪未消。\n风雨助君悭且涩，吹将诗句淡相撩。",
        "dynasty": "宋",
        "collection_info": null
    },
    {
        "title": "出门偶成",
        "author": "胡寅",
        "content": "饭已柴扉手自开，杖藜三径久徘徊。\n忽惊无雨溪流涨，遥认他山雪浪来。\n叶暗青云环舍竹，树团香玉绕池梅。\n春光已近宜行乐，未怕年华冉冉催。",
        "dynasty": "宋",
        "collection_info": null
    },
    {
        "title": "寄奇父",
        "author": "胡寅",
        "content": "似闻北舍与南隣，各向西畴答问津。\n独使丈人留阒寂，更无佳客奉光尘。\n思公待泛山阴雪，破闷须携麯米春。\n往行前言未多识，古来元重老成人。",
        "dynasty": "宋",
        "collection_info": null
    },
    {
        "title": "携酒访奇父小酌竹斋以诗来谢次其韵",
        "author": "胡寅",
        "content": "优游林麓避尘沙，杖策巾横一幅纱。\n却老自烧金鼎药，醒心时进玉川茶。\n鈎窗爱日频迁坐，荫竹流泉屡满漥。\n常记此欢同醉处，歈歌折柳舞传巴。",
        "dynasty": "宋",
        "collection_info": null
    },
    {
        "title": "和奇父再寄首韵奇父易用",
        "author": "胡寅",
        "content": "酒影何时有画蛇，灯光不必罩红纱。\n幸能真率时添菜，未忆柔纤笑捧茶。\n世路风波常起伏，醉乡田地绝隆漥。\n爱公诗句如清瑟，自比流鱼感瓠巴。",
        "dynasty": "宋",
        "collection_info": null
    },
    {
        "title": "碧泉芍药四首  其一",
        "author": "胡寅",
        "content": "晕紫层红各自花，翠痕稠叶整还斜。\n有情岂必含春泪，自是殷勤管岁华。",
        "dynasty": "宋",
        "collection_info": null
    },
    {
        "title": "碧泉芍药四首  其二",
        "author": "胡寅",
        "content": "林影溪光风力微，黄鹂隔叶啭还飞。\n从教万点飘浮去，頼有庭花愿不违。",
        "dynasty": "宋",
        "collection_info": null
    },
    {
        "title": "碧泉芍药四首  其三",
        "author": "胡寅",
        "content": "春事纷纶去，槐阴襞积来。\n此花方靓丽，待我正徘徊。\n堕砌晨霞烂，凌波锦帐开。\n有怀能赋客，把酒独登台。",
        "dynasty": "宋",
        "collection_info": null
    },
    {
        "title": "碧泉芍药四首  其四",
        "author": "胡寅",
        "content": "乐水频频到，寻花特特来。\n余春初自媚，清赏未能回。\n雨裹仙苞重，风扶秀脸开。\n宝刀移造化，单叶变楼台。",
        "dynasty": "宋",
        "collection_info": null
    },
    {
        "title": "三月晦和唐人韵诗云三月正当三十日风光别我苦吟身共君今夜不须寐未到五更犹是春",
        "author": "胡寅",
        "content": "一气冲融转大钧，四时舒卷见全身。\n若云春向晨钟断，须信诗人未识春。",
        "dynasty": "宋",
        "collection_info": null
    },
    {
        "title": "和坚伯碧泉留题",
        "author": "胡寅",
        "content": "欲濯冠缨尘垢侵，梁亭横占一源深。\n碧纱演漾苍鱼色，黛白因依翠木阴。\n疏沼岂惟三凤饮，买山初听一龙吟。\n请君莫惜来游屡，耆旧风流尚可寻。",
        "dynasty": "宋",
        "collection_info": null
    },
    {
        "title": "和毛生瑞香",
        "author": "胡寅",
        "content": "久雨妨园涉，奇芬待客吹。\n今朝搴翠幄，晴日丽繁枝。\n一一花相簇，翩翩蝶未知。\n熏篝蒙紫锦，香过每轻披。",
        "dynasty": "宋",
        "collection_info": null
    },
    {
        "title": "赠刘仲固",
        "author": "胡寅",
        "content": "恭惟事契逾三纪，一醉昇州十八年。\n回念壮游多契阔，欣逢情话重留连。\n珠庭骨相封侯在，金奏诗章落笔传。\n预恐西风送离袂，莫孤南阜好林泉。",
        "dynasty": "宋",
        "collection_info": null
    },
    {
        "title": "谢彦修携具见过",
        "author": "胡寅",
        "content": "识字深惭扬子云，载醪何以塞殷勤。\n山腾海浪兼天碧，雨荐秋声映烛闻。\n秘藏未能窥佛界，剧谈聊足张吾军。\n浮蛆玉色人间少，判却陶然引十分。",
        "dynasty": "宋",
        "collection_info": null
    },
    {
        "title": "和彦冲晚饮",
        "author": "胡寅",
        "content": "北涧霜翻浪，南山翠竹堆。\n早酣随梦断，晚酌傍池开。\n莫放清欢阙，从教急管催。\n精深与雄健，剩欲见天才。",
        "dynasty": "宋",
        "collection_info": null
    },
    {
        "title": "和彦仲长汀铺留题",
        "author": "胡寅",
        "content": "瘦马鞭犹懒，长亭室正虚。\n五言留败壁，一饭饱新蔬。\n阅世但如许，浮生宁愿余。\n茅檐与藻梲，等观是蘧庐。",
        "dynasty": "宋",
        "collection_info": null
    },
    {
        "title": "和彦冲云际院留题",
        "author": "胡寅",
        "content": "久闻幽寺渺云间，且向新诗见一斑。\n不羡宝华承白足，最怜澄水漾秋山。\n飞车要度重重岭，繫艇还思浅浅湾。\n弹指大千何远近，却将游想付无还。",
        "dynasty": "宋",
        "collection_info": null
    },
    {
        "title": "和彦冲茉莉二首  其一",
        "author": "胡寅",
        "content": "易刻无瑕玉，难匀不汗籹。\n有谁同素绚，无物比生香。\n宝靥三年笑，氷肌六月凉。\n畹兰何足佩，怀瑾枉沉湘。",
        "dynasty": "宋",
        "collection_info": null
    },
    {
        "title": "和彦冲茉莉二首  其二",
        "author": "胡寅",
        "content": "谪堕天仙子，生憎袨服籹。\n华云油泼碧，花雪麝开香。\n晒喜金鸦热，洗宜玉井凉。\n芳根如可乞，携取诧娥湘。",
        "dynasty": "宋",
        "collection_info": null
    },
    {
        "title": "和彦冲新凉",
        "author": "胡寅",
        "content": "河朔时堪拟，溟南意懒图。\n相羊逢胜地，潇洒似精庐。\n暝翠千山合，芳红一雨濡。\n跳金鱼亦乐，烁石暑全无。\n昨梦暌神女，沉疴问鬼臾。\n无轮生四角，有愤反三隅。\n方羡溪塘满，俄趋岸柳疎。\n共欣甘入稻，仍喜脆归蔬。\n歌舞还萦座，盘肴不趁虚。\n放言庸喋喋，引釂愿徐徐。\n有客敦农圃，多忧出赋租。\n但教鱼菽具，何必囷仓余。\n来卷千钟尽，归乘万窍呼。\n御风非数数，爱酒亦如如。",
        "dynasty": "宋",
        "collection_info": null
    },
    {
        "title": "小饮武夷道士吴之奇竹坡兼示章副观",
        "author": "胡寅",
        "content": "福地今身到，玄天旧迹非。\n溪声宁有谓，山意了无机。\n俨立千云纛，同来二羽衣。\n酒新良可饮，棋妙不须围。",
        "dynasty": "宋",
        "collection_info": null
    },
    {
        "title": "游武夷赠刘生",
        "author": "胡寅",
        "content": "六曲睎真馆，千松夺秀亭。\n回桡失相值，载酒约重经。\n小雨装图画，红尘隔杳冥。\n更烦横铁笛，吹与众仙聆。",
        "dynasty": "宋",
        "collection_info": null
    },
    {
        "title": "十二月二十一日见雪于籍溪",
        "author": "胡寅",
        "content": "何事团炉一笑譁，穷冬纔许见琼花。\n细论剪刻谁能解，欲斗轻明岂易加。\n且共落梅纷沼鑑，未须融玉挂檐牙。\n知君素有阳春句，可但梁园着赋夸。",
        "dynasty": "宋",
        "collection_info": null
    },
    {
        "title": "谢道醇见和",
        "author": "胡寅",
        "content": "畏隹于喁处处譁，先春吹出万林花。\n要看腊瑞三番白，宁许霜威十倍加。\n瓦陇未平俄淅沥，冰池难合漫槎牙。\n若嫌吾土山川暖，蜀客相逢尚可夸。",
        "dynasty": "宋",
        "collection_info": null
    },
    {
        "title": "二十七日立春夜雪高下尽白闽中所谓大雪也",
        "author": "胡寅",
        "content": "晓来儿女共諠譁，喜见东风扬水花。\n鹤羽赐衣方一袭，小巅冠玉已三加。\n高眠有客关蓬户，低唱无人拍翠牙。\n白帝出游应最乐，月旌蜺旆正豪夸。",
        "dynasty": "宋",
        "collection_info": null
    },
    {
        "title": "二十八日快晴",
        "author": "胡寅",
        "content": "阴机谁使弄譁譁，摽彼无梅漫有花。\n银海夜潮犹未落，火轮朝驭早相加。\n应惭余润归麰麦，未怯隆寒战齿牙。\n莫笑鬓毛轻点缀，龙钟姦黠两矜夸。",
        "dynasty": "宋",
        "collection_info": null
    },
    {
        "title": "读礼至五十始衰有感示彦冲",
        "author": "胡寅",
        "content": "虚斋永昼玩陈编，千古昭昭尚有传。\n昨梦饱经全盛日，此生俄叹始衰年。\n不须把镜删鬚雪，且愿疏封拓酒泉。\n咫尺刘郎住仙境，桃溪应许刺鱼船。",
        "dynasty": "宋",
        "collection_info": null
    },
    {
        "title": "和仲固",
        "author": "胡寅",
        "content": "多谢春风吹雨晴，出遨今日计初程。\n去随碧涧䙰褷上，归与閒云澹沱行。\n顺理以观皆有趣，会心之乐最难名。\n山间桃柳宁知此，敛笑舒颦亦自情。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其一",
        "author": "胡寅",
        "content": "映空微雨不成丝，约勒桃花欲动时。\n争奈东风有情思，晓红轻笑竹边枝。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其二",
        "author": "胡寅",
        "content": "碧沙承水漾娇春，弱柳萦烟作浅颦。\n正好追寻沂上侣，未须攀赠灞桥人。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其三",
        "author": "胡寅",
        "content": "残梅昨日尚盈盈，一夜溪桥风雨声。\n不是微酸注香蒂，箇中幽恨即难平。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其四",
        "author": "胡寅",
        "content": "人日春愁连上元，薄寒吹雨罩花村。\n传柑说道昇平復，梦断鳌灯放五门。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其五",
        "author": "胡寅",
        "content": "微茫烟溆见人家，四合青山雨遍遮。\n画出江乡二三月，河豚安得配芦芽。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其六",
        "author": "胡寅",
        "content": "花事先从桃李来，海棠红杏即相催。\n化工节度重重好，护得山丹最后开。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其七",
        "author": "胡寅",
        "content": "红含宿雨两三枝，浄插铜瓶浥注之。\n不是灵芸初一见，也非迷路武陵时。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其八",
        "author": "胡寅",
        "content": "晚菘争上碧瑶簪，芥也芳心苦復甘。\n未见菜头论白黑，何人携钵肯同参。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其九",
        "author": "胡寅",
        "content": "菊本离离趁雨栽，杞根成壠更深培。\n诗人自古无供给，倘有敲门载酒来。",
        "dynasty": "宋",
        "collection_info": null
    },
    {
        "title": "春日幽居示仲固彦冲十绝  其一○",
        "author": "胡寅",
        "content": "染溪曾是竹千竿，岁久生鳞化碧滩。\n頼有龙孙振根拨，且须深蛰捍涛澜。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其一",
        "author": "胡寅",
        "content": "临流负巘百年居，手植松楠合抱株。\n传写春光入诗句，味之如对辋川图。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其二",
        "author": "胡寅",
        "content": "有兴相寻即扣门，不须招致简书繁。\n试从大雅歌鶑谷，未羡词人侈兔园。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其三",
        "author": "胡寅",
        "content": "欲驻长春学道家，如何白雪是黄芽。\n聊凭高士五株柳，为问仙人三朶花。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其四",
        "author": "胡寅",
        "content": "旧花一一斩新春，慰荐经行自在身。\n且使缓开常照眼，莫教轻堕恐伤神。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其五",
        "author": "胡寅",
        "content": "西园闻道径封苔，落落髯仙去不回。\n安石中年离索意，吾徒笑口且频开。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其六",
        "author": "胡寅",
        "content": "春半曾无决定晴，今朝初上九天明。\n槛花莞尔窥人意，林鸟嘤然求友声。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其七",
        "author": "胡寅",
        "content": "陶公春日事西畴，不是同羣沮溺流。\n君亦荷锄贪雨足，谁知幽意在沧洲。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其八",
        "author": "胡寅",
        "content": "仙居何异武陵溪，泛出残红春水肥。\n拟欲泝流兼载酒，应容艇子傍苔矶。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其九",
        "author": "胡寅",
        "content": "箨龙本是飞天物，养鳖宜充照席珍。\n一饭午窗春睡起，羲皇而上更何人。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其一○",
        "author": "胡寅",
        "content": "栽培君子要添丁，护惜龙儿出锦綳。\n莫学当年馋太守，直须脱粟伴藜羹。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其一一",
        "author": "胡寅",
        "content": "正眼如君了了明，未尝沉醉本来醒。\n自将周易规儿辈，白马空传一藏经。",
        "dynasty": "宋",
        "collection_info": null
    },
    {
        "title": "和仲固春日村居即事十二绝  其一二",
        "author": "胡寅",
        "content": "似闻寂寂带经锄，老圃何知莫问渠。\n况是汉阴机事息，岂忧芳草翳嘉蔬。",
        "dynasty": "宋",
        "collection_info": null
    },
    {
        "title": "题翁道人竹轩",
        "author": "胡寅",
        "content": "寄语东阳翁道人，开轩种竹意何亲。\n经春又看龙孙上，晚岁宁忧凤食贫。\n风月肯来聊竞爽，尘嚣不到独相亲。\n何时柱杖敲门去，若比王猷懒更真。",
        "dynasty": "宋",
        "collection_info": null
    },
    {
        "title": "题斯行厚亲庵世祀阁二首  其一",
        "author": "胡寅",
        "content": "轩冕身犹寄，金赀意不存。\n永怀三釜乐，当把一经翻。\n静室依松柏，清规遗子孙。\n里仁如长者，真使薄夫敦。",
        "dynasty": "宋",
        "collection_info": null
    },
    {
        "title": "题斯行厚亲庵世祀阁二首  其二",
        "author": "胡寅",
        "content": "不用登临趣，凭高心重催。\n庞公勤上冢，束晳更循陔。\n羊枣终身慕，莪蒿鞠子哀。\n年年拜寒食，岂但数云来。",
        "dynasty": "宋",
        "collection_info": null
    },
    {
        "title": "赠李子扬",
        "author": "胡寅",
        "content": "洛社看花各妙年，那知关塞起狼烟。\n旧游只有山川在，佳政时闻岭峤传。\n对酒鲜欢吾老矣，登高能赋子依然。\n不忘鸡黍平生约，更泛潇湘下水船。",
        "dynasty": "宋",
        "collection_info": null
    },
    {
        "title": "和彦达落梅",
        "author": "胡寅",
        "content": "为问东风有底忙，吹成疏雪洒林塘。\n应知剩馥归香骨，谁拾残英试粉粧。\n安得反魂三折臂，漫披能赋九迴肠。\n枝间頼有青青子，不遣行人折过墙。",
        "dynasty": "宋",
        "collection_info": null
    },
    {
        "title": "简奇父",
        "author": "胡寅",
        "content": "累旬不见孙夫子，闻学神农阖户眠。\n药物谅能收近效，精神应復类癯仙。\n欲趋丈室求高论，恐费华池溉下田。\n指日春风动花柳，也须乘兴慕斜川。",
        "dynasty": "宋",
        "collection_info": null
    },
    {
        "title": "从赵庙求菖蒲",
        "author": "胡寅",
        "content": "欲从蒲涧问安期，仙事茫茫不可知。\n何许寸根仍穊节，解教霜鬓却青丝。\n风流公子茝兰伴，憔悴骚人香草诗。\n乞取萧踈映窗几，苍然常揖岁寒姿。",
        "dynasty": "宋",
        "collection_info": null
    },
    {
        "title": "和赵荣州",
        "author": "胡寅",
        "content": "兵戎暌隔几春秋，又向南州话北州。\n一饭识君尘外趣，三川回首梦中游。\n可堪丽藻相华宠，自断沉疴合罢休。\n安得卜隣如二老，杖藜来往亦风流。",
        "dynasty": "宋",
        "collection_info": null
    },
    {
        "title": "和奇父二首  其一",
        "author": "胡寅",
        "content": "示病维摩体暂癯，习閒中散礼诚疏。\n已知道义能相与，故使情交得自如。\n前日又欣挥麈尾，何时重见命巾车。\n栖迟甘就衡门下，不见龙章卧草庐。",
        "dynasty": "宋",
        "collection_info": null
    },
    {
        "title": "和奇父二首  其二",
        "author": "胡寅",
        "content": "丈室虚明了不扃，寸田芜废正须耕。\n容颜半叹年华改，品目犹烦月旦评。\n洗砺子荆真可慕，中庸伯始竟何成。\n且将礼节规儿辈，不止文书记姓名。",
        "dynasty": "宋",
        "collection_info": null
    },
    {
        "title": "和洪秀才八首  其一",
        "author": "胡寅",
        "content": "杖策纷纷是，谁能志大猷。\n觕衣与粝饭，长夏及清秋。\n辩论轻三耳，斋明见两眸。\n圣门多要妙，文艺不须游。",
        "dynasty": "宋",
        "collection_info": null
    },
    {
        "title": "和洪秀才八首  其二",
        "author": "胡寅",
        "content": "自昔超羣者，无非远大猷。\n要令心似镜，莫遣气横秋。\n末学多墙面，深窥异瞽眸。\n君看颜氏子，何以过商游。",
        "dynasty": "宋",
        "collection_info": null
    },
    {
        "title": "和洪秀才八首  其三",
        "author": "胡寅",
        "content": "爱酒希元亮，敲门重子猷。\n孤松将秀岭，万竹已摇秋。\n懒去手搔髮，兴来书映眸。\n此生当皎皎，毋作梦中游。",
        "dynasty": "宋",
        "collection_info": null
    },
    {
        "title": "和洪秀才八首  其四",
        "author": "胡寅",
        "content": "于今闻议论，自昔际风猷。\n劲柏君凌雪，衰蒲我望秋。\n读书钦满腹，歌舞倦回眸。\n岂但人称善，无惭马少游。",
        "dynasty": "宋",
        "collection_info": null
    },
    {
        "title": "和洪秀才八首  其五",
        "author": "胡寅",
        "content": "栽花为事业，种秫是谋猷。\n不羡两蜗角，从教双鬓秋。\n登楼山抹黛，垂钓水澄眸。\n此乐应谁侣，雩风昔从游。",
        "dynasty": "宋",
        "collection_info": null
    },
    {
        "title": "和洪秀才八首  其六",
        "author": "胡寅",
        "content": "鄙人闻道晚，何以播芳猷。\n未就三年刻，还惊一叶秋。\n论交无白足，对客有青眸。\n之子怀仙趣，相期汗漫游。",
        "dynasty": "宋",
        "collection_info": null
    },
    {
        "title": "和洪秀才八首  其七",
        "author": "胡寅",
        "content": "有烦推后觉，未克继先猷。\n痼疾资医缓，心专慕弈秋。\n远游方策足，参倚在凝眸。\n更仗磋磨力，时时警惰游。",
        "dynasty": "宋",
        "collection_info": null
    },
    {
        "title": "和洪秀才八首  其八",
        "author": "胡寅",
        "content": "闻说频频党，深遵秩秩猷。\n题评归月旦，裁鑑比阳秋。\n赋谢雕虫手，诗通美盼眸。\n看君多直谅，端似汉朱游。",
        "dynasty": "宋",
        "collection_info": null
    },
    {
        "title": "示法轮长老",
        "author": "胡寅",
        "content": "人间膏火日烹煎，尘外光阴可判年。\n路转峯回能几许，鸟啼花发故依然。\n同游多病空携酒，相对忘机不话禅。\n请撤溪桥休送客，却须多种远公莲。",
        "dynasty": "宋",
        "collection_info": null
    },
    {
        "title": "题樟源岭下老妪井栏妪百五岁",
        "author": "胡寅",
        "content": "嘻嘻呀呀三伏中，投鞭拭汗一亩宫。\n铜瓶击深响鞺鞳，翠绠引重声珰东。\n雪花下咽肌骨醒，风腋泛驾仙灵通。\n百年老妪羽化久，名与甘井垂无穷。",
        "dynasty": "宋",
        "collection_info": null
    },
    {
        "title": "和杨秀才二首  其一",
        "author": "胡寅",
        "content": "林下何所乐，放怀天地中。\n青山供客眼，明月与君同。\n静听蕉窗雨，閒披芰沼风。\n未忘蒿目意，时一梦周公。",
        "dynasty": "宋",
        "collection_info": null
    },
    {
        "title": "和杨秀才二首  其二",
        "author": "胡寅",
        "content": "林下何所乐，游心书史中。\n时窥言语外，默想圣贤同。\n沂水有余咏，舞雩多好风。\n区区守一介，未肯易三公。",
        "dynasty": "宋",
        "collection_info": null
    },
    {
        "title": "和仁仲",
        "author": "胡寅",
        "content": "岩壑风烟可写忧，千竿筠玉凈修修。\n弟兄无故兼三乐，杯斚相欢第一秋。\n岂似墨卿夸楚泽，最宜从事到青州。\n胸中固自春风在，小试安能学太丘。",
        "dynasty": "宋",
        "collection_info": null
    },
    {
        "title": "示延平日者",
        "author": "胡寅",
        "content": "万物森然播大钧，一言鈎诀妙通神。\n捲帘与客谈忠孝，袖手观时任屈伸。\n燕石勒名应有日，凌烟图像果何人。\n且从冠盖林中看，莫滞天涯与水滨。",
        "dynasty": "宋",
        "collection_info": null
    },
    {
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其一",
        "author": "胡寅",
        "content": "云归龙泽寺，风引墨池船。\n谁识行藏妙，空惊岁序迁。\n从行矜壮齿，抚事嘆华颠。\n约略人间世，耆僧亦怃然。",
        "dynasty": "宋",
        "collection_info": null
    },
    {
        "title": "绍兴壬子六月先公再被掖垣之命某时侍行自清江登舟经祖印江口趋行在所未几罢归还憩丰城之龙泽寺明年初夏归隠南山己巳岁予偶游祖印留宿寺僧惠嵩能道昔寓龙泽之梗概两寺相望盖五十里时先公没十有二年矣予亦衰病投绂俯仰悲慨因成两诗以遗嵩  其二",
        "author": "胡寅",
        "content": "车骑纷来去，帆樯竞泝沿。\n云閒天淡淡，江静竹娟娟。\n耻学飞腾术，慵参寂灭禅。\n春风常满意，无处不怡然。",
        "dynasty": "宋",
        "collection_info": null
    },
    {
        "title": "宿余干临江高寺题清音寺",
        "author": "胡寅",
        "content": "閒身何事有尘劳，憩息欣逢一榻高。\n瀼水转湾如玉玦，曲洲斜抱记檀槽。\n凭栏偶见飞鸿翼，对酒仍持紫蟹螯。\n畴昔未观东汇泽，片帆聊欲驾洪涛。",
        "dynasty": "宋",
        "collection_info": null
    },
    {
        "title": "题中元观次黎才翁韵",
        "author": "胡寅",
        "content": "挂了衣冠却问农，几回欹枕听晨钟。\n壮怀不与浮云渺，宿疹犹资大药功。\n想像濠梁宁有趣，追寻风驭岂无踪。\n道人要识春台乐，须向壶公问所从。",
        "dynasty": "宋",
        "collection_info": null
    },
    {
        "title": "十二月酴醾盛开",
        "author": "胡寅",
        "content": "不虞集霰与飞霜，可但寒梅度暗香。\n翠碧重敷秋后叶，玉明争绚晓来粧。\n应怜高架袅清艷，谁道疎条无妙芳。\n折向清尊沾剩馥，与君冬日对春阳。",
        "dynasty": "宋",
        "collection_info": null
    },
    {
        "title": "和仁仲治圃三首  其一",
        "author": "胡寅",
        "content": "扶持嘉树起条枚，未觉风前齿髮颓。\n深凿坐邀千涧水，纵观如步九层台。\n云间秀巘浓还淡，案上陈编阖又开。\n莫似昔贤夸独乐，与人同处首应回。",
        "dynasty": "宋",
        "collection_info": null
    },
    {
        "title": "和仁仲治圃三首  其二",
        "author": "胡寅",
        "content": "不遣身心同槁灰，化工随手自量裁。\n一栏仙蘤端倪露，九畹崇兰次第栽。\n生意可观那画得，暗香难觅偶吹来。\n柴门漫说何曾闭，俗驾经过也未猜。",
        "dynasty": "宋",
        "collection_info": null
    },
    {
        "title": "和仁仲治圃三首  其三",
        "author": "胡寅",
        "content": "愦瞀年来药渐须，喜君犹自手抄书。\n尘冠固合悬圬壁，羽扇何当出草庐。\n胜景但逢诗发遣，壮怀聊用酒驱除。\n寄身扰扰胶胶者，奇货从来不可居。",
        "dynasty": "宋",
        "collection_info": null
    },
    {
        "title": "谪居新昌过黄罴岭",
        "author": "胡寅",
        "content": "昔年曾作守，旌骑拥山头。\n省己无遗爱，投荒历旧游。\n妻儿相翼卫，风雨漫淹留。\n力学如何验，仁人乃不忧。",
        "dynasty": "宋",
        "collection_info": null
    },
    {
        "title": "游龙山寺六祖故居也",
        "author": "胡寅",
        "content": "范阳卢以仕南迁，卜宅空山不计年。\n间气有钟超象类，美材无匠制方圆。\n谁能判断风旛话，等是追随粥饭缘。\n携客同来又同去，浮屠依旧插苍烟。",
        "dynasty": "宋",
        "collection_info": null
    },
    {
        "title": "次刘坦见和",
        "author": "胡寅",
        "content": "君以苛留我罪迁，乡情相值且忘年。\n归心莫共孤云远，定性当如皓月圆。\n沂水舞雩方有咏，曹溪寻派即无缘。\n向来策杖经行地，不碍浑如石壁烟。",
        "dynasty": "宋",
        "collection_info": null
    },
    {
        "title": "喜雨",
        "author": "胡寅",
        "content": "闻说频年旱，先怀併日忧。\n家书不易到，囷米谅难求。\n一雨连三夕，千仓裕九秋。\n若为知帝力，鼓腹听蛮讴。",
        "dynasty": "宋",
        "collection_info": null
    },
    {
        "title": "治园二首  其一",
        "author": "胡寅",
        "content": "涉圃亲锄草，分畦剩种蔬。\n润通隣沼近，色映野云虚。\n瘴重难求药，心閒易看书。\n但令羹有梜，那嘆食无鱼。",
        "dynasty": "宋",
        "collection_info": null
    },
    {
        "title": "治园二首  其二",
        "author": "胡寅",
        "content": "莱菔瑶英体，芜菁翠羽丛。\n压黄千叶韭，竞秀一畦葱。\n渰渰金茎露，翻翻玉宇风。\n不忘藏聚力，酰醤有无同。",
        "dynasty": "宋",
        "collection_info": null
    },
    {
        "title": "喜义卿得子端倅摄新守",
        "author": "胡寅",
        "content": "喜乐民宜甚，平反笑屡春。\n故应熊梦协，还见凤毛新。\n桂籍他年继，桑弧旧俗因。\n岂无汤餠会，也合到穷宾。",
        "dynasty": "宋",
        "collection_info": null
    },
    {
        "title": "和郡将劝农",
        "author": "胡寅",
        "content": "仁政惟敦本，躬行岂好夸。\n舞停衫扬雪，盘藉绮如霞。\n童马争骑竹，村厖息吠花。\n向来观馌地，和气满家家。",
        "dynasty": "宋",
        "collection_info": null
    },
    {
        "title": "酬黄执礼见和",
        "author": "胡寅",
        "content": "闻从轺车出，勤农不务夸。\n欢谣驱宿雾，飞盖乱晨霞。\n醉偃风前草，诗装锦上花。\n也将求二顷，输税补公家。",
        "dynasty": "宋",
        "collection_info": null
    },
    {
        "title": "再美劝农",
        "author": "胡寅",
        "content": "邦本古攸重，民天辞匪夸。\n讵能皆辟谷，漫道独餐霞。\n一笑为良茧，力耕无卖花。\n信知豳七月，于耜起周家。",
        "dynasty": "宋",
        "collection_info": null
    },
    {
        "title": "观诸人唱和",
        "author": "胡寅",
        "content": "五言虽窘步，才力竞雄夸。\n壑耸千章木，霄霏五色霞。\n声谐金掷地，梦到笔生花。\n岂谓明珠贯，清辉照蔀家。",
        "dynasty": "宋",
        "collection_info": null
    },
    {
        "title": "和王维三首  其一",
        "author": "胡寅",
        "content": "老矣鸡栖爱一廛，生涯随分不求全。\n一杯那復思身后，三爵聊将补食前。",
        "dynasty": "宋",
        "collection_info": null
    },
    {
        "title": "和王维三首  其二",
        "author": "胡寅",
        "content": "素不能诗復戒吟，辱君笙鹤堕清音。\n何须风月三千首，已洗尘埃一寸心。",
        "dynasty": "宋",
        "collection_info": null
    },
    {
        "title": "和王维三首  其三",
        "author": "胡寅",
        "content": "蓬门相直是南山，傍着丹梯尚可攀。\n野兴旧同流水远，道心今共白云閒。",
        "dynasty": "宋",
        "collection_info": null
    },
    {
        "title": "和黄执礼六首  其一",
        "author": "胡寅",
        "content": "税得东家一亩宫，向来喧市马牛风。\n誓将尤悔加深省，肯为饥寒嘆屡空。\n十里溪山愁眼外，数家梧竹画屏中。\n惠然更感无双子，时有高谈发蔽蒙。",
        "dynasty": "宋",
        "collection_info": null
    },
    {
        "title": "和黄执礼六首  其二",
        "author": "胡寅",
        "content": "赐墙那及仲尼宫，妄意坚高立下风。\n志士有求虽汲汲，鄙夫无得漫空空。\n诗鸣寡学安能善，酒圣多愁讵敢中。\n惟頼有朋想博约，过情之誉岂宜蒙。",
        "dynasty": "宋",
        "collection_info": null
    },
    {
        "title": "和黄执礼六首  其三",
        "author": "胡寅",
        "content": "浮生均是大槐宫，永日聊便竹簟风。\n若要语言求要妙，犹将笔墨画虚空。\n一区聊寄尘嚣外，万景皆归眺望中。\n敢似越鸡孵鹄卵，正惭云将问鸿蒙。",
        "dynasty": "宋",
        "collection_info": null
    },
    {
        "title": "和黄执礼六首  其四",
        "author": "胡寅",
        "content": "律吕旋相六十宫，声如佳句比南风。\n自非诗印全提得，难使言瑕一洗空。\n已向襟灵窥致远，更从彪炳见弸中。\n读书有益非虚语，请看孙权与阿蒙。",
        "dynasty": "宋",
        "collection_info": null
    },
    {
        "title": "和黄执礼六首  其五",
        "author": "胡寅",
        "content": "尚德南宫勇北宫，羡君兼有古人风。\n无双自昔称江夏，第一于今鄙解空。\n会友更求三以上，策名应簉二之中。\n须惭颣语赓黄绢，但可厨人作醤蒙。",
        "dynasty": "宋",
        "collection_info": null
    },
    {
        "title": "和黄执礼六首  其六",
        "author": "胡寅",
        "content": "文才久合步蟾宫，未肯争抟九万风。\n剩欲论诗宗典乐，故应怜我隶司空。\n高山宛在绿琴裏，白髮从多清镜中。\n要识起予真赏意，圣门千古望龟蒙。",
        "dynasty": "宋",
        "collection_info": null
    },
    {
        "title": "送茶与执礼以诗来谢和之",
        "author": "胡寅",
        "content": "箪瓢曾不饱颜回，何事新茶转海来。\n八餠尚怀经幄赐，一苞聊对岭云开。\n分君要使浇书腹，待客应须罢酒罍。\n自笑玉川空两腋，清风无梦到蓬莱。",
        "dynasty": "宋",
        "collection_info": null
    },
    {
        "title": "黄倅生日送茶寿之",
        "author": "胡寅",
        "content": "北苑仙芽紫玉方，年年包篚贡甘香。\n愿君饮罢风生腋，飞到蓬莱日月长。",
        "dynasty": "宋",
        "collection_info": null
    },
    {
        "title": "和李靖",
        "author": "胡寅",
        "content": "三间茅屋陋无人，聊着投荒罪垢身。\n此地相逢应有数，他年重见復何因。\n雅骚我岂堪嘉赠，逸足君宜据要津。\n更把一尊当雨霁，坐看冰鑑拓秋旻。",
        "dynasty": "宋",
        "collection_info": null
    },
    {
        "title": "寄题赵化州清白亭",
        "author": "胡寅",
        "content": "闻话维城刺史尊，关西夫子是师门。\n太清不取班超论，坚白宁同惠子言。\n棐几萧然心似寄，银鈎精甚势如鶱。\n政成归报蘧庐子，常使甘棠庇本根。",
        "dynasty": "宋",
        "collection_info": null
    },
    {
        "title": "和黄倅祈求有应",
        "author": "胡寅",
        "content": "海山和气四时连，太守宾僚自十仙。\n明恕而行非苟尔，感通之效固昭然。\n萌心甘泽云从地，举意晴旸日丽天。\n可但南冠瓶有粟，家家酣咏太平年。",
        "dynasty": "宋",
        "collection_info": null
    },
    {
        "title": "又和锦阜登高",
        "author": "胡寅",
        "content": "久废危亭也待时，俄然榱栋出镃基。\n已应气象轩城表，更觉登临冠海湄。\n万里秋风宜落帽，四并高会称传巵。\n幽人但把东篱菊，坐看南山久未移。",
        "dynasty": "宋",
        "collection_info": null
    },
    {
        "title": "再和前韵本欲创亭以穫时而止",
        "author": "胡寅",
        "content": "不因修筑废农时，欲以仁心翊化基。\n野草从来丰可藉，量陂元自渺无湄。\n登临有惬三檛鼓，衰病多惭一斗巵。\n独喜高秋对黄菊，风吹乌帽看云移。",
        "dynasty": "宋",
        "collection_info": null
    },
    {
        "title": "和陈生三首  其一",
        "author": "胡寅",
        "content": "此道存亡仁不仁，遗编所载岂其真。\n若非象外冥心契，宁向环中得意新。\n玉麈有文堪悟道，锦囊无句不藏春。\n箪瓢倘可分留客，更欲闻君一语亲。",
        "dynasty": "宋",
        "collection_info": null
    },
    {
        "title": "和陈生三首  其二",
        "author": "胡寅",
        "content": "车尘马足两纷纶，谈叟浑如谷口真。\n闹裏光阴渠不驻，静中滋味我尝新。\n高眠展转三竿日，熟饮频烦一瓮春。\n请看夏畦劳瘁者，岁寒当与子相亲。",
        "dynasty": "宋",
        "collection_info": null
    },
    {
        "title": "和陈生三首  其三",
        "author": "胡寅",
        "content": "挂却衣冠把钓纶，那知藏拙未全真。\n余生意态无相顾，未死工夫有自新。\n弦绝谁传流水曲，瑟希曾对舞雩春。\n晚交况得陈丘子，不但波澜子建亲。",
        "dynasty": "宋",
        "collection_info": null
    },
    {
        "title": "示程生二首  其一",
        "author": "胡寅",
        "content": "利域名途较少多，人生那用学灯蛾。\n如君甘作长贫士，视古宁惭独行科。\n雀可罗时烦宠顾，鸢尝跕处重经过。\n扁舟又指闽山隠，奈此苍凉别意何。",
        "dynasty": "宋",
        "collection_info": null
    },
    {
        "title": "示程生二首  其二",
        "author": "胡寅",
        "content": "柴桑风度极清真，地位当齐古逸民。\n不为儿曹营饱暖，聊将诗句写经纶。\n喜君自得超遥趣，与世相忘寂寞滨。\n正欲细论嗟遽别，空惭祖谢响然臻。",
        "dynasty": "宋",
        "collection_info": null
    },
    {
        "title": "和单普二首  其一",
        "author": "胡寅",
        "content": "能向词江挹彼清，爱君诗句早知名。\n百家悬镜知妍丑，一字提衡有重轻。\n画话岂淹三友益，简才方廓四聪明。\n肯临蔀屋相辉映，自愧常谈只老生。",
        "dynasty": "宋",
        "collection_info": null
    },
    {
        "title": "和单普二首  其二",
        "author": "胡寅",
        "content": "弃捐孤陋与谁隣，插棘诛茅漫隠沦。\n乱思诗书随手揭，慰怀风月逐时新。\n惭无用舍行藏道，有愧东西南北人。\n久矣笔端尘土暗，因君聊復拟心神。",
        "dynasty": "宋",
        "collection_info": null
    },
    {
        "title": "谢朱推梅栽",
        "author": "胡寅",
        "content": "南国虽云有学堂，了无松菊径徒荒。\n瘴痕元爱冰花洗，衰鬓聊依玉树芳。\n便觉小池招秀影，更令寒月映新粧。\n从今剩醖萸香酒，指拟春风摘子尝。",
        "dynasty": "宋",
        "collection_info": null
    },
    {
        "title": "示临川曾革",
        "author": "胡寅",
        "content": "阙里三千盛，参乎一唯优。\n古来宗德业，谁復继风猷。\n晚派南丰衍，贤名内相尤。\n高文推大手，奥学擅前修。\n有美清江彦，胡为瘴岭陬。\n宗盟标姓望，海若富源流。\n侯馆甘鱼食，宾筵听鹿呦。\n会须题雁塔，聊尔敝貂裘。\n美玉宜深韫，明珠谢暗投。\n自嗟鸢跕堕，空羡鹤夷犹。\n三釜古云乐，一箪今漫忧。\n但令心了了，那畏力仇仇。\n繫马竹云凈，飞觞梅雪稠。\n愧君相属厚，弱水讵胜舟。",
        "dynasty": "宋",
        "collection_info": null
    },
    {
        "title": "寄陈生",
        "author": "胡寅",
        "content": "穷冬纔得雨梢梢，梅已无余柳渐包。\n且把简编遮病眼，时拖衾絮拥寒骹。\n讥诃驳杂怀张籍，联续诗章忆孟郊。\n归卧萧斋谅安稳，可无消息到衡茅。",
        "dynasty": "宋",
        "collection_info": null
    },
    {
        "title": "谢赵戎惠白菘甚腴且再求之",
        "author": "胡寅",
        "content": "已是居无竹，那堪食一箪。\n烦君饷园茹，使我助盘餐。\n秀色春风早，甘肥晓露漙。\n美材今又阙，小摘更相宽。",
        "dynasty": "宋",
        "collection_info": null
    },
    {
        "title": "送黄熙赴韶推",
        "author": "胡寅",
        "content": "籯金不取义方严，孝友家庭岭海瞻。\n力古共推经笥富，决科争看笔锋铦。\n才非俗契心难展，清畏人知德尚潜。\n鹏翼垂天终九万，固应鳬舄未能淹。",
        "dynasty": "宋",
        "collection_info": null
    },
    {
        "title": "送黄权守归八桂三首  其一",
        "author": "胡寅",
        "content": "展骥官良是，凭熊职未专。\n中和已成颂，清浄岂无传。\n楼雘环新堞，丁黄溢旧编。\n圣朝方考绩，华宠定颁宣。",
        "dynasty": "宋",
        "collection_info": null
    },
    {
        "title": "送黄权守归八桂三首  其二",
        "author": "胡寅",
        "content": "乐物羁栖伴，筋骸放逐余。\n自甘门有雀，宁嘆食无鱼。\n倾盖情文腆，投醪笑语舒。\n晚途多感慨，頼此得时祛。",
        "dynasty": "宋",
        "collection_info": null
    },
    {
        "title": "送黄权守归八桂三首  其三",
        "author": "胡寅",
        "content": "雨岸溪纹蹙，风亭柳带萦。\n借留无上策，送别有兼程。\n望杳云间旆，班余野外荆。\n路从簪玉去，增我故山情。",
        "dynasty": "宋",
        "collection_info": null
    },
    {
        "title": "迓黄守再来二首  其一",
        "author": "胡寅",
        "content": "旧治重临宠渥新，圣朝因任慰斯民。\n芾棠不拜阴如幄，骑竹争迎气似春。\n金重百斤兼赐爵，车高一丈更施茵。\n能名籍甚宜蒙此，颍水卢溪共演深。",
        "dynasty": "宋",
        "collection_info": null
    },
    {
        "title": "迓黄守再来二首  其二",
        "author": "胡寅",
        "content": "柴扉虽设悄无隣，听说君来气又振。\n鸥鹭点开愁意思，诗书吟起病精神。\n也知憔悴嫌杯酒，可尚谈谐对席珍。\n旌旆悠悠将入眼，争除三径待朱轮。",
        "dynasty": "宋",
        "collection_info": null
    },
    {
        "title": "和黄秀才",
        "author": "胡寅",
        "content": "羹藜饭糗自无余，身世萧条亦自如。\n十里溪山连枕席，一堂风月伴琴书。\n畹兰幸袭仙人佩，径草欣承长者车。\n四海弟兄非浪语，先生何恨九夷居。",
        "dynasty": "宋",
        "collection_info": null
    },
    {
        "title": "寒食日约蔡生以雨不至",
        "author": "胡寅",
        "content": "细雨斜风恼弄春，荒郊不见踏青人。\n伤心湖外松楸域，弔影天涯露电身。\n杨柳杏花何处好，石泉槐火一时新。\n举杯幸有君相属，更待泥干步屧匀。",
        "dynasty": "宋",
        "collection_info": null
    },
    {
        "title": "谢蔡生见和",
        "author": "胡寅",
        "content": "三分已过二分春，尚想绵田一善人。\n冷食未平千载恨，浮云何与百年身。\n从教对雨携壶阻，自爱观风得句新。\n芍药酴醾无復见，花林芳草翠初匀。",
        "dynasty": "宋",
        "collection_info": null
    },
    {
        "title": "二弟在远经年无书张倩忽来相看蔡生以诗见庆次其韵",
        "author": "胡寅",
        "content": "鸿雁分飞接翼难，稻粱谋隔水云寒。\n千山路远劳魂梦，一纸书来强笑欢。\n东榻人材惭润玉，西昆诗韵胜芳兰。\n从今更励男儿操，金铁为心石作肝。",
        "dynasty": "宋",
        "collection_info": null
    },
    {
        "title": "病中有感",
        "author": "胡寅",
        "content": "武侯辅世侔伊尹，明道传心继孟轲。\n五十四年而已矣，小儒如此岂非多。",
        "dynasty": "宋",
        "collection_info": null
    },
    {
        "title": "送英州推官",
        "author": "胡寅",
        "content": "素业平生笔砚交，粗官何事管榜敲。\n自伤放逐生中热，时对清风解外胶。\n掞藻更窥青玉案，分甘常记绿罗袍。\n扁舟北上英州幕，卜吉应逢泰拔茅。",
        "dynasty": "宋",
        "collection_info": null
    },
    {
        "title": "和单令",
        "author": "胡寅",
        "content": "炎州暑令比烝炊，茅屋深更未掩扉。\n倦鹊绕林飞又上，流萤照水乱还稀。\n寡尤正尔三缄口，新浴又思一振衣。\n独怯诗坛把麾将，欲摩坚垒费攻围。",
        "dynasty": "宋",
        "collection_info": null
    },
    {
        "title": "和周尉游简园",
        "author": "胡寅",
        "content": "敝屣稀行故不穿，荒陬何处赏芳妍。\n诗人邂逅能乘兴，野客勤劬便肆筵。\n满壁画图俱俨若，一川风物更萧然。\n攀翻百树梨花雪，醉拟春风二月天。",
        "dynasty": "宋",
        "collection_info": null
    },
    {
        "title": "简单令",
        "author": "胡寅",
        "content": "十月絺无斁，中冬木尚荣。\n愿为寒玉佩，思灌阆风清。\n之子牛刀暇，寻余兔径行。\n已携从事至，旋觉大庖盈。\n荒郡书云节，虚檐写雨声。\n寂寥无一事，浩荡有閒情。\n草树环居密，云山极望平。\n羁愁添绣线，乡味得金橙。\n独酌临空迥，高歌彻晦明。\n醉惟凭曲几，穷不念方兄。\n诗怕吟来拙，书便读后精。\n纹楸忘胜负，绿绮混亏成。\n忽见江梅蕊，如披瑞雪英。\n旅中相慰荐，箇裏自分明。\n更待涂茨了，仍看艺竹生。\n茅柴如可压，为吾糁藜羹。",
        "dynasty": "宋",
        "collection_info": null
    },
    {
        "title": "周尉以诗致霅鲙次韵为谢",
        "author": "胡寅",
        "content": "新兴何事忆吴兴，因话鲈鱼割素鳞。\n不是南烹无口实，要看西子授厨人。\n堆盘雪缕开花面，泛艇秋风想钓纶。\n玉醴浮来为乡导，金橙研破助芳辛。\n老饕难继苏公赋，一饱鲜腴敢更频。",
        "dynasty": "宋",
        "collection_info": null
    },
    {
        "title": "再谢见寄",
        "author": "胡寅",
        "content": "非关粮尽不能兴，自嘆车中蹭蹬鳞。\n诗客颇能怜逐客，饔人知復受鲛人。\n为怜飞箸千条玉，不忘牵潭百尺纶。\n腹似鼓鼙无塌处，诗如姜蒜有余辛。\n阌乡少府新权尔，争比周郎美味频。",
        "dynasty": "宋",
        "collection_info": null
    },
    {
        "title": "周尉丹砂次其韵",
        "author": "胡寅",
        "content": "日镊苍浪鬓，还童意未赊。\n易衰如下阪，难熟似烝砂。\n不信三峯妄，曾闻九转夸。\n刀圭何太少，薏苡旧盈车。",
        "dynasty": "宋",
        "collection_info": null
    },
    {
        "title": "和周尉立春二首  其一",
        "author": "胡寅",
        "content": "筮易欣逢天地交，送残寒晷石光敲。\n化工造物初施手，天仗迎春已在郊。\n一饭及辰堆细菜，千花从此放香苞。\n欲赓妙句无余味，久矣庖人不治庖。",
        "dynasty": "宋",
        "collection_info": null
    },
    {
        "title": "和周尉立春二首  其二",
        "author": "胡寅",
        "content": "新年仍復得诗交，和气排门不待敲。\n藏谷寒冰犹北陆，应时甘雨背西郊。\n松筠挺挺浮烟色，桃杏纷纷拆绣苞。\n准拟寻春多酒肆，芳羶何必费良庖。",
        "dynasty": "宋",
        "collection_info": null
    },
    {
        "title": "用前韵简单令",
        "author": "胡寅",
        "content": "斑白欣逢子墨交，悬知琴化息榜敲。\n不从冻竽窥侯喜，端向长松倚孟郊。\n窜逐自甘藜不糁，太平还见苇方苞。\n全牛妙割须君手，笑我铅刀似族庖。",
        "dynasty": "宋",
        "collection_info": null
    },
    {
        "title": "谢周尉用前韵致丹砂且见劝葆真",
        "author": "胡寅",
        "content": "寒衾未暖睫先交，晓漏那闻促点敲。\n非有真丹存下海，讵同和气满春郊。\n王弘颇亦知陶令，仲达何劳诮石苞。\n为报迩来幽意惬，箨龙拳鳖渐充庖。",
        "dynasty": "宋",
        "collection_info": null
    },
    {
        "title": "李簿携具用前韵和之",
        "author": "胡寅",
        "content": "春禽遭冻息交交，不及风筝迭递敲。\n睡起依然开白屋，客来仍是俯青郊。\n方兄无势宁能热，穷鬼多羞祗自苞。\n载酒刲羊烦厚意，当年莘野尚烹庖。",
        "dynasty": "宋",
        "collection_info": null
    },
    {
        "title": "和单令春日",
        "author": "胡寅",
        "content": "新历自披展，故交谁与欢。\n颜容羞把镜，菘韭强登盘。\n袖手笼东老，侵肌料峭寒。\n大钧方播物，吾道岂艰难。",
        "dynasty": "宋",
        "collection_info": null
    },
    {
        "title": "金沙",
        "author": "胡寅",
        "content": "海棠开后数金沙，谁料炎荒有此花。\n青玉案头张重锦，碧云堆裏漏彤霞。\n高枝已写清尊照，嫩蘂犹须翠幕遮。\n未信东风肯吹谢，且教游客看繁华。",
        "dynasty": "宋",
        "collection_info": null
    },
    {
        "title": "简单周二子  其一",
        "author": "胡寅",
        "content": "回首清明远矣哉，和风还挟禊辰来。\n丽人空忆行歌乐，曲水难追翰墨才。\n鬓髮飘萧吾自祓，形骸放荡孰相开。\n早知胜集荷塘上，何不飞觞看耻罍。",
        "dynasty": "宋",
        "collection_info": null
    },
    {
        "title": "简单周二子  其二",
        "author": "胡寅",
        "content": "音尘疎阔思悠哉，有底匆匆不我来。\n阵合鹳鹅须敌手，诗成珠玉要奇才。\n新荷雨定如兰馥，曲沼风閒作镜开。\n况是凉蟾方半璧，清光应欲照金罍。",
        "dynasty": "宋",
        "collection_info": null
    },
    {
        "title": "简单令",
        "author": "胡寅",
        "content": "烝炊不奈瘴氛侵，一霎微凉属晚阴。\n自轴疎檐扫阶砌，却凭安几看云林。\n风中梧竹旌幢乱，雨外江山水墨深。\n来日小槽篘酾白，眷言骚客肯相临。",
        "dynasty": "宋",
        "collection_info": null
    },
    {
        "title": "杨尉见招朱推单令与焉月色甚佳",
        "author": "胡寅",
        "content": "南郭无缘到北城，却因招唤得同行。\n四郊禾黍未全熟，满眼云山何限情。\n幸有好风能洒袂，况无閒事称挥觥。\n篮舆欲去留还住，爱此月凉河汉明。",
        "dynasty": "宋",
        "collection_info": null
    },
    {
        "title": "七月十八日与诸人集真于燕誉堂",
        "author": "胡寅",
        "content": "盍簪相与记春芳，落去争如桂影香。\n故觅层台延旷望，可无尊酒泛寒光。\n交挥玉麈倾怀尽，半仄冰轮耿夜长。\n坐到银河分晓色，彤霞金晕更苍凉。",
        "dynasty": "宋",
        "collection_info": null
    },
    {
        "title": "吴守祈雨有应",
        "author": "胡寅",
        "content": "延陵宿望冠三吴，又见熙朝老大夫。\n善政旧闻风偃草，清规今信浦还珠。\n山川每应精神祷，禾稼全凭润泽苏。\n可但邦人歌五袴，也知还客慰焦枯。",
        "dynasty": "宋",
        "collection_info": null
    },
    {
        "title": "和单令自龙山迎月而归",
        "author": "胡寅",
        "content": "招提炉上宝香氲，问信浮屠作祖人。\n想得妙心同水镜，故应归路见冰轮。\n清辉万里无穷雪，浄观千山不隔尘。\n欲识新诗惟累句，颇惭曹植与君亲。",
        "dynasty": "宋",
        "collection_info": null
    },
    {
        "title": "重九简单令",
        "author": "胡寅",
        "content": "殊方令节也堪怜，可咏江涵雁影篇。\n买得紫萸虚市裏，种成黄菊小池边。\n相逢便是华胥国，一醉宁惭玳瑁筵。\n何必登临追旧俗，南山秋气自超然。",
        "dynasty": "宋",
        "collection_info": null
    },
    {
        "title": "和单令",
        "author": "胡寅",
        "content": "朝雨催寒细似毛，宾鸿带影朔云高。\n菊萸不分簪华髮，糕酒无因拜赭袍。\n笑我功名如堕甑，爱君情义比投胶。\n病衰阻趁芙蓉约，木末搴翻独咏骚。",
        "dynasty": "宋",
        "collection_info": null
    },
    {
        "title": "吴守生朝",
        "author": "胡寅",
        "content": "梅信初传冬未深，高门熊梦庆相寻。\n三朝耆旧人皆仰，一德纯全众所钦。\n难老椿龄方演迤，后凋松色正阴森。\n愿公常记茱萸酿，每岁兹辰细细斟。",
        "dynasty": "宋",
        "collection_info": null
    },
    {
        "title": "和蔡生迁居二首蔡学佛故用杜老与赞公故事蔡常令一妪持简来  其一",
        "author": "胡寅",
        "content": "浮生何处不蘧庐，且喜飘然乍卜居。\n一室未应忘洒扫，四隣聊復认亲疎。\n荔蕉饷客还堪饱，笋蕨登盘莫愿余。\n有意相寻即扶杖，无烦赤足致双鱼。",
        "dynasty": "宋",
        "collection_info": null
    },
    {
        "title": "和蔡生迁居二首蔡学佛故用杜老与赞公故事蔡常令一妪持简来  其二",
        "author": "胡寅",
        "content": "一壶村酒要同尝，脯醢葅肴取次将。\n谈话翠微修竹径，追随斜照晚风冈。\n梅花淡淡传春意，柳色依依作岁阳。\n只么往来成乐土，岂知身世落南荒。",
        "dynasty": "宋",
        "collection_info": null
    },
    {
        "title": "和单令除夕二首  其一",
        "author": "胡寅",
        "content": "又闻幽谷有鶑迁，况復山晴花向然。\n泥犊戒耕呈岁岁，户灵呵鬼换年年。\n茅檐剩有三竿日，秫地曾无二顷田。\n且买东江百花酒，与君同棹十分船。",
        "dynasty": "宋",
        "collection_info": null
    },
    {
        "title": "和单令除夕二首  其二",
        "author": "胡寅",
        "content": "坐阅流年同掷梭，未曾闻道合如何。\n击壶安用铁如意，爱酒犹须金叵罗。\n重读豳诗赓节物，还师鲁圣对乡傩。\n东风渐次开桃李，之子宁能不我过。",
        "dynasty": "宋",
        "collection_info": null
    },
    {
        "title": "新春即事二首  其一",
        "author": "胡寅",
        "content": "竹爆腊寒尽，桃符春事来。\n和风已披拂，暖日便徘徊。\n曳杖閒挑菜，攀枝齼摘梅。\n太牢虽有味，岂必胜登台。",
        "dynasty": "宋",
        "collection_info": null
    },
    {
        "title": "新春即事二首  其二",
        "author": "胡寅",
        "content": "恰赋春还柳，俄闻地出雷。\n雨丝分织作，风籁急喧豗。\n寂寂炉无火，欣欣瓮有醅。\n临寒插羔袖，雪观亦悠哉。",
        "dynasty": "宋",
        "collection_info": null
    },
    {
        "title": "同蒋教授单令访竹里",
        "author": "胡寅",
        "content": "迟日芳郊路，寒暄气已分。\n共寻茅屋趣，一醉竹光云。\n藴藉潘怀县，清修郑广文。\n衰迟亦何幸，併得友多闻。",
        "dynasty": "宋",
        "collection_info": null
    },
    {
        "title": "即事",
        "author": "胡寅",
        "content": "梧叶经冬不识霜，杞茅蒙润已宜汤。\n夜除爱日太和境，衣袂轻风单薄装。\n盘绾翠丝春意近，盏浮清艷腊容光。\n东君又试芳菲手，行乐宁嗟鬓转苍。",
        "dynasty": "宋",
        "collection_info": null
    },
    {
        "title": "次德施见和",
        "author": "胡寅",
        "content": "头如衰葆更加霜，身似陈茶不奈汤。\n春服又陪曾点咏，归心尤美陆生装。\n山川浮动风云气，草木欣荣日月光。\n剩种鸡头剥温软，不教无齿愧张苍。",
        "dynasty": "宋",
        "collection_info": null
    },
    {
        "title": "和单令",
        "author": "胡寅",
        "content": "曾步雩风咏晚春，肯教清镜受纤尘。\n诗书渐与心为一，文字终惭笔有神。\n弈局不争先后手，醉乡常值圣贤人。\n得时花卉千千状，须倩能诗为写真。",
        "dynasty": "宋",
        "collection_info": null
    },
    {
        "title": "送朱推于水东口",
        "author": "胡寅",
        "content": "送客水东口，散襟城北头。\n清风正骀荡，细雨忽飞浮。\n荒传少来燕，平田多乳鸠。\n何时理归棹，横笛下沧洲。",
        "dynasty": "宋",
        "collection_info": null
    },
    {
        "title": "和德施赏金沙",
        "author": "胡寅",
        "content": "笼纱未暗尘，锦幄又经春。\n有艷晓酣酒，无言时恼人。\n后先争绚倩，开落自仍频。\n相对长松树，香心结蘂新。",
        "dynasty": "宋",
        "collection_info": null
    },
    {
        "title": "令节即事简睎仲德施",
        "author": "胡寅",
        "content": "寒食清明节令佳，禁烟遗俗渺天涯。\n清醇只向丹田暖，料峭犹烦翠幕遮。\n长短骤看森雨笋，高低难觅旋风花。\n小斋寂寂谁为伴，水底初闻两部蛙。",
        "dynasty": "宋",
        "collection_info": null
    },
    {
        "title": "同单令游延明寺",
        "author": "胡寅",
        "content": "下马敲门扁蝠飞，乱鸦啼晚客还归。\n村江浅可褰裳涉，美酒清宜满斚挥。\n独树高花红啄玉，繁丛嫩蘂细编玑。\n追随冠者皆行乐，借问何人鼓瑟希。",
        "dynasty": "宋",
        "collection_info": null
    },
    {
        "title": "和单令简园梨花四绝  其一",
        "author": "胡寅",
        "content": "梅花如梦李成尘，却伴酴醾过晚春。\n未要烘晴千树白，且看带雨一枝新。",
        "dynasty": "宋",
        "collection_info": null
    },
    {
        "title": "和单令简园梨花四绝  其二",
        "author": "胡寅",
        "content": "野老山园未省开，今朝何事客俱来。\n炎荒有此清凉地，剪水装林绝点埃。",
        "dynasty": "宋",
        "collection_info": null
    },
    {
        "title": "和单令简园梨花四绝  其三",
        "author": "胡寅",
        "content": "共传嘉树锁山阴，冰彩瑶光自一林。\n未必甘滋追大谷，照人风韵故能深。",
        "dynasty": "宋",
        "collection_info": null
    },
    {
        "title": "和单令简园梨花四绝  其四",
        "author": "胡寅",
        "content": "清游当日兴怡融，无奈如丝雨映空。\n闻道只今方烂漫，莫教飞趁楝花风。",
        "dynasty": "宋",
        "collection_info": null
    },
    {
        "title": "和单令九日二绝  其一",
        "author": "胡寅",
        "content": "爽气深秋彻九霄，凭高眼界迥寥寥。\n凄风但可开黄菊，零露行应到蓼萧。",
        "dynasty": "宋",
        "collection_info": null
    },
    {
        "title": "和单令九日二绝  其二",
        "author": "胡寅",
        "content": "行乐从来贵及辰，况逢节物一番新。\n病夫久矣捐杯酌，怅望临风落帽人。",
        "dynasty": "宋",
        "collection_info": null
    },
    {
        "title": "题清远峡山寺",
        "author": "胡寅",
        "content": "清远峡山寺，几年闻汝名。\n维舟得眺望，满目慰经行。\n壁立巉天秀，溪閒写镜清。\n岭云方北上，涛雪漫南倾。\n罪垢三熏凈，归风两腋轻。\n皇慈天共大，睿知日同明。\n重起阙廷恋，敢怀山水情。\n生绡无画手，聊此寄真形。",
        "dynasty": "宋",
        "collection_info": null
    },
    {
        "title": "归次义彬老人廖康吉惠灵寿杖以二十八字谢之",
        "author": "胡寅",
        "content": "绿鬓投荒白髮归，瘴余浑欲不胜衣。\n烦将扶老殷勤赠，未怕登高足力微。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其一",
        "author": "胡寅",
        "content": "绍兴乙卯选贤时，弋水鸣琴有去思。\n文石对扬言动听，演纶无愧改官词。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其二",
        "author": "胡寅",
        "content": "滁莱千顷变嘉禾，两岁之中绩效多。\n赏格虽悬初不用，柄臣何事有偏颇。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其三",
        "author": "胡寅",
        "content": "汉水萦州北且南，大堤花映府潭潭。\n若非刺史裨颓缺，鸭绿浇成几醉酣。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其四",
        "author": "胡寅",
        "content": "解到周公谓鲁公，尚书深见古人风。\n流传顿广谁之力，千古须知魏与洪。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其五",
        "author": "胡寅",
        "content": "天涯羁枕看三山，一日皇恩诏使还。\n君子但知为善乐，岂同余臭满人间。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其六",
        "author": "胡寅",
        "content": "名酒烦将一斛来，瘴余衰病不胜杯。\n醉中独爱舂容奏，恰似春潮卷海迴。",
        "dynasty": "宋",
        "collection_info": null
    },
    {
        "title": "魏漕彦成昔宰弋阳政续上闻召对改秩予适当词命后自台郎出守滁垦荒田千二百顷柄国者挟妻家私憾以为罔功将漕襄阳修筑大堤御水患又以为妄作与洪兴祖为程伯禹刊论语解至周公谓鲁公有太息流涕之言彦成遂被窜于钦州柄国者死例逢赦宥归道南岳以大篇侑酒十尊见遗因成七绝以谢之  其七",
        "author": "胡寅",
        "content": "闻说仙居窈復宽，湖山全似画图看。\n谪归正值皇纲整，莫向斯时咏考槃。",
        "dynasty": "宋",
        "collection_info": null
    },
    {
        "title": "简彦达",
        "author": "胡寅",
        "content": "别来鱼雁半浮湛，一日掀杯酒便深。\n照水颜容皆欲老，荫门槐竹尽成阴。\n驱山塞海成何事，饭糗羹藜只此心。\n但愿岁丰人共乐，扶筇有兴即相寻。",
        "dynasty": "宋",
        "collection_info": null
    },
    {
        "title": "将归南岳黎才翁命萧復来相迎且以二诗见贶因作一绝谢之",
        "author": "胡寅",
        "content": "涑水分携首重回，南山指日可徘徊。\n殷勤问讯烦甥友，更遣新诗两咏来。",
        "dynasty": "宋",
        "collection_info": null
    },
    {
        "title": "挽吴丞相  其一",
        "author": "胡寅",
        "content": "妙龄一月了群书，未壮声华众已孚。\n器远况曾师旧德，时来俄看献嘉谟。\n亲扶日毂升天路，不许金戈入帝都。\n大节已全名自永，讵同姦慝苟全躯。",
        "dynasty": "宋",
        "collection_info": null
    },
    {
        "title": "挽吴丞相  其二",
        "author": "胡寅",
        "content": "追念宣和国势孤，上公元宰导人谀。\n妖氛已觉前星暗，皇泽宁论少海枯。\n谁谓玉华传玉座，共知青琐伏青蒲。\n谗言一发堪流涕，祸在同升有鄙夫。",
        "dynasty": "宋",
        "collection_info": null
    },
    {
        "title": "挽吴丞相  其三",
        "author": "胡寅",
        "content": "黄扉清启帝之初，俊乂招徕念远图。\n桃李舒华方雨露，鸳鸿戢翼又江湖。\n当年举国蒙休烈，至死无人雪厚诬。\n圆觉妙明何计此，独疑遗恨遶苍梧。",
        "dynasty": "宋",
        "collection_info": null
    },
    {
        "title": "挽刘忠显  其一",
        "author": "胡寅",
        "content": "念昔京都昼掩关，黑云黄雾塞人寰。\n南城扫雪迎耶律，北道闻风拜禄山。\n不为身谋心皎皎，已终臣事意闲闲。\n何人得与高名并，千古常山谅可班。",
        "dynasty": "宋",
        "collection_info": null
    },
    {
        "title": "挽刘忠显  其二",
        "author": "胡寅",
        "content": "未识堂堂玉立姿，已传薤露满山悲。\n空余父执修恭意，谩继词流纪德诗。\n诸子尽贤门益大，万家余地冢初纍。\n纷然尽夺三军帅，谁识公心死不移。",
        "dynasty": "宋",
        "collection_info": null
    },
    {
        "title": "挽陈几叟",
        "author": "胡寅",
        "content": "妙质曾挥匠石斤，久于其道更超群。\n皂貂破敝头蒙雪，黔突凄凉气吐云。\n忽上谏坡规帝德，又陪经殿劝皇坟。\n事功难必清名在，未辱先贤付託勤。",
        "dynasty": "宋",
        "collection_info": null
    },
    {
        "title": "挽杨训母荚氏",
        "author": "胡寅",
        "content": "戚戚秋风飐旐旌，送车千辆咽佳城。\n令妻寿母名兼美，孝子慈孙礼备成。\n望士有诗歌绋綍，梵坊无侣献铙钲。\n更惭朴语书铭石，万一幽光久更明。",
        "dynasty": "宋",
        "collection_info": null
    },
    {
        "title": "挽某氏",
        "author": "胡寅",
        "content": "慈祥令淑禀于天，宗族闺门共仰贤。\n中馈克修惟六二，义方能教亦三迁。\n艺萱无復忘忧日，种柏行看合抱年。\n旧欲升堂今已矣，大招成些重凄然。",
        "dynasty": "宋",
        "collection_info": null
    },
    {
        "title": "挽李太孺人",
        "author": "胡寅",
        "content": "桂水无情日夜东，空余丹旐泝西风。\n一经不负门闾望，五鼎端宜馈祀丰。\n茂渥出纶观有炜，芳徽勒石播何穷。\n遥知祖送诗千首，挽铎声悲大队中。",
        "dynasty": "宋",
        "collection_info": null
    },
    {
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其一",
        "author": "胡寅",
        "content": "每惜南冠懒读书，欣逢之子富三余。\n文章户牖虽频闯，师友源流或未疏。\n底事箇中纷侘傺，坐教淫末费驱除。\n昭昭奄作冥冥去，悼尔能无一束刍。",
        "dynasty": "宋",
        "collection_info": null
    },
    {
        "title": "挽端州黄大用大用喜读书有志行数过予讲讨虽未诣宗本要自佳士可尚也心为形役遂以病死作二诗哭之  其二",
        "author": "胡寅",
        "content": "锯屑霏谈涉往今，濡毫洒纸掞词林。\n听歌鹿野三章后，帐下龙门九曲深。\n十口西畴贫索莫，一官南选晚侵寻。\n早知大易无思虑，应悔生前未洗心。",
        "dynasty": "宋",
        "collection_info": null
    },
    {
        "title": "挽黎承事  其一",
        "author": "胡寅",
        "content": "北正黎司地，南来得姓繁。\n清时能教子，余润必高门。\n珠蚌他年誉，金籝晚岁温。\n王师勤佐馈，乡斗待平反。",
        "dynasty": "宋",
        "collection_info": null
    },
    {
        "title": "挽黎承事  其二",
        "author": "胡寅",
        "content": "援手遗嫠难，酬心乐泮恩。\n凄凉投辖井，慨叹给孤园。\n艺槚平居近，攀松永慕敦。\n流年驹过隙，不辱付诸昆。",
        "dynasty": "宋",
        "collection_info": null
    },
    {
        "title": "挽谭邦鑑  其一",
        "author": "胡寅",
        "content": "忠烈延康子，期颐致政孙。\n文词金震荡，行治玉纯温。\n梦熟黄粱早，名余绛旐骞。\n伤哉九京路，白日閟泉门。",
        "dynasty": "宋",
        "collection_info": null
    },
    {
        "title": "挽谭邦鑑  其二",
        "author": "胡寅",
        "content": "契好联三世，交情晚更深。\n宦游乖握手，书到岂论心。\n叹失超胜愿，愁闻相挽音。\n平生一尊酒，已矣不同斟。",
        "dynasty": "宋",
        "collection_info": null
    },
    {
        "title": "挽杨子川",
        "author": "胡寅",
        "content": "倾盖小冠市，论文乔岳阳。\n一生能几屐，两鬓忽成霜。\n我尚栖南岭，君俄赴北邙。\n无因浇絮酒，回首重呻伤。",
        "dynasty": "宋",
        "collection_info": null
    },
    {
        "title": "永州天申节锡宴致语口号",
        "author": "胡寅",
        "content": "门开阊阖晓霞鲜，剑佩称觞玉座前。\n五福惠心敷下土，三呼稽首望层天。\n龙旗已荡淮濆祲，狼燧行清朔塞烟。\n復会东都临四海，众星环拱万斯年。",
        "dynasty": "宋",
        "collection_info": null
    },
    {
        "title": "新州鹿鸣宴致语口号",
        "author": "胡寅",
        "content": "秋气清高肃雁行，贤侯劝驾会黄堂。\n宾朋满座曳珠履，鼓吹喧天飞羽觞。\n题柱弃繻俱有志，班荆折桂正相望。\n明年春色催行李，衣锦荣归耀故乡。",
        "dynasty": "宋",
        "collection_info": null
    },
    {
        "title": "句  其一",
        "author": "胡寅",
        "content": "更烦横铁笛，吹与众山听。",
        "dynasty": "宋",
        "collection_info": null
    },
    {
        "title": "句  其二",
        "author": "胡寅",
        "content": "更于何处觅桃源，此地端疑小洞天。",
        "dynasty": "宋",
        "collection_info": null
    },
    {
        "title": "题智永上人潇湘夜雨图",
        "author": "邵博",
        "content": "曾拟扁舟湘水西，夜窗听雨数归期。\n归来偶对高人画，却忆当年夜雨时。",
        "dynasty": "宋",
        "collection_info": null
    },
    {
        "title": "题司马相如琴台",
        "author": "邵博",
        "content": "长卿本豪杰，礼法安可处。\n手弹南风琴，心调东邻女。\n杂身佣保中，初不忌笑侮。\n大者固已立，下此皆可补。\n三赋争日星，一书起今古。\n其余不自秘，辄为人所取。\n何当尽见之，真是文章祖。\n凛然千载下，英气犹可睹。\n儿曹尔何知，杯酒那可污。\n故台已丘墟，胜绝谁敢据。\n我来访遗迹，低回不忍去。\n诗成欲叫君，云车隔烟雾。",
        "dynasty": "宋",
        "collection_info": null
    },
    {
        "title": "寄潼川漕虞齐年",
        "author": "邵博",
        "content": "尽略威严拊困穷，使车三出未论功。\n交游善者疑多可，节义临之凛不同。\n惜我已生前辈后，求君须向古人中。\n北堂老监归何晚，四海今还贞观风。",
        "dynasty": "宋",
        "collection_info": null
    },
    {
        "title": "春晚登郡楼",
        "author": "邵博",
        "content": "久客无欢意，经时只倦游。\n落花犹解舞，飞絮太侵愁。\n日暮闻吹角，春归独倚楼。\n平生湖海愿，幽兴满扁舟。",
        "dynasty": "宋",
        "collection_info": null
    },
    {
        "title": "云安下偶成",
        "author": "邵博",
        "content": "轻波飐鸭头，小艇翔燕尾。\n风沙三十程，云水一千里。\n雪尽晚寒轻，日长春睡美。\n汀芜翘碧茅，岸树裹红蘂。\n江浮清镜中，山入翠屏裏。\n蜀鸟已惊心，巴猿犹恻耳。\n竹节数名滩，桃花验新水。\n谷鶑歌尚慵，樯燕舞何喜。\n落日浪镕金，残花风翦绮。\n斯游兴最多，了不知行止。",
        "dynasty": "宋",
        "collection_info": null
    },
    {
        "title": "泊云安下大风骤雨作柏梁体一篇",
        "author": "邵博",
        "content": "晴空赤日飞丹霞，扁舟春热汗且呀。\n寒温之候无乃差，朝犹挟纩莫着纱。\n祝融暴横势莫加，骤将炎赫移韶华。\n东皇游冶穷豪奢，未终节序还其家。\n忽惊猛吹扬白沙，烟云四起相邀遮。\n空中轣辘鸣雷车，枞枞白雨悬乱麻。\n风师雨将相矜夸，千刃万槊争嚣譁。\n玄旌皂纛何纷葩，势摇两蜀掀三巴。\n须臾雨止雷停挝，苍云扫尽天无瑕。\n恍如脱兔离轻罝，回头已见羲轮斜。\n山开水静风色嘉，喜翔燕雀嬉鱼虾。\n红颠白倒纷残花，披张林叶舒草芽。\n阴阳变化谁咄嗟，风云乃尔相喧拏。\n大哉一气通幽遐，彼苍高远安能涯。\n倚峯吟望心目赊，碧云千里号归鸦。",
        "dynasty": "宋",
        "collection_info": null
    },
    {
        "title": "句  其一",
        "author": "邵博",
        "content": "平浪势粘天。",
        "dynasty": "宋",
        "collection_info": null
    },
    {
        "title": "句  其二",
        "author": "邵博",
        "content": "只道和戎功第一，不知上策在亲征。",
        "dynasty": "宋",
        "collection_info": null
    },
    {
        "title": "句  其三",
        "author": "邵博",
        "content": "如何老作简州守，只对江山赋好诗。",
        "dynasty": "宋",
        "collection_info": null
    },
    {
        "title": "句  其四",
        "author": "邵博",
        "content": "洲渚千奴熟，旌旗五马来。",
        "dynasty": "宋",
        "collection_info": null
    },
    {
        "title": "句  其五",
        "author": "邵博",
        "content": "池边诗觅郑都官。",
        "dynasty": "宋",
        "collection_info": null
    },
    {
        "title": "赋灯",
        "author": "宋翔",
        "content": "景景照幽房，荧荧吐焰长。\n昔年江上女，曾向乞余光。",
        "dynasty": "宋",
        "collection_info": null
    },
    {
        "title": "绍兴乐府",
        "author": "宋翔",
        "content": "天意回，皇母归。\n戢烽燧，敞宫闱，朝阳赫奕明鞠衣。\n惟皇之孝，惟母之慈。\n陈仙仗，荐寿巵。\n从之冢后与庶妃，奏之九成与咸池。\n沓珍瑞，骈福祺，山陬水裔咸熙熙。\n惟天之象，与帝之宜。\n千万年，无穷期。",
        "dynasty": "宋",
        "collection_info": null
    },
    {
        "title": "李伯纪丞相挽诗  其一",
        "author": "赵令衿",
        "content": "道大终为累，功高反被疑。\n恨无长日月，宝此大蓍龟。\n鼓咽空山暮，风酸落木悲。\n弔丧哀不及，頼有哭公诗。",
        "dynasty": "宋",
        "collection_info": null
    },
    {
        "title": "李伯纪丞相挽诗  其二",
        "author": "赵令衿",
        "content": "相位期三入，人心望一新。\n名称高世表，器识自天真。\n孰谓仁人寿，空怜吾道贫。\n彼苍如有意，应百赎其身。",
        "dynasty": "宋",
        "collection_info": null
    },
    {
        "title": "李伯纪丞相挽诗  其三",
        "author": "赵令衿",
        "content": "气量吞云梦，风流冠习池。\n致君虽素定，济众未全釐。\n傒望金瓯诏，俄摧玉树枝。\n天心殊莫晓，神物失扶持。",
        "dynasty": "宋",
        "collection_info": null
    },
    {
        "title": "李伯纪丞相挽诗  其四",
        "author": "赵令衿",
        "content": "鲸路心犹望，龙门迹已荒。\n楼成上霄汉，书拟奏明光。\n贱子无贤誉，先生独荐扬。\n凛然生气在，谁谓哲人亡。",
        "dynasty": "宋",
        "collection_info": null
    },
    {
        "title": "泉南花木",
        "author": "赵令衿",
        "content": "偶然游宦刺桐城，两见南熏荔子生。\n欲别北楼还小立，留题云榭岂无情。",
        "dynasty": "宋",
        "collection_info": null
    },
    {
        "title": "赠鹅湖上人",
        "author": "赵令衿",
        "content": "三年四度到鹅湖，山水娱人道不孤。\n最是可人快心目，晓风残月弄菰蒲。",
        "dynasty": "宋",
        "collection_info": null
    },
    {
        "title": "舟泊太湖",
        "author": "李颙",
        "content": "旋经义兴境，顿棹石兰渚。\n震泽为何在，今惟太湖浦。\n圆经萦五百，盼目眇无覩。\n高天淼着岸，长津杂如缕。\n窈窕寻湾碕，迢递望峦屿。\n惊飙扬飞湍，浮霄漾悬岨。\n轻禽翔云汉，游鳞憩中浒。\n暗霭天时阴，峣岧舟航舞。\n冯河安可狥，静观戒行旅。",
        "dynasty": "宋",
        "collection_info": null
    },
    {
        "title": "句",
        "author": "李颙",
        "content": "黯䨴重云阴，碎棱震雷咤。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释证悟",
        "content": "东坡居士太饶舌，声色关中欲透身。\n溪若是声山是色，无山无水好愁人。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释证悟",
        "content": "寄语江西老古锥，从教日炙与风吹。\n儿孙不是无料理，要见冰消瓦解时。",
        "dynasty": "宋",
        "collection_info": null
    },
    {
        "title": "题昭陵",
        "author": "刘锜",
        "content": "□□□□岁农登，边将无功吏不能。\n四十二年那忍说，西风吹泪过昭陵。",
        "dynasty": "宋",
        "collection_info": null
    },
    {
        "title": "用前韵呈德瞻",
        "author": "刘锜",
        "content": "门外蹄轮任迹疎，一廛深称水云居。\n平生事业将何用，叹括空能读父书。",
        "dynasty": "宋",
        "collection_info": null
    },
    {
        "title": "题村舍呈德瞻友  其一",
        "author": "刘锜",
        "content": "一径萦纡山更深，满川烟霭夕沉沉。\n从来不问荣华事，自有沙鸥信此心。",
        "dynasty": "宋",
        "collection_info": null
    },
    {
        "title": "题村舍呈德瞻友  其二",
        "author": "刘锜",
        "content": "二月阳和花正繁，软风轻扇笋斑斑。\n扬鞭江路心无事，问舍求田过浅山。",
        "dynasty": "宋",
        "collection_info": null
    },
    {
        "title": "题村舍呈德瞻友  其三",
        "author": "刘锜",
        "content": "清风叶叶映黄鹂，绿暗红稀半掩扉。\n我以忘言静思虑，子规犹道不如归。",
        "dynasty": "宋",
        "collection_info": null
    },
    {
        "title": "午寝",
        "author": "刘锜",
        "content": "寓蹟唐兴寺，幽窗得昼眠。\n西风萦破梦，落日乱残蝉。\n岁月俄如此，功名岂偶然。\n五湖秋欲好，谁在钓鱼船。",
        "dynasty": "宋",
        "collection_info": null
    },
    {
        "title": "资福寺",
        "author": "刘锜",
        "content": "汛扫妖氛六合清，匣中宝剑气犹横。\n夜观星斗鬼神泣，昼会风云龙虎惊。\n重整山河归北地，两扶圣主到南京。\n山僧不识英雄汉，只管滔滔问姓名。",
        "dynasty": "宋",
        "collection_info": null
    },
    {
        "title": "补乐府十篇 帝宓犠氏之乐歌",
        "author": "曹勋",
        "content": "罔兮罟兮惟田渔，时兮食兮民之须，以享以祀兮燔祭有余。",
        "dynasty": "宋",
        "collection_info": null
    },
    {
        "title": "补乐府十篇 帝神农氏之乐歌",
        "author": "曹勋",
        "content": "丰年告成，百谷用登。\n匏笾既盈，黍稷既馨，昭假是膺。",
        "dynasty": "宋",
        "collection_info": null
    },
    {
        "title": "补乐府十篇 帝有熊氏之乐歌",
        "author": "曹勋",
        "content": "于昭上帝，灵命有赫。\n其命维何，卿云五色。\n翩如游龙，萃如山崇。\n来临来止，惕然有颙。\n惟钦惟畏，乃祗乃庸。\n肇建官师，神民肃雍。",
        "dynasty": "宋",
        "collection_info": null
    },
    {
        "title": "补乐府十篇 帝少昊氏之乐歌",
        "author": "曹勋",
        "content": "鸟飞于天，鱼跃于渊。\n侯其尸之，其然而然。\n物之生矣，时其殖矣。\n职其宜矣，安其居矣。\n神之降依，昭假左右。\n霜露所霑，罔不在宥。",
        "dynasty": "宋",
        "collection_info": null
    },
    {
        "title": "补乐府十篇 帝高阳氏之乐歌",
        "author": "曹勋",
        "content": "悠悠上天，罔不覆护兮。\n芸芸动殖，靡不康阜兮。\n三光全兮，五谷熟兮，神顾歆兮，吾人昌兮，维上帝之功兮畴依。",
        "dynasty": "宋",
        "collection_info": null
    },
    {
        "title": "补乐府十篇 帝高辛氏之乐歌",
        "author": "曹勋",
        "content": "时雨蒙蒙，自西及东。\n日月所至，罔不率从。\n田有黍稷，原有榛栗。\n尊卑秩秩，民有家室。\n惟川冲冲，惟山崇崇。\n允执厥中，臻于大同。",
        "dynasty": "宋",
        "collection_info": null
    },
    {
        "title": "补乐府十篇 帝陶唐氏之乐歌",
        "author": "曹勋",
        "content": "鸿惟烈祖，启迪后人。\n皇皇上帝，俾予字民。\n民协平康，帝命式臧。\n宅彼陶唐，光于万方。\n万方亿宁，亦莫我敢承。\n如天之运，如日之升。\n孰知其极兮，不可得而名不可得而称。",
        "dynasty": "宋",
        "collection_info": null
    },
    {
        "title": "补乐府十篇 帝有虞氏之乐歌",
        "author": "曹勋",
        "content": "草木繁芜兮阴雨膏之，百谷丰衍兮寒暑成之。\n万物护理兮元凯驯之，顾否德之弗类兮敢不允躬以承之。\n庶揖让以敉宁兮传诸罔极，世不乏圣兮惟皇与直。\n俾帝尧之至公兮，终维斗之不忒。",
        "dynasty": "宋",
        "collection_info": null
    },
    {
        "title": "补乐府十篇 夏后氏之乐歌",
        "author": "曹勋",
        "content": "于皇上圣，临御有赫。\n洪流汤汤，弗降弗辟。\n命于帝庭，纂服是膺。\n随山浚川，海宇攸宁。\n五服既宅，贡有常职。\n恩覃遐荒，惟帝之力。\n元圭告功，敢不承式。\n地平天成，垂休罔极。",
        "dynasty": "宋",
        "collection_info": null
    },
    {
        "title": "补乐府十篇 有商氏之乐歌",
        "author": "曹勋",
        "content": "维天有光，式彼大商，俾正以尔万方。\n万方其乂，易乱为治。\n至于上下，鸟兽草木罔不安遂。\n帝命是膺，圣政日新。\n佑我烈祖，以克相尔后人。",
        "dynasty": "宋",
        "collection_info": null
    },
    {
        "title": "琴操 将归操",
        "author": "曹勋",
        "content": "水之深兮，可以方舟。\n人之非兮，不可以同游。\n斯人斯游，吾心之忧。",
        "dynasty": "宋",
        "collection_info": null
    },
    {
        "title": "琴操 猗兰操",
        "author": "曹勋",
        "content": "猗嗟兰兮，其叶萋萋兮。\n猗嗟兰兮，其香披披兮。\n胡为乎生兹幽谷兮，不同云雨之施。\n纷霜雪之委集兮，其茂茂而自持。\n猗嗟兰兮。",
        "dynasty": "宋",
        "collection_info": null
    },
    {
        "title": "琴操 龟山操",
        "author": "曹勋",
        "content": "龟之卉兮萋萋，龟之云兮霏霏，余之行兮迟迟。\n龟兮龟兮，鲁之所依。\n匪颠匪危兮，靡扶靡持。\n余之行兮，余心其悲。",
        "dynasty": "宋",
        "collection_info": null
    },
    {
        "title": "琴操 越裳操",
        "author": "曹勋",
        "content": "彼云雨兮，曾莫之私。\n黍稷繁芜兮，草木其宜。\n田野不辟兮，其谁荒之。\n远人之思兮，其谁来之。\n其勤其施，惟先君之思。",
        "dynasty": "宋",
        "collection_info": null
    },
    {
        "title": "琴操 拘幽操",
        "author": "曹勋",
        "content": "风入我室兮，霜入我衣。\n言不敢发兮，声不敢悲。\n惟皇考有训兮，余罪之归。\n余心耿耿兮，其知者为谁。",
        "dynasty": "宋",
        "collection_info": null
    },
    {
        "title": "琴操 岐山操",
        "author": "曹勋",
        "content": "豳之土兮，民之所宜。\n豳之居兮，民之所依。\n予何为兮尸之。\n我将全汝兮，之岐之阳。\n汝其保宁兮，无越汝疆。\n斯归斯徂兮，其谁之将。\n嗟今之人兮，何思何伤。",
        "dynasty": "宋",
        "collection_info": null
    },
    {
        "title": "琴操 履霜操",
        "author": "曹勋",
        "content": "皇之车兮，仆夫驰之。\n皇之舆兮，仆夫乘之。\n沉沉广宇兮，燕雀安之。\n晨羞夕膳，谁其视之。\n亲不我思兮，我宁不悲。\n皑皑繁霜，儿则履之。\n父兮母兮，儿知儿非。",
        "dynasty": "宋",
        "collection_info": null
    },
    {
        "title": "琴操 雉朝飞操",
        "author": "曹勋",
        "content": "雉兮朝飞，鸣声相随。\n朝刷其羽兮，夕哺其儿。\n虽有风雨兮，莫或仳离。\n嗟余之人兮，曾莫汝为。",
        "dynasty": "宋",
        "collection_info": null
    },
    {
        "title": "琴操 别鹤操",
        "author": "曹勋",
        "content": "明月皎皎兮，霜风凄凄，摧云翼兮天之涯。\n望昆丘之路兮，不可以同归。\n子其弃予兮，予将畴依。\n月皎皎兮风凄凄。",
        "dynasty": "宋",
        "collection_info": null
    },
    {
        "title": "琴操 残形操",
        "author": "曹勋",
        "content": "狸之文兮，蔚乎其成章。\n身之孔昭兮，而其智之不扬。\n维元首之昧昧兮，而股肱孰为其良。\n吁嗟乎，狸之祥兮。\n非吾之伤兮，其谁为伤。",
        "dynasty": "宋",
        "collection_info": null
    },
    {
        "title": "吴歌为吴季子作",
        "author": "曹勋",
        "content": "佳人一往兮不来，国为墟兮莫知。\n侬自守兮谁依，俟河清兮几时。\n怅姑苏之崔嵬。",
        "dynasty": "宋",
        "collection_info": null
    },
    {
        "title": "楚语为屈平作",
        "author": "曹勋",
        "content": "瞻荆颍兮盘盘，悲淮流兮潺湲。\n彼何人兮独安，此何人兮独难。\n悼哲人之不反兮，抗灵辔于江干。",
        "dynasty": "宋",
        "collection_info": null
    },
    {
        "title": "孔子泣颜回",
        "author": "曹勋",
        "content": "噫嘻吁，天欤人欤，回也抑亦子之命欤，而其或者天实使之丧予。\n何仁者之不寿，而中道之弃兮。\n噫嘻吁，回欤回欤，其吾道之穷欤。",
        "dynasty": "宋",
        "collection_info": null
    },
    {
        "title": "孔子泣麟歌",
        "author": "曹勋",
        "content": "吁嗟乎麟兮麟兮，汝曷来之迟兮。\n唐虞不作兮汤武非，来者不可见兮而往者不可追。\n吁嗟乎麟兮，非吾之伤兮，而其谁汝为。",
        "dynasty": "宋",
        "collection_info": null
    },
    {
        "title": "陇头吟  其一",
        "author": "曹勋",
        "content": "乌落黄云塞草秋，陇头之水东西流，水声呜咽鸣啾啾。\n马闻思旧枥，人闻思旧丘，年年征战无时休。\n无时休，谁能到此求封侯。",
        "dynasty": "宋",
        "collection_info": null
    },
    {
        "title": "陇头吟  其二",
        "author": "曹勋",
        "content": "兵满天山雪满衣，汉家都护拥旌旗。\n衔枚一夜袭疎勒，度陇生兵尽潜出。\n不得戎王誓不归，归时杨柳正依依。\n正依依，占春色，与君同醉花阴侧。",
        "dynasty": "宋",
        "collection_info": null
    },
    {
        "title": "泽畔吟",
        "author": "曹勋",
        "content": "驾文螭兮翔九天，天路远兮中道还。\n邈故国兮怀所安，心耿耿兮循江干。\n纫秋兰以为裳兮，采杞菊以为餐。\n望佳人之不来兮，暗修途之莫前。\n瞰江流之无垠兮，仰苍苍而漫漫。\n想荆门之遐阻兮，寿春杳隔于大渊。\n痛灵修之独处兮，谁復与之寤言。\n气填膺以拂鬰兮，泪承睫而涟涟。\n悼已往之修繫兮，欲易道而改辕。\n顾和璧之三献兮，冀识者之一观。\n阻风雨之惨惨兮，而夜不得明。\n哀时运之若此兮，余又何默默于久生。\n宁怀沙抱石以自沉兮，庶赍志而下信。\n虽世人之不吾悲兮，吾容能不悲夫若人。\n吾愿託夷齐以为绍介兮，修请谒于黄虞。\n弔巫咸于帝阍兮，友阳侯于子胥。\n几江神之不我渎兮，吾容委质于渊鱼。\n已乎已乎，其灵修终不得而见乎。",
        "dynasty": "宋",
        "collection_info": null
    },
    {
        "title": "白头吟",
        "author": "曹勋",
        "content": "相如素贫贱，羽翼依文君。\n一朝富贵擅名价，文君见弃如束薪。\n五羖自佣赁，释褐归强秦。\n鸣钟列华屋，膳羞罗八珍。\n厌此糟糠妻，悦彼新美人。\n二子既失意，瑶瑟流埃尘。\n促轸不成曲，未唱先眉颦。\n一发动三叹，泪下霑罗巾。\n通宵坐披衣，夙昔谁与陈。\n愁叹不復道，平明白髮新。",
        "dynasty": "宋",
        "collection_info": null
    },
    {
        "title": "梁甫吟",
        "author": "曹勋",
        "content": "晨行泰山下，兴怀念梁甫。\n欲往失所从，荒途亘今古。\n却立空踟蹰，忧来与谁语。\n日暮遵归途，冥冥暗风雨。\n错漠伤怀抱，仅得依门户。\n幡然赓长谣，培塿隘齐鲁。\n何当执策从銮旗，翼赞登封继三五。",
        "dynasty": "宋",
        "collection_info": null
    },
    {
        "title": "待旦吟二首  其一",
        "author": "曹勋",
        "content": "彼幽人兮何所思，忧耿耿兮天一涯。\n举家亲属散百草，关山万里难追随。\n更长不寐听鸣柝，寒风萧瑟如凄悲。\n安得此身有羽翼，脱然避地能孤飞。\n中宵起坐待明发，悄悄侧身听晨鸡。",
        "dynasty": "宋",
        "collection_info": null
    },
    {
        "title": "待旦吟二首  其二",
        "author": "曹勋",
        "content": "缠绵氷雪阴风寒，松竹半死相摧残。\n严居谷饮蔽荆棘，藤萝委地难跻攀。\n猛虎志大自羁束，易饱不及狐兔安。\n鷄鸣起舞亦漫兴，扣角辛苦真可叹。\n尧禹既往小白死，乌乎吾道何由还。\n幽忧展转不成卧，安得日出开重关。",
        "dynasty": "宋",
        "collection_info": null
    },
    {
        "title": "静夜吟",
        "author": "曹勋",
        "content": "静夜何所为，坐对一枝烛。\n俯仰徒四隅，岁宴靡储粟。\n春耕乏良畴，秋穫罔刍菽。\n念至辄自营，一饭常不足。\n晚食已多幸，况敢望粱肉。\n上无官守累，下无征敛促。\n燕坐乐有余，自足无多欲。\n寄语当涂士，吾腰未能曲。",
        "dynasty": "宋",
        "collection_info": null
    },
    {
        "title": "除夜吟",
        "author": "曹勋",
        "content": "冬冬夜漏严军鼓，鼓声入云云欲舞。\n寒风奰屃顽无声，野色埋光暗尘土。\n梅花随腊散胡笳，胡笳晓色明春圃。\n春风直莫媚新声，声断梅花还作主。",
        "dynasty": "宋",
        "collection_info": null
    },
    {
        "title": "夜坐吟",
        "author": "曹勋",
        "content": "空阶夜滴秋宵雨，雨入芭蕉动窗户。\n佳人愁绝坐幽闺，良人万里勤征戍。\n勤征戍，在何处，五载乘边守当路。\n汉家新筑受降城，戍卒还家免租赋。\n归来直莫叹白头，浊酒狂歌醉朝暮。",
        "dynasty": "宋",
        "collection_info": null
    },
    {
        "title": "长夜吟  其一",
        "author": "曹勋",
        "content": "舜枯槁，尧瘠癯，益稷播艺躬耕锄，神禹勤瘁劳体肤。\n子孙放废等庸奴，一身辛苦踰匹夫。\n孔子称大圣，颜子称大儒。\n寝席不暇暖，箪瓢困穷庐。\n盗跖饱人肉，列鼎吹笙竽。\n庄蹻肆淫虐，玉食驱华车。\n人生贵得意，孰识贤与愚。\n白日沉西山，烟蔼低平芜。\n悲风搅原隰，劲气摧高梧。\n歌钟满前庭，宾客罗簪裾。\n侍女艷流景，芳泽扬通衢。\n珍肴如丘山，美酒如江湖。\n贤圣苟如此，不醉将何如。",
        "dynasty": "宋",
        "collection_info": null
    },
    {
        "title": "长夜吟  其二",
        "author": "曹勋",
        "content": "智士名不足，愚夫乐有余。\n况復冬夜长，风雪迷通衢。\n美人邀我饮，清酒开玉壶。\n明眸艷红烛，流盻光四隅。\n萦风转修袂，逸响缘绮疏。\n龙香满珠阁，兰气生罗襦。\n遗簪復堕珥，笑语相迎扶。\n回头问公子，不醉将何如。",
        "dynasty": "宋",
        "collection_info": null
    },
    {
        "title": "苦雨吟",
        "author": "曹勋",
        "content": "巫山埋空晓光没，寒入风声散萧瑟。\n滴沥深摧十二峯，峡江涨白洗青壁。\n羣阴寂寂蔽阳乌，摇荡春愁满南国。\n何当羲御驻中天，为我驱除风雨黑。\n蜚廉先驱走寰宇，列缺挥鞭起龙虎。\n鬰仪顿辔潜海隅，九野冥冥暗风雨。\n饥鸢跕翅堕曾穹，军鼓无声如击缶。\n青苔绿砌上高堂，檐溜侵窗入烟雾。\n南山山叟桂为薪，四海横流阻行路。\n安有王春四百八十时，萧萧风雨迷朝暮。\n我愿得娲皇炼石补此破漏天，令三光继明，万物可睹，免使百万亿苍生憔悴困泥土。",
        "dynasty": "宋",
        "collection_info": null
    },
    {
        "title": "空谣吟",
        "author": "曹勋",
        "content": "抗辔蹑飞景，携手仰员罗。\n空谣发新声，羣响随节和。\n琼音动虚籁，神宇凌高歌。\n偃盖沧浪宫，整襟翔玉华。\n流目厌尘袂，轩冕卑泥沙。\n咄咄樊笼子，胡不餐朝霞。\n他年一抔土，得失奚足夸。\n舍生失天爵，扰扰真蓬麻。",
        "dynasty": "宋",
        "collection_info": null
    },
    {
        "title": "长吟续短吟",
        "author": "曹勋",
        "content": "桐花叶密春风老，长门路暗迷芳草。\n萤烛流辉露湿光，蟾蜍景落莎鷄晓。\n金乌出谷上蟠桃，别院笙箫歌未了。\n九华烟满醉杨妃，樊姬静听鸡声悄。\n旧人直莫妬新人，别有蛾眉更妍巧。",
        "dynasty": "宋",
        "collection_info": null
    },
    {
        "title": "续巴东三峡歌",
        "author": "曹勋",
        "content": "巴东三峡巫峡长，猿鸣三声泪霑裳。\n月明夜寒寒雨霜，相望各在天一方。\n安得身有羽翼如鸳鸯，千里同相将。",
        "dynasty": "宋",
        "collection_info": null
    },
    {
        "title": "三峡流泉歌",
        "author": "曹勋",
        "content": "草木摇落兮露为霜，三峡之水兮流汤汤。\n我欲绝之兮恨无梁，邈佳人兮天一方。\n明月皎皎兮，泉流汤汤。",
        "dynasty": "宋",
        "collection_info": null
    },
    {
        "title": "棹歌",
        "author": "曹勋",
        "content": "谪仙醉揖金陵月，浩歌目送飞鸿绝。\n江城樽俎照清辉，楼台忽作烟霞宅。\n长杯引竭北斗空，吴歈楚舞无颜色。\n行行倒着紫绮裘，径上兰舟岸纱帻。\n笑谈欬唾惊鱼龙，历块羣山看灭没。\n石头水底度冰轮，迢迢碾破澄空碧。\n左回右盼生英风，联袂招邀尽狂客。\n相将醉卧绿萝烟，三山不动鳌无力。\n秦淮寂寂江月空，人物风流难再得。",
        "dynasty": "宋",
        "collection_info": null
    },
    {
        "title": "阳春歌二首  其一",
        "author": "曹勋",
        "content": "草木荣兮春归，桃李芳兮菲菲。\n彼日月兮如驰，人生行乐兮能几时。\n上林池馆变荆棘，姑苏台榭游狐狸，人生行乐兮能几时。\n能几时兮可奈何，当歌莫惜朱颜酡。",
        "dynasty": "宋",
        "collection_info": null
    },
    {
        "title": "阳春歌二首  其二",
        "author": "曹勋",
        "content": "汉家离宫三百所，高捲珠帘沸箫鼓。\n车如流水马如龙，兰麝飘香入烟雨。\n通衢夹道起青楼，金马铜驼对公府。\n五侯同日拜新恩，七贵分封列茅土。\n玉窗朱户尽婵娟，丝竹声中喧笑语。\n玳筵珠翠照樽罍，继烛临芳醉歌舞。\n醉歌舞，醉歌舞，天长地久无今古。",
        "dynasty": "宋",
        "collection_info": null
    },
    {
        "title": "白雪歌",
        "author": "曹勋",
        "content": "白雪如玉，皇人寿谷。\n白雪如霜，皇人乐康。\n还余驾兮归来，覃威德于八荒。",
        "dynasty": "宋",
        "collection_info": null
    },
    {
        "title": "秋风歌",
        "author": "曹勋",
        "content": "萧萧兮寂寥，劳心兮忉忉。\n交河水冷胡马骄，良人万里从嫖姚。\n罗衣宽尽慵梳掠，翡翠无光香自消。",
        "dynasty": "宋",
        "collection_info": null
    },
    {
        "title": "迷楼歌二首  其一",
        "author": "曹勋",
        "content": "项昇出南国，技巧多淫思。\n草图献天子，赏激嘉宏规。\n瑰材蔽江海，斤斧成风雷。\n千人扶一栋，万栋高巍巍。\n飞鸿历层檐，云雨生阶墀。\n五彩间金玉，百和杂涂泥。\n仙葩粲楹栱，七宝装云楣。\n一房百家产，万户罗东西。\n龙绡开宝幄，帘幕垂珠玑。\n光景艷流日，楼阁低天维。\n笙箫动虚籁，絃管明歌姬。\n撞钟击鼓恣行乐，牙樯锦缆环江堤。\n天长地久有时尽，君王此乐无时衰。\n讵知变故起仓卒，不悟人迷楼不迷。",
        "dynasty": "宋",
        "collection_info": null
    },
    {
        "title": "迷楼歌二首  其二",
        "author": "曹勋",
        "content": "君不见秦皇爱阿房，死葬骊山侧。\n炀帝爱迷楼，死葬迷楼北。\n乃知生者魂，即是死者魄。\n生死在迷楼，一死良自得。\n只应来梦儿，夜夜犹相忆。",
        "dynasty": "宋",
        "collection_info": null
    },
    {
        "title": "宛转歌",
        "author": "曹勋",
        "content": "明月皎皎兮江水清，促瑶轸兮写余情。\n有若人兮锵佩琼，申婉约兮扬新声。\n託明君之幽怨兮，留迟风以掩抑。\n借余音于宛转兮，韵繁谐以周密。\n怅流月之西倾兮，恨弥襟而叹息。\n歌宛转兮情无极。",
        "dynasty": "宋",
        "collection_info": null
    },
    {
        "title": "吴歌",
        "author": "曹勋",
        "content": "水满长洲月满楼，姑苏台榭锁深秋。\n君王不见春花老，响靸廊中有胜游。",
        "dynasty": "宋",
        "collection_info": null
    },
    {
        "title": "楚狂接舆歌",
        "author": "曹勋",
        "content": "世谓夷齐以为溷兮，指箕子而为愚。\n既采薇以饿死兮，又被髮而为奴。\n镆铘见弃于铅刀兮，鱼目宝于隋珠。\n彼蜂蛭之隠微兮，安能语神岳而观清都。\n已乎已乎，无为察察而辨璠玙与碔砆。",
        "dynasty": "宋",
        "collection_info": null
    },
    {
        "title": "项王歌",
        "author": "曹勋",
        "content": "提三尺兮臣诸侯，争天下兮裂九州。\n时不利兮绝淮流，江虽可渡兮吾何求，宁斗死兮羞汉囚。",
        "dynasty": "宋",
        "collection_info": null
    },
    {
        "title": "碧玉歌",
        "author": "曹勋",
        "content": "南山有桂树，上与浮云齐。\n上巢双鸳鸯，下合连理枝。\n不夭亦不伤，千载当若斯。",
        "dynasty": "宋",
        "collection_info": null
    },
    {
        "title": "三妇艷歌  其一",
        "author": "曹勋",
        "content": "大妇双绮襦，中妇红罗裾。\n小妇服翡翠，理曲调笙竽。\n良人幸安坐，美酒倾玉壶。",
        "dynasty": "宋",
        "collection_info": null
    },
    {
        "title": "三妇艷歌  其二",
        "author": "曹勋",
        "content": "大妇织云锦，中妇绣鸳鸯。\n小妇独无事，对镜理红粧。\n良人幸安坐，帐暖自添香。",
        "dynasty": "宋",
        "collection_info": null
    },
    {
        "title": "团扇歌",
        "author": "曹勋",
        "content": "白露团玉阶，秋风动罗幕。\n御幸各有宜，非为君恩薄。\n紫殿香风暖，珠帘璧月斜。\n閤中调宝瑟，门外驻羊车。",
        "dynasty": "宋",
        "collection_info": null
    },
    {
        "title": "嘉游歌",
        "author": "曹勋",
        "content": "紫殿香风暖，珠帘璧月斜。\n阁中调宝瑟，门外驻羊车。",
        "dynasty": "宋",
        "collection_info": null
    },
    {
        "title": "元丹歌赠会稽陈处士",
        "author": "曹勋",
        "content": "尘波溢目深溟渤，往古来今空出没。\n喜君相见话丹经，起我凌云恶阡陌。\n我生素乏儿女姿，面上巉岩耸山骨。\n少年避地东海隅，架竹编茅剪荆棘。\n白云为我开山容，清风为我翔真域。\n旋属羣寇迫驱攘，淬出青萍闭丹室。\n风尘澒洞十余年，灵府芝田渐芜没。\n逢君踪迹类秋蓬，遗我刀圭延岁月。\n何当横槊静寰区，同子山居论丹诀。",
        "dynasty": "宋",
        "collection_info": null
    },
    {
        "title": "薄暮动弦歌",
        "author": "曹勋",
        "content": "凉风生晚渚，碧草罗夕阴。\n置酒高楼上，延月开灵襟。\n秾粧映桃李，楚舞流清音。\n金石间丝竹，逸响飞华林。\n宾朋尽俊彦，然诺轻千金。\n游侠事遐览，倜傥卑陆沉。\n常恐芳菲歇，行乐乖寸心。\n良时难再得，有酒须频斟。",
        "dynasty": "宋",
        "collection_info": null
    },
    {
        "title": "圣人出",
        "author": "曹勋",
        "content": "升太微，法璇玑。\n闢紫宫，清九围。\n甄符命以膺历，廓氛祲而建灵旗。\n同车书之文轨兮，纳民物于雍熙。\n噫嘻，惟仁惟义，则吾知其能所以保持。",
        "dynasty": "宋",
        "collection_info": null
    },
    {
        "title": "飞龙引",
        "author": "曹勋",
        "content": "炎精应运开真箓，神母嗷嗷夜潜哭。\n五星同轨莅秦雍，十二真人翔水曲。\n断蛇约法授天人，项籍叱咤徒驱逐。\n萧曹翼翼冠元功，三十一君兆开国。\n君兮臣兮俱会同，洒扫干坤开寿域。",
        "dynasty": "宋",
        "collection_info": null
    },
    {
        "title": "上云乐",
        "author": "曹勋",
        "content": "真王严仗卫，清道表前旌。\n翠辇浮龙藻，霜戈丽虎兵。\n哀笳鸣广路，警跸过曾城。\n后乘超王屋，前驱上玉京。\n诸天观鼓节，列圣肃仪刑。\n朝谒虚皇罢，麾幢下始青。\n蒐兵宁紫户，阅籍按黄庭。\n十洲皆承事，九宇仰裁成。\n暇豫迎春宴，还宫召百灵。\n绿室陈歌舞，阳台焕日星。\n玉酒浮樽满，天花覆坐馨。\n空谣洞真唱，遐览悲劫龄。\n俯盼红尘子，起灭轻浮萍。",
        "dynasty": "宋",
        "collection_info": null
    },
    {
        "title": "君马黄",
        "author": "曹勋",
        "content": "君马黄，臣马苍。\n君马短，臣马长。\n驰驱不敢先腾骧，左右先后惟其良。\n臣马劳悴君马康。\n君马康，无相忘。\n一劳一逸固所当，君马无逐臣马强。",
        "dynasty": "宋",
        "collection_info": null
    },
    {
        "title": "春风引",
        "author": "曹勋",
        "content": "忆昔上国宣和初，时平比屋驩唐虞。\n天王恺乐纵游豫，翔风和气凌天衢。\n苍龙颁春动时辂，晴光彩错明金铺。\n扶晨官师会朝请，杂沓剑佩诸侯趋。\n仗移走马退东掖，阗阗车骑喧传呼。\n笙箫合沓送歌酒，游人买笑捐金珠。\n太平一百六十载，四夷面内无征诛。\n歌声未断霓裳舞，胡兵直指隳神都。\n苍茫万乘扣军垒，六龙不御惊镤𨬟。\n阴虹当天变白昼，中原化作羊犬区。\n黄旗悠悠渡江汉，百僚窜伏天一隅。\n南极三吴北燕蓟，西秦东鲁残羌胡。\n至今甲历遍三四，生民散尽悲巢乌。\n我每思家限淮水，摇摇心与飞云孤。\n江城春风涨白浪，鸡声可数屋可踰。\n兵缠九宇无花木，憔悴春风空绿芜。",
        "dynasty": "宋",
        "collection_info": null
    },
    {
        "title": "日出引",
        "author": "曹勋",
        "content": "云冥冥，风凄凄。\n绮疏未白鸡已啼，角声纔断闢朱扉。\n闢朱扉，款朝日。\n君王剑佩朝诸侯，赫赫明明光万国。",
        "dynasty": "宋",
        "collection_info": null
    },
    {
        "title": "思归引",
        "author": "曹勋",
        "content": "岁峥嵘以高逝兮，辰一往而不返。\n夫君胡为乎，伏幽陵而连蹇。\n邈佳人之怀余兮，策予马之不前。\n亘川涂之修阻以纷错兮，积雪漫漫而蔽天。\n期百舍之不息兮，命予驾而勉旃。",
        "dynasty": "宋",
        "collection_info": null
    },
    {
        "title": "箜篌引",
        "author": "曹勋",
        "content": "行天莫乘龙，行地莫乘马。\n龙马各有待，牵连一时假。\n至人运独照，八表周神化。\n结交当结心，势利徒夸咤。\n兔丝倚乔松，缠绵不相舍。\n秋风飞严霜，荣枯何所藉。\n富贵人所慕，贫贱人所鄙。\n妻嫂薄苏秦，人事古如此。\n游子归去来，劳生良可耻。",
        "dynasty": "宋",
        "collection_info": null
    },
    {
        "title": "日出行",
        "author": "曹勋",
        "content": "日出东海隅，照我草屋东。\n屋东有荣木，光彩生曈眬。\n春草凝碧色，春水生芙蓉。\n江山发深秀，和气翔春风。\n六龙俨灵辔，万物咸昭融。\n羲和羲和，无旷尔职，无替尔功。\n使吾两目常明，两耳常聪。\n则吾将荐汝于上帝，而復子以重黎之封。",
        "dynasty": "宋",
        "collection_info": null
    },
    {
        "title": "升天行",
        "author": "曹勋",
        "content": "上智保冲淡，练气固形质。\n精神藏杳冥，独照出寂默。\n三气俱混同，求死不復得。\n其次崇真功，立言与立德。\n轩后御飞龙，旌幢焕晴碧。\n杨许奉丹书，凌空佐天职。\n董奉乘云舆，秦女跨文翼。\n茅山与荆山，遗踪宛如昔。\n旌阳与刘安，鸡犬翔真域。\n清虚王陵孙，巍巍膺九锡。\n云表鸣箫笳，仗卫严霄极。\n即事非荒唐，粲然若白黑。\n挥手谢时人，缑山有仙迹。",
        "dynasty": "宋",
        "collection_info": null
    },
    {
        "title": "结客少年场行二首  其一",
        "author": "曹勋",
        "content": "结客少年场，骅骝从骕骦。\n斗鸡横大道，猎骑卷平冈。\n婚姻联卫霍，宾客纷金张。\n报仇通姓字，排难匿行藏。\n功名看宝剑，富贵珥貂珰。\n逸气凌秋鹗，清才负锦囊。\n诙谐惊四坐，议论骇诸郎。\n日暮平康裏，花阴醉满床。",
        "dynasty": "宋",
        "collection_info": null
    },
    {
        "title": "结客少年场行二首  其二",
        "author": "曹勋",
        "content": "结客少年场，横行静朔方。\n嫖姚新拜将，亲选羽林郎。\n百宝装犀甲，千金饰箭房。\n笑谈看匕首，博戏赌香囊。\n聚饮胡姬酒，同升射雉堂。\n联骑绝沙漠，分麾入范阳。\n陈前俘黠虏，马首拜降王。\n归来辞厚赏，小阁醉红粧。",
        "dynasty": "宋",
        "collection_info": null
    },
    {
        "title": "泾溪行",
        "author": "曹勋",
        "content": "泾溪之水兮，犹可以方舟。\n泾溪之人兮，不可以同游。\n泾溪之阻兮，犹可以为梁。\n泾溪之险兮，石啮吾廧。\n泾溪之水兮，犹可以徒涉。\n泾溪之人兮，不可以相接。",
        "dynasty": "宋",
        "collection_info": null
    },
    {
        "title": "长安有狭斜行二首  其一",
        "author": "曹勋",
        "content": "长安有狭斜，劣劣通香毂。\n道逢二少童，问君住何曲。\n我家本神京，住近濯龙北。\n长子爵执圭，次子为相国。\n小生无高位，校讐在天禄。\n三子俱下来，游人住行足。\n三子俱入门，金紫照华屋。\n三子俱升堂，戏綵弄丝竹。\n大妇缝罗襦，中妇裁冰縠。\n小妇调鸣筝，切切声相续。\n丈人幸安坐，置酒奏新曲。",
        "dynasty": "宋",
        "collection_info": null
    },
    {
        "title": "长安有狭斜行二首  其二",
        "author": "曹勋",
        "content": "长安有狭斜，狭斜难方轨。\n道逢两青衣，问君住何里。\n我家铜驼陌，高阁通朱邸。\n长子爵通侯，次子联端揆。\n小子事游侠，倜傥卑豪贵。\n三子俱入门，轩车罗甲第。\n三子俱升堂，光彩动阶陛。\n大妇理珍裘，中妇曳云帔。\n小妇弄笙簧，明粧拥歌妓。\n丈人幸留连，雅舞扬清吹。",
        "dynasty": "宋",
        "collection_info": null
    },
    {
        "title": "饮马长城窟行",
        "author": "曹勋",
        "content": "汉马饮长城，匈奴空塞北。\n东胡与乌丸，先驱出绝域。\n月氏合康居，受诏发疎勒。\n右校罗天山，左出林胡国。\n嫖姚登狼居，旌旗照穹碧。\n号令明秋霜，虏帐余空壁。\n瀚海无惊波，献捷走重译。\n大将朝甘泉，后部腾沙碛。\n九宇动声容，功烈光篇籍。\n将军拜通侯，歌舞连朝夕。",
        "dynasty": "宋",
        "collection_info": null
    },
    {
        "title": "胡无人行二首  其一",
        "author": "曹勋",
        "content": "汉地山河远，边城草木长。\n西戎空大夏，北虏送君王。\n礼乐兼三统，车书混八荒。\n征伐司卫霍，奉使遣苏张。\n号令知无外，衣冠入夜郎。\n蒐兵临瀚海，郡县裂姑臧。\n邮传通族障，奚奴识宪章。\n华夷同正朔，天子坐明堂。\n西极奉龙马，何用贽白狼。",
        "dynasty": "宋",
        "collection_info": null
    },
    {
        "title": "胡无人行二首  其二",
        "author": "曹勋",
        "content": "胡无人，胡无人，嫖姚十八为将军。\n酒酣耳热气益振，胡儿百万空成羣。\n兵车辚辚动雷毂，汉军霆击崩屯云。\n登封居胥转瀚海，波澄万里无纤尘。\n胡无人，胡无人，六驘夜遁徒苦辛。\n当时足雪平城耻，犹恨逋诛尚有人。",
        "dynasty": "宋",
        "collection_info": null
    },
    {
        "title": "钓竿行",
        "author": "曹勋",
        "content": "临北坂，望南山，山长水远心慱慱。\n鈎有饵兮缗有竿，鱼深潜兮秋水寒，念王孙兮何时还。",
        "dynasty": "宋",
        "collection_info": null
    },
    {
        "title": "春江行",
        "author": "曹勋",
        "content": "浦屿连芳草，夭桃间柳堤。\n征鸿下天际，游女过前溪。\n鱼没惊帆影，林疎见鸟啼。\n王孙联绣骑，童子解香觿。\n吴姬笑留饮，同指画桥西。",
        "dynasty": "宋",
        "collection_info": null
    },
    {
        "title": "艷歌行",
        "author": "曹勋",
        "content": "阳春丽华旦，杲日延清晖。\n庭前夭桃花，灼灼流芳菲。\n佳人惜良辰，游子行不归。\n君看夭桃花，芳菲能几时。",
        "dynasty": "宋",
        "collection_info": null
    },
    {
        "title": "塞北行",
        "author": "曹勋",
        "content": "五月无芳草，经年不见花。\n苍烟埋古木，朔吹卷龙沙。\n犹逢阿母海，愁看白博叉。\n彷佛南箕下，遥遥望汉家。",
        "dynasty": "宋",
        "collection_info": null
    },
    {
        "title": "淮南行二首  其一",
        "author": "曹勋",
        "content": "人去宫门寂，丹成宝鼎空。\n砌下苔钱紫，庭中霜叶红。\n思君听松籁，精魄上高穹。",
        "dynasty": "宋",
        "collection_info": null
    },
    {
        "title": "淮南行二首  其二",
        "author": "曹勋",
        "content": "月冷桐阴静，霜红桂影寒。\n碧藓封丹室，青松覆玉坛。\n如何后鸡犬，不得厕骖鸾。",
        "dynasty": "宋",
        "collection_info": null
    },
    {
        "title": "青汉谣",
        "author": "曹勋",
        "content": "鼓策飞晨华，翘辔玄景阿。\n云裾动星汉，流彩鸣玉珂。\n苕苕拂青霭，俛仰窥员罗。\n羣真俨龙驾，拊节扬空歌。\n灵风翔玉京，音响生云和。\n飞轩出阊阖，紫霄高峨峨。\n览极不知疲，垂足濯天河。\n抵掌谈羲黄，历世由经过。\n下盼尘波中，秽浊真弃帑。\n胡为恋浮境，出没相缠纡。\n秦陵一抔土，神室生葭芦。\n商山高崔嵬，名与四皓俱。\n归来邈云汉，璧月流绮疏。\n悠然动清兴，何必骑鲸鱼。",
        "dynasty": "宋",
        "collection_info": null
    },
    {
        "title": "梦仙谣",
        "author": "曹勋",
        "content": "梦入蓬莱宫，岧嶤耸朱阁。\n灵风翔紫烟，霭鬰生罗幕。\n鸾凤栖瑶林，咀嚼瑶华萼。\n老龙戏沧洲，喷涛荡鳞角。\n朱户翳霄晖，翠殿开晴廓。\n中有神仙人，缓步锵金铎。\n颜貌盛芙蓉，举止何绰约。\n引我丹霞房，玉浆金罍酌。\n更赐琅玕膏，笑谈同饮啄。\n仙童供蟠桃，盛以朱云络。\n坐看移三山，惊波沸五岳。\n下顾尘埃徒，奔走赴陵壑。\n真人执我手，殷勤相付托。\n若到红尘中，莫染红尘浊。\n他年须是早归来，奉迎当遣辽东鹤。",
        "dynasty": "宋",
        "collection_info": null
    },
    {
        "title": "步月谣",
        "author": "曹勋",
        "content": "太清天宇清且高，皎然冰鑑悬层霄。\n绛河水浅阆风息，蟾光度景摇金鰲。\n仙人纵驾游八极，凤箫歌吹鸣嘈嘈。\n星宫月殿风马远，珠华露湿旌旄冷。\n还虚按辔窥尘寰，波裏三山银浪卷。",
        "dynasty": "宋",
        "collection_info": null
    },
    {
        "title": "游仙谣",
        "author": "曹勋",
        "content": "羽盖承流景，飙轮泛紫霞。\n前旌绛霄队，驻节王母家。\n真童发清谣，云表翔哀笳。\n楼台上清汉，服綵明朱华。\n万春若朝菌，欢乐庸可涯。\n瑶席未终醼，零落蟠桃花。",
        "dynasty": "宋",
        "collection_info": null
    },
    {
        "title": "清晨谣",
        "author": "曹勋",
        "content": "通夕袌寒衾，冥冥暗风雨。\n披衣待平明，起履步庭芜。\n遥遥望扶桑，延目上洲渚。\n阴风驱层云，屯积亘山阜。\n草木缠凄悲，杲日霾天步。\n林鸟杂乱飞，修涂限商贾。\n松竹互摧折，鸱鸮肆翔舞。\n四海扬惊涛，鲸鲵竟吞吐。\n谁云天地宽，宛足隘环堵。\n殊乖夙昔心，块坐阒无语。\n迟迟览衿带，栉沐正冠屦。\n姑以勤余生，疏剔治园圃。\n清晨劳寤歌，无乃思汤武。",
        "dynasty": "宋",
        "collection_info": null
    },
    {
        "title": "独酌谣二首  其一",
        "author": "曹勋",
        "content": "我有一樽酒，来自故人家。\n故人久相别，十载隔天涯。\n相思不相见，对月开流霞。\n一酌延清风，清风为我开灵襟。\n再酌劝明月，明光徘徊冷光发。\n三酌望故人，明月清风见颜色。\n高歌起舞赓长谣，声裂金石贯曾碧。\n伯伦已死渊明殂，蜾蠃螟蛉漫充塞。\n须臾歌罢玉壶空，醉觉长天不盈尺。",
        "dynasty": "宋",
        "collection_info": null
    },
    {
        "title": "独酌谣二首  其二",
        "author": "曹勋",
        "content": "春风着意怜芳草，芳草荣时春自老。\n人生欢少别离多，有酒当歌自倾倒。\n莫教憔悴损容光，白髮苍颜为谁好。",
        "dynasty": "宋",
        "collection_info": null
    },
    {
        "title": "阳春谣",
        "author": "曹勋",
        "content": "临东皇，万物昌。\n君陶唐，宣重光。\n臣皋夔，熙元良。\n协三辰，抚万方，物无夭札人无伤。\n人无伤，繄元良。\n锡以景福滋瀼瀼，吾君欣欣兮臻乐康。",
        "dynasty": "宋",
        "collection_info": null
    },
    {
        "title": "深夜谣二首  其一",
        "author": "曹勋",
        "content": "月影移鳷鹊，鑪香满建章。\n君王驻琱辇，宫女出彤房。\n仙乐浮云汉，笙歌遶画梁。\n按图皆国色，何处是高唐。",
        "dynasty": "宋",
        "collection_info": null
    },
    {
        "title": "深夜谣二首  其二",
        "author": "曹勋",
        "content": "花落春犹在，人存事已非。\n草侵迎仗路，尘满旧熏衣。\n独立空怜影，当歌但敛眉。\n羞见长门月，曾同步辇归。",
        "dynasty": "宋",
        "collection_info": null
    },
    {
        "title": "步月谣",
        "author": "曹勋",
        "content": "琅玕转景苍虬立，露脚斜飞冷光湿。\n人归芳草恨苕苕，剑佩生寒秋水涩。\n离离箕斗正相望，交流帐合金波入。\n风前摇袂思沉沉，雷云不动蛟龙蛰。",
        "dynasty": "宋",
        "collection_info": null
    },
    {
        "title": "清晨谣",
        "author": "曹勋",
        "content": "阳乌出谷升蟠木，幂幂寒烟敛修竹。\n狐狸窜伏不敢鸣，魑魅深潜翳林麓。\n荷锄田父下东皋，金马门开转华毂。\n何当羲御驻中天，赫赫明明光万国。",
        "dynasty": "宋",
        "collection_info": null
    },
    {
        "title": "山中谣",
        "author": "曹勋",
        "content": "山中之乐何由说，知者不言言者拙。\n红尘飞尽散松风，独酌寒泉弄明月。",
        "dynasty": "宋",
        "collection_info": null
    },
    {
        "title": "秋风引",
        "author": "曹勋",
        "content": "阊阖天门开九重，金茎肃萧摇霜风。\n吴江木落龙庭空，鸡鸣起舞何匆匆。\n胡尘高翳山□东，边声夜入乌号弓。",
        "dynasty": "宋",
        "collection_info": null
    },
    {
        "title": "青苔篇",
        "author": "曹勋",
        "content": "陵陆变沧海，復作清浅流。\n扶疎蘂渊桂，先惊蒲柳秋。\n姑苏台未干，坐见麋鹿游。\n秦皇正游览，黄屋指沙丘。\n乃知晞朝露，不必潜蛟虬。\n桀跖岂庸陋，比德惭蜉蝣。\n夷齐苦葵藿，垂誉贤伊周。\n贫贱未必污，邪辟深可羞。\n愚智混生死，善恶观其由。\n昧死尚役役，身外滋旁求。\n君不见当年梨园歌舞人，歌声未歇生白头。\n及时游衍且行乐，莫教日入辞高楼。\n请君试诵青苔篇，令君一诵忘百忧。",
        "dynasty": "宋",
        "collection_info": null
    },
    {
        "title": "白马篇",
        "author": "曹勋",
        "content": "白马何翩翩，况復值神武。\n逸足看夷犹，四蹄入风雨。\n右盼空流沙，左历无全虏。\n中夜视房心，趣目翻霞举。\n朝饮昆崙池，夕秣龙川渚。\n毛族空成羣，斑驳亦何数。\n神物不虚生，寄托遇明主。\n所适无险难，要知同彼此。\n归来脱羁束，饱食刍与粟。\n主人已封侯，安步驱华毂。",
        "dynasty": "宋",
        "collection_info": null
    },
    {
        "title": "美女篇",
        "author": "曹勋",
        "content": "芙蓉开绿水，青松映海棠。\n新晴沐膏雨，艷色明朝阳。\n绰约彼姝子，转盼流辉光。\n被服妖且妍，细浥蔷薇香。\n下有合欢带，绣作双鸳鸯。\n上有双同心，结作明月珰。\n珠环垂两耳，翠凤翘钗梁。\n琼鈎约双袖，提笼学采桑。\n采桑城南隅，五马停路傍。\n调笑不一顾，但见桑条长。\n归来候蚕眠，静坐调笙簧。\n结髮事夫壻，谁羡东家王。",
        "dynasty": "宋",
        "collection_info": null
    },
    {
        "title": "远游篇",
        "author": "曹勋",
        "content": "少年重意气，辞家远行游。\n高谈蔑卿相，峻节凌九秋。\n仗剑谒明主，挟策干诸侯。\n众目宝康瓠，明月难暗投。\n骅骝困短步，翻为驽马羞。\n虚名不足慕，抗迹追浮丘。\n至言发深省，遐览隘九州。\n书功佐天政，美恶无不筹。\n麾幢周四表，骑卫罗天驺。\n箫鼓鸣清歌，解驾沧浪洲。\n金石易消朽，生死真蜉蝣。",
        "dynasty": "宋",
        "collection_info": null
    },
    {
        "title": "浮萍篇",
        "author": "曹勋",
        "content": "昔作章台柳，今为清水萍。\n寄托一失所，谁分渭与泾。\n王孙事游冶，兰麝徒芳馨。\n清晨夭桃花，灼灼鲜且荣。\n随风易零落，不及粪上英。\n萍生八九子，滋育常盈盈。\n芙蓉饰高盖，文藻疏繁缨。\n宁復事攀折，中心无不平。",
        "dynasty": "宋",
        "collection_info": null
    },
    {
        "title": "攀龙引",
        "author": "曹勋",
        "content": "铸神鼎兮荆之阳，鼎成兮宾帝乡。\n君乘龙兮龙高翔，臣攀龙兮龙髯短。\n龙髯短，接君之衣兮，臣不敢以手挽。\n君弃臣兮臣将畴依，臣恸哭兮君不知。\n君不知兮可奈何，风雨惨惨兮荆山之阿。",
        "dynasty": "宋",
        "collection_info": null
    },
    {
        "title": "方诸曲二首  其一",
        "author": "曹勋",
        "content": "方诸限弱水，高出扶桑东。\n霞波环玉垒，云幄护青宫。\n珠台锦复道，宝阁亘飞虹。\n翠节迎琱辇，琼车驾彩龙。\n羣真瞻日御，列圣从青童。\n朝退联旌旆，杯行奏鼓钟。\n灵璈激虚籁，雅舞流神风。\n真王拊节和，清响流绝空。\n哀歌悲五浊，胡为栖樊笼。\n长生有真诀，劫龄安可终。",
        "dynasty": "宋",
        "collection_info": null
    },
    {
        "title": "方诸曲二首  其二",
        "author": "曹勋",
        "content": "迢迢方诸宫，玉阙排霄起。\n扶桑高扶疎，森耸数千里。\n碧椹杂青葱，蟠桃映瑶水。\n离离间朱实，凤鸟护丹蘂。\n灵风洒兰林，空歌洞霄紫。\n青童会羣真，趣节召扬许。\n安妃从元君，鸾旗翳沧渚。\n翩翩八景舆，鸣珂下容与。\n拊手扬玉音，妙响翔天宇。\n真气凄金石，聆之廓丹府。\n灵波濯曜罗，朝元道笳鼓。",
        "dynasty": "宋",
        "collection_info": null
    },
    {
        "title": "萧史曲",
        "author": "曹勋",
        "content": "玉箫散奇响，真气凄金石。\n招携偶冥会，理惬心自适。\n富贵如朝华，况復多得失。\n胡不希长年，练气固形质。\n高举凌仙翰，双飞上层碧。\n挥手谢时人，去来空役役。",
        "dynasty": "宋",
        "collection_info": null
    },
    {
        "title": "秦王卷衣曲",
        "author": "曹勋",
        "content": "六国敛袵朝秦王，秦王宫阙高相望。\n美人充积盈椒房，金珠铅粉辉煌煌。\n昔为花与玉，今为糟与糠。\n感时悲旧事，无意惜年光。\n昼苦短，夜苦长。\n朝朝暮暮卷衣裳，谁復正尔恃红粧。",
        "dynasty": "宋",
        "collection_info": null
    },
    {
        "title": "胡笳曲二首  其一",
        "author": "曹勋",
        "content": "江南春草绿，江北未开花。\n佳人在何处，迁谪寄长沙。",
        "dynasty": "宋",
        "collection_info": null
    },
    {
        "title": "胡笳曲二首  其二",
        "author": "曹勋",
        "content": "汉使通沙漠，胡人过渭桥。\n春风吹客恨，千里去迢迢。",
        "dynasty": "宋",
        "collection_info": null
    },
    {
        "title": "鼓吹曲",
        "author": "曹勋",
        "content": "按节临瀚海，舒军耀朔方。\n幕中延揖客，马首繫降王。\n封君行负弩，天子赐干将。\n后乘腾沙漠，前驱过渭阳。\n箫鼓通平乐，旌旗属建章。\n明堂献捷罢，甲矛自生光。",
        "dynasty": "宋",
        "collection_info": null
    },
    {
        "title": "采桑曲",
        "author": "曹勋",
        "content": "鸣鸠初拂羽，桑叶破新萌。\n采采不盈匊，攀多力未生。\n春服浥朝露，晓日映粧明。\n语学流鶑巧，身同飞燕轻。\n使君劳借问，夫婿自专城。",
        "dynasty": "宋",
        "collection_info": null
    },
    {
        "title": "江皋曲",
        "author": "曹勋",
        "content": "漪涟带修渚，远水明朝晖。\n青山横倒景，画鹢掩斜扉。\n游女逢交甫，陈思值洛妃。\n菱歌随棹远，鸥鸟背人飞。\n别有嘉游处，芳樽照舞衣。",
        "dynasty": "宋",
        "collection_info": null
    },
    {
        "title": "泛水曲",
        "author": "曹勋",
        "content": "春服仅能试，荷小未成莲。\n画舫维青幄，平波幂素烟。\n暖日熏花气，新萍点翠钿。\n歌吹浮天上，旌旗转座前。\n促粧留晚景，续酒载归船。\n前驱戒津吏，除道候江壖。",
        "dynasty": "宋",
        "collection_info": null
    },
    {
        "title": "杨花曲",
        "author": "曹勋",
        "content": "千里万里长安道，送君思君为君老。\n愿为水底石菖蒲，不教零落同百草。",
        "dynasty": "宋",
        "collection_info": null
    },
    {
        "title": "采菱曲",
        "author": "曹勋",
        "content": "修渚通阿阁，兰舟饰翠旗。\n吴姬年十五，乘舟泛绿池。\n菱花羞宝靥，皓腕发斜晖。\n行歌棹船去，不觉白鸥飞。",
        "dynasty": "宋",
        "collection_info": null
    },
    {
        "title": "龙笛曲",
        "author": "曹勋",
        "content": "美人满酌金屈巵，劝我行乐当及时。\n艷歌流舞扬光辉。\n扬光辉，照春日。\n寿万春，欢未毕。",
        "dynasty": "宋",
        "collection_info": null
    },
    {
        "title": "登山曲",
        "author": "曹勋",
        "content": "礼崇丘，陟重巘。\n省风俗，绵宇县。\n集纷埃，鬰葱倩。\n顾秦雍，审伊洛。\n惟前人，肇经度。\n保鸿名兮隆德声，陋崇高于羣岳。",
        "dynasty": "宋",
        "collection_info": null
    },
    {
        "title": "夜夜曲",
        "author": "曹勋",
        "content": "舞衣迭翡翠，海月挂珊瑚。\n香满流苏幄，相迎问醉无。",
        "dynasty": "宋",
        "collection_info": null
    },
    {
        "title": "凤凰曲",
        "author": "曹勋",
        "content": "帝子学凤吹，逸响萦回风。\n双飞翔紫霞，驾景凌轻虹。\n戢影入青霭，声断彩云空。",
        "dynasty": "宋",
        "collection_info": null
    },
    {
        "title": "绿水曲",
        "author": "曹勋",
        "content": "春光有余辉，入水可揽结。\n予亦淡荡人，照影空明灭。",
        "dynasty": "宋",
        "collection_info": null
    },
    {
        "title": "塞下曲二首  其一",
        "author": "曹勋",
        "content": "天声未畅威穷髮，将军已过长城窟。\n红旗半捲夜归来，马蹄踏碎天山月。",
        "dynasty": "宋",
        "collection_info": null
    },
    {
        "title": "塞下曲二首  其二",
        "author": "曹勋",
        "content": "秋草黄云塞马肥，汉家骠骑拥旌旗。\n可能卫霍年年出，不及燕然一片碑。",
        "dynasty": "宋",
        "collection_info": null
    },
    {
        "title": "入塞曲",
        "author": "曹勋",
        "content": "黑水迢迢黑山暮，马鸣萧萧夜争度。\n胡笳四起黄云愁，角声呜咽何悠悠。\n陇山行断不回首，一番回首添白头。",
        "dynasty": "宋",
        "collection_info": null
    },
    {
        "title": "出塞曲",
        "author": "曹勋",
        "content": "来时长驱五千里，满目胡尘涨天起。\n胡尘已息辽海空，班师来谒明光宫。\n汉家天子耀神武，不知战士常辛苦。",
        "dynasty": "宋",
        "collection_info": null
    },
    {
        "title": "楚宫词三首  其一",
        "author": "曹勋",
        "content": "忆昔君王初选时，侍儿邀宠学蛾眉。\n而今弃置同衰草，不及章台杨柳枝。",
        "dynasty": "宋",
        "collection_info": null
    },
    {
        "title": "楚宫词三首  其二",
        "author": "曹勋",
        "content": "坐待鸡鸣报早朝，那知别殿困笙箫。\n妾身恨不为鹦鹉，犹恃君王顾盼骄。",
        "dynasty": "宋",
        "collection_info": null
    },
    {
        "title": "楚宫词三首  其三",
        "author": "曹勋",
        "content": "庭下茸茸碧草齐，不知桃李竟芳菲。\n自从侍妾承恩后，忘着迎春金缕衣。",
        "dynasty": "宋",
        "collection_info": null
    },
    {
        "title": "汉宫词三首  其一",
        "author": "曹勋",
        "content": "夜漏沉沉度建章，千门万户锁深房。\n入宫不识君王面，犹被傍人妬晓粧。",
        "dynasty": "宋",
        "collection_info": null
    },
    {
        "title": "汉宫词三首  其二",
        "author": "曹勋",
        "content": "鳷鹊楼高百尺墙，墙高元不碍笙簧。\n君王对面如天远，可笑梅娘不自量。",
        "dynasty": "宋",
        "collection_info": null
    },
    {
        "title": "汉宫词三首  其三",
        "author": "曹勋",
        "content": "费尽千金写玉容，冀承恩幸宠深宫。\n妾心未改君心改，不及夭桃媚晓风。",
        "dynasty": "宋",
        "collection_info": null
    },
    {
        "title": "春江花月词",
        "author": "曹勋",
        "content": "群芳珠箔映青楼，楼上珠帘捲玉鈎。\n十二香衢遍罗绮，青楼和月为君愁。",
        "dynasty": "宋",
        "collection_info": null
    },
    {
        "title": "花月词",
        "author": "曹勋",
        "content": "花光露重春烟湿，鹤去瑶台人竚立。\n坐见栏干月脚西，景入长门金锁涩。\n花开直莫媚春风，春风代谢如呼吸。",
        "dynasty": "宋",
        "collection_info": null
    },
    {
        "title": "明月词",
        "author": "曹勋",
        "content": "明月，明月。\n出沧溟，历丹阙。\n飞盖念西园，笙歌想南国。\n灵波如电泻高丘，云幄和烟锁空碧。\n人间何事怨别离，自昔循环有今昔。\n今昔虽同事不同，昔时宫馆今荆棘。\n汉家陵阙变池塘，吴楚江山异南北。\n明月那知古与今，治乱昏明有通塞。\n我愿三纲不愆，四时不忒。\n天地清宁，人物获职。\n白兔不见辱于虾蟆，黄髮蒙照临之大德。\n非明月之宣功兮，则吾何知其为顺帝之则。",
        "dynasty": "宋",
        "collection_info": null
    },
    {
        "title": "湘妃怨  其一",
        "author": "曹勋",
        "content": "委琼佩兮重渊，税鸾车兮深山。\n望苍梧兮不极，与流水而潺湲。",
        "dynasty": "宋",
        "collection_info": null
    },
    {
        "title": "湘妃怨  其二",
        "author": "曹勋",
        "content": "风凄凄兮山之阻，云溟溟兮湘之浦。\n落日黄兮明月辉，古木苍烟号兕虎。",
        "dynasty": "宋",
        "collection_info": null
    },
    {
        "title": "湘妃怨  其三",
        "author": "曹勋",
        "content": "雨潇潇兮洞庭，烟霏霏兮黄陵。\n望夫君兮不来，波渺渺而难升。",
        "dynasty": "宋",
        "collection_info": null
    },
    {
        "title": "昭君怨四首  其一",
        "author": "曹勋",
        "content": "人生无定端，万事固难料。\n美好招世患，谗謟过忠告。\n正淑不自媚，私谒事妍笑。\n入宫踰十年，嫉妬掩称道。\n疎贱难为容，况復昧倾巧。\n一朝见排弃，众笑蛾眉好。\n驱车临出门，盛饰舒怀抱。\n不怨君王远，不怨父兄老。\n唯怨蛾眉悞一生，荣枯不得同百草。",
        "dynasty": "宋",
        "collection_info": null
    },
    {
        "title": "昭君怨四首  其二",
        "author": "曹勋",
        "content": "再拜升车望已过，却教红粉保山河。\n当时岂止毛延寿，对面欺君事更多。",
        "dynasty": "宋",
        "collection_info": null
    },
    {
        "title": "昭君怨四首  其三",
        "author": "曹勋",
        "content": "从来贫贱少先容，况復娇痴入汉宫。\n一朝掩面辞君去，始悔无金买画工。",
        "dynasty": "宋",
        "collection_info": null
    },
    {
        "title": "昭君怨四首  其四",
        "author": "曹勋",
        "content": "盛饰容仪舍掖庭，岂知妍丑悞丹青。\n不羞见辱单于室，羞见年名作竟宁。",
        "dynasty": "宋",
        "collection_info": null
    },
    {
        "title": "婕妤怨",
        "author": "曹勋",
        "content": "素媿河洲德，宁忘卷耳规。\n中闱知奉顺，外戚敢营私。\n辞辇翻成妬，能歌復见知。\n自惭乖妩媚，不及舞腰儿。",
        "dynasty": "宋",
        "collection_info": null
    },
    {
        "title": "春闺怨",
        "author": "曹勋",
        "content": "着意绣鸳鸯，双双戏小塘。\n绣罢无心看，杨花满绣床。",
        "dynasty": "宋",
        "collection_info": null
    },
    {
        "title": "秋闺怨",
        "author": "曹勋",
        "content": "忧勤番作妬，险诐自为才。\n赵瑟絃初绝，秦筝曲更哀。\n蛛网罗粧鑑，庭芜暗玉阶。\n听鸡虽自误，辞辇却成非。\n犹谢昭阳月，时来照寝衣。",
        "dynasty": "宋",
        "collection_info": null
    },
    {
        "title": "闺怨",
        "author": "曹勋",
        "content": "头上百宝钗，终身不相失。\n唯有鸳鸯席，承欢难可毕。",
        "dynasty": "宋",
        "collection_info": null
    },
    {
        "title": "玉阶怨",
        "author": "曹勋",
        "content": "堂上烬银釭，闺中下罗幕。\n思君度遥夕，长于金井索。",
        "dynasty": "宋",
        "collection_info": null
    },
    {
        "title": "幽闺怨",
        "author": "曹勋",
        "content": "妾年十五从良人，良人待旦驱从军。\n至今远戍燕山北，但见春归秋草碧。\n年年塞雁去还来，深院无人空绿苔。",
        "dynasty": "宋",
        "collection_info": null
    },
    {
        "title": "春日有所思",
        "author": "曹勋",
        "content": "阳春被华旦，草木蒙恩私。\n沉沉幽谷兰，不得同其施。\n女萝託乔松，光彩纷葳蕤。\n游尘薄雄风，光景低鬰仪。\n岩花落深涧，甘为井底泥。\n升沉固难量，宁復论高卑。\n佳人去已远，良遇安可期。\n流年易凋落，荣盛能几时。\n促席具樽酒，不醉夫何为。",
        "dynasty": "宋",
        "collection_info": null
    },
    {
        "title": "有所思二首  其一",
        "author": "曹勋",
        "content": "有所思兮天一涯，彼美人兮安得知。\n江皋送日下洲渚，心遥目断征鸿飞。\n兰嗟蕙怨芳草歇，春归犹见霏霏雪。\n文姬着破去时衣，寂寞愁看汉家月。\n南箕北斗苦相望，绵绵此恨无时绝。",
        "dynasty": "宋",
        "collection_info": null
    },
    {
        "title": "有所思二首  其二",
        "author": "曹勋",
        "content": "有所思，藐何许。\n乃在洞庭之阳，潇湘之浦。\n我欲访之限重阻。\n水有吞舟之巨鱼兮，山有食人之猛虎。\n有所思，藐何许，沉沉静夜愁风雨。",
        "dynasty": "宋",
        "collection_info": null
    },
    {
        "title": "遗所思",
        "author": "曹勋",
        "content": "君行既云远，我思日以长。\n思君无所遗，宝带双鸳鸯。\n鸳鸯不相失，锦翼游方塘。\n副之玳瑁簪，同心復同房。\n上有金莲花，茎叶相扶将。\n下有并根藕，藕丝百尺长。\n同缄尺素书，封以紫锦囊。\n上言长相忆，下言莫相忘。\n努力加餐饭，归来花正芳。",
        "dynasty": "宋",
        "collection_info": null
    },
    {
        "title": "思远人",
        "author": "曹勋",
        "content": "有美人兮天之涯，食兰菊兮服锦衣，披琼简兮规天维。\n隔昆丘之遐阻兮，限弱水之漫瀰。\n曾故人之莫吾知兮，旷千载而不归。\n岁冉冉其将莫兮，俨吾驾而不可以徒回。\n几逍遥于山阿，思夫君于式微。",
        "dynasty": "宋",
        "collection_info": null
    },
    {
        "title": "天阴望钟山",
        "author": "曹勋",
        "content": "尘土不满眼，飞鸿入无倪。\n摇情望钟山，岩壑移东西。\n荆榛蔽青霭，上下纷冥迷。\n昔人去已远，草堂怀烟霏。\n此意竟何往，缅怀谁与追。\n胡为命驾一登览，诛除氛祲褰云旗。",
        "dynasty": "宋",
        "collection_info": null
    },
    {
        "title": "胡姬年十五",
        "author": "曹勋",
        "content": "胡姬年十五，媚脸明朝霞。\n当垆一笑粲，桃叶映桃花。\n王孙停宝马，公子驻香车。\n学歌装翡翠，看月弄琵琶。\n不顾金吾子，谁看白鼻騧。",
        "dynasty": "宋",
        "collection_info": null
    },
    {
        "title": "长信宫中草",
        "author": "曹勋",
        "content": "长信宫中草，年来特地长。\n无人同步辇，门外度斜阳。",
        "dynasty": "宋",
        "collection_info": null
    },
    {
        "title": "前有一樽酒",
        "author": "曹勋",
        "content": "前有一樽酒，高张发清弹。\n娥眉扬玉泽，雅舞凌七盘。\n春容媚桃李，艷色夭且妍。\n向我如笑粲，举酒相为欢。\n对此如不饮，人生良可叹。\n君不见当年项王之力能拔山，驱除天下犹转圜。\n又不见仪秦挟策骋雄辩，指挥七国随纵横。\n一朝智力有所困，诛灭不得同编氓。\n成败苟如此，贫贱固所安。\n劝君酩酊寄樽酒，人间万事无足观。",
        "dynasty": "宋",
        "collection_info": null
    },
    {
        "title": "京口有归燕",
        "author": "曹勋",
        "content": "春烟昼白春草绿，春水溶溶曲江曲。\n吴宫梁苑尽灰飞，胡马骄嘶衔苜蓿。\n萧条南国閟春愁，章台瑶室今茅屋。\n中原民庶被毡裘，万室无人皆鼠伏。\n子归何处定安巢，楚幕虽多易倾覆。\n感君为君思建章，万户朱门缀珠玉。\n当时天下尚无为，今日悲凉变何速。\n感君歌，为君哭，汾阳已死淮阴族。\n沉沉壮士听晨鸡，豺狼当路食人肉。\n燕齐邹鲁化腥膻，番人走马鸣𨏔辘。",
        "dynasty": "宋",
        "collection_info": null
    },
    {
        "title": "人生不长好",
        "author": "曹勋",
        "content": "人生不长好，倏忽如蕣英。\n临觞莫辞醉，既醉莫愿醒。\n但识醉中理，无欲醒时名。\n夷齐犹饿死，谁復哀屈平。\n陵谷尚迁灭，况乃期促龄。\n已焉谢消长，得失秋毫轻。",
        "dynasty": "宋",
        "collection_info": null
    },
    {
        "title": "姑苏台上月",
        "author": "曹勋",
        "content": "姑苏台上月，倒景浮天河。\n石梁卧长洲，垂虹跃金波。\n丛薄散兰麝，水底流笙歌。\n歌声未断樽前舞，越兵夜入三江浦。\n吴王沉醉未及醒，不知身已为降虏。\n响靸廊前珠翠横，采香径裏喧鼙鼓。\n西施和泪下珠楼，回首吴宫隔烟雾。\n姑苏台殿变秋蓬，荆棘霑衣泣寒露。\n至今风月动凄凉，余址石桥尚如故。",
        "dynasty": "宋",
        "collection_info": null
    },
    {
        "title": "锦石捣流黄",
        "author": "曹勋",
        "content": "秋风清，秋月明，征人思妇难为情。\n难为情，蟋蟀远壁鸣寒声，霜砧皓腕愁不胜。\n愁不胜，愁不可剪衣可成，梦君先到黄龙庭。",
        "dynasty": "宋",
        "collection_info": null
    },
    {
        "title": "自君之出矣二首  其一",
        "author": "曹勋",
        "content": "自君之出矣，龙香消宝衣。\n思君共明月，千里奉光辉。",
        "dynasty": "宋",
        "collection_info": null
    },
    {
        "title": "自君之出矣二首  其二",
        "author": "曹勋",
        "content": "自君之出矣，粧台生网丝。\n思君拂团扇，相与共提携。",
        "dynasty": "宋",
        "collection_info": null
    },
    {
        "title": "迢迢高楼入紫烟",
        "author": "曹勋",
        "content": "迢迢高楼入紫烟，上连阿阁巢青鸾。\n青鸾飞飞不復返，朱甍碧瓦空般般。\n而今燕雀互栖止，便便饱逸嗤鹰鹯。\n黄金台废燕昭死，嗟嗟谁復旌遗贤。",
        "dynasty": "宋",
        "collection_info": null
    },
    {
        "title": "邯郸才人嫁为厮养卒妇",
        "author": "曹勋",
        "content": "落叶逐惊风，落花逐流水。\n漂零无定端，寄託随所委。\n朝荣瑶圃中，暮落穷辙裏。\n岂不恶糟糠，岂不愿罗绮。\n罗绮闭深宫，嫉妬交相靡。\n糟糠守穷庐，苦乐同终始。\n行藏宜自然，燕巢茅屋底。",
        "dynasty": "宋",
        "collection_info": null
    },
    {
        "title": "上之回",
        "author": "曹勋",
        "content": "卫骑绝沙漠，前驱过玉门。\n云旗梢月窟，辇道属乌孙。\n万国森环卫，三灵骇骏奔。\n声容同日月，威德被干坤。\n巡狩知无外，蛮戎识至尊。\n何当鸣警跸，高会醼昆崙。",
        "dynasty": "宋",
        "collection_info": null
    },
    {
        "title": "当置酒",
        "author": "曹勋",
        "content": "置酒临芳观，张筵继落晖。\n选妓调丝竹，迎宾奉酒巵。\n月影移歌扇，花光照舞衣。\n霞觞飞白羽，高论吐虹霓。\n人生不满百，行乐当及时。\n当歌期酩酊，谁能较是非。",
        "dynasty": "宋",
        "collection_info": null
    },
    {
        "title": "将进酒",
        "author": "曹勋",
        "content": "君唐虞兮臣皋夔，将卫霍兮恢边陲。\n时文景兮民雍熙，狱无寃人兮野无蒿藜。\n玉烛亘天流离以昭兮，其惟百姓日用而不知。\n歌鹿鸣与既醉兮，而颂声洋溢乎康逵。\n顾吾君之清静躬俭以寂默兮，而犹薄滋味与游嬉。\n臣愿得连四海以为席兮，酌北斗而为酒巵。\n使五老奉觞上寿以申祝兮，令夫八元夹侍而正仪。\n愿圣寿上齐于箕翼兮，其光容充塞于四维。\n醉大道与仁义兮，而淳风浃洽于华夷。\n期亿万斯年兮，民皆陶陶而化之。\n庆君臣之嘉会，陋酆镐与瑶池。",
        "dynasty": "宋",
        "collection_info": null
    },
    {
        "title": "艾如张",
        "author": "曹勋",
        "content": "鸿鹄远罾缴，燕雀恋藩篱。\n争食蓬蒿下，触网毙祸机。\n黄雀老且黠，黄口小且痴。\n黄雀戒黄口，輙莫贪腥肥。",
        "dynasty": "宋",
        "collection_info": null
    },
    {
        "title": "远如期",
        "author": "曹勋",
        "content": "约指金环瘦不持，罗衣宽尽减腰围。\n红芳坐消歇，王孙归不归。",
        "dynasty": "宋",
        "collection_info": null
    },
    {
        "title": "反招隠",
        "author": "曹勋",
        "content": "骅骝天下骏，所制在服箱。\n苏秦天下辩，所失恋冠裳。\n达人贵自重，出处保龙光。\n山花丽云锦，鸟语调丝簧。\n清泉激鸣琴，掩抑合宫商。\n芝朮胜粱肉，兰菊有余芳。\n白云结山友，来往俱相忘。\n世路甚溪谷，簪笏诚羁缰。\n人心若丘山，咫尺不可量。\n猿鹤熟可驯，人熟不可防。\n留侯从赤松，范蠡辞越王。\n二子保令终，避世容何伤。\n王孙促归轸，吾徒方退藏。",
        "dynasty": "宋",
        "collection_info": null
    },
    {
        "title": "独不见",
        "author": "曹勋",
        "content": "独不见，谁相忆。\n花影上珠帘，明月穿窗隙。\n翡翠暗无光，苍苔点行迹。\n鸾鑑挂珊瑚，宝靥销金碧。\n彷佛闻箫韶，梦想见颜色。\n为我报新人，好好承恩泽。\n君看后庭花，芳菲能几日。",
        "dynasty": "宋",
        "collection_info": null
    },
    {
        "title": "床前帐",
        "author": "曹勋",
        "content": "蜀锦床前帐，四角垂香囊。\n上有合欢带，下有双鸳鸯。\n鸳鸯一分散，不得同所将。\n弃捐箧笥裏，谁惜旧时香。",
        "dynasty": "宋",
        "collection_info": null
    },
    {
        "title": "紫骝马",
        "author": "曹勋",
        "content": "紫骝马，出西方。\n径万国，来咸阳。\n储精房，钟驯良。\n口如米火头如王，尾轻鬣短龙脊刚。\n蹄圆腕蹙森开张，齐平六齿排截肪。\n目如明星威煌煌，骄嘶喷薄思腾骧。\n荫以华屋荐露床，金羁玉勒红锦障，鈎膺络脑垂珰琅。\n汉家骠骑新开府，天子辍赐威遐荒。\n将军横槊被金甲，矍铄超忽踰鹰扬。\n雄鸣矫首厉奔蹙，胡儿百万纷披攘。\n登封居胥转瀚海，军声陆詟摧天狼。\n归来明堂见天子，图形麟阁宣龙光。",
        "dynasty": "宋",
        "collection_info": null
    },
    {
        "title": "王孙游二首  其一",
        "author": "曹勋",
        "content": "红芳开绣户，碧草衬斜阳。\n楼上频回首，思君道路长。",
        "dynasty": "宋",
        "collection_info": null
    },
    {
        "title": "王孙游二首  其二",
        "author": "曹勋",
        "content": "夭桃与芳草，艷色明朝阳。\n思君念华旦，贱妾惜容光。",
        "dynasty": "宋",
        "collection_info": null
    },
    {
        "title": "乌夜啼二首  其一",
        "author": "曹勋",
        "content": "饥鸟哑哑不肯栖，雄飞呼雌鸣声悲。\n娼楼年少醉歌舞，幽闺思妇寂无语。\n将军百战未成功，坐数更筹听金鼓。",
        "dynasty": "宋",
        "collection_info": null
    },
    {
        "title": "乌夜啼二首  其二",
        "author": "曹勋",
        "content": "月落啼乌近锁窗，锁窗深处绣鸳鸯。\n鸳鸯未就肠先结，马踏天山夜飞雪。\n归来且莫话封侯，同醉笙歌弄明月。",
        "dynasty": "宋",
        "collection_info": null
    },
    {
        "title": "望行人",
        "author": "曹勋",
        "content": "西北有高楼，䆗窱入空碧。\n徙倚徧栏干，杨花满行迹。\n不见行人归，但有杨花白。\n披襟向春风，为我传消息。\n春风不见知，此意无人识。",
        "dynasty": "宋",
        "collection_info": null
    },
    {
        "title": "行路难",
        "author": "曹勋",
        "content": "华堂高张千炬烛，光溢樽罍艷流目。\n秦姬赵女变新声，入金石兮裂丝竹。\n少年意气凌秋阳，奴仆金张嗤宋玉。\n文章富贵何足论，胡必直欲身后名。\n颜回风雨困箪食，伯夷葵藿难为情。\n何如嫖姚十八从将军，恩隆爱密收奇勋。\n美人歌舞谢芳草，春花落尽容颜老。\n山长水阔霜雪寒，安用区区涉远道。",
        "dynasty": "宋",
        "collection_info": null
    },
    {
        "title": "又",
        "author": "曹勋",
        "content": "行路难，行路难，九折之坂无足叹。\n羊肠剑阁视阶闼，巫峡滟滪无波澜。\n长安九衢最巇崄，侯门处处深如渊。\n深如渊，不可履，翻覆风波当面起。\n况復深宫严九重，虽有羽翼无由通。\n行路难，行路难，不如归去贫穷静坐巾柴关。\n啜菽饮水自行乐，虽有风雨无忧患。",
        "dynasty": "宋",
        "collection_info": null
    },
    {
        "title": "归去来",
        "author": "曹勋",
        "content": "归去来，归去来。\n陆行无车，水行无船。\n足重茧兮，羊肠九折，历绝崄而盘盘。\n跼蹐胁息以休影兮，石壁屹立而不可以攀缘。\n上窥不测之夭峤兮，而下临无底之深渊。\n寒风凛凛以切骨兮，朔雪漫漫而涨天。\n孤猿哀吟其左右兮，而猛虎咆哮乎后先。\n缅前路之险阻其若此兮，道云远而莫前。\n悲已往之勤瘁兮，泪流襟而涟涟。\n归去来，归去来。\n吾乡虽远兮，及此而犹可以生还。\n饥寒迫于屡空兮，庶乎安之若命而终保吾之天年。",
        "dynasty": "宋",
        "collection_info": null
    },
    {
        "title": "沐浴子",
        "author": "曹勋",
        "content": "新沐莫弹冠，新浴莫振衣。\n圣人贵同尘，贤者汩其泥。\n夷齐立峻节，感激歌采薇。\n子真老谷口，岁晏无苦饥。\n屈原怀独醒，沉湘谁与悲。\n渔父随其波，所适安所宜。\n君看侯门客，饥于纨袴儿。",
        "dynasty": "宋",
        "collection_info": null
    },
    {
        "title": "乐未央",
        "author": "曹勋",
        "content": "孝武初封禅，萝图宝历新。\n开边擢卫霍，儒术用平津。\n礼乐追三统，钦承奉百神。\n嵩呼膺万寿，欢乐讵容陈。",
        "dynasty": "宋",
        "collection_info": null
    },
    {
        "title": "荆门道",
        "author": "曹勋",
        "content": "荆门道，在何许，万里迢迢入南楚。\n故人何事未归来，满目豺狼路多阻。\n路多阻兮可奈何，矍铄廉公亦奚取。\n期君终日醉如泥，贤似灵均醒时语。",
        "dynasty": "宋",
        "collection_info": null
    },
    {
        "title": "临碣石  其一",
        "author": "曹勋",
        "content": "肃我严驾，登彼绝阪。\n目极天渊，曾不知远。\n曜灵舒光，乐彼鲦鰋。",
        "dynasty": "宋",
        "collection_info": null
    },
    {
        "title": "临碣石  其二",
        "author": "曹勋",
        "content": "杲日既升，我徒既盈。\n愿言斯适，至乐无声。\n抚躬增愧，临深可惊。",
        "dynasty": "宋",
        "collection_info": null
    },
    {
        "title": "临碣石  其三",
        "author": "曹勋",
        "content": "陟彼崇高，慨览遐宇。\n前迹可究，兴亡可悟。\n安得英雄，廓彼神武。\n泽及飞沉，致馨梁甫。",
        "dynasty": "宋",
        "collection_info": null
    },
    {
        "title": "巫山高",
        "author": "曹勋",
        "content": "巫山高，望不极。\n飞鸿欲度愁无力，我欲绝之乏羽翼。\n峡江水急荆门远，鱼龙游之不能转。\n下无舟楫上无梁，我欲济之忧力尠。",
        "dynasty": "宋",
        "collection_info": null
    },
    {
        "title": "怀长沙",
        "author": "曹勋",
        "content": "有若人兮眇何所，投兰袂兮江之浒。\n杜蘅约席兮桂柏为宇，胡为乎终年而在兹。\n前有沅湘之深水兮，后有岳麓之重阻。\n聊逍遥于山阿，可以避岁寒之风雨。",
        "dynasty": "宋",
        "collection_info": null
    },
    {
        "title": "空城雀二首  其一",
        "author": "曹勋",
        "content": "去年已生子，今年復生孙。\n主人既昏乱，国破家亦焚。\n宫馆变禾黍，万人无一存。\n朝伏蓬蒿下，暮宿荆莽间。\n岂不念俦侣，岂不怀玉山。\n俦侣高飞毙缯缴，玉山迢递多鹰鹯。\n又不见咸阳三月火不灭，吴宫万户飞灰烟。\n春鸿社燕尚烧死，况復黄口乏修翰。\n喜无挟弹儿，空城姑所安。",
        "dynasty": "宋",
        "collection_info": null
    },
    {
        "title": "空城雀二首  其二",
        "author": "曹勋",
        "content": "寂寂空城雀，日暮寒且饥。\n鼯鼠啼林端，豺虎夹路垂。\n蒿间黄雀语黄口，吞声切莫图高栖。\n汝不见当年连云宫馆散烟燎，歌台夹室今狐狸。\n糟丘成粪壤，藜藿生酒池。\n昔人自是不復改，今人始觉前人非。\n今人昔人未为远，更望谁家门户归。",
        "dynasty": "宋",
        "collection_info": null
    },
    {
        "title": "楚妃叹五首  其一",
        "author": "曹勋",
        "content": "日晚章华翠辇归，寂寥深院锁重扉。\n非缘掩鼻移恩宠，自是新人巧用机。",
        "dynasty": "宋",
        "collection_info": null
    },
    {
        "title": "楚妃叹五首  其二",
        "author": "曹勋",
        "content": "用意十分巧画眉，粧成独自惜容仪。\n非缘郑袖能歌舞，自是人心着处迷。",
        "dynasty": "宋",
        "collection_info": null
    },
    {
        "title": "楚妃叹五首  其三",
        "author": "曹勋",
        "content": "霜满虚庭月满楼，罗帷珠箔闭清秋。\n鑪香烟断添银烛，谁道更深睡去休。",
        "dynasty": "宋",
        "collection_info": null
    },
    {
        "title": "楚妃叹五首  其四",
        "author": "曹勋",
        "content": "宝靥香销翠幄宽，更深明月上阑干。\n徘徊踏碎银蟾影，谁念从来不耐寒。",
        "dynasty": "宋",
        "collection_info": null
    },
    {
        "title": "楚妃叹五首  其五",
        "author": "曹勋",
        "content": "人静宫深夜漏长，深宫漏永忆君王。\n可怜不及秋蒲草，犹得承欢荐宝床。",
        "dynasty": "宋",
        "collection_info": null
    },
    {
        "title": "陇头水",
        "author": "曹勋",
        "content": "陇头之水兮，不可以溅衣。\n陇头之云兮，不可以同归。\n事行役兮无已时。\n无已时，千里万里从旌旗。\n风雨惨惨兮寒且饥，陇头之水兮鸣声悲。",
        "dynasty": "宋",
        "collection_info": null
    },
    {
        "title": "莫独行",
        "author": "曹勋",
        "content": "莫独行，风雨惨惨兮夜不得明。\n道有石坂兮，使汝车败而马惊。\n山有猛虎兮水多暴鲸，任重涂远兮无欲速其小程。\n莫独行，莫独行，聊可以俟同志之友生。",
        "dynasty": "宋",
        "collection_info": null
    },
    {
        "title": "古战场",
        "author": "曹勋",
        "content": "烟冥露重霜风号，声悲色惨侵征袍。\n据鞍顾盼度沙碛，纵横白骨余残烧。\n举鞭迟留问田父，彼将欲语先折腰。\n泣云畔寇昔据此，老夫父子服弓刀。\n将军下令起丘甲，法严势迫无所逃。\n攻城夺险数十战，民残兵弊夷枭巢。\n当时二子没于阵，老夫幸免甘无聊。\n匹夫僭乱起阡陌，祸延千里俱嗷嗷。\n官私所杀尽民吏，坐令骨肉相征鏖。\n唯余将军封万户，士卒战死埋蓬蒿。\n至今野火遍昏黑，天阴鬼哭声嘈嘈。",
        "dynasty": "宋",
        "collection_info": null
    },
    {
        "title": "战城南",
        "author": "曹勋",
        "content": "胡骑方侵掠，临淮厉虎兵。\n三麾俱至地，一战破思明。\n令下秋霜肃，威行草木惊。\n岂但全孤垒，能令復旧京。\n吾君方用武，宵旰念仪刑。",
        "dynasty": "宋",
        "collection_info": null
    },
    {
        "title": "箕山操",
        "author": "曹勋",
        "content": "草可以为衣兮，木可以为庐。\n水清石白兮，渴饮有时而饥食有余。\n止不知其吾之有影兮，而行不知其吾之有躯。\n彼日月之自明兮，吾又安知其所如。\n君乎君乎，且将浼我以天下，而无乃不几于赘乎。",
        "dynasty": "宋",
        "collection_info": null
    },
    {
        "title": "小游仙三首  其一",
        "author": "曹勋",
        "content": "九霄风静夜沉沉，仙籁虚徐度玉音。\n好是太真歌未阕，飞烟遥上鬰华林。",
        "dynasty": "宋",
        "collection_info": null
    },
    {
        "title": "小游仙三首  其二",
        "author": "曹勋",
        "content": "十二层城倚阆风，金台珠树鬰葱葱。\n遥瞻玉室藏书府，万仞飞光散晓红。",
        "dynasty": "宋",
        "collection_info": null
    },
    {
        "title": "小游仙三首  其三",
        "author": "曹勋",
        "content": "摇曳空歌上玉清，飞烟冉冉拂仙缨。\n龙軿已过黄金阙，致肃门郎识姓名。",
        "dynasty": "宋",
        "collection_info": null
    },
    {
        "title": "春光好",
        "author": "曹勋",
        "content": "十年不见春光好，胡人马啮长安草。\n长安草尽人已空，宫馆园林迹如扫。\n东都西洛暗兵尘，昼引狐狸上黄道。\n长淮水浅吴山低，戍边时巡无已时。\n无已时，萋萋草绿胡马肥。\n濠城短小不蔽眼，况復琐屑游芳菲。\n何当仗剑从神武，晴春甲马争光辉。",
        "dynasty": "宋",
        "collection_info": null
    },
    {
        "title": "送春归",
        "author": "曹勋",
        "content": "送春归，在何处。\n禾黍正离离，江城匝屯戍。\n杨花零乱点旌旗，天涯芳草连云暮。\n旧园桃李遍荆棘，故国楼台尽狐兔。\n衣冠不见洛阳花，胡马犹嘶汉宫树。\n吴江水绿吴山青，春到春归别有情。\n柳色迎人下关塞，随军万里清胡尘。\n黄金台榭未埋没，当年勿谓秦无人。",
        "dynasty": "宋",
        "collection_info": null
    },
    {
        "title": "秋夜长",
        "author": "曹勋",
        "content": "秋夜长，秋夜长，风高月落飞清霜。\n征鸿萧萧度湘水，草木露冷蒹葭黄。\n铁衣老将尚横槊，胡儿甲马争腾骧。\n闺中思妇烬银烛，耿耿念远伤肺肠。\n壮士悲歌扣商角，通夕无寐空凄凉。\n况是愁人怨遥夜，安得日出升扶桑。",
        "dynasty": "宋",
        "collection_info": null
    },
    {
        "title": "怨遥夜",
        "author": "曹勋",
        "content": "六龙灭景兮疾如驰，结隣曭㬒兮沉海涯。\n飞霜烈烈以袭物兮，其容惨栗。\n阴风凛凛而薄人兮，其声凄悲。\n祥鸾伏窜兮，鸱枭号呼。\n哲人永叹以哀吟兮，贪夫适其觊觎。\n彼庭燎之不吾遭兮，良卷怀而鬰纡。\n劳歌三发兮，晨鸡未旦。\n使我耿耿以戚忧兮，独展转而向隅。",
        "dynasty": "宋",
        "collection_info": null
    },
    {
        "title": "岁将暮",
        "author": "曹勋",
        "content": "岁将暮，岁将暮，靡靡行人不归去。\n不归去，道路长，道路长兮復限我以石坂羊肠。\n山多乔木兮不能为吾之栋梁，水多深阻兮不能为吾之舟航。\n徒顿驾以独宿兮，趋风雨于晨装。\n眇佳人兮余怀，期遥集于扶桑。",
        "dynasty": "宋",
        "collection_info": null
    },
    {
        "title": "隋堤草",
        "author": "曹勋",
        "content": "绵绵隋堤草，草色翠如茵。\n梧桐间桃李，秾艷骄阳春。\n杨柳垂金堤，拂舞无纤尘。\n行人不敢折，守吏严呵嗔。\n大业一崩陨，九庙犹荆榛。\n隋堤草与木，采斫杂樵薪。\n秋风号枯枝，野火烧陈根。\n园林宫馆尚禾黍，草木于尔何足论。",
        "dynasty": "宋",
        "collection_info": null
    },
    {
        "title": "蔓草长",
        "author": "曹勋",
        "content": "蔓草长，摇风缘砌凌高堂。\n萋萋密叶护葱蒨，漙漙湛露滋瀼瀼。\n下有径寸兰，委靡涂秋霜。\n依凭既失所，不及菰与蒋。\n託身肯媚附乔木，持芳自洁凝幽香。\n蔓草长，因缘从尔摩苍苍。\n一朝乔木夭斤斧，掘根削株贻汝殃。",
        "dynasty": "宋",
        "collection_info": null
    },
    {
        "title": "隋堤柳",
        "author": "曹勋",
        "content": "隋堤柳，千里夹隋堤。\n堤中有平道，百尺隠金锤。\n柳色间桃李，行客迷芳菲。\n牙樯从西来，云表开龙旗。\n一舟挽千人，万舟若鱼丽。\n舟中尽绝色，不厌荒淫饥。\n锦帆压奔流，日夜东南驰。\n龙舟未及返，身辱吴公泥。\n神器失所託，化作迷楼灰。\n向来桃与李，花色犹不衰。\n向来堤上柳，柳色犹依依。\n唐公已举晋阳甲，草木虽小知无隋。",
        "dynasty": "宋",
        "collection_info": null
    },
    {
        "title": "折杨柳五首  其一",
        "author": "曹勋",
        "content": "折杨柳，上隋堤，攀条同忆送君时。\n君王近发关中卒，更戍归来尚未迟。",
        "dynasty": "宋",
        "collection_info": null
    },
    {
        "title": "折杨柳五首  其二",
        "author": "曹勋",
        "content": "折杨柳，上章台，柳色依依尚未回。\n汉家尽得单于垒，屈指归同社燕来。",
        "dynasty": "宋",
        "collection_info": null
    },
    {
        "title": "折杨柳五首  其三",
        "author": "曹勋",
        "content": "折杨柳，灞桥西，去日同君上柳堤。\n闻道将军得天马，归时芳草正萋萋。",
        "dynasty": "宋",
        "collection_info": null
    },
    {
        "title": "折杨柳五首  其四",
        "author": "曹勋",
        "content": "君去霏霏雪满衣，思君杨柳正依依。\n新来又得征人信，君去交河尚未归。",
        "dynasty": "宋",
        "collection_info": null
    },
    {
        "title": "折杨柳五首  其五",
        "author": "曹勋",
        "content": "去日同君过渭桥，桥边新雪未全消。\n如今窗外杨花满，憔悴无心约细腰。",
        "dynasty": "宋",
        "collection_info": null
    },
    {
        "title": "悲采薇",
        "author": "曹勋",
        "content": "昔辞万乘宠，洁己归其仁。\n强谏非矫讦，所守怀真淳。\n邈矣思唐虞，去去迹已陈。\n夏禹且不让，叔世良悲辛。\n采薇歌西山，独往谁与邻。\n激节不少渝，终始无缁磷。\n优入圣人域，清风高隠沦。\n嗟嗟首阳山，今飞胡马尘。\n况乃匪汤武，吾子劳谆谆。\n已而復已而，缅默思良辰。",
        "dynasty": "宋",
        "collection_info": null
    },
    {
        "title": "感秋兰",
        "author": "曹勋",
        "content": "云何为兮深山，水何为兮幽谷。\n匪杂佩于华裾，耻见珍于流俗。\n噫嘻，疑枳棘与荆榛，不辞荣于秋绿。",
        "dynasty": "宋",
        "collection_info": null
    },
    {
        "title": "梅花落",
        "author": "曹勋",
        "content": "殖虽无远近，开独占三冬。\n怨入胡笳切，香凝素脸秾。\n有子调金鼎，遗根益县封。\n佳人初睡起，留取照芳容。",
        "dynasty": "宋",
        "collection_info": null
    },
    {
        "title": "哀孤鸿",
        "author": "曹勋",
        "content": "哀孤鸿，孤鸿杳何所。\n坚冰合洞庭，积雪满南楚。\n弔影破寒空，凄凉宿烟雨。\n上林衰草暗池塘，衡岳居人杂豺虎。\n县官下诏收箭工，缯缴高张求劲羽。\n稻粱粒粒尽输军，饮啄号呼困秋浦。\n至今燕代满胡儿，每欲归飞畏弓弩。\n畏弓弩，谁能为我驱胡虏。\n胡虏驱除汉道昌，一身虽困忘辛苦。",
        "dynasty": "宋",
        "collection_info": null
    },
    {
        "title": "天上月",
        "author": "曹勋",
        "content": "皎皎天上月，随人如有情。\n何当背银烛，弃我如绝缨。",
        "dynasty": "宋",
        "collection_info": null
    },
    {
        "title": "关山月",
        "author": "曹勋",
        "content": "关山月，关山月。\n分影送征人，寒光射矛戟。\n胡笳声断塞鸿惊，征人泪下思乡国。",
        "dynasty": "宋",
        "collection_info": null
    },
    {
        "title": "高楼月",
        "author": "曹勋",
        "content": "高楼月，倒景入阑干。\n人眠绮窗影，月在青云端。\n相攀不可得，空成帘幕寒。",
        "dynasty": "宋",
        "collection_info": null
    },
    {
        "title": "估客乐",
        "author": "曹勋",
        "content": "朝饮文君酒，莫宿邯郸妓。\n近得浮梁书，春前办行计。",
        "dynasty": "宋",
        "collection_info": null
    },
    {
        "title": "班婕妤",
        "author": "曹勋",
        "content": "宠移非为妬，花落不因风。\n来往长门月，羞将团扇同。",
        "dynasty": "宋",
        "collection_info": null
    },
    {
        "title": "王昭君",
        "author": "曹勋",
        "content": "好恶由来各在人，况凭图像觅天真。\n君王视听能无壅，延寿何知敢妄陈。",
        "dynasty": "宋",
        "collection_info": null
    },
    {
        "title": "游仙四首  其一",
        "author": "曹勋",
        "content": "天河水冷烟波渺，流水无声银浪小。\n白榆历历映瑶沙，白露凄清下云表。\n扶疎丹桂落红英，片片红霞散瑶草。\n月中桂子空传名，散在人间无处讨。\n仙翁呼童收紫芝，紫芝肥嫩光离离。\n遗英残萼坠无数，仙鹤饮啄时鸣飞。\n仙人种玉耕云隈，倚云横笛学凤吹。\n须臾羲御崦嵫没，相呼拍手骑龙归。",
        "dynasty": "宋",
        "collection_info": null
    },
    {
        "title": "游仙四首  其二",
        "author": "曹勋",
        "content": "飞辔络绝景，访我同心人。\n解驾三秀岭，濯足玉华津。\n晤言会良契，携手凌高晨。\n扬旌出阊阖，羽节趣羣真。\n入宴明霞馆，回軿过始青。\n音灵散空洞，逸响萦云营。\n倏忽九万里，流目低蓬瀛。\n玉妃款清话，偃盖希林庭。\n顾彼簪缨客，宠辱劳汝形。\n神仙有真诀，胡不希长龄。",
        "dynasty": "宋",
        "collection_info": null
    },
    {
        "title": "游仙四首  其三",
        "author": "曹勋",
        "content": "严驾发沧浪，行乐从所之。\n方诸款青童，隠景朝鬰仪。\n流金戒前导，玉节纷萎蕤。\n运策乘飞电，扬旌耀彩霓。\n斑龙承倒景，蠖略翔紫微。\n命我发金策，受事临西垂。\n白帝启真箓，斟酌合四时。\n解带清商馆，置酒璇渊池。\n高酣发空谣，羣响凄以悲。\n海水变苍陆，翻覆如奕棋。\n咄叱红尘子，役役何所为。",
        "dynasty": "宋",
        "collection_info": null
    },
    {
        "title": "游仙四首  其四",
        "author": "曹勋",
        "content": "驾景络绝响，游目低阴虹。\n灵光转修袂，羽节飘晨风。\n抗手辞金母，偃盖东华宫。\n高仙发空谣，逸响飞九重。\n霞觞艷流日，迭舞歌玉童。\n缘云上虚籁，笑语铿洪钟。\n海水屡清浅，倏忽欣再逢。\n不惜暂游诣，情款无初终。\n欢余促归轸，摄辔翔斑龙。\n投闲憇三素，保绩崇真功。",
        "dynasty": "宋",
        "collection_info": null
    },
    {
        "title": "刘生",
        "author": "曹勋",
        "content": "刘生世关辅，游侠周五陵。\n天下俊倜傥，持夸矜刘生。\n落魄游其间，豪族相依承。\n斗鸡横大道，走马入重城。\n醉卧金张馆，高谈卫霍营。\n报仇先剧孟，排难鄙侯嬴。\n逸气凌秋鹗，清才莹玉绳。\n灯前看宝剑，雪裏按苍鹰。\n校猎黄山苑，追兵青海滨。\n华夷知姓字，燕赵冠婚姻。\n耻作诸侯客，宁为奔走臣。\n匈奴方入觐，雄略未能申。\n且醉胡姬酒，将军讵敢嗔。",
        "dynasty": "宋",
        "collection_info": null
    },
    {
        "title": "细君",
        "author": "曹勋",
        "content": "族类皆有偶，所偶各有方。\n我本汉家女，远嫁乌孙王。\n言语既不通，嗜欲宁相当。\n生肉以为食，羶酪以为浆。\n毛卉袭衣服，蒜薤为馨香。\n呜呜当歌舞，跳跃纷低昂。\n风沙障白日，四野皆苍黄。\n逐猎射禽兽，藉草毡为墙。\n喜怒不可测，贪戾过豺狼。\n自为治宫室，仅能庇风霜。\n岁时一相见，但见眉目光。\n东南望汉日，独觉霜天长。\n飞鸟恋故林，游子思故乡。\n而我被遐弃，失身投穷荒。\n明明汉天子，一女奚足伤。\n武威与文德，岂不在周行。\n吾王居下国，奉上固所当。\n结亲徒自辱，掩泣羞汉皇。",
        "dynasty": "宋",
        "collection_info": null
    },
    {
        "title": "怀远",
        "author": "曹勋",
        "content": "有美人兮隔千里，彼不来兮我独止。\n吴江木落又经年，壮士悲声寒易水。",
        "dynasty": "宋",
        "collection_info": null
    },
    {
        "title": "秋色",
        "author": "曹勋",
        "content": "空烟翔水裔，海月飞冰轮。\n大旆连天山，羽校罗秋旻。\n霜辉明缟练，綵错光鳞鳞。\n一扫龙庭空，海宇无纤尘。",
        "dynasty": "宋",
        "collection_info": null
    },
    {
        "title": "秋思",
        "author": "曹勋",
        "content": "日落碧山暮，阴风生白苹。\n飞响散高梧，水石光粼粼。\n海草未凋绿，胡马嘶咸秦。\n萧飒两华鬓，十年吹战尘。",
        "dynasty": "宋",
        "collection_info": null
    },
    {
        "title": "黄鹤",
        "author": "曹勋",
        "content": "子晋升真后，茅君谒帝初。\n灵风翔羽葆，舒辔耸云裾。\n凌虚前虎节，方驾后龙舆。\n平旦辞龟岭，禺中过凤虚。\n故里频迁改，山川遽有无。\n当时武昌水，清浅转城隅。",
        "dynasty": "宋",
        "collection_info": null
    },
    {
        "title": "黄雀",
        "author": "曹勋",
        "content": "羣聚羣飞畏行止，饮啄惊鸣顾无已。\n多虞多事足机张，独宿蓬蒿信为美。",
        "dynasty": "宋",
        "collection_info": null
    },
    {
        "title": "杨花",
        "author": "曹勋",
        "content": "春光谁占得，杨花独自知。\n未到传消息，将归送别离。\n随风飞更急，入户舞还低。\n大有撩人处，粧台恼画眉。",
        "dynasty": "宋",
        "collection_info": null
    },
    {
        "title": "当垆",
        "author": "曹勋",
        "content": "胡姬年十五，艷色娇阳春。\n花间开绣户，席上设红茵。\n含羞留醉客，敛袂送行人。\n多谢金吾子，衷情讵易陈。",
        "dynasty": "宋",
        "collection_info": null
    },
    {
        "title": "有雪",
        "author": "曹勋",
        "content": "有雪有雪何不时，号令无乃乖其宜。\n玄冥失职变常燠，草木不黄流不澌。\n羣蛰开张动平陆，广野宫阙腾蛟螭。\n方今春王布仁政，育养万物如婴儿。\n尔何干职助阴沴，致使造物无威仪。\n四序平分佐天吏，物色消长随指挥。\n元纲既绝乱箕斗，五行颠倒盈缩亏。\n安得调元按天步，太微受事三光齐。\n璇玑不愆四七正，时歌玉烛滋黔黎。\n尔之不职有常律，司辰执僇归摄提。\n愿得唐虞二八一十六相佐天子，雷风时至无错迷。",
        "dynasty": "宋",
        "collection_info": null
    },
    {
        "title": "皑如山上雪",
        "author": "曹勋",
        "content": "皑如山上雪，凛冽生阴寒。\n狐狸卧深穴，猛虎饥不眠。\n下有千尺松，埋没多摧残。\n山椒冠丛祠，寂寞无孤烟。\n傍有古战场，鬼哭声烦寃。\n灯火断城郭，鸡犬杂喧喧。\n朝官急征夫，迫促争后先。\n柴门不得闭，行者不得还。\n何当霁风雪，岩岫开南山。",
        "dynasty": "宋",
        "collection_info": null
    },
    {
        "title": "仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云 入塞",
        "author": "曹勋",
        "content": "妾在靖康初，胡尘蒙京师。\n城陷撞军入，掠去随胡儿。\n忽闻南使过，羞顶羖羊皮。\n立向最高处，图见汉官仪。\n数日望回骑，荐致临风悲。",
        "dynasty": "宋",
        "collection_info": null
    },
    {
        "title": "仆持节朔庭自燕山向北部落以三分为率南人居其二闻南使过骈肩引颈气哽不得语但泣数行下或以慨叹仆每为挥涕惮见也因作出入塞纪其事用示有志节悯国难者云 出塞",
        "author": "曹勋",
        "content": "闻道南使归，路从城中去。\n岂如车上缾，犹挂归去路。\n引首恐过尽，马疾忽无处。\n吞声送百感，南望泪如雨。",
        "dynasty": "宋",
        "collection_info": null
    },
    {
        "title": "早行相州道中",
        "author": "曹勋",
        "content": "安阳道上晨冲融，西有云气成青红。\n四重栏干五滴水，五花竞斗相穹崇。\n旁有台殿峙鸱尾，上有翔翥如飞龙。\n擎拳叹仰得未有，颇似西母居其中。\n微臣一念到彼处，仙班趋揖殊从容。\n跪奏内人遇至道，沆瀣一饮和气充。\n翛然退归復故干，神宇欲便摩青空。\n仰看向来礼谒处，但见碧落相冥蒙。",
        "dynasty": "宋",
        "collection_info": null
    },
    {
        "title": "过楚有作",
        "author": "曹勋",
        "content": "昔见山阳盛，气象吞淮壖。\n士子世忠孝，民物安园田。\n再到已屯兵，鼙鼓喧中天。\n户口莽凋弊，庐里储櫜鞬。\n济师有虎臣，隔岸威腥羶。\n翠华江海上，玉阙风尘边。\n未至重慨叹，荒城委苍烟。\n貔貅过江南，狐兔游城颠。\n余民如惊鹿，菜色惨不鲜。\n呼之莫肯留，犹意虏所专。\n三过乃三变，感时良泫然。\n二赵忠益高，仲车魂尚贤。\n欲弔寂无所，淮月空娟娟。",
        "dynasty": "宋",
        "collection_info": null
    },
    {
        "title": "过邯郸",
        "author": "曹勋",
        "content": "恭持天子节，再经邯郸城。\n断垣四颓缺，草树皆欹倾。\n慨念全赵时，英雄疲战争。\n殆及五季末，瓜分无定盟。\n慨念蔺君高，璧亦安所盛。\n翩翩魏公子，有德胜所称。\n殆今已千年，废台漫峥嵘。\n赵民尚自若，歌舞娱春荣。\n金石丝簧奏，彷佛余新声。\n兴废乃尔尔，人事徒营营。\n望城只叹息，尽付西山青。",
        "dynasty": "宋",
        "collection_info": null
    },
    {
        "title": "望太行",
        "author": "曹勋",
        "content": "落月如老妇，苍苍无颜色。\n稍觉林影疎，已见东方白。\n一生困尘土，半世走阡陌。\n临老復兹游，喜见太行碧。",
        "dynasty": "宋",
        "collection_info": null
    },
    {
        "title": "持节回呈王枢",
        "author": "曹勋",
        "content": "去时炎歊极蒸鬰，尘满篮舆困摇兀。\n归时大岭雪已飞，易水清漳醒病骨。\n三月不亲君子儒，一笑且脱萧何律。\n身轻顷刻渡长淮，殊喜眼前无俗物。",
        "dynasty": "宋",
        "collection_info": null
    },
    {
        "title": "赋洪景伯分绣阁",
        "author": "曹勋",
        "content": "赤城今屏翰，濒湿浙右同。\n不有仙人居，梅溽难从容。\n洪仙下瀛洲，一笑除蒿蓬。\n创阁俯江海，重檐焕云空。\n排衙碧嶙峋，烟霞透玲珑。\n遥岑与绝壁，但觉开青红。\n爱之榜佳名，坐见羣山工。\n万迭烘晓日，六幕泛景风。\n时时与宾僚，醉酌黄金钟。\n请凭十二栏，更赋烟雨中。",
        "dynasty": "宋",
        "collection_info": null
    },
    {
        "title": "及甫坐上分题赋洗竹得百字",
        "author": "曹勋",
        "content": "𠜴竹有旧贯，剪伐未容测。\n长身数竿足，丛薄徒累百。\n稍令掩翳去，渐放修直色。\n要知清明朝，恶者在所格。",
        "dynasty": "宋",
        "collection_info": null
    },
    {
        "title": "有惠锦鷄者因暇赋之",
        "author": "曹勋",
        "content": "山鸡美毛羽，五采若絺绣。\n不能掩颜色，居然遭笼囿。\n嗟赏入栏槛，玩好资稚幼。\n有稻莫能饱，有水漫濡咮。\n低昂不自得，云山计未就。\n应叹鸱鸦类，腐鼠遨白昼。",
        "dynasty": "宋",
        "collection_info": null
    },
    {
        "title": "分题墨梅",
        "author": "曹勋",
        "content": "北风吹云村寂寂，练练溪流湛寒碧。\n马头忽有暗香来，撼雪寻芳识标格。\n扬鞭敲镫荒寒路，酒恶难禁頼销释。\n陇上故人消息迟，一枝谁寄疎烟隔。\n老禅幻此空花相，墨晕横斜清照客。\n定应飞梦会姑仙，玉楼澹月连天白。",
        "dynasty": "宋",
        "collection_info": null
    },
    {
        "title": "题澉浦金粟寺  其一",
        "author": "曹勋",
        "content": "我闻金粟名，来谒示病相。\n不见隠几老，松竹空函丈。\n雨花谁声闻，擎钵定非想。\n归去一笑粲，春风快双桨。",
        "dynasty": "宋",
        "collection_info": null
    },
    {
        "title": "题澉浦金粟寺  其二",
        "author": "曹勋",
        "content": "入门不见佛，已悟本无相。\n若为是真求，沙界等寻丈。\n欣逢两禅老，妙悟灭心想。\n行当求所求，筏喻不言桨。",
        "dynasty": "宋",
        "collection_info": null
    },
    {
        "title": "题黄湾真如山般若台",
        "author": "曹勋",
        "content": "真如山中龙象宅，前三后三率禅客。\n珍公提唱悟本心，一指不留庭下柏。\n我来春事梅已玉，仍吸灵泉酌寒碧。\n会看海印发光时，台前璧月连天白。",
        "dynasty": "宋",
        "collection_info": null
    },
    {
        "title": "题唯庵后大松",
        "author": "曹勋",
        "content": "唯庵有长松，秀拔撑青空。\n铜石并根干，榆枋比蒿蓬。\n天地荫中边，日月奔西东。\n愿言滋浩养，千岁看此公。",
        "dynasty": "宋",
        "collection_info": null
    },
    {
        "title": "题友人书后",
        "author": "曹勋",
        "content": "客子得秋凉，壮怀亦增慨。\n永念故人远，三湘渺沧海。",
        "dynasty": "宋",
        "collection_info": null
    },
    {
        "title": "题王氏女自写渡水罗汉",
        "author": "曹勋",
        "content": "尊者暂离方广间，神通游戏山水闲。\n女郎夙植窥其藩，妙笔写出尊者颜。\n甚知此意大廓落，直与世尘解缠缚。\n不须锡飞与杯渡，政恐有僧敲折脚。",
        "dynasty": "宋",
        "collection_info": null
    },
    {
        "title": "赠吴思道",
        "author": "曹勋",
        "content": "某也极连蹇，世缘牵喧卑。\n久困戎烬间，方与鞍马辞。\n得奉宫观禄，遽失糟糠妻。\n泪零繐帷风，春惨中捆悲。\n生理正落莫，幽思难平治。\n公来黟歙遥，率孤再拜之。\n慰藉累年别，叹息私门衰。\n而公颜渥丹，绿鬓白髮稀。\n顿换神气妙，密验刀圭奇。\n内典禅悦深，外丹日月迟。\n阴功粹雅度，方为世所师。\n永怀我先君，与公深相知。\n辱以执友契，肯顾贱子微。\n贱子感诲言，于兹老锄犁。\n瓯窭祝场圃，翕张防寒饥。\n时时躬远郊，一一得自怡。\n次第教三子，令谙田亩为。\n老钝依颓檐，忘言随四时。\n幸会道此乐，秋风遽言归。\n尚有一瓣香，愿奉钟吕期。",
        "dynasty": "宋",
        "collection_info": null
    },
    {
        "title": "赠陈季野",
        "author": "曹勋",
        "content": "平生闻说陈季野，渠正奇奇余下下。\n人间韵语光陆离，韫椟藏之当待价。\n顾我飘然离帝傍，适是适非思陶写。\n庶几一笑排春温，頼有梅花尚盈把。",
        "dynasty": "宋",
        "collection_info": null
    },
    {
        "title": "选上人素履精修仆先识于崇信岑寂之时重来见之作诗为赠",
        "author": "曹勋",
        "content": "我初游赤城，松竹空函丈。\n师时奉诸佛，畧不乏供养。\n兹游再见之，谈笑益夷旷。\n横披慰老眼，罂粟煎夜饷。\n不以三生缘，遂作一指想。\n新蕉展时雨，风銮鸣昼讲。\n勉旃自爱重，公才定龙象。",
        "dynasty": "宋",
        "collection_info": null
    },
    {
        "title": "寄苏征君",
        "author": "曹勋",
        "content": "平生闻说苏养直，鞅掌尘劳惭未识。\n清江韵语百代尊，拟望孤撑徒着屐。\n未将经纶在廊庙，且落珠玑满泉石。\n颇知新筑更靓深，愿并庐山歌马迹。",
        "dynasty": "宋",
        "collection_info": null
    },
    {
        "title": "寄张达道先生",
        "author": "曹勋",
        "content": "永怀凝神公，履正羣仙夸。\n流目厌尘土，轩冕卑泥沙。\n羽盖承倒景，飙轮泛晨霞。\n前旌络霄队，驻节王母家。\n真童发清谣，云表翔哀笳。\n楼居映朝日，服采明珠华。\n万春等朝菌，欢事讵可涯。\n瑶席未终醼，零落蟠桃花。\n想同董奉君，更寻上汉槎。",
        "dynasty": "宋",
        "collection_info": null
    },
    {
        "title": "寄郑渔仲",
        "author": "曹勋",
        "content": "君家谷口蔼清节，后裔于今耿冰雪。\n高明固已天下闻，却向山中弄明月。\n贯穿诸史极成败，鼓吹六经方论说。\n碧云日暮临庭柯，缄封肯寄衝烟萝。\n边头嗷嗷一雁过，坐想空山霜露多。",
        "dynasty": "宋",
        "collection_info": null
    },
    {
        "title": "寄空上人",
        "author": "曹勋",
        "content": "华顶峰头空侍者，家在全闽九峰下。\n后山妙香今始闻，西江一口元非假。\n可但枯木已阳艳，更喜淮碑仍续雅。\n天风海雨会入诗，况近梅花欲盈把。",
        "dynasty": "宋",
        "collection_info": null
    },
    {
        "title": "雨中寄李正字",
        "author": "曹勋",
        "content": "我能甘贫谁委悉，惟欠鼓颔曳杖乞。\n闭门宁饿十日雨，约己何能六尺屈。\n裹子桑饭公等恩，食骏马肉我固失。\n行将云水纵所如，一琖清泉负朝日。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其一",
        "author": "曹勋",
        "content": "从心之岁自由身，恩许前期脱搢绅。\n一褐林泉侣樵牧，熙熙端是太平人。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其二",
        "author": "曹勋",
        "content": "萧然心迹喜双清，且得肩头担已轻。\n老病正须安静处，林间风味慰平生。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其三",
        "author": "曹勋",
        "content": "一二三四五六七，行年临之如电疾。\n只将香火对清闲，古井无波应委悉。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其四",
        "author": "曹勋",
        "content": "未遂归心如束湿，久客京尘常汲汲。\n碧云向晚爱归飞，空看五五与十十。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其五",
        "author": "曹勋",
        "content": "小筑幽深无伴侣，默坐忘言时独许。\n百年心事付闲云，一卷仙经还太古。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其六",
        "author": "曹勋",
        "content": "一廛儿辈自锄开，绕屋稍稍併种梅。\n摘叶寻枝看未足，横斜已觉报春来。",
        "dynasty": "宋",
        "collection_info": null
    },
    {
        "title": "新岁七十以人生七十古来稀为韵寄钱大参七首  其七",
        "author": "曹勋",
        "content": "居当山麓入烟扉，乔木苍藤接翠微。\n筑室暮年今尚少，得归真是眼中稀。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其一",
        "author": "曹勋",
        "content": "瑞峯来现宰官身，清峙岩岩耸搢绅。\n闻道石头时说偈，一堂惊动水云人。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其二",
        "author": "曹勋",
        "content": "冰玉无尘彻骨清，世间荣禄一毫轻。\n未论此际通三际，直向今生度此生。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其三",
        "author": "曹勋",
        "content": "天一地二数至七，开天之天识量疾。\n荡然独立放全身，莫问诸方悉不悉。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其四",
        "author": "曹勋",
        "content": "露地全牛何湿湿，岂比汉阴负井汲。\n拈出老胡向上机，便知挂一不成十。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其五",
        "author": "曹勋",
        "content": "相君自是仙山侣，大笔如椽鄙燕许。\n七篇方愧不成章，肆笔相酬语冞古。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其六",
        "author": "曹勋",
        "content": "忠孝传家大府开，苍生久已待盐梅。\n我虽潦倒山林下，会听中天紫诏来。",
        "dynasty": "宋",
        "collection_info": null
    },
    {
        "title": "钱大参有和用韵谢之七首  其七",
        "author": "曹勋",
        "content": "曾奉清言吐屑霏，岩廊又復仰几微。\n正须国论筹前箸，毋使人间见亦稀。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其一",
        "author": "曹勋",
        "content": "请得忙中物外身，要看飞瀑泻天绅。\n佳时每与渔樵伴，仿语相倍是故人。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其二",
        "author": "曹勋",
        "content": "双涧流泉彻底清，五峯晴挂白云轻。\n泉流云散迟归步，犹欲思丰问此生。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其三",
        "author": "曹勋",
        "content": "生死之徒六与七，可救羣生可愈疾。\n心如秋月碧潭空，深闭岩扉方表悉。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其四",
        "author": "曹勋",
        "content": "台山之麓少卑湿，小筑还专甘井汲。\n陋巷闭门饮一瓢，惭非回也能知十。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其五",
        "author": "曹勋",
        "content": "当年卜近虎溪侣，领畧闲心笑相许。\n岂图云水各一方，回首向来若怀古。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其六",
        "author": "曹勋",
        "content": "白足持诗怀抱开，清言秀润喜惟梅。\n便知雅贶翛翛意，端为闲人特特来。",
        "dynasty": "宋",
        "collection_info": null
    },
    {
        "title": "瑞岩仰老见和復酬前韵七首  其七",
        "author": "曹勋",
        "content": "云英两凤跨烟扉，收尽诗才坐翠微。\n相国题评为携挈，一方莲社似公稀。",
        "dynasty": "宋",
        "collection_info": null
    },
    {
        "title": "送凝神张先生还茅山",
        "author": "曹勋",
        "content": "我家天台玉霄峰，旁临云海空復空。\n水光际天接山影，山间楼阁相溟蒙。\n仙人骑鲸度空碧，步虚声下飘天风。\n缨冠葳蕤跨綵翼，子晋凤笙惊盲聋。\n半夜电雷动岩壑，一坛松桧知仙公。\n别来放迹入朝市，但觉尘土填心胸。\n猿惊鹤怨愧昏旦，竹露萝月徒葱茏。\n君庵三茅何冲融，暮春旅寓凡圣同。\n同造胜境瞻真踪，弟兄乘云御飞龙。\n为时作瑞留从容，但见仙骥顶有红。\n凝神坐啸隠万松，粲粲玉齿犹颜童。\n佩声促诏朝帝宫，清浄为正裨舜聪。\n坐乎少广追崆峒，物不疵疠寿域中。\n翩然鹤归茅岫东，一篙秋静磨青铜。\n他年我亦披蒙茸，草屦瘦藤饥不充，应许下竈为陪从。",
        "dynasty": "宋",
        "collection_info": null
    },
    {
        "title": "送曹藴清归庐山",
        "author": "曹勋",
        "content": "吾宗出西蜀，託迹庐阜岑。\n恭礼清虚尊，相与道义深。\n别时白日长，忽兹秋云阴。\n永怀一笑粲，水云劳我心。",
        "dynasty": "宋",
        "collection_info": null
    },
    {
        "title": "送子威兄钤兵池阳",
        "author": "曹勋",
        "content": "伊昔侍伯父，一官尉池阳。\n时年方九龄，读书未知方。\n于今涉五纪，皤然鬚鬓霜。\n兹喜伯兄官，钤兵总戎行。\n素风出韬畧，貔貅禀闳纲。\n小试部勒勤，着鞭扬荣光。\n青林脱幽箨，浓绿栖残芳。\n起予水云心，尚拘朝市忙。\n齐山上穹碧，九华俨珪璋。\n紫岩楮敲冰，云叶供展张。\n清江霁远目，帆樯下沧浪。\n林泉作佳游，为公发天藏。\n伯父昔所临，云汉披天章。\n琳琅戛鸣球，往往题僧坊。\n何当切访问，便与磨珉苍。\n庶于门户间，能事岁月长。\n仙舟涉初夏，浮家及清凉。\n毫举尘土境，海运图南翔。\n兄弟各垂白，语离热中肠。\n愿言养浩然，时举黄金觞。\n因风託素鳍，访我菰蒲乡。",
        "dynasty": "宋",
        "collection_info": null
    },
    {
        "title": "送许尉",
        "author": "曹勋",
        "content": "平生许彦充，躯胆两豪举。\n掀髯参军事，讵可细碎语。\n我时百僚下，计拙役甚苦。\n从事得余力，慷慨志相许。\n公乃小着鞭，一官尉南浦。\n盐车虽云困，垂棒亦其所。\n愿子自荐达，天王方振旅。\n求田勿堕气，苞茅当问楚。\n此事岂不壮，况復吾素与。\n我缘拥缞服，窘欲访鸡黍。\n天寒霜雪盛，世乱豺狼阻。\n何堪南北趋，别意寓琖俎。\n伤心有清泪，挥洒欲如雨。",
        "dynasty": "宋",
        "collection_info": null
    },
    {
        "title": "送戴才美郎中出使襄汉",
        "author": "曹勋",
        "content": "仕宦将相理所当，致君泽民则为良。\n窃窃苟作儿女语，纷纷徒在鹓鹭行。\n惟君英槩吞七泽，早以闳畧走黠羌。\n天子神圣熟姓字，临遣亟自尚书郎。\n密奉畴咨持玉节，荆襄将漕观施设。\n小摅胸次浩不极，一闢土疆包有截。\n江南梅开欲飞雪，老境何堪与君别。\n可竚促召黄金阙，为贺收功在三杰。",
        "dynasty": "宋",
        "collection_info": null
    },
    {
        "title": "送徐正时归浦城",
        "author": "曹勋",
        "content": "徐子志义士，触热如探汤。\n远从南浦来，访我存与亡。\n语兼琼瑶温，气回兰蕙芳。\n炎云正烁石，怀抱为清凉。\n顾予岩壑姿，小筑台山傍。\n儿辈杂编氓，荆扉绕松篁。\n感公久留兹，语离热中肠。\n行行括苍道，念此山路长。\n公怀武夷春，復多知见香。\n青云勉震耀，宜近天汉光。\n草堂不道远，时寄烟苍茫。",
        "dynasty": "宋",
        "collection_info": null
    },
    {
        "title": "别郑康道",
        "author": "曹勋",
        "content": "与公相从久，未始蹈琐细。\n我既困索米，公已安吴地。\n一廛了百指，与闲殆天意。\n陛下圣而武，庶物进以彙。\n择材访耆宿，粲若数一二。\n考槃出幽隠，鼓箧趋朝市。\n公尚有遐心，讵宜忽初志。\n腰镰与手斧，甘穷几经岁。\n我愿以公名，充庭如孔翠。\n风云际盛旦，用激志士气。\n胡为倏来往，老怀惜掺袂。\n惟冀加餐饭，贤者不终弃。\n功名会有日，当看咏既醉。",
        "dynasty": "宋",
        "collection_info": null
    },
    {
        "title": "别无锡南禅莲老",
        "author": "曹勋",
        "content": "生平罹百忧，老来始一欣。\n得履方外趣，不涉卷内闻。\n留锡憇福境，禅悦志所勤。\n日款乡关旧，俱叹鸿鹄分。\n偶同一窗雨，永怀九仙云。\n好持洞下香，法界期普熏。",
        "dynasty": "宋",
        "collection_info": null
    },
    {
        "title": "和程机宜见贻",
        "author": "曹勋",
        "content": "仆昔困犯难，戎陆日所虞。\n何能守一经，且话雄千夫。\n识公好兄弟，宛同周司徒。\n爽彻绝俗姿，秀发连璧躯。\n骎骎驾文圃，吐论清而腴。\n伊流如学源，一洗众病肤。\n韶音沿沂说，举世必所无。\n公家徐起之，力因拯其橅。\n诸儒步武役，反若辕下驹。\n方知鉅鹿功，列国宜鳬趋。\n念兹风尘际，再得如玄珠。\n流光澈太清，欲飞月下乌。\n酿为五字句，妙语兼良图。\n愧此溢美多，通甚非康衢。\n新凉到棐几，翠竹环茅庐。\n更当对论文，莫问金仆姑。",
        "dynasty": "宋",
        "collection_info": null
    },
    {
        "title": "和郑康道喜雪",
        "author": "曹勋",
        "content": "东方已明云海立，怪来雀噪争枝集。\n凛气着人不苦寒，老境增衣欲重袭。\n忽惊朔吹翔腊白，陇亩为祥时适及。\n稍闻清响食蚕声，渐看落檐倾粟粒。\n萦梅阁竹巧相积，透隙穿窗莫能戢。\n散盐蔽空诚非虚，回风作舞势方急。\n历乱瓦沟已一撇，纷泊何假鲛人泣。\n但喜弥空絮影下，不管霑衣玉尘湿。\n谷口先生好出词，韵险致高俱足给。\n嘉言浩若长河注，答问殊非古井汲。\n乘时和乐致上瑞，屡丰固非一朝缉。\n须知天门开九重，布化调元密呼吸。\n明朝称贺明光宫，高冠长剑千官入。",
        "dynasty": "宋",
        "collection_info": null
    },
    {
        "title": "和李判院见贻",
        "author": "曹勋",
        "content": "楚风燃竹爆幽吼，晓觉春云时苍狗。\n惭看历日与桃符，犹袭尘缘恋升斗。\n先生冒雪肯过我，椒觞得奉谈天口。\n寒素每叹濡之儒，品俎常嗟韭之九。\n但喜盍簪侍诲约，涉世粗豪一肯首。\n五云会约采真游，天公见赐良不苟。",
        "dynasty": "宋",
        "collection_info": null
    },
    {
        "title": "和王倅见惠十篇  其一",
        "author": "曹勋",
        "content": "惟公霄汉资，梢梢摩天翮。\n回溪畧蹭蹬，乃尔咏葵麦。\n会復见轩昂，一笑忘羁客。",
        "dynasty": "宋",
        "collection_info": null
    },
    {
        "title": "和王倅见惠十篇  其二",
        "author": "曹勋",
        "content": "有琴写流水，无言道情素。\n水寒江海深，川阔牛羊暮。\n倒指三十年，犹记潮阳路。",
        "dynasty": "宋",
        "collection_info": null
    },
    {
        "title": "和王倅见惠十篇  其三",
        "author": "曹勋",
        "content": "道远一跬步，心勤每侨如。\n荷深露初下，翠密红亦疏。\n是知诗兴多，剩寄怀人书。",
        "dynasty": "宋",
        "collection_info": null
    },
    {
        "title": "和王倅见惠十篇  其四",
        "author": "曹勋",
        "content": "老态念百出，伧客无吴田。\n空收静中观，三迭能蹁跹。\n以之忘物我，此生休问天。",
        "dynasty": "宋",
        "collection_info": null
    },
    {
        "title": "和王倅见惠十篇  其五",
        "author": "曹勋",
        "content": "十篇贲蓬茅，心亲不道远。\n内抃如登瀛，外愧稽策蹇。\n徒诵碧云句，幽香发芳苑。",
        "dynasty": "宋",
        "collection_info": null
    },
    {
        "title": "和王倅见惠十篇  其六",
        "author": "曹勋",
        "content": "若人富文史，皮裏罗阳秋。\n婉此建安格，当从古人求。\n醉侯岂可縻，当封富民侯。",
        "dynasty": "宋",
        "collection_info": null
    },
    {
        "title": "和王倅见惠十篇  其七",
        "author": "曹勋",
        "content": "伊昔晋室雄，风流蔼于门。\n至今掇危科，儒行归后昆。\n子舍江左来，应喜今尚存。",
        "dynasty": "宋",
        "collection_info": null
    },
    {
        "title": "和王倅见惠十篇  其八",
        "author": "曹勋",
        "content": "仆顷将明命，三往责楛矢。\n所期宣国威，宁復赋霞绮。\n须知处死时，与生亦相似。",
        "dynasty": "宋",
        "collection_info": null
    },
    {
        "title": "和王倅见惠十篇  其九",
        "author": "曹勋",
        "content": "嗟嗟困犯难，皎皎心莫改。\n而能畏四知，遂復瞻八綵。\n又起山林思，浩荡渺江海。",
        "dynasty": "宋",
        "collection_info": null
    },
    {
        "title": "和王倅见惠十篇  其一○",
        "author": "曹勋",
        "content": "潦倒固久矣，犹涉世网深。\n中经谤嫉人，屡欲魑魅寻。\n赫然天日照，敢改藜藿心。",
        "dynasty": "宋",
        "collection_info": null
    },
    {
        "title": "和程右史见贻",
        "author": "曹勋",
        "content": "平生仰东坡，苏程契尤熟。\n两家流庆深，云外世高躅。\n于今凤池贵，方判卞氏玉。\n何止试典刑，一想岷峩绿。",
        "dynasty": "宋",
        "collection_info": null
    },
    {
        "title": "和程进道见贻",
        "author": "曹勋",
        "content": "秋声起木杪，便觉密叶稀。\n风至草木劲，水阔鸿雁知。\n壮怀感摇落，叹息囊中锥。\n功名未卓立，此心常坐驰。\n君家朱桥侧，细俯秋水迟。\n气近龙凤阙，喧无笳鼓悲。\n萧斋琴书静，不知花影移。\n棣华好伯仲，腾起风云时。\n心亲诗礼学，日与富贵期。\n不忘黄尘苦，乃眷寒士饥。\n此理诚愫抱，岂復持诡随。\n已献仲舒策，孰谓李广奇。\n文中有至乐，妙处含天机。\n一官勿言困，且喜愿不违。\n我诚老宾客，合爪喜见之。\n关西相有在，行矣当无疑。",
        "dynasty": "宋",
        "collection_info": null
    },
    {
        "title": "和李提举山宫梅",
        "author": "曹勋",
        "content": "客中乍喜暄风回，徐行东郭嘉惟梅。\n萧萧千竿缭秀色，粲粲万玉明芳蕤。\n海山飞仙堕萼绿，珠珰缟袂令人疑。\n须臾四山下倒景，华姿照眼无纤疵。\n主人才气世所知，意谓澹坐徒尔为。\n杯槃错落光陆离，与客揖此玉一围。\n锵然韵语压邹枚，清思彻骨歌无归。\n它时尚容嗣此赏，冠巾乱插无迎随。",
        "dynasty": "宋",
        "collection_info": null
    },
    {
        "title": "和仲远新池",
        "author": "曹勋",
        "content": "公有静中趣，凿山俯清深。\n秋风夜雨过，饱闻泉石音。\n云岫冷苍翠，游萍纷浮沉。\n心赏殊不已，悠然付微吟。",
        "dynasty": "宋",
        "collection_info": null
    },
    {
        "title": "和钱处和扇车",
        "author": "曹勋",
        "content": "君家世德胄，富贵出谦受。\n泠然御寇车，为君驻户牖。\n初讶鼓清熏，与客破宿酒。\n又疑建溪风，碾声出两肘。\n细视碧玉架，莲梗转双手。\n遂令青田鹤，奋翼挥莫后。\n因知心匠妙，殆与造物友。\n人生土宇内，孰不涉烦垢。\n有物能浑成，既耦不以九。\n坐使尘沙劫，热恼如拉朽。\n惟君韵高秀，人誉不容口。\n述作协穆如，亦莫秘关钮。\n愿君均此施，清凉被驰走。\n他时赞南风，为佐虞舜寿。",
        "dynasty": "宋",
        "collection_info": null
    },
    {
        "title": "和李次仲韵",
        "author": "曹勋",
        "content": "先生柱史后，道价连城重。\n火龙燎金鼎，玉楼讵可冻。\n扁舟造交旧，已奏少微动。\n蔼然义风畅，举世士莫共。\n雪声洒篷背，皓彩耿幽梦。\n相见忻把酒，清啸尘落栋。\n愿奉圯桥履，岂惮吏部瓮。\n六凿方有愧，一锥烦屡痛。\n益知仁者心，新诗得频讽。",
        "dynasty": "宋",
        "collection_info": null
    },
    {
        "title": "和丹客林公",
        "author": "曹勋",
        "content": "自念老境今枯杨，徒顺儿辈求药方。\n颇闻大药性炎燥，如燎于原其中藏。\n是非海裏石鼎煎，大药何适求云仙。\n但传钟吕有妙旨，着在诗曲成华编。\n诵之如射必中的，坚然不朽贯金石。\n内外悉云妙在丹，吐纳何尝及津液。\n此事知有行则差，种麻安得豆有芽。\n北辕适楚每自失，復似入海欲算沙。\n岂惟阮籍途穷哭，录录尚念太仓粟。\n水云难访我辈人，风期讵知晋江客。\n三百字与五千言，一指便到玄牝门。\n它年肯约移玉趾，焚香促膝为细论。\n浩气收还质无槁，有待斯言能却老。\n小筑云卧天台山，再挂此冠供汛扫。",
        "dynasty": "宋",
        "collection_info": null
    },
    {
        "title": "小三郎试院高捷喜成四韵",
        "author": "曹勋",
        "content": "吾侄千里驹，一喷绿沙外。\n韬钤本书史，方畧挟经纬。\n小出附众策，坐使勍敌溃。\n持弧褦襶子，雨汗亦良媿。",
        "dynasty": "宋",
        "collection_info": null
    },
    {
        "title": "忆天台",
        "author": "曹勋",
        "content": "悬车归台山，乘田方自勤。\n岂谓羁绁旧，严召烦圣君。\n至止忽三岁，遇事无一欣。\n屡奏归田书，遐心行白云。",
        "dynasty": "宋",
        "collection_info": null
    },
    {
        "title": "送赵添戎还漳州",
        "author": "曹勋",
        "content": "北风号枯叶，漠漠天正寒。\n弛担逆旅中，方税游子鞍。\n吾甥遽相访，别久心万端。\n意定话亲旧，或悲或可欢。\n乃将十年心，只作累刻殚。\n修涂困尘土，客庖无盘餐。\n举杯少延款，荷子襟抱宽。\n明朝復掺袂，老怀悽以酸。\n漳山无瘴烟，漳水无惊湍。\n侍亲友于乐，勿倦为戎官。\n愿因南风期，时时寄平安。",
        "dynasty": "宋",
        "collection_info": null
    },
    {
        "title": "春晴野步",
        "author": "曹勋",
        "content": "春风摇天宇，散策喜徐步。\n乐与二三子，绿草池塘路。\n鸠鸣桑柘春，川阔牛羊暮。\n眷言益妍暖，更约穷逸趣。",
        "dynasty": "宋",
        "collection_info": null
    },
    {
        "title": "闻北军犯淮",
        "author": "曹勋",
        "content": "落日惨客意，老怀增百忧。\n朔风动地吼，湖水吞天流。\n甲马隘两淮，杀气横九州。\n无德彼将灭，復雠我有休。\n羽檄交驰际，哀歌寄清愁。",
        "dynasty": "宋",
        "collection_info": null
    },
    {
        "title": "大驾亲征",
        "author": "曹勋",
        "content": "骄虏败盟至，饮马淮之沱。\n烟尘犯江汉，腥膻连岷峩。\n王师因雷动，虎臣亦星罗。\n灵旗荡丑类，铁马驰琱戈。\n三军指故国，巨舰凌沧波。\n一戎遂大定，上天佑无颇。\n整刷旧俗苦，扫除夷法苛。\n奸谋尚济诡，既战犹连和。\n復图称职尔，眇哉浯溪磨。\n已悉将相力，敢献大风歌。",
        "dynasty": "宋",
        "collection_info": null
    },
    {
        "title": "将至严州丘平仲忽舟中见过",
        "author": "曹勋",
        "content": "念子别我久，我心尝忡忡。\n岂意兰溪船，忽作潇湘逢。\n一笑出意表，相对如梦中。\n子有亲庭乐，我无尘事笼。\n愿言云水信，时寄菰蒲风。",
        "dynasty": "宋",
        "collection_info": null
    },
    {
        "title": "次鲁季钦安序堂韵",
        "author": "曹勋",
        "content": "蒙溪有广厦，先生居之安。\n雅得林泉乐，不与尘土干。\n隠隠揖遥碧，瀰瀰濯清川。\n高明意乃适，至游情所耽。\n世故蜡味薄，岂待宝所参。\n北窗接陶令，素月抚阮咸。\n终吉遂无咎，位置遵连山。\n邈哉岩壑老，公契如金兰。\n揆此宅相奇，欢然谈笑间。\n落落幽胜处，安得同游盘。\n媿我西北客，恨匪户籍占。\n但当风月夕，遐想冰雪颜。",
        "dynasty": "宋",
        "collection_info": null
    },
    {
        "title": "次李提举过南园饮散赋诗韵",
        "author": "曹勋",
        "content": "小山丛薄栖南郭，兰若蔽亏如间错。\n竹色低侵几案凉，海云常压波涛恶。\n遣愁五字了未有，取醉一樽良可托。\n折简敢致先生游，俎豆陶匏殊寂寞。\n风流固自出元化，祥凤本合巢阿阁。\n步武乃肯临草草，尘光不间知落落。\n今年田畴极丰熟，早禾晚禾靡风雹。\n为酒具黍共婆娑，应为野人一笑作。",
        "dynasty": "宋",
        "collection_info": null
    },
    {
        "title": "次蔡瞻明题南园",
        "author": "曹勋",
        "content": "小亭倚山肋，东望渺云海。\n松萝翳窗户，披拂大块噫。\n细路窘步武，幽花植湫隘。\n邻有长者辙，乃幸接符采。\n山为献秀润，水亦舞澎湃。\n语真顿忘归，谈宗知有在。\n復拜五字句，新喜入四大。\n尚期一笑粲，天宇约晴快。",
        "dynasty": "宋",
        "collection_info": null
    },
    {
        "title": "次韵程机宜感怀  其一",
        "author": "曹勋",
        "content": "几见秋风来，坐念岁月改。\n宫蕉泣白雨，孤愁越青海。",
        "dynasty": "宋",
        "collection_info": null
    },
    {
        "title": "次韵程机宜感怀  其二",
        "author": "曹勋",
        "content": "十年戈甲际，四海烟尘中。\n惨惨鼓角晚，萋萋禾黍风。",
        "dynasty": "宋",
        "collection_info": null
    },
    {
        "title": "次韵程机宜感怀  其三",
        "author": "曹勋",
        "content": "至交类萍梗，离合宁前知。\n相思梅花发，岂待中郎吹。",
        "dynasty": "宋",
        "collection_info": null
    },
    {
        "title": "次韵程机宜感怀  其四",
        "author": "曹勋",
        "content": "老骥千里志，元龙百尺楼。\n想同湖海心，逸气横清秋。",
        "dynasty": "宋",
        "collection_info": null
    },
    {
        "title": "次韵程机宜感怀  其五",
        "author": "曹勋",
        "content": "阿俊平生友，忘言金石志。\n永怀菡蓞晚，应想峨嵋翠。",
        "dynasty": "宋",
        "collection_info": null
    },
    {
        "title": "次韵程机宜感怀  其六",
        "author": "曹勋",
        "content": "北塞草色黄，吹作边风驶。\n惟公发踪谋，莫并横经士。",
        "dynasty": "宋",
        "collection_info": null
    },
    {
        "title": "次韵程机宜感怀  其七",
        "author": "曹勋",
        "content": "浩荡气明絜，慷慨念废兴。\n何能一念息，空令众愁增。",
        "dynasty": "宋",
        "collection_info": null
    },
    {
        "title": "次韵程机宜感怀  其八",
        "author": "曹勋",
        "content": "敌疆未寻盟，天王日尝胆。\n边声入河岳，孤臣增百感。",
        "dynasty": "宋",
        "collection_info": null
    },
    {
        "title": "次南安务前水亭赵介叔韵",
        "author": "曹勋",
        "content": "兹亭楚风烟，晴岚献斜迭。\n我来及秋杪，黄花舞红叶。\n主人喜清论，旷览意并惬。\n明年西郊春，会当来日涉。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其一",
        "author": "曹勋",
        "content": "相君有妙趣，一切不容且。\n纹楸谁与谈，惟彼上人者。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其二",
        "author": "曹勋",
        "content": "燕坐靡天游，何必求云将。\n泠然契至道，廐有真乘黄。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其三",
        "author": "曹勋",
        "content": "游戏三昧手，绝代无对棋。\n胜负俱可喜，是中聊作痴。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其四",
        "author": "曹勋",
        "content": "帘旌风不摇，博山云自度。\n主人下东山，月色转归路。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其五",
        "author": "曹勋",
        "content": "小小试部勒，诚可销长日。\n汀沙点鸦鹭，局带山云湿。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其六",
        "author": "曹勋",
        "content": "相君有妙理，芳醪正所应。\n红粧艷绮席，翠幕张华灯。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其七",
        "author": "曹勋",
        "content": "公富天人学，已收廊庙用。\n宿有云水债，聊寄泉石供。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其八",
        "author": "曹勋",
        "content": "捣香復筛辣，兵厨泻芳酒。\n天宇澄清澜，山中寄声否。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其九",
        "author": "曹勋",
        "content": "红尘旧老我，青秧新插为。\n宁幸田畯喜，何能属车鸱。",
        "dynasty": "宋",
        "collection_info": null
    },
    {
        "title": "松窗用杜句为韵和以棋酒为意十首  其一○",
        "author": "曹勋",
        "content": "诵公十妙语，便觉舒华年。\n意与境俱会，超凌心欲仙。",
        "dynasty": "宋",
        "collection_info": null
    },
    {
        "title": "登逍遥阁",
        "author": "曹勋",
        "content": "松杉閟琳宫，仙君朝帝所。\n神风故静默，人间漫今古。\n地灵驱鸟雀，磬声肃坛宇。\n倚槛夕阳间，云山认归路。",
        "dynasty": "宋",
        "collection_info": null
    },
    {
        "title": "谢李伯时自临安见过台州二首  其一",
        "author": "曹勋",
        "content": "我生雅志泉石间，金闺通籍诚厚颜。\n真人下悯羁靮旧，琳馆许辞鹓鹭班。",
        "dynasty": "宋",
        "collection_info": null
    },
    {
        "title": "谢李伯时自临安见过台州二首  其二",
        "author": "曹勋",
        "content": "念公万里回异俗，睠我南来忘趼足。\n它时短幅问死生，为向荒寒访云屋。",
        "dynasty": "宋",
        "collection_info": null
    },
    {
        "title": "与曹道士",
        "author": "曹勋",
        "content": "吾宗有佳士，导江秀贤支。\n妙处本清浄，浩气蟠虹蜺。\n驾言还庐山，春台方融怡。\n他时鸣云璈，共采桐柏芝。",
        "dynasty": "宋",
        "collection_info": null
    },
    {
        "title": "拟古",
        "author": "曹勋",
        "content": "君有西州役，金炉断夕香。\n虚窗伴幽独，惟有明月光。\n帐深清露寒，绣冷双鸳鸯。\n明发持似君，知妾心凄凉。",
        "dynasty": "宋",
        "collection_info": null
    },
    {
        "title": "戏作",
        "author": "曹勋",
        "content": "昨日暴热加藴隆，今日寒色如穷冬。\n居然寒暑变春事，大钧造化谁始终。\n我欲直前扣天阙，万神森卫不可谒。\n上玄岂纵勾芒神，朝驱赫日夜沉月。\n吹香湿玉失长养，发陈璺启若徒设。\n愿天勿令移指麾，却收正令还春曦。\n暄风布暖活贫窭，免咏眉山御腊衣。",
        "dynasty": "宋",
        "collection_info": null
    },
    {
        "title": "效寒山体  其一",
        "author": "曹勋",
        "content": "嗟我世间人，有山只暂聚。\n富贵空中花，遇合风裏絮。\n夜夜植业种，朝朝奔苦趣。\n佛有妙莲花，读取平等句。",
        "dynasty": "宋",
        "collection_info": null
    },
    {
        "title": "效寒山体  其二",
        "author": "曹勋",
        "content": "嗟我世间人，强有六亲念。\n看子是恶少，目妬作美艷。\n分香且供佛，有财莫言俭。\n俯仰即异世，六尺那可占。",
        "dynasty": "宋",
        "collection_info": null
    },
    {
        "title": "新秋自喜信笔",
        "author": "曹勋",
        "content": "袅袅秋色来不悭，翩飜落叶铺阑干。\n藏鶑杜燕圃中静，芦叶藕花波水寒。\n我生逢辰似陆贾，老去恨未归长安。\n天公赐以八旬老，客况如寄僧家园。",
        "dynasty": "宋",
        "collection_info": null
    },
    {
        "title": "中秋前一日邀贺子忱为对月之款乃审放意山林扁舟东去引企不已偶得小诗",
        "author": "曹勋",
        "content": "积阴扫秋风，吹作今夕月。\n山岳四高寒，天地一澄澈。\n幽人渺何许，应喜清晖发。\n一樽不同乐，孤光共愁绝。",
        "dynasty": "宋",
        "collection_info": null
    },
    {
        "title": "人伦僧求字",
        "author": "曹勋",
        "content": "上人早出岷峩山，颇游五岭崎岖还。\n妙定休咎指诸掌，会心不出眉宇间。\n顾予从来多得丧，归老林泉喜无量。\n它年见我岩壑中，应笑如如得非相。",
        "dynasty": "宋",
        "collection_info": null
    },
    {
        "title": "过江州柴桑渊明故居",
        "author": "曹勋",
        "content": "匡庐游遍僧家园，南望柴桑墟里烟。\n但寻疃畦供指画，不知市井今几迁。\n五柳既无只衰草，三径莫识皆平田。\n欲归四顾但遐想，归来高致犹凛然。",
        "dynasty": "宋",
        "collection_info": null
    },
    {
        "title": "感齿髮之衰作诗自解",
        "author": "曹勋",
        "content": "我生饱艰苦，初年心已衰。\n况今七十化，形惫聊支持。\n头童渐不束，齿败余墙围。\n髮落尚尔尔，齿豁良依依。\n鱼蟹强剥啄，梨栗亦空施。\n岂惟意倦怠，咀啮徒攒眉。\n老妻谙其苦，饭颗必若糜。\n佐以推饭物，批抹烦刀挥。\n不知更十年，此身何可支。\n昔闻张苍老，相国力乃疲。\n金盘厌羔腻，玉乳环蛾眉。\n至真瀹元精，芳润充丰肌。\n闲出天下论，用为汉室奇。\n我今何有哉，丰悴理所宜。\n不然举此志，中有浩气怡。\n外形以为得，彼美当虚辞。",
        "dynasty": "宋",
        "collection_info": null
    },
    {
        "title": "过淮值雨偶成呈王枢密",
        "author": "曹勋",
        "content": "明日立秋秋色至，向晚雨随大风起。\n飜盆如麻不足喻，倒海倾江差可拟。\n高林老木亚復折，帘幕颓垣纷若委。\n须臾霁色上南山，落日烧云照淮水。",
        "dynasty": "宋",
        "collection_info": null
    },
    {
        "title": "王枢密见和復用前韵",
        "author": "曹勋",
        "content": "惟公带砺长淮比，聊为苍生拂衣起。\n一时冠剑满汉殿，简注非公欲谁拟。\n金銮文采粲黼藻，玉扆平章看端委。\n敢将蝇影附骥涂，愿荐盘盂奉明水。",
        "dynasty": "宋",
        "collection_info": null
    },
    {
        "title": "老病",
        "author": "曹勋",
        "content": "老态日益出，老病日见侵。\n疾多戒少饮，杯行常浅斟。\n孤坐每惮起，纾思不成吟。\n白日事有待，中夜谁知音。",
        "dynasty": "宋",
        "collection_info": null
    },
    {
        "title": "怀归自讼",
        "author": "曹勋",
        "content": "读书老不入，屡读屡遗忘。\n遇事欲强记，转首輙怊怅。\n以此趋事为，岂但成嘲谤。\n人岂不自知，去矣殆天放。",
        "dynasty": "宋",
        "collection_info": null
    },
    {
        "title": "治圃",
        "author": "曹勋",
        "content": "腰斧治小圃，朴樕久不省。\n妬芽尽芟除，条达出秀整。\n临津获梅株，蓓玉作寒炯。\n三遶无所裁，留看横斜影。",
        "dynasty": "宋",
        "collection_info": null
    },
    {
        "title": "虚飘飘",
        "author": "曹勋",
        "content": "虚飘飘，虚飘飘。\n禹门三级浪，仙子百花桥。\n雪霙轻作霰，檐溜冻成条。\n游丝千尺网春色，掣电一抹收远霄。\n虚飘飘，虚飘飘，此时幻聚犹坚牢。",
        "dynasty": "宋",
        "collection_info": null
    },
    {
        "title": "梅",
        "author": "曹勋",
        "content": "吾家舍西多此梅，白玉花缀棠棣枝。\n冒寒糁糁已藴玉，自开及谢酒屡持。\n羁栖临安三换岁，向来一醉知无期。\n君家此花富冰艷，举觞折赠如云披。\n欣然拱视不暇揖，坐想故隠增依依。\n只今匏繫未归去，俗鞅吏网相驱驰。\n就公看花仍摘实，信美我语如观颐。\n祇应两庵有归梦，梦到花下奚復疑。",
        "dynasty": "宋",
        "collection_info": null
    },
    {
        "title": "寄张达道",
        "author": "曹勋",
        "content": "茅峰何山亦何好，瑶木琪华并三岛。\n其间岩洞邃且深，隠居仙人得穷讨。\n远业已跨雪色馿，诸孙何能玉颜老。\n黑虎会有青鸾信，洞章同梦池塘草。\n关键真符付自尔，鸳鸯琼壶每倾倒。\n颇闻云篆经九试，自应太上传三宝。\n他年芒屦谒凝神，洗心拱听无上道。",
        "dynasty": "宋",
        "collection_info": null
    },
    {
        "title": "送郑猷归福唐",
        "author": "曹勋",
        "content": "君家有唐第一人，耕隠谷口同子真。\n临安始终三十载，我亦挂冠君归闽。\n重话向来倦游处，苍颜秃鬓皆如银。\n喜君南归不可从，雁飞时寄天台春。",
        "dynasty": "宋",
        "collection_info": null
    },
    {
        "title": "王正道再遇竹冠辄和来韵见鄙愫二首  其一",
        "author": "曹勋",
        "content": "惟公秉操如仙官，一任酷暑兼祁寒。\n存心香火接造物，达诚果再逢竹冠。\n应言蓬莱有至乐，六十九洞无纤恶。\n松姿鹤态不復老，琪蘂瑶房未尝落。\n上庵至真闻屡过，口付诀目相琢磨。\n公今得妙腾逸驾，我嗟老景飞轻梭。\n愿投黄宁拯将溺有香，一瓣致礼敬诵生神歌。",
        "dynasty": "宋",
        "collection_info": null
    },
    {
        "title": "王正道再遇竹冠辄和来韵见鄙愫二首  其二",
        "author": "曹勋",
        "content": "先生有号復有官，不畏隆暑兼冬寒。\n归来山中侣松桧，无愧太上翔云冠。\n我比同庵有余乐，云山百好无一恶。\n喜君宏度如容波，媿我大匏真濩落。\n乃今漂流如无何，进退未果徒镌磨。\n梦魂游扬欲舞蝶，归意浩荡遄飞梭。\n得归冲啬虽当侵伐后，一醉尚可同咏归山歌。",
        "dynasty": "宋",
        "collection_info": null
    },
    {
        "title": "与马通判",
        "author": "曹勋",
        "content": "皖山邃密常若春，中有仙士久隠沦。\n幅巾啸傲喜接物，彷佛白鹤乘孤云。\n朅来帝所暂戾止，亹亹清言偿所喜。\n内惭已老不受教，犹幸一奉圯桥履。",
        "dynasty": "宋",
        "collection_info": null
    },
    {
        "title": "题卫太尉岩集图",
        "author": "曹勋",
        "content": "卫公雅志安林泉，禀生似无尘土缘。\n英标孤映出羣鹤，姿仪密际三界仙。\n居临山麓绝焕丽，楚楚松竹相后先。\n幽岩嵌空截绿玉，嘉木荫映摇苍烟。\n喜招社友共清集，中有一老谈幽禅。\n其余六逸咸自若，炷香瀹茗殊怡然。\n曹丘倚案独阁笔，想见窘思人所怜。\n众宾得接书史乐，浩气高压江湖天。\n只觉谈话可上汉，不拟步武犹居廛。\n墨隠能画巧为此，一段美事端宜传。\n好辞更赋风月上，胜韵直彻星辰边。\n他时一笑忽相值，固应何止三千年。",
        "dynasty": "宋",
        "collection_info": null
    },
    {
        "title": "谢彭大夫惠寒山诗三首  其一",
        "author": "曹勋",
        "content": "老彭临安来，惠我以寒山。\n尽是化导意，更无一句閒。\n顿驱迷悞心，尽置针石间。\n久久得受用，谁畏凋朱颜。",
        "dynasty": "宋",
        "collection_info": null
    },
    {
        "title": "谢彭大夫惠寒山诗三首  其二",
        "author": "曹勋",
        "content": "人生大块内，徒以蚁旋磨。\n不有明眼人，何能知己过。\n直指识自性，老甑必破堕。\n身诗忽兼忘，嘉惠天来大。",
        "dynasty": "宋",
        "collection_info": null
    },
    {
        "title": "谢彭大夫惠寒山诗三首  其三",
        "author": "曹勋",
        "content": "平生为物役，年纪积渐老。\n不省这箇意，老得越颠倒。\n自读二诗来，迷云扫空照。\n为我谢彭翁，且喜无烦恼。",
        "dynasty": "宋",
        "collection_info": null
    },
    {
        "title": "投连泉州显学五十韵",
        "author": "曹勋",
        "content": "某也多奇蹇，艰难已十年。\n素风惟汗简，生计只韦编。\n先业虽殊轨，时流幸比肩。\n固穷心尚壮，鼓勇气无前。\n念昔时方阨，居怀影自怜。\n庙堂蜂虿毒，宫阙犬羊羶。\n胡骑南趋楚，天皇北狩燕。\n六龙尘黯淡，二圣泪潺湲。\n故国人何在，新君信未传。\n自陈心胆大，肯避虎狼先。\n落日幽都路，西风易水壖。\n珥珰金不暗，睿札墨仍鲜。\n间道逃穹帐，开缄彻御筵。\n第知从圣化，宁復较腾骞。\n宠锡蒙天造，兵戎付路权。\n危言乖上相，逻职俾南泉。\n復记丹阳渡，初移御座船。\n孤城逃守令，衂阵拥戈鋋。\n法驾方登顿，生民岂保全。\n婴城因率尔，拔剑意茫然。\n军旅增提振，囷储不弃捐。\n诏封霑录用，师气亦周旋。\n部领终如旧，奔驰信有缘。\n萱庭方舞綵，绋序忽终天。\n遽见炎凉变，悲随节物迁。\n故园愁绪外，归橐泪痕边。\n朋旧仍稀阔，饥寒念接连。\n岂惟裘已敝，政坐履长穿。\n尘土千山道，风涛万仞渊。\n舆台俱偃蹇，鞍马亦迍邅。\n兹幸提封肃，方依刺史贤。\n宣恩持阃寄，持橐下班联。\n日暖黄龙北，风迟紫帽巅。\n五兵咸内戢，千雉即中坚。\n庑屋除余壤，榕阴上故烟。\n既能防勇斗，谁敢阙缗钱。\n黠吏俱冥迹，虚词讵得专。\n御流先治栰，发僞不轻蠲。\n燕寝铃无响，虚庭草有芊。\n尽欣新政下，一洗宿疴痊。\n皂盖聊均佚，神舟舣济川。\n藩维随振举，风日遂清妍。\n只恐三台近，行看一札宣。\n第功宜玉带，归照称金莲。\n径入云台仗，宜陈述职篇。\n泉人心恋恋，闽部思绵绵。\n内顾兹缘病，趋承失备员。\n但能怀惠养，愧不预櫜鞬。\n恐后瞻依便，先伸梗槩虔。\n秉钧今有待，拱手听陶甄。",
        "dynasty": "宋",
        "collection_info": null
    },
    {
        "title": "张右相生日二首  其一",
        "author": "曹勋",
        "content": "玉律歌无射，金风下四蓂。\n三台丞相位，一德将臣星。\n弼亮时师表，文章世典刑。\n百神扶大手，远业庆千龄。",
        "dynasty": "宋",
        "collection_info": null
    },
    {
        "title": "张右相生日二首  其二",
        "author": "曹勋",
        "content": "气禀无为秀，钟灵付秉钧。\n周南知盛德，江左在斯民。\n衮绣东山望，貂蝉綵服春。\n帝师殊寿祉，汉祚有元臣。",
        "dynasty": "宋",
        "collection_info": null
    },
    {
        "title": "曾端伯自承移帅川口有怀风旨无便附信忽领教喜成小诗附便奉呈三首  其一",
        "author": "曹勋",
        "content": "好在曾夫子，宁知晤语期。\n倚毗离楚日，鼓吹入夔时。\n赤甲熏风近，黄堂淑景迟。\n相望邈坤轴，空咏竹枝词。",
        "dynasty": "宋",
        "collection_info": null
    },
    {
        "title": "曾端伯自承移帅川口有怀风旨无便附信忽领教喜成小诗附便奉呈三首  其二",
        "author": "曹勋",
        "content": "衣袽先九润，此日上瞿塘。\n风月动官柳，旌旗开蜀疆。\n诗坛凌李杜，政绩过龚黄。\n追诏知非晚，肯令生智囊。",
        "dynasty": "宋",
        "collection_info": null
    },
    {
        "title": "曾端伯自承移帅川口有怀风旨无便附信忽领教喜成小诗附便奉呈三首  其三",
        "author": "曹勋",
        "content": "某也庵居久，心形付自然。\n山林藏老退，松竹养风烟。\n遇物元非远，寻真自一天。\n怀人会心处，熟诵见山篇。",
        "dynasty": "宋",
        "collection_info": null
    },
    {
        "title": "和贺子忱喜雪",
        "author": "曹勋",
        "content": "藴玉梅初艷，埋青麦自丰。\n渐冰留水研，时喜拂窗风。\n能赋怀王粲，开樽忆孔融。\n警寒方认鹤，扫径屡嗔童。\n色动书帷白，寒侵蜡炬红。\n剡溪方逸想，秀句堕春工。\n岂意疎慵外，犹存引领中。\n须君乘暖景，一笑得相同。",
        "dynasty": "宋",
        "collection_info": null
    },
    {
        "title": "和泉伯幽思韵二首  其一",
        "author": "曹勋",
        "content": "萧萧云日静，细细竹风侵。\n窗影方虚白，炉烟一没沉。\n帝乡怜久客，归梦亦何心。\n洞户褰珠网，应烦问藁砧。",
        "dynasty": "宋",
        "collection_info": null
    },
    {
        "title": "和泉伯幽思韵二首  其二",
        "author": "曹勋",
        "content": "每惜年华易，风灯与凿光。\n心情成老大，世态只炎凉。\n冷入芭蕉雨，烟轻薜荔墙。\n故人愁更远，夜夜渡清湘。",
        "dynasty": "宋",
        "collection_info": null
    },
    {
        "title": "和子忱惠八月青梅",
        "author": "曹勋",
        "content": "神仙闻水部，妙物与长生。\n鼎饪元滋味，山樊好弟兄。\n佳音当有象，短韵已驰兵。\n试咽甘酸处，行看雪裏英。",
        "dynasty": "宋",
        "collection_info": null
    },
    {
        "title": "和钱处和野堂  其一",
        "author": "曹勋",
        "content": "日浄岚光上，山藏野意添。\n海潮来隠几，越岫巧当帘。\n绝俗宜招隠，论诗未属厌。\n居虽朝市近，事事见安恬。",
        "dynasty": "宋",
        "collection_info": null
    },
    {
        "title": "和钱处和野堂  其二",
        "author": "曹勋",
        "content": "堂隠云将隔，名高客已知。\n半岩施匠石，一室见操为。\n钟鼎功方着，山林兴未迟。\n兰台风致在，更喜读新诗。",
        "dynasty": "宋",
        "collection_info": null
    },
    {
        "title": "和次子耜久雨韵三首  其一",
        "author": "曹勋",
        "content": "绿涨东篱菊，桐凋古井栏。\n雨频伤早谷，烟冷作新寒。\n有木皆生耳，何颜得渥丹。\n平章济农事，清坐且团团。",
        "dynasty": "宋",
        "collection_info": null
    },
    {
        "title": "和次子耜久雨韵三首  其二",
        "author": "曹勋",
        "content": "眩瞀知阴久，茶瓯不厌浓。\n第忧沉稼穑，宁问浸芙蓉。\n天阔翻盆雨，云昏淡墨峯。\n长安鼎烹者，列坐正撞钟。",
        "dynasty": "宋",
        "collection_info": null
    },
    {
        "title": "和次子耜久雨韵三首  其三",
        "author": "曹勋",
        "content": "连朝阴未断，仰食虑尤深。\n檐溜无穷响，村灯几处砧。\n吾儿诗有债，老我韵劳心。\n屏翳安能借，吹天扫积阴。",
        "dynasty": "宋",
        "collection_info": null
    },
    {
        "title": "和曾守有作",
        "author": "曹勋",
        "content": "问俗犹秋热，移床趁晚凉。\n笑谈怀酒伴，节物念吾乡。\n闻道银槽熟，思倾玉指香。\n政须图一醉，宁復较行觞。",
        "dynasty": "宋",
        "collection_info": null
    },
    {
        "title": "和人见贻",
        "author": "曹勋",
        "content": "某也多奇蹇，当年侍玉除。\n驰驱先辂马，扈从达幽都。\n守己常安分，临官叹自愚。\n旨甘方薄宦，一语冀逢途。",
        "dynasty": "宋",
        "collection_info": null
    },
    {
        "title": "和王应夫见贻二首  其一",
        "author": "曹勋",
        "content": "不见应夫久，永怀清晤同。\n名高湖海内，诗在笑谈中。\n光泛崇兰露，香传碧桂风。\n只应家学着，更看庙堂功。",
        "dynasty": "宋",
        "collection_info": null
    },
    {
        "title": "和王应夫见贻二首  其二",
        "author": "曹勋",
        "content": "况味年来薄，书音寄亦稀。\n乱离多病后，人物故园非。\n潮揭当年会，朋侪几旐归。\n悲心那听此，生理念依微。",
        "dynasty": "宋",
        "collection_info": null
    },
    {
        "title": "和双溪",
        "author": "曹勋",
        "content": "常忆双溪老，伽陀日益多。\n津梁今坐断，风月奈君何。\n清梵山藏路，南熏归满柯。\n何时话暌阔，芒屦入云萝。",
        "dynasty": "宋",
        "collection_info": null
    },
    {
        "title": "和曾谹父见寄二首  其一",
        "author": "曹勋",
        "content": "活水从浇竹，闲书会引眠。\n玉溪何处所，璧月共清圆。\n诗到惟供录，欢如不隔年。\n何当见风度，应向日华边。",
        "dynasty": "宋",
        "collection_info": null
    },
    {
        "title": "和曾谹父见寄二首  其二",
        "author": "曹勋",
        "content": "小庵云雨上，朝槛俯晴雷。\n客子得幽胜，道人时往来。\n闲情聊自喜，昔事只堪哀。\n冲啬从兹老，何能叙玉台。",
        "dynasty": "宋",
        "collection_info": null
    },
    {
        "title": "和茅山张达道二首  其一",
        "author": "曹勋",
        "content": "茅岫藏清隠，诗仙秀格春。\n道真渊有妙，素守峻能循。\n鹤举秋声远，诗成句法新。\n遥知游咏乐，下笔更如神。",
        "dynasty": "宋",
        "collection_info": null
    },
    {
        "title": "和茅山张达道二首  其二",
        "author": "曹勋",
        "content": "好笑曹功显，山林过几春。\n世缘犹积压，尘网復因循。\n踵息绵如在，颠毛雪更新。\n岁华行八十，泉石正驰神。",
        "dynasty": "宋",
        "collection_info": null
    },
    {
        "title": "和国器喜以事业为怀二首  其一",
        "author": "曹勋",
        "content": "郑氏传家学，诗书不愧心。\n佩刀知素业，左序况同襟。\n但喜知难字，何能识至音。\n小轩多暇日，为赋九州箴。",
        "dynasty": "宋",
        "collection_info": null
    },
    {
        "title": "和国器喜以事业为怀二首  其二",
        "author": "曹勋",
        "content": "久无轩冕意，出处亦何心。\n世味思三沐，花风快一襟。\n喜君方砺志，顾我岂知音。\n医手非吾事，深惭不可箴。",
        "dynasty": "宋",
        "collection_info": null
    },
    {
        "title": "次韵呈南嘉",
        "author": "曹勋",
        "content": "塞北初辞虏，泉南滥总戎。\n请缨怀壮节，横槊媿家风。\n草木年华晚，关河鼓角雄。\n何当一笑粲，要赋马羣空。",
        "dynasty": "宋",
        "collection_info": null
    },
    {
        "title": "用李参政游延福寺韵上之",
        "author": "曹勋",
        "content": "落日泉南郡，秋风岭北城。\n台符均庶等，杖履喜幽行。\n与客情文重，持怀事物轻。\n致君皆典礼，跻俗向丕平。\n相业瓯名在，辞华钵韵成。\n岂惟才广大，且復性澄泓。\n贱子欣承庇，微官得代耕。\n孤单常自畏，比数欲谁名。\n橐有书千卷，家无屋一楹。\n朝廷今再造，心迹渐双清。\n山转客容薄，天迷海色横。\n心期奉圯履，镕冶在高情。",
        "dynasty": "宋",
        "collection_info": null
    },
    {
        "title": "和同官问耳疾六首  其一",
        "author": "曹勋",
        "content": "行年七十化，聩景亦乘时。\n日近尤为祟，雷轰尚弗知。\n顾多居士病，頼有宁馨儿。\n若得都无听，唯哦见赠诗。",
        "dynasty": "宋",
        "collection_info": null
    },
    {
        "title": "和同官问耳疾六首  其二",
        "author": "曹勋",
        "content": "钟鼓嗟无与，衰残亦任时。\n岁华髭鬓上，心事水云知。\n尚若泠然善，何能养就儿。\n数篇存雅道，三復愧新诗。",
        "dynasty": "宋",
        "collection_info": null
    },
    {
        "title": "和同官问耳疾六首  其三",
        "author": "曹勋",
        "content": "牛斗当年事，何当復此时。\n謷乎虽有象，默尔类无知。\n不作多闻士，难尤造物儿。\n傥能三耳出，更诵五言诗。",
        "dynasty": "宋",
        "collection_info": null
    },
    {
        "title": "和同官问耳疾六首  其四",
        "author": "曹勋",
        "content": "愠心虽悄悄，药物亦时时。\n半耳念非病，全身聩始知。\n三湘怀楚些，一棹忆吴儿。\n会见相陪处，应多古锦诗。",
        "dynasty": "宋",
        "collection_info": null
    },
    {
        "title": "和同官问耳疾六首  其五",
        "author": "曹勋",
        "content": "袁宏方咏史，江总得随时。\n归兴连天去，文盟落笔知。\n雨多移蚁垤，花过静蜂儿。\n頼有西斋友，熏风正入诗。",
        "dynasty": "宋",
        "collection_info": null
    },
    {
        "title": "和同官问耳疾六首  其六",
        "author": "曹勋",
        "content": "中原困戎马，久欲谒明时。\n文轨虽非昔，英雄似未知。\n寰中无好汉，帐下得猪儿。\n慨念燕然勒，终还吉甫诗。",
        "dynasty": "宋",
        "collection_info": null
    },
    {
        "title": "久雨三首  其一",
        "author": "曹勋",
        "content": "五月正阳月，何尝与雨期。\n浃旬檐溜注，冞夕水声驰。\n古屋床床漏，苔墙堵堵隳。\n子桑谁復饷，勾漏政须医。",
        "dynasty": "宋",
        "collection_info": null
    },
    {
        "title": "久雨三首  其二",
        "author": "曹勋",
        "content": "蚀余仍苦雨，犹尔晦阳晖。\n浩浩陂三尺，家家水半扉。\n汩陈非佛意，昏垫盖天机。\n祈恳须冥造，当仁要达微。",
        "dynasty": "宋",
        "collection_info": null
    },
    {
        "title": "久雨三首  其三",
        "author": "曹勋",
        "content": "一旬连夜雨，人物困泥中。\n竹树侵书暗，横流趁路通。\n竈烟薪更湿，檐溜耳难聪。\n润逼衣襟重，何时日照东。",
        "dynasty": "宋",
        "collection_info": null
    },
    {
        "title": "赠胡珵隠君",
        "author": "曹勋",
        "content": "星聚西豪里，人谁识少微。\n忘怀卷外少，此道眼中稀。\n笔墨腾瀛禁，图书动衮衣。\n趋风忻并世，一语欲清非。",
        "dynasty": "宋",
        "collection_info": null
    },
    {
        "title": "赠张炼师二首  其一",
        "author": "曹勋",
        "content": "昔仰苏仙迹，今瞻弄玉身。\n岳灵朝捧剑，飙驭夜朝真。\n笙鹤声常近，烟霞到处新。\n愿言承道荫，秘语慰斯民。",
        "dynasty": "宋",
        "collection_info": null
    },
    {
        "title": "赠张炼师二首  其二",
        "author": "曹勋",
        "content": "护幄通明殿，仙阶贵可知。\n尘凡聊混迹，功行欲康时。\n明月丹崖路，秋风白玉墀。\n行闻普济足，飞步万真期。",
        "dynasty": "宋",
        "collection_info": null
    },
    {
        "title": "题小石接待庵",
        "author": "曹勋",
        "content": "老大思閒适，山林喜晦藏。\n一廛虽异县，三径得崇冈。\n地僻烟云润，年丰黍稷香。\n心期得多矣，襟袖更新凉。",
        "dynasty": "宋",
        "collection_info": null
    },
    {
        "title": "题今是斋",
        "author": "曹勋",
        "content": "伟矣高情着，斋名世亦稀。\n但能尘事远，便觉昔年非。\n琴静凝香碧，神清众妙归。\n诸缘只心法，鸥鸟亦忘机。",
        "dynasty": "宋",
        "collection_info": null
    },
    {
        "title": "敬题箕颍集后二首  其一",
        "author": "曹勋",
        "content": "昔侍先君日，多令诵近诗。\n尚知涂抹处，犹记唱酬时。\n竟负经邦志，终为造物疑。\n篇篇亲训释，字字念恩慈。",
        "dynasty": "宋",
        "collection_info": null
    },
    {
        "title": "敬题箕颍集后二首  其二",
        "author": "曹勋",
        "content": "太史推经学，先君得最深。\n文章八面敌，辛苦一生心。\n禁掖传新句，公卿录苦吟。\n遗留示有子，捧卷泪盈襟。",
        "dynasty": "宋",
        "collection_info": null
    },
    {
        "title": "寄溧水宰李仲镇",
        "author": "曹勋",
        "content": "不见李君久，水云鱼雁沉。\n调官聊制锦，得句剩关心。\n每访民情悦，相望春事深。\n故乡与贤者，北首重登临。",
        "dynasty": "宋",
        "collection_info": null
    },
    {
        "title": "小三侄远持兄嫂之命见访于荒寒寂寞中将归二诗为别  其一",
        "author": "曹勋",
        "content": "投老台山麓，松篁筑靓幽。\n行年今七十，抚事几春秋。\n但喜亲情话，难忘为小留。\n山川烦跋履，事事见操修。",
        "dynasty": "宋",
        "collection_info": null
    },
    {
        "title": "小三侄远持兄嫂之命见访于荒寒寂寞中将归二诗为别  其二",
        "author": "曹勋",
        "content": "不见小阮久，相看情甚温。\n肯来成宅相，端可大吾门。\n暖日长江路，梅花细雨村。\n真成好兄弟，言谢却忘言。",
        "dynasty": "宋",
        "collection_info": null
    },
    {
        "title": "示诸子",
        "author": "曹勋",
        "content": "霜入晴云暖，冰生掠岸沙。\n卑枝闲剪橘，幽径试寻花。\n客路人情薄，乡关去路赊。\n只应託诸子，莫倦问桑麻。",
        "dynasty": "宋",
        "collection_info": null
    },
    {
        "title": "独步南园寄子忱",
        "author": "曹勋",
        "content": "野老悲春事，相如復倦游。\n肯来倾浊酒，同与散清愁。\n远岸重重柳，晴江处处舟。\n飞红残照晚，闲倚水边楼。",
        "dynasty": "宋",
        "collection_info": null
    },
    {
        "title": "闻逆虏近淮",
        "author": "曹勋",
        "content": "壬午收亨运，余屯未肯休。\n风烟淮水近，天地老身愁。\n虏意骄如昨，江干景易秋。\n得闲如自若，心在一扁舟。",
        "dynasty": "宋",
        "collection_info": null
    },
    {
        "title": "方检详出歙研求诗",
        "author": "曹勋",
        "content": "黟歙与端璞，争雄称权奇。\n马肝乃正色，龙尾终视仪。\n霜毫瀹紫玉，松烟生华滋。\n都付文学老，看诵浯溪时。",
        "dynasty": "宋",
        "collection_info": null
    },
    {
        "title": "淮上幕府",
        "author": "曹勋",
        "content": "上将宣威重，长淮朔吹来。\n兵戎已超距，鼓角有余哀。\n日薄云多暝，天寒火易灰。\n诗成且排闷，兴在倒金罍。",
        "dynasty": "宋",
        "collection_info": null
    },
    {
        "title": "闻有衣冠附僞命者",
        "author": "曹勋",
        "content": "义分元无守，跳梁遂不臣。\n美新应有赋，思汉定何人。\n晚景嗟逢此，孤忠尚欲伸。\n君王在灵武，日竚靖风尘。",
        "dynasty": "宋",
        "collection_info": null
    },
    {
        "title": "问讯子忱游天台",
        "author": "曹勋",
        "content": "落落贺吏部，萧萧湖海姿。\n好山应自适，短棹得回迟。\n花发庭中槛，香传舍外篱。\n相思梅已谢，无处问归期。",
        "dynasty": "宋",
        "collection_info": null
    },
    {
        "title": "喜张叔潜登第",
        "author": "曹勋",
        "content": "潜也忠良士，骞腾喜纵观。\n主文收俊彦，学校益尊安。\n台阁名闻久，交游意始宽。\n佐时行拭目，正论耸朝端。",
        "dynasty": "宋",
        "collection_info": null
    },
    {
        "title": "到庐阜谒清虚",
        "author": "曹勋",
        "content": "足趼踰千里，仙山岂易逢。\n欲将遮日手，款扣拨云峯。\n奎壁垂无极，星辰拱几重。\n师心微太漠，不碍白云封。",
        "dynasty": "宋",
        "collection_info": null
    },
    {
        "title": "游庐山道中作",
        "author": "曹勋",
        "content": "早踏丹枫路，西风禾豆干。\n鸣榔秋水阔，击漂晓溪寒。\n短褐宜扶杖，长涂懒据鞍。\n却思冬后景，黄菊压栏干。",
        "dynasty": "宋",
        "collection_info": null
    },
    {
        "title": "游庐山涂中杂诗三首  其一",
        "author": "曹勋",
        "content": "天台久宴坐，庐阜得游遨。\n殊慰水云念，敢辞尘土劳。\n冬温寒色少，江静水痕高。\n归趁新年近，同斟玉色醪。",
        "dynasty": "宋",
        "collection_info": null
    },
    {
        "title": "游庐山涂中杂诗三首  其二",
        "author": "曹勋",
        "content": "去去忘回远，行行迫腊天。\n江寒侵老泪，霜冷逼宵眠。\n客路虽经至，归涂尚过千。\n家山在台岳，南望几悠然。",
        "dynasty": "宋",
        "collection_info": null
    },
    {
        "title": "游庐山涂中杂诗三首  其三",
        "author": "曹勋",
        "content": "税驾南昌郡，城头喜少留。\n儿时诵闲赋，老境作佳游。\n杰阁收英槩，长江倚暮愁。\n何人识老子，清月上貂裘。",
        "dynasty": "宋",
        "collection_info": null
    },
    {
        "title": "苕溪道中",
        "author": "曹勋",
        "content": "秋日苕溪路，轻舟棹晚霞。\n梦魂犹畏客，行李乍离家。\n细细来凉吹，娟娟有晚花。\n平生云水兴，老境似难夸。",
        "dynasty": "宋",
        "collection_info": null
    },
    {
        "title": "过小圃",
        "author": "曹勋",
        "content": "小隠州城北，先谋儋石储。\n几椽将弊屋，数策未看书。\n碧色新松径，泉声旧石渠。\n欣然终日过，真是爱吾庐。",
        "dynasty": "宋",
        "collection_info": null
    },
    {
        "title": "上塘值清明八首  其一",
        "author": "曹勋",
        "content": "客路逢寒食，划船闹水干。\n娇云易得雨，暴冷不成寒。\n白水连天去，繁桃触目看。\n朝来有家信，稚子报平安。",
        "dynasty": "宋",
        "collection_info": null
    },
    {
        "title": "上塘值清明八首  其二",
        "author": "曹勋",
        "content": "客路逢寒食，清明未到家。\n起居须药饵，饮食任鱼虾。\n水浄垂垂柳，风迟艷艷花。\n兴来随处乐，不復问年华。",
        "dynasty": "宋",
        "collection_info": null
    },
    {
        "title": "上塘值清明八首  其三",
        "author": "曹勋",
        "content": "客路逢寒食，犹寻御腊衣。\n羣芳须暖景，昽日尚寒晖。\n余力求闲早，劳生昨梦非。\n荠花浑似雪，蝴蝶梦中归。",
        "dynasty": "宋",
        "collection_info": null
    },
    {
        "title": "上塘值清明八首  其四",
        "author": "曹勋",
        "content": "客路逢寒食，光阴亦可惊。\n如何介子节，再过阖庐城。\n列岫遥逾碧，羣芳晚更明。\n饭余风力壮，掀舞小舟轻。",
        "dynasty": "宋",
        "collection_info": null
    },
    {
        "title": "上塘值清明八首  其五",
        "author": "曹勋",
        "content": "客路逢寒食，山光触处新。\n取鱼多样网，舣岸几州人。\n默尔非无住，超然得任真。\n今年卦气尽，四顾欲何亲。",
        "dynasty": "宋",
        "collection_info": null
    },
    {
        "title": "上塘值清明八首  其六",
        "author": "曹勋",
        "content": "客路逢寒食，浙西春事稀。\n日华藏暖景，天气未单衣。\n歌棹喧椎鼓，桃花巧映扉。\n空收麰麦粉，药病岂心违。",
        "dynasty": "宋",
        "collection_info": null
    },
    {
        "title": "上塘值清明八首  其七",
        "author": "曹勋",
        "content": "客路逢寒食，禾秧出已齐。\n清溪三汊浅，白鹭一行低。\n禊饮心何在，茅峰路恐迷。\n随时随有乐，何处不幽栖。",
        "dynasty": "宋",
        "collection_info": null
    },
    {
        "title": "上塘值清明八首  其八",
        "author": "曹勋",
        "content": "客路逢寒食，欣同不繫舟。\n闲中聊适性，要地固抽头。\n不作扬州梦，何能贾客留。\n壮怀今断断，世事任悠悠。",
        "dynasty": "宋",
        "collection_info": null
    },
    {
        "title": "涂中寒食",
        "author": "曹勋",
        "content": "上巳当羁旅，飘然浙水东。\n好花闲照水，宿雨冷连空。\n灵武兵方振，燕然信未通。\n无人访老子，有泪湿春红。",
        "dynasty": "宋",
        "collection_info": null
    },
    {
        "title": "南园夜宿有怀",
        "author": "曹勋",
        "content": "老病杜门久，佳时谁与过。\n亲朋怀我少，风月向人多。\n梅景横清夜，江声动白波。\n不如潮早晚，墙外听渔歌。",
        "dynasty": "宋",
        "collection_info": null
    },
    {
        "title": "临安久雨",
        "author": "曹勋",
        "content": "初夏连朝雨，土人云入梅。\n但闻檐溜密，不见晓光开。\n衣润疑霑汗，阶空任长苔。\n地车无住着，只拟上层台。",
        "dynasty": "宋",
        "collection_info": null
    },
    {
        "title": "谢岸老惠显明新芽",
        "author": "曹勋",
        "content": "幽壑乘春摘，芳芽辱见分。\n鶑花妨老眼，香味喜新闻。\n细石飞轻雪，圆瓯泛乱云。\n虽无七碗量，清兴重欣欣。",
        "dynasty": "宋",
        "collection_info": null
    },
    {
        "title": "食虀有作",
        "author": "曹勋",
        "content": "点化八珍爽，须烦一品虀。\n村寒求瓮下，麵法记山西。\n宫征难忘味，膏粱勿遽迷。\n终然调鼎手，深旨出扶犁。",
        "dynasty": "宋",
        "collection_info": null
    },
    {
        "title": "得致仕喜成",
        "author": "曹勋",
        "content": "久甚嗟形役，今方得自怡。\n所欣官已了，得与静相期。\n风月闲如旧，心情喜可知。\n山中鸡黍友，贺幅已先持。",
        "dynasty": "宋",
        "collection_info": null
    },
    {
        "title": "忆梅",
        "author": "曹勋",
        "content": "江云暗江路，曾向玉川家。\n冷入参差玉，香随的皪花。\n照溪回夜色，冒雪冠春华。\n犹记西窗伴，寒枝片月斜。",
        "dynasty": "宋",
        "collection_info": null
    },
    {
        "title": "暑后喜雨",
        "author": "曹勋",
        "content": "雨因祈祷得，连日作廉纤。\n候变凉飙肃，人皆和气添。\n秋旸犹执热，竹色故侵檐。\n但喜穹崇德，难从甲乙占。",
        "dynasty": "宋",
        "collection_info": null
    },
    {
        "title": "招贾秘书",
        "author": "曹勋",
        "content": "不见贾夫子，病怀何得陈。\n呻吟一春了，物色九秋新。\n闲花翳栏槛，秀气浮衣巾。\n笑言约中澣，鸡黍供萧晨。",
        "dynasty": "宋",
        "collection_info": null
    },
    {
        "title": "和张才甫野望轩",
        "author": "曹勋",
        "content": "闻闢新轩槛，高明岂鞠穷。\n八荒供望眼，万事付冥鸿。\n聊味青龙钞，行趋白虎通。\n大千兼内外，拈出便无同。",
        "dynasty": "宋",
        "collection_info": null
    },
    {
        "title": "寄吴思道",
        "author": "曹勋",
        "content": "别去书音短，愁来客路长。\n飞魂常故国，举目念殊乡。\n未暇论奇字，何堪别最良。\n秋风入边草，意苦不相忘。",
        "dynasty": "宋",
        "collection_info": null
    },
    {
        "title": "简冲啬庵中故人",
        "author": "曹勋",
        "content": "寄迹临安久，思归夕梦频。\n愁多难强醉，病苦故禁人。\n夜短无清梦，年高叹幻身。\n山中有道伴，云壑擅余春。",
        "dynasty": "宋",
        "collection_info": null
    },
    {
        "title": "恭进德寿芝草",
        "author": "曹勋",
        "content": "椒掖冲襟奉玉宸，灵芝茎叶出氤氲。\n如颁月令欣欣政，先学巫山蔼蔼云。\n璀璨吐奇康寿栋，轮囷绝异汉唐闻。\n只应一叶三千岁，万亿斯年赞大君。",
        "dynasty": "宋",
        "collection_info": null
    },
    {
        "title": "会庆圣节",
        "author": "曹勋",
        "content": "帝出乘时叶小春，中兴復古付曾孙。\n奉亲圣德躬仁孝，御极天章廓晏温。\n书轨自应归正统，蛮夷先已侍修门。\n凌虚志远吞寰宇，亿载端临四海尊。",
        "dynasty": "宋",
        "collection_info": null
    },
    {
        "title": "癸巳圣节二首  其一",
        "author": "曹勋",
        "content": "堪舆亨会接洪基，鬰鬰葱葱动紫微。\n理契弈秋专国手，德兼周武一戎衣。\n恩言下浃皆中道，帝意终潜復九围。\n升济羣生归大业，同心亿万仰天威。",
        "dynasty": "宋",
        "collection_info": null
    },
    {
        "title": "癸巳圣节二首  其二",
        "author": "曹勋",
        "content": "晓云绀瓦不飞霜，瑞霭融春十月阳。\n电绕璇枢开上瑞，虹流华渚叶珍祥。\n威腾紫塞天骄外，日拱苍龙阙角傍。\n今岁泰坛伸谒款，是宜万寿咏无疆。",
        "dynasty": "宋",
        "collection_info": null
    },
    {
        "title": "恭奉圣训赋凌虚",
        "author": "曹勋",
        "content": "新规杰阁倚苍峦，地拱天成十二栏。\n但觉星辰来广漠，不知步武切高寒。\n春风先到黄金阙，皓月常临白玉槃。\n曾侍威颜香案末，邃瞻旒扆瑞云端。",
        "dynasty": "宋",
        "collection_info": null
    },
    {
        "title": "宣召看红木犀赐宴索诗并谢恩",
        "author": "曹勋",
        "content": "九霞深借晓光披，粟粟轻红荫碧枝。\n不逐秋香匀菊艷，要烘花色并彤墀。\n凉云收雨颁慈惠，宝幄中天拜宴私。\n折得一枝恩所赐，喜如初挂绿衣时。",
        "dynasty": "宋",
        "collection_info": null
    },
    {
        "title": "恭睹上圣亲临江淮耀武伊洛谨成诗一章仰赞圣化",
        "author": "曹勋",
        "content": "晓传清警出龙楼，八骏腾骧下斗牛。\n铁骑屯云朝障殿，羽林扈跸拱凝旒。\n暂迂玉趾临三楚，便觉荣光焕九州。\n恢復故疆知默定，已看森索坠旄头。",
        "dynasty": "宋",
        "collection_info": null
    },
    {
        "title": "恭题观堂",
        "author": "曹勋",
        "content": "松篁深靓隠新宫，十六清真位位同。\n笙鹤似临三境上，佩环应下五云中。\n烟霞顿隔尘寰路，道德追还太古风。\n固已羣仙资圣寿，嵩呼益愿祝尧聪。",
        "dynasty": "宋",
        "collection_info": null
    },
    {
        "title": "初到阙下",
        "author": "曹勋",
        "content": "墨敕双驰侍帝傍，何堪窘步入明光。\n退风久作翻风翼，倦客何能久客梁。\n野寺残僧思缓步，断桥流水忆寒香。\n何时裋褐携筇去，数里松声细麦冈。",
        "dynasty": "宋",
        "collection_info": null
    },
    {
        "title": "故旧见辟幕府",
        "author": "曹勋",
        "content": "生逢艰苦念无前，扈圣犹悲易水壖。\n知效一官常自愧，死须五鼎遂身先。\n颇收姓字朝廷上，宁復功名日月边。\n军旅固非平日事，愿将余力从櫜鞬。",
        "dynasty": "宋",
        "collection_info": null
    },
    {
        "title": "持节和王枢密三首  其一",
        "author": "曹勋",
        "content": "长淮矫首得遐观，犹记当年获奉銮。\n万马饮淮貔虎肃，六师扈跸水云寒。\n欣瞻幕府莲依水，慨念神州李下冠。\n狼望已销归庙畧，更持韵语访任安。",
        "dynasty": "宋",
        "collection_info": null
    },
    {
        "title": "持节和王枢密三首  其二",
        "author": "曹勋",
        "content": "稍陪酬唱与荣观，声并琳琅和八銮。\n可但文华迎日丽，自然符采照人寒。\n笑谈殊喜亲犀麈，接侍终惭戴鹖冠。\n公等雍容瑚琏器，骞腾行见近长安。",
        "dynasty": "宋",
        "collection_info": null
    },
    {
        "title": "持节和王枢密三首  其三",
        "author": "曹勋",
        "content": "右府登车竦听观，皎如玉韵叶和銮。\n清熏已解南风愠，和气先舒易水寒。\n行李喜陪金虎节，移文应閟竹皮冠。\n愿看归去为霖雨，天下苍生在谢安。",
        "dynasty": "宋",
        "collection_info": null
    },
    {
        "title": "持节过界",
        "author": "曹勋",
        "content": "泗滨怅望草连云，眼暗凄尘祇断魂。\n香火固难寻宝塔，云烟时復见沙墩。\n五更悲壮眠难熟，一片荒寒晓更昏。\n往事兴怀今二纪，道傍父老岂儿孙。",
        "dynasty": "宋",
        "collection_info": null
    },
    {
        "title": "持节过京",
        "author": "曹勋",
        "content": "与客西游历汴都，荒寒不復见吾庐。\n只今黯黯尘埃起，当日葱葱气象无。\n虽觉人情犹向化，不知天意竟何如。\n遥思阊阖西边路，一夕飞魂绕故居。",
        "dynasty": "宋",
        "collection_info": null
    },
    {
        "title": "闻江上捷音",
        "author": "曹勋",
        "content": "黠虏窥边久未恭，天王清跸殄元凶。\n军威早已闻三捷，喜色遥知动六龙。\n师旅夙严新号令，版图行復旧提封。\n中兴大业书歌咏，愿刻浯溪颂九重。",
        "dynasty": "宋",
        "collection_info": null
    },
    {
        "title": "被旨军前讲和得回",
        "author": "曹勋",
        "content": "仗节亲宣诏语还，敢期幼稚得重看。\n铁衣冷桂龙鳞静，宝剑高藏玉彘寒。\n兵甲从今挽河水，儿孙力与復儒冠。\n清闲放意山林下，老援何能更据鞍。",
        "dynasty": "宋",
        "collection_info": null
    },
    {
        "title": "呈时宰二首  其一",
        "author": "曹勋",
        "content": "黔黎谁识迓衡功，赤白囊闲寝燧烽。\n史不绝书称上瑞，地无遗利足三农。\n已闻奠玉祠真室，未见泥金款岱宗。\n七十二君梁父禅，何时展采更东封。",
        "dynasty": "宋",
        "collection_info": null
    },
    {
        "title": "呈时宰二首  其二",
        "author": "曹勋",
        "content": "不毛山海尽梯航，德洽重熙圣祚昌。\n万国鼎新周礼乐，千官星拱舜衣裳。\n惠霑圜土恩波阔，德及昆虫化日长。\n天地至和昭感格，比闻甘露降番阳。",
        "dynasty": "宋",
        "collection_info": null
    },
    {
        "title": "政府生日四首  其一",
        "author": "曹勋",
        "content": "文经武纬致尊荣，功德崇高不可名。\n草檄预闻全国势，按图行见復都城。\n衮衣三总郊丘礼，黛耜初亲帝藉耕。\n过眼蓬莱几清浅，凝神治道自长生。",
        "dynasty": "宋",
        "collection_info": null
    },
    {
        "title": "政府生日四首  其二",
        "author": "曹勋",
        "content": "上公翊戴肃朝绅，衮绣趋庭下帝宸。\n一德格天瞻相业，密云不雨协郊禋。\n初筵宠锡清都奏，和气融随明日春。\n成算自应同寿算，两河黎庶待陶钧。",
        "dynasty": "宋",
        "collection_info": null
    },
    {
        "title": "政府生日四首  其三",
        "author": "曹勋",
        "content": "鉅德元功凤应韶，屏风隔坐翊昌朝。\n星辰循轨三阶正，钟鼓重新一气调。\n活国工夫归断断，炼形真一已飘飘。\n芒鞋门下尘埃客，拔宅惟看上紫霄。",
        "dynasty": "宋",
        "collection_info": null
    },
    {
        "title": "政府生日四首  其四",
        "author": "曹勋",
        "content": "岁躔回次拱台星，麟阁仪刑首万英。\n钟阜堂堂分秀润，淮波衮衮湛清明。\n铺张治具调元化，整顿皇纲抚有生。\n鹤驭它时赤松伴，丹砂九转待功成。",
        "dynasty": "宋",
        "collection_info": null
    },
    {
        "title": "殿帅生日",
        "author": "曹勋",
        "content": "熏风拂拂下槐庭，师帅膺时奠四溟。\n代北家声今嗣业，淮南草木亦知名。\n阵前铁马三军勇，肘后金丹九转成。\n立国宗臣宜寿考，阴功篆玉定长生。",
        "dynasty": "宋",
        "collection_info": null
    },
    {
        "title": "林诏使生日",
        "author": "曹勋",
        "content": "杪冬庆阀绮云浮，挺育文英气夺秋。\n乌府暂烦安远俗，龙骧方倚破姦谋。\n三吴遂奠时巡驭，四海咸瞻入告猷。\n何止阴功钟五福，岩廊已识济川舟。",
        "dynasty": "宋",
        "collection_info": null
    },
    {
        "title": "何季崇生日",
        "author": "曹勋",
        "content": "庆阀当年侍从臣，传家今见石麒麟。\n瑶觞初过菖蒲节，碧海聊观荔子春。\n超逸绝尘髯政事，暑天汤餠魏簪绅。\n祝公千百松筠寿，常对团团月色新。",
        "dynasty": "宋",
        "collection_info": null
    },
    {
        "title": "题吴郡王家双竹",
        "author": "曹勋",
        "content": "环碧亭前碧玉枝，森森连璧揖多姿。\n节涵宿雨苍龙并，梢舞晴云翠凤差。\n架雪凌霜俱有志，怀仁抱义本同时。\n戚垣密协如苞瑞，盛事应先黼扆知。",
        "dynasty": "宋",
        "collection_info": null
    },
    {
        "title": "题钱参政东岩",
        "author": "曹勋",
        "content": "龙顾初闻闢纵观，尽收清胜閟高寒。\n四围列岫飞云静，十里平湖碧照宽。\n麈尾有言皆灌顶，尘中无路不惊湍。\n东岩端作东山望，行为苍生起谢安。",
        "dynasty": "宋",
        "collection_info": null
    },
    {
        "title": "题王懋功秀才秀野堂",
        "author": "曹勋",
        "content": "卜筑清幽远市尘，一川窈窕静松筠。\n下临城郭千门晓，中有轩窗五亩春。\n游艺本图佳客语，好贤不觉主人贫。\n我来登览秋风晚，喜揖清言月色新。",
        "dynasty": "宋",
        "collection_info": null
    },
    {
        "title": "题谢太尉养素堂",
        "author": "曹勋",
        "content": "东山雅望意雍容，养素璇题振道风。\n剩贮琴书供啸咏，更新窗户不青红。\n数峯吴越登临外，千里江山指顾中。\n玉碾碧天冷无际，中秋莫放酒杯空。",
        "dynasty": "宋",
        "collection_info": null
    },
    {
        "title": "赋郭步帅归耕堂",
        "author": "曹勋",
        "content": "汉水无波楚岫青，归来风月久经营。\n要亲稼穑资三径，已试韬钤息五兵。\n卖剑买牛聊适意，扬鞭敲𩍐暂忘情。\n祇应未稳耘耔乐，褒诏行需父子荣。",
        "dynasty": "宋",
        "collection_info": null
    },
    {
        "title": "题迎晖堂",
        "author": "曹勋",
        "content": "爽垲幽居抵万金，东西领畧水云深。\n江山入坐清无暑，文史销閒静有琴。\n何处菱歌烟艇雨，最宜秋月海潮音。\n主人占得林泉乐，本有江湖一片心。",
        "dynasty": "宋",
        "collection_info": null
    },
    {
        "title": "题人舫斋",
        "author": "曹勋",
        "content": "君家作屋拟虚舟，想见低窗事事幽。\n竹干巧同樯影直，帘波寒并水光浮。\n五湖烟月应无意，四海风尘计少留。\n挂旆天山端有待，要凭巨楫济横流。",
        "dynasty": "宋",
        "collection_info": null
    },
    {
        "title": "题客舍",
        "author": "曹勋",
        "content": "路边小舍静无泥，风入松杉绿满枝。\n溪抱回堤山抱屋，舟藏曲港竹藏篱。\n主人野性留应懒，倦客闲情去輙迟。\n内讼尘埃犹仆仆，厚颜如奉北山移。",
        "dynasty": "宋",
        "collection_info": null
    },
    {
        "title": "寄题祝秘校航斋",
        "author": "曹勋",
        "content": "密密帘垂映柁楼，济川聊此舣虚舟。\n羣经列坐供游息，巨浪掀天得罢休。\n猿鹤依栖知有地，儿童遗坠且无忧。\n业成一棹黄金阙，稳上鳌头拜冕旒。",
        "dynasty": "宋",
        "collection_info": null
    },
    {
        "title": "赋陈嘉谟东西轩二首  其一",
        "author": "曹勋",
        "content": "田田东作衬柴关，湿碧吹青一望间。\n已许倾心常向日，尚容高卧且怀山。\n光风春动方崇蕙，沆瀣宵零可驻颜。\n要是耕耘在毛墨，图书佳客乐余閒。",
        "dynasty": "宋",
        "collection_info": null
    },
    {
        "title": "赋陈嘉谟东西轩二首  其二",
        "author": "曹勋",
        "content": "西成高凿一轩通，荷盖吹凉入坐中。\n新月不妨回夜色，有秋何止阅年丰。\n直须落日红无际，剩看羣山翠扫空。\n更约他年身退后，披襟来此揖凉风。",
        "dynasty": "宋",
        "collection_info": null
    },
    {
        "title": "咏双竹",
        "author": "曹勋",
        "content": "千岩万壑碧嶙峋，密有双成瑞此君。\n破箨猗猗联绿玉，并梢袅袅舞清熏。\n巧穿怪石嵌空地，色映虚亭窈窕云。\n比节合心皆美事，孤高殊喜不同羣。",
        "dynasty": "宋",
        "collection_info": null
    },
    {
        "title": "赋友人竹轩",
        "author": "曹勋",
        "content": "轩外萧骚静碧云，有来君子助通津。\n烟幢羽盖诚销暑，玉轴牙籤不受尘。\n解箨竹林宜琐碎，漙梢风露献清新。\n茶瓜雅纳开怀客，俱喜高材似主人。",
        "dynasty": "宋",
        "collection_info": null
    },
    {
        "title": "友人所居竹冈以关名之",
        "author": "曹勋",
        "content": "晓驱羸马踏尘埃，喜见前关亦快哉。\n几启双扉迎晓日，未妨斜月掩苍苔。\n声摇沙塞可无此，翠锁城埤寒未开。\n趁得鸡鸣也须度，弃繻不是俗人来。",
        "dynasty": "宋",
        "collection_info": null
    },
    {
        "title": "赠许察院",
        "author": "曹勋",
        "content": "海内知名第一流，诗从伟度破优柔。\n知公少驻抟风翼，念我都如露地牛。\n解腊天容先布暖，得春梅意小迟留。\n红穿碧甲聊随俗，不奈心惊雁过楼。",
        "dynasty": "宋",
        "collection_info": null
    },
    {
        "title": "赠李严州",
        "author": "曹勋",
        "content": "谪仙风骨今何如，自我不见三年余。\n双眸如电尚可想，两鬓欲雪今安无。\n干戈塞路军麾满，骨肉避地星散居。\n未知草堂可归否，有使可寄平安书。",
        "dynasty": "宋",
        "collection_info": null
    },
    {
        "title": "赠闻人子进",
        "author": "曹勋",
        "content": "丹地清江若有期，卜居仍俯小涟漪。\n颇怜松竹无多地，祇顿琴书已近篱。\n久雨不妨田要润，暂凉真与病相宜。\n何当去此炎歊酷，日待风高脱叶时。",
        "dynasty": "宋",
        "collection_info": null
    },
    {
        "title": "赠灵隠老",
        "author": "曹勋",
        "content": "一笑相逢语上方，水云旗迹觉清凉。\n未论方丈葛藤话，且喜斋厨蔬笋香。\n闲拄瘦筇随意立，却愁款段入城忙。\n宿山更作他时约，枕簟茶瓜冷不妨。",
        "dynasty": "宋",
        "collection_info": null
    },
    {
        "title": "潮州赠刘大夫",
        "author": "曹勋",
        "content": "山绕蒙庵十里阴，两翁逸驾每骎骎。\n人随衡雁野云薄，梦绕鳄溪秋水深。\n别后诗章清有思，向来游处剩关心。\n何妨一笑云萝上，小约湖边特特寻。",
        "dynasty": "宋",
        "collection_info": null
    },
    {
        "title": "赠李次仲致政",
        "author": "曹勋",
        "content": "縠水柯山隔几年，又来辇毂拜云天。\n东西南北任造化，甲乙丙丁皆宿缘。\n老境精神惟坐卧，故居松竹想清妍。\n岂如溪上木中子，日饮溪光今地仙。",
        "dynasty": "宋",
        "collection_info": null
    },
    {
        "title": "接待赠相送诸公",
        "author": "曹勋",
        "content": "晓随幽径踏行云，拄颊南山眼界新。\n马上客尘良自笑，山中梅意欲惊春。\n清愁有底能随酒，世道何方可问津。\n頼有诸公同一笑，得舒软语话情亲。",
        "dynasty": "宋",
        "collection_info": null
    },
    {
        "title": "黄侍郎宫祠赠行",
        "author": "曹勋",
        "content": "无双佳誉久腾芳，暂解繁机下帝旁。\n举世不能容直道，清时聊欲款江乡。\n修涂按辔三秋雨，别殿陪祠一炷香。\n顾我辱知门下久，语离清泪洒沧浪。",
        "dynasty": "宋",
        "collection_info": null
    },
    {
        "title": "与曾侍郎",
        "author": "曹勋",
        "content": "里巷风和递晓驺，高轩见顾识英猷。\n挥犀唾玉闻乡语，对酒看花话旧游。\n殊喜故家青玉案，方承大问翠云裘。\n愿持相业天钧上，箕颍重为第一流。",
        "dynasty": "宋",
        "collection_info": null
    },
    {
        "title": "与李先生学士",
        "author": "曹勋",
        "content": "先生声彻大明宫，顾肯驰驱与俗同。\n但得琴书娱白日，何须鞭帽犯朝风。\n未容倦客寻源去，应谓斯人底死穷。\n它日云林陪杖屦，款承愿辈嗫嚅翁。",
        "dynasty": "宋",
        "collection_info": null
    },
    {
        "title": "送赵安定弭节三衢",
        "author": "曹勋",
        "content": "茅土真封辅帝畿，天潢近派冠彤墀。\n当机久契拈花笑，示病何劳阖国追。\n北阙暂违文石陛，西风正是菊花时。\n瘦筇短褐他年去，洗雨蒙烟访习池。",
        "dynasty": "宋",
        "collection_info": null
    },
    {
        "title": "送王制置帅成都",
        "author": "曹勋",
        "content": "从来吴蜀势相亲，制阃今勤侍帝臣。\n可但覆瓯称直道，暂烦分陕济斯民。\n剑关日下山河重，井络天开号令新。\n圣主遂宽西顾念，遨头正及锦江春。",
        "dynasty": "宋",
        "collection_info": null
    },
    {
        "title": "送子威兄归邵武",
        "author": "曹勋",
        "content": "闽浙相望一寸心，鸰原落寞叹孤音。\n五年情话空相忆，千里闲门肯见寻。\n只拟连床常对语，岂堪垂老更分襟。\n它时果许邻幽筑，莫倦天台尘土深。",
        "dynasty": "宋",
        "collection_info": null
    },
    {
        "title": "送郑吏部出使二首  其一",
        "author": "曹勋",
        "content": "圣主东南眷念劳，绣衣行部辍名曹。\n喜寻物外人多竺，应遇山中相有陶。\n丹笔不摇吟笔健，颓风顿革古风高。\n如何大展安邦手，勿使鲸鲵弄海涛。",
        "dynasty": "宋",
        "collection_info": null
    },
    {
        "title": "送郑吏部出使二首  其二",
        "author": "曹勋",
        "content": "生灵涂炭帝兴怜，揽辔公应愿着鞭。\n禹贡山川仍旧贯，汉时户口失残编。\n交征夷夏疑非古，积弊公私不记年。\n且乞韩州风信好，二君归计託楼船。",
        "dynasty": "宋",
        "collection_info": null
    },
    {
        "title": "送谢景思从辟督府二首  其一",
        "author": "曹勋",
        "content": "乘传逆知怀抱开，壁门春晚静尘埃。\n萱明子舍虽云乐，檄愈头风得屡催。\n横槊便知威黠虏，指踪端復頼长才。\n维持江左风流在，富贵行看正鼎来。",
        "dynasty": "宋",
        "collection_info": null
    },
    {
        "title": "送谢景思从辟督府二首  其二",
        "author": "曹勋",
        "content": "艰垒师行遂坦夷，中兴仍待老文辞。\n上公固已虚油幕，硕画旋看赞鼎司。\n气隔龙荒朝陇蜀，令严虎旅肃旌麾。\n风声鹤唳天威振，会见棋余折屐时。",
        "dynasty": "宋",
        "collection_info": null
    },
    {
        "title": "送子芬年家之官越上",
        "author": "曹勋",
        "content": "清润丰姿玉不瑕，篇章典重见词华。\n韬钤小试诸侯幕，事业共称丞相家。\n蓬阁昼长宜笑咏，山阴春早已鶑花。\n凤池自是风流在，行见金门帽带斜。",
        "dynasty": "宋",
        "collection_info": null
    },
    {
        "title": "送人倅潮阳",
        "author": "曹勋",
        "content": "情文俱至接交亲，折节如君未有邻。\n垂棒不妨希孟德，荣亲当復比安仁。\n碧云斜日羊山路，黄叶西风鳄水滨。\n嗟我殊乡远良友，尚堪病眼看征轮。",
        "dynasty": "宋",
        "collection_info": null
    },
    {
        "title": "送丁致远司理",
        "author": "曹勋",
        "content": "苕溪霅水接云沙，秀气全钟化鹤家。\n三语固知油幕近，八吟不觉石渠赊。\n庭亲戏綵心应悦，路近乘槎梅已花。\n一意相期升馆殿，三年倚玉愧蒹葭。",
        "dynasty": "宋",
        "collection_info": null
    },
    {
        "title": "送表弟丘彦泽失官之潮",
        "author": "曹勋",
        "content": "此身江海一浮沤，遇坎乘流莫预谋。\n莱子奉亲真是乐，塞翁失马定无忧。\n关山照眼长安近，裘褐生香鳄水秋。\n隠忍功名丈夫事，行知富贵自相求。",
        "dynasty": "宋",
        "collection_info": null
    },
    {
        "title": "送杨子宽还临安寄钱处和",
        "author": "曹勋",
        "content": "送客天台不上船，东风款段喜扬鞭。\n山容阁雪晓犹冷，花色烘云春正妍。\n壠上麦芒犹绿嫩，枝间梅子渐青圆。\n有怀阁老应诗罢，尽捲珠帘按管絃。",
        "dynasty": "宋",
        "collection_info": null
    },
    {
        "title": "送怀英访庐山",
        "author": "曹勋",
        "content": "台岳相逢麋鹿墟，识公风骨秀而癯。\n山林访道诚多切，云水期真进所如。\n炉鼎丹砂知炼己，关河霜霰不妨渠。\n它时应有衡阳雁，莫忘南来一纸书。",
        "dynasty": "宋",
        "collection_info": null
    },
    {
        "title": "送张冲举先生还山",
        "author": "曹勋",
        "content": "道人丰骨出埃尘，玉颊双红烂熳春。\n金液密传张果老，黄庭曾授赤明民。\n秋来行李林泉好，雨后云山意气新。\n顾我年华已垂尽，余龄薪水愿相亲。",
        "dynasty": "宋",
        "collection_info": null
    },
    {
        "title": "送王道录桐柏住庵二首  其一",
        "author": "曹勋",
        "content": "早觉人间万事非，便寻幽远凈征衣。\n每嗟老境难辞老，政使归时未得归。\n物外无思皆妙道，尘中有患更危机。\n羡君行李翩然去，琼阙从兹两子微。",
        "dynasty": "宋",
        "collection_info": null
    },
    {
        "title": "送王道录桐柏住庵二首  其二",
        "author": "曹勋",
        "content": "见说当年梦甚真，公今高步挹清尘。\n经传桐柏兼三洞，名在明廷接万神。\n马过越山资浩气，花飞剡水正残春。\n白云二友皆仙士，晤语多应一笑频。",
        "dynasty": "宋",
        "collection_info": null
    },
    {
        "title": "送张才甫知池阳",
        "author": "曹勋",
        "content": "频向长亭折柳枝，客中送客动愁思。\n未论莲社重分袂，第喜牙璋再把麾。\n旁塞兵民须旧德，长淮风月待新诗。\n行看紫诏求耆宿，正是霜天清晓时。",
        "dynasty": "宋",
        "collection_info": null
    },
    {
        "title": "送人游福唐",
        "author": "曹勋",
        "content": "萝月溪云各未阑，它时薪水肯相安。\n家依梵剎钟磬静，路近台山松桂寒。\n横槊胜流公远诣，观澜逸兴我难看。\n归时一棹宜须早，趁取熏风荔子丹。",
        "dynasty": "宋",
        "collection_info": null
    },
    {
        "title": "送别曹封叔",
        "author": "曹勋",
        "content": "华宗丰度蔼长云，一笑相逢契懒真。\n岂但金兰如旧分，固应俞扁是前身。\n久为辇毂缁尘客，欲趁龙园茗碗春。\n顾我华颠今放迹，水边林下愿相亲。",
        "dynasty": "宋",
        "collection_info": null
    },
    {
        "title": "久别黄虚中忽会又别二诗道意  其一",
        "author": "曹勋",
        "content": "汪汪陂量有家声，文擅区中世典刑。\n别去十年头已白，相逢一日眼犹青。\n君裁短后姑假道，我访内丹殊不经。\n萝月风櫺传古锦，无令簿领困周星。",
        "dynasty": "宋",
        "collection_info": null
    },
    {
        "title": "久别黄虚中忽会又别二诗道意  其二",
        "author": "曹勋",
        "content": "苹满烟沙柳满洲，绿荷风软转船头。\n归篷亟作恁么去，许事肯令如是休。\n自有文章追洛下，莫缘誉处厌糟丘。\n君能坐致钱流地，行达通明十二旒。",
        "dynasty": "宋",
        "collection_info": null
    },
    {
        "title": "送殿干谯公暂归莆田",
        "author": "曹勋",
        "content": "暂辍京尘扰扰间，一鞭行色冒春寒。\n梅花细雨资能赋，野水遥山好据鞍。\n引道颇闻辞魏阙，觅官况可近长安。\n掀髯西笑归宜早，应及莆闽荔子丹。",
        "dynasty": "宋",
        "collection_info": null
    },
    {
        "title": "送钱处和知三衢",
        "author": "曹勋",
        "content": "忠孝传芳在一门，双旌光动小阳春。\n柯山瀫水聊均逸，石室龟峰定可人。\n紫诏密尝符夙梦，朱轓果见抚斯民。\n故家未有如公者，自致勋名侍帝宸。",
        "dynasty": "宋",
        "collection_info": null
    },
    {
        "title": "和都运龙图二首  其一",
        "author": "曹勋",
        "content": "一时耆旧尽英游，玉节迎銮暂少休。\n不以秦人视越瘠，载驰楚尾与吴头。\n两淮浓被钟离政，一水聊萦杜若洲。\n行见锋车还禁橐，已看仁化浃鱼鸥。",
        "dynasty": "宋",
        "collection_info": null
    },
    {
        "title": "和都运龙图二首  其二",
        "author": "曹勋",
        "content": "老去心情故倦游，直诚自许赋休休。\n清流固已久绝望，白髮只今空满头。\n软语每思挥玉麈，寻源便欲过瓜洲。\n他年一棹烟江雨，有愧轻轻不下鸥。",
        "dynasty": "宋",
        "collection_info": null
    },
    {
        "title": "和郑康道二首  其一",
        "author": "曹勋",
        "content": "绝叹当年故作痴，水边林下欲清非。\n未应阮籍涂穷惯，自是王通世念微。\n仗节旧闻英槩伟，挂冠惜与壮心违。\n起予径办从公物，一䩫芒鞋一衲衣。",
        "dynasty": "宋",
        "collection_info": null
    },
    {
        "title": "和郑康道二首  其二",
        "author": "曹勋",
        "content": "耕隠春江水尽头，一廛已自鄙通侯。\n好辞遽作春半别，归意欲兼天际流。\n我尚未栽三径竹，君能先泛五湖舟。\n要来便作乘风客，莫使烟光有许愁。",
        "dynasty": "宋",
        "collection_info": null
    },
    {
        "title": "和谢景英提干",
        "author": "曹勋",
        "content": "公家绣户压城垣，物采随时入懒轩。\n人倚层楼风满槛，江涵秋影月当门。\n剩闻芗渌罗襦丽，醉看金荷烛影昏。\n可但颓然信真率，亦思秀句得重论。",
        "dynasty": "宋",
        "collection_info": null
    },
    {
        "title": "和稳上座",
        "author": "曹勋",
        "content": "与公缁素两无成，世路低回窘墨绳。\n弱羽机缯怀畏避，孤根霜雪厌侵凌。\n未须神秀终齐雪，好嘱维摩且判凭。\n喜读师诗破尘坌，了如松雪拂人膺。",
        "dynasty": "宋",
        "collection_info": null
    },
    {
        "title": "和杨季廓解元",
        "author": "曹勋",
        "content": "下帷闻说尽英奇，赋就三都墨未醨。\n分比楚兰同讲学，文踰荆玉不遐遗。\n豹藏烟雾聊相与，蚌剖珠玑要及时。\n龙虎他年题淡墨，绿衣皂盖看风姿。",
        "dynasty": "宋",
        "collection_info": null
    },
    {
        "title": "用前韵书田间晚步",
        "author": "曹勋",
        "content": "寓居萧寺憇衰迟，得酒宁论浊与醨。\n闲裏风光常自喜，暑中人事弃如遗。\n一溪烟水渔乡后，万迭苍山月上时。\n竹杖芒鞋田岸久，稻花细细岁丰姿。",
        "dynasty": "宋",
        "collection_info": null
    },
    {
        "title": "用前韵赠岸老",
        "author": "曹勋",
        "content": "年来学稼似樊迟，惟有农功每不醨。\n事与本心虽自适，病随老境岂相遗。\n我方枕簟和云住，公正风幡撇地时。\n林下相逢笑相领，一枝筇竹水云姿。",
        "dynasty": "宋",
        "collection_info": null
    },
    {
        "title": "和曾谹父光孝佳句",
        "author": "曹勋",
        "content": "使君幽讨遍禅林，名动三台殿阁清。\n稍赋诗章回好色，坐令草木有佳声。\n政须膏泽随轩至，未碍隼旟衝雨行。\n争写雄文惟恐后，喜兼和气满重城。",
        "dynasty": "宋",
        "collection_info": null
    },
    {
        "title": "和黄南嘉相贺",
        "author": "曹勋",
        "content": "贼马凭凌势怒号，铁衣夜挂映征袍。\n谨严甲士方超距，森索妖星绝绎骚。\n横槊赋诗虽昔事，枕戈待旦敢徒劳。\n公诗一洗烟尘气，媿甚横行不鼓刀。",
        "dynasty": "宋",
        "collection_info": null
    },
    {
        "title": "用钱梦弼韵送归京口",
        "author": "曹勋",
        "content": "吾侪此道竟须伸，抱负堂堂况不伦。\n每喜高才皆正论，异时公议有廷臣。\n落花流水方愁客，细雨轻寒不着人。\n且力韬钤加强饭，未须俯首叹湮沦。",
        "dynasty": "宋",
        "collection_info": null
    },
    {
        "title": "和郑国器来自江州道中之什",
        "author": "曹勋",
        "content": "闻道山炉一炷香，三余常得寸心降。\n直须了取诗千首，始可闲期璧一双。\n梅润未能排絮帽，日阳只拟上云窗。\n竚公纳锡充前列，毋使迟迟出九江。",
        "dynasty": "宋",
        "collection_info": null
    },
    {
        "title": "和国器因以奉勉",
        "author": "曹勋",
        "content": "宿云浓澹弄空明，桃李吹香雨屡经。\n燕识旧巢犹颉颃，枝骈新绿尚芳馨。\n力田须待年多黍，知病好寻参与苓。\n莫为无家动乡思，且筹杰论献明廷。",
        "dynasty": "宋",
        "collection_info": null
    },
    {
        "title": "和鲍判院见寄二首  其一",
        "author": "曹勋",
        "content": "挂冠十载水云乡，忽奉新诗助发扬。\n老境不能寻汗漫，圣时欣服值虞唐。\n喜君均佚琳祠乐，愧我初无袜线长。\n它日林泉傥相觅，一蓑烟艇洞庭霜。",
        "dynasty": "宋",
        "collection_info": null
    },
    {
        "title": "和鲍判院见寄二首  其二",
        "author": "曹勋",
        "content": "当年壮志作三军，扳马曾同幕下宾。\n欲试韬钤毘庙算，便期鹰隼出风尘。\n暮年岁月嗟残景，一水波涛有故人。\n端谓题舆因卜筑，不应佳句尚悲辛。",
        "dynasty": "宋",
        "collection_info": null
    },
    {
        "title": "次韵李汉老参政重阳前游泉州东湖",
        "author": "曹勋",
        "content": "郊亭十里绕风漪，一鑑光涵万象微。\n胜址几年因事废，遗芳今日识公归。\n凤山前直供晨翠，鲸海旁连涨夕晖。\n少并江湖鱼钓乐，绿蓑青笠鳜鱼肥。",
        "dynasty": "宋",
        "collection_info": null
    },
    {
        "title": "用李参政韵并录寄舟峰师四首  其一",
        "author": "曹勋",
        "content": "峙玉层氷莹肺肝，秉钧风节素岩岩。\n交河谕旨师无战，榆塞宣恩俗旧衔。\n成算已功休大树，洞章咏志发幐缄。\n斯篇疾读林宗意，快甚长风破浪帆。",
        "dynasty": "宋",
        "collection_info": null
    },
    {
        "title": "用李参政韵并录寄舟峰师四首  其二",
        "author": "曹勋",
        "content": "世间群盗脍人肝，避地方图水石岩。\n客有绿林嗟路阻，书无黄耳欲何衔。\n雨推溪柳金方重，春入江梅玉半缄。\n永念陆趋今弗获，垂云安得倚天帆。",
        "dynasty": "宋",
        "collection_info": null
    },
    {
        "title": "用李参政韵并录寄舟峰师四首  其三",
        "author": "曹勋",
        "content": "昔年壮气激肠肝，锦带吴鈎鄙隠岩。\n喜试轻裘裁白纻，笑追落日试重衔。\n愁随草色人千里，谁附文期信一缄。\n会待腥膻扫巢穴，舳舻北首挂征帆。",
        "dynasty": "宋",
        "collection_info": null
    },
    {
        "title": "用李参政韵并录寄舟峰师四首  其四",
        "author": "曹勋",
        "content": "海色琉璃照我肝，何疑飞电掣晴岩。\n山留画鹢风从怒，珠炯翔龙夜亦衔。\n莲社经徒能摘句，玉川茶兴自开缄。\n从来筏喻今饶益，杯渡须知鄙铁帆。",
        "dynasty": "宋",
        "collection_info": null
    },
    {
        "title": "用徐谏议韵上谢参政",
        "author": "曹勋",
        "content": "名传蔡国冠儒林，二百年来庆泽深。\n同德允为贤相法，醉经端向古人寻。\n稍提阙里西河意，尽扫桑间濮上音。\n行听雨蒙歌迅召，不应衮绣有遐心。\n力辞大政勋方着，均佚琳宫道益深。\n北阙嘉猷常简在，东山春色寄幽寻。\n半言夙契三乘偈，一噫何妨万窍音。\n贱子抠衣陪下士，天游六凿已无心。",
        "dynasty": "宋",
        "collection_info": null
    },
    {
        "title": "赠丘执礼",
        "author": "曹勋",
        "content": "北客南来尘土甚，沿沂正欲泳清深。\n舟行云驶方求问，鹤怨猿惊不可寻。\n缝掖颇闻临泮水，沧浪应许听挐音。\n果容请问期先报，太岁何时合守心。",
        "dynasty": "宋",
        "collection_info": null
    },
    {
        "title": "秋怀",
        "author": "曹勋",
        "content": "胡骑连年颇内侵，胡尘漠漠翳高深。\n何当固赵如颇牧，遂佐兴宛破邑寻。\n尚想鼓旗延大敌，要须风鹤有余音。\n秋高马健予方病，只有丹枫可照心。",
        "dynasty": "宋",
        "collection_info": null
    },
    {
        "title": "约桑守公肃同还剡中",
        "author": "曹勋",
        "content": "生理空疏坐久闲，聊随云影下吴山。\n驱驰斗粟应怜我，勉强人情亦厚颜。\n浊酒淳漓元不较，梅花的皪欲同攀。\n行行小艇撑寒碧，剡夜无妨共载还。",
        "dynasty": "宋",
        "collection_info": null
    },
    {
        "title": "张叔广索近诗辄为短韵",
        "author": "曹勋",
        "content": "咫尺高斋未一嬉，病身坐苦废巫医。\n但能料理扶衰药，岂復狂吟乱道诗。\n秋热正随残暑炽，新凉如与故人期。\n唯应共此江蟾白，万顷风漪月上时。",
        "dynasty": "宋",
        "collection_info": null
    },
    {
        "title": "休致后效乐天体",
        "author": "曹勋",
        "content": "从来受性岂其天，遇物常随处处缘。\n未病遽为辞职去，欲归亟引挂冠年。\n冒寒须放寻梅步，更窘常留买药钱。\n恩许天台遂幽筑，清风一棹送归船。",
        "dynasty": "宋",
        "collection_info": null
    },
    {
        "title": "和蔡瞻明知府",
        "author": "曹勋",
        "content": "公才祇合在瀛洲，一笑何能欲枕流。\n日者简书成六凿，天其盘错到三休。\n栏干静倚江涛阔，舟楫冷摇烟雨秋。\n大手家风传相业，高情莫易搅清愁。",
        "dynasty": "宋",
        "collection_info": null
    },
    {
        "title": "用前韵言归",
        "author": "曹勋",
        "content": "梅风欲转白苹洲，一笑忘怀接胜流。\n公已吉祥求止止，我方奔走觅休休。\n故山应有猿鹤怨，壮节但随蒲柳秋。\n荐读公诗固三叹，从今可但破牢愁。",
        "dynasty": "宋",
        "collection_info": null
    },
    {
        "title": "和张直讲",
        "author": "曹勋",
        "content": "老境从远事事慵，却寻幽剎寄年丰。\n本无虚舍能回暑，頼有疏篁可致风。\n臭腐固尝忘物化，箪瓢宁復较天穷。\n向来习气端如故，经醉犹能间一中。",
        "dynasty": "宋",
        "collection_info": null
    },
    {
        "title": "和楚守于伯达",
        "author": "曹勋",
        "content": "平生闻说于门贵，远业传家见此贤。\n妙誉逐风来不竟，美才制锦谅随缘。\n一言悟主君须得，百巧成穷我可怜。\n坐想临平山下路，小舟如叶月如川。",
        "dynasty": "宋",
        "collection_info": null
    },
    {
        "title": "和台州卫倅",
        "author": "曹勋",
        "content": "昔日连墙事可嘉，固应屡见雪中花。\n稍收帢帻山房景，欲学孤山处士家。\n把酒要陪高士醉，临风未觉此心遐。\n销闲只与山为伴，坐数比邻再及瓜。",
        "dynasty": "宋",
        "collection_info": null
    },
    {
        "title": "和黄虚中韵二首  其一",
        "author": "曹勋",
        "content": "昔时意气控云霄，老矣方能造治朝。\n一日暂违文石陛，十年空采越山樵。\n歌传楚些聊供醉，鬓点吴霜未肯销。\n三叹公诗话京洛，起予乡思欲扶摇。",
        "dynasty": "宋",
        "collection_info": null
    },
    {
        "title": "和黄虚中韵二首  其二",
        "author": "曹勋",
        "content": "喜见丰姿眼倍明，从来事事胜公荣。\n相望震泽三江水，便隔秦关万里情。\n连茹搢绅游北阙，如公文采似东京。\n举觞喜共留春住，为读新诗一座倾。",
        "dynasty": "宋",
        "collection_info": null
    },
    {
        "title": "和元介之",
        "author": "曹勋",
        "content": "五年相别改形容，又向潮阳识飓风。\n萧散喜君真有道，驱驰如我久无功。\n一鸣遂堕尘埃裏，九死余生患难中。\n弔影自怜仍自放，钝根不復就磨砻。",
        "dynasty": "宋",
        "collection_info": null
    },
    {
        "title": "和王有道二首  其一",
        "author": "曹勋",
        "content": "客裏羁情厌九迁，相逢頼有故人贤。\n见贻劳苦平生句，如诵中和乐职篇。\n江左风流从昔着，日边事业向来传。\n祇应好语盈编简，併待秋风送锦笺。",
        "dynasty": "宋",
        "collection_info": null
    },
    {
        "title": "和王有道二首  其二",
        "author": "曹勋",
        "content": "泉南幕府峻华迁，不涉铨曹已自贤。\n悟物颇闻纔半偈，受知顾岂待三篇。\n青连山顶行行去，香度莲腮细细传。\n郊外高情想夷旷，诗成无惜襞云笺。",
        "dynasty": "宋",
        "collection_info": null
    },
    {
        "title": "和英书记二首  其一",
        "author": "曹勋",
        "content": "本期雅奉水云心，况有伽陀冠二林。\n海蚌得来珠莫剖，荆山凿处玉难寻。\n翛翛真隠渐方丈，曳曳闲云渺故岑。\n回首瑞峰空在望，只容俯首听挐音。",
        "dynasty": "宋",
        "collection_info": null
    },
    {
        "title": "和英书记二首  其二",
        "author": "曹勋",
        "content": "向来衰病倦年华，坐卧颓然静不譁。\n只拟闲时忘往事，了无好语继余霞。\n屡哦物表云笺句，一扫空中睡眼花。\n每到思丰如奉诲，结茅喜近梵王家。",
        "dynasty": "宋",
        "collection_info": null
    },
    {
        "title": "和陈朝议见寄二首  其一",
        "author": "曹勋",
        "content": "念公事业未能归，莫厌京尘化客衣。\n游子固闻怀楚玉，垂堂应每倚荆扉。\n仲舒正尔宜投策，丘嫂从渠不下机。\n他日秋风鵰鹗便，雍容车骑更光晖。",
        "dynasty": "宋",
        "collection_info": null
    },
    {
        "title": "和陈朝议见寄二首  其二",
        "author": "曹勋",
        "content": "老我驱驰未得归，山中空挂薜萝衣。\n三台胜地松连菊，五亩幽居竹映扉。\n黄卷青灯真我事，鲈鱼白酒亦天机。\n骚人往往秋多感，莫向登临叹落晖。",
        "dynasty": "宋",
        "collection_info": null
    },
    {
        "title": "和叶征君见寄二首  其一",
        "author": "曹勋",
        "content": "诚心接物定吾曹，蔼蔼风期意甚高。\n每谓交梨同火枣，何殊兔角与龟毛。\n道真不契君宜问，来日无多我岂逃。\n但喜夔龙今迅召，东风连日雨如膏。",
        "dynasty": "宋",
        "collection_info": null
    },
    {
        "title": "和叶征君见寄二首  其二",
        "author": "曹勋",
        "content": "庵扉深向白云隈，尘外朋游首重回。\n三迭琴心融内景，一窗宴坐藴真胎。\n雨催芝朮依微绿，花发菖蒲积渐开。\n寄语道人端有待，莫留水榭与风台。",
        "dynasty": "宋",
        "collection_info": null
    },
    {
        "title": "和李判院见寄",
        "author": "曹勋",
        "content": "光景飞驰疾去波，别来秋色换春和。\n真铅未有三花验，岁籥虚嗟十载过。\n诗句惊人增感发，水云留处恐蹉跎。\n荆山凿透应多玉，分与贫儒奈老何。",
        "dynasty": "宋",
        "collection_info": null
    },
    {
        "title": "和人见寄",
        "author": "曹勋",
        "content": "客裏相逢乐可涯，坐来三见换年华。\n喜君舞綵庭趋鲤，愧我惊鸿迹在沙。\n白眼故应聊溷俗，青毡当亦谨传家。\n他时竚看趋三接，大对行应罄五车。",
        "dynasty": "宋",
        "collection_info": null
    },
    {
        "title": "和高路分见赠二首  其一",
        "author": "曹勋",
        "content": "行年以礼古犹今，况已华颠雪满簪。\n五子政须俱治产，两疏宁復较挥金。\n稍摅云水安闲计，得展江湖漫浪心。\n一笑相逢慰岑寂，更烦击节发清吟。",
        "dynasty": "宋",
        "collection_info": null
    },
    {
        "title": "和高路分见赠二首  其二",
        "author": "曹勋",
        "content": "照世名流玉与清，公家勋业有繁缨。\n格言追古如陶令，妙句锵金谢子卿。\n卜筑靓深均里闬，山林佳绝得天成。\n两篇奇语难修报，褒借飘飘愧此生。",
        "dynasty": "宋",
        "collection_info": null
    },
    {
        "title": "和虚中见赠二首  其一",
        "author": "曹勋",
        "content": "珊瑚明月堕微茫，春入灯花暖夜缸。\n但阅玙璠来棐几，颇惭心迹倦芸窗。\n云间旧是贤者隠，江夏久无清誉双。\n拭目须君上霄汉，且将韵语伴澄江。",
        "dynasty": "宋",
        "collection_info": null
    },
    {
        "title": "和虚中见赠二首  其二",
        "author": "曹勋",
        "content": "销沈壮气已无余，尚有床头数卷书。\n再命岂宜居旧物，三乘只合乐真如。\n修门喜见平生友，穷巷何堪长者车。\n顾我久寻方外侣，按摩颇欲献呵嘘。",
        "dynasty": "宋",
        "collection_info": null
    },
    {
        "title": "和虚中所惠佳什",
        "author": "曹勋",
        "content": "君家妙誉自无双，每肯区区问礼忙。\n颔下老髯仍不白，颜间喜气已微黄。\n力扶雅道新章句，蔼有雄文古战场。\n一夕诗来增浩叹，更和秋雨听浪浪。",
        "dynasty": "宋",
        "collection_info": null
    },
    {
        "title": "和癯翁见贻",
        "author": "曹勋",
        "content": "会面殊稀各一方，真成笑语隔炎凉。\n不知九月露华白，但见一庭花蘂黄。\n客路倦怀常落莫，故园归梦几微茫。\n何时到得嬉堂上，剩看黄山烟水乡。",
        "dynasty": "宋",
        "collection_info": null
    },
    {
        "title": "和张凝神见贻",
        "author": "曹勋",
        "content": "奉引归来春晚时，扁舟便欲访天随。\n都忘旧学尘埃满，顿觉新年气宇衰。\n遽有恩荣腾紫诏，了无功业立彤墀。\n先生妙句烦褒借，一夕光涵月不亏。",
        "dynasty": "宋",
        "collection_info": null
    },
    {
        "title": "和陈御带见贻",
        "author": "曹勋",
        "content": "汉室文章远业成，斗南英气为时生。\n新兼带插严天仗，夙展韬钤卫帝营。\n四塞羌戎知号令，五军貔虎畏威名。\n中兴方倚军容振，功业行看衮绣荣。",
        "dynasty": "宋",
        "collection_info": null
    },
    {
        "title": "和陈南仲郎中见贻",
        "author": "曹勋",
        "content": "颍川先生气佳哉，软语款细怀抱开。\n万言倚马有余味，一室扫地无纤埃。\n悬知得句先钵韵，便觉北南瞻斗魁。\n向来小驻奔电马，始今须遂良史才。",
        "dynasty": "宋",
        "collection_info": null
    },
    {
        "title": "和苏养直见贻二首  其一",
        "author": "曹勋",
        "content": "投闲久去大明宫，钟鼎山林兴已同。\n但得眠云仍钓水，不妨抹月与批风。\n颇能植杖闲为圃，尚欲临文学送穷。\n烦子远来忘趼足，问言今作白头翁。",
        "dynasty": "宋",
        "collection_info": null
    },
    {
        "title": "和苏养直见贻二首  其二",
        "author": "曹勋",
        "content": "罗浮真隠下珠宫，一粒丹砂魏武同。\n岂但修龄还稚齿，因知韵语尽仙风。\n潜真已信人非远，拔宅悬知理可穷。\n分我刀圭他日事，红尘先拜紫髯翁。",
        "dynasty": "宋",
        "collection_info": null
    },
    {
        "title": "和王应夫见贻六首  其一",
        "author": "曹勋",
        "content": "冥心艰苦走南隅，每读清言意已摅。\n竹简固尝窥远业，山阴何止识遗书。\n云间未省三年别，海上今欣一笑初。\n乘兴此来传句法，颇容求益董梧锄。",
        "dynasty": "宋",
        "collection_info": null
    },
    {
        "title": "和王应夫见贻六首  其二",
        "author": "曹勋",
        "content": "平生政不悟三隅，渐老涂穷志莫摅。\n行路又迎新历日，寓怀頼有旧图书。\n逢时意可情犹在，多病心阑事昧初。\n流落此生何处是，欲从老圃学犁锄。",
        "dynasty": "宋",
        "collection_info": null
    },
    {
        "title": "和王应夫见贻六首  其三",
        "author": "曹勋",
        "content": "联事当年在海隅，再遵南尾笑言摅。\n尚怀拥鼻胡床语，每寄论心尺素书。\n松籁舞风鹰隼后，蒲团附火雪霜初。\n应怜别久愈无味，茅塞如今拟荷锄。",
        "dynasty": "宋",
        "collection_info": null
    },
    {
        "title": "和王应夫见贻六首  其四",
        "author": "曹勋",
        "content": "大方今始识无隅，明月珊瑚袖手摅。\n愧甚许提圯上履，喜于亲授活人书。\n风神峙玉藏纯白，议论昂霄到古初。\n内顾斐然知不称，祇宜归隠自扶锄。",
        "dynasty": "宋",
        "collection_info": null
    },
    {
        "title": "和王应夫见贻六首  其五",
        "author": "曹勋",
        "content": "开缄韵语起廉隅，坐使心胸百想摅。\n公比士元方展骥，我如毛颖不中书。\n烛摇冷晕人方寂，犬吠寒云月上初。\n北首故关山万迭，几时艰棘一诛锄。",
        "dynasty": "宋",
        "collection_info": null
    },
    {
        "title": "和王应夫见贻六首  其六",
        "author": "曹勋",
        "content": "晓程寒水散城隅，款段徐行得自摅。\n天外好山宜日衬，风前老柳半虫书。\n赓诗已玷清新后，扣户仍烦剥啄初。\n忙似老农无住着，看人仓庾亟持锄。",
        "dynasty": "宋",
        "collection_info": null
    },
    {
        "title": "用前韵赠张正仲朝散二首  其一",
        "author": "曹勋",
        "content": "郎官出宰镇方隅，聊试牛刀意未摅。\n不特持平争结友，要知博物有成书。\n不惊雉羽桑阴静，一洗蛮烟霁景初。\n恨识羽山眉宇晚，徒闻嘉惠及耕锄。",
        "dynasty": "宋",
        "collection_info": null
    },
    {
        "title": "用前韵赠张正仲朝散二首  其二",
        "author": "曹勋",
        "content": "朅来仰止德之隅，颇欲徜徉遂所摅。\n倚杖未忘千里恨，飞鸿为作一行书。\n喜君燕寝凝香暇，念我哀涂税驾初。\n湖海不除豪举想，尚容访古问槐锄。",
        "dynasty": "宋",
        "collection_info": null
    },
    {
        "title": "和曾竑父见招",
        "author": "曹勋",
        "content": "使君邀我避炎蒸，好句先驰识故情。\n长日流金虽可畏，小槽酿玉得同倾。\n锄荒喜已亲三径，作吏谁能更一行。\n且与诗翁频啸咏，箇中佳处绝将迎。",
        "dynasty": "宋",
        "collection_info": null
    },
    {
        "title": "和李判院宿松隠见贻",
        "author": "曹勋",
        "content": "未论琢句比玄晖，余事犹思学退之。\n数亩园荒松菊在，一生心有水云知。\n时平岂暇寻三窟，事际何能出六奇。\n幸有松篁隠幽筑，所欣鹤驭到时时。",
        "dynasty": "宋",
        "collection_info": null
    },
    {
        "title": "和钱大参题松隠明秀堂韵",
        "author": "曹勋",
        "content": "溪声山色助清豪，小葺蘅茅望玉霄。\n莲社粗能追惠远，虎头宁復愧班超。\n有池清浅方储水，厥木扶疏岂待高。\n甚辱品题嗟老矣，而今不梦紫宸朝。",
        "dynasty": "宋",
        "collection_info": null
    },
    {
        "title": "和贺参政与应宣教诗应居与坟庐相近",
        "author": "曹勋",
        "content": "庵外山高水不穷，庵中道德与时隆。\n岂图宝所千峰静，得奉清言一笑同。\n幽筑禅扉俱不远，水光萝月冷相通。\n它年更约稽山老，共棹西溪十里风。",
        "dynasty": "宋",
        "collection_info": null
    },
    {
        "title": "和谢参政卜宅",
        "author": "曹勋",
        "content": "数篇隃寄梵王宫，玉立高寒并两峯。\n亹亹诗章烦护惜，时时情话忆过从。\n雪残苍岭野云暗，花着疏梅春意浓。\n它日庵居定相奉，半山松竹更谁容。",
        "dynasty": "宋",
        "collection_info": null
    },
    {
        "title": "和曾守祈雪二首  其一",
        "author": "曹勋",
        "content": "怪来六幕了无风，虚室光摇表裏同。\n端木已飞花委积，老蟾应借色朦胧。\n忍寒须放儿辈喜，清赏莫令樽酒空。\n想得明朝呼舞处，森严冠佩大廷中。",
        "dynasty": "宋",
        "collection_info": null
    },
    {
        "title": "和曾守祈雪二首  其二",
        "author": "曹勋",
        "content": "天其或使不轻飞，有待随轩故作迟。\n风静圆虚纔半夜，雪随精意若前期。\n影藏寂寂沙头鹭，寒入青青壠首岐。\n千里欢谣归太守，邦人固已播声诗。",
        "dynasty": "宋",
        "collection_info": null
    },
    {
        "title": "和曾守洪倅喜雪",
        "author": "曹勋",
        "content": "不知时雪覆云沙，但怪虚窗木影斜。\n入竹不妨听窸窣，映空宁復问津涯。\n杯深喜近围炉火，香冷谁寻小树花。\n语到蓬仙烦寄我，固应黄竹属诗家。",
        "dynasty": "宋",
        "collection_info": null
    },
    {
        "title": "和曾守出后房丽人",
        "author": "曹勋",
        "content": "方惭虚薄预时流，仍见娉婷恰上头。\n檀口细能哦赤壁，羊醅喜为沃清愁。\n当轩妙有眉宇秀，列屋尚谁庭院幽。\n颇恨夜深人已醉，翔然翠袂挽无由。",
        "dynasty": "宋",
        "collection_info": null
    },
    {
        "title": "和曾守东郊赏梅兼送范子芬",
        "author": "曹勋",
        "content": "溪曲山横动晓光，天开玉雪照崇冈。\n不妨花陌依微雨，为洗春风澹薄粧。\n送别休歌河满子，相思留待返魂香。\n坐中客已无肠断，何况离声更抑扬。",
        "dynasty": "宋",
        "collection_info": null
    },
    {
        "title": "和张正仲朝散",
        "author": "曹勋",
        "content": "万里关河雪正霜，自怜跣履苦奔忙。\n宦情久欲休言责，世态何能学坐忘。\n頼有新诗排困踬，未忘浊酒发清狂。\n得公韵语袪烦甚，亟揖筠风续报章。",
        "dynasty": "宋",
        "collection_info": null
    },
    {
        "title": "和鲍仲山赋灵岩寺",
        "author": "曹勋",
        "content": "十年尘土换华颠，一踏山根觉涣然。\n下界长江朝胜地，上方大士隠非烟。\n览辉已见翔威凤，倚仗何堪照细泉。\n暂得诠心适佳处，试抛马棰问枯禅。",
        "dynasty": "宋",
        "collection_info": null
    },
    {
        "title": "和石及甫惠蔓菁子",
        "author": "曹勋",
        "content": "初疑坚固出毫端，渐认芳香实满盘。\n功已充盈过膏沐，撷应璀璨掬寒酸。\n烦君玉粒炊圆碧，助我神庭并渥丹。\n復似婴儿当有渐，为增杞菊副朝餐。",
        "dynasty": "宋",
        "collection_info": null
    },
    {
        "title": "和人题倚江亭",
        "author": "曹勋",
        "content": "老去求闲计已疎，若寻多事即荆舒。\n孤高简澹为三益，淳白清凉共一虚。\n有意烟云供眼界，无心鸟雀下庭除。\n兹亭未足为依泊，自是山中有旧庐。",
        "dynasty": "宋",
        "collection_info": null
    },
    {
        "title": "再和呈李提举",
        "author": "曹勋",
        "content": "侨寓江城意岂疎，得亲仙李似南舒。\n高门带佩昭寰宇，一代勋庸切太虚。\n相业自应求的子，老成宜復被亲除。\n中兴文物须名世，会见金珂下直庐。",
        "dynasty": "宋",
        "collection_info": null
    },
    {
        "title": "和人荔子",
        "author": "曹勋",
        "content": "冥冥细雨不霑梅，喜熟筠笼荔子来。\n满眼骊山当日意，十年闽岭此时杯。\n色香岂谓撩禅悦，甘旨隃知并老莱。\n伏读佳章輙赓唱，敢将瓦砾拟琼瑰。",
        "dynasty": "宋",
        "collection_info": null
    },
    {
        "title": "和绍兴次子所寄诗",
        "author": "曹勋",
        "content": "连旬零雨暑犹强，未信人间八月凉。\n瓮裏曲生初泛蚁，壶中桂子并寻芳。\n斑衣未遂兰玉集，吾子少留云水乡。\n门户喜犹家法在，诗情輙莫似王阳。",
        "dynasty": "宋",
        "collection_info": null
    },
    {
        "title": "和次子积雨损红木犀",
        "author": "曹勋",
        "content": "应向西瑶立赤墀，鲜云仍带绿烟宜。\n要先篱菊三秋艷，不放蟾华一点窥。\n颇讶夙宵凉雨疾，顿思晨发晓光披。\n骚人豪举经年意，绝叹丰姿积渐吹。",
        "dynasty": "宋",
        "collection_info": null
    },
    {
        "title": "和人惠诗二首  其一",
        "author": "曹勋",
        "content": "忧患心知振古稀，北征读尽少陵诗。\n孰能狡兔谋三穴，且愿鹪鹩寄一枝。\n出陇麦苗忧客念，摇风柳色动春辞。\n与公共作诗魔役，不害闲中故作痴。",
        "dynasty": "宋",
        "collection_info": null
    },
    {
        "title": "和人惠诗二首  其二",
        "author": "曹勋",
        "content": "从来五技已成穷，顾我方今五技中。\n治絮不能防暴冷，拥炉聊復借微烘。\n怀乡固与我同志，浮胆悬知酒有功。\n待约杯盘寻一醉，醉来宁復问凶丰。",
        "dynasty": "宋",
        "collection_info": null
    },
    {
        "title": "再答前韵二首  其一",
        "author": "曹勋",
        "content": "不裘而暖得横披，绝叫西昆不復诗。\n耸入山容成紫障，暖回玉糁缀繁枝。\n从知公有青云士，聊欲文成黄绢辞。\n但得锦囊风月在，胸中佳处未妨痴。",
        "dynasty": "宋",
        "collection_info": null
    },
    {
        "title": "再答前韵二首  其二",
        "author": "曹勋",
        "content": "客居索寞厌天穷，抚事无能笑语中。\n破睡好茶盈碗白，曝檐晴日半帘烘。\n向来切己连丁祸，政以临民获罔功。\n頼有破除余习在，后山端欲扣南豊。",
        "dynasty": "宋",
        "collection_info": null
    },
    {
        "title": "老景逢春每多留赏子美所谓老去愿春迟子忱雅知其况以佳句见贻信笔为答",
        "author": "曹勋",
        "content": "吾俦春味等闲情，识我幽花种绕亭。\n云带竹光天外碧，风回松吹梦中醒。\n樽罍湛绿邀芳景，红翠收香拂夜屏。\n归傍清池留未足，更看涵泳一天星。",
        "dynasty": "宋",
        "collection_info": null
    },
    {
        "title": "答赵周卿",
        "author": "曹勋",
        "content": "柴扃小隠二林间，德有邻兮迹遂安。\n天派发源公隽秀，客情催老我蹒跚。\n松留日脚秋烟薄，塔响风銮夜月寒。\n颇喜笑谈皆自在，兵戈聚首盖良难。",
        "dynasty": "宋",
        "collection_info": null
    },
    {
        "title": "和英上人见寄",
        "author": "曹勋",
        "content": "华鲸吼雨晓声长，诗罢萧闲百步廊。\n倚暖花梢清有思，傲霜菊蘂冷犹香。\n好闲懒瓒聊煨芋，不病维摩尚倚床。\n满眼云山应自足，笑渠门外马蹄忙。",
        "dynasty": "宋",
        "collection_info": null
    },
    {
        "title": "奉答国器见贻二首  其一",
        "author": "曹勋",
        "content": "连朝好语见勤渠，得失从来要一如。\n公但忘情分定事，天教更读未看书。\n柳藏窈窕金千缕，月在西南玉一梳。\n倚熟何妨驻行李，神仙亦復喜楼居。",
        "dynasty": "宋",
        "collection_info": null
    },
    {
        "title": "奉答国器见贻二首  其二",
        "author": "曹勋",
        "content": "光焰方期万丈长，壮心肯以醉为乡。\n功名莫与平泉李，志业须还铁砚桑。\n待价自应聊隠默，逢年安得更韬藏。\n翩翩剩读春风句，两目增明胆亦张。",
        "dynasty": "宋",
        "collection_info": null
    },
    {
        "title": "双溪云老寄示佳句及新茶用来韵为谢",
        "author": "曹勋",
        "content": "老去光阴不问春，只思麋鹿与为羣。\n每求书附风前雁，便想山深日暮云。\n铅椠尘劳应念我，诗章棋局久思君。\n新茶仍副清新句，碌碌粗官愧少文。",
        "dynasty": "宋",
        "collection_info": null
    },
    {
        "title": "王元龙惠新制辄依末后耘田韵叙谢",
        "author": "曹勋",
        "content": "雕章琢句茂家声，如阅龙跳读快晴。\n秀韵凌虚天外立，春熙及物坐中生。\n只应翳凤游八极，但觉仪韶闻九成。\n愿看浯溪擅文学，要收功业付耆英。",
        "dynasty": "宋",
        "collection_info": null
    },
    {
        "title": "新岁雪示儿辈二首  其一",
        "author": "曹勋",
        "content": "改岁晴和两月悭，雨声兼闰湿长安。\n江梅已挟春风嫩，朔雪犹飞腊月寒。\n老境亟寻篝火暖，此怀不放酒瓶干。\n珠幢玉蘂明心目，写入清吟异日看。",
        "dynasty": "宋",
        "collection_info": null
    },
    {
        "title": "新岁雪示儿辈二首  其二",
        "author": "曹勋",
        "content": "政恐东皋穑事悭，晓霞拥日作平安。\n禽声便与和风暖，梅影潜摇碧砌寒。\n幽谷定迁鶑啭巧，芳郊滋喜燕泥干。\n吾君勤俭宽宵旰，富入仓箱亿兆看。",
        "dynasty": "宋",
        "collection_info": null
    },
    {
        "title": "老拙观诸公及儿辈和篇差以自慰再和前韵",
        "author": "曹勋",
        "content": "浓阴冞月作春悭，兹夕栖巢鹊不安。\n淅沥潜回连夜雨，缤纷遽作勒花寒。\n色迷梅径香非远，声抑琴丝润未干。\n西北高楼临缥缈，海山羣玉得重看。",
        "dynasty": "宋",
        "collection_info": null
    },
    {
        "title": "郑吏部有诗谓未当作寿穴和其韵",
        "author": "曹勋",
        "content": "子真高韵屡裁诗，不得同行暂语离。\n春色正如重醖酒，好花尚有最繁枝。\n老翁只喜先安穴，寿数何能更问眉。\n冒热归来便如梦，何堪尘土混幽思。",
        "dynasty": "宋",
        "collection_info": null
    },
    {
        "title": "谢杨监丞雪中送羊羔酒",
        "author": "曹勋",
        "content": "朝回六出势飞浮，历乱初看积瓦沟。\n漫以郢人歌白雪，曲烦从事到青州。\n因知洗吻羊肪滑，可但倾肠鼠腹休。\n纸帐熏炉今已矣，解嘲得免继前修。",
        "dynasty": "宋",
        "collection_info": null
    },
    {
        "title": "谢钱处和惠燕坐搘颐莲",
        "author": "曹勋",
        "content": "不倚蒲团有妙机，搘颐真可助痴儿。\n辍君拄颊看山用，拯我垂头欲睡时。\n燕坐巧能留蝶梦，吟髭聊復寄莲枝。\n从今宁有灵龟叹，一枕跏趺总不知。",
        "dynasty": "宋",
        "collection_info": null
    },
    {
        "title": "腊日谢仰上人惠兰",
        "author": "曹勋",
        "content": "未觉光风转朔云，深窗乍见意增新。\n欲先楚客传清些，未放江梅占早春。\n自许幽香传窈窕，更烦白足下嶙峋。\n为君抖擞烦襟看，要是都无一点尘。",
        "dynasty": "宋",
        "collection_info": null
    },
    {
        "title": "谢卫太尉送新酒",
        "author": "曹勋",
        "content": "君家冰玉传素风，瓮头色与冰玉同。\n熏人气和喜屡接，入琖色轻看若空。\n梅花破蕚香澹澹，江天欲雪云蒙蒙。\n坐客已醉復赞叹，头不岑岑常忆公。",
        "dynasty": "宋",
        "collection_info": null
    },
    {
        "title": "酬许察院",
        "author": "曹勋",
        "content": "十载天涯客路身，不知何处是通津。\n华颠久已从公道，青眼遥思有故人。\n壮节未随尘土变，穷愁专与岁时新。\n邹枚正此游梁倦，引手毋令浪苦辛。",
        "dynasty": "宋",
        "collection_info": null
    },
    {
        "title": "再酬丁尉",
        "author": "曹勋",
        "content": "九皋仙绪岂凡门，肯顾衰翁笑语温。\n槐里少留传好句，枫宸固已奏嘉言。\n瀰瀰野水山连碧，袅袅新凉月挂昏。\n妙笔摛华想高兴，政须檀板与清樽。",
        "dynasty": "宋",
        "collection_info": null
    },
    {
        "title": "寄宋德可观察",
        "author": "曹勋",
        "content": "北归一笑脱胡沙，淮海相逢五岁华。\n寄语欲凭沧海月，昔游空想赤城霞。\n遥知汉殿宜鸣玉，不谓青门尚种瓜。\n虽是道人心似铁，余情应得赋梅花。",
        "dynasty": "宋",
        "collection_info": null
    },
    {
        "title": "病中寄曾使君湖上",
        "author": "曹勋",
        "content": "露晓红幢绿盖明，使君千骑会耆英。\n笙歌递奏连云上，荷芰传香拂面清。\n遐想雅欢均四坐，欲寻幽梦下重城。\n负薪独恨穷阎卧，不得临流预濯缨。",
        "dynasty": "宋",
        "collection_info": null
    },
    {
        "title": "用前韵酬陈判官",
        "author": "曹勋",
        "content": "刺桐花发照人明，三看熏风舞绛英。\n海近鱼肥随米贱，山高溪凈照人清。\n久闻射策先黄甲，何意栖鸾尚赤城。\n顾我婆娑老林下，看君事业映簪缨。",
        "dynasty": "宋",
        "collection_info": null
    },
    {
        "title": "寄储子椿",
        "author": "曹勋",
        "content": "卓荦姑溪有隠君，当年远识达枫宸。\n鑑明尘土无留迹，水凈妍媸久自真。\n闻道燕居求性理，固应有暇对闲人。\n一廛已约同藏海，他日茅斋定卜邻。",
        "dynasty": "宋",
        "collection_info": null
    },
    {
        "title": "寄陈居士",
        "author": "曹勋",
        "content": "君住西山我住东，杖藜时復得相从。\n欣欣未见飘飘举，楚楚先经面面松。\n仙事既无妻子累，丹垆自有鬼神供。\n来春麦壠青中过，待碾新茶约段公。",
        "dynasty": "宋",
        "collection_info": null
    },
    {
        "title": "寄山中友",
        "author": "曹勋",
        "content": "同朝不復旧交游，留滞行都岁两周。\n落景残霞曛夕霭，断云横雨霁高秋。\n因仍久作归欤计，蹭蹬端如贾客留。\n惭愧君恩何以报，此身江海任虚舟。",
        "dynasty": "宋",
        "collection_info": null
    },
    {
        "title": "新建秘书省呈李秘监",
        "author": "曹勋",
        "content": "道山贤范久摧藏，圣德重兴接耿光。\n招隠稍来周俊造，紬书行见汉文章。\n挂檐玉榜昭新渥，插架芸籤识旧香。\n喜见诸儒在天禄，嘉谟应欲赞时康。",
        "dynasty": "宋",
        "collection_info": null
    },
    {
        "title": "怀归呈同官",
        "author": "曹勋",
        "content": "老去光阴易变迁，佳时常在泪痕边。\n一寒休待绨袍惠，二顷须资负郭田。\n邀客预留醅下酒，凭栏闲数渡头船。\n此身更待烟萝去，放尽天游只醉眠。",
        "dynasty": "宋",
        "collection_info": null
    },
    {
        "title": "小园午集坐间呈处和瞻明诸友",
        "author": "曹勋",
        "content": "共向花时笑语频，不须七七倩花神。\n中郎棋战投机捷，阁老诗坛着语新。\n暖景迟迟鶑唤友，落英寂寂草成茵。\n牡丹芍药开非晚，更约同游浩荡春。",
        "dynasty": "宋",
        "collection_info": null
    },
    {
        "title": "再乞休致未遂得二诗呈之奇乡友  其一",
        "author": "曹勋",
        "content": "晚岁归心岂易收，挂冠已去復淹留。\n东方曼倩多奇节，司马相如故倦游。\n床上诗书供一笑，山中松桂入清愁。\n儿童怪我经春病，此意还能掩得不。",
        "dynasty": "宋",
        "collection_info": null
    },
    {
        "title": "再乞休致未遂得二诗呈之奇乡友  其二",
        "author": "曹勋",
        "content": "录录虽能早致身，中年东海与西秦。\n只宜桐柏山中老，不是麒麟阁上人。\n故病未休新病起，黑头应笑白头新。\n天公早赐还山诏，怀抱纷纷倦俗尘。",
        "dynasty": "宋",
        "collection_info": null
    },
    {
        "title": "怀赵希元",
        "author": "曹勋",
        "content": "久怀宣殿浮山老，句满东南着老成。\n一笑忘言寻小隠，十年去国得双清。\n别来体力兼人健，喜甚诗书满意评。\n天子中兴求谠论，故应启沃慰平生。",
        "dynasty": "宋",
        "collection_info": null
    },
    {
        "title": "戏简钱处和",
        "author": "曹勋",
        "content": "闻道维摩棐几前，花随宝女下云天。\n合欢带缓新粧薄，燕子楼深晚色鲜。\n想得琼枝宜夜夜，只应璧月共娟娟。\n何时遂预平生友，与出湘云伴锦筵。",
        "dynasty": "宋",
        "collection_info": null
    },
    {
        "title": "荣侍郎暂寓张园小诗寄怀",
        "author": "曹勋",
        "content": "家来三乐益芬芳，不爱华堂借草堂。\n每听鸣驺传陋巷，便知宝勒下明光。\n炊烟茶润兼旁舍，萝月松风同一冈。\n锦瑟似闻方醉卧，西楼横玉助新凉。",
        "dynasty": "宋",
        "collection_info": null
    },
    {
        "title": "仆至赤城英侍者见访好语澜翻喜以成诗",
        "author": "曹勋",
        "content": "闲中忙事厌营营，款段扬鞭访赤城。\n问法未经双涧路，弥天先见万年英。\n繁阴成幄暑风薄，好草传香朝雨晴。\n杖屦何妨留一宿，松间语旧有余清。",
        "dynasty": "宋",
        "collection_info": null
    },
    {
        "title": "妙喜迁化悲而成诗",
        "author": "曹勋",
        "content": "戎烬多艰道不传，师能横竖说无边。\n清湘去后人思杀，破衲归来帝所怜。\n双桱遽埋无尽藏，诸方应舞野狐禅。\n伤心明月堂中影，只作霜华处处圆。",
        "dynasty": "宋",
        "collection_info": null
    },
    {
        "title": "余比出疆以茶遗馆伴乃云茶皆中等此间于高丽界上置茶凡二十八九缗可得一胯皆上品也予力辩所自来谓所遗皆御前绝品他日相与烹试果居其次伤为猾夷所诮因得一诗",
        "author": "曹勋",
        "content": "年来建茗甚纷纭，官焙私园总混真。\n圆璧方圭青箬嫩，绛苞黄角綵题均。\n未论洁白衷肠事，只贡膏油首面新。\n世乏君谟与桑苎，翻令衡鑑入殊邻。",
        "dynasty": "宋",
        "collection_info": null
    },
    {
        "title": "用秦公赠李次仲韵呈次仲三首  其一",
        "author": "曹勋",
        "content": "命本先须植日华，抽添气液了无差。\n融融玛瑙升神室，曲曲琅玕焕綵霞。\n枢辖工夫储太漠，至人妙理寓甘瓜。\n阳源昭彻参同处，试与三家作一家。",
        "dynasty": "宋",
        "collection_info": null
    },
    {
        "title": "用秦公赠李次仲韵呈次仲三首  其二",
        "author": "曹勋",
        "content": "欲求玄牝藴清华，莫放朝昏子午差。\n收得五华滋湛露，自应双鹤下青霞。\n颇闻北海终栖火，莫向东陵只种瓜。\n它日黄庭留黍米，遨游海岳未须家。",
        "dynasty": "宋",
        "collection_info": null
    },
    {
        "title": "用秦公赠李次仲韵呈次仲三首  其三",
        "author": "曹勋",
        "content": "灵明独耀驻年华，九任玄归有等差。\n帝一澄明藏水火，昆丘凝结粲云霞。\n金精盛处须寻兔，火枣成时要似瓜。\n识得神仙木中子，丹腴愿及小生家。",
        "dynasty": "宋",
        "collection_info": null
    },
    {
        "title": "陪宣抚置酒南楼",
        "author": "曹勋",
        "content": "远业尝轻万户侯，今陪笑语庾公楼。\n声空冀北一曲妙，木落淮南千里秋。\n酒兴勇随高意上，月华影入大江流。\n主人为客留清境，销尽牢愁与客愁。",
        "dynasty": "宋",
        "collection_info": null
    },
    {
        "title": "游惠山",
        "author": "曹勋",
        "content": "旧约溪山拄瘦筇，踏云渐听短长钟。\n山腰古佛閟金殿，石眼细泉喷玉龙。\n欲濯泠泠终日水，且临楚楚一庭松。\n知公弭节期游胜，看取诗来阮仲容。",
        "dynasty": "宋",
        "collection_info": null
    },
    {
        "title": "过郑吏部水阁",
        "author": "曹勋",
        "content": "九夏销烦日正长，沉沉虚阁枕横塘。\n更无尘土侵衣裓，只有荷花度晚香。\n一道清泉供枕潄，千章古木进风凉。\n相从时得游佳处，何必持杯玉色光。",
        "dynasty": "宋",
        "collection_info": null
    },
    {
        "title": "过处和赏荼䕷",
        "author": "曹勋",
        "content": "泛舟凭槛在蓬瀛，一醉心期任此生。\n满腹本来同偃鼠，吸川遂欲比长鲸。\n归来尚带荼䕷露，梦想犹闻佩玉声。\n醉后狂歌能恕否，如今五日未全醒。",
        "dynasty": "宋",
        "collection_info": null
    },
    {
        "title": "处和有诗欲过小圃",
        "author": "曹勋",
        "content": "小园花木暖成围，况復轩窗倚翠微。\n一槛海棠云锦展，四边山色晓烟飞。\n春风烂熳何妨醉，浊酒淋漓任满衣。\n甚喜鸣珂肯相访，济川暂舣绿苔矶。",
        "dynasty": "宋",
        "collection_info": null
    },
    {
        "title": "思归天台",
        "author": "曹勋",
        "content": "山中小筑枕溪流，却踏红尘笑拙谋。\n鬓点吴霜今已老，儿皆楚语祇堪愁。\n猿惊鹤怨事偶尔，燕语鶑啼春罢休。\n每与儿曹话归计，一帘清梦绕沧洲。",
        "dynasty": "宋",
        "collection_info": null
    },
    {
        "title": "闲居泉州",
        "author": "曹勋",
        "content": "平世功名不可期，羝羊自恨触藩篱。\n劳生漫弭众人谤，虽死肯辜天下知。\n劝进偶能回漠北，输忠犹忆佐边陲。\n秋风一夜翻庭绿，晓看髭髯半作丝。",
        "dynasty": "宋",
        "collection_info": null
    },
    {
        "title": "黄湾书事时虏人犯淮",
        "author": "曹勋",
        "content": "海边鼓角动星辰，我復驱贫近海滨。\n强对溪山方袖手，不堪梅柳已惊春。\n新元北客愁边泪，故国西郊日暮尘。\n谁与高寒伴幽独，雪声清梦入霜筠。",
        "dynasty": "宋",
        "collection_info": null
    },
    {
        "title": "出关",
        "author": "曹勋",
        "content": "笋舆清晓出都门，便喜松声到处闻。\n可但佳游今止止，试寻旧友只纷纷。\n卑栖故传吴楚语，高意自同鸾鹤羣。\n且乐退身无罣碍，满襟尘土逐春云。",
        "dynasty": "宋",
        "collection_info": null
    },
    {
        "title": "天台宰祈雨有感",
        "author": "曹勋",
        "content": "炎风踰月炽穹苍，稼穑如云已变黄。\n令尹为民躬血恳，神龙奋雨破骄阳。\n高低禾颖芃芃秀，壠亩风回细细香。\n自尔屡丰应课最，西成先可贺仓箱。",
        "dynasty": "宋",
        "collection_info": null
    },
    {
        "title": "次子自越来见省",
        "author": "曹勋",
        "content": "江分吴越寄寒温，頼有飞鸿旦夕闻。\n作别半年常入梦，相望百里叹离羣。\n庭萱雪已侵寒绿，梅萼春回耿暮云。\n喜汝暂归俱慰悦，老怀无復更纷纷。",
        "dynasty": "宋",
        "collection_info": null
    },
    {
        "title": "无锡得次子诗促归",
        "author": "曹勋",
        "content": "老大心情不外求，得闲欢喜且闲休。\n每思尘土年华老，欲接神仙汗漫游。\n三月不知春烂熳，五旬却值雨飞浮。\n催归又诵吾儿句，便且呼童上小舟。",
        "dynasty": "宋",
        "collection_info": null
    },
    {
        "title": "山中",
        "author": "曹勋",
        "content": "告老吾君得挂冠，交亲犹肯问平安。\n连天秋色雁已过，满槛竹声风逗寒。\n对客杯盘心共醉，催人节物岁将阑。\n但知适意山林去，不觉山头行路难。",
        "dynasty": "宋",
        "collection_info": null
    },
    {
        "title": "松隠坐上寄钱大参",
        "author": "曹勋",
        "content": "闲裏光阴不记名，曲勤宏度访公荣。\n五云洒翰情文厚，九节浮香琖色轻。\n宝箑含风清致爽，綵丝萦臂眼增明。\n团栾每得佳时醉，却恐宣麻下帝城。",
        "dynasty": "宋",
        "collection_info": null
    },
    {
        "title": "戊子正月廿一日雪及半尺",
        "author": "曹勋",
        "content": "晚讶争鸣白项鸦，梅风随夜冷窗纱。\n忽惊寒透多年被，不儗潜飞六出花。\n历乱已应藏月桂，糢糊无处认山茶。\n朝来多怪寻芳客，都向东风卖酒家。",
        "dynasty": "宋",
        "collection_info": null
    },
    {
        "title": "初见梅有作",
        "author": "曹勋",
        "content": "至后微和入烧痕，烟稍寄我岭头新。\n尚无红糁离离意，已觉清姿苒苒春。\n未暇儗为乌有赋，绝胜遂咏坠楼人。\n夜寒翠袖临明月，且影横斜上醉巾。",
        "dynasty": "宋",
        "collection_info": null
    },
    {
        "title": "清明书事",
        "author": "曹勋",
        "content": "老来不復较三余，只养恬愉守故居。\n新火又逢寒食节，故人谁寄一行书。\n随人只得身康健，寓物须烦酒破除。\n剩读佳章正凭槛，海棠花上雨疏疏。",
        "dynasty": "宋",
        "collection_info": null
    },
    {
        "title": "寒食有感",
        "author": "曹勋",
        "content": "辇下相知把酒稀，更逢寒食泪霑衣。\n五浆道路何尝馈，三径荒芜未得归。\n春事沉沈寒惨惨，暮烟漠漠雨微微。\n杏花零落春还半，空看帘间燕子飞。",
        "dynasty": "宋",
        "collection_info": null
    },
    {
        "title": "春晚即事",
        "author": "曹勋",
        "content": "化国舒长日正迟，漫天风柳绿成姿。\n高低蝴蝶尚春色，零落荼䕷犹晚枝。\n倦思有余时种竹，老怀无着强赓诗。\n人人一觉是非梦，但得百年犹此时。",
        "dynasty": "宋",
        "collection_info": null
    },
    {
        "title": "晚春书事",
        "author": "曹勋",
        "content": "东风苒苒又将归，甚叵飞花不恋枝。\n半夜雨惊残梦破，一春愁是落花时。\n暖梢袅袅青归柳，轻浪痕痕绿满池。\n惟有小栏藏秀色，数枝芍药殿春迟。",
        "dynasty": "宋",
        "collection_info": null
    },
    {
        "title": "风雨惊春",
        "author": "曹勋",
        "content": "一年春事急如流，每被颠风断送休。\n锦瑟华筵常漫度，杏园景物只供愁。\n须知胜践何曾阙，自是青春不少留。\n遍倚栏干望归路，落花飞絮思悠悠。",
        "dynasty": "宋",
        "collection_info": null
    },
    {
        "title": "连雨有感",
        "author": "曹勋",
        "content": "连雨霏霏作晓阴，倚栏不復见遥岑。\n已疏日上三竿报，只听风随十日霖。\n枝上绽梅肥自坠，庭中新绿色逾深。\n田苗涨水横斜卧，甚悯为农种植心。",
        "dynasty": "宋",
        "collection_info": null
    },
    {
        "title": "扇车",
        "author": "曹勋",
        "content": "良工巧制鲍鱼形，短架圆机扇比名。\n十幅怀箱尘不到，一轮因力羽犹轻。\n辗回剧暑轩楹去，载得长风枕簟清。\n失喜门边须茗客，隔篱悞作碾时声。",
        "dynasty": "宋",
        "collection_info": null
    },
    {
        "title": "初冬日怀先垄",
        "author": "曹勋",
        "content": "中原金鼓未全衰，拜扫逢时泪满衣。\n丘壠萧条应蔓草，松楸寂历想斜晖。\n残骸漫向天南住，乡思空随雁北飞。\n海上伤心一巵酒，梦魂先已酹重闱。",
        "dynasty": "宋",
        "collection_info": null
    },
    {
        "title": "闲过小圃督治冬蔬",
        "author": "曹勋",
        "content": "山园乘兴便忘归，习静关情万事非。\n落叶翻江垂露网，小梅藏白倚苔矶。\n等看朔雪连云密，数得栖鸦几阵飞。\n台岳久惭猿鹤怨，水云三合寸心违。",
        "dynasty": "宋",
        "collection_info": null
    },
    {
        "title": "辛卯题壁",
        "author": "曹勋",
        "content": "中原陷贼百城没，龙驭天旋守一江。\n恢復未逾衣带水，功名惭有碧油幢。\n痛无雁信来沙漠，愁觉梅风到夜窗。\n朔吹搅云心慷慨，拊床未易寸心降。",
        "dynasty": "宋",
        "collection_info": null
    },
    {
        "title": "病起有感",
        "author": "曹勋",
        "content": "老去心情在一廛，是中忧乐称华颠。\n因知不悞三三句，空近偷安九九年。\n生死去来浑付梦，火风煎迫谅非坚。\n第知一裰安排了，任我朝昏且信缘。",
        "dynasty": "宋",
        "collection_info": null
    },
    {
        "title": "漫成",
        "author": "曹勋",
        "content": "年来老懒绝缄縢，陋巷甘贫得未曾。\n秋枕厌闻中夕雨，夜窗且对短檠灯。\n念随壮志销沈尽，愁与寒更烂熳增。\n却忆当年水云侣，枯禅闲倚一枝藤。",
        "dynasty": "宋",
        "collection_info": null
    },
    {
        "title": "台城杂诗七首  其一",
        "author": "曹勋",
        "content": "卜筑城隅久罢休，数椽忽得水西头。\n四围竹色缭寒碧，一径杉风留素秋。\n门外水天分棐几，天边桂子入帘鈎。\n指踪尽得神仙客，更乞佳名为榜不。",
        "dynasty": "宋",
        "collection_info": null
    },
    {
        "title": "台城杂诗七首  其二",
        "author": "曹勋",
        "content": "老境光阴怯雨霜，怕寒窒隙似猜防。\n养生饱悟风中烛，卜宅闲寻肘后方。\n明世渔樵终混迹，故山猿鹤怨循墙。\n天台肯约它年隠，半岭松风殷夜床。",
        "dynasty": "宋",
        "collection_info": null
    },
    {
        "title": "台城杂诗七首  其三",
        "author": "曹勋",
        "content": "长歌山水五风霜，翠竹青松是巨防。\n每谓肉身求浄观，犹胜饭袋绕诸方。\n因风老叶闲粘网，久雨新苔巧占墙。\n何以待宾余旧贯，一香一饭一胡床。",
        "dynasty": "宋",
        "collection_info": null
    },
    {
        "title": "台城杂诗七首  其四",
        "author": "曹勋",
        "content": "向来小筑久锄荒，更觉闲中日月长。\n山脚孤烟迷市井，冈头斜照下牛羊。\n乘槎未喜闲侵汉，骑鹤何求再上扬。\n简寂新诗清有素，雨随击节助浪浪。",
        "dynasty": "宋",
        "collection_info": null
    },
    {
        "title": "台城杂诗七首  其五",
        "author": "曹勋",
        "content": "归涂只欲自治荒，久习田间兴益长。\n插稻方能骑秧马，触藩遽復叹羝羊。\n乍为事夺愧俯仰，却得公来时举扬。\n更待凉风下天末，醉看墨妙写淋浪。",
        "dynasty": "宋",
        "collection_info": null
    },
    {
        "title": "台城杂诗七首  其六",
        "author": "曹勋",
        "content": "雨后秋风十日阴，罗衣初觉晓寒侵。\n清愁强欲亲欢伯，瘦骨何能举聚针。\n碧玉丽词残照晚，青楼秀色暮云深。\n中郎好句传茅屋，端比逃虚喜足音。",
        "dynasty": "宋",
        "collection_info": null
    },
    {
        "title": "台城杂诗七首  其七",
        "author": "曹勋",
        "content": "金柔火老转清商，已近蟾华冉冉光。\n尚有微云遗暑湿，不妨森木作新凉。\n壶中自有洞天阔，物外每同春日长。\n愿得身藏箕斗内，白苹红蓼水云乡。",
        "dynasty": "宋",
        "collection_info": null
    },
    {
        "title": "和孙倅见贻八首  其一",
        "author": "曹勋",
        "content": "十篇妙唱贲幽光，秀韵凌虚桂影凉。\n玉牒秩宗徽誉着，银鈎挥翰麝煤香。\n风兼远水痕成理，月入霜筠影自长。\n铜雀春深知有以，典刑终合问孙郎。",
        "dynasty": "宋",
        "collection_info": null
    },
    {
        "title": "和孙倅见贻八首  其二",
        "author": "曹勋",
        "content": "春光过似不春光，自念曾无作法凉。\n鞍马固先均臭味，熏莸安得更芬香。\n画脂敢谓名堪惜，食榄今知味更长。\n珍重好辞皆发药，颇惭宫征顾周郎。",
        "dynasty": "宋",
        "collection_info": null
    },
    {
        "title": "和孙倅见贻八首  其三",
        "author": "曹勋",
        "content": "爝火宁知日月光，遽闻骑火犯伊凉。\n周宣懋建中兴政，上帝潜符至治香。\n天欲卦爻重彖象，民知瓜瓞本绵长。\n商孙驾驭方经武，行见蒙衝繫夜郎。",
        "dynasty": "宋",
        "collection_info": null
    },
    {
        "title": "和孙倅见贻八首  其四",
        "author": "曹勋",
        "content": "世道艰虞太白光，风栖雨食铁衣凉。\n谁歌汉月空相识，漫有山花先自香。\n塞上许时兵未息，水边它日话尤长。\n想当清夜圆蟾白，曾欲题诗问庾郎。",
        "dynasty": "宋",
        "collection_info": null
    },
    {
        "title": "和孙倅见贻八首  其五",
        "author": "曹勋",
        "content": "强栽松竹养烟光，官舍公余喜晚凉。\n习静关情惟挟策，爱闲修供只焚香。\n自怜怯事如欣泰，止合抠衣扣子长。\n断断此生今已矣，拟寻艇子学渔郎。",
        "dynasty": "宋",
        "collection_info": null
    },
    {
        "title": "和孙倅见贻八首  其六",
        "author": "曹勋",
        "content": "遽颁翰墨发幽光，内顾鲰生德甚凉。\n已幸贰车临海国，因知汗简发天香。\n花梢擢绿蜂初静，梅实桃青昼已长。\n会见紫泥传诏札，中兴事业属清郎。",
        "dynasty": "宋",
        "collection_info": null
    },
    {
        "title": "和孙倅见贻八首  其七",
        "author": "曹勋",
        "content": "海色天容浸冷光，秋回山谷进风凉。\n不须悟性三关语，自有澄心一炷香。\n倦客栖迟归意远，暮林摇落晚山长。\n从来习气闻风悦，惭愧如今陛楯郎。",
        "dynasty": "宋",
        "collection_info": null
    },
    {
        "title": "和孙倅见贻八首  其八",
        "author": "曹勋",
        "content": "韵语初疑掷夜光，顿驱热恼作清凉。\n紫髯英槩云仍着，藏室文华锦绣香。\n客况讵能论酒恶，高怀当不较龟长。\n与公避地均休戚，天使诗人识漫郎。",
        "dynasty": "宋",
        "collection_info": null
    },
    {
        "title": "谢赐宸翰扇",
        "author": "曹勋",
        "content": "恩从清暑殿中传，凤翥龙盘墨色鲜。\n何物老臣容拜赐，御风挟月下中天。",
        "dynasty": "宋",
        "collection_info": null
    },
    {
        "title": "上元前四日宣召赏梅",
        "author": "曹勋",
        "content": "冉冉东风春乍回，睿思宣入禁中来。\n忽参鼻观清香彻，殊喜一庭都是梅。",
        "dynasty": "宋",
        "collection_info": null
    },
    {
        "title": "德寿春帖子八首  其一",
        "author": "曹勋",
        "content": "晓来帘幕捲东风，尚有春寒下绮栊。\n德满人间和气浃，卯山宫殿瑞云中。",
        "dynasty": "宋",
        "collection_info": null
    },
    {
        "title": "德寿春帖子八首  其二",
        "author": "曹勋",
        "content": "弄黄宫柳未齐匀，便觉风和淑景新。\n自是东君朝最贵，欣欣春事足颐神。",
        "dynasty": "宋",
        "collection_info": null
    },
    {
        "title": "德寿春帖子八首  其三",
        "author": "曹勋",
        "content": "捲帘康寿丽朝曦，经卷龙香昼漏迟。\n闲暇瑶琴成雅奏，和风吹入万年枝。",
        "dynasty": "宋",
        "collection_info": null
    },
    {
        "title": "德寿春帖子八首  其四",
        "author": "曹勋",
        "content": "腊余七日换年华，玉砌青萱半吐芽。\n竹色松声清似玉，未须剪綵作春花。",
        "dynasty": "宋",
        "collection_info": null
    },
    {
        "title": "德寿春帖子八首  其五",
        "author": "曹勋",
        "content": "椒房懿德庆源同，环佩雍容冠六宫。\n粧罢朝元无一事，关雎诗咏二南风。",
        "dynasty": "宋",
        "collection_info": null
    },
    {
        "title": "德寿春帖子八首  其六",
        "author": "曹勋",
        "content": "露香栏槛已青青，梅萼惊春照坐明。\n天极元妃资内助，常年春首祝椿龄。",
        "dynasty": "宋",
        "collection_info": null
    },
    {
        "title": "德寿春帖子八首  其七",
        "author": "曹勋",
        "content": "向晓天中月一痕，春阳先到凤凰门。\n苑中斗草寻芳处，日日春熙奉至尊。",
        "dynasty": "宋",
        "collection_info": null
    },
    {
        "title": "和参政丁侍郎洛下新置小园寄留台张郎中诗三首  其三",
        "author": "宋庠",
        "content": "十亩名园隔世尘，山嵇风义暗相亲。\n只应岁晚凌霜操，併託松篁待主人。",
        "dynasty": "宋",
        "collection_info": null
    },
    {
        "title": "睡足",
        "author": "宋庠",
        "content": "府廨寥寥似野庐，晏眠犹厌阁铃呼。\n不知云梦泽南日，得似富平津北无。",
        "dynasty": "宋",
        "collection_info": null
    },
    {
        "title": "晚登信美亭",
        "author": "宋庠",
        "content": "磴道盘纡薄晚云，天边疑见斗方春。\n清风万里知何意，吹尽华缨漠漠尘。",
        "dynasty": "宋",
        "collection_info": null
    },
    {
        "title": "照虚亭",
        "author": "宋庠",
        "content": "洛渠西北暮烟来，碧瓦朱轩压水开。\n岸曲便容刳木艇，阶唇仍作钓鱼台。",
        "dynasty": "宋",
        "collection_info": null
    },
    {
        "title": "废园",
        "author": "宋庠",
        "content": "金谷苍茫旧里存，年年芳草怨王孙。\n游人慎莫寻荒径，霜露霑衣似泪痕。",
        "dynasty": "宋",
        "collection_info": null
    },
    {
        "title": "过紫嵩庵",
        "author": "宋庠",
        "content": "新结禅庵当小斋，见山何必上高台。\n嵩岩更似知音赏，雨罢先供翠色来。",
        "dynasty": "宋",
        "collection_info": null
    },
    {
        "title": "和谢酒",
        "author": "宋庠",
        "content": "腊脚春槽细溜香，一杯何幸得君尝。\n十年离恨无销处，且付山公酩酊乡。",
        "dynasty": "宋",
        "collection_info": null
    },
    {
        "title": "汴渠春望漕舟数十里",
        "author": "宋庠",
        "content": "虎眼春波溢宕沟，万艘衔尾饷中州。\n控淮引海无穷利，枉是滔滔本浊流。",
        "dynasty": "宋",
        "collection_info": null
    },
    {
        "title": "屈原  其一",
        "author": "宋庠",
        "content": "蜜勺琼浆荐羽巵，修门工祝俨相依。\n蛾眉杂沓无穷乐，泽上迷魂底不归。",
        "dynasty": "宋",
        "collection_info": null
    },
    {
        "title": "屈原  其二",
        "author": "宋庠",
        "content": "司命湘君各有情，九歌愁苦荐新声。\n如何不救沈江祸，枉解堂中许目成。",
        "dynasty": "宋",
        "collection_info": null
    },
    {
        "title": "杂感  其一",
        "author": "宋庠",
        "content": "从古忠贤困佞邪，区区尘册费长嗟。\n谗人肉味知何似，豺虎刚嫌污齿牙。",
        "dynasty": "宋",
        "collection_info": null
    },
    {
        "title": "杂感  其二",
        "author": "宋庠",
        "content": "枉尺由来贱直寻，巧机愁杀汉川阴。\n莫将三四为朝暮，虚搅羣狙喜怒心。",
        "dynasty": "宋",
        "collection_info": null
    },
    {
        "title": "咏竹",
        "author": "宋庠",
        "content": "嵇阮生平忆共游，此君高节最凌秋。\n儿童少作并门骑，千亩留封渭水侯。",
        "dynasty": "宋",
        "collection_info": null
    },
    {
        "title": "冒雨出省示同舍",
        "author": "宋庠",
        "content": "簇云丝雨共凄迷，红日应衔苑树西。\n陌上绛涂深几许，羸骖无锦可障泥。",
        "dynasty": "宋",
        "collection_info": null
    },
    {
        "title": "黄孝恭失官多作歌诗极于哀丽",
        "author": "宋庠",
        "content": "秃翁无版出无轩，清藻千章愬旧冤。\n可惜骚人能设问，皇天终不答根源。",
        "dynasty": "宋",
        "collection_info": null
    },
    {
        "title": "宿斋太一宫即事五首  其一",
        "author": "宋庠",
        "content": "仙楼觚阙概云霓，奕奕威灵拥太禧。\n海内兵销无伐国，牡荆閒偃汉宫旗。",
        "dynasty": "宋",
        "collection_info": null
    },
    {
        "title": "宿斋太一宫即事五首  其二",
        "author": "宋庠",
        "content": "蹇产通天百尺台，岁祠三一羽旗开。\n卧闻野雉宫前雊，应有神光坛上来。",
        "dynasty": "宋",
        "collection_info": null
    },
    {
        "title": "宿斋太一宫即事五首  其三",
        "author": "宋庠",
        "content": "宫垣宝势压灵鳌，䆗窱斋房宿幕高。\n倦枕不知秋已至，商音半夜入云璈。",
        "dynasty": "宋",
        "collection_info": null
    },
    {
        "title": "宿斋太一宫即事五首  其四",
        "author": "宋庠",
        "content": "琅蔬琼屑奉斋场，薜席时飘鹊炷香。\n永昼不闻宾榻语，併储真气助龟肠。",
        "dynasty": "宋",
        "collection_info": null
    },
    {
        "title": "宿斋太一宫即事五首  其五",
        "author": "宋庠",
        "content": "碧篠珍丛北户阴，时时天籁着风琴。\n体中痴黠何须判，一夜甘为洛客吟。",
        "dynasty": "宋",
        "collection_info": null
    },
    {
        "title": "遇雨放朝余至掖门方审戏呈同舍",
        "author": "宋庠",
        "content": "诏恩蠲谒静朝扉，掀淖都街独未知。\n同舍恣成庄蝶梦，可怜臣朔忍朝饥。",
        "dynasty": "宋",
        "collection_info": null
    },
    {
        "title": "过都造朝入见之日蒙恩延登赐坐感天荷德退而成篇",
        "author": "宋庠",
        "content": "出守西周又许田，白头何幸再朝天。\n升阶子细瞻尧日，不似侏儒梦竈年。",
        "dynasty": "宋",
        "collection_info": null
    },
    {
        "title": "周道士本簪裳世家龆年便慕真教今为庐江黄冠与余有中表之好千里见访恻其孤立因告别也为小诗以劳其志",
        "author": "宋庠",
        "content": "亲见乌衣竹马年，如何便学草楼仙。\n长安名利非真趣，好趁春膏种玉田。",
        "dynasty": "宋",
        "collection_info": null
    },
    {
        "title": "小疾请告",
        "author": "宋庠",
        "content": "昼枕高舂体不勤，客来犹復着纶巾。\n冒荣初牒无三最，宁是朝家予告人。",
        "dynasty": "宋",
        "collection_info": null
    },
    {
        "title": "祭春偶作呈通判职方",
        "author": "宋庠",
        "content": "关外春来亦可怜，平明箫鼓浊河边。\n殿门恩泽催幡胜，不预朝簪整八年。",
        "dynasty": "宋",
        "collection_info": null
    },
    {
        "title": "晏公丧过州北哭罢成篇二首  其一",
        "author": "宋庠",
        "content": "昔迎留守萧丞相，今哭谈经戴侍中。\n一代高情无觅处，落花残日九原风。",
        "dynasty": "宋",
        "collection_info": null
    },
    {
        "title": "晏公丧过州北哭罢成篇二首  其二",
        "author": "宋庠",
        "content": "故郡迎丧匝野悲，柳车丹旐共逶迆。\n泉涂自古无春色，可惜森森琼树枝。",
        "dynasty": "宋",
        "collection_info": null
    },
    {
        "title": "皇帝阁端午帖子词  其一",
        "author": "宋庠",
        "content": "吹律蕤宾动，乘离玉烛明。\n荐盘荆俗黍，颁饵汉祠羹。",
        "dynasty": "宋",
        "collection_info": null
    },
    {
        "title": "皇帝阁端午帖子词  其二",
        "author": "宋庠",
        "content": "宝轸流熏唱，仙壶永瑞曦。\n欲知人厉息，天报艾生迟。",
        "dynasty": "宋",
        "collection_info": null
    },
    {
        "title": "皇帝阁端午帖子词  其三",
        "author": "宋庠",
        "content": "宝典灵辰旧，皇居瑞应偏。\n冰纨能辟暑，丝缕解延年。",
        "dynasty": "宋",
        "collection_info": null
    },
    {
        "title": "皇帝阁端午帖子词  其四",
        "author": "宋庠",
        "content": "宫中命缕千丝合，阶下祥蓂五荚芳。\n汉殿桃枝先作印，楚人兰叶续为汤。",
        "dynasty": "宋",
        "collection_info": null
    },
    {
        "title": "皇帝阁端午帖子词  其五",
        "author": "宋庠",
        "content": "天关却暑金为狄，帝坐禳氛斗转枢。\n不似人间传节物，岁时长作辟兵符。",
        "dynasty": "宋",
        "collection_info": null
    },
    {
        "title": "皇帝阁端午帖子词  其六",
        "author": "宋庠",
        "content": "蕊宫琼构切昭回，五月嘉辰万寿杯。\n舜殿熏风琴裏散，汉闺明月扇中来。",
        "dynasty": "宋",
        "collection_info": null
    },
    {
        "title": "皇后阁端午帖子词  其一",
        "author": "宋庠",
        "content": "魏井开冰洁，齐宫献服新。\n宫门无暑气，犹许艾为人。",
        "dynasty": "宋",
        "collection_info": null
    },
    {
        "title": "皇后阁端午帖子词  其二",
        "author": "宋庠",
        "content": "朱索连荤种，仙缯篆秘符。\n谁知万灵贶，先日拥椒涂。",
        "dynasty": "宋",
        "collection_info": null
    },
    {
        "title": "皇后阁端午帖子词  其三",
        "author": "宋庠",
        "content": "鲜云瑞旭楼前晓，宝艾芳椒殿裏香。\n五数已知随地永，九重更自配天长。",
        "dynasty": "宋",
        "collection_info": null
    },
    {
        "title": "皇后阁端午帖子词  其四",
        "author": "宋庠",
        "content": "楚筒结糉金盘丽，班箑裁纨玉字轻。\n琥枕透蚊光不灭，瑶箱乳燕羽初成。",
        "dynasty": "宋",
        "collection_info": null
    },
    {
        "title": "皇后阁端午帖子词  其五",
        "author": "宋庠",
        "content": "篆桃刻印神图术，采药和丹宝笈功。\n欲验嘉辰蠲毒处，轻炎不入广寒宫。",
        "dynasty": "宋",
        "collection_info": null
    },
    {
        "title": "天人阁端午帖子词  其一",
        "author": "宋庠",
        "content": "令月辰标午，皇居物效祥。\n仙蒲九节长，宫树万年芳。",
        "dynasty": "宋",
        "collection_info": null
    },
    {
        "title": "天人阁端午帖子词  其二",
        "author": "宋庠",
        "content": "越簟轻裁玉，齐纨巧缕冰。\n宫中虽命节，何处有炎蒸。",
        "dynasty": "宋",
        "collection_info": null
    },
    {
        "title": "天人阁端午帖子词  其三",
        "author": "宋庠",
        "content": "汉家宫掖与天连，桃印金刀瑞气鲜。\n朱夏虽称五之日，皇图自乐万斯年。",
        "dynasty": "宋",
        "collection_info": null
    },
    {
        "title": "天人阁端午帖子词  其四",
        "author": "宋庠",
        "content": "金徒漏永乌犹渴，宝扇风徐雉欲飞。\n借问人间传綵缕，何如石上拂仙衣。",
        "dynasty": "宋",
        "collection_info": null
    },
    {
        "title": "答叶道卿",
        "author": "宋庠",
        "content": "纸尾勤勤问姓名，禁林依旧玷华缨。\n莫惊书录题臣向，便是当时刘更生。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "宋庠",
        "content": "飞锡眷瑶琴，行行望海阴。\n香花上都供，猿鸟故岩心。\n午钵凝斋剂，晨舟载梵音。\n庭柯旧桂子，依约半春林。",
        "dynasty": "宋",
        "collection_info": null
    },
    {
        "title": "同吴侍郎小园池上送杨端明归马上口占",
        "author": "宋庠",
        "content": "偶作河梁饯，翻为池上宾。\n归骖不忍驾，新月共留人。",
        "dynasty": "宋",
        "collection_info": null
    },
    {
        "title": "二月社日到都门见花卉初发",
        "author": "宋庠",
        "content": "走马东来冒驿尘，今年重识帝城春。\n自怜已作衰翁态，苑树宫花笑杀人。",
        "dynasty": "宋",
        "collection_info": null
    },
    {
        "title": "读党人篇",
        "author": "宋庠",
        "content": "陈蕃推席偏忧国，孟国囊头不祭神。\n一自太官供赛具，皇天无意福忠臣。",
        "dynasty": "宋",
        "collection_info": null
    },
    {
        "title": "春日会连舜宾别墅",
        "author": "宋庠",
        "content": "枌榆乡社转春蹊，坐荫芳林日欲西。\n触袖野花多自舞，避人幽鸟不成啼。",
        "dynasty": "宋",
        "collection_info": null
    },
    {
        "title": "季秋晓出题山光寺",
        "author": "宋庠",
        "content": "旦夕人语喧，泛舟北城曲。\n十里望禅剎，飘若尘外躅。\n是日秋宇高，清辉澹晨旭。\n林风唱残蜩，泽稗下饥鹄。\n野实迎露黄，川芜傲霜绿。\n循涯得微径，舍楫步幽麓。\n佛寺讶靓深，僧庐互重复。\n山气导真想，天香洗烦欲。\n嗟余秉微尚，丘壑返初服。\n失计蹈尘嚣，虚名玷缨毂。\n妄排金马门，谬草紫泥牍。\n温省专慎辞，中阶佐调餗。\n器偏固自倾，绠短良难续。\n何言一麾出，尚参九州牧。\n恩深无后疵，颜腼有余恧。\n孔训惩惮改，羲爻许频復。\n朅来清凈区，冀脱泥涂辱。\n醉象或可调，藩羝悔前触。\n万缘自我空，至道非外勖。\n聊谨三载期，吾得事栖伏。",
        "dynasty": "宋",
        "collection_info": null
    },
    {
        "title": "句  其一",
        "author": "宋庠",
        "content": "轩野龙催驭，尧宫鹤厌寒。",
        "dynasty": "宋",
        "collection_info": null
    },
    {
        "title": "句  其二",
        "author": "宋庠",
        "content": "草平天一色，风暖燕双高。",
        "dynasty": "宋",
        "collection_info": null
    },
    {
        "title": "句  其三",
        "author": "宋庠",
        "content": "羽毛丹穴种，头角玉麟儿。",
        "dynasty": "宋",
        "collection_info": null
    },
    {
        "title": "句  其四",
        "author": "宋庠",
        "content": "积高人上雍，昭配礼从周。",
        "dynasty": "宋",
        "collection_info": null
    },
    {
        "title": "句  其五",
        "author": "宋庠",
        "content": "花寒阴鹤警，霜草腐萤疏。",
        "dynasty": "宋",
        "collection_info": null
    },
    {
        "title": "句  其六",
        "author": "宋庠",
        "content": "露夕梨津饱，霜天蟹甲肥。",
        "dynasty": "宋",
        "collection_info": null
    },
    {
        "title": "句  其七",
        "author": "宋庠",
        "content": "筒分细细泉。",
        "dynasty": "宋",
        "collection_info": null
    },
    {
        "title": "句  其八",
        "author": "宋庠",
        "content": "竹坞度钟声。",
        "dynasty": "宋",
        "collection_info": null
    },
    {
        "title": "句  其九",
        "author": "宋庠",
        "content": "青牛恃力狂挨树。",
        "dynasty": "宋",
        "collection_info": null
    },
    {
        "title": "句  其一○",
        "author": "宋庠",
        "content": "冰萼琼华次第开。",
        "dynasty": "宋",
        "collection_info": null
    },
    {
        "title": "存目  其一",
        "author": "宋庠",
        "content": "诗题：庄献太后哀輓应制二首首句（全诗）：其一：宝慈垂母训，一纪御净除。\n地有占沙旧，天仍补石余。\n轩星沦夕纬，翟辂去宸居。\n异日金縢启，方知復辟书其二：肝仄身无掸，寒暄疾有加。\n灾生织女□，魂断濯龙车。\n廞翣浮辰旭，边箫咽螟霞。\n唯留长乐注，刊美在皇家。",
        "dynasty": "宋",
        "collection_info": null
    },
    {
        "title": "存目  其二",
        "author": "宋庠",
        "content": "诗题：庄惠太后挽歌应制二首首句（全诗）：其一：妫幄柔明训，尧闱保护贤。\n别居长乐寝，让给水衡钱。\n谨疾方加膳，收神亟去仙。\n宸襟增服纪，追报焕终天。\n其二：昔帝推嫔则，吾君頼母慈。\n陪陵汉家葬，异室箇宫祠。\n露暗星轩隠，天愁月御移。\n翟车参享路，无復庙中期。",
        "dynasty": "宋",
        "collection_info": null
    },
    {
        "title": "存目  其三",
        "author": "宋庠",
        "content": "诗题：送梵才大师归天台首句（全诗）：玉宇重来访旧游。",
        "dynasty": "宋",
        "collection_info": null
    },
    {
        "title": "存目  其四",
        "author": "宋庠",
        "content": "诗题：予自到岭外居岚瘴中未尝不以先死对治人人见其浩然若有所得者今岁在海外遇寒食困发家书想望松楸不能自理偶成此诗示儿子首句（全诗）：春日自明霁按：末句作诗示阿张，有注云：阿张，孟坚小字。",
        "dynasty": "宋",
        "collection_info": null
    },
    {
        "title": "存目  其五",
        "author": "宋庠",
        "content": "诗题：四月昌州奏圣祖殿下生芝草一本四茎及面有红光如悦怿之状首句（全诗）：昌之远地凝和气。",
        "dynasty": "宋",
        "collection_info": null
    },
    {
        "title": "春集东园赋得萼字",
        "author": "王洙",
        "content": "燕退朝事希，鸣驺出云阁。\n近游速朋彦，名园接闉郭。\n幽芳尚閒整，新樾已清漠。\n欢谈一坐倾，递饮百分涸。\n我亦醒而狂，遵溪纵行乐。\n晚驾方惜归，正巾坠香萼。",
        "dynasty": "宋",
        "collection_info": null
    },
    {
        "title": "赠狄国寅",
        "author": "王洙",
        "content": "每读梁公传，青编日屡开。\n神交慕英烈，自喜见云来。\n一命须朝禄，连章荐楚材。\n凡昇黄绶秩，世代乃身媒。",
        "dynasty": "宋",
        "collection_info": null
    },
    {
        "title": "戏改杜赠郑广文诗",
        "author": "王洙",
        "content": "景纯过官舍，走马不曾下。\n蓦地趁朝归，便遭官长駡。",
        "dynasty": "宋",
        "collection_info": null
    },
    {
        "title": "重建岘山羊侯祠歌",
        "author": "王洙",
        "content": "襄阳南出大路奔，小山曰岘名特尊。\n山形卑堕不峻极，屹若巨首临江濆。\n大山半空不成霍，绝水阙左非其亹。\n砠巅赑屃戴危石，箕踞曼衍罗芳荪。\n汉流长骛滨其足，东望瀰迆皆平原。\n槎头下瞰罟罶集，蔡洲近眺田园蕃。\n何物兹山匪秀出，得使今古闻听喧。\n自昔羊公好登览，山名直为贤者存。\n鹿门望楚镇区境，凤林冠盖延山樊。\n丹岩翠壁互幽胜，日月亏蔽烟岚屯。\n公胡遗彼而乐此，谈者未始聊诊论。\n吾谓圣达意超豁，高览便欲周干坤。\n孔登泰山小天下，阮升广武叹竖昏。\n会稽探穴禹书出，之罘望海云涛翻。\n此中风景亦虚远，极目见尽江山源。\n东吴未定劳机策，置酒啸咏纾忧烦。\n数顾润甫恤躬后，誓将百岁游清魂。\n对公盛德与山永，正唯湛辈如公言。\n今兹去公仅千载，凛然英气犹轩轩。\n我来追古一长息，旧迹废毁成悲吞。\n民豪占山童其木，嘉植不得容本根。\n利取薪苏积稛絭，粥之陶瓬供烧燔。\n羊公无庙忽不祀，但纵淫鬼歆牲蘩。\n中庭有碑即堕泪，至今观者怀仁恩。\n于民何诛不足问，非民忘德由官惛。\n下教邑里復祠宇，叙诸祭典跻之元。\n思仁爱树恭所茇，禁止樵伐修壖垣。\n且欲王命得守固，誊言状事驰九阍。\n书闻天子蒙报可，金石款刻垂后昆。\n使民永念古遗爱，勖尔风化常丕敦。",
        "dynasty": "宋",
        "collection_info": null
    },
    {
        "title": "来燕堂联句",
        "author": "王洙",
        "content": "无正文。",
        "dynasty": "宋",
        "collection_info": null
    },
    {
        "title": "句",
        "author": "王洙",
        "content": "槐杪青虫缒夕阳。",
        "dynasty": "宋",
        "collection_info": null
    },
    {
        "title": "存目",
        "author": "王洙",
        "content": "诗题：赠日本国僧首句：沧波泛瓶锡。",
        "dynasty": "宋",
        "collection_info": null
    },
    {
        "title": "佳城篇",
        "author": "狄遵度",
        "content": "佳城鬰鬰颓寒烟，孤雏乳兔号荒阡。\n夜卧北斗寒挂枕，木落霜拱雁连天。\n浮云西去伴落日，行客东尽随长川。\n干坤未死吾尚在，肯与蟪蛄论大年。",
        "dynasty": "宋",
        "collection_info": null
    },
    {
        "title": "和涣之深秋月夜书事",
        "author": "狄遵度",
        "content": "洞庭叶下凉飕飕，冻天顽白凝不流。\n圆月拟缺不忍缺，轻露欲浮终未浮。\n忆吹朱籁凤軿上，更采紫芝云峤陬。\n玉楼天半几千尺，珠树玲珑悬上头。",
        "dynasty": "宋",
        "collection_info": null
    },
    {
        "title": "雨",
        "author": "狄遵度",
        "content": "高林风怒雨声黑，小阁灯背人语阑。\n谁知云外月高照，定是叶间鶑最寒。\n时觉急飘愁未已，似闻徐滴喜初翻。\n骊驹北首榆关路，天晴烟树沙碛宽。",
        "dynasty": "宋",
        "collection_info": null
    },
    {
        "title": "登楼三首  其一",
        "author": "狄遵度",
        "content": "道之不行乘桴浮，赴河蹈海成今游。\n春归应到岭北树，日出先照天南楼。",
        "dynasty": "宋",
        "collection_info": null
    },
    {
        "title": "登楼三首  其二",
        "author": "狄遵度",
        "content": "羣山南走失所往，百川东逝兹其穷。\n天低水国疑将压，人过月塘愁欲空。",
        "dynasty": "宋",
        "collection_info": null
    },
    {
        "title": "登楼三首  其三",
        "author": "狄遵度",
        "content": "莎青石细浅见底，天空云淡无一毫。\n波间圆月照不动，海上清风来最高。",
        "dynasty": "宋",
        "collection_info": null
    },
    {
        "title": "咏芭蕉",
        "author": "狄遵度",
        "content": "植蕉低檐前，双丛对含雨。\n叶间求丹心，一日视百腑。\n胸中数寸赤，不惜为君吐。\n心尽腹亦空，况復霜雪苦。\n非无后凋意，柔脆不足御。",
        "dynasty": "宋",
        "collection_info": null
    },
    {
        "title": "看白云爱而成诗",
        "author": "狄遵度",
        "content": "秋风吹白云，触处自何谷。\n初犹半洞门，欻出遍岩腹。\n零落依水湄，片段挂枯木。\n余影透微白，灭迹混空绿。\n烟萝自蘙密，岛溆徒萦曲。\n安知苍梧野，下覆猿鸟哭。\n谁能久徘徊，返顾视黄鹄。",
        "dynasty": "宋",
        "collection_info": null
    },
    {
        "title": "谒孔先生",
        "author": "狄遵度",
        "content": "月出高树枝，影动酒樽处。\n树深月色薄，稍以灯火助。\n主人喜我过，斟酌亦云屡。\n于时幸无累，所谈非近务。\n凉风自远至，清景淡吾虑。\n方期西山秋，历览陪杖屦。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "程戡",
        "content": "归骑翩翩去路赊，鬰葱佳气望天涯。\n艰危剑阁三千里，惠爱刀州十万家。\n龙尾道边瞻日彩，鹿头关外别春华。\n金明扈从宸游处，休忆连年泛浣花。",
        "dynasty": "宋",
        "collection_info": null
    },
    {
        "title": "送钤辖馆使王公",
        "author": "靳宗",
        "content": "再任坤维报政成，紫泥恩诏下神京。\n摇鞭有客添归兴，折柳何人不怆情。\n杜宇江山经鸟道，海棠池馆忆龟城。\n尊前执手难收泪，投分从来比弟兄。",
        "dynasty": "宋",
        "collection_info": null
    },
    {
        "title": "留题新建五云亭",
        "author": "章岷",
        "content": "卧龙东岭冠云霞，亭面溪流对若耶。\n秋霁独先初夜月，春阴见尽满城花。\n疏篁遶槛栖寒雀，乔木依檐泊暮鸦。\n红烛未残宾已醉，倚风歌管到人家。",
        "dynasty": "宋",
        "collection_info": null
    },
    {
        "title": "春日独登蓬莱阁",
        "author": "章岷",
        "content": "郡阁高檐半纳云，危栏徙倚惜芳辰。\n澄潮迭嶂新经雨，啼鸟开花各为春。\n案有笺毫难赋景，席无歌管懒邀宾。\n自怜莫厌登临数，即是葵丘代戍人。",
        "dynasty": "宋",
        "collection_info": null
    },
    {
        "title": "钓台",
        "author": "章岷",
        "content": "乘兴访遗基，扁舟宿烟渚。\n水凈写天形，山空答人语。\n风篁自成韵，霜叶纷如雨。\n寒亭暮响清，饥猿夜啼苦。\n疑将洞府接，似与人寰阻。\n不羡重城中，喧喧听笳鼓。",
        "dynasty": "宋",
        "collection_info": null
    },
    {
        "title": "陪范公登承天寺竹阁",
        "author": "章岷",
        "content": "古寺依山起，幽轩对竹开。\n翠阴当昼合，凉气逼人来。\n夜影疏排月，秋鞭瘦竹苔。\n双旌容託乘，此地举茶杯。",
        "dynasty": "宋",
        "collection_info": null
    },
    {
        "title": "送梵才大师归天台",
        "author": "章岷",
        "content": "故山萝蔓锁云扉，几夕扁舟已梦归。\n莲社招贤移岁月，芝岩编句满珠玑。\n金刀拥雪新雕鬓，香祴欺兰旧赐衣。\n后夜吴门对霜月，怀师余意在琴徽。",
        "dynasty": "宋",
        "collection_info": null
    },
    {
        "title": "如归亭",
        "author": "章岷",
        "content": "邑境人歌令尹贤，构亭裁址俯清涟。\n风高送目帆侵日，秋霁凭阑水接天。\n越茗似云邀客试，吴莼如线佐庖鲜。\n政余授馆多投辖，费尽公田种秫钱。",
        "dynasty": "宋",
        "collection_info": null
    },
    {
        "title": "六月吟",
        "author": "龚宗元",
        "content": "曦轮猎野枯杉松，火焚泰华云如峰。\n天地炉中赤烟起，江湖喣沫烹鱼龙。\n生狞渴兽唇焦断，峻翮无声落晴汉。\n饥民逃生不逃热，血迸背皮流若汗。\n玉宇清宫彻罗绮，渴嚼冰壶森贝齿。\n炎风隔断真珠帘，池口金龙吐寒水。\n象床珍簟凝流波，琼楼待月微酣歌。\n王孙昼夜纵娱乐，不知苦热还如何。",
        "dynasty": "宋",
        "collection_info": null
    },
    {
        "title": "夜宴",
        "author": "龚宗元",
        "content": "兔魄侵阶夜三刻，蜀锦堆香花院窄。\n风动帘旌玳瑁寒，露垂虫网珍珠白。\n美人匝席罗弦管，绮幄云屏炉麝暖。\n只恐金壶漏水空，不怕鸾觞琥珀满。\n劝君莫负秉烛游，曾见古人伤昼短。",
        "dynasty": "宋",
        "collection_info": null
    },
    {
        "title": "赠处士林逋",
        "author": "龚宗元",
        "content": "高蹈遗尘蜕，含华傲素园。\n璜溪频下钓，蕙帐不惊猿。\n养浩时清啸，忘机只寓言。\n几回生蝶翅，明月在西轩。",
        "dynasty": "宋",
        "collection_info": null
    },
    {
        "title": "送陈君子之四明",
        "author": "龚宗元",
        "content": "短亭祖帐接平川，柳拂回波繫画船。\n渐向落晖分绣袖，忍听离曲怨鵾弦。\n云连稽岭应怀古，路近花源好访仙。\n那更凭高望天际，江堤烟重草绵绵。",
        "dynasty": "宋",
        "collection_info": null
    },
    {
        "title": "捣砧词",
        "author": "龚宗元",
        "content": "星河耿耿寒烟浮，白龙衔月临霜楼。\n谁家砧弄细腰杵，一声捣破江城秋。\n双桐老翠堕金井，高低冷逐西风紧。\n静如秋籁暗穿云，天半惊鸿断斜影。\n哀音散落愁人耳，何处离情先唤起。\n长信宫中叶满阶，洞庭湖上波平水。\n万里征夫眠未成，摇风捣月何丁丁。\n楚关秦岭有归客，一枕夜长无限情。",
        "dynasty": "宋",
        "collection_info": null
    },
    {
        "title": "送僧归护国寺",
        "author": "张肃",
        "content": "去谒吾君遇太平，太平明主重南能。\n不关名利真开士，却返林泉伴野僧。\n御赐白金为长物，身归青嶂策枯藤。\n只应待到天台日，斋炷檀烟定有灯。",
        "dynasty": "宋",
        "collection_info": null
    },
    {
        "title": "题钓台",
        "author": "邵炳",
        "content": "光武休戈诏子陵，高台时暂别烟汀。\n当时四海皆臣妾，独有先生占客星。",
        "dynasty": "宋",
        "collection_info": null
    },
    {
        "title": "酬通判杨殿丞名霖岩洞",
        "author": "邵炳",
        "content": "云峰千仞对吾庐，洞古名新郡守书。\n须信神灵知受赐，先兴霖雨远随车。",
        "dynasty": "宋",
        "collection_info": null
    },
    {
        "title": "莲花峰",
        "author": "林杞",
        "content": "天开八叶莲花峰，神龟引子巢其中。\n千年皮骨老化石，玉色不与凡工同。",
        "dynasty": "宋",
        "collection_info": null
    },
    {
        "title": "游碧落洞",
        "author": "王陶",
        "content": "寻幽碧落外，此境真洞天。\n乳窦穿碧涧，葆树蒙塞烟。\n迹与氛𡏖绝，身亡名利缠。\n日暮懒回首，迟拍洪崖肩。",
        "dynasty": "宋",
        "collection_info": null
    },
    {
        "title": "北牖洞",
        "author": "孙抗",
        "content": "旧驻东方骑，因题北牖名。\n来须风作御，去认斗为城。\n日气晚方到，云收寒易生。\n予心匪游衍，拱北振华缨。",
        "dynasty": "宋",
        "collection_info": null
    },
    {
        "title": "白雀洞",
        "author": "孙抗",
        "content": "禽贵羽毛洁，地怜岩壑幽。\n名非华阴冻，景似秀林秋。\n不睹音尘继，空惊岁月遒。\n何如颍川凤，千古冠缇油。",
        "dynasty": "宋",
        "collection_info": null
    },
    {
        "title": "南华洞",
        "author": "孙抗",
        "content": "峭径入苍烟，他山尽一拳。\n上盘朱鸟翼，中寓漆园仙。\n清可携壶赏，凉堪拂石眠。\n九疑生接境，曾此按熏弦。",
        "dynasty": "宋",
        "collection_info": null
    },
    {
        "title": "朝阳洞",
        "author": "孙抗",
        "content": "险绝信天开，春萝荫古苔。\n不愁云影闭，先得日光来。\n片石充棋局，凉坡递酒杯。\n东风偏着意，草木烂成堆。",
        "dynasty": "宋",
        "collection_info": null
    },
    {
        "title": "嘉莲洞",
        "author": "孙抗",
        "content": "地应连海眼，终古蓄寒泉。\n四列青苍壁，双开菡萏莲。\n已嗟真赏去，犹讶昔香传。\n未媿东林下，霜葩社众贤。",
        "dynasty": "宋",
        "collection_info": null
    },
    {
        "title": "夕阳洞",
        "author": "孙抗",
        "content": "尘寰虽未远，颢气觉偏滋。\n日落鸟归去，秋高风劲时。\n吟余下天籁，坐久凛冰肌。\n信是栖幽境，凉蟾照履綦。",
        "dynasty": "宋",
        "collection_info": null
    },
    {
        "title": "栖霞洞",
        "author": "孙抗",
        "content": "宽踰城阙峻瑶魁，万壑吟风四壁苔。\n不独云霞可招隠，溪流常送落花来。",
        "dynasty": "宋",
        "collection_info": null
    },
    {
        "title": "岘山",
        "author": "孙抗",
        "content": "天下名山数南国，岘首首推襄汉域。\n前年假节使湖外，道出铜鞮一攀陟。\n檀溪西下烟雨繁，梦泽南迴云雾织。\n绝壁颓岩画障开，阳林杂蘤天光逼。\n飘然不减京台乐，城阙弦歌野耕植。\n借问人心谁见思，云来远庇羊公德。\n乃知仁爱与山俱，奚用沈碑衒金刻。\n追询耆旧访祠宇，迟拜丹青纪聪直。\n佛蓝神馆鬰相望，独此寂寥遗肸饰。\n栾公燕国戚藩佐，朱邑桐乡啬夫职。\n居民立社中诏嘉，抚旧劝来区淑慝。\n指期还台首章奏，立使閟宫膋血食。\n半途得郡旋治中，迴睇凤林空太息。\n仙郎作镇未朞月，起废补亡罄心力。\n凡予所欲尘黈聪，文符一一条其极。\n庚桑畏垒既禋荐，鲁国灵光亦颠踣。\n由晋至今更几秋，隼画干旟熊伏轼。\n但矜□□□形胜，谁祀贤人思物色。\n公当□□乃□□，只□徊翔预伦□。\n汉波平远山巍然，共仰羊王誉充□。",
        "dynasty": "宋",
        "collection_info": null
    },
    {
        "title": "和孔司封题蓬莱阁",
        "author": "赵諴",
        "content": "龙卧山形滴翠微，翚飞阁势构空危。\n六鳌不是湖中蛰，一岛疑从海上移。\n屏障笺毫吟咏处，神仙罗绮燕游时。\n自惭为吏非香案，又蹑云梯从使麾。",
        "dynasty": "宋",
        "collection_info": null
    },
    {
        "title": "游云门寺",
        "author": "赵諴",
        "content": "竟夕雨声寒，黎明日气暄。\n峰峦添积润，溪涧涨新痕。\n钟鼓连三寺，杉松共一邨。\n不须游赏徧，丽句满清轩。",
        "dynasty": "宋",
        "collection_info": null
    },
    {
        "title": "游天衣寺",
        "author": "赵諴",
        "content": "世称幽景属金仙，若是精蓝岂妄传。\n涧涌双泉雷出地，山围四面管窥天。\n唐僧手泽神毫健，梁帝宸恩宝器妍。\n今日喜偿平昔志，更逢闽客此安禅。",
        "dynasty": "宋",
        "collection_info": null
    },
    {
        "title": "游戒珠寺",
        "author": "赵諴",
        "content": "欲游城郭应难遍，每访湖山亦自劳。\n坐致眼前无限景，僧房寄处蕺峰高。",
        "dynasty": "宋",
        "collection_info": null
    },
    {
        "title": "毘蓝岩",
        "author": "盛奇",
        "content": "别开洞壑翠微齐，萝薜云深路转迷。\n一榻繁阴炎扫午，六秋岩畔足幽栖。",
        "dynasty": "宋",
        "collection_info": null
    },
    {
        "title": "和范公同章推官登承天寺竹阁",
        "author": "阮逸",
        "content": "竹石寒相倚，云窗晓共开。\n闲身方外去，幽意静中来。\n坠响风随箨，移阴日上苔。\n迟留秋更夜，待月露盈杯。",
        "dynasty": "宋",
        "collection_info": null
    },
    {
        "title": "句",
        "author": "阮逸",
        "content": "易立泰山石，难枯上林柳。",
        "dynasty": "宋",
        "collection_info": null
    },
    {
        "title": "存目",
        "author": "阮逸",
        "content": "诗题：题竹阁首句：僧阁倚寒竹。",
        "dynasty": "宋",
        "collection_info": null
    },
    {
        "title": "寺中闻射因成",
        "author": "丘浚",
        "content": "殿宇时闻燕雀喧，虚庭尽日少人行。\n孤吟独坐情何限，时喜风传中鹄声。",
        "dynasty": "宋",
        "collection_info": null
    },
    {
        "title": "仪真太守召看牡丹",
        "author": "丘浚",
        "content": "何事化工情愈重，偏教此卉大妖妍。\n王孙欲种无余地，颜巷安贫欠买钱。\n晓槛竞开香世界，夜阑谁结醉因缘。\n须知村落桑耘处，田叟饥耕妇不眠。",
        "dynasty": "宋",
        "collection_info": null
    },
    {
        "title": "赠五羊太守",
        "author": "丘浚",
        "content": "碧睛蛮婢头蒙布，黑面胡儿耳带环。\n几处楼台皆枕水，四周城郭半围山。",
        "dynasty": "宋",
        "collection_info": null
    },
    {
        "title": "秩满寄茅山道友",
        "author": "丘浚",
        "content": "鸣凤相邀览德辉，松萝从此与心违。\n孤峰万仞月正照，古屋数间人未归。\n欲助唐虞开有道，深惭巢许劝忘机。\n明朝又引轻帆去，紫朮年年空自肥。",
        "dynasty": "宋",
        "collection_info": null
    },
    {
        "title": "题圣果寺介亭诗",
        "author": "丘浚",
        "content": "金商肃肃淬龙渊，白晓挥开东北天。\n天孙引下翡翠烟，层层堆列参井边。\n便于裸壤蟠危巅，城雉岧峣暗接连。\n地祇欲夸融结权，藓花斸破蛰虫迁。\n皮刳骨露判混元，一支一节相贯穿。\n洞庭波浪彻底干，驱来不用暴秦鞭。\n大者臲尯下腾骞，尊卑序立鸿雁联。\n欲觐曜宝礼法专，貘豹甝虎竞差肩。\n禀命踧蹜未敢前，精神张王腰挛拳。\n霸臣纳土穷海堧，怪状埋没几百年。\n中和有美既争先，磷磷丹漆排雕椽。\n太守择之继曩贤，念此嵌空清且坚。\n遽于峭绝创墀轩，名之以介非徒然。\n介是长男变初世，六二爻辞藴深秘。\n重门待暴乃其卦，未兆未萌堪畏避。\n公性中正仍尽瘁，悔吝何忧忧道义。\n道义兴行皇纲备，乃是择之之本志。\n平湖巨浸六幕宽，此时非独图宴憙。\n暑月芙蓉秋月涛，截断风光千百里。\n鹏云沆瀣南北透，离朱瞪目旷倾耳。\n料公岂恋苇苕地，才业施为自兹始。\n或借前筯或赤棰，式遏蛮戎顺文轨。\n炎上润下火兼水，无燥无烈无圮毁。\n张衡巧制尘灰纍，八虬困睡金丸止。\n劝公速为苍生起，起辅垂裳圣天子。\n永永勋庸辉信史，此亭万古镇星纪。",
        "dynasty": "宋",
        "collection_info": null
    },
    {
        "title": "咏钱塘",
        "author": "丘浚",
        "content": "南屏高瞰府城西，画舸千艘共醉迷。\n四柱台边烟是幕，百花桥畔葑连堤。\n龙檀咽路迎舆隼，绮绣登山污粉题。\n暮色沈沈郛郭闭，宝灯辉映梵天低。",
        "dynasty": "宋",
        "collection_info": null
    },
    {
        "title": "登西湖北楼  其一",
        "author": "丘浚",
        "content": "寻游心绪忍阑珊，高处重登始是观。\n晚吹划开三面碧，晨曦收住一天寒。\n南屏洞户萝阴合，东极鳌峰雪浪漫。\n远近声形穷不得，离朱师旷漫凭栏。",
        "dynasty": "宋",
        "collection_info": null
    },
    {
        "title": "登西湖北楼  其二",
        "author": "丘浚",
        "content": "澄霁无涯混一区，似开尘网到华胥。\n图抨水墨烟昏处，国占清凉月上初。\n云梦泽宽城邑远，华严川好酒胥疏。\n祇期摆脱名缰了，来约真仙傍此居。",
        "dynasty": "宋",
        "collection_info": null
    },
    {
        "title": "句  其一",
        "author": "丘浚",
        "content": "春云片片揭新绵。",
        "dynasty": "宋",
        "collection_info": null
    },
    {
        "title": "句  其二",
        "author": "丘浚",
        "content": "丑却天下美人面，正得世间君子心。",
        "dynasty": "宋",
        "collection_info": null
    },
    {
        "title": "句  其三",
        "author": "丘浚",
        "content": "阶上腥臊堆蚬子，口中浓血吐槟榔。",
        "dynasty": "宋",
        "collection_info": null
    },
    {
        "title": "句  其四",
        "author": "丘浚",
        "content": "风腥蛮市合，日上瘴云红。",
        "dynasty": "宋",
        "collection_info": null
    },
    {
        "title": "句  其五",
        "author": "丘浚",
        "content": "郭京杨式刘无忌，皆在东南卧白云。",
        "dynasty": "宋",
        "collection_info": null
    },
    {
        "title": "行次凤州",
        "author": "李之才",
        "content": "去年三月洛城游，今日寻春到凤州。\n欲托双鱼附归信，嘉陵江水不东流。",
        "dynasty": "宋",
        "collection_info": null
    },
    {
        "title": "奉答懃师山中见寄",
        "author": "李之才",
        "content": "羡子幽栖地，空山十月天。\n清檐朝饭后，寒壁夜深禅。\n霜树留残果，冰崖断旧泉。\n刘雷好为社，邑客有谁贤。",
        "dynasty": "宋",
        "collection_info": null
    },
    {
        "title": "和运司园亭 西园",
        "author": "孙甫",
        "content": "外台富园池，兹焉甲西南。\n异花间棠梅，良木森楩楠。\n飘飘壶中仙，亹亹物外谈。\n联毫赋诗题，刻石留翠龛。",
        "dynasty": "宋",
        "collection_info": null
    },
    {
        "title": "和运司园亭 玉溪堂",
        "author": "孙甫",
        "content": "华堂殿方池，雅名题玉溪。\n南荣翠樾阴，北望花岛低。\n时闻细泉鸣，间或幽鸟啼。\n深宜世外人，冥坐窥天倪。",
        "dynasty": "宋",
        "collection_info": null
    },
    {
        "title": "和运司园亭 雪峰楼",
        "author": "孙甫",
        "content": "金谷计浩穰，山水志契阔。\n晴空倚危楼，快对西山雪。\n胸中浩气充，物外嚣尘绝。\n无事坐清吟，远岫窗中列。",
        "dynasty": "宋",
        "collection_info": null
    },
    {
        "title": "和运司园亭 海棠轩",
        "author": "孙甫",
        "content": "高轩瞰方池，澄波隔琐窗。\n中岛植奇花，鲜逾濯锦江。\n水府集羣仙，红云罩翠幢。\n画图入禁庭，荣耀知无双。",
        "dynasty": "宋",
        "collection_info": null
    },
    {
        "title": "和运司园亭 月台",
        "author": "孙甫",
        "content": "俗流嗜喧卑，世才务高洁。\n筑台仅踰寻，清夜延明月。\n四垂天幕低，千里蟾光发。\n美人□□才，裁赋何清绝。",
        "dynasty": "宋",
        "collection_info": null
    },
    {
        "title": "和运司园亭 翠锦亭",
        "author": "孙甫",
        "content": "森森栋梁材，骈空翥鸾凤。\n危亭构其间，曾不碍梁栋。\n檐阴织翠纹，砌溜谐清弄。\n摊饭宜昼眠，一枕华胥梦。",
        "dynasty": "宋",
        "collection_info": null
    },
    {
        "title": "和运司园亭 潺玉亭",
        "author": "孙甫",
        "content": "回环引细泉，泉声漱檐底。\n美哉知者心，清通乐流水。\n琤琮戛鸣球，淅沥泛绿绮。\n尘虑无由得，何须洗双耳。",
        "dynasty": "宋",
        "collection_info": null
    },
    {
        "title": "和运司园亭 茅庵",
        "author": "孙甫",
        "content": "结茅作禅庵，不卑亦不广。\n地占官府雄，盘基才袤丈。\n几席供燕閒，松筠助萧爽。\n座有逍遥公，虚中息尘想。",
        "dynasty": "宋",
        "collection_info": null
    },
    {
        "title": "和运司园亭 水阁",
        "author": "孙甫",
        "content": "小阁联雪峰，凭栏憙幽玩。\n红接海棠洲，绿对篔筜岸。\n有时开罇罍，波影侵几案。\n何须架长虹，然后冲霄汉。",
        "dynasty": "宋",
        "collection_info": null
    },
    {
        "title": "和运司园亭 小亭",
        "author": "孙甫",
        "content": "萧森玉溪南，小亭屹相向。\n使华双轺车，禅境二方丈。\n固将物理齐，室隘志自广。\n松竹周四檐，足以备幽赏。",
        "dynasty": "宋",
        "collection_info": null
    },
    {
        "title": "句",
        "author": "孙甫",
        "content": "衰病自怜无酒趣，尘容犹頼有诗情。",
        "dynasty": "宋",
        "collection_info": null
    },
    {
        "title": "顺祀诗",
        "author": "宋祁",
        "content": "孰顺其祀，明明天子。\n天子谦让，诏羣臣其议。\n惟章献、章懿，遂祔先帝。\n宜索而典，而古而今。\n顺考攸宜，慰我孝心。\n羣臣稽首，不远厥成。\n伊先猷是程，伊大孝是经。\n匪祥符孰从，则莫我京。\n三代庙寝，止一帝后。\n汉制已迁，儒臣罔究。\n礼缺不称，因朴趋陋。\n亲靡祔尊，神挈斯佑。\n帝曰俞哉，予奉二慈。\n匪曰无典，实成训是依。\n促灼尔龟，爰蕝尔仪。\n琢金追玉，昭款信辞。\n不敢先后，惟以顺跻。\n孟冬十月，大飨其时。\n朕不惮勤，于庭遣之。\n吉日辛酉，帝自文德。\n至于大庆，奉宝授册。\n永怀劬劳，孝贯天极。\n虞宾在位，百官承式。\n显显太岁，惟册宝是将。\n和鸾有容，龙旗孔扬。\n既至于庙，是承是告。\n奉迁后主，合侑文考。\n有主则止，有匹得行。\n遂旅豆笾，以及芼牲。\n明水太羹，有飶有澄。\n鼓钟钦钦，鼓瑟鼓琴。\n考悦妣安，蠲我德音。\n德音惟何，帝受纯嘏。\n不专斯飨，用赦天下。\n开释罪辜，赐逮九军。\n一人作孝，庶邦蒙仁。\n礼非天作，托始于圣。\n圣克正始，万世攸定。\n作述交善，神人胥庆。\n天谓皇帝，既付所覆。\n帝克孝治，奉亲以侑。\n其收丕祺，蕃衍后昆。\n万有亿年，继继存存。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 嗣崧诗 其一",
        "author": "宋祁",
        "content": "彼岳惟崧，天作其神。\n嗣生我公，我公斤斤。\n嘉猷矢陈，柄国之均。\n帝亲命之，纂成前人。\n不显其道，惟申是保。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 嗣崧诗 其二",
        "author": "宋祁",
        "content": "公迈厥德，祗祗翼翼。\n柔嘉而直，模我彝伦。\n揉我方国，施于夷貊。\n百度是毗，庶绩允熙。\n罔敢不恪，惟公是若。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 嗣崧诗 其三",
        "author": "宋祁",
        "content": "帝诏执事，彻申土疆，衍沃腴良。\n赋舆溱溱，莫乐于申。\n昔在四岳，佑尧象禹，为国心膂。\n受民作邦，于今以光。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 嗣崧诗 其四",
        "author": "宋祁",
        "content": "帝告于公，绍胥尔宇。\n宪是文武，如申如甫，为周之辅。\n诞锡尔祉，惟申甫是似。\n乘车错衡，淑施英英，式遄其荣。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 嗣崧诗 其五",
        "author": "宋祁",
        "content": "公拜稽首，敢扬王休。\n祈天之久，为天子万寿。\n彼岳盘盘，松柏丸丸，公福禄实蕃。\n有崇而冈，有大而陵，公寿考是承。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 许康诗 其一",
        "author": "宋祁",
        "content": "许丽而康，岳孙奠之。\n曰公之屏，实维似之。\n公徒增增，朱綅绿縢。\n不戁不惊，钩膺镂锡。\n称娖颜行，哕焉绥章。\n总我列侯，式时南疆。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 许康诗 其二",
        "author": "宋祁",
        "content": "公之相攸，孔乐于许。\n其原膴膴，其川吁吁。\n有芃禾麻，有京稷黍。\n薮焉麋麕，渚焉鲂鱮。\n有李有桃，有柘有檀。\n树我之园，令居则安。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 许康诗 其三",
        "author": "宋祁",
        "content": "公视于庭，师兵翼翼，孔武有力。\n公适于府，陪卿髦士，罔不就绪。\n公宴于堂，嘉宾我从。\n琴瑟鼓钟，或揳或摐。\n静好铿锵，万舞有容。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 许康诗 其四",
        "author": "宋祁",
        "content": "左拂其殽，炰鼈燔羔，给鲜于庖。\n右烹其蔌，笋菭蒲葅，柔嘉惟馥。\n旨酒且多，其饮温克。\n摄尔攸仪，侑公宴嬉。\n俾胖而乐，俾艾而耆。",
        "dynasty": "宋",
        "collection_info": null
    },
    {
        "title": "上许州吕相公嗣崧许康诗二首 许康诗 其五",
        "author": "宋祁",
        "content": "明明天子，股肱一体。\n于蕃于宣，邦人咸喜。\n主芣之山，浚{氵冀}之渠。\n弗童而材，弗竭而渔。\n皇惠斯人，俾公焉依。\n公报其成，帝曰还归。",
        "dynasty": "宋",
        "collection_info": null
    },
    {
        "title": "夜直省舍",
        "author": "宋祁",
        "content": "省舍诸吏休，前轩成独步。\n月色凈牟首，星痕隠温树。\n稍听班马鸣，犹见昏鸦度。\n索居易兴感，幽抱邈谁晤。\n自问游落姿，胡撄文墨务。\n企欢无剩娱，即事有盈虑。\n远寄江海心，冷风傥能御。",
        "dynasty": "宋",
        "collection_info": null
    },
    {
        "title": "省舍晚景",
        "author": "宋祁",
        "content": "日稷城阴生，尘露稍云歇。\n密树抱烟沈，高禽映天没。\n外物既不扰，清机亦徐发。\n何意羲皇风，吹我襟袖末。\n少驻北堂陲，娟娟待明月。",
        "dynasty": "宋",
        "collection_info": null
    },
    {
        "title": "正言田学士况书言上庠祭酒厅北轩予所种竹滋茂",
        "author": "宋祁",
        "content": "昔承上庠乏，莳竹北堂轩。\n饬吏勤浸灌，冉冉荣孤根。\n日晏到官下，对赏忘尘喧。\n海月影宵戺，天风籁晨颠。\n去年主人斥，负谤为淮藩。\n后来异好尚，欲诿不敢宣。\n何幸觏时哲，乃加封殖恩。\n千里走书驿，语竹遥相存。\n不才好冷局，异日期归旋。\n千万屏剪伐，勿令孤愿言。",
        "dynasty": "宋",
        "collection_info": null
    },
    {
        "title": "仲夏愆雨穉苗告悴辄按先帝诏书绘龙请雨兼祷霍山淮渎二祠戊寅蒇祀己卯获雨谨成喜雨诗呈官属",
        "author": "宋祁",
        "content": "盛夏挟骄阳，于以构炎熯。\n歊尘坌天盖，烈御煽云汉。\n稻颖茁然秀，涸流不胜灌。\n田畯恤岁功，释耒共愁叹。\n太守忝农使，闭阁重惭惋。\n曾是谬政纲，曾是滥囚犴。\n一食三失匕，冀亦思过半。\n驰祝诉羣望，愿以身塞谴。\n先帝隠民癠，致和格灵变。\n图龙着绘法，令甲布州县。\n愚计不知出，奉行安敢慢。\n外日筑层坛，丙夜封舒雁。\n奉匜再三跪，信辞靡虚荐。\n幸勿为龙羞，敢不报神眷。\n翼日耿弗寐，徂野视宵奠。\n幽血粲静蠲，执事便传讚。\n薄诚蒙昭享，距跃私自忭。\n回车未及税，云油默焉徧。\n穷海遂涔涔，笼山兹漫漫。\n旱麓众卉苏，焦原暍氛散。\n寸苗蔚如揠，新波鳞欲涣。\n何意一溉窘，有望千箱衍。\n揆予乏嘉绩，圣诏仰成宪。\n恤祀神罔恫，昏作人胥劝。\n抒藻拙言词，窃用慰羣掾。",
        "dynasty": "宋",
        "collection_info": null
    },
    {
        "title": "长葛道中作寄侍读梅给事",
        "author": "宋祁",
        "content": "仲春告言归，道次古长葛。\n水穷既舍舟，仆具始脂辖。\n南登高原望，天宇莽庨豁。\n溱{氵冀}澹无波，芣騩森相轧。\n春鸠日夜鸣，阳膏浅深达。\n田畯挈壶浆，稚子勤襫袯。\n驱牛洒先稑，趣车载输秸。\n郊柘色欣欣，梢沟流活活。\n县官恩泽美，农节未尝夺。\n贤牧谨诏书，民隠罔遗察。\n射蠲赘聚劳，赋检诛求猾。\n我亦占一廛，闻兹慰饥渴。\n矢诗虽不多，要附许风末。",
        "dynasty": "宋",
        "collection_info": null
    },
    {
        "title": "去郡作",
        "author": "宋祁",
        "content": "解龟淮阳区，浮鹢暮春月。\n州民拥前道，重为使君别。\n尊酒却略跪，丝管参差发。\n共谓君此行，宠命焕朝节。\n进伏丹泥戺，勉之奋芳烈。\n使君惭且嗟，处躬素衷拙。\n虽尔荷赐环，安敢冀荣辙。\n顿首谢上毕，行当避时杰。\n愿移邦人爱，孤根保勿伐。",
        "dynasty": "宋",
        "collection_info": null
    },
    {
        "title": "寿州十咏 熙熙阁",
        "author": "宋祁",
        "content": "东谯已自高，復此构层宇。\n谁谓淮南远，风物美无度。\n飞岑纳昼碧，流月遗宵素。\n揆予乏仙气，楼居庶可慕。",
        "dynasty": "宋",
        "collection_info": null
    },
    {
        "title": "寿州十咏 白莲堂",
        "author": "宋祁",
        "content": "堂皇敞而华，檐牙照池水。\n钿叶矗新团，玉莩粲繁蘤。\n游鳞竟泼泼，幽石仍齿齿。\n寄言采秋芳，何必涉江涘。",
        "dynasty": "宋",
        "collection_info": null
    },
    {
        "title": "寿州十咏 春晖亭",
        "author": "宋祁",
        "content": "涉园憇何处，道左荫华榱。\n幽寻乏朋往，胜晤徒自知。\n文禽弄不歇，惠风至无期。\n含情重徙倚，物色到霞霏。",
        "dynasty": "宋",
        "collection_info": null
    },
    {
        "title": "寿州十咏 式燕亭",
        "author": "宋祁",
        "content": "使君班春还，于焉衎吾属。\n四阿住翚棘，聊以便凉燠。\n栋表飞云逝，题端邀月宿。\n无德与斯人，式宴良自恧。",
        "dynasty": "宋",
        "collection_info": null
    },
    {
        "title": "寿州十咏 秋香亭",
        "author": "宋祁",
        "content": "兰菊被秋坂，危宇冠层巅。\n杂树自隠日，修条争刺天。\n石斜苔附秀，樛穷蔓倒悬。\n撷英欲谁遗，伫立徒娟娟。",
        "dynasty": "宋",
        "collection_info": null
    },
    {
        "title": "寿州十咏 狎鸥亭",
        "author": "宋祁",
        "content": "昔人有机心，鸥鸟舞不下。\n太守心异昔，寒灰与时化。\n尔既不我猜，余亦无尔诈。\n随波以全躯，于兹伴多暇。",
        "dynasty": "宋",
        "collection_info": null
    },
    {
        "title": "寿州十咏 齐云亭",
        "author": "宋祁",
        "content": "肇允缔层宇，岧岧少城隈。\n凭轩肄师孑，中坐合宾罍。\n白日披霞上，苍山障雾回。\n眷言西北道，吾师安在哉。",
        "dynasty": "宋",
        "collection_info": null
    },
    {
        "title": "寿州十咏 望仙亭",
        "author": "宋祁",
        "content": "尝闻淮南王，鸡犬从此去。\n至今山头石，马迹尚有处。\n使臣辞从官，终日绝尘虑。\n望望云汉间，想见宾天驭。",
        "dynasty": "宋",
        "collection_info": null
    },
    {
        "title": "寿州十咏 清涟亭",
        "author": "宋祁",
        "content": "烟篠环曲堤，飞轩俯幽渚。\n水容静可鉴，倒见城头树。\n青蒲矗尔秀，白鸟瞥然去。\n胜晤与时新，遂歌奚能叙。",
        "dynasty": "宋",
        "collection_info": null
    },
    {
        "title": "草木杂咏五首 楠",
        "author": "宋祁",
        "content": "童童挺十寻，一盖摩空绿。\n斜月碍枝回，凉烟附叶宿。\n拙斧无妄加，要经匠者目。",
        "dynasty": "宋",
        "collection_info": null
    },
    {
        "title": "草木杂咏五首 藤",
        "author": "宋祁",
        "content": "虺蔓相结蟠，虬梢互回屈。\n纷若未契绳，繁如已纶綍。\n峭格外团阴，尤堪庇炎日。",
        "dynasty": "宋",
        "collection_info": null
    },
    {
        "title": "草木杂咏五首 橼",
        "author": "宋祁",
        "content": "绀实纷纍纍，柔柯缓若若。\n叶以代新陈，花仍开续落。\n味虽不常御，香能破酲恶。",
        "dynasty": "宋",
        "collection_info": null
    },
    {
        "title": "草木杂咏五首 海椶",
        "author": "宋祁",
        "content": "哆炽风叶张，囷皴雨皮厚。\n丛橑列盖端，攒旄注旗首。\n物以希见珍，材缘怪志丑。",
        "dynasty": "宋",
        "collection_info": null
    },
    {
        "title": "草木杂咏五首 枇杷",
        "author": "宋祁",
        "content": "有果产西裔，作花凌蚤寒。\n树繁碧玉叶，柯迭黄金丸。\n上都不可寄，咀味独长叹。",
        "dynasty": "宋",
        "collection_info": null
    },
    {
        "title": "塞垣",
        "author": "宋祁",
        "content": "塞垣八月暮，百卉已凄然。\n沙惊瓯脱路，雾暗单于天。\n卫霍始开府，辛赵数屯边。\n鏖霜奔金戟，攒月驶飞鋋。\n雕弧六钧劲，犀札七重穿。\n一战薄澣海，再讨穷祁连。\n露布报天子，称觞寿万年。",
        "dynasty": "宋",
        "collection_info": null
    },
    {
        "title": "春集东园诗赋得笋字",
        "author": "宋祁",
        "content": "茂气遍春逵，结客并游轸。\n胜践属园墟，欢言驻驺引。\n跼情适野豁，远目向天尽。\n林馥树纔花，町疏篁未笋。\n饮来无留釂，嘲往有余冁。\n耳热谢时人，戚戚良可悯。",
        "dynasty": "宋",
        "collection_info": null
    },
    {
        "title": "七不堪诗七首  其一",
        "author": "宋祁",
        "content": "一不堪，性嗜日高寝。\n迭鼓震余梦，星毛欹倦枕。\n冠剑朝已盈，当关视门闯。",
        "dynasty": "宋",
        "collection_info": null
    },
    {
        "title": "七不堪诗七首  其二",
        "author": "宋祁",
        "content": "二不堪，草野乐垂钓。\n泼泼锦鳞游，泼泼翠竿掉。\n夕负槁桐还，行吟面烟徼。",
        "dynasty": "宋",
        "collection_info": null
    },
    {
        "title": "七不堪诗七首  其三",
        "author": "宋祁",
        "content": "三不堪，坐痹不得摇。\n汤沐乏熏濯，虮蝨喜爬搔。\n俯惕板在手，回惭绶结腰。",
        "dynasty": "宋",
        "collection_info": null
    },
    {
        "title": "七不堪诗七首  其四",
        "author": "宋祁",
        "content": "四不堪，不喜谢书疏。\n正无刀笔能，拙作餐饭句。\n自勉信非长，愆酬亦逢怒。",
        "dynasty": "宋",
        "collection_info": null
    },
    {
        "title": "七不堪诗七首  其五",
        "author": "宋祁",
        "content": "五不堪，未始临丧弔。\n倍重秦失号，礼讥老聋笑。\n勉顺当世情，为哀损真妙。",
        "dynasty": "宋",
        "collection_info": null
    },
    {
        "title": "七不堪诗七首  其六",
        "author": "宋祁",
        "content": "六不堪，不乐俗人共。\n聒聒沸蝈集，纷纷臭孥众。\n怒迁多市色，礼烦方聚讼。",
        "dynasty": "宋",
        "collection_info": null
    },
    {
        "title": "七不堪诗七首  其七",
        "author": "宋祁",
        "content": "七不堪，束绅对文案。\n吏若鳬鸭趋，文惊朱墨抏。\n自襮安所能，深心託萧散。",
        "dynasty": "宋",
        "collection_info": null
    },
    {
        "title": "库部闵员外还都",
        "author": "宋祁",
        "content": "望郎东南秀，奯然悟真理。\n身虽宰官身，子即诸佛子。\n画诺阁铃下，尘虑未尝滓。\n成金不復矿，见月讵存指。\n东道整朝珂，西亭掺离襼。\n无用乐山林，山林即朝市。",
        "dynasty": "宋",
        "collection_info": null
    },
    {
        "title": "葵",
        "author": "宋祁",
        "content": "剉蘗染新蘤，插钿成密房。\n仙人文玉字，宫女道家妆。\n闻说蕊间露，能令肌骨香。",
        "dynasty": "宋",
        "collection_info": null
    },
    {
        "title": "和登山城望京邑",
        "author": "宋祁",
        "content": "子牟怀魏阙，陈咸思帝城。\n他乡岂不美，吾土乐所生。\n况復抚凋节，凭高怀上京。\n山川不可见，葱鬰凝神县。\n紫气抱关迴，玉斗侵城转。\n负羽长杨猎，撞钟平乐宴。\n高冠照华蝉，英俊皆比肩。\n朝奏主父牍，夜召贾生贤。\n五侯交荐币，诸公亟为言。\n我生流离极，十年悲去国。\n叶愿洛阳飞，鱼宁武昌食。\n当弃关下符，一对危言策。",
        "dynasty": "宋",
        "collection_info": null
    },
    {
        "title": "送平陆知县尹象先",
        "author": "宋祁",
        "content": "之子被尉荐，走马赴关西。\n西人待贤相，抚育庶有宜。\n羌羶污右鄙，秦陇含创痍。\n健将贪屯聚，砦栅犹鳞差。\n四年结不解，粮饷先自疲。\n兵分势已弱，贼入纵横驰。\n营阵讫不立，安得张吾师。\n比来守御计，尚復纷相訾。\n子今位苦下，何由能奋奇。\n悉力字羸瘼，姑守簿书期。",
        "dynasty": "宋",
        "collection_info": null
    },
    {
        "title": "次陕郊",
        "author": "宋祁",
        "content": "惊风吹客梦，西落剑南天。\n自问何为尔，官牒见婴缠。\n遽传非久舍，黎明徒御喧。\n俯轮千仞底，仰辔百寻巅。\n凭高一以眺，野气正苍然。\n崖奔仆僵树，湍躁啼荒泉。\n羁禽易去木，奔麕不择阡。\n抚物重增嘆，去邦邈以绵。\n何为久行役，坐使欢心捐。",
        "dynasty": "宋",
        "collection_info": null
    },
    {
        "title": "提刑使者还嘉州",
        "author": "宋祁",
        "content": "使者舣行舟，是行及凄序。\n祖帐俯平沙，从骑罗前渚。\n一进酒惟醴，再进鲂及鱮。\n远客已少悰，况将暌宴语。\n劲风自薄林，寒流稍分浦。\n讼矢久已閒，农坻矧就绪。\n岁晏亟言旋，无为负延伫。",
        "dynasty": "宋",
        "collection_info": null
    },
    {
        "title": "提刑劝农使者还嘉州",
        "author": "宋祁",
        "content": "案部聊北征，肃舲復东下。\n江溜澹泱泱，樯乌纷雅雅。\n离醑不余杯，征棹亟沿洄。\n远岫随时见，幽花无候开。\n清氛霁平陆，林艿信重复。\n僰路缭山颜，駹田耨岩腹。\n属此屡丰期，仍当省敛时。\n击壤系途乐，余粮寻亩栖。\n嘉阳信嘉处，时与赏心遇。\n霁树抱空轮，寒涛下翔鹭。\n还辕眷仲秋，秋序日方遒。\n归诺果无负，迟子临江楼。",
        "dynasty": "宋",
        "collection_info": null
    },
    {
        "title": "杂咏三首  其一",
        "author": "宋祁",
        "content": "有客款我庐，念我衰暮齿。\n自言上真书，有药名不死。\n黄金乃能化，白髮安足治。\n谓我刀圭余，已足度年纪。\n驱还扶桑面，黄昏付蒙氾。\n主人诡谢客，吾生本尘滓。\n少来诵诗书，不识怪神理。\n惊闻河汉言，浩然弗知涘。\n今也病未能，异日从吾子。",
        "dynasty": "宋",
        "collection_info": null
    },
    {
        "title": "杂咏三首  其二",
        "author": "宋祁",
        "content": "金炉焚蕙荃，香播蕙已灰。\n郁馥诚可贵，无乃为蕙灾。\n上瓦编翠烟，下础挺沈质。\n所用不必同，相济成宫室。",
        "dynasty": "宋",
        "collection_info": null
    },
    {
        "title": "杂咏三首  其三",
        "author": "宋祁",
        "content": "乐羊振归旅，光艷充国都。\n矜心激盛气，奋若长虹舒。\n君王劳军罢，为出一箧书。\n避席再拜跪，功非臣所图。\n不待一盈箧，寸书已有余。\n成功在主君，斯语不可诬。",
        "dynasty": "宋",
        "collection_info": null
    },
    {
        "title": "玉玫瑰",
        "author": "宋祁",
        "content": "瑶楮镂空蒙，冰纨捲重迭。\n寒光欲衝斗，迴秀难藏叶。\n谁碎辟邪香，氤氲飞作蝶。",
        "dynasty": "宋",
        "collection_info": null
    },
    {
        "title": "刘伯诚见惠仆所作中山杂咏石刻",
        "author": "宋祁",
        "content": "衣冠昔奔波，晋社亦中徙。\n水府拥宫阙，六姓传剑玺。\n名卿入理窟，黔首多兵死。\n真人刬墉障，六合如平砥。\n三山屹不化，城郭无形似。\n冥冥桑麻村，残锋出耘耔。\n前朝绝遗老，故事稽野史。\n我顷为中山，蠲租案田水。\n刳木枕波涛，礲刀伐荆杞。\n丛祠及荒壠，幽处无不履。\n车停客登席，酒尽诗在纸。\n游深造遐邃，语苦出奇诡。\n投囊凡几时，蓬尘失料理。\n刘侯见之笑，谓此那可毁。\n濡毫请挥洒，买石亲镌纪。\n嗟予政理疏，无德行嵔垒。\n编民愿尸祝，有愧庚桑子。\n惟兹楚客谣，可以传下里。\n何时见椎击，断仆清江尾。",
        "dynasty": "宋",
        "collection_info": null
    },
    {
        "title": "写怀寄献枢密太尉",
        "author": "宋祁",
        "content": "仆本草茅人，守植自有素。\n偶与力运偕，牵丝及荣路。\n矢将保独行，安敢邀诡遇。\n朝跻绿雾阁，夕舍金马署。\n鷃志屈鸿翼，珉质谢瑶圃。\n内省实空虚，焉得久留处。\n悟非不必老，斑领况云屡。\n竟获一麾来，果此避贤趣。\n载以朱轓车，佩以银符兔。\n君宠寄华冕，癯丑不成恶。\n淮郡梁楚交，刀笔纷民务。\n粗欲逃官责，何暇收民誉。\n平生觏宗工，亟为拯沦误。\n惭负知己言，遂贻越乡虑。\n何图霄与泥，肯问簪与屦。\n辛勤风波事，尺牍奚能诉。\n代马愁南嘶，鹧鸪憎北翥。\n所恋明主恩，未理归田驭。",
        "dynasty": "宋",
        "collection_info": null
    },
    {
        "title": "琼花",
        "author": "宋祁",
        "content": "唐昌观中树，曾降九天人。\n銮驾久何许，雪英如旧春。\n岂无遗佩者，来效捧心颦。",
        "dynasty": "宋",
        "collection_info": null
    },
    {
        "title": "抒怀上孙侍讲学士",
        "author": "宋祁",
        "content": "仆本寒乡士，始愿託田陇。\n偶与亨会并，遂窃空名宠。\n黉胄信清閒，文书无倥偬。\n牵丝玷外举，挟册陪春诵。\n缥帙芸叶香，清池璧流壅。\n虽均五能知，犹冀三陌踊。\n有志慕孤直，多言畏奇中。\n往往犯怒狙，时时遭吓凤。\n胁肩方病畦，洗足几成湩。\n言充卫士爨，赋盖吴人瓮。\n但望不汝瑕，安能贾予勇。\n丛云属帝辰，烝油乐贤共。\n前追三代风，旁鼓天下动。\n方正召华郄，贤良命晁董。\n务擢平津对，无罪贾生恸。\n裒然羣儁来，灿若春葩纵。\n咨予苦涩讷，望风犹阴拱。\n愁多目似蒿，疾久带移孔。\n直虑醒而狂，遂同微且尰。\n三千御上方，八九吞云梦。\n订正清庙诗，白罢旅獒贡。\n夫宁本无志，良忧拙于用。\n击辕固歌鄙，殙金诚外重。\n中夕抚躬嘆，明恩愧孤奉。\n况復年苒苒，坐惊头种种。\n閒居昔有潘，广宅今非仲。\n尘容化衣襘，雨气昏刀䩬。\n所頼庇明哲，盱衡顾閒冗。\n每辨骥垂耳，力排儒发冢。\n不尔谢病归，鉏钓事江葑。",
        "dynasty": "宋",
        "collection_info": null
    },
    {
        "title": "溪上",
        "author": "宋祁",
        "content": "溪上玩秋水，使人意自清。\n烈烈回飈余，鳞鳞夕浪生。\n有鱼可垂饵，有蒲可芼羹。\n况值新酒熟，鲑菜辛咸并。\n兴来命一樽，樽至壶自倾。\n便值人间虑，浩然沧海情。",
        "dynasty": "宋",
        "collection_info": null
    },
    {
        "title": "送行",
        "author": "宋祁",
        "content": "秋日苦凄凄，味若虀臼辛。\n如何多感地，更送将归人。\n高盖浮清旭，长缨缚素尘。\n惨色动车仆，离言发坐宾。\n霜珂响征马，星脂滑行轮。\n契阔何所道，良饭自宠珍。",
        "dynasty": "宋",
        "collection_info": null
    },
    {
        "title": "晓栉",
        "author": "宋祁",
        "content": "晓栉理斑鬓，萧萧徧愁颠。\n多病始计日，蚤衰不待年。\n青青固未几，种种今乃然。\n寡髮有巽象，施髲惭庄篇。\n且復委蓬葆，言就东山眠。",
        "dynasty": "宋",
        "collection_info": null
    },
    {
        "title": "筠亭",
        "author": "宋祁",
        "content": "山阿彼有人，葺宇映修竹。\n露箨新旧斑，风梢动摇绿。\n此君自虚心，主公今实腹。",
        "dynasty": "宋",
        "collection_info": null
    },
    {
        "title": "送屯田张员外",
        "author": "宋祁",
        "content": "飞霜逐凋节，岁籥忽已阑。\n奈何送归客，置酒长江干。\n十载始一遇，别易会故难。\n此地嗟素领，昔日皆朱颜。\n讵意前欢余，更为后感端。\n行舟望不见，留骖相与还。\n芳讯幸无保，时付凌风翰。",
        "dynasty": "宋",
        "collection_info": null
    },
    {
        "title": "古意",
        "author": "宋祁",
        "content": "薄宦若秋蔕，飘然去林枝。\n盲风不我爱，吹堕清淮湄。\n淮南苦憀栗，九月繁霜飞。\n晚蕙相为叹，崇兰偕此衰。\n凋落虽云苦，芬香终不移。\n但愿阳春动，要当三秀期。",
        "dynasty": "宋",
        "collection_info": null
    },
    {
        "title": "秋气",
        "author": "宋祁",
        "content": "清浊还二仪，秋气飒然肃。\n溪洁潦已残，林疏条自矗。\n寒蛩思长阶，归燕眷华屋。\n凋年自兹始，乡怀念松菊。",
        "dynasty": "宋",
        "collection_info": null
    },
    {
        "title": "感旧送虞曹杨员外",
        "author": "宋祁",
        "content": "曩笑长者言，感恨岁时遽。\n不云笑未几，倐已及衰路。\n却怀眼中人，落落星向曙。\n宁无新相知，论新不如故。\n夫子惠然至，适慰离羣慕。\n缔交三十载，契阔不同处。\n丑老向来妍，鬓黑今也素。\n伐木喜求旧，谷风念将惧。\n我顾滥荣班，君乃嘆奇数。\n根柢假容进，缠牵以长误。\n久领一麾行，江湖极沿泝。\n杯酒曾未款，仆夫告方具。\n前乐暂还衿，后戚已盈虑。\n丈夫固有志，膂力经世务。\n何必常相从，卑若堂下屦。\n岁满亟来旋，中朝着翔步。",
        "dynasty": "宋",
        "collection_info": null
    },
    {
        "title": "拟杜工部九成宫",
        "author": "宋祁",
        "content": "云山鬰嵯峨，宫户莽轇轕。\n摧峰隠驰道，镵岫启绣闼。\n游鵾邈飞斗，阳马恣陵突。\n危淙注铜池，翠潋潄崖骨。\n落虹拖晨轩，奔蟾守夜窟。\n凭高眺鸿洞，念古一超忽。\n咄嗟有隋后，缔构穷剞劂。\n徒矜昔日工，乃忘后世拙。\n居为唐家保，功业何汩汩。\n牛酒望幸民，岩廊卫守卒。\n残松抱空偃，卧杨委新伐。\n千载徧荒愁，金铺锁崷崒。",
        "dynasty": "宋",
        "collection_info": null
    },
    {
        "title": "望仙亭",
        "author": "宋祁",
        "content": "淮山相蝉联，万景归宇下。\n来波澹天末，归雾灭岩罅。\n凄凄草色繁，肃肃桂丛亚。\n吾人愧攸馆，僊属冀来舍。",
        "dynasty": "宋",
        "collection_info": null
    },
    {
        "title": "湖山",
        "author": "宋祁",
        "content": "一水抱天回，千岩互相映。\n寒湖囓沙痕，狂峰贯霞景。\n持此写琴心，宁无子期听。",
        "dynasty": "宋",
        "collection_info": null
    },
    {
        "title": "劝酒",
        "author": "宋祁",
        "content": "酌酒奉君寿，劝君慎勿辞。\n只今举酒罢，已异行觞时。\n波澜前后来，日月分寸推。\n稚容不耐久，缟领无停缁。\n独醒信劳人，兹事定何悲。\n假令古无死，昼夜常倭迟。\n正恐爽鸠乐，后人非所希。",
        "dynasty": "宋",
        "collection_info": null
    },
    {
        "title": "种竹",
        "author": "宋祁",
        "content": "世皆笑幽独，可不少自贬。\n种竹南轩间，亦足以相验。\n况兹岁华晚，众卉日凋敛。\n清节良自如，栽培匪为谄。",
        "dynasty": "宋",
        "collection_info": null
    },
    {
        "title": "凉蟾",
        "author": "宋祁",
        "content": "凉蟾囓残云，飞影上西庑。\n鹊鸦依空墙，蟏蛸已在户。\n君行阅三岁，确战亦云苦。\n新衣本自绽，故裳復谁补。\n朔风万里来，傥或从君所。\n风过无传音，徘徊独谁语。",
        "dynasty": "宋",
        "collection_info": null
    },
    {
        "title": "杨秘校秋怀  其一",
        "author": "宋祁",
        "content": "上天分四序，素秋独可悲。\n商风劲危条，寒露鲜繁蕤。\n依依燕去巢，嘒嘒蝉抱枝。\n抚物喟然嘆，流光忽已驰。\n危衿恧新壮，华领移故缁。\n愿君策高足，无后功名时。",
        "dynasty": "宋",
        "collection_info": null
    },
    {
        "title": "杨秘校秋怀  其二",
        "author": "宋祁",
        "content": "凉风飒雕年，遥昔耿多虑。\n冽冽寒螀鸣，离离客鸿度。\n之子怀茂器，有志康庶务。\n未蒙徐乐召，方感董生遇。\n道局骏愿违，絃絙危响赴。\n此际怊怅情，偕之岁云暮。",
        "dynasty": "宋",
        "collection_info": null
    },
    {
        "title": "杨秘校秋怀  其三",
        "author": "宋祁",
        "content": "治畹当树兰，治林当植桂。\n兰生可香国，桂茂绝藂荟。\n邈哉志士节，所趣与人异。\n意经千古上，心包九垠际。\n道胜外物轻，矧復缰锁细。\n所以抢榆者，局局笑鹏翅。",
        "dynasty": "宋",
        "collection_info": null
    },
    {
        "title": "真珠龙柏",
        "author": "宋祁",
        "content": "彼美夜光喻，益之新甫名。\n纍纍云际艷，皎皎月中英。\n勿诮素为绚，相期隆德声。",
        "dynasty": "宋",
        "collection_info": null
    },
    {
        "title": "度飞石岭",
        "author": "宋祁",
        "content": "人不怨飘瓦，何用罪飞石。\n石坠不可常，人值亦其适。\n去去走嵚崟，千金幸自惜。",
        "dynasty": "宋",
        "collection_info": null
    },
    {
        "title": "拟王右丞瓜园",
        "author": "宋祁",
        "content": "荷锄往瓜田，烟蔓纷广畴。\n植杖未及憇，有客眷林丘。\n驺哄罗户前，冠盖荫道周。\n进客北堂上，藉以氍毹柔。\n持杯再三跪，酌我清白酬。\n时时高兴酣，矫首望神州。\n长衢贯广陌，反宇注飞楼。\n惠风林间翔，早晖花上浮。\n新叶向蒙密，鷇雏已啁啾。\n时哉物可玩，况復忘吾忧。\n故人心傥尔，驾言时见求。",
        "dynasty": "宋",
        "collection_info": null
    },
    {
        "title": "寄题宫师相公宴息园",
        "author": "宋祁",
        "content": "相公纳衡枢，卜筑来东里。\n恤他匪足尚，自适乃云美。\n中园兴夷爽，薄言谢朝市。\n壤石非远迁，松竹皆故莳。\n绛蘤谢游轩，素波鸣禊戺。\n遐苍眺京隩，侧缥抱嵩趾。\n畦塍互演漾，灌薄纷靃靡。\n崒崒相向山，溅溅自流水。\n高云靡还期，冥鸿无慕理。\n公时挟胜想，朅来遵逸轨。\n逢觞即陶然，坐树亦欣止。\n冲情舍天倪，妙歌怯物类。\n挥金屡空镒，爱客辄留屣。\n式俾卫公寿，弗取安石侈。\n有守卧淮壖，聆风竦予企。\n他日果西归，角巾望松梓。",
        "dynasty": "宋",
        "collection_info": null
    },
    {
        "title": "小渠",
        "author": "宋祁",
        "content": "唐溪析春溜，一股入清渠。\n循庭始演漾，走圃辄萦纡。\n淙淙潄幽石，唯唯泳纤鱼。\n瀑来聊激浊，澄罢復涵虚。\n恃源纔自润，流波愧挹余。",
        "dynasty": "宋",
        "collection_info": null
    },
    {
        "title": "晓过二里山",
        "author": "宋祁",
        "content": "黎明走苍山，千仞势如削。\n北斗挂西巅，徘徊久未落。\n驿道转岩肩，人烟聚岑脚。\n太虚交昏旦，颢气自喷薄。\n阳光排暗升，阴氛值明郄。\n翔禽散乔枿，啼狖思空壑。\n逢隈雾尚屯，投险泉争跃。\n生平好山意，每遭事婴缚。\n安得乘冷风，穷跻叩寥廓。",
        "dynasty": "宋",
        "collection_info": null
    },
    {
        "title": "思贤阁图予真愧而成咏",
        "author": "宋祁",
        "content": "忝中二千石，罢去辄图真。\n揆予本完士，蚤蒙善养仁。\n执笏班华位，飞绥侍邃宸。\n如何金紫服，乃裹丘壑身。\n西南一面重，朅来驾朱轮。\n牵拙岁再期，初无德在民。\n形象安足纪，崖略聊自陈。\n质陋眸子瞭，志泰眉宇伸。\n谁谓彼其子，而传阿堵神。\n爵里三十八，赫赫多名臣。\n瞻前谢前哲，垂后惭后人。",
        "dynasty": "宋",
        "collection_info": null
    },
    {
        "title": "九日药市作",
        "author": "宋祁",
        "content": "阳九协嘉辰，斯人始多暇。\n五药会广廛，游肩闹相驾。\n灵品罗贾区，仙芬冒闉舍。\n撷露来山阿，斸烟去岩罅。\n载道杂提携，盈檐更荐藉。\n乘时物无贱，投乏利能射。\n饔苓互作主，参荠交相假。\n曹植谨贋令，韩康无二价。\n西南岁多疠，卑湿连春夏。\n佳剂止刀圭，千金厚相谢。\n刺史主求瘼，万室繫吾化。\n顾頼药石功，扪襟重惭唶。",
        "dynasty": "宋",
        "collection_info": null
    },
    {
        "title": "迎春曲三阕  其一",
        "author": "宋祁",
        "content": "青陆斗杓回，河内动新灰。\n冰际绡纹绽，云边鹤影来。\n汉宫行庆罢，花树剪刀催。",
        "dynasty": "宋",
        "collection_info": null
    },
    {
        "title": "迎春曲三阕  其二",
        "author": "宋祁",
        "content": "东郊风驭软，严署漏筹添。\n柳拂将军壁，梅飘公主奁。\n舞衣裁几许，新人解织缣。",
        "dynasty": "宋",
        "collection_info": null
    },
    {
        "title": "迎春曲三阕  其三",
        "author": "宋祁",
        "content": "荔达阳膏动，冰解水纹融。\n天花四面碧，日气几竿红。\n不言双燕晚，为嘆玉箱空。",
        "dynasty": "宋",
        "collection_info": null
    },
    {
        "title": "散关",
        "author": "宋祁",
        "content": "磴道何盘盘，百步人一憩。\n弭节高山颠，关存不置吏。\n昔缘暴客须，今为有道废。",
        "dynasty": "宋",
        "collection_info": null
    },
    {
        "title": "和成上人",
        "author": "宋祁",
        "content": "西山有尊者，秀出于稻麻。\n徧参居第一，诸佛素所嗟。\n锡声来赤县，被祴垂青霞。\n流出一切妙，普见大千沙。\n我法果无在，昧者兹有涯。\n是凡方是圣，归正即归邪。\n妄怀万缘息，举意千里差。\n有客谢病免，清辞春月赊。\n静眠金粟室，厌坐马融纱。\n观化哂罨勒，自呼嗤镆铘。\n瞻言世外友，相期心不遐。\n挥斤郢匠室，流水子期家。\n披云示驶月，拂果去空花。\n师嘆未曾有，君对无以加。\n清襟互默遣，所得非齿牙。\n层阴朋盍阻，坐久丹霏斜。\n涵毫泚仙滴，抒藻扬晨葩。",
        "dynasty": "宋",
        "collection_info": null
    },
    {
        "title": "水文迭石",
        "author": "宋祁",
        "content": "晓波清苍痕，豗激翠将腐。\n奔涛已东决，磊块留不去。\n巧匠取之出，入资园亭趣。\n阴罅囓余苔，寒凹逗轻露。\n彼怪予弗谈，不转吾所慕。",
        "dynasty": "宋",
        "collection_info": null
    },
    {
        "title": "远行",
        "author": "宋祁",
        "content": "楚人巧悲秋，分作四种戚。\n最极有远行，百感攒羁臆。\n林鸟戢和咔，屯云献惨色。\n客久归念长，年惊壮图窄。\n抚物盈近嘆，驱騑拥遥恻。\n晓斗亦告劳，垂杓卧楼北。",
        "dynasty": "宋",
        "collection_info": null
    },
    {
        "title": "早秋有感",
        "author": "宋祁",
        "content": "一叶飞足惊，要是变衰始。\n毛泽自兹竭，多露方夜委。\n凉蜩抱空号，腐燐变幽煅。\n怊然感物化，鬚髮不常美。\n羲和鞭白日，已復向蒙氾。\n功名未及见，轩冕胡足恃。\n坐客悯予忧，粲然启玉齿。\n辍嗟谢诸郎，长年行自尔。",
        "dynasty": "宋",
        "collection_info": null
    },
    {
        "title": "讌集",
        "author": "宋祁",
        "content": "素节倐已宴，高风送浮凉。\n拂席进宾客，酾酒罗壶觞。\n黄鷄跖跖美，紫蟹螯螯香。\n莫矜来欢早，须念后戚长。\n奔川无缓澜，徂日不还光。\n愿客且安坐，调絃未遽央。",
        "dynasty": "宋",
        "collection_info": null
    },
    {
        "title": "水月",
        "author": "宋祁",
        "content": "渺渺遡云波，盈盈柅霜驭。\n碎璧拥舟来，流金映沙聚。\n夜寂波已休，何人荐真趣。",
        "dynasty": "宋",
        "collection_info": null
    },
    {
        "title": "和君贶学士宿淮上见寄",
        "author": "宋祁",
        "content": "使舲既邅迴，淮溜剧沿泝。\n我行非不远，君节自前路。\n烟汰历濠汭，雾氛逗荆树。\n感此言迈情，慰予索居慕。\n曰归归未辰，惨别别已屡。\n努力保素衿，天途迟还翥。",
        "dynasty": "宋",
        "collection_info": null
    },
    {
        "title": "钤辖冒上閤就移知雄州",
        "author": "宋祁",
        "content": "聚散非一端，贤逸难两遂。\n拥节北临边，安得久交臂。\n此行讵不远，印瑞三且二。\n背剑车炙輠，径秦骖舞辔。\n雄州乃剧藩，喉领塞南地。\n译通老上庭，道系单于使。\n适馆授主粲，乘韦交客贽。\n列戍俨趋风，诸将走咨事。\n应变君所长，立功今可冀。\n君家诚易知，世烈在青史。\n齐楚异姓王，阴邓后家里。\n券字金对行，戟带霞交尾。\n浚源无近波，高峰本洪址。\n行矣励壮猷，公侯当復始。",
        "dynasty": "宋",
        "collection_info": null
    },
    {
        "title": "常山杨氏有二怪石奇险百状田曹张中行家雒阳徧见都中诸家所得异石皆出此下予他日思之恐常人忽而不珍作诗以诧其处并邀中行伯逢同赋",
        "author": "宋祁",
        "content": "块然两奇石，谲怪状难悉。\n千仞裂嵯峨，一气与崷崒。\n四隅藓剥肤，万古云渍骨。\n补余天所委，陨罢星不没。\n横苍对偃蹇，怒翠竞腾突。\n神媪秘弗露，狂鳌抃而失。\n由兹落人宇，得用玩奇质。\n屹如不可转，挺若无所屈。\n斗虎攫余痕，乖龙卧残窟。\n撑掉壮士槊，奋立直臣笏。\n危顶烟夭矫，窄窦雷鬰律。\n涛头缩不长，魖臂愤相捽。\n变现载灵牒，呵护费神物。\n穷陬苦陋庳，珍碧恐湮汩。\n各保坚䃭姿，以待封山日。",
        "dynasty": "宋",
        "collection_info": null
    },
    {
        "title": "反骚",
        "author": "宋祁",
        "content": "我闻上天乐，仙圣并游宾。\n离楚何所据，招回逐客魂。\n谓门有九关，虎豹代守阍。\n砥舌饥涎流，触之辄害人。\n讥呵自有常，帝意宁不仁。\n穷壤苦恨隔，传闻恐失真。\n我欲稽首问，无梯倚青云。\n块然守下土，此愤何由伸。",
        "dynasty": "宋",
        "collection_info": null
    },
    {
        "title": "怀三封墅  其一",
        "author": "宋祁",
        "content": "寡求愿易足，久计还中林。\n君恩容有报，宿留未抽簪。\n浅谋乏经济，流景倏颓侵。\n企翰羡鸿翥，俯泳愧鱼沈。\n荣名非不勉，高坻良可歆。\n奈何贾生恸，又将庄舄吟。\n投沙乃闻古，怀春方在今。",
        "dynasty": "宋",
        "collection_info": null
    },
    {
        "title": "怀三封墅  其二",
        "author": "宋祁",
        "content": "三封何所怀，怀我东南亩。\n方春原田秀，是时簦笠聚。\n杏花灿晴落，菖叶甲阴浦。\n泱泱云抱岑，眇眇林鸣扈。\n野老携晨馌，薄醪间炊黍。\n安知五熟滋，但慰四友苦。\n日作夕还家，烟火青林下。\n嗟我仕易稼，穷年宦三辅。\n誓毕尚生累，将从平子赋。\n自省非大人，请事学农圃。",
        "dynasty": "宋",
        "collection_info": null
    },
    {
        "title": "风雨",
        "author": "宋祁",
        "content": "昨夜东风急，疏窗荐雨入。\n溪南梅正花，狼藉随尘沙。\n皓皓多易汗，不得同春葩。\n春葩能有几，纷纷入桃李。\n时哉小兴衰，人生犹物理。\n明发檐沈声，鸟雀喧新晴。\n老农脱袯冲，一犁原上耕。",
        "dynasty": "宋",
        "collection_info": null
    },
    {
        "title": "秋兴",
        "author": "宋祁",
        "content": "西颢肃凉氛，天宇正岑寂。\n凄风条末吟，浩露林下滴。\n寥寥燕辞楹，促促蛩在壁。\n池潦湛寒绿，鳞云屯晚白。\n齐纨不復御，桃笙已復易。\n嗟哉无壮士，翻车忽西匿。\n有客过我庐，问我何悽恻。\n气索不能对，披襟长太息。",
        "dynasty": "宋",
        "collection_info": null
    },
    {
        "title": "金雀花",
        "author": "宋祁",
        "content": "迭叶倚风绽，翩翾凌雾排。\n齐名仙母使，写样汉宫钗。\n俗眼未应妬，勿忧珠弹来。",
        "dynasty": "宋",
        "collection_info": null
    },
    {
        "title": "浮屠",
        "author": "宋祁",
        "content": "乞食古为耻，浮屠名自修。\n黎明抱应器，禺中饫干糇。\n果腹固其愿，之墦非所羞。\n歉歉常不足，遑遑兹有求。\n素饱聊安坐，调饥復来游。\n顾尔殊灵辄，翳桑何用酬。",
        "dynasty": "宋",
        "collection_info": null
    },
    {
        "title": "四季花",
        "author": "宋祁",
        "content": "羣葩各分荣，此独贯时序。\n聊披浅深艷，不易冬春虑。\n真宰竟何言，予将造形悟。",
        "dynasty": "宋",
        "collection_info": null
    },
    {
        "title": "杂兴  其一",
        "author": "宋祁",
        "content": "寒暑亟徂谢，日月如崩波。\n稚容不再妍，戚戚奈老何。\n闻有遯世客，安处西山阿。\n手操九籥契，昼夜养丹砂。\n药成可化金，举身凌紫霞。\n我愿从之游，脱身此世罗。\n办装秣吾马，临路更自诃。\n古来松乔流，矜己好浮夸。\n万一为药误，得无我计差。\n速还具肴酒，毋为后人嗟。",
        "dynasty": "宋",
        "collection_info": null
    },
    {
        "title": "杂兴  其二",
        "author": "宋祁",
        "content": "河东有贤守，帝念不能已。\n欲置之大夫，征轺疾于水。\n留邸月余罢，君恩讵可恃。\n召以一人誉，去由一人毁。",
        "dynasty": "宋",
        "collection_info": null
    },
    {
        "title": "杂兴  其三",
        "author": "宋祁",
        "content": "鉅平名世贤，媢者强相轧。\n毁语填君聪，亡吴计中夺。\n人生不如意，在十常九八。\n兹事可奈何，惆怅千载末。",
        "dynasty": "宋",
        "collection_info": null
    },
    {
        "title": "杂兴  其四",
        "author": "宋祁",
        "content": "残暑辞遥夕，初凉澹萧辰。\n燕索西飞伴，雁作南来宾。\n霁峦静矗矗，远水清鳞鳞。\n由来摇落恨，先付长年人。",
        "dynasty": "宋",
        "collection_info": null
    },
    {
        "title": "锦亭晚瞩",
        "author": "宋祁",
        "content": "长夏宜高明，缓带散烦窘。\n凭轩一超然，目与天共尽。\n山从云端现，日就林外隠。\n风来草树披，烟生井闾近。\n自公况多暇，冲臆无留藴。\n即此可宴居，何须事游轸。",
        "dynasty": "宋",
        "collection_info": null
    },
    {
        "title": "初伏休沐",
        "author": "宋祁",
        "content": "伏时诏休偃，闭门谢朋侪。\n羲和挟升阳，晓气红崔嵬。\n炎林欝歊露，焦原横赭埃。\n怒甚崒崒云，旱始隆隆雷。\n况我庇茨宇，烦襟安得开。\n囚拘诉巾帻，仇怨被酒杯。\n汤沐未及具，反为虮虱咍。\n北风殊杳嘿，羲人安在哉。",
        "dynasty": "宋",
        "collection_info": null
    },
    {
        "title": "游瞩",
        "author": "宋祁",
        "content": "颢风肃九旻，楼榭注明迥。\n林爽无剩繁，溪澄有余映。\n四阿延清霏，六幕尽高兴。\n号枝蝉腹厉，掠野鹘拳劲。\n山意日久高，差差插空凈。",
        "dynasty": "宋",
        "collection_info": null
    },
    {
        "title": "送蔡元翰贤良昆仲",
        "author": "宋祁",
        "content": "美箭出东南，之子裒然秀。\n绰绰令兄弟，茂器偕年就。\n九流无近讨，六艺乃遐究。\n诏书求异等，二惠兹来觏。\n牍均方朔多，辐比吾丘凑。\n蹀足蚁封埸，刷羽桐花囿。\n孤音或少和，至宝不期售。\n肇允褰褐衣，薄言返岩窦。\n江皋看鱼乐，山径怀雉嗅。\n无忽豫章材，行参柏梁构。",
        "dynasty": "宋",
        "collection_info": null
    },
    {
        "title": "送伊阙郑着作",
        "author": "宋祁",
        "content": "君年已艾服，沿牒困风尘。\n硎新始发刃，鸣晚逾惊人。\n毋辞滞下邑，姑欲慰斯民。\n此路尘车往，明年郊雉驯。\n恨乏双鳬舄，从子伊水滨。",
        "dynasty": "宋",
        "collection_info": null
    },
    {
        "title": "揽镜",
        "author": "宋祁",
        "content": "晚匣写菱影，试观憔悴颜。\n支离骨不媚，萧飒鬓垂斑。\n安得长康画，致之岩壑间。",
        "dynasty": "宋",
        "collection_info": null
    },
    {
        "title": "望月西庑作",
        "author": "宋祁",
        "content": "夏管倐已新，夕杓见南指。\n孤月雾中来，余光淡前戺。\n赏襟初不浅，极睇天汉涘。\n浮云竟未还，多露已徐委。\n太虚本自寂，游氛强为滓。\n安得千里风，披霄玩澄晷。",
        "dynasty": "宋",
        "collection_info": null
    },
    {
        "title": "岁丰",
        "author": "宋祁",
        "content": "皇天降丰年，本忧贫士食。\n贫士无良畴，安能得稼穑。\n工佣输富家，日落长叹息。\n为供豪者粮，役尽匹夫力。\n天地莫施恩，施恩强有得。",
        "dynasty": "宋",
        "collection_info": null
    },
    {
        "title": "题信相院默庵",
        "author": "宋祁",
        "content": "对言方有默，因默乃名庵。\n庵留默不遣，一物遂为三。\n龟扫泥中痕，正恐力弗堪。\n自问呵默者，了然成妄谈。",
        "dynasty": "宋",
        "collection_info": null
    },
    {
        "title": "感怀",
        "author": "宋祁",
        "content": "夕风搜前林，坠叶快如剪。\n老月扣户低，倾河去人远。\n吉士感物化，劳劳意不展。\n辍饮屏樽杓，留釭讨坟典。\n触事孟轲迂，临途安国蹇。\n不叹岁月遒，所悼功名晚。",
        "dynasty": "宋",
        "collection_info": null
    },
    {
        "title": "念衰",
        "author": "宋祁",
        "content": "岁月不待人，驱我向衰境。\n朱颜日辞貌，缟鬓飒垂领。\n意昏若坐雾，欢坠似羸井。\n病多兹及慵，志怯遂依静。\n问我何功德，乃玷鷄翘省。\n始愿常谬悠，薄霄图振景。\n栈车值塞路，蹇蹇莫吾骋。\n君恩盖如天，分虎向东郢。\n沈忧诚万绪，通宵付耿耿。\n失旦安暇鸣，值露徒能警。\n私计狭且偷，荣路浩方永。\n惟余昧死章，将露乞身请。",
        "dynasty": "宋",
        "collection_info": null
    },
    {
        "title": "拟东武曲二首  其一",
        "author": "宋祁",
        "content": "甘泉烽火照黄昏，候骑骎骎入雁门。\n光禄塞前逢夜月，黄龙城下见愁云。\n隠隠轻雷逐车响，颜行使者乐相望。\n劳军细柳尊亚夫，持节云中赦魏尚。\n自从天子乐休牛，故障遗亭岂重修。\n李广不生高祖世，岂得今封万户侯。",
        "dynasty": "宋",
        "collection_info": null
    },
    {
        "title": "拟东武曲二首  其二",
        "author": "宋祁",
        "content": "我家世世山西士，二十期门从天子。\n始随骠骑破祁连，晚逐楼船下䍧水。\n汉北雰雰飞雪暗，海中跕跕翔鸢坠。\n归来武库祭蚩尤，得从甘泉参豹尾。\n何意一朝兵后期，簿责侵诬属军吏。\n黄金纳赎为庶人，白首还家事田里。\n结髮从军七十战，利镞金痍犹可记。\n龙钟虽入玉关门，止呵还遇灞陵尉。\n不及金张藉旧勋，七叶华貂长富贵。",
        "dynasty": "宋",
        "collection_info": null
    },
    {
        "title": "少年行",
        "author": "宋祁",
        "content": "君不见汉家五陵诸少年，白马骊驹大道边。\n紫纶裁帽映两纽，黄金错带佩双鞬。\n经过主第赐绿帻，归宴前堂罗曲筵。\n长安多逐韩嫣弹，别藏仍收张氏钱。\n传言天子将羽猎，千乘万骑向甘泉。\n奉车金吾共驰骋，外家戚里见招延。\n径去平冈驰狡兔，虚弯天际落飞鸢。\n朅来别馆恣行乐，胡姬当垆酒十千。\n薄暮聊归渭桥曲，明旦復会黄山前。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其一",
        "author": "宋祁",
        "content": "九霞凝标倚霄极，尔时师在云岩侧。\n坐中不起见诸方，满祴天香嗅薝卜。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其二",
        "author": "宋祁",
        "content": "海峤崭崭万佛螺，赤髭半颔谁相过。\n卓锡时攀三宿树，翻经讵着四围驼。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其三",
        "author": "宋祁",
        "content": "何年掷钵来京毂，抱蓬成畦紫兰馥。\n王公撇席争逢迎，不意当今有平叔。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其四",
        "author": "宋祁",
        "content": "第一多闻师子儿，碧云余力嗣工诗。\n尽把天光注言语，真将清气入肝脾。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其五",
        "author": "宋祁",
        "content": "有人官冷抱穷愁，客坐无毡尘影流。\n吃口倦谈真寂寞，移书避事喜旬休。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其六",
        "author": "宋祁",
        "content": "愧惭禅嫡来相问，刮目探怀授珍藴。\n已轻安石为老生，更恼王筠赋强韵。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其七",
        "author": "宋祁",
        "content": "比来缁侣颇言文，局促啁啾宁足论。\n私地蛙鸣徒聒耳，长沙国小仅回身。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其八",
        "author": "宋祁",
        "content": "惟师墨海多雄藻，具足身中无欠宝。\n先追御寇跨泠风，后伴骚人拾香草。",
        "dynasty": "宋",
        "collection_info": null
    },
    {
        "title": "天台梵才师长吉在都数以诗笔见授因答以转句  其九",
        "author": "宋祁",
        "content": "嗟余投报乏琼瑰，目睇金园剩九回。\n篮轝媻姗两生举，定容元亮醉中来。",
        "dynasty": "宋",
        "collection_info": null
    },
    {
        "title": "谢提点刑狱李郎中赠扇",
        "author": "宋祁",
        "content": "规裁珍素裂轻云，柄剪春篁燥丛露。\n制以为扇持赠君，拂君怀袖袪君暑。\n蜀天六月苦炎歊，赤龙秋秋驻云雾。\n火走肤脉汗若流，暗逗浮凉下天宇。\n画作飞蝇缘误点，徐隔游尘不成污。\n何以为报我知之，奉扬仁风慰黎庶。",
        "dynasty": "宋",
        "collection_info": null
    },
    {
        "title": "咏西湖上寄颍州相公",
        "author": "宋祁",
        "content": "湖边烟树与天齐，独爱湖波照影时。\n崖蒋渚苹春披靡，佛楼僧阁暝参差。\n相君万一来湖上，手弄潺湲更忆谁。",
        "dynasty": "宋",
        "collection_info": null
    },
    {
        "title": "和贾相公览杜工部北征篇",
        "author": "宋祁",
        "content": "唐家六叶太平罢，宫艳醉骨恬无忧。\n阿荦诟天翠华出，糢糊战血腥九州。\n干疮坤痍四海破，白日杀气寒飕飗。\n少陵背贼走行在，采梠拾橡填饥喉。\n眼前乱离不忍见，作诗感慨陈大猷。\n北征之篇辞最切，读者心陨如摧辀。\n莫肯念乱小雅怨，自然流涕袁安愁。\n才高位下言不入，愤气鬰屈蟠长虬。\n今日奔亡匪天作，向来颠倒皆庙谋。\n忠骸佞骨相撑拄，一燎同烬悲昆丘。\n相君览古慨前事，追美子美真诗流。\n前王不见后王见，愿以此语贻千秋。",
        "dynasty": "宋",
        "collection_info": null
    },
    {
        "title": "罗承制自戎州罢归",
        "author": "宋祁",
        "content": "乘障一麾逮出守，终更三岁今来旋。\n巴云晨趣东北道，僰月晓背西南天。\n故人把酒数卷白，离亭赠柳长于鞭。\n属羌羁诏久款塞，归为天子细论边。",
        "dynasty": "宋",
        "collection_info": null
    },
    {
        "title": "高亭驻眺招宫苑张端臣",
        "author": "宋祁",
        "content": "蜀天向腊寒未极，倚槛绵睇亭皋分。\n一萍团红江上日，数盖淡白楼头云。\n杯中竹叶与谁举，笛裏梅花那忍闻。\n愿君枉步数相劳，他时离绪徒纷纷。",
        "dynasty": "宋",
        "collection_info": null
    },
    {
        "title": "嘉佑庚子秋七月予还台明年始对家圃春物作",
        "author": "宋祁",
        "content": "十年去国老蒙召，今岁始见家园春。\n双燕初来即宾客，羣鶑相逢如故人。\n蒙茸草树延野色，碎璅鲑菜供盘珍。\n多惭吾党共醒醉，收得泽边憔悴身。",
        "dynasty": "宋",
        "collection_info": null
    },
    {
        "title": "登齐云亭",
        "author": "宋祁",
        "content": "少城西北最高处，凭槛极眺襟怀开。\n糢糊烟树鸟边静，突兀云山天外来。\n归樯栉栉逗淮浦，凉飔猎猎生岩隈。\n虽非吾土信云美，伴客留连倾一杯。",
        "dynasty": "宋",
        "collection_info": null
    },
    {
        "title": "太庙侍祠雪霁有作",
        "author": "宋祁",
        "content": "喜雪静氛埃，繁云即日回。\n清光动冠剑，余素着楼台。\n树杂琼枝竦，途平玉辙开。\n惟应余两骑，知是海神来。",
        "dynasty": "宋",
        "collection_info": null
    },
    {
        "title": "和吴侍郎朝谒天庆宫",
        "author": "宋祁",
        "content": "上路鸣驺远，丛霄故馆开。\n华簪尧豸出，轻舄汉鳬来。\n探妙云敷笈，蠲烦露溢杯。\n直须重缔约，飞盖一徘徊。",
        "dynasty": "宋",
        "collection_info": null
    },
    {
        "title": "后苑赏花钓鱼应制",
        "author": "宋祁",
        "content": "清籞披兰路，雕舆眷蕙辰。\n汉池平浴日，温树暗留春。\n乐石来威凤，恩波上翠鳞。\n成文传睿唱，赓曲徧华绅。",
        "dynasty": "宋",
        "collection_info": null
    },
    {
        "title": "元会诗",
        "author": "宋祁",
        "content": "宝典丛三朔，中闱闢九阍。\n羣臣深拱宁，列仗俨屯门。\n辇出东房秘，辰居北极尊。\n熊罴连案负，日月傍旗翻。",
        "dynasty": "宋",
        "collection_info": null
    },
    {
        "title": "奉和圣制清明日",
        "author": "宋祁",
        "content": "璇杓临乙位，羲御届娄初。\n碧浪桃花涌，珍丛锦段舒。\n轮蹄晴缥缈，钟漏夕虚徐。\n穆穆宣温殿，披文日有余。",
        "dynasty": "宋",
        "collection_info": null
    },
    {
        "title": "晨赴书局",
        "author": "宋祁",
        "content": "上直蓬山远，轻轩截九逵。\n晓光衔睥睨，秋色静罘罳。\n渐觉苏裘敝，行嗟潘领衰。\n鹪鹩自有志，不羡帝梧枝。",
        "dynasty": "宋",
        "collection_info": null
    },
    {
        "title": "和道卿舍人奉祠太一斋宫  其一",
        "author": "宋祁",
        "content": "素秋来蕊馆，瑞祝达霄晨。\n苹荐祠无饩，楼居地不尘。\n掷波琴鲤乐，傍畤汉鸡驯。\n此际清怀极，盈杯沆瀣津。",
        "dynasty": "宋",
        "collection_info": null
    },
    {
        "title": "和道卿舍人奉祠太一斋宫  其二",
        "author": "宋祁",
        "content": "尘氛不可到，深注五城楼。\n素瑟少今韵，仙春无俗秋。\n晨杯三秀洁，夜檠九光流。\n顺报通霄极，纷纶瑞福遒。",
        "dynasty": "宋",
        "collection_info": null
    },
    {
        "title": "和道卿舍人奉祠太一斋宫  其三",
        "author": "宋祁",
        "content": "地占丛霄胜，人持禁橐来。\n诗长清夜徧，祠罢素秋回。\n爽籁天中发，虚絃月际开。\n无容以风解，身自到蓬莱。",
        "dynasty": "宋",
        "collection_info": null
    },
    {
        "title": "和天休舍人奉祠太一宫见寄",
        "author": "宋祁",
        "content": "顺祝斋琳馆，翛然隔世埃。\n空歌灵鹄下，祠节宝鸡来。\n瑞木千寻竦，仙图几卷开。\n如无清夜唱，谁识帝车回。",
        "dynasty": "宋",
        "collection_info": null
    },
    {
        "title": "玉堂感旧",
        "author": "宋祁",
        "content": "七年辞玉署，再入佐黄扉。\n树与青春换，人将素领归。\n砖花仍可记，厦雀稍惊飞。\n炉蕙非无意，逢人尚袭衣。",
        "dynasty": "宋",
        "collection_info": null
    },
    {
        "title": "旬沐二首  其一",
        "author": "宋祁",
        "content": "薄澣还私室，陶嘉属小园。\n笋余林嚮密，花后果初繁。\n燕口将泥重，蜂脾抱蜜喧。\n此时萧散意，都欲忘乘轩。",
        "dynasty": "宋",
        "collection_info": null
    },
    {
        "title": "旬沐二首  其二",
        "author": "宋祁",
        "content": "待诏官非急，还家体不勤。\n里无休汝骑，窗有上羲人。\n密树稍迎夏，晚花犹及春。\n幽怀谁与晤，杯酒强相亲。",
        "dynasty": "宋",
        "collection_info": null
    },
    {
        "title": "学舍直归晚霁三首  其一",
        "author": "宋祁",
        "content": "骤雨挫炎威，归轩广陌西。\n渠声流作瀑，日脚侧成霓。\n换锦龙媒埒，淹花燕子泥。\n比来巾角垫，李郭定相携。",
        "dynasty": "宋",
        "collection_info": null
    },
    {
        "title": "学舍直归晚霁三首  其二",
        "author": "宋祁",
        "content": "雨罢残阳在，风微酷暑收。\n余昏淡云翳，聚沫泛河流。\n桃簟双纹展，盘瓜五色浮。\n潘郎最多感，庭树莫先秋。",
        "dynasty": "宋",
        "collection_info": null
    },
    {
        "title": "学舍直归晚霁三首  其三",
        "author": "宋祁",
        "content": "密雾披层宙，浓云霁四溟。\n乱流初潄玉，红日不藏萍。\n万叶张晴幄，千山卓翠屏。\n无烦事铙吹，蛙响自堪听。",
        "dynasty": "宋",
        "collection_info": null
    },
    {
        "title": "赴直马上观市",
        "author": "宋祁",
        "content": "上直驱羸马，凌晨望百廛。\n垆喧涤器市，箫暖卖饧天。\n流水随轻毂，翻花送驶鞯。\n区区市门吏，无復子真仙。",
        "dynasty": "宋",
        "collection_info": null
    },
    {
        "title": "初到郡斋  其一",
        "author": "宋祁",
        "content": "专城四十外，中石二千余。\n旷日惭良术，班春頼细书。\n学慵前志忘，身远故人疏。\n姑俟天藏疾，雌堂日燕居。",
        "dynasty": "宋",
        "collection_info": null
    },
    {
        "title": "初到郡斋  其二",
        "author": "宋祁",
        "content": "省分由来拙，操心本自危。\n十年今得调，三匝此逢枝。\n攘臂贪丰粟，装怀倦诉词。\n竹林谁见忆，迢递始平麾。",
        "dynasty": "宋",
        "collection_info": null
    },
    {
        "title": "初到郡斋三首  其一",
        "author": "宋祁",
        "content": "暂解枢机任，来从海上閒。\n浮云富贵外，一马是非间。\n月衮生潮浦，风香堕桂山。\n苍生虽繫望，要作冶城还。",
        "dynasty": "宋",
        "collection_info": null
    },
    {
        "title": "初到郡斋三首  其二",
        "author": "宋祁",
        "content": "我里诚云乐，公今况释劳。\n秋莼不下豉，霜蟹恣持螯。\n林静来晨燎，江喧入夜涛。\n功成奋嘉藻，宁欲傍离骚。",
        "dynasty": "宋",
        "collection_info": null
    },
    {
        "title": "初到郡斋三首  其三",
        "author": "宋祁",
        "content": "温省绸缪罢，乡州偃息时。\n鹤情归不怨，凤德老无衰。\n月树供园莳，仙囊续宴巵。\n自惭淮守薄，千里与言诗。",
        "dynasty": "宋",
        "collection_info": null
    },
    {
        "title": "到官三岁四首  其一",
        "author": "宋祁",
        "content": "芳岁已三换，宠名仍再迁。\n生平一丘壑，衰晚右櫜鞬。\n客眼登楼外，乡愁把酒前。\n巾箱多旧赋，只是欠归田。",
        "dynasty": "宋",
        "collection_info": null
    },
    {
        "title": "到官三岁四首  其二",
        "author": "宋祁",
        "content": "一忝中山守，仍班第四春。\n老应无所事，少尚不如人。\n适野愚谋短，将芜旧产贫。\n须惭丈二组，羁束最慵身。",
        "dynasty": "宋",
        "collection_info": null
    },
    {
        "title": "到官三岁四首  其三",
        "author": "宋祁",
        "content": "儒帅非真帅，瓜时定几时。\n丹心虽许壮，白髮不藏衰。\n罟密游鳞骇，山遥倦翼迟。\n岁成无奏最，准拟雁门踦。",
        "dynasty": "宋",
        "collection_info": null
    },
    {
        "title": "到官三岁四首  其四",
        "author": "宋祁",
        "content": "塞下静无事，军中奚告劳。\n青山侧身远，白日举头高。\n作奏閒双笔，流年耗二毛。\n惟应不能饮，元解读离骚。",
        "dynasty": "宋",
        "collection_info": null
    },
    {
        "title": "颍上唐公张集仙相劳",
        "author": "宋祁",
        "content": "去时成恨恨，喜见眼中人。\n共束西昆帙，都为左虎邻。\n年华衰意早，酒所故情亲。\n后日孤舟远，离怀怯重陈。",
        "dynasty": "宋",
        "collection_info": null
    },
    {
        "title": "同张子春淮上作",
        "author": "宋祁",
        "content": "南风今日好，归棹上淮津。\n川迥舟如叶，山遥石似人。\n波光篙底动，沙垒涨余新。\n谁信机心少，溪鸥伴此身。",
        "dynasty": "宋",
        "collection_info": null
    },
    {
        "title": "思归",
        "author": "宋祁",
        "content": "去国倏三岁，颇知归思纷。\n南心晓城斗，北眼暮楼云。\n珥笔行将脱，朝珂冷不闻。\n莫论持帅节，畎亩尚思君。",
        "dynasty": "宋",
        "collection_info": null
    },
    {
        "title": "有诏换淮阳",
        "author": "宋祁",
        "content": "比出淮阳守，今移寰内州。\n真无弱翁治，只是茂陵求。\n换节矜新假，循襟释故愁。\n桑榆知未晚，前失庶能收。",
        "dynasty": "宋",
        "collection_info": null
    },
    {
        "title": "次江都  其一",
        "author": "宋祁",
        "content": "道险疑无地，岩高欲近天。\n家收代田粟，官铸即山钱。\n云变阴晴候，林容旦暮烟。\n落花真有意，时解拂行鞯。",
        "dynasty": "宋",
        "collection_info": null
    },
    {
        "title": "次江都  其二",
        "author": "宋祁",
        "content": "江溜滩滩急，崖腰栈栈新。\n天深罕见日，路险不容尘。\n远草夤缘绿，幽花落漠春。\n逢津何必问，夫我自知津。",
        "dynasty": "宋",
        "collection_info": null
    },
    {
        "title": "齐云亭晚瞩",
        "author": "宋祁",
        "content": "山暝日云稷，天清风寖和。\n树花红暗淡，城草绿坡陀。\n归艇衝烟去，昏鳬接翅过。\n年华无限乐，判作是狂歌。",
        "dynasty": "宋",
        "collection_info": null
    },
    {
        "title": "惠民堤河晚瞩",
        "author": "宋祁",
        "content": "远水同萦带，联堤类筑垣。\n行舟压天底，卧木拥沙痕。\n鲂鱮逃空罶，鳬鹥泊迥村。\n层波真可羡，由此到都门。",
        "dynasty": "宋",
        "collection_info": null
    },
    {
        "title": "九日至卫南",
        "author": "宋祁",
        "content": "良辰独据鞍，节物强相干。\n酒驻衰颜浅，风吹客帽寒。\n暂吟非有属，倦曲不成欢。\n多谢黄花意，还如故国看。",
        "dynasty": "宋",
        "collection_info": null
    },
    {
        "title": "郑子产庙",
        "author": "宋祁",
        "content": "不知东里叟，遗迹但堪寻。\n语爱东家泪，论交季子心。\n故坟犹有石，遗鼎遂无金。\n谬政为邦久，千秋谢所钦。",
        "dynasty": "宋",
        "collection_info": null
    },
    {
        "title": "迭嶂楼",
        "author": "宋祁",
        "content": "霍射盘西北，高楼胜览并。\n景閒思谢守，名重拟宣城。\n天阙云来缓，风微鸟去轻。\n客忧销更有，须到此中倾。",
        "dynasty": "宋",
        "collection_info": null
    },
    {
        "title": "去郑暮次中牟",
        "author": "宋祁",
        "content": "暮投京县宿，气象已纷罗。\n菀树道旁密，侯田关内多。\n高城切星斗，秋水似天河。\n自问还台马，犹余几子珂。",
        "dynasty": "宋",
        "collection_info": null
    },
    {
        "title": "废郑河",
        "author": "宋祁",
        "content": "当年食溱洧，此地控长津。\n却见为陵日，难寻病涉人。\n落霞遥送鹜，荐草暗留麏。\n代往诗风变，田渠数报春。",
        "dynasty": "宋",
        "collection_info": null
    },
    {
        "title": "宛丘作",
        "author": "宋祁",
        "content": "宛丘真善地，承诏幸班春。\n铃下听无讼，日边来有人。\n吟余多感客，睡足本慵身。\n虮虱休相贺，吾今汤沐频。",
        "dynasty": "宋",
        "collection_info": null
    },
    {
        "title": "望汉江",
        "author": "宋祁",
        "content": "西导岷源阔，南浮楚望开。\n弄珠嫌蚌隠，投璧让蛟迴。\n岸翠山烟逼，波红日影来。\n万艘徒扰扰，谁是济川材。",
        "dynasty": "宋",
        "collection_info": null
    },
    {
        "title": "次剑门",
        "author": "宋祁",
        "content": "昔驱千骑往，今解五鱼还。\n谁惮老销髀，自怜生入关。\n春风来迥野，晓斗挂空山。\n却整康成帢，依然愧腻颜。",
        "dynasty": "宋",
        "collection_info": null
    },
    {
        "title": "陇州鱼龙川石鱼",
        "author": "宋祁",
        "content": "纤鳞藏介石，物化自何年。\n无復西江水，长依东海田。\n苔纹堪代藻，云叶即成莲。\n琥珀藏蚊影，佳名共此传。",
        "dynasty": "宋",
        "collection_info": null
    },
    {
        "title": "次梓潼",
        "author": "宋祁",
        "content": "行行芳序深，秀色媚诸岑。\n早叶易经吹，暖云难久阴。\n拥条孤狖啸，戏荇一鳬沈。\n不是无樽酒，其谁共献斟。",
        "dynasty": "宋",
        "collection_info": null
    },
    {
        "title": "张亚子庙",
        "author": "宋祁",
        "content": "伟哉真丈夫，庙食此山隅。\n生作百夫特，死为南面孤。\n鹿庖偿故约，雷杼验幽符。\n潼水无时腐，英名相与俱。",
        "dynasty": "宋",
        "collection_info": null
    },
    {
        "title": "敝俗",
        "author": "宋祁",
        "content": "陶姚民屋富，梁魏敝风存。\n士阙游乡校，人争倚市门。\n椎埋时结客，博掩竞成喧。\n谁与迁荼堇，移甘膴膴原。",
        "dynasty": "宋",
        "collection_info": null
    },
    {
        "title": "城外",
        "author": "宋祁",
        "content": "次舍梁陈外，风烟周郑间。\n徐驱四郊路，徧识属城山。\n野雪融残素，岑霞就暝殷。\n几宵星影动，知伴传车还。",
        "dynasty": "宋",
        "collection_info": null
    },
    {
        "title": "题蜀州修觉寺",
        "author": "宋祁",
        "content": "蜀嶂纷重沓，祇园隠寂寥。\n花供法界雨，江助梵音朝。\n海水闻钟下，天风引磬遥。\n少陵佳句后，物色付吾僚。",
        "dynasty": "宋",
        "collection_info": null
    },
    {
        "title": "巡视河防置酒晚归作二首  其一",
        "author": "宋祁",
        "content": "古戍连沙曲，层阿属岸隈。\n天长倦鸟没，山晚跛牂回。\n斜日低官树，轻寒犯客杯。\n还城闻暮角，三迭落江梅。",
        "dynasty": "宋",
        "collection_info": null
    },
    {
        "title": "巡视河防置酒晚归作二首  其二",
        "author": "宋祁",
        "content": "夹石双堤转，逍遥千骑留。\n川昏多昼雾，水落足寒洲。\n岸石危相倚，桥澌暮不流。\n风烟非渭曲，谁有钓璜鈎。",
        "dynasty": "宋",
        "collection_info": null
    },
    {
        "title": "转运彭季长学士小集数辞宴集",
        "author": "宋祁",
        "content": "此日疾为解，遂将杯酒疏。\n多愁庾开府，苦瘦沈尚书。\n倦曲琴襓后，霏香药裹余。\n莫令诗思剧，正是落花初。",
        "dynasty": "宋",
        "collection_info": null
    },
    {
        "title": "送张法曹",
        "author": "宋祁",
        "content": "驶骑柳枝鞭，春逵望雒廛。\n赋才宾右俊，掾诺府中贤。\n宫楯含樱密，王渠泛醳联。\n胜期资一笑，刑矢措周年。",
        "dynasty": "宋",
        "collection_info": null
    },
    {
        "title": "送吕太初法曹之许田",
        "author": "宋祁",
        "content": "秋涯舣客舻，潘鬓不胜梳。\n去决卿军事，还亲城旦书。\n驿鸦啼月早，庖鲤跃冰余。\n白冲公庭步，翘材首曳裾。",
        "dynasty": "宋",
        "collection_info": null
    },
    {
        "title": "农歌",
        "author": "宋祁",
        "content": "农歌非度曲，新乐信蚩蚩。\n乃父知田事，吾王采谚辞。\n折杨时动笑，鼓腹自成嬉。\n日暮牛童笛，连声下远陂。",
        "dynasty": "宋",
        "collection_info": null
    },
    {
        "title": "初宿东阁追忆文简丁公作",
        "author": "宋祁",
        "content": "辞阁玉堂东，依然昔所从。\n旧池空嘆凤，残友不成龙。\n制藁流尘积，砖花驳藓重。\n过车三步约，何日酹茔松。",
        "dynasty": "宋",
        "collection_info": null
    },
    {
        "title": "三司晏尚书西园玩菊",
        "author": "宋祁",
        "content": "涉园求胜赏，时菊艷秋光。\n散漫仙潭饵，褵褷瑞鹄裳。\n酒熏吹晚蕊，蜂冷抱残香。\n公意周盈感，留杯尽夕阳。",
        "dynasty": "宋",
        "collection_info": null
    },
    {
        "title": "玩斋前菊",
        "author": "宋祁",
        "content": "高秋玩佳菊，繁采照前除。\n似粟金无算，为裳鹄有余。\n不甘兴薏谤，长免共兰鉏。\n为尔浮罇酒，非邀栗里舆。",
        "dynasty": "宋",
        "collection_info": null
    },
    {
        "title": "望僊亭书所见  其一",
        "author": "宋祁",
        "content": "危轩冠层堞，永日付登临。\n寒雁犹能阵，乔柯自不林。\n溪流横趣岛，樵路侧依岑。\n西北虽堪望，浮云易作阴。",
        "dynasty": "宋",
        "collection_info": null
    },
    {
        "title": "望僊亭书所见  其二",
        "author": "宋祁",
        "content": "南国冬无雪，居然气候迷。\n柔蔬傲霜甲，幽鸟逆春啼。\n神鼓声无歇，樵歌韵不齐。\n举头看白日，还过太山西。",
        "dynasty": "宋",
        "collection_info": null
    },
    {
        "title": "和杨学士同晏尚书西园对菊",
        "author": "宋祁",
        "content": "岁秋无异卉，佳菊自成妍。\n薄采称觞客，繁开落帽天。\n抱池閒沮洳，留蝶小翩翾。\n为结胡公赏，并怀郦水边。",
        "dynasty": "宋",
        "collection_info": null
    },
    {
        "title": "东亭",
        "author": "宋祁",
        "content": "左圃鱼鳞阔，前轩翚翅开。\n虹将一雨罢，潮送万艘来。\n山凈秋妍露，林虚晚籁回。\n此时萧散乐，谁奉醉言杯。",
        "dynasty": "宋",
        "collection_info": null
    },
    {
        "title": "陇西都尉禅会图",
        "author": "宋祁",
        "content": "宴场禅集盛，霜幅绘毫工。\n竺社同开叶，嵇姿宛送鸿。\n法身宁滞相，世眼愿瞻风。\n厨钥方传宝，非专岩壑中。",
        "dynasty": "宋",
        "collection_info": null
    },
    {
        "title": "善惠大师禅斋",
        "author": "宋祁",
        "content": "丈室传心地，安閒岁腊赊。\n水能涵宝月，风解去萎花。\n鹄焰纱围短，牛香篆引斜。\n化城无惮远，门外即三车。",
        "dynasty": "宋",
        "collection_info": null
    },
    {
        "title": "晚夏北轩",
        "author": "宋祁",
        "content": "螟崦霞霏罢，严城鼓迭通。\n梧阴破阶月，筵吹乱林风。\n浩露来无际，明河望若空。\n玉绳低影处，知是建章宫。",
        "dynasty": "宋",
        "collection_info": null
    },
    {
        "title": "呈胡希元进士二首  其一",
        "author": "宋祁",
        "content": "离邦嗟病免，道旧乐朋簪。\n刻画忘齐丑，膏肓倚郑箴。\n轩鸿遡霄路，和鹤答溪阴。\n为薙求羊径，时容一往寻。",
        "dynasty": "宋",
        "collection_info": null
    },
    {
        "title": "呈胡希元进士二首  其二",
        "author": "宋祁",
        "content": "茕茕官绶解，落落饮瓢空。\n君惠容藏疾，交情助讳穷。\n倦谈嗟墨客，掉首觏鸿蒙。\n已卜良邻计，无忧吾道东。",
        "dynasty": "宋",
        "collection_info": null
    },
    {
        "title": "赠罢征边将",
        "author": "宋祁",
        "content": "罢征光禄塞，初入玉门关。\n残月边兵尽，寒风壮士还。\n旗光侵桂卷，箭镝半星閒。\n归赐将军第，长铭窦宪山。",
        "dynasty": "宋",
        "collection_info": null
    },
    {
        "title": "惠泉",
        "author": "宋祁",
        "content": "遥源辞迭嶂，澄派鉴晴虚。\n流迅无汾恶，波长尽楚余。\n隠之徒酌水，郑伯谩名渠。\n不必西江去，凭君起鲋鱼。",
        "dynasty": "宋",
        "collection_info": null
    },
    {
        "title": "寄沂州王学士",
        "author": "宋祁",
        "content": "旧租丞相国，新治使君州。\n坐树贪循政，怀铅倦雅游。\n猿惊乡岭树，蜃结海天楼。\n谁见行春盛，东方最上头。",
        "dynasty": "宋",
        "collection_info": null
    },
    {
        "title": "途中新岁忆三城兄长相公",
        "author": "宋祁",
        "content": "马上逢元朔，匆匆记物华。\n趁盘呈柏叶，偷笔弄椒花。\n臈暝残晨炬，春晖上早霞。\n三城今日酒，知我独思家。",
        "dynasty": "宋",
        "collection_info": null
    },
    {
        "title": "入壬辰新岁",
        "author": "宋祁",
        "content": "五十为衰始，仍余五岁衰。\n双眸不明鑑，残鬓已纷丝。\n铜虎虽频剖，荷囊信滥持。\n何须依老格，先作故山期。",
        "dynasty": "宋",
        "collection_info": null
    },
    {
        "title": "送余姚尉顾洵美先辈",
        "author": "宋祁",
        "content": "蓬葆已萧萧，从官越绝遥。\n山图禹穴近，涛气伍神骄。\n卧帐藏新论，舟行问故樵。\n寄声时谢我，江上足兰苕。",
        "dynasty": "宋",
        "collection_info": null
    },
    {
        "title": "送张士安同年赴上元尉",
        "author": "宋祁",
        "content": "千名联唱第，一尉滞徒劳。\n山入黄旗国，江浮白鹭涛。\n苑葩依日晚，官树共秋高。\n少赋思归恨，潘才是二毛。",
        "dynasty": "宋",
        "collection_info": null
    },
    {
        "title": "同赋饮舫",
        "author": "宋祁",
        "content": "饮有乘舟乐，舟因得饮名。\n能招习池客，便载景山铛。\n暂唇留颓玉，徐牵倒醉罂。\n莫辞沿泝远，双檝自逢迎。",
        "dynasty": "宋",
        "collection_info": null
    },
    {
        "title": "阅古堂",
        "author": "宋祁",
        "content": "堂皇对岑蔚，欢酌坐怡然。\n蟹美持螯日，鲂甘抑鲊天。\n渚翘幽处鹭，林响静时蝉。\n老去兴非浅，无妨清夜旋。",
        "dynasty": "宋",
        "collection_info": null
    },
    {
        "title": "胡寅赴明州慈溪尉",
        "author": "宋祁",
        "content": "久困天官调，东南亦第如。\n客篙新溜急，春树杂花余。\n越𦞦丰池鸭，吴袍竞库綀。\n还音与归梦，併附浙江鱼。",
        "dynasty": "宋",
        "collection_info": null
    },
    {
        "title": "孙景赴怀宁尉",
        "author": "宋祁",
        "content": "一行为吏日，千里背淮人。\n兰助朝昏膳，丝垂宛转纶。\n云容侵驿晓，江态引帆春。\n静治龙舒邑，牦生盗向秦。",
        "dynasty": "宋",
        "collection_info": null
    },
    {
        "title": "送王鼎同年尉荥阳",
        "author": "宋祁",
        "content": "毡毫联署榜，兰酒怅离杯。\n作吏缁衣国，工吟白社才。\n浮凉御风至，澄翠溢荥来。\n盗息连殊课，章封刺史台。",
        "dynasty": "宋",
        "collection_info": null
    },
    {
        "title": "奉节朱尉",
        "author": "宋祁",
        "content": "初命东南尉，征途上下弦。\n传家万石贵，结绶半纶鲜。\n邑籍饶岷芋，公囊满邓钱。\n仙才今有助，铭阁待新篇。",
        "dynasty": "宋",
        "collection_info": null
    },
    {
        "title": "送静海勾稽高洎",
        "author": "宋祁",
        "content": "豪锥残试墨，纶绶照恩裳。\n沿牒天官调，承家父任郎。\n曲长溪舫远，宴密酒螯香。\n得助江山国，仍缝古锦囊。",
        "dynasty": "宋",
        "collection_info": null
    },
    {
        "title": "送倪敦復朝奉",
        "author": "宋祁",
        "content": "倪侯喜清旷，遇物乃虚舟。\n富贵知轻视，胸怀肯误投。\n青云非近器，沧海纳羣流。\n道在从藏显，功名晚可收。",
        "dynasty": "宋",
        "collection_info": null
    },
    {
        "title": "寄王共",
        "author": "宋祁",
        "content": "沸蚁云罍溢，离鵾雪苑开。\n吏催东府计，卿待楚人材。\n旧隠周萝月，前期禹凿雷。\n我惭芳岁晚，犹俊蹇修媒。",
        "dynasty": "宋",
        "collection_info": null
    },
    {
        "title": "寄叶道卿",
        "author": "宋祁",
        "content": "恳乞东南节，贪荣綵绣衣。\n禁中严助往，江上子牟归。\n併觉秋莼美，时惊夜鹤飞。\n遥知具鸡黍，日与故人挥。",
        "dynasty": "宋",
        "collection_info": null
    },
    {
        "title": "秋霁二首  其一",
        "author": "宋祁",
        "content": "晓河迴北陆，夕雨凈西郊。\n水足鱼忘喣，林寒鸟恋巢。\n阁苔浮绿晕，社橘老丹包。\n谁与同真想，清风是淡交。",
        "dynasty": "宋",
        "collection_info": null
    },
    {
        "title": "秋霁二首  其二",
        "author": "宋祁",
        "content": "气爽无余暑，天高不住阴。\n霞残仍是绮，风冷即名金。\n烟沼双鱼乐，霜郊一鹗心。\n此时灵运唱，无復答愁霖。",
        "dynasty": "宋",
        "collection_info": null
    },
    {
        "title": "玩晚菊",
        "author": "宋祁",
        "content": "佳节虽云晚，繁英尚独开。\n新醪相伴熟，寒蝶不空来。\n细折愁香破，长吟恐暝催。\n自嫌霜白鬓，将插重裴回。",
        "dynasty": "宋",
        "collection_info": null
    },
    {
        "title": "残秋霁景",
        "author": "宋祁",
        "content": "霜旻初毕雨，日气上熹微。\n寒水流无急，高云薄未归。\n书閒仍积箦，琴燥乍移徽。\n负郭泥妨辙，翻劳急掩扉。",
        "dynasty": "宋",
        "collection_info": null
    },
    {
        "title": "冬日呈应之",
        "author": "宋祁",
        "content": "宾席满浮埃，劳歌倦抚怀。\n囊风寒薄木，鵾雪夜平阶。\n庄室虚仍白，颜心静已斋。\n北山如借问，矫首谢丹崖。",
        "dynasty": "宋",
        "collection_info": null
    },
    {
        "title": "秋夕不寐",
        "author": "宋祁",
        "content": "槭槭始遥夜，骚骚无寐时。\n啼螀思岁晚，寒叶伴人衰。\n白髮生将遍，丹砂化苦迟。\n多情是残月，通晓共遥帷。",
        "dynasty": "宋",
        "collection_info": null
    },
    {
        "title": "冬日野外  其一",
        "author": "宋祁",
        "content": "霜郊堪极目，万籁共骚骚。\n远水无穷绿，寒云自不高。\n候鸿差入渚，田雀短翔蒿。\n岁稔期民阜，中田馌冻醪。",
        "dynasty": "宋",
        "collection_info": null
    },
    {
        "title": "冬日野外  其二",
        "author": "宋祁",
        "content": "野迥人来少，天平鸟去长。\n鱼梁四寸罟，樵市五家浆。\n谷转留寒雾，霞休罢夕阳。\n不须教目极，即是到迴肠。",
        "dynasty": "宋",
        "collection_info": null
    },
    {
        "title": "冬日野外  其三",
        "author": "宋祁",
        "content": "朔吹低凝野，层阴迥匝天。\n叶飘霜外柳，烟山烧余田。\n晼晚流芳后，峥嵘急景前。\n平生鱼鸟志，宁免为留连。",
        "dynasty": "宋",
        "collection_info": null
    },
    {
        "title": "行春野外",
        "author": "宋祁",
        "content": "绿野阳膏动，春旗出晓衢。\n川长罗后乘，林转隠前驱。\n早蕊红粘杏，轻苞紫缀榆。\n桑郊不敢问，直为使君愚。",
        "dynasty": "宋",
        "collection_info": null
    },
    {
        "title": "赠文雅度大士",
        "author": "宋祁",
        "content": "高腊颔髭霜，栖閒寄宝坊。\n秘园金侧布，熏夹字旁行。\n赐服恩华重，分灯祖意长。\n祗陀学久徧，余力在雕章。",
        "dynasty": "宋",
        "collection_info": null
    },
    {
        "title": "守岁",
        "author": "宋祁",
        "content": "已觉新杓动，犹闻促漏余。\n夜寒穷腊尾，春色併年初。\n事往成追计，身羁况索居。\n明朝为寿酒，无奈故人疏。",
        "dynasty": "宋",
        "collection_info": null
    },
    {
        "title": "岁晚私感",
        "author": "宋祁",
        "content": "已嗟官落魄，更值岁峥嵘。\n一絓区中累，千惭谷口耕。\n休文偏恨瘦，夷甫太钟情。\n借问长安米，侏儒有底荣。",
        "dynasty": "宋",
        "collection_info": null
    },
    {
        "title": "送同年叶文卿尉高邮",
        "author": "宋祁",
        "content": "桧檝舣河滣，东南再命新。\n还家倦游客，隠市谪仙人。\n驿舍霜梅早，乡壶蚁酎醇。\n疏林摇落尽，持底赠萧辰。",
        "dynasty": "宋",
        "collection_info": null
    },
    {
        "title": "春晏病体少悰退卧北斋有寄",
        "author": "宋祁",
        "content": "小有负薪疾，早成憔悴姿。\n无人来迓跛，頼酒与扶衰。\n朴斲知林短，腥膢厌席卑。\n西山一丸药，何忍独相遗。",
        "dynasty": "宋",
        "collection_info": null
    },
    {
        "title": "残花",
        "author": "宋祁",
        "content": "林下感余欢，流芳逐雨残。\n香归蜜房尽，红入燕泥干。\n梦短休成蝶，肠迴却掩鸾。\n故应成异果，持去掷潘安。",
        "dynasty": "宋",
        "collection_info": null
    },
    {
        "title": "王秀才贽赋乞诗为别归毗陵",
        "author": "宋祁",
        "content": "矩步敝长裾，清漳访病夫。\n得交欣凤举，赏赋怯霓呼。\n道胜稽论秀，人遐亟去都。\n一篷江上雨，归思满菰芦。",
        "dynasty": "宋",
        "collection_info": null
    },
    {
        "title": "春郊晓望",
        "author": "宋祁",
        "content": "睡足犹欹枕，欢沉即掩樽。\n风花飞有态，烟絮坠无痕。\n野色兼山远，溪流涨雨浑。\n渊明有归意，惟是对桐孙。",
        "dynasty": "宋",
        "collection_info": null
    },
    {
        "title": "送王识游洛阳",
        "author": "宋祁",
        "content": "上京漫客刺，西道掺离裾。\n天倚呼嵩外，川横斗谷余。\n敝襓琴晦轸，行笈简联书。\n却见槐花候，期君促计车。",
        "dynasty": "宋",
        "collection_info": null
    },
    {
        "title": "侨居二首  其一",
        "author": "宋祁",
        "content": "抱病苦幽忧，都城困倦游。\n身抛秃翁版，言入稗家流。\n世路风波恶，天涯日月遒。\n危心正无泊，持底喻穷愁。",
        "dynasty": "宋",
        "collection_info": null
    },
    {
        "title": "侨居二首  其二",
        "author": "宋祁",
        "content": "公宇静寥寥，居然俗意销。\n屐閒谁记齿，带适自忘腰。\n亩首秋残穫，城西日暮樵。\n比来行乐熟，随意度溪桥。",
        "dynasty": "宋",
        "collection_info": null
    },
    {
        "title": "春晏北园三首  其一",
        "author": "宋祁",
        "content": "春物在无几，景随人意閒。\n笋生迷坞缺，花尽失林殷。\n坠絮来何所，轻云久未还。\n持杯问流照，肯信有朱颜。",
        "dynasty": "宋",
        "collection_info": null
    },
    {
        "title": "春晏北园三首  其二",
        "author": "宋祁",
        "content": "天意歇余芳，人閒日始长。\n落花风观阁，睡鸭雨池塘。\n稍倦持螯手，犹残婪尾觞。\n春归无所预，羁客自迴肠。",
        "dynasty": "宋",
        "collection_info": null
    },
    {
        "title": "春晏北园三首  其三",
        "author": "宋祁",
        "content": "日晏休尘虑，中园眷物华。\n惊禽曳啼去，弱柳受吹斜。\n暝早月沈碧，凉生水进涯。\n悠然望层堞，千翅度昏鸦。",
        "dynasty": "宋",
        "collection_info": null
    },
    {
        "title": "屏居寄献侍讲孙尚书",
        "author": "宋祁",
        "content": "侨版农廛陋，飞灰岁管周。\n危疴负薪困，生事播精求。\n雨露遗幽谷，干坤占一丘。\n惟余道边树，独为报春游。",
        "dynasty": "宋",
        "collection_info": null
    },
    {
        "title": "和丞相小园雨霁",
        "author": "宋祁",
        "content": "霁碧凝天宙，规红转日车。\n鹊轻来燥枿，蜂湿抱寒花。\n林果高仍在，葅菘晚自嘉。\n须知穷僻处，要是酇侯家。",
        "dynasty": "宋",
        "collection_info": null
    },
    {
        "title": "送人归衡阳",
        "author": "宋祁",
        "content": "别曲惨鵾鸡，沿湘望翠微。\n人从南浦别，客向洞庭归。\n晓雁并芦远，宵禽负叶飞。\n还家落秋后，社橘老金衣。",
        "dynasty": "宋",
        "collection_info": null
    },
    {
        "title": "松",
        "author": "宋祁",
        "content": "冒雪虬枝密，凌空麈影匀。\n叶倾秦帝雨，华老宓妃尘。\n不见栖鸾客，多逢繫马人。\n寄声遭匠石，千尺谢轮囷。",
        "dynasty": "宋",
        "collection_info": null
    },
    {
        "title": "闻蝉",
        "author": "宋祁",
        "content": "秋风日夕惊，庭树喝蝉声。\n衰意先鶗鴂，繁音伴沸羹。\n斜阳挂高柳，落日淡遥城。\n此际君怀苦，非徒客子情。",
        "dynasty": "宋",
        "collection_info": null
    },
    {
        "title": "闻蝉有感三首  其一",
        "author": "宋祁",
        "content": "初闻蜀树蝉，含喝晚风前。\n便把凄凉意，催成摇落天。\n易惊惟远客，所得是流年。\n空腹悲何事，繁于五十絃。",
        "dynasty": "宋",
        "collection_info": null
    },
    {
        "title": "闻蝉有感三首  其二",
        "author": "宋祁",
        "content": "残蜕抛何处，新声集迥枝。\n岁芳鵙后妬，露信鹤前知。\n风坞嘶清御，霞梢咽暝规。\n此时兼一叶，併助长年悲。",
        "dynasty": "宋",
        "collection_info": null
    },
    {
        "title": "闻蝉有感三首  其三",
        "author": "宋祁",
        "content": "劳君惊暮节，助我思流年。\n嘒若横吹管，繁如未破絃。\n城残嘶外月，林暝噪余烟。\n块坐秋风裏，潘郎鬓飒然。",
        "dynasty": "宋",
        "collection_info": null
    },
    {
        "title": "远行",
        "author": "宋祁",
        "content": "平原已超忽，山径亦纡余。\n匹练迷征马，孤蓬伴客车。\n江枫极目外，陇水断肠初。\n行行不顾返，秋露泫人裾。",
        "dynasty": "宋",
        "collection_info": null
    },
    {
        "title": "夜绪",
        "author": "宋祁",
        "content": "炎氛歇层宇，清气肃重帷。\n籁远天人杂，宵閒甲乙迟。\n江湖牵客虑，日月与人衰。\n经国谋安在，悠悠空我思。",
        "dynasty": "宋",
        "collection_info": null
    },
    {
        "title": "幽禽",
        "author": "宋祁",
        "content": "已伴传书燕，休随匝树鸦。\n春鸣变高柳，暮散落余花。\n格磔林烟迥，啁啾观月斜。\n宁同七十二，镇在莫愁家。",
        "dynasty": "宋",
        "collection_info": null
    },
    {
        "title": "集江渎池亭",
        "author": "宋祁",
        "content": "五月追凉地，沧江剩素涟。\n林烟昏午日，楼影压池天。\n篠密工迷径，荷欹巧避船。\n机忘更何事，鱼鸟亦留连。",
        "dynasty": "宋",
        "collection_info": null
    },
    {
        "title": "出郊",
        "author": "宋祁",
        "content": "茂草平堪藉，长杨绿自垂。\n郊晴艾帐远，桥迥犊车迟。\n有鹤迎飞盖，无蛇赌赐巵。\n秦楼何用识，马尾结青丝。",
        "dynasty": "宋",
        "collection_info": null
    },
    {
        "title": "清晖亭",
        "author": "宋祁",
        "content": "亭外大江流，亭前万里舟。\n春波赋别地，秋水送归愁。\n客路风烟阔，年光日月遒。\n瑶华何所为，从古伴离忧。",
        "dynasty": "宋",
        "collection_info": null
    },
    {
        "title": "不言",
        "author": "宋祁",
        "content": "不言非巧宦，要是乏高符。\n託社天教散，为公谷与愚。\n桂枝怀隠树，荆叶恋欢株。\n荣路多高足，争传八列呼。",
        "dynasty": "宋",
        "collection_info": null
    },
    {
        "title": "朝天岭",
        "author": "宋祁",
        "content": "天岭循归道，征旟面早暾。\n滩声逢石怒，山气附林昏。\n谷啭如禽咔，尘交作马痕。\n萋萋芳草意，无乃为王孙。",
        "dynasty": "宋",
        "collection_info": null
    },
    {
        "title": "读张巡故事",
        "author": "宋祁",
        "content": "叛将闚华日，英臣死节年。\n城当劲兵处，人甚缀旒然。\n直木摧贪隧，长堤制盗泉。\n羯尘虽覆马，不污沛南天。",
        "dynasty": "宋",
        "collection_info": null
    },
    {
        "title": "兔",
        "author": "宋祁",
        "content": "脱兔驰冈地，饥鹰厉吻天。\n为烦麋狗顾，遂给兽人鲜。\n狂目兼槐落，惊毫共月捐。\n可嗟多狡穴，归肉助庖羶。",
        "dynasty": "宋",
        "collection_info": null
    },
    {
        "title": "江休復潞掾",
        "author": "宋祁",
        "content": "君家能赋别，释褐重凄然。\n客袂移缁素，离杯并圣贤。\n坐曹烦折狱，奏牍竚怀铅。\n十载青袍困，须饶草色鲜。",
        "dynasty": "宋",
        "collection_info": null
    },
    {
        "title": "同年李宗太平法掾",
        "author": "宋祁",
        "content": "俊名参吏启，掾事补编堂。\n尽取黄金酒，重纡碧鹤裳。\n佐庖鲑菜厚，束帙秘厨香。\n认得公庭步，鬑鬚白皙郎。",
        "dynasty": "宋",
        "collection_info": null
    },
    {
        "title": "答安陆庞掾",
        "author": "宋祁",
        "content": "囊文尝奏御，军事此参卿。\n座隘升堂友，乡荣乞墅甥。\n清言飘麈毳，慎疾搴芝英。\n谈幄尸官久，烦襟怯报琼。",
        "dynasty": "宋",
        "collection_info": null
    },
    {
        "title": "出城暂憩林下",
        "author": "宋祁",
        "content": "下马清林下，翛然忘俗情。\n山禽不辨种，溪草尽无名。\n露笋披斑箬，风葩抗紫茎。\n徘徊漱岩溜，未忍濯尘缨。",
        "dynasty": "宋",
        "collection_info": null
    },
    {
        "title": "林下",
        "author": "宋祁",
        "content": "林下追凉久，山西反照初。\n兰苕香自怨，蝉腹饱犹虚。\n李暗倾冠外，棋残折屐余。\n萧然皋壤乐，何必羡池鱼。",
        "dynasty": "宋",
        "collection_info": null
    },
    {
        "title": "南国",
        "author": "宋祁",
        "content": "南国豪华地，东风骀荡天。\n露兰熏夕梦，烟柳重春眠。\n歌断云空度，书长燕未传。\n吟成休自许，芳草更绵绵。",
        "dynasty": "宋",
        "collection_info": null
    },
    {
        "title": "送巩汉卿同年赴五原理掾",
        "author": "宋祁",
        "content": "再赴天官调，仍还多士乡。\n华阴余雾散，光禄故垣长。\n春柳侵湖绿，秋云际幕黄。\n片言民讼息，编美冠州堂。",
        "dynasty": "宋",
        "collection_info": null
    },
    {
        "title": "冯彭年苏州法掾",
        "author": "宋祁",
        "content": "竹箭征舻驶，骊驹客袂分。\n倦游销仲产，参事厌卿军。\n象阙天中隔，乡朝月外闻。\n西山朝气爽，拄颊待谈云。",
        "dynasty": "宋",
        "collection_info": null
    },
    {
        "title": "吏上",
        "author": "宋祁",
        "content": "吏上重门钥，楼喧迭鼓挝。\n翠沈遥岭树，红敛暝丛花。\n杼促虫声急，眉拖月魄斜。\n烦心销热尽，不待镇嘉瓜。",
        "dynasty": "宋",
        "collection_info": null
    },
    {
        "title": "曲幌",
        "author": "宋祁",
        "content": "曲幌囊风入，前轩峡雨收。\n醉罗初解夕，珍簟暗知秋。\n衰柳金城恨，幽兰楚国愁。\n更堪闻短笛，珪月在西楼。",
        "dynasty": "宋",
        "collection_info": null
    },
    {
        "title": "林缺",
        "author": "宋祁",
        "content": "林缺榛苞绽，溪平芡嘴开。\n衰烟稍辞柳，寒雨併饶苔。\n天意凄凄早，乡愁衮衮来。\n此时论四戚，方验楚人材。",
        "dynasty": "宋",
        "collection_info": null
    },
    {
        "title": "送朱十翁",
        "author": "宋祁",
        "content": "手把临涡酒，人归如梦城。\n何言一欢笑，便作两离情。\n园树丹蕤老，家山钿髻明。\n不妨还轸促，芝崦趁春耕。",
        "dynasty": "宋",
        "collection_info": null
    },
    {
        "title": "司马相如琴台",
        "author": "宋祁",
        "content": "故台千古恨，犹对旧家山。\n半夜鸾凰去，他年驷马还。\n死忧封禅晚，生爱茂陵閒。\n惟有飘飘气，仍存天地间。",
        "dynasty": "宋",
        "collection_info": null
    },
    {
        "title": "黄孝基归上饶",
        "author": "宋祁",
        "content": "街徼曙冬喧，行人岸舣船。\n杓星背城隠，萍日过江圆。\n雾晦书囊竹，尘昏剑室莲。\n他时汉廷用，未减贾生年。",
        "dynasty": "宋",
        "collection_info": null
    },
    {
        "title": "送谢处士南归",
        "author": "宋祁",
        "content": "岁晏心无着，时清遁更肥。\n江莼萦箸滑，海鸟傍帆飞。\n乡思生闽雾，吟怀入楚霏。\n趋庭多令子，綵服间荷衣。",
        "dynasty": "宋",
        "collection_info": null
    },
    {
        "title": "登望台",
        "author": "宋祁",
        "content": "年华无限景，况復上高台。\n晓气先明树，春寒不着梅。\n幽禽仍早啭，戏蝶即双来。\n此地流霞意，同谁一釂杯。",
        "dynasty": "宋",
        "collection_info": null
    },
    {
        "title": "连秀才东归",
        "author": "宋祁",
        "content": "烟树徧云中，迎君马首东。\n鸣鸡关下晓，归鸟汉阳穷。\n倦客辞城阙，深耕託灌丛。\n还将数日恶，故故恼衰翁。",
        "dynasty": "宋",
        "collection_info": null
    },
    {
        "title": "徐帅北归",
        "author": "宋祁",
        "content": "旧国青山阔，仙岩绿桂春。\n金壶柱史客，玉札上清人。\n学雾应成市，泠风肯待旬。\n他年留半剂，牝谷愿凝神。",
        "dynasty": "宋",
        "collection_info": null
    },
    {
        "title": "北归",
        "author": "宋祁",
        "content": "一水清波驶，还将桧檝归。\n缨緌成素滥，猿鹤恐长违。\n斗外城隅出，云端阙影微。\n定知朝夕鸟，却望汉台飞。",
        "dynasty": "宋",
        "collection_info": null
    },
    {
        "title": "宣徽太尉郑公挽词二首  其一",
        "author": "宋祁",
        "content": "秘幄留高议，雄边倚茂勋。\n风流自南国，礼乐得中军。\n卧疾初无损，遗忠忍遽闻。\n寝门今日恸，长作死生分。",
        "dynasty": "宋",
        "collection_info": null
    },
    {
        "title": "宣徽太尉郑公挽词二首  其二",
        "author": "宋祁",
        "content": "谁为云亡恨，曾无可赎身。\n江山归国路，桃李泣蹊人。\n追册君恩厚，题功史笔新。\n所嗟经济事，不及相平津。",
        "dynasty": "宋",
        "collection_info": null
    },
    {
        "title": "肃简鲁公挽词四首  其一",
        "author": "宋祁",
        "content": "拂世谟谋盛，端朝载采熙。\n上前推汲直，天下咏曹随。\n密启多焚草，加餐餍嗜葵。\n不图霜露疾，奄忽丧元龟。",
        "dynasty": "宋",
        "collection_info": null
    },
    {
        "title": "肃简鲁公挽词四首  其二",
        "author": "宋祁",
        "content": "震邸陪翔凤，天坛侍祭牲。\n参谋大丞相，别对小延英。\n上栋方隆国，颓山遽奠楹。\n武公年不至，辅德是功名。",
        "dynasty": "宋",
        "collection_info": null
    },
    {
        "title": "肃简鲁公挽词四首  其三",
        "author": "宋祁",
        "content": "忧国神无爱，呼医体寖臞。\n人忧一台坼，帝遣两驺扶。\n临视回襄御，遗言入舜谟。\n七兵荣赠册，沉础贲龟趺。",
        "dynasty": "宋",
        "collection_info": null
    },
    {
        "title": "肃简鲁公挽词四首  其四",
        "author": "宋祁",
        "content": "密勿千龄旦，生平三命恭。\n承家男得凤，择婿女乘龙。\n酇邑穷遗产，邢山卜素封。\n空余弔客泪，倾海望长松。",
        "dynasty": "宋",
        "collection_info": null
    },
    {
        "title": "王沂公挽词三首  其一",
        "author": "宋祁",
        "content": "尽瘁辞当国，均劳得偃藩。\n幄中留秘画，天下满危言。\n日企还三事，宁图閟九原。\n谁将河海泪，一洒问干坤。",
        "dynasty": "宋",
        "collection_info": null
    },
    {
        "title": "王沂公挽词三首  其二",
        "author": "宋祁",
        "content": "下阁成忧疢，飞邮走诏医。\n遵鸿徒望渚，浴凤不归池。\n宣室君朝罢，翘车客涕垂。\n正应廊庙上，画一奉萧规。",
        "dynasty": "宋",
        "collection_info": null
    },
    {
        "title": "王沂公挽词三首  其三",
        "author": "宋祁",
        "content": "翣路风号野，松阡水溢荥。\n滕君今见日，傅魄上骑星。\n诒训金籯满，图功籀史青。\n空嗟令君坐，千古掩余馨。",
        "dynasty": "宋",
        "collection_info": null
    },
    {
        "title": "卜居",
        "author": "宋祁",
        "content": "自乐颜居陋，非论晏市嚣。\n西山宜託疾，东路便归樵。\n穴邃狐情乐，巢完鸟意遥。\n居然深隠去，宁待左生招。",
        "dynasty": "宋",
        "collection_info": null
    },
    {
        "title": "访隠者不遇",
        "author": "宋祁",
        "content": "青萝白石扉，霞薄动春晖。\n鹤去书空在，鳬閒舄自飞。\n骖鸾僊驭远，出岫昔心违。\n拂衽雄风动，犹疑御寇归。",
        "dynasty": "宋",
        "collection_info": null
    },
    {
        "title": "退居五首  其一",
        "author": "宋祁",
        "content": "干禄非三釜，躬耕恋一丘。\n才无作奏巧，穷有着书愁。\n雀噪门罗晚，蓬飞鬓葆秋。\n平生鸥鸟志，未去恋沧洲。",
        "dynasty": "宋",
        "collection_info": null
    },
    {
        "title": "退居五首  其二",
        "author": "宋祁",
        "content": "贫极非关病，忧多信自伤。\n悲歌一顷豆，惊馈五家浆。\n拥耒宜耕石，沈钩岂为璜。\n中林环室在，开径望求羊。",
        "dynasty": "宋",
        "collection_info": null
    },
    {
        "title": "退居五首  其三",
        "author": "宋祁",
        "content": "昔愧公车牍，今投海岸簪。\n逢齑还忌热，居陆更忧沈。\n楚岫偏藏玉，燕台岂乏金。\n前途见杨阮，只是有沾襟。",
        "dynasty": "宋",
        "collection_info": null
    },
    {
        "title": "退居五首  其四",
        "author": "宋祁",
        "content": "利固惭龙断，长非累纆牵。\n难求迎鲋水，空望戴盆天。\n喘急常悲月，惊多遂恶弦。\n诚非穷者叹，民颂正尧年。",
        "dynasty": "宋",
        "collection_info": null
    },
    {
        "title": "退居五首  其五",
        "author": "宋祁",
        "content": "勇退方藏密，营生信有涯。\n千株素封栗，五色故侯瓜。\n虞骨诚非媚，潘毛故易华。\n履穿谁復问，新进竞青緺。",
        "dynasty": "宋",
        "collection_info": null
    },
    {
        "title": "咏苔",
        "author": "宋祁",
        "content": "雨墙苍晕合，烟渚碧纹通。\n赋阁并尘掩，诗阶伴药红。\n萍流烦结实，絮乱枉因风。\n少閟回肠恨，春闺隔岁空。",
        "dynasty": "宋",
        "collection_info": null
    },
    {
        "title": "南斋二首  其一",
        "author": "宋祁",
        "content": "隠有山林愿，閒非江海身。\n孔书罕言命，庄意闇同人。\n敢衒能鸣雁，须惭不猎鹑。\n缘何无丽句，多病极漳滨。",
        "dynasty": "宋",
        "collection_info": null
    },
    {
        "title": "南斋二首  其二",
        "author": "宋祁",
        "content": "曩宦缘三釜，今归分一丘。\n杯桊非柳性，涂尾是龟谋。\n薪意矜来仕，瓜名託故侯。\n恍然桑下计，蚕妾讵相尤。",
        "dynasty": "宋",
        "collection_info": null
    },
    {
        "title": "哀故文节公  其一",
        "author": "宋祁",
        "content": "早传黄石系，未伴赤松游。\n暴疹惊床蚁，深恩赐养牛。\n溪璜俄碎玉，川檝遂藏舟。\n萧相今无嗣，夫人绍酇侯。",
        "dynasty": "宋",
        "collection_info": null
    },
    {
        "title": "哀故文节公  其二",
        "author": "宋祁",
        "content": "顺采思忠荩，宣谋叹巧劳。\n憗遗无一老，投弔剩三号。\n撤奠哀笳引，追荣敛衮褒。\n欲知凭厚庆，弟览得传刀。",
        "dynasty": "宋",
        "collection_info": null
    },
    {
        "title": "哀故文节公  其三",
        "author": "宋祁",
        "content": "霜露纔婴疾，龙蛇已丧贤。\n神骑尾星次，家託寝丘田。\n长乐申君弔，东堂罢禊筵。\n佳城白日掩，从此即千年。",
        "dynasty": "宋",
        "collection_info": null
    },
    {
        "title": "章靖冯公哀词  其一",
        "author": "宋祁",
        "content": "华殿推名学，南宫重亚卿。\n心无二何佞，身有两龚清。\n归沐宾綦鲜，幽通笔思精。\n邦人为公恨，不见相承平。",
        "dynasty": "宋",
        "collection_info": null
    },
    {
        "title": "章靖冯公哀词  其二",
        "author": "宋祁",
        "content": "读易三编断，当朝万事知。\n由来不语怪，何意遂无儿。\n酒德欢长绝，书林藁尚遗。\n异时逢玉尺，方为阮咸悲。",
        "dynasty": "宋",
        "collection_info": null
    },
    {
        "title": "章靖冯公哀词  其三",
        "author": "宋祁",
        "content": "睆箦绵疴革，中楹奠梦还。\n蕝仪犹在野，书副即藏山。\n友酹生刍洁，君恩刻印颁。\n一朝交臂失，宁復易睎颜。",
        "dynasty": "宋",
        "collection_info": null
    },
    {
        "title": "章靖冯公哀词  其四",
        "author": "宋祁",
        "content": "风旌引素辕，歌绋远犹喧。\n此路成千古，何人叹九原。\n未亡钟淑俪，不朽寄空言。\n兄子今为后，春秋无馁魂。",
        "dynasty": "宋",
        "collection_info": null
    },
    {
        "title": "光禄叶大卿哀词  其一",
        "author": "宋祁",
        "content": "八十浮龄尽，三千去日长。\n丛兰秋寂寞，卿月夜苍茫。\n里友歌迎绋，州民酹续浆。\n英魂知所託，桥梓蔼成行。",
        "dynasty": "宋",
        "collection_info": null
    },
    {
        "title": "光禄叶大卿哀词  其二",
        "author": "宋祁",
        "content": "偃息朋三寿，生平定四知。\n乡人荣衣绣，光禄号能诗。\n未赴安车召，遽成埋玉悲。\n方珉纪遗爱，无诳冢中辞。",
        "dynasty": "宋",
        "collection_info": null
    },
    {
        "title": "辨才少白师归天台",
        "author": "宋祁",
        "content": "壤色拥行肩，南方应有缘。\n归艎素车浪，宝戺赤城天。\n宴树春园密，谈花画祴鲜。\n凭师无阂智，呵黜二宗禅。",
        "dynasty": "宋",
        "collection_info": null
    },
    {
        "title": "怀滕秘校书",
        "author": "宋祁",
        "content": "解职青袍困，惊年素髮多。\n囊中彭泽米，门外下邽罗。\n露鹤惊霄岛，风蜩喝暝柯。\n此时潘簟冷，争奈近秋何。",
        "dynasty": "宋",
        "collection_info": null
    },
    {
        "title": "送黄秘校书",
        "author": "宋祁",
        "content": "妙龄看试牍，共嘆俊登喧。\n十载重来调，犹参军事烦。\n吴艎沿迅溜，京炙伴芳樽。\n东观他年选，当求江夏孙。",
        "dynasty": "宋",
        "collection_info": null
    },
    {
        "title": "公会亭  其一",
        "author": "宋祁",
        "content": "日下炎氛歇，风生凉意添。\n树花閒纂纂，楼月静纤纤。\n倦绠仍垂缶，昏鈎半上帘。\n畦瓜已堪摘，纳履自无嫌。",
        "dynasty": "宋",
        "collection_info": null
    },
    {
        "title": "公会亭  其二",
        "author": "宋祁",
        "content": "吏罢得休沐，襟怀萧散中。\n静时飞蝶梦，閒处上皇风。\n稚篠因依碧，疏花磔索红。\n素餐无所事，天幸一衰翁。",
        "dynasty": "宋",
        "collection_info": null
    },
    {
        "title": "和小饮",
        "author": "宋祁",
        "content": "天帟暮云消，飞觞夜正遥。\n洛吟聊拥鼻，陶舞惜迴腰。\n露晓蝉嘶树，河秋鹊映桥。\n客欢殊未几，离恨又霞朝。",
        "dynasty": "宋",
        "collection_info": null
    },
    {
        "title": "夏日江渎亭小饮",
        "author": "宋祁",
        "content": "飞槛枕溪光，欢言客徧觞。\n暂云消树影，骤雨发荷香。\n辛臼橙齑熟，庖刀脍缕长。\n苹风如有意，盈衽借浮凉。",
        "dynasty": "宋",
        "collection_info": null
    },
    {
        "title": "朝阳",
        "author": "宋祁",
        "content": "缩宿沈榆彩，沧溟转若华。\n纔晞汉盘露，便映洛神霞。\n鸣凤梧冈迥，桑柔桂笼斜。\n照梁休自许，城上已啼鸦。",
        "dynasty": "宋",
        "collection_info": null
    },
    {
        "title": "唐李卫公庙",
        "author": "宋祁",
        "content": "斯人天挺杰，贼胆畏膏肓。\n疾战江陵破，长驱颉利亡。\n成功在不伐，垂烈付无疆。\n血食雄京辅，于今异姓王。",
        "dynasty": "宋",
        "collection_info": null
    },
    {
        "title": "夜出溪上",
        "author": "宋祁",
        "content": "陇首孤云断，坳塘绿水周。\n萤光不欺夜，虫织自悲秋。\n早雁离离度，归舟泛泛流。\n萱苏共摇落，底处是忘忧。",
        "dynasty": "宋",
        "collection_info": null
    },
    {
        "title": "秋晚溪上",
        "author": "宋祁",
        "content": "积水增波润，苍霞变露余。\n断烟随鸟远，寒叶向人疏。\n萍老犹迎日，莲衰尚戏鱼。\n临川方病涉，谁借郑卿舆。",
        "dynasty": "宋",
        "collection_info": null
    },
    {
        "title": "出城所见赋五题  其一",
        "author": "宋祁",
        "content": "二月雨堪爱，霏霏膏泽盈。\n添成竹箭浪，催发杏花耕。\n迥湿风头冷，微含日脚明。\n居然嘉应在，谁是束长生。",
        "dynasty": "宋",
        "collection_info": null
    },
    {
        "title": "出城所见赋五题  其二",
        "author": "宋祁",
        "content": "二月水堪爱，泮流清復浑。\n影深天在底，红乱日摇痕。\n鹜没小舟度，鱼喁新藻翻。\n有人无限思，惭愧仲长言。",
        "dynasty": "宋",
        "collection_info": null
    },
    {
        "title": "出城所见赋五题  其三",
        "author": "宋祁",
        "content": "二月花堪爱，全开未落时。\n香轻长抱蕊，霞破即团枝。\n舞蝶何曾定，流鶑不待期。\n劳君金缕唱，更尽拍浮巵。",
        "dynasty": "宋",
        "collection_info": null
    },
    {
        "title": "出城所见赋五题  其四",
        "author": "宋祁",
        "content": "二月草堪爱，一番芳意还。\n远迷天泱泱，低隠雉斑斑。\n细雨鲜原润，东风古道閒。\n王孙归定否，持问桂枝山。",
        "dynasty": "宋",
        "collection_info": null
    },
    {
        "title": "出城所见赋五题  其五",
        "author": "宋祁",
        "content": "二月风堪爱，悠悠天际生。\n向空鸣籁细，乘暝作寒轻。\n拂水纹层浪，穿条杌紫茎。\n烦君期素魄，相伴倒春清。",
        "dynasty": "宋",
        "collection_info": null
    },
    {
        "title": "重葺敝庐有作",
        "author": "宋祁",
        "content": "屦市喧卑极，家林改筑初。\n藩倾犹置笔，楹破尚逢书。\n径草临江府，园畦洛涘居。\n凭谁遣真意，仁义亦蘧庐。",
        "dynasty": "宋",
        "collection_info": null
    },
    {
        "title": "华州西溪",
        "author": "宋祁",
        "content": "山近重岚逼，溪长匹练分。\n霁波平撼日，寒崦侧藏云。\n弄荇鱼差尾，投汀鹭列羣。\n如何去寻丈，尘路已纷纷。",
        "dynasty": "宋",
        "collection_info": null
    },
    {
        "title": "送客",
        "author": "宋祁",
        "content": "西出都门路，横参送客鞍。\n低云能作暝，轻吹不成寒。\n天势高无极，原姿秀可餐。\n长年伤别甚，作恶叵能欢。",
        "dynasty": "宋",
        "collection_info": null
    },
    {
        "title": "僖宗在蜀谏官孟昭图上疏言田令孜屏书不奏沈之虾蟆津诗人郑谷伤之略曰徒将心许国不识道消时予钦其人作诗投弔",
        "author": "宋祁",
        "content": "密疏即储胥，指言刀锯余。\n难排赵高鹿，竟葬楚江鱼。\n愤魄栖长濑，冤氛犯太虚。\n无人抉君目，他日见诛除。",
        "dynasty": "宋",
        "collection_info": null
    },
    {
        "title": "李九言寺丞知怀安军金堂县",
        "author": "宋祁",
        "content": "云栈马萧萧，铜章庇邑遥。\n晨晖碧鸡路，春色锦官桥。\n美政方宣布，斯人旧富饶。\n早须飞两舄，归趁汉家朝。",
        "dynasty": "宋",
        "collection_info": null
    },
    {
        "title": "挽张元常葬母夫人二首  其一",
        "author": "宋祁",
        "content": "象服流恩贵，轻舆就养荣。\n新成大家赋，经饷颍封羹。\n过隙诚难驻，藏舟自不惊。\n子贤能顺礼，三月祔佳城。",
        "dynasty": "宋",
        "collection_info": null
    },
    {
        "title": "挽张元常葬母夫人二首  其二",
        "author": "宋祁",
        "content": "婴病曾无苦，期颐未满年。\n风酸吹棘地，露泣采兰天。\n庀具藏分泽，张琴委暗絃。\n江流终不竭，懿范此俱传。",
        "dynasty": "宋",
        "collection_info": null
    },
    {
        "title": "遣吏视诸公茔树回有感 文正王丞相",
        "author": "宋祁",
        "content": "两朝推巨德，万务罄斯猷。\n汉日左右手，尧年忠孝侯。\n名言天下满，故事省中留。\n宸篆旌碑首，刊文又几秋。",
        "dynasty": "宋",
        "collection_info": null
    },
    {
        "title": "遣吏视诸公茔树回有感 文靖吕丞相",
        "author": "宋祁",
        "content": "庆历公三入，边陲扰太平。\n啖金真间敌，挠酒不寒盟。\n上印情虽切，然髭病遽轻。\n惜哉天弗憗，宸幄泪先横。",
        "dynasty": "宋",
        "collection_info": null
    },
    {
        "title": "遣吏视诸公茔树回有感 宣献宋公",
        "author": "宋祁",
        "content": "昔去劝明辟，俄归参大钧。\n公孙未及相，诸葛已伤神。\n名待天渊蔽，文争日月新。\n英魂同玉树，不向土中春。",
        "dynasty": "宋",
        "collection_info": null
    },
    {
        "title": "遣吏视诸公茔树回有感 文惠陈丞相",
        "author": "宋祁",
        "content": "岩廊号元老，礼数盛中台。\n万石父子贵，八元兄弟才。\n新诗玉可扣，奇隶鹊争回。\n今日看碑字，真缘洒泪来。",
        "dynasty": "宋",
        "collection_info": null
    },
    {
        "title": "答客",
        "author": "宋祁",
        "content": "贱子空虚甚，何烦跪自陈。\n摧藏不鸣雁，排迮后来薪。\n栉短三秋髮，途奔四海尘。\n安能得所欲，况是数奇人。",
        "dynasty": "宋",
        "collection_info": null
    },
    {
        "title": "送同年吴瑴尉乌程",
        "author": "宋祁",
        "content": "冬冬报曙天，归趁越人船。\n闽月长留梦，吴门自是仙。\n漆书多汗竹，圭祀有名田。\n剩着凌云赋，囊帷待奏篇。",
        "dynasty": "宋",
        "collection_info": null
    },
    {
        "title": "送王庾  其一",
        "author": "宋祁",
        "content": "土甑残炊黍，津航促扣舷。\n云迷孝王苑，星认太丘躔。\n破瑟弦鵾舞，吟囊锦兽鲜。\n晚淮他夜月，离思共娟娟。",
        "dynasty": "宋",
        "collection_info": null
    },
    {
        "title": "送王庾  其二",
        "author": "宋祁",
        "content": "倦客衣空化，求知刺欲漫。\n孤飞回鹢路，别泪溢鲛盘。\n待举秋槐老，承颜夏枕安。\n新篇时寄我，鱼信接长澜。",
        "dynasty": "宋",
        "collection_info": null
    },
    {
        "title": "送祝熙载",
        "author": "宋祁",
        "content": "昔誓繻仍在，今行绶已新。\n春鶑得迁友，夜鹤怨归人。\n倦枕低潮月，征帆截渚苹。\n清时偏乐职，寒鼈佐吴醇。",
        "dynasty": "宋",
        "collection_info": null
    },
    {
        "title": "寒食日送李公佐归汉东",
        "author": "宋祁",
        "content": "有客改南辕，春郊驻祖筵。\n罇寒禁火国，风暖浴沂天。\n茂草平无际，残花惨更妍。\n鹿鸣偕计近，簪盍约初年。",
        "dynasty": "宋",
        "collection_info": null
    },
    {
        "title": "送连庶",
        "author": "宋祁",
        "content": "之子远参卿，劳劳千里行。\n素衣因客变，华髮看秋生。\n遇鲤频为讯，逢莼试作羹。\n尘埃半通绶，何地免将迎。",
        "dynasty": "宋",
        "collection_info": null
    },
    {
        "title": "送陈动之",
        "author": "宋祁",
        "content": "绨帙抛蓬观，军牙佐柳屯。\n伏熊均轼宠，睡貉袭裘温。\n睢苑寒云隔，渔挝暝鼓喧。\n帛书无厌数，知有雁为门。",
        "dynasty": "宋",
        "collection_info": null
    },
    {
        "title": "送梅尧臣",
        "author": "宋祁",
        "content": "祖帟都门路，秋风满客衣。\n台舟三鹢驶，官舄两鳬飞。\n乡思临波远，离忧傍酒微。\n不应缘事事，手自废谈围。",
        "dynasty": "宋",
        "collection_info": null
    },
    {
        "title": "春晖寓目二首  其一",
        "author": "宋祁",
        "content": "春序倏云晚，高台芳意多。\n花成风地缬，鸟作暝林歌。\n树气熏繁幄，池文迭细波。\n夹城归骑散，烟絮徧铜驼。",
        "dynasty": "宋",
        "collection_info": null
    },
    {
        "title": "春晖寓目二首  其二",
        "author": "宋祁",
        "content": "春意都无几，还持欢绪归。\n游蜂抱蕊去，惊燕失泥飞。\n风下幡幡影，霞留暝暝霏。\n既知瑶席恨，不减欲沾衣。",
        "dynasty": "宋",
        "collection_info": null
    },
    {
        "title": "累夕大风",
        "author": "宋祁",
        "content": "乘秋万窍怒，拂野恣离披。\n祭鸟东门酒，鸣鸢上将旗。\n有谁樵旦暮，无客赋雄雌。\n何用呼号甚，枯桑了不知。",
        "dynasty": "宋",
        "collection_info": null
    },
    {
        "title": "武安侯",
        "author": "宋祁",
        "content": "贵甚宫中势，轩然帝右趋。\n所贪惟狗马，宁是学盘盂。\n骄取武库地，气凌辕下驹。\n淮南他日语，悔不共严诛。",
        "dynasty": "宋",
        "collection_info": null
    },
    {
        "title": "庭石",
        "author": "宋祁",
        "content": "嗟尔一拳质，块生天地中。\n柱云蒸作润，山溜滴成空。\n松盖何年化，星槎此路穷。\n无邀什袭裹，近出宋台东。",
        "dynasty": "宋",
        "collection_info": null
    },
    {
        "title": "感秋",
        "author": "宋祁",
        "content": "乐事行将晚，华年怯早衰。\n翻车壮士速，落叶长年悲。\n别燕风帘静，惊乌月树危。\n播精宁有用，皮骨极支离。",
        "dynasty": "宋",
        "collection_info": null
    },
    {
        "title": "秋日四首  其一",
        "author": "宋祁",
        "content": "短影悠扬日，薄寒憀栗天。\n林声蝉后老，陂影雁宾联。\n悽感客自尔，变衰时适然。\n何须问容鬓，所遇是凋年。",
        "dynasty": "宋",
        "collection_info": null
    },
    {
        "title": "秋日四首  其二",
        "author": "宋祁",
        "content": "客心惊暮节，天意歇余芳。\n莲罢池收子，榴成露罅房。\n绨袍亲故暖，纨扇委空凉。\n庾信真愁否，仍能用斛量。",
        "dynasty": "宋",
        "collection_info": null
    },
    {
        "title": "秋日四首  其三",
        "author": "宋祁",
        "content": "禁林成宿忝，愚谷负深归。\n未识前途远，容知昨日非。\n巧劳真物役，静胜乃天机。\n君看琴中意，何尝在玉徽。",
        "dynasty": "宋",
        "collection_info": null
    },
    {
        "title": "秋日四首  其四",
        "author": "宋祁",
        "content": "秋气飒然爽，宴居差有情。\n蝇休几案洁，蝉罢亭皋清。\n溪水照心碧，云山刮眼明。\n其如岁云晏，天地莽峥嵘。",
        "dynasty": "宋",
        "collection_info": null
    },
    {
        "title": "晚发  其一",
        "author": "宋祁",
        "content": "候鼓遥喧岸，行舟逆上湍。\n轻烟着波面，斜月罢林端。\n飒沓鳬鹥乱，苍茫葭苇寒。\n致君何所惮，便道许之官。",
        "dynasty": "宋",
        "collection_info": null
    },
    {
        "title": "晚发  其二",
        "author": "宋祁",
        "content": "晓濑虽能迅，寒波不復扬。\n林声散栖鸟，堤影度风樯。\n兹岁方云暮，吾行未遽央。\n病身非汲黯，安敢薄淮阳。",
        "dynasty": "宋",
        "collection_info": null
    },
    {
        "title": "游海云寺",
        "author": "宋祁",
        "content": "十里云边寺，重驱千骑来。\n天形欹野尽，江势让山回。\n园竹浓成幄，楼钟近殷雷。\n斜阳归鞅促，飞盖冒轻埃。",
        "dynasty": "宋",
        "collection_info": null
    },
    {
        "title": "行药",
        "author": "宋祁",
        "content": "行药徧城闉，仍逢摇落辰。\n坞风焦粟罅，园露饱梨津。\n远水多成浦，高云自作鳞。\n匕丹无復得，魂断小山人。",
        "dynasty": "宋",
        "collection_info": null
    },
    {
        "title": "湖上晚瞩",
        "author": "宋祁",
        "content": "湖平潦已收，清兴暂夷犹。\n风舸时摇缆，眠鳬自去洲。\n荒藤依树老，残芡听波浮。\n珍重芣山色，苍苍到暝楼。",
        "dynasty": "宋",
        "collection_info": null
    },
    {
        "title": "答京西提刑张司封次韵",
        "author": "宋祁",
        "content": "乞得二千石，终非循吏才。\n霜蓬根易动，笼鸟翅难开。\n梦寤惭封邑，陶埏仰铉台。\n报言殊丽藻，虚附驿筩回。",
        "dynasty": "宋",
        "collection_info": null
    },
    {
        "title": "闰月晦日",
        "author": "宋祁",
        "content": "春物都城晚，欢游一倍慵。\n轻风生树态，暖日淡云容。\n小阁时翻燕，閒花更少蜂。\n幽襟真濩落，所得是无悰。",
        "dynasty": "宋",
        "collection_info": null
    },
    {
        "title": "赠楞严舒上人",
        "author": "宋祁",
        "content": "丈室锦城隈，庭閒地徧苔。\n饭从香积取，花续少林开。\n讲昼经残叶，禅宵烛委煤。\n无嫌一时学，要是暮云才。",
        "dynasty": "宋",
        "collection_info": null
    },
    {
        "title": "柔上人",
        "author": "宋祁",
        "content": "行年踰八十，安坐布金园。\n指柏仍余树，栽桐遂见孙。\n岩泉晨自濯，经叶夜能翻。\n顾我生多病，劳师默遣言。",
        "dynasty": "宋",
        "collection_info": null
    },
    {
        "title": "寿上人南游",
        "author": "宋祁",
        "content": "拂晓镮鸣月，迎寒毳拥霞。\n众香摩诘饭，五叶祖师花。\n託宿林枝俯，分风夕影斜。\n前期逢晤赏，持对碧云夸。",
        "dynasty": "宋",
        "collection_info": null
    },
    {
        "title": "送梵才长吉还天台",
        "author": "宋祁",
        "content": "归祴卷兰芽，城标拂曙霞。\n溪行鸥避锡，岩供马衔花。\n翠柰经园密，苍莓渡彴斜。\n暮云他日合，相望在天涯。",
        "dynasty": "宋",
        "collection_info": null
    },
    {
        "title": "寄药山长老省贤",
        "author": "宋祁",
        "content": "南方有尊者，卓锡恋林丘。\n演法三千界，多闻第一流。\n炉烟熏定几，笋脯供斋瓯。\n社约惭成负，霜莲落几秋。",
        "dynasty": "宋",
        "collection_info": null
    },
    {
        "title": "访僧舍",
        "author": "宋祁",
        "content": "近郭一牛鸣，金园界宝绳。\n众花天作雨，千焰佛传灯。\n碧柰垂园老，青莲杂漏凝。\n病襟多俗物，时此访南能。",
        "dynasty": "宋",
        "collection_info": null
    },
    {
        "title": "寥寥",
        "author": "宋祁",
        "content": "寥寥私沐地，索索晚秋时。\n高树足危响，寒花无媚姿。\n远砧投会急，昏雁赴行迟。\n抚物能无感，年华及始衰。",
        "dynasty": "宋",
        "collection_info": null
    },
    {
        "title": "早秋",
        "author": "宋祁",
        "content": "脱叶惊雕岁，翻车送落晖。\n蔗浆晨渴减，桃簟夜凉归。\n怨月收纨扇，轻云怯纻衣。\n沈愁知几许，带眼不胜围。",
        "dynasty": "宋",
        "collection_info": null
    },
    {
        "title": "山中晚春",
        "author": "宋祁",
        "content": "新火暮春天，穷山寄一廛。\n畹兰催酒熟，溪草作茵眠。\n落絮轻无定，残花浅自怜。\n缁帷谈久倦，江上问挐船。",
        "dynasty": "宋",
        "collection_info": null
    },
    {
        "title": "早春  其一",
        "author": "宋祁",
        "content": "春来人暗知，何物验来时。\n林暖树改色，山晴云弄姿。\n归鸿高的的，生浪细差差。\n老帅非行乐，劭农一驻旗。",
        "dynasty": "宋",
        "collection_info": null
    },
    {
        "title": "早春  其二",
        "author": "宋祁",
        "content": "鵾雪锁平苑，乌风袅迥竿。\n暖容侵柳动，寒意向梅残。\n云薄来无定，天晴望更宽。\n杯霞莫辞醉，朝野日多欢。",
        "dynasty": "宋",
        "collection_info": null
    },
    {
        "title": "西园早春二首  其一",
        "author": "宋祁",
        "content": "芳意稍菲菲，春城浓淡晖。\n霞留早阴住，风遣薄寒归。\n细溜兼沙漾，初禽隠叶飞。\n要知刀笔暇，文酒得相依。",
        "dynasty": "宋",
        "collection_info": null
    },
    {
        "title": "西园早春二首  其二",
        "author": "宋祁",
        "content": "樽酒不常满，年华祗自春。\n言归虽薄澣，业已负良辰。\n野翠欣欣徧，林红扑扑新。\n其如好风景，料理爱诗人。",
        "dynasty": "宋",
        "collection_info": null
    },
    {
        "title": "答翁愈赋卷",
        "author": "宋祁",
        "content": "登高大夫事，感物古诗流。\n韵变齐风缓，辞凌汉气遒。\n恨非雌霓赏，惟祝洞箫求。\n病客无盘玉，琅玕未易酬。",
        "dynasty": "宋",
        "collection_info": null
    },
    {
        "title": "池上  其一",
        "author": "宋祁",
        "content": "晚瞩西池上，池清暑气微。\n云烟互明灭，蒲荇两因依。\n戏鰋来无定，眠鳬久自飞。\n纷吾刀笔虑，逢此憺忘归。",
        "dynasty": "宋",
        "collection_info": null
    },
    {
        "title": "池上  其二",
        "author": "宋祁",
        "content": "雨止菰蒲老，风生杜若秋。\n水光晴动日，莲气晚熏舟。\n暗坞飞萤出，疏丛白鸟留。\n此时成丽赋，宁减翫游鯈。",
        "dynasty": "宋",
        "collection_info": null
    },
    {
        "title": "北园池上",
        "author": "宋祁",
        "content": "中园稍萧槭，日脚凈空埃。\n寒蝶飞还下，饥鸥去又回。\n林高风搅叶，垣暗雨留苔。\n颇赋高秋兴，人非骑省才。",
        "dynasty": "宋",
        "collection_info": null
    },
    {
        "title": "避暑江渎祠池",
        "author": "宋祁",
        "content": "溪浅容篙短，舟移觉岸长。\n烟稠芰荷叶，霞热荔支房。\n技迭参挝鼓，杯寒十馈浆。\n便成逃暑醉，官事底相妨。",
        "dynasty": "宋",
        "collection_info": null
    },
    {
        "title": "夏日池上  其一",
        "author": "宋祁",
        "content": "溪流来不近，永日映霞霏。\n水荇自相缭，汀禽无次飞。\n颓沙时损路，幽濑忽藏矶。\n谁欲留连我，相将日暮归。",
        "dynasty": "宋",
        "collection_info": null
    },
    {
        "title": "夏日池上  其二",
        "author": "宋祁",
        "content": "独坐溪堂上，炎天客少过。\n红垂初熟果，碧捲未开荷。\n曳絮云更坞，摇金日弄波。\n一杯聊自举，凉意雨前多。",
        "dynasty": "宋",
        "collection_info": null
    },
    {
        "title": "扬雄墨池",
        "author": "宋祁",
        "content": "宅废经池在，人亡墨溜干。\n蟾蜍兼滴破，科斗共书残。\n蠹罢芸犹翠，蒸余竹自寒。\n他杨无可问，抚物费长嘆。",
        "dynasty": "宋",
        "collection_info": null
    },
    {
        "title": "秋热",
        "author": "宋祁",
        "content": "风物连南国，炎威逼早秋。\n堕飞波上翼，误喘月中牛。\n云杼衣全解，冰壶渴未瘳。\n此时班女怨，虚为素纨愁。",
        "dynasty": "宋",
        "collection_info": null
    },
    {
        "title": "晚冬行园",
        "author": "宋祁",
        "content": "官舍同山舍，萧然日杖藜。\n饥鸥守冰沼，寒荠犯蔬畦。\n霜逼晴空迥，霞牵晚照低。\n城鸦栖已定，无事莫惊啼。",
        "dynasty": "宋",
        "collection_info": null
    },
    {
        "title": "过惠崇旧居  其一",
        "author": "宋祁",
        "content": "人往名长在，钦风历故居。\n社残莲即老，园废柰仍疏。\n麈忆清谈外，云经合座余。\n裴回视斋壁，行草暗残书。",
        "dynasty": "宋",
        "collection_info": null
    },
    {
        "title": "过惠崇旧居  其二",
        "author": "宋祁",
        "content": "虽昧平生契，怀贤要可伤。\n生涯与薪尽，法意共灯长。\n遗画空观貌，残诗孰补亡。\n神期通一语，无乃困津梁。",
        "dynasty": "宋",
        "collection_info": null
    },
    {
        "title": "和鉴宗游南禅别墅",
        "author": "宋祁",
        "content": "鹿园开别墅，牛驾此回轮。\n花识庄严界，林容宴坐人。\n远烟时误晚，静坞若遗春。\n共照前溪水，烦师洗六尘。",
        "dynasty": "宋",
        "collection_info": null
    },
    {
        "title": "对月  其一",
        "author": "宋祁",
        "content": "林梢霞尾暗，海面月华新。\n一水开天鑑，千金上佛轮。\n幽岩涵静桂，潜蚌溢凉津。\n不必姑山去，翛然自玉人。",
        "dynasty": "宋",
        "collection_info": null
    },
    {
        "title": "对月  其二",
        "author": "宋祁",
        "content": "月华真可爱，堂上共徘徊。\n白露方徐贶，清风适共来。\n蚌津随照满，乌阁为啼开。\n万虑方岑寂，愁看云汉回。",
        "dynasty": "宋",
        "collection_info": null
    },
    {
        "title": "望月",
        "author": "宋祁",
        "content": "早月始娟娟，西南寥泬天。\n魄中藏暗树，轮外上虚弦。\n傍汉含银浅，过云漏叶鲜。\n遥知今夜鹊，犹得稳枝眠。",
        "dynasty": "宋",
        "collection_info": null
    },
    {
        "title": "同小侄珪璞溪上泛舟",
        "author": "宋祁",
        "content": "出郭晓云霁，泛舟春日迟。\n诗怀随物放，酒面任风吹。\n循岸烦鸥起，看山惜棹移。\n州人轻此乐，頼与汝曹期。",
        "dynasty": "宋",
        "collection_info": null
    },
    {
        "title": "拟明月逐人来",
        "author": "宋祁",
        "content": "玉漏催成夜，兰釭换作晨。\n併花排綵树，分月送游人。\n醉幕星临酒，天街露禁尘。\n轻雷与流水，随意伴香轮。",
        "dynasty": "宋",
        "collection_info": null
    },
    {
        "title": "月",
        "author": "宋祁",
        "content": "西颢凉飈度，金枢宿霭收。\n映波休混璧，入幔且迷鈎。\n蚌冷侵珠润，罗疏逼帐秋。\n风流知不浅，庾令在江楼。",
        "dynasty": "宋",
        "collection_info": null
    },
    {
        "title": "新月",
        "author": "宋祁",
        "content": "几宵閒北寝，始见映西楼。\n曲篆临鈎误，残黄映额羞。\n桂稀山自冷，珠浅蚌兼愁。\n巧作纤纤句，纔能喻两头。",
        "dynasty": "宋",
        "collection_info": null
    },
    {
        "title": "残月",
        "author": "宋祁",
        "content": "阴光随落宿，有意待朝阳。\n晕缺灰余影，潮平鹭息狂。\n残兵骄子国，隠语大刀郎。\n此夜方诸泪，宁能减数行。",
        "dynasty": "宋",
        "collection_info": null
    },
    {
        "title": "马上见残月",
        "author": "宋祁",
        "content": "娟娟天外月，正见上朝人。\n老桂欹藏树，纤鈎侧抱轮。\n气清仍泛露，光淡即迎晨。\n尚作裴回意，西楼对结邻。",
        "dynasty": "宋",
        "collection_info": null
    },
    {
        "title": "落月",
        "author": "宋祁",
        "content": "已照金枢穴，初乘玉女扉。\n望花愁桂老，数叶畏蓂稀。\n汉蚌兼珠隠，边兵背塞归。\n持将离妾恨，一问上天飞。",
        "dynasty": "宋",
        "collection_info": null
    },
    {
        "title": "答劝农李渊宗嘉州江行",
        "author": "宋祁",
        "content": "嘉月嘉州路，轲峨按部船。\n山围杜宇国，江入夜郎天。\n霁引溪楼望，凉供水馆眠。\n愧君舟檝意，遂欲济长川。",
        "dynasty": "宋",
        "collection_info": null
    },
    {
        "title": "早发大堰",
        "author": "宋祁",
        "content": "晓戍胧胧白，春流纳纳深。\n生烟纔着树，罢月稍依林。\n野路趋斜岸，渔舠泊暗浔。\n尚缘归国意，差足慰离襟。",
        "dynasty": "宋",
        "collection_info": null
    },
    {
        "title": "新竹",
        "author": "宋祁",
        "content": "最爱中唐竹，春来百箇鲜。\n笋残霞落泊，梢散粉婵娟。\n早叶危衔露，昏枝巧住烟。\n宁孤一日赏，况在此君前。",
        "dynasty": "宋",
        "collection_info": null
    },
    {
        "title": "永兴郑资政巩县路逢雪见寄",
        "author": "宋祁",
        "content": "大旆关河远，同云天地浮。\n凌晨逢朔雪，此路向西州。\n寒袭生犀健，光催畅毂流。\n余清念东郭，穿履趁英游。",
        "dynasty": "宋",
        "collection_info": null
    },
    {
        "title": "峡中逢雪",
        "author": "宋祁",
        "content": "峡内逢霏霰，凌辰望已迷。\n寒花纔集栈，斜片旋沈溪。\n户入垂缯壤，田成种玉畦。\n速干殊未惜，山道润无泥。",
        "dynasty": "宋",
        "collection_info": null
    },
    {
        "title": "冒雪马上作",
        "author": "宋祁",
        "content": "大雪浃天畿，晨骖望禁扉。\n二仪连皓气，万物共清辉。\n楼迥标银阙，台寒压粉围。\n瑞花真有意，偏着入朝衣。",
        "dynasty": "宋",
        "collection_info": null
    },
    {
        "title": "四望亭",
        "author": "宋祁",
        "content": "秋城聊一眺，物色已苍茫。\n爽籁风驱远，寒烟晚曳长。\n祠成樗作社，戍罢女留墙。\n要是凋年感，能回倦客肠。",
        "dynasty": "宋",
        "collection_info": null
    },
    {
        "title": "秋日书怀",
        "author": "宋祁",
        "content": "秋旻荡喧浊，茂宰属高情。\n水遶溪初浪，林干籁自声。\n醉茵留剩暖，欢瑟泛余清。\n尚念江湖守，其如华髮生。",
        "dynasty": "宋",
        "collection_info": null
    },
    {
        "title": "送潘秘校赴颍上簿",
        "author": "宋祁",
        "content": "捧檄去三铨，招招客叩船。\n倦游惊密雪，离思着幺絃。\n淮月开帆暝，京尘减绶鲜。\n枳鸾非久息，刷羽竚来旋。",
        "dynasty": "宋",
        "collection_info": null
    },
    {
        "title": "送南顿胡簿",
        "author": "宋祁",
        "content": "密雪妍辞盛，垂窗怒翼开。\n聊从百里佐，初露七年材。\n集隼趋侯府，歌骊酬客罍。\n时年无道茀，庇邑迩天台。",
        "dynasty": "宋",
        "collection_info": null
    },
    {
        "title": "舟中三首  其一",
        "author": "宋祁",
        "content": "舟行不碍动，纵目望联堤。\n稍觉前川近，徐惊后树低。\n鱼游随聚沫，禽度带残啼。\n自趣家田路，春清况日携。",
        "dynasty": "宋",
        "collection_info": null
    },
    {
        "title": "舟中三首  其二",
        "author": "宋祁",
        "content": "漠漠朝烟上，霏霏野气和。\n惊鸿自去渚，戏鹜不沈波。\n田畯耕扶耒，溪童食啄蠡。\n绀舟时一眺，䍧践损春莎。",
        "dynasty": "宋",
        "collection_info": null
    },
    {
        "title": "舟中三首  其三",
        "author": "宋祁",
        "content": "雾迥絙林趾，波生啮岸沙。\n漫红披杏带，短碧上蒲芽。\n鲑菜随宜有，浆醪不用赊。\n行行乐萧散，未觉远京华。",
        "dynasty": "宋",
        "collection_info": null
    },
    {
        "title": "物外亭",
        "author": "宋祁",
        "content": "飞宇冠苍岑，盘盘上百寻。\n风含太虚爽，云作下方阴。\n坞桂寒仍燠，岩猿暝始吟。\n知君有高兴，天壤共登临。",
        "dynasty": "宋",
        "collection_info": null
    },
    {
        "title": "秋日咏庭树",
        "author": "宋祁",
        "content": "庭树报秋归，萧然芳意衰。\n露危阴处叶，风劲暝前枝。\n嘒嘒蝉嘶早，梢梢鹊定迟。\n江潭正摇落，司马不无悲。",
        "dynasty": "宋",
        "collection_info": null
    },
    {
        "title": "司徒侍中宣献公挽词二首  其一",
        "author": "宋祁",
        "content": "斯文推旧德，忧国变华颠。\n夙夜劳三事，东西止百年。\n温辞联册秘，良史大都传。\n他日贤臣壠，心知望圃田。",
        "dynasty": "宋",
        "collection_info": null
    },
    {
        "title": "司徒侍中宣献公挽词二首  其二",
        "author": "宋祁",
        "content": "美疢交明晦，浮龄讵控抟。\n宗盟一箇弱，人赎百身难。\n赐敛荣絺衮，临哀驻玉銮。\n欲知桃李爱，朝绂共汍澜。",
        "dynasty": "宋",
        "collection_info": null
    },
    {
        "title": "送蒙城簿谢煜先辈",
        "author": "宋祁",
        "content": "曾第飘飘赋，仍劳冉冉趋。\n嘆时三嗅雉，倦别一飞鳬。\n句簿虚公几，迎浆溢里壶。\n异时赍阀阅，明陟在丹涂。",
        "dynasty": "宋",
        "collection_info": null
    },
    {
        "title": "送江阴簿江楚材先辈",
        "author": "宋祁",
        "content": "黉舍久过从，清言服阿戎。\n半纶人结绶，一箭水分风。\n行稻鲜原绿，攀花杂树红。\n羡君谈有助，新论得王充。",
        "dynasty": "宋",
        "collection_info": null
    },
    {
        "title": "送炳宗巢簿",
        "author": "宋祁",
        "content": "世德封胡后，英游终贾年。\n尘缁去郡客，木落渡淮天。\n揖吏贪持簿，劳歌倦倚弦。\n无忧亲釜薄，新復古圭田。",
        "dynasty": "宋",
        "collection_info": null
    },
    {
        "title": "观相国长城公留题药师院壁",
        "author": "宋祁",
        "content": "拥节趋瑶县，回舆礼梵仙。\n望云催觐日，零雨记归年。\n蕙露霏毫润，尼珠入局圆。\n斯人具瞻地，二绝贲金田。",
        "dynasty": "宋",
        "collection_info": null
    },
    {
        "title": "题玉溪符上人清风阁",
        "author": "宋祁",
        "content": "斋橑翠霏间，人高境自閒。\n禅心溪上月，佛髻槛前山。\n昼漏依莲改，晴云识栋还。\n谁持快哉意，来此共跻攀。",
        "dynasty": "宋",
        "collection_info": null
    },
    {
        "title": "李中令挽词二首  其一",
        "author": "宋祁",
        "content": "家赐齐侯履，人推郄縠文。\n结婚荣外馆，谋帅得中军。\n盛集追园盖，遒章託陇云。\n不图新渚畔，更作死生分。",
        "dynasty": "宋",
        "collection_info": null
    },
    {
        "title": "李中令挽词二首  其二",
        "author": "宋祁",
        "content": "赠窆充幽隧，鸣箫异素轮。\n山丘华屋远，桃李故蹊春。\n使幕被愁雾，谈犀委暗尘。\n须知悟生灭，终得法为身。",
        "dynasty": "宋",
        "collection_info": null
    },
    {
        "title": "龙岩寺",
        "author": "宋祁",
        "content": "磴齿缘苍巘，檐牙冒紫氛。\n楼鸣穿峡濑，堂宿抱峰云。\n鸟散生台晏，僧归浴树曛。\n居然化城地，长与客尘分。",
        "dynasty": "宋",
        "collection_info": null
    },
    {
        "title": "农阁",
        "author": "宋祁",
        "content": "菌阁俯江干，西南蜀塞宽。\n看云记巫峡，望日省长安。\n钿崒峰头碧，霞皴荔子丹。\n比来秋物好，谁伴数凭栏。",
        "dynasty": "宋",
        "collection_info": null
    },
    {
        "title": "闻杜宇",
        "author": "宋祁",
        "content": "传闻望帝冤，底处最堪怜。\n蜀月将残夜，巴山欲晓天。\n周军尝化鹤，齐后亦为蝉。\n物变皆如此，非君是偶然。",
        "dynasty": "宋",
        "collection_info": null
    },
    {
        "title": "春野观农事",
        "author": "宋祁",
        "content": "茂气回鲜野，寒姿换故林。\n败防溪响急，新甽耒痕深。\n乳雉嬉原隩，歌牛下浦阴。\n吾庐堪学稼，将老有初心。",
        "dynasty": "宋",
        "collection_info": null
    },
    {
        "title": "唐诏监簿池阳市征",
        "author": "宋祁",
        "content": "五鼓歇津亭，风帆去斗城。\n美材王国秀，独木县官征。\n萍密浮罂剂，莼丝杂釜羹。\n袁郎秋咏去，江月对盈盈。",
        "dynasty": "宋",
        "collection_info": null
    },
    {
        "title": "早秋夜坐",
        "author": "宋祁",
        "content": "穹旻炎𡏖歇，颢气袭中闺。\n倦鹊兼河转，初蟾共月西。\n客愁无处所，世虑足端倪。\n清客纔成泫，皋禽且稳栖。",
        "dynasty": "宋",
        "collection_info": null
    },
    {
        "title": "秋日书怀",
        "author": "宋祁",
        "content": "风头日萧索，爽气自西岑。\n暝戍有传鼓，寒城无罢砧。\n未论乡思苦，且念岁华侵。\n目羡高高雁，先时到上林。",
        "dynasty": "宋",
        "collection_info": null
    },
    {
        "title": "得伯逢书",
        "author": "宋祁",
        "content": "书来何所道，报我二毛生。\n种种因年化，星星着领明。\n别离纔几日，感慨若为情。\n且莫悲迟暮，须容四海兄。",
        "dynasty": "宋",
        "collection_info": null
    },
    {
        "title": "伯逢欲予买一田墅因成自讼",
        "author": "宋祁",
        "content": "予从大夫后，禄乃二千余。\n簪笔论何事，藏山着底书。\n病教年事早，拙使宦情疏。\n合治菟裘未，蜗牛尚有庐。",
        "dynasty": "宋",
        "collection_info": null
    },
    {
        "title": "西园晚眺",
        "author": "宋祁",
        "content": "弱柳蒙蒙密，新花衮衮繁。\n贪寻芳蒨远，遂到落霞昏。\n亭橑衔山霭，池波撼月痕。\n惜春还语客，慎勿诉余樽。",
        "dynasty": "宋",
        "collection_info": null
    },
    {
        "title": "李先辈昆仲见过",
        "author": "宋祁",
        "content": "有客过穷巷，门罗日晏开。\n南州一榻下，平轝二龙来。\n霏雪欣谈麈，炊菰乏案杯。\n自惭邻壁焰，时照不燃灰。",
        "dynasty": "宋",
        "collection_info": null
    },
    {
        "title": "公园",
        "author": "宋祁",
        "content": "幽兴足端倪，危桥便见溪。\n浪轻鱼喜掷，山近鸟工啼。\n弱苇披风溆，凉蔬甲雨畦。\n使君来已屡，林下自成蹊。",
        "dynasty": "宋",
        "collection_info": null
    },
    {
        "title": "八月十四日夜东轩饯赵同州志元吴陕州冲卿徐润州君章",
        "author": "宋祁",
        "content": "明月不常值，中秋能暂新。\n谁言一堂上，相与异州人。\n适意苦难得，举杯宁厌频。\n清光定千里，他日远相亲。",
        "dynasty": "宋",
        "collection_info": null
    },
    {
        "title": "访隠者因题壁",
        "author": "宋祁",
        "content": "岩径蹑云层，藤萝失晦明。\n青溪一道士，篮轝两门生。\n山溜足奔响，松风无罢声。\n愿同沮桀侣，林下耦寒耕。",
        "dynasty": "宋",
        "collection_info": null
    },
    {
        "title": "哭郭仲微三首  其一",
        "author": "宋祁",
        "content": "仓卒闻婴疾，何辜遂没身。\n哭筵同产子，霜寝未亡人。\n冢有邢山旧，天为京兆邻。\n想君赍志恨，不使白杨春。",
        "dynasty": "宋",
        "collection_info": null
    },
    {
        "title": "哭郭仲微三首  其二",
        "author": "宋祁",
        "content": "我作鱼符守，君司凤诏文。\n他时谈笑罢，今日死生分。\n怨涕翻荥浪，悲魂引郑云。\n山阳怀旧笛，肠断不堪闻。",
        "dynasty": "宋",
        "collection_info": null
    },
    {
        "title": "哭郭仲微三首  其三",
        "author": "宋祁",
        "content": "谢氏虽多女，中郎竟乏儿。\n人生忽至此，天道果无知。\n一代英才往，千篇故稿遗。\n生平同翰墨，不及镂丰碑。",
        "dynasty": "宋",
        "collection_info": null
    },
    {
        "title": "夕坐",
        "author": "宋祁",
        "content": "岸帻坐前楹，天围极望青。\n日华开岭雾，风影碎池星。\n重露惊栖鹤，幽丛带暗萤。\n尘机心久息，宁待据梧瞑。",
        "dynasty": "宋",
        "collection_info": null
    },
    {
        "title": "西楼夕望",
        "author": "宋祁",
        "content": "炎氛随日入，岑寂坐遥帷。\n倦鹜昏投浦，惊蝉夜去枝。\n桂华兼月破，槎影带星移。\n珍重窗风好，羲人即此时。",
        "dynasty": "宋",
        "collection_info": null
    },
    {
        "title": "偶书",
        "author": "宋祁",
        "content": "悲秋葆髮生，倦客厌离身。\n九奏庄禽眩，千钧楚俗轻。\n媒劳伤偃蹇，岁晏恨峥嵘。\n谁讶游都久，方归谷口耕。",
        "dynasty": "宋",
        "collection_info": null
    },
    {
        "title": "答书  其一",
        "author": "宋祁",
        "content": "栾栾余病骨，踽踽本孤臣。\n夷饿怀餐粟，轲居忆徙邻。\n旧围宽胁带，镵刻暗书筠。\n亲见扬雄者，容仪不动人。",
        "dynasty": "宋",
        "collection_info": null
    },
    {
        "title": "答书  其二",
        "author": "宋祁",
        "content": "答书牛马走，卜疏草茅人。\n久谢轮囷器，羞言阿堵神。\n触笼摧劲翮，喣沫瀑穷鳞。\n尚欲求糟粕，心知老斲轮。",
        "dynasty": "宋",
        "collection_info": null
    },
    {
        "title": "和朱少府苦雨",
        "author": "宋祁",
        "content": "滞淹连春晦，层阴接夜分。\n骁壶惟发电，愁栋但生云。\n里突居无爨，官蛙坐厌闻。\n遥知霖唱罢，客思转相纷。",
        "dynasty": "宋",
        "collection_info": null
    },
    {
        "title": "岁除",
        "author": "宋祁",
        "content": "雕节真如借，良宵此向阑。\n家储宿岁酒，乡送大傩寒。\n旧卉回新物，来情续往欢。\n匆匆余几刻，催具五辛盘。",
        "dynasty": "宋",
        "collection_info": null
    },
    {
        "title": "咏酒壶",
        "author": "宋祁",
        "content": "刻像小蹁跹，无情是所怜。\n客欢迎指顾，觞冷寄回旋。\n屡转疑投节，将休似取妍。\n劳君戢深意，醒者勿须传。",
        "dynasty": "宋",
        "collection_info": null
    },
    {
        "title": "答书",
        "author": "宋祁",
        "content": "经㰅摧无几，书刀削未休。\n胡能反招隠，更欲傍牢愁。\n澌砚寒余滴，窗灯明映篝。\n子威销骨尽，何相得封侯。",
        "dynasty": "宋",
        "collection_info": null
    },
    {
        "title": "望仙亭晚眺",
        "author": "宋祁",
        "content": "日晏来凭槛，要知刀笔休。\n晚云山曲岪，麤饭客稽留。\n未觉清言减，犹堪大白浮。\n狂歌谁击节，只是自摇头。",
        "dynasty": "宋",
        "collection_info": null
    },
    {
        "title": "明月湖",
        "author": "宋祁",
        "content": "湖色淡无际，月华相与閒。\n临波双璧映，照浦一珠还。\n宿火汀洲外，横烟桑柘间。\n不妨清思剧，举国尽溪山。",
        "dynasty": "宋",
        "collection_info": null
    },
    {
        "title": "晚眺",
        "author": "宋祁",
        "content": "危栏真可倚，极目尽高原。\n双堠驿边道，孤烟山下村。\n高风生树响，寒水落溪痕。\n坐见斜阳尽，归鸦满翅昏。",
        "dynasty": "宋",
        "collection_info": null
    },
    {
        "title": "胡同年恢信州弋阳簿",
        "author": "宋祁",
        "content": "笼樱沈醵宴，津鼓怆离羣。\n道出东南水，心留西北云。\n秫田供醖剂，练幅换书裙。\n熛阙方呼俊，归来竚献文。",
        "dynasty": "宋",
        "collection_info": null
    },
    {
        "title": "黄垍勾建昌簿",
        "author": "宋祁",
        "content": "灵风彻宴巵，十幅曙帆飞。\n路入江山国，人兼綵绣衣。\n草堂空岫幌，偃室听琴徽。\n谁识无双誉，新从日下归。",
        "dynasty": "宋",
        "collection_info": null
    },
    {
        "title": "元处宗安化簿",
        "author": "宋祁",
        "content": "军府沈千奏，边城佐一同。\n乡书黄耳远，客爨扊扅空。\n怨曙羌笳月，嘶寒代马风。\n未应期会急，平日废谈丛。",
        "dynasty": "宋",
        "collection_info": null
    },
    {
        "title": "同年毛洵勾簿新建",
        "author": "宋祁",
        "content": "年衰冬集罢，鹢首晓帆催。\n枳棘非鸾处，膏腴得父才。\n澄江限天阔，孤鹜透霞来。\n此地留清赏，谁同耻宴罍。",
        "dynasty": "宋",
        "collection_info": null
    },
    {
        "title": "霜宇",
        "author": "宋祁",
        "content": "霜宇澹秋光，峥嵘歇岁芳。\n地形侵楚庳，渠尾入淮长。\n廥集牛初下，罗稀鸟恣翔。\n病悰多感极，身託茂陵傍。",
        "dynasty": "宋",
        "collection_info": null
    },
    {
        "title": "季秋十九日追还学士院回舟入都作二首  其一",
        "author": "宋祁",
        "content": "上恩留不遣，仍棹越船回。\n人忝玉堂署，鱼还符节台。\n危心摧橹罢，病眼刮云开。\n读徧淮南诏，惭非视草才。",
        "dynasty": "宋",
        "collection_info": null
    },
    {
        "title": "季秋十九日追还学士院回舟入都作二首  其二",
        "author": "宋祁",
        "content": "得麾初出守，趋召遽言旋。\n露藿元倾日，秋槎却上天。\n丹涂容蹇步，星弁许华颠。\n再奏皆闻罢，惭妨此路贤。",
        "dynasty": "宋",
        "collection_info": null
    },
    {
        "title": "古邑二首  其一",
        "author": "宋祁",
        "content": "古邑蓬池上，私居市道邻。\n初抛三釜粟，来作一廛民。\n乞火黔薪突，翻经振隙尘。\n何从復何去，更欲问圆神。",
        "dynasty": "宋",
        "collection_info": null
    },
    {
        "title": "古邑二首  其二",
        "author": "宋祁",
        "content": "坠雨离邦远，编蓬僦庑卑。\n人非一国敌，家乏万钱赀。\n江海嗟漂荡，干坤惜变衰。\n此时看落叶，宁翅长年悲。",
        "dynasty": "宋",
        "collection_info": null
    },
    {
        "title": "三封田墅  其一",
        "author": "宋祁",
        "content": "驱马三封下，还家值日西。\n林间寻路隘，露裏入山迷。\n僮倦仍依樾，鸡閒已上栖。\n暂来翻似客，邻酒夜过携。",
        "dynasty": "宋",
        "collection_info": null
    },
    {
        "title": "三封田墅  其二",
        "author": "宋祁",
        "content": "清和迁首序，岑寂此凭栏。\n涧雨虹前罢，林樱鸟后残。\n野姿连草向，天影入池宽。\n日暮严城阻，裴回惜据鞍。",
        "dynasty": "宋",
        "collection_info": null
    },
    {
        "title": "行药",
        "author": "宋祁",
        "content": "行药来溪上，园秋损物华。\n漫丛繁野菊，荒蔓繫寒瓜。\n野旷难藏树，山明即变霞。\n病身慵事事，楼鼓谩催衙。",
        "dynasty": "宋",
        "collection_info": null
    },
    {
        "title": "江夏黄孝恭数遗新诗因以是答",
        "author": "宋祁",
        "content": "万里江南客，三年泽畔身。\n惊弦已疮雁，涸辙欲穷鳞。\n日月奔腾晚，烟花感慨春。\n谁能为此曲，无乃数奇人。",
        "dynasty": "宋",
        "collection_info": null
    },
    {
        "title": "答转运王工部到寿阳却乘流东下以诗见寄",
        "author": "宋祁",
        "content": "闻到清淮上，还乘清溜回。\n缘持使者节，难把故人杯。\n曙盖星衔柳，昏邮雨亚梅。\n怆离并感昔，都向句中来。",
        "dynasty": "宋",
        "collection_info": null
    },
    {
        "title": "答景亳宣徽吴尚书见寄短偈",
        "author": "宋祁",
        "content": "玉帐论兵罢，东方静守藩。\n有尘都是客，无法可容言。\n海鸟逢觞怯，酰鸡恋瓮喧。\n因公四句惠，弥觉对酬烦。",
        "dynasty": "宋",
        "collection_info": null
    },
    {
        "title": "答连生见寄兼简同邑胡希元",
        "author": "宋祁",
        "content": "京华倦游客，顾我损文鳞。\n道觉穷方胜，交缘淡更亲。\n句成池草夕，讯到陇梅春。\n欲答双盘恨，清才彼有人。",
        "dynasty": "宋",
        "collection_info": null
    },
    {
        "title": "答刑部王侍郎病中见寄",
        "author": "宋祁",
        "content": "请告烦开许，循衰分退藏。\n病淹三折臂，愁热九迴肠。\n冻酌思同釂，仙丸得徧尝。\n深惭白云老，相忆未相忘。",
        "dynasty": "宋",
        "collection_info": null
    },
    {
        "title": "偈答王侍郎",
        "author": "宋祁",
        "content": "遮莫传衣去，饶他舍筏回。\n雪虽炉上见，珠自髻中来。\n劫劫无真谛，人人止妄猜。\n公知兜率否，举足便尘埃。",
        "dynasty": "宋",
        "collection_info": null
    },
    {
        "title": "观烧",
        "author": "宋祁",
        "content": "白草开平野，炎晖照暮云。\n商原宁易嚮，昆玉怯同焚。\n田烛宵俱远，边烽晓不分。\n方阳休自任，阮瑀久从军。",
        "dynasty": "宋",
        "collection_info": null
    },
    {
        "title": "西斋秋晚",
        "author": "宋祁",
        "content": "霜华零暮节，日气淡长穹。\n池减无留潦，林寒少罢风。\n虫鸣星杼促，蝉起露緌空。\n隠几无纷虑，窥园嗜晚菘。",
        "dynasty": "宋",
        "collection_info": null
    },
    {
        "title": "西园晚秋见寄",
        "author": "宋祁",
        "content": "中园秋物晓，清玩日无穷。\n暝篠深留翠，寒花浅作红。\n鹤鸣残滴露，蜩咽已凉风。\n谁伴调丝管，心知忆戴崇。",
        "dynasty": "宋",
        "collection_info": null
    },
    {
        "title": "和伯氏小疾原韵",
        "author": "宋祁",
        "content": "握臂苦愔愔，苍华倦昼簪。\n悟非蘧瑗早，达想凈名深。\n齐鹿闲三㰅，仙图戏一禽。\n独应吴客问，眉宇识侵淫。",
        "dynasty": "宋",
        "collection_info": null
    },
    {
        "title": "悼祚禅师二首  其一",
        "author": "宋祁",
        "content": "两股飞神锡，千金供住园。\n吹毛曾有问，得髓更无言。\n兰紫恩袍异，莲香社侣繁。\n双林今奄忽，泪目送风幡。",
        "dynasty": "宋",
        "collection_info": null
    },
    {
        "title": "悼祚禅师二首  其二",
        "author": "宋祁",
        "content": "击电传心要，浮沤厌世喧。\n一床空病室，五叶谶诸孙。\n风惨萎花坠，尘流旧鑑昏。\n导师宁怛化，缁侣自销魂。",
        "dynasty": "宋",
        "collection_info": null
    },
    {
        "title": "陪谢紫微晚泛",
        "author": "宋祁",
        "content": "积雨涨秋濠，轻舟共此邀。\n菰蒲敛铓锷，莲芡熟櫜韬。\n岸静鱼跳月，林喧鸟避篙。\n归时兴不浅，风物正萧骚。",
        "dynasty": "宋",
        "collection_info": null
    },
    {
        "title": "答朱公绰牡丹",
        "author": "宋祁",
        "content": "珍卉分清赏，飞邮附翠笼。\n蹄金点鬓密，璋玉镂跗红。\n香惜持来远，春应摘后空。\n玩时仍把酒，恨不与君同。",
        "dynasty": "宋",
        "collection_info": null
    },
    {
        "title": "渡湘江",
        "author": "宋祁",
        "content": "春过湘江渡，真观八景图。\n云藏岳麓寺，江入洞庭湖。\n晴日花争发，丰年酒易沽。\n长沙十万户，游女似京都。",
        "dynasty": "宋",
        "collection_info": null
    },
    {
        "title": "腊后晚望",
        "author": "宋祁",
        "content": "寒日繫难定，鸣笳弄已休。\n冻崖初辨马，昏谷自量牛。\n汉树临关密，荒泉入塞流。\n登高能赋未，风物古尧州。",
        "dynasty": "宋",
        "collection_info": null
    },
    {
        "title": "中秋新霁壕水初满自城东隅泛舟回谢公命赋",
        "author": "宋祁",
        "content": "斋舫谈经后，官池载酒行。\n斜阳鸟外落，新月树端生。\n清漾思江浦，夷犹遶郡城。\n东辕有遗恨，日日物华清。",
        "dynasty": "宋",
        "collection_info": null
    },
    {
        "title": "读绝交论",
        "author": "宋祁",
        "content": "嫌忌萧朱末，盈虚田窦间。\n言虽甘若醴，心定险于山。\n覆辙何能救，颓波遂不还。\n居然孝标论，抵几若为删。",
        "dynasty": "宋",
        "collection_info": null
    },
    {
        "title": "和夏推官奉太夫人就养仲氏次韵",
        "author": "宋祁",
        "content": "盛府从军日，大家随子初。\n伯兮均洁膳，仲也庆将舆。\n雾舍嵩尘薄，霜程巩树疏。\n循陔传咏切，匪夕伫归欤。",
        "dynasty": "宋",
        "collection_info": null
    },
    {
        "title": "寄泾北都运待制施正臣",
        "author": "宋祁",
        "content": "我作东南守，君为河朔行。\n旌旗向江步，笳鼓入边声。\n共结光华遇，难禁离索情。\n惟应指羊酪，未肯下莼羹。",
        "dynasty": "宋",
        "collection_info": null
    },
    {
        "title": "探题得小桥",
        "author": "宋祁",
        "content": "寻幽路穷处，略彴跨回溪。\n一水虹相映，双华鹤自栖。\n浅痕过钓艇，斜势截横堤。\n弭节谁凭望，秋光徧水西。",
        "dynasty": "宋",
        "collection_info": null
    },
    {
        "title": "蓬池二首  其一",
        "author": "宋祁",
        "content": "大道来中县，余粮徧近原。\n狙林朝芋陨，豳屋昼茅喧。\n短日方催暮，低云屡向繁。\n我忧宁易写，惟有悄无言。",
        "dynasty": "宋",
        "collection_info": null
    },
    {
        "title": "蓬池二首  其二",
        "author": "宋祁",
        "content": "天形垂沆漭，原势带纡余。\n社久熏无鼠，渊澄察见鱼。\n駉駉开牧庌，蹇蹇度柴车。\n却望斜阳市，行人掉臂初。",
        "dynasty": "宋",
        "collection_info": null
    },
    {
        "title": "雨夜",
        "author": "宋祁",
        "content": "滞雨兼兰夕，遥帷更烛房。\n疾雷方破柱，惊电或生墙。\n易断幽衾梦，频迴逐客肠。\n新欢谁復得，最是楚高唐。",
        "dynasty": "宋",
        "collection_info": null
    },
    {
        "title": "送睦州柳从事",
        "author": "宋祁",
        "content": "唱第千人俊，从军十部贤。\n鸡翘迂赐绶，鹢首赴归船。\n别思瑶华岸，怀乡玉脍天。\n不妨宾弁侧，新曲徧鵾絃。",
        "dynasty": "宋",
        "collection_info": null
    },
    {
        "title": "城隅晚意",
        "author": "宋祁",
        "content": "寥寥天意晚，稍觉井闾閒。\n水落呈全屿，云生失半山。\n牛羊樵路暗，灯火客舟还。\n暝思输鳬鹄，归飞沆漭閒。",
        "dynasty": "宋",
        "collection_info": null
    },
    {
        "title": "即事",
        "author": "宋祁",
        "content": "中伏翻无暑，斜阳未即曛。\n暂光风处叶，余墨雨残云。\n圃埒繁蔬甲，堂坳迭藓文。\n巾㡚殊上喜，文酒半离羣。",
        "dynasty": "宋",
        "collection_info": null
    },
    {
        "title": "水亭",
        "author": "宋祁",
        "content": "地渍蚌衣接，天澄縠雾开。\n微风发琴籁，残月减珠胎。\n鸟散纤条动，鱼游细浪来。\n坐堂兼伏槛，恨乏楚人才。",
        "dynasty": "宋",
        "collection_info": null
    },
    {
        "title": "送戚秘丞典上饶钱监",
        "author": "宋祁",
        "content": "左典吴山冶，行行榜客舟。\n终无善宦巧，肯为着书愁。\n别思都成恶，芳辰信易遒。\n江南饶杜若，何兴奈高秋。",
        "dynasty": "宋",
        "collection_info": null
    },
    {
        "title": "赠清逸魏閒处士",
        "author": "宋祁",
        "content": "奕世依岩石，褒恩下帝庭。\n姓名高士传，父子少微星。\n池溜遥通涧，家林近带垧。\n分明诏书意，天极赐鸿冥。",
        "dynasty": "宋",
        "collection_info": null
    },
    {
        "title": "七月二十七日",
        "author": "宋祁",
        "content": "客雁归何处，寒螀鸣不休。\n兼之清夜永，副以长年愁。\n家令有移带，中郎余白头。\n此怀诚自感，何頼怨高秋。",
        "dynasty": "宋",
        "collection_info": null
    },
    {
        "title": "七月二十八日",
        "author": "宋祁",
        "content": "秋物向摇落，客心真悄然。\n高风已凉夜，澹月始晴天。\n拂幌单綀怯，凝尘故扇捐。\n露华休早滴，羁鹄不曾眠。",
        "dynasty": "宋",
        "collection_info": null
    },
    {
        "title": "寒夜始长",
        "author": "宋祁",
        "content": "四海秋风晚，千门夜刻长。\n梧桐老空井，蟋蟀近人床。\n暗烛勤垂烬，离鸿短趁行。\n生平江海志，耿耿未渠央。",
        "dynasty": "宋",
        "collection_info": null
    },
    {
        "title": "将归二首  其一",
        "author": "宋祁",
        "content": "远假西南守，三逢梅柳新。\n衰令宦情薄，老惜岁华频。\n郫酿供销日，巴禽巧唤春。\n离家何所恨，雁后作归人。",
        "dynasty": "宋",
        "collection_info": null
    },
    {
        "title": "将归二首  其二",
        "author": "宋祁",
        "content": "云栈短长亭，今兹重作经。\n邛崃叱残驭，蜀分使回星。\n旅鬓双垂雪，羁怀一泛萍。\n骊驹在门久，此曲若为听。",
        "dynasty": "宋",
        "collection_info": null
    },
    {
        "title": "夏日陪提刑彭学士登周襄王故城",
        "author": "宋祁",
        "content": "聊随汉使者，一上周王城。\n片雨北郊晦，残阳西岭明。\n野禽呼自别，香草问无名。\n谁復歌离黍，惟兴箕颍情。",
        "dynasty": "宋",
        "collection_info": null
    },
    {
        "title": "寄大固山嘉佑院长吉上人",
        "author": "宋祁",
        "content": "名高身愈隠，孤锡倚岩扃。\n园布黄金地，台藏白马经。\n庵云吞暝烛，涧月泻虚瓶。\n坐想溪桥路，莓苔又几青。",
        "dynasty": "宋",
        "collection_info": null
    },
    {
        "title": "寄凈名庵僧长吉",
        "author": "宋祁",
        "content": "故人诗未报，恨恨復经年。\n梦去长江路，心知宝所天。\n孤情岩桂老，逸思暮云传。\n无奈缨緌累，犹乖方外缘。",
        "dynasty": "宋",
        "collection_info": null
    },
    {
        "title": "东晋",
        "author": "宋祁",
        "content": "仓卒浮江日，声名建号初。\n羣臣让禁脔，上宰制单綀。\n气锐开桁战，心欢折屐书。\n纤儿竞撞坏，不念好家居。",
        "dynasty": "宋",
        "collection_info": null
    },
    {
        "title": "闻归雁",
        "author": "宋祁",
        "content": "故岁东南客，新来西北飞。\n声迷江月老，阵入塞云稀。\n远恨抛书素，余音付玉徽。\n行人落君后，搔首未成归。",
        "dynasty": "宋",
        "collection_info": null
    },
    {
        "title": "春夕闻雁",
        "author": "宋祁",
        "content": "声繁知併举，阵急想斜分。\n臆饱江南稻，身随代北云。\n足书烦远寄，箭道怯虚闻。\n口噤悲黄鹄，相望不及羣。",
        "dynasty": "宋",
        "collection_info": null
    },
    {
        "title": "送黄寺丞谪濠梁",
        "author": "宋祁",
        "content": "间关羁籍远，跌宕壮心违。\n倦逐淮禽去，欣同塞马归。\n时来富且贵，事往是耶非。\n姑共春清酌，徐徐遣世机。",
        "dynasty": "宋",
        "collection_info": null
    },
    {
        "title": "咏菊",
        "author": "宋祁",
        "content": "寿客若为情，风流友麯生。\n殿秋安晚节，为隠被香名。\n曼衍南阳种，凄凉楚泽英。\n见山应自语，今古几渊明。",
        "dynasty": "宋",
        "collection_info": null
    },
    {
        "title": "黄花道",
        "author": "宋祁",
        "content": "驿道云山裏，悠悠千骑行。\n猿禽互啼啸，崖岭各阴晴。\n树合天疑窄，川回地忽平。\n锦官何日到，菖叶已催耕。",
        "dynasty": "宋",
        "collection_info": null
    },
    {
        "title": "中秋对月",
        "author": "宋祁",
        "content": "圆期压秋半，飞影破云端。\n明极翻无夜，清余遂作寒。\n桂繁团露湿，轮驶渡河干。\n且置穷边思，何殊故国看。",
        "dynasty": "宋",
        "collection_info": null
    },
    {
        "title": "孙抗寺丞宰晋陵",
        "author": "宋祁",
        "content": "旧笔刑丹燥，新辞苑雪妍。\n一名迟上月，再击始垂天。\n鹢首凌波稳，鳬翁赐绶鲜。\n邑歌丰暇日，擿句暮争传。",
        "dynasty": "宋",
        "collection_info": null
    },
    {
        "title": "有怀旧隠",
        "author": "宋祁",
        "content": "官事未易了，田家胡不归。\n烟原射雉乐，春糁养鱼肥。\n菜密成岩幄，萝长代石衣。\n无为落吾事，坐老故山薇。",
        "dynasty": "宋",
        "collection_info": null
    },
    {
        "title": "属疾五首  其一",
        "author": "宋祁",
        "content": "腐肉填鸱素，华轩载鹤身。\n闭关吾有谓，当路彼何人。\n带眼移仍数，颠毛变愈新。\n惟无公干誉，他味似漳滨。",
        "dynasty": "宋",
        "collection_info": null
    },
    {
        "title": "属疾五首  其二",
        "author": "宋祁",
        "content": "淹卧日无聊，年侵葆鬓凋。\n久衰翻似凤，危息乍成鷮。\n笔倦长栖格，琴慵不褫襓。\n心知烦虑苦，宁望一丸销。",
        "dynasty": "宋",
        "collection_info": null
    },
    {
        "title": "属疾五首  其三",
        "author": "宋祁",
        "content": "自昔闻称疾，于今是养疴。\n三杯留客案，五子倦朝珂。\n落落堪忧苦，星星奈老何。\n酒希非所嗜，扬宅竟谁过。",
        "dynasty": "宋",
        "collection_info": null
    },
    {
        "title": "属疾五首  其四",
        "author": "宋祁",
        "content": "天假支离养，人怀寂寞惭。\n衰容行得老，苦节遂无甘。\n飞鸟惟宜下，疲馿讵可骖。\n吾生知所守，嘲客勿多谈。",
        "dynasty": "宋",
        "collection_info": null
    },
    {
        "title": "属疾五首  其五",
        "author": "宋祁",
        "content": "里旅居仍隘，台家疾见宽。\n何言汉朴学，正似楚枝官。\n煦渚藏劳尾，投林戢倦翰。\n上恩何日报，怯步已蹒跚。",
        "dynasty": "宋",
        "collection_info": null
    },
    {
        "title": "祗答公序相国二兄见寄二首  其一",
        "author": "宋祁",
        "content": "前时同出守，星鬓各萧萧。\n蹊李伐不食，原禽行自摇。\n棹前饶沸浪，蓬处但惊飈。\n素愿山林隠，公乎不在招。",
        "dynasty": "宋",
        "collection_info": null
    },
    {
        "title": "祗答公序相国二兄见寄二首  其二",
        "author": "宋祁",
        "content": "壮引朱颜往，衰招白髮生。\n危心几何折，劳尾自然赪。\n把酒天涯恨，搔头岁暮情。\n将何献康乐，衰思顿如酲。",
        "dynasty": "宋",
        "collection_info": null
    },
    {
        "title": "智成上人奉陪中山公赴淝上",
        "author": "宋祁",
        "content": "宗工方出守，大士此相亲。\n不有今平叔，难酬彼上人。\n毡毹连榻具，笋脯对盂珍。\n别后临川偈，同翻几叶新。",
        "dynasty": "宋",
        "collection_info": null
    },
    {
        "title": "江南木芙蓉张子春云其高如树中山地寒纔数尺花瘠色淡八月已开",
        "author": "宋祁",
        "content": "江南高比树，塞北仅成丛。\n向晚谁争艷，防寒浅作红。\n弄条风淅淅，衔蕊蝶匆匆。\n且作黄花伴，无令叹斝空。",
        "dynasty": "宋",
        "collection_info": null
    },
    {
        "title": "通判茹太博惠家园新茗",
        "author": "宋祁",
        "content": "雷鼓殷山春，枪苗第一新。\n云供烹处碧，露饷摘时津。\n瓯洁凝芳乳，罗纤撼练尘。\n贶予知有为，多渴思迟人。",
        "dynasty": "宋",
        "collection_info": null
    },
    {
        "title": "秋兴  其一",
        "author": "宋祁",
        "content": "天地西风徧，亭皋衰意生。\n寒云终不雨，危叶自多声。\n晚蟪犹嘶树，啼鸦稍着城。\n默然孤客思，年序共峥嵘。",
        "dynasty": "宋",
        "collection_info": null
    },
    {
        "title": "秋兴  其二",
        "author": "宋祁",
        "content": "遥夕何曾寐，孤怀有为忧。\n谋多真逗挠，师老但诛求。\n朔雾摩边垒，羌风殷战枹。\n吾生诚用寡，叹罢只搔头。",
        "dynasty": "宋",
        "collection_info": null
    },
    {
        "title": "秋兴  其三",
        "author": "宋祁",
        "content": "先日二毛生，秋来无復惊。\n南风随楚俗，北斗望都城。\n坞栗霜开罅，池莲雨折茎。\n停罇问天意，何适付枯荣。",
        "dynasty": "宋",
        "collection_info": null
    },
    {
        "title": "夜分",
        "author": "宋祁",
        "content": "夜分羣动息，秋意久劳劳。\n林凈月华上，河明天界高。\n街风遥迭鼓，园露暗僵桃。\n万事蹉跎外，惟应得二毛。",
        "dynasty": "宋",
        "collection_info": null
    },
    {
        "title": "送驾部俞员外良孺知江州",
        "author": "宋祁",
        "content": "朝弁辞清晓，斋艎泛暮秋。\n官华飞雉省，地剧左鱼州。\n湓水遥浮郭，天章近占楼。\n知君乘月夕，不浅是风流。",
        "dynasty": "宋",
        "collection_info": null
    },
    {
        "title": "赋得新秋似旧秋",
        "author": "宋祁",
        "content": "新秋摇落意，只似旧秋时。\n流景预何事，长年真自悲。\n芙蕖兼露歇，杨柳带蝉衰。\n叹罢蹉跎在，惟应素领知。",
        "dynasty": "宋",
        "collection_info": null
    },
    {
        "title": "老去",
        "author": "宋祁",
        "content": "老去惯摇落，第看芳岁阴。\n穗残饥鸟集，荷破曝龟沈。\n远岫多余紫，寒溪有定浔。\n残蝉何所畏，缄口抱秋林。",
        "dynasty": "宋",
        "collection_info": null
    },
    {
        "title": "衰感  其一",
        "author": "宋祁",
        "content": "眩罢目还暗，花残鬓益稀。\n长吟病庄舄，孤愤老韩非。\n坊酒叨常秩，鵰花滥赐衣。\n家田耕熟未，元亮欲言归。",
        "dynasty": "宋",
        "collection_info": null
    },
    {
        "title": "衰感  其二",
        "author": "宋祁",
        "content": "秋色徧华颠，真成私自怜。\n身慵宁復事，秋早不依年。\n作吏惟思隠，从僧寖悟禅。\n支离果如此，只称据梧眠。",
        "dynasty": "宋",
        "collection_info": null
    },
    {
        "title": "张转运席上",
        "author": "宋祁",
        "content": "偃藩多式宴，佳雪屡飘霙。\n意感年将尽，欢容酒剩行。\n伊公调鼎乐，羊祜衣裘轻。\n况属輶轩暇，须容心赏并。",
        "dynasty": "宋",
        "collection_info": null
    },
    {
        "title": "答张学士西湖即席",
        "author": "宋祁",
        "content": "胜地纡佳客，高秋会赏心。\n返霞延落照，余岫补疏林。\n捉麈谈方熟，持螯酒屡斟。\n无烦命丝竹，擿句是清音。",
        "dynasty": "宋",
        "collection_info": null
    },
    {
        "title": "迴堞",
        "author": "宋祁",
        "content": "迴堞巑岏极，长天苍莽中。\n远溪寒不浪，高木暝饶风。\n栈廥休王马，枪纍隔苑熊。\n残霞牵望眼，时到夕阳东。",
        "dynasty": "宋",
        "collection_info": null
    },
    {
        "title": "嵇中散画像",
        "author": "宋祁",
        "content": "彼美云章子，翛然天外情。\n凝眉逐层翥，俯手散余清。\n霄迥心逾远，徽迁曲暗成。\n千秋想萧散，方觉绘毫精。",
        "dynasty": "宋",
        "collection_info": null
    },
    {
        "title": "泉",
        "author": "宋祁",
        "content": "容与下层岑，飞流界百寻。\n记方谁辨玉，杂溜自成琴。\n细浪浮烟阔，迴波逗月深。\n我来聊挹注，嚼药有初心。",
        "dynasty": "宋",
        "collection_info": null
    },
    {
        "title": "芭蕉",
        "author": "宋祁",
        "content": "逃腊藏深柢，乘春发故荄。\n雨障单盖侧，风偃半旗开。\n脆理缯争裂，斜规扇欲裁。\n无坚喻浮世，金粟信多才。",
        "dynasty": "宋",
        "collection_info": null
    },
    {
        "title": "言志",
        "author": "宋祁",
        "content": "志岂观非圣，才犹耻壮夫。\n穷愁五经笥，感慨八驺呼。\n昔隠思投耒，今行誓裂繻。\n莫邪方有请，谁为鼓洪炉。",
        "dynasty": "宋",
        "collection_info": null
    },
    {
        "title": "寄题元华书斋",
        "author": "宋祁",
        "content": "比日投簪隠，孟逢列舍椽。\n值岩因凿牖，仍磵即疏泉。\n斧烂仙棋路，花飞佛雨天。\n谏帷他夜梦，犹在翠微颠。",
        "dynasty": "宋",
        "collection_info": null
    },
    {
        "title": "小酌感春邀坐客并赋",
        "author": "宋祁",
        "content": "林下復池边，其如春暮天。\n花仍无数落，柳亦第三眠。\n强饮非能剧，狂歌不取妍。\n流芳何预事，只是自怡然。",
        "dynasty": "宋",
        "collection_info": null
    },
    {
        "title": "喜药山贤师见过",
        "author": "宋祁",
        "content": "风林曾语别，王舍此相逢。\n凈月常涵水，孤云易去峰。\n供缘宾阁饮，耳界帝城钟。\n却举当年话，无言促麈松。",
        "dynasty": "宋",
        "collection_info": null
    },
    {
        "title": "寄题药山牛栏庵壁",
        "author": "宋祁",
        "content": "昔人牛口下，胥宇化南州。\n祖地千灯续，荒垣八字留。\n漏长莲叶晦，园胜柰阴稠。\n后嗣推崇意，同风古佛流。",
        "dynasty": "宋",
        "collection_info": null
    },
    {
        "title": "送天雄监兵李中吉",
        "author": "宋祁",
        "content": "督府监军重，清时握节荣。\n长云抱汉垒，残月偃边兵。\n戍雾渔挝迭，衢风鹤盖平。\n不应烦暑路，河朔趁飞觥。",
        "dynasty": "宋",
        "collection_info": null
    },
    {
        "title": "万秀才园斋",
        "author": "宋祁",
        "content": "仁里乐丘园，茨茅构迴轩。\n槛风丛篠密，畦雨晚菘繁。\n列岫非他境，疏流即故源。\n彦伦回驾日，于此愧惊猿。",
        "dynasty": "宋",
        "collection_info": null
    },
    {
        "title": "水声",
        "author": "宋祁",
        "content": "淙波声可爱，最与静相宜。\n激射不平处，潺湲无罢时。\n拥花含骤咽，碍石溅空危。\n便作山林趣，宁妨吏隠师。",
        "dynasty": "宋",
        "collection_info": null
    },
    {
        "title": "长安道中怅然作三首  其一",
        "author": "宋祁",
        "content": "三辅古风烟，征骖怅未前。\n山园蓬颗外，宫室黍离边。\n树老经唐日，碑残刻汉年。\n便须真陨涕，不待雍门絃。",
        "dynasty": "宋",
        "collection_info": null
    },
    {
        "title": "长安道中怅然作三首  其二",
        "author": "宋祁",
        "content": "兴亡作今古，事往始堪悲。\n宫破黄山在，城空北斗移。\n走冈寒兔急，啼戍暮鸦饥。\n灞岸重回首，惟余王粲诗。",
        "dynasty": "宋",
        "collection_info": null
    },
    {
        "title": "长安道中怅然作三首  其三",
        "author": "宋祁",
        "content": "城阙今安在，关河昔所凭。\n种祠秦故畤，抔土汉诸陵。\n花树圆排荠，楼云淡引缯。\n南山不改色，千古恨相仍。",
        "dynasty": "宋",
        "collection_info": null
    },
    {
        "title": "晚晴",
        "author": "宋祁",
        "content": "积晦澄天宇，浮凉湛物华。\n远雷犹送电，残照即成霞。\n贺燕翻空迥，倾梧迭影斜。\n披襟无内热，宁忆郑生瓜。",
        "dynasty": "宋",
        "collection_info": null
    },
    {
        "title": "闻圜丘礼成肆眚",
        "author": "宋祁",
        "content": "斋幄连蜷驻玉虬，万灵遥护翠云裘。\n宝鸡并雊迎神曲，卓马争趋助祭侯。\n封屋都人差赐帛，贱星牢口閴无囚。\n露萧雷解疏恩美，万和欢声速置邮。",
        "dynasty": "宋",
        "collection_info": null
    },
    {
        "title": "癸酉六月奉诏修耤田记十一月诏罢赋诗",
        "author": "宋祁",
        "content": "三时受诏拥缇油，曲笔无功苦思抽。\n不得成书同太史，须知非我异春秋。\n空言自合因人废，残藁犹应盖瓿留。\n归卧私庭深阁笔，饱尝鸡膳太悠悠。",
        "dynasty": "宋",
        "collection_info": null
    },
    {
        "title": "和晏公圜丘诗",
        "author": "宋祁",
        "content": "仗外鲜云敛夕容，跸声遥下紫营东。\n迎神秘座摐金密，腏食清坛烈火红。\n七萃禁戈攒月冷，万侯朝璧照霜空。\n天心帝意通欢豫，併在柴熏缥缈中。",
        "dynasty": "宋",
        "collection_info": null
    },
    {
        "title": "元夜观正阳锡宴",
        "author": "宋祁",
        "content": "云端峣阙下呼鞭，綵树遥分坐狄前。\n山戏百层平乐地，佛轮千影瑞陁天。\n祥风入助银花丽，宝月来供雉扇圆。\n献岁承平多乐事，击靴谁美唱唐年。",
        "dynasty": "宋",
        "collection_info": null
    },
    {
        "title": "初侍讲筵有感上呈经筵诸公",
        "author": "宋祁",
        "content": "迩英何幸奉经筵，俗状婆娑艾服年。\n兰叶初窥图上字，奎鈎乍识禁中天。\n坐凭重席惭清问，能读三坟頼众贤。\n犹藉向来稽古力，不然须合早归田。",
        "dynasty": "宋",
        "collection_info": null
    },
    {
        "title": "再侍经筵有感",
        "author": "宋祁",
        "content": "露门重幄紫云开，何意孤臣得重陪。\n攀树已惊刘放老，受釐犹及贾生来。\n华绨藉暖瞻宸几，甘露浮香入赐杯。\n稽古虽勤成底力，心知不及汉儒才。",
        "dynasty": "宋",
        "collection_info": null
    },
    {
        "title": "奉和晏相公摄事圜丘中书致斋",
        "author": "宋祁",
        "content": "相阁斋居政事西，兹辰正值朔云低。\n雪园鵾冷应先舞，雀树鷄閒欲早栖。\n搁笔暂停黄纸尾，解骖犹放紫茸题。\n仙谣唱罢微阳动，谁见林间荔甲齐。",
        "dynasty": "宋",
        "collection_info": null
    },
    {
        "title": "礼局致斋",
        "author": "宋祁",
        "content": "枌榆秋报汉家坛，斋誓先朝令不刊。\n抱蕝一身依礼署，饭蔬三日属祠官。\n天池唳鹤惊宵滴，宫堞栖乌噪暮寒。\n倦枕不烦神栎梦，有人无用亦常嘆。",
        "dynasty": "宋",
        "collection_info": null
    },
    {
        "title": "禁门待漏",
        "author": "宋祁",
        "content": "破月余光淡禁街，驻车聊候九门开。\n双蟠晓阙苍龙动，斜倚春城北斗回。\n漏箭急传催迭鼓，酒炉争拥卖寒醅。\n元规尘影真堪畏，已傍游人要路来。",
        "dynasty": "宋",
        "collection_info": null
    },
    {
        "title": "仲冬二日使到颁翠毛锦旋襕",
        "author": "宋祁",
        "content": "翠裘朝罢转昕霞，颁服诸方走使车。\n泥和五芳中出诏，锦裁双兽织成花。\n官叨侍橐恩加等，例及和门赐有差。\n坐袭余温身更宠，不惭多病带镮赊。",
        "dynasty": "宋",
        "collection_info": null
    },
    {
        "title": "朝阳",
        "author": "宋祁",
        "content": "腷膊鸡声夜向晨，东方飞景到云林。\n帘帏已是曈曈晓，庭户全无曀曀阴。\n可是梧桐长得地，也应葵藿久倾心。\n日边早晚来环赐，见说清光注意深。",
        "dynasty": "宋",
        "collection_info": null
    },
    {
        "title": "观上朝",
        "author": "宋祁",
        "content": "鬰葱佳气护天台，衔尾茸题隘路槐。\n金箭忽鸣衡漏尽，火城争扑相车来。\n黄人日映仙盘上，阊阖天随禁钥开。\n规地凝深谁得见，渚鸾雝鹭自趋陪。",
        "dynasty": "宋",
        "collection_info": null
    },
    {
        "title": "再入翰林",
        "author": "宋祁",
        "content": "银台路入复门赊，四载重来鬓愈华。\n况自秋毫皆帝力，何言旧物是吾家。\n宫盘浩气浮襟爽，省树珍阴迭殿斜。\n书枕梦残闻吏报，日痕还復度砖花。",
        "dynasty": "宋",
        "collection_info": null
    },
    {
        "title": "闻后苑赐宴",
        "author": "宋祁",
        "content": "汉家殿幄紫云连，万品仙葩匝赐筵。\n露蕊半晞仙掌外，斗杓长在帝车前。\n液池綷鸟栖连籞，钩盾祥麰徧弄田。\n病客无阶陪槀饫，除因断梦到钧天。",
        "dynasty": "宋",
        "collection_info": null
    },
    {
        "title": "陪季秋大宴",
        "author": "宋祁",
        "content": "秘殿霞暾几刻移，天临法座俨朝緌。\n鱼龙雾暗充庭后，羯鼓风干解渴时。\n山答欢声来广座，花留和气入繁枝。\n自怜侍从非方朔，不识壶𪙾是隠词。",
        "dynasty": "宋",
        "collection_info": null
    },
    {
        "title": "忆上苑锡宴",
        "author": "宋祁",
        "content": "长怀禁籞宴嬉年，帐殿深沉望碧莲。\n秦地河流疑象汉，上林宫缭欲扪天。\n恩杯兰末流霞溢，跸道梧阴綷羽鲜。\n紫陌暮归人籍籍，汗帷挥雨杏粘鞯。",
        "dynasty": "宋",
        "collection_info": null
    },
    {
        "title": "谒四陵下宫",
        "author": "宋祁",
        "content": "四陵烟柏蔽团晖，晓束朝绅拜庙闱。\n台下俗无西向射，寝中人护月游衣。\n垂髯上汉龙难见，耘野连天鸟自飞。\n酹毕驱车循故道，经时回望怅依依。",
        "dynasty": "宋",
        "collection_info": null
    },
    {
        "title": "直讲周岁",
        "author": "宋祁",
        "content": "本自悲凉葆髮多，何缘末至滥中阿。\n马肝不食非论味，狗曲犹轻枉为歌。\n旧学空疏缘病废，壮情牢落伴年过。\n终然野鹿江鱼性，长在云林与素波。",
        "dynasty": "宋",
        "collection_info": null
    },
    {
        "title": "寄南郡直讲王圣源",
        "author": "宋祁",
        "content": "良辰酒所独持杯，目极南云首重回。\n荣路久嗟冠一免，经筵贪爱㰅三摧。\n多年道胜胸中战，即席人推客右才。\n深诏糊名求异等，伫看挥笔映天台。",
        "dynasty": "宋",
        "collection_info": null
    },
    {
        "title": "赐禁中所种稻米",
        "author": "宋祁",
        "content": "中天铜雀长鸣罢，清籞滮池告稔初。\n刈敛方从弄田出，颁分更自导官余。\n霜茎矗秀纡宸玩，玉粒凝甘剩禁储。\n惭愧有年君赐厚，等閒欹枕梦为鱼。",
        "dynasty": "宋",
        "collection_info": null
    },
    {
        "title": "灯夕在告闻游人甚盛",
        "author": "宋祁",
        "content": "火树缯山凤阙前，皇都美景属新年。\n烟花併作长春国，日月潜移不夜天。\n道上落梅飘脆管，陌头繁杏着游鞯。\n须知钧会人同乐，莫嘆秦侯抱疾眠。",
        "dynasty": "宋",
        "collection_info": null
    },
    {
        "title": "休沐",
        "author": "宋祁",
        "content": "出休连日似山郎，坐有蛩毡沐有汤。\n缸面酒华随日转，琴中松韵共风长。\n宫卑宁为今无巧，愚极曾闻古是狂。\n自顾支离身碌碌，幞归囊被亦何妨。",
        "dynasty": "宋",
        "collection_info": null
    },
    {
        "title": "归沐",
        "author": "宋祁",
        "content": "弥旬出沐道山头，僦庑萧萧避世游。\n枉是胸中存垒块，可能皮裏有阳秋。\n驾车款段惭乡品，託乘鸱夷笑客愁。\n曲突不黔宾坐冷，时闻庭雀一啁啾。",
        "dynasty": "宋",
        "collection_info": null
    },
    {
        "title": "休日",
        "author": "宋祁",
        "content": "病粟支离月有储，汉家汤沐许家居。\n材同曲社真无用，拙比河阳恐有余。\n半夜羁魂随鹤警，九秋嘶腹共蝉虚。\n谁言舐痔非长策，却得君王五乘车。",
        "dynasty": "宋",
        "collection_info": null
    },
    {
        "title": "旬休  其一",
        "author": "宋祁",
        "content": "火云迭影抱炎曦，霑沐身閒与胜宜。\n卷叶初开芰荷沼，轻房半繫石榴枝。\n茶枪早翠吟魂适，蔗境余佳渴肺知。\n汗马属鞬非我事，到头攘臂是支离。",
        "dynasty": "宋",
        "collection_info": null
    },
    {
        "title": "旬休  其二",
        "author": "宋祁",
        "content": "门依北郭最閒坊，休令归来白昼长。\n司马苦消非我事，次公无酒是真狂。\n午鸡初下繁阴合，梦蝶徐翻倦枕凉。\n自笑此生疲挟筴，不知呼塞亦亡羊。",
        "dynasty": "宋",
        "collection_info": null
    },
    {
        "title": "旬休  其三",
        "author": "宋祁",
        "content": "散带家居首任蓬，闭关穷巷避雌风。\n官非言责如余裕，流在儒家觉少功。\n慢态已成书几积，黠姿无半画厨空。\n此生信有天年乐，堪置蒙庄大社中。",
        "dynasty": "宋",
        "collection_info": null
    },
    {
        "title": "和枢密晏太尉元日雪",
        "author": "宋祁",
        "content": "寒云万里送残宵，面旋祥霙集岁朝。\n繁影未能藏夜燎，薄花仍欲伴春椒。\n光含象阙苍龙舞，气勒交衢卓马骄。\n丰兆欢歌谁不尔，百官兼放五门朝。",
        "dynasty": "宋",
        "collection_info": null
    },
    {
        "title": "学舍石榴",
        "author": "宋祁",
        "content": "曾见芳英上舞裙，缘何此地寄轮囷。\n烟滋黛叶千条困，露裂星房百子匀。\n未羡扶南收作酿，曾经骑省赋为珍。\n须知博望来时晚，莫促幽芳趁暮春。",
        "dynasty": "宋",
        "collection_info": null
    },
    {
        "title": "秋日与天章侍讲王原叔曾明仲正言余安道三学士集普光院",
        "author": "宋祁",
        "content": "长廊尽北到禅扃，宴坐林间共褫缨。\n秋气只知双鹤唳，尘喧已去一牛鸣。\n晨钟暮磬无时歇，翠竹黄花相间明。\n妙墨仙郎题爵里，他年为寄此中行。",
        "dynasty": "宋",
        "collection_info": null
    },
    {
        "title": "太学建讲殿割王第西偏营置",
        "author": "宋祁",
        "content": "王家赐第曾开府，天子营宫此嚮儒。\n坏壁有经还阙里，废台无鹿嘆姑苏。\n泉疑自涌供池溜，柱欲飞来荷栋桴。\n献岁成工观盛礼，愿陪希瑟趁风雩。",
        "dynasty": "宋",
        "collection_info": null
    },
    {
        "title": "落花  其一",
        "author": "宋祁",
        "content": "紫房丹萼旋辞春，素瑟悲多不忍闻。\n暮雨便从巫峡散，余香犹上魏台分。\n魂销南浦波空绿，望绝长门日易曛。\n翠被已空桃檝远，自今搔首更离羣。",
        "dynasty": "宋",
        "collection_info": null
    },
    {
        "title": "落花  其二",
        "author": "宋祁",
        "content": "坠素翻红各自伤，青楼烟雨忍相忘。\n将飞更作回风舞，已落犹成半面妆。\n沧海客归珠迸泪，章台人去骨遗香。\n可能无意传双蝶，尽委芳心与蜜房。",
        "dynasty": "宋",
        "collection_info": null
    },
    {
        "title": "回郡将东还献梁相公",
        "author": "宋祁",
        "content": "留滞符鱼素领垂，十年方喜觐彤闱。\n平台雪罢邹阳老，宣室釐残贾谊归。\n疲马有情依枥嘆，倦禽知困傍林飞。\n相君门下余尘在，拥篲应容一叩扉。",
        "dynasty": "宋",
        "collection_info": null
    },
    {
        "title": "老还",
        "author": "宋祁",
        "content": "老还东观復怀铅，坐对秋风鬓飒然。\n怨曲未平曾破瑟，故疮虽愈尚惊弦。\n萧条门巷张罗外，閴寂曹司搁笔前。\n借问不才为累否，古来山水尽天年。",
        "dynasty": "宋",
        "collection_info": null
    },
    {
        "title": "雪后与张转运任通判何都官游湖上",
        "author": "宋祁",
        "content": "湖天初日驻彤幨，雪霁楼台朔气严。\n浮隰浅花全裂缟，拂沙残白暂成盐。\n澌迎客棹容徐进，寒着宾罍喜细添。\n农壤徧膏民疠息，相君余兴付厌厌。",
        "dynasty": "宋",
        "collection_info": null
    },
    {
        "title": "离宛丘舟中作",
        "author": "宋祁",
        "content": "孑孑归樯五两斜，浮云尽处是京华。\n不随东鲁人浮海，正似新丰犬识家。\n笏首新荷寻珥笔，腰间故印解垂緺。\n多年蹇足蹒跚甚，却畏丹泥九墄赊。",
        "dynasty": "宋",
        "collection_info": null
    },
    {
        "title": "将还都寄献臣",
        "author": "宋祁",
        "content": "茂陵移病在穷年，尚省长安在日边。\n生意不随枯树尽，危心重伴死灰燃。\n秋风压苑檀栾近，夕斗横台睥睨连。\n侧注旧冠尘满屋，定须弹拂故人前。",
        "dynasty": "宋",
        "collection_info": null
    },
    {
        "title": "还都",
        "author": "宋祁",
        "content": "一封东走罢州麾，却趁清班上赤墀。\n侍史香炉留直夜，王孙春草见归时。\n虚名所頼天藏拙，晚岁无如病与衰。\n要在属车何所用，只堪盛酒比鸱夷。",
        "dynasty": "宋",
        "collection_info": null
    },
    {
        "title": "丞相庞公归政就第数有新诗传播都下偶成拙句上纪盛德二首  其一",
        "author": "宋祁",
        "content": "方道逍遥一品身，尽收和气付凝神。\n小车殿裏抛丞相，南极星边伴老人。\n双鹤对眠云帐月，五芝催耨雨岩春。\n支离旧客公知否，私计东山作近邻。",
        "dynasty": "宋",
        "collection_info": null
    },
    {
        "title": "丞相庞公归政就第数有新诗传播都下偶成拙句上纪盛德二首  其二",
        "author": "宋祁",
        "content": "第门行马护清埃，拂席时时宴具开。\n安石风流今日是，平津宾客几人来。\n幄中谋熟君筹在，川上身閒汝檝回。\n绝俗新章满都纸，向时疏傅定无才。",
        "dynasty": "宋",
        "collection_info": null
    },
    {
        "title": "寄献南京致政杜相公",
        "author": "宋祁",
        "content": "调元罢后久忘机，三见东山拜诏时。\n言在典谟经舜问，规留廊庙许曹随。\n人间岁月尊黄髮，方外讴谣续紫芝。\n举酒祝公千万寿，逍遥长与赤松期。",
        "dynasty": "宋",
        "collection_info": null
    },
    {
        "title": "答安陆王工部早春郡园见寄次韵",
        "author": "宋祁",
        "content": "五马新回金络头，方春稀讼释南囚。\n荆岑汉浒联形胜，渚月台风递宴游。\n自许良辰偏有感，不知清唱遂无俦。\n比来酒所闻相忆，对倚层城近此楼。",
        "dynasty": "宋",
        "collection_info": null
    },
    {
        "title": "送刘学士守衡阳兼还故里",
        "author": "宋祁",
        "content": "名帖唐家十二时，囊封自乞阮咸麾。\n三行牛酒过乡墅，九向云山驻使旗。\n兰露夕熏欢洁膳，桂风秋遣怨丛枝。\n不应晚计还台约，紫掖深沈竚演辞。",
        "dynasty": "宋",
        "collection_info": null
    },
    {
        "title": "晚秋北园二首  其一",
        "author": "宋祁",
        "content": "寂寥台榭使君家，日涉中园到日斜。\n林下归心纷似叶，菊前衰鬓晚于花。\n支离粟饱宁无愧，漫漶书成未足夸。\n犹有一杯相伴在，判从鶗鴂耗年华。",
        "dynasty": "宋",
        "collection_info": null
    },
    {
        "title": "晚秋北园二首  其二",
        "author": "宋祁",
        "content": "午阴初转歇余喧，暂到高斋一凭轩。\n蒲芡因依残涨沼，枣梨狼藉晚秋园。\n轻凉着衽如堪掇，静境留人自不烦。\n须信吏中逢隠趣，随宜鲑菜伴芳樽。",
        "dynasty": "宋",
        "collection_info": null
    },
    {
        "title": "过洛阳有作",
        "author": "宋祁",
        "content": "鬰葱喜气抱天迴，飞柱门深拂晓开。\n树绿远随驰道出，尘清曾傍属车来。\n雾中温洛浮仙牒，云表神崧荐寿杯。\n何日东都参第赋，班生犹是令兰台。",
        "dynasty": "宋",
        "collection_info": null
    },
    {
        "title": "闻中山公淝上家园新成秘奉阁辄抒拙诗寄献",
        "author": "宋祁",
        "content": "为乐东平得再麾，别营层阁驻经帏。\n溢囊秘简青皆汗，署榜宸毫白正飞。\n罇喜客来衔酒数，画疑仙去启厨稀。\n门前即枕春溪路，几曲歌成使舫归。",
        "dynasty": "宋",
        "collection_info": null
    },
    {
        "title": "移病还台凡阅半岁乃愈始到家园视园夫治畦植花因成自嘆二首  其一",
        "author": "宋祁",
        "content": "十年独漉走天涯，耗尽流光得鬓华。\n犹喜此身随社燕，拟将何面对林花。\n牢骚续罢文谁读，块垒浇平酒自赊。\n旧隠不须相掉罄，要须归种邵平瓜。",
        "dynasty": "宋",
        "collection_info": null
    },
    {
        "title": "移病还台凡阅半岁乃愈始到家园视园夫治畦植花因成自嘆二首  其二",
        "author": "宋祁",
        "content": "卧治无功赐告回，骤叨鸣履上中台。\n壶公天壤非真死，蒙叟轩裳是傥来。\n经灌早蔬扶陇出，失刊园蕊犯檐开。\n此身疏拙真丘壑，不是当年王佐才。",
        "dynasty": "宋",
        "collection_info": null
    },
    {
        "title": "送长兄游随阳",
        "author": "宋祁",
        "content": "汉东烟树露蝉嘶，迴首周南涕易危。\n梁苑谩传居右赋，扶风谁识最良眉。\n仙巾雨垫愁怀路，素壁尘凝忆问诗。\n他夜梦魂知不远，蘧蘧长绕越禽枝。",
        "dynasty": "宋",
        "collection_info": null
    },
    {
        "title": "假节",
        "author": "宋祁",
        "content": "误持军印摄中牙，朔雪添成两鬓华。\n大抵不侯宁战罪，由来寡要是儒家。\n山南近暖先迎日，树北缘寒晚作花。\n岁晏知非宦情薄，颍田归兴满苍霞。",
        "dynasty": "宋",
        "collection_info": null
    },
    {
        "title": "览从兄咸剑池编",
        "author": "宋祁",
        "content": "竞爽吾宗属俊翘，凌云辞气剩飘飘。\n十年缔思轻伧赋，一骨评风压楚谣。\n纵玩书窗迷野马，长吟秋社续寒蜩。\n夫君自有何郎恨，枉使东阳臂肉销。",
        "dynasty": "宋",
        "collection_info": null
    },
    {
        "title": "少年",
        "author": "宋祁",
        "content": "关外车徒籍籍归，章街柳色绿如丝。\n熏衣别馆香三日，卜夜重楼烛九枝。\n雪市云迴翻秘曲，蘅皋波暖寄微辞。\n十年酒美俄星弁，肯信尚书对有期。",
        "dynasty": "宋",
        "collection_info": null
    },
    {
        "title": "自咏  其一",
        "author": "宋祁",
        "content": "四十为郎信倦游，虚名缰锁太悠悠。\n危心正似葵倾日，衰质先于柳望秋。\n要路风尘疲骥足，故潭烟雨废槎头。\n颍滩渐报耕畴熟，终乞閒身守一丘。",
        "dynasty": "宋",
        "collection_info": null
    },
    {
        "title": "自咏  其二",
        "author": "宋祁",
        "content": "上都频见岁华阴，偃息由来本茂林。\n醉若有乡须裂地，吏如逢隠即投簪。\n衔无窭数知容冗，病似支离亦挫针。\n况自疏家兄弟约，他年擉鼈故溪浔。",
        "dynasty": "宋",
        "collection_info": null
    },
    {
        "title": "自咏  其三",
        "author": "宋祁",
        "content": "误怀手版应弓招，汩汩尘容葆鬓凋。\n潘拙本无乡曲誉，嵇驽偏恃母兄骄。\n雨畦菘叶晨羞薄，风竈茶烟午睡销。\n纵到北山堪自笑，春萝秋桂久寥寥。",
        "dynasty": "宋",
        "collection_info": null
    },
    {
        "title": "闻王侍郎请老",
        "author": "宋祁",
        "content": "未老辞荣上所褒，官閒犹寄白云曹。\n海边人乐鸥先下，笼外天多鹤始高。\n此路逍遥真有趣，他年侍从信为劳。\n清商弟子歌声妙，谁判挥金引冻醪。",
        "dynasty": "宋",
        "collection_info": null
    },
    {
        "title": "步药北园",
        "author": "宋祁",
        "content": "倦持尘簿着纶巾，清眺城隅夏物新。\n幽鹭仪容高似客，晚鶑言语巧于人。\n雨边斜照犹衔岭，风后余凉自舞苹。\n天借使君仁智地，此来山水更相亲。",
        "dynasty": "宋",
        "collection_info": null
    },
    {
        "title": "将解职抒怀上郡守",
        "author": "宋祁",
        "content": "空函檄草聚浮埃，日愧西园缀上才。\n着帽每容司马进，脱巾多伴使君来。\n孤根易变江南橘，归梦先随陇首梅。\n惟有酬恩无限泪，异时应溅别离杯。",
        "dynasty": "宋",
        "collection_info": null
    },
    {
        "title": "抒怀上南京常山公",
        "author": "宋祁",
        "content": "缁帷怅别倏经年，荣路心危重惘然。\n宁死道边终自直，狂歌河上欲谁怜。\n魂随夜蝶星垂地，信断秋鳞水接天。\n早晚承明庆三入，愿持云汉续遗篇。",
        "dynasty": "宋",
        "collection_info": null
    },
    {
        "title": "段释之客都下作诗道其怀",
        "author": "宋祁",
        "content": "密雪天街客履穿，更将羁思敌雕年。\n无人载酒谁同乐，有物烧愁便许燃。\n腷臆文章千牍上，萧条光景二毛边。\n我能知子今何頼，无用长于马腹鞭。",
        "dynasty": "宋",
        "collection_info": null
    },
    {
        "title": "献外台王侍御",
        "author": "宋祁",
        "content": "滥陪坐诺已三年，始望霜威绀弩前。\n旧业久辞南郡帐，深恩独戴故人天。\n头欹解散惭星弁，腹饱侏儒费月钱。\n欲託牙琴愬真赏，流尘无奈晦幺絃。",
        "dynasty": "宋",
        "collection_info": null
    },
    {
        "title": "送蒋御史漕江南",
        "author": "宋祁",
        "content": "柱后峨冠久未还，江南行府使旗鲜。\n陈陈洪庾催输粟，往往吴山即铸钱。\n暝月早霞千里国，废楼残社六朝天。\n时清宪笔无弹劾，供助骚人藻思妍。",
        "dynasty": "宋",
        "collection_info": null
    },
    {
        "title": "荷花",
        "author": "宋祁",
        "content": "晚雨跳珠万盖匀，红房高下照池新。\n采时双艇须加桨，行罢微波不见尘。\n解把清香贻密坐，忍将芳意付萧晨。\n如何老帅残风味，三占秋英作主人。",
        "dynasty": "宋",
        "collection_info": null
    },
    {
        "title": "翰长再有北门之拜",
        "author": "宋祁",
        "content": "病褫荷囊避禁闱，弥年专气养琼枝。\n仙都去后桃寻熟，温室重来树更滋。\n宫月旧蟾涵静滴，武泥前札燥残芝。\n宝钉赐带辉腰组，尚苦春来几眼移。",
        "dynasty": "宋",
        "collection_info": null
    },
    {
        "title": "李处士",
        "author": "宋祁",
        "content": "江天退卧久沈冥，秋入颠毛翠葆惊。\n原宪桑枢贫不病，子真岩石老归耕。\n樵风挂席晨昏至，屐齿登山上下平。\n鄅稻已收霜橘熟，深心宁逐彻侯荣。",
        "dynasty": "宋",
        "collection_info": null
    },
    {
        "title": "学舍诸生罕至或累旬倚席不讲愧而成咏",
        "author": "宋祁",
        "content": "直舍沈沈掩迴廊，古坛槐柳对苍凉。\n一囊有客愁饥死，三尺无人问喙长。\n瞑据槁梧真用拙，束归高阁分深藏。\n日斜广陌驱归鞅，更似笭箵作漫郎。",
        "dynasty": "宋",
        "collection_info": null
    },
    {
        "title": "寄题相台太尉韩公昼锦堂",
        "author": "宋祁",
        "content": "瑞节前驱昼锦身，堂成署榜示州民。\n迁鶑贺燕翩翻集，大树甘棠次第春。\n漳岸夕波能沼溜，魏堂暾日弄梁尘。\n君看千古青编上，得意如公有几人。",
        "dynasty": "宋",
        "collection_info": null
    },
    {
        "title": "秋日射堂寓目呈应之",
        "author": "宋祁",
        "content": "射圃云堋枕庾园，危亭虚白敞南轩。\n霜柯橘嫩金衣薄，风沼荷倾钿扇翻。\n谢枕吟魂迷带草，嵇襟真虑属堂萱。\n岸巾昼日聊相对，坐听凝笳出缭垣。",
        "dynasty": "宋",
        "collection_info": null
    },
    {
        "title": "偶作寄季长学士",
        "author": "宋祁",
        "content": "已是南宫素髮郎，尚持衰味对风光。\n爱吟讵敢追梁甫，倚醉时能问葛彊。\n才苦空疏残史牒，分从澄汰幞衣囊。\n江楼夜月清高地，试问同君一据床。",
        "dynasty": "宋",
        "collection_info": null
    },
    {
        "title": "送常州陈商学士",
        "author": "宋祁",
        "content": "红梨秋老石渠霜，併欲萧萧伴祖觞。\n台上幞绫收柘枕，水边古兽得鞶囊。\n浮云并盖辞京辇，晓月将潮促使艎。\n缘饰有文成政速，剩储灵气茹芝房。",
        "dynasty": "宋",
        "collection_info": null
    },
    {
        "title": "寄会稽天休学士",
        "author": "宋祁",
        "content": "鳬乙天遥水驿长，笠车贪贰会稽章。\n风从射的迎仙舸，水是山阴作禊堂。\n铃阁宴盘留薤白，书林官笔燥雌黄。\n庾郎于此情非浅，应许诸人共据床。",
        "dynasty": "宋",
        "collection_info": null
    },
    {
        "title": "寄弋阳王学士",
        "author": "宋祁",
        "content": "新年给札汉家台，爱伏枚皋受诏才。\n偃蹇不随虞弁进，栖迟翻逐阮麾来。\n倡优技拙飞觞浅，寒具盘空秘画开。\n早暮传车趋一节，敝冠犹望振穷埃。",
        "dynasty": "宋",
        "collection_info": null
    },
    {
        "title": "喜得当涂叶学士手笔",
        "author": "宋祁",
        "content": "随岸秋风惨别袪，峥嵘岁晏得双鱼。\n定因南浦传能赋，却到西河问索居。\n夜月连江金液动，晓山围国钿螺疏。\n端倪欲报怀人恨，滴尽瑶蟾尚有余。",
        "dynasty": "宋",
        "collection_info": null
    },
    {
        "title": "送越州陆学士",
        "author": "宋祁",
        "content": "梅天霞破候旗干，乡树依然越绝间。\n挟策当年逢掖去，怀章此地绣衣还。\n亭余内史浮觞水，路入仙人取箭山。\n牛酒盛夸先墅宴，不妨春诏得亲班。",
        "dynasty": "宋",
        "collection_info": null
    },
    {
        "title": "陕府祖择之学士",
        "author": "宋祁",
        "content": "白髮书林作丈人，陕郊迢递驾朱轮。\n谩夸燕许文章手，未得严徐侍从臣。\n列岫倚窗吟榭晓，乱花窥酒宴堂春。\n几篇新咏留珉刻，首记銮舆八月巡。",
        "dynasty": "宋",
        "collection_info": null
    },
    {
        "title": "和待制庞学士寄献宫师相公之作",
        "author": "宋祁",
        "content": "溢荥清溜接家田，白首辞荣铉席贤。\n直使斯人歌画法，后容吾党记归年。\n五禽习戏探仙术，万法观空证佛缘。\n闻道岩溪春更好，许谁飞盖奉周旋。",
        "dynasty": "宋",
        "collection_info": null
    },
    {
        "title": "河南希深学士",
        "author": "宋祁",
        "content": "洛雾嵩云满眼春，仙郎清路拥双轮。\n却陪宾客趋东阁，已为阳秋得素臣。\n渊秘图书探汉旧，地交风雨访周人。\n岁时献寿严君府，谁见家庭玉树新。",
        "dynasty": "宋",
        "collection_info": null
    },
    {
        "title": "寄临江知军刘子先学士",
        "author": "宋祁",
        "content": "文惠祠前旌旆飞，茫然南望涕横衣。\n勤劳塞外凋双鬓，萧散江头把一麾。\n都水酒樽花下倒，青塘钓艇月中归。\n荐书继上公怜旧，何力酬恩与意违。",
        "dynasty": "宋",
        "collection_info": null
    },
    {
        "title": "送杨学士三首  其一",
        "author": "宋祁",
        "content": "左幡彤赤抗前旌，捧诏西归觐大庭。\n汉署余香熏锦帐，唐家新政纪云屏。\n迎秋画隼开朱旆，别夜哀乌动列星。\n从此回翔宸渥厚，冠緌清晓俯阶蓂。",
        "dynasty": "宋",
        "collection_info": null
    },
    {
        "title": "送杨学士三首  其二",
        "author": "宋祁",
        "content": "青丝千骑汉台郎，入奏星藩解郡章。\n荷橐再亲文石陛，班春初捲赤帷裳。\n百壶帐饮杯醽釂，一札泥封诏检香。\n几日西清劳侍从，鬰葱佳气接明光。",
        "dynasty": "宋",
        "collection_info": null
    },
    {
        "title": "送杨学士三首  其三",
        "author": "宋祁",
        "content": "觚棱初日九天开，躞蹀桑郊五马迴。\n羣玉三山藏册府，偃壶双笔给中台。\n编堂旧政盘留薤，画省新辞砌有苔。\n阙里诸生弥属望，雪园他日待延枚。",
        "dynasty": "宋",
        "collection_info": null
    },
    {
        "title": "题景陵干明院湖亭",
        "author": "宋祁",
        "content": "东眺湖波十里平，竹椽疏舍瞰澄瀛。\n山花暗落谈经地，水鸟时闻念佛声。\n荠树绕天春色晚，綵云垂地夕凉生。\n后车官冷曾过此，祗得幽人笑缚缨。",
        "dynasty": "宋",
        "collection_info": null
    },
    {
        "title": "秋阴",
        "author": "宋祁",
        "content": "拥栋溪云暝夕霏，萧辰寥落意多违。\n寒蝉自为齐王怨，归燕长逢阿母飞。\n杜若汀洲残绿暗，芙蓉池沼坠红稀。\n流尘满席宾綦绝，谁问西河战胜肥。",
        "dynasty": "宋",
        "collection_info": null
    },
    {
        "title": "和叶道卿连日阴曀坐曹无绪见寄",
        "author": "宋祁",
        "content": "雾着青旗燕尾斜，轻阴连日徧天涯。\n上林已暖先催雁，细柳犹疏不碍鸦。\n积润未妨铿画瑟，薄寒仍欲定流霞。\n问君何事贪官事，只倚雕章念岁华。",
        "dynasty": "宋",
        "collection_info": null
    },
    {
        "title": "贺中丞晏尚书春阴",
        "author": "宋祁",
        "content": "轻寒剪剪着春旗，楼外晨光已暗移。\n小雾不还添柳弱，余寒未去恼花迟。\n幺絃促柱愁成曲，远水迎船巧作漪。\n谁在河桥望归客，莫将雷响误轻辎。",
        "dynasty": "宋",
        "collection_info": null
    },
    {
        "title": "题翠樾亭",
        "author": "宋祁",
        "content": "茂树交轩地不尘，江光野气望中新。\n客来鱼鸟皆知乐，梦罢池塘併得春。\n烟竹有痕时拂户，风花无意自飘人。\n当年幕客今追恨，不共山公岸醉巾。",
        "dynasty": "宋",
        "collection_info": null
    },
    {
        "title": "梦野亭在景陵集仙王君为郡日所创",
        "author": "宋祁",
        "content": "州堞巑岏迥势回，一翚斜翥四轩开。\n晴光猎草雄风度，晓气浮江赤日来。\n望极长天閒倚杵，醉残严角暝休梅。\n须知故楚多余感，剩费登高作赋才。",
        "dynasty": "宋",
        "collection_info": null
    },
    {
        "title": "送连氏昆仲还省侍",
        "author": "宋祁",
        "content": "酥酪君家伯仲贤，相从黉舍倏经年。\n三巵酒薄难为圣，一腹书空但喜眠。\n庾信刻筠怀旧坞，隠侯题壁有新篇。\n糅甘调滑思归养，溢握陔兰照露鲜。",
        "dynasty": "宋",
        "collection_info": null
    },
    {
        "title": "秋夕池上",
        "author": "宋祁",
        "content": "楚江枫老树无烟，池上悲秋一惘然。\n素蚌亏盈长伴月，戏鱼南北各依莲。\n风驱野燐寒争出，露警皋禽怨不眠。\n伏槛临流未成下，紫荷声外转珠躔。",
        "dynasty": "宋",
        "collection_info": null
    },
    {
        "title": "屈原祠",
        "author": "宋祁",
        "content": "楚江南望见修门，灵鼓声沈蕙捲樽。\n五日长蛟虚望祭，九关雕虎枉招魂。\n兰苕猎翠凄寒露，枫叶摇丹啸暝猿。\n贾谊扬生成感后，沈沙投阁两衔冤。",
        "dynasty": "宋",
        "collection_info": null
    },
    {
        "title": "州举俊民以艺中第为诗驰贺",
        "author": "宋祁",
        "content": "曾联郡将署乡书，目见函关卖出符。\n奏颂一挥云落纸，赐袍三浴蕙飘炉。\n高轩并照连干锦，饮膳分颁萐莆厨。\n病幕日期迎昼绣，尘容甘预弩前驱。",
        "dynasty": "宋",
        "collection_info": null
    },
    {
        "title": "渑池道中",
        "author": "宋祁",
        "content": "月枢残白伴征轮，雪岭萧萧久垫巾。\n此去崤函天设险，古来京洛地多尘。\n翠含山气犹疑夜，紫动林梢已放春。\n自笑衰翁应分定，宠光行役两平均。",
        "dynasty": "宋",
        "collection_info": null
    },
    {
        "title": "屡乞近郡诏不许",
        "author": "宋祁",
        "content": "避贤求假左朱轮，衡石通章触罢频。\n十驾似驽宁取道，五能如鼠不藏身。\n危心事国区区在，短领侵年种种新。\n君惠转深无报日，长教猿鹤怨归人。",
        "dynasty": "宋",
        "collection_info": null
    },
    {
        "title": "祗役邻郡道中晓发",
        "author": "宋祁",
        "content": "故园回眼隔云罗，野马征尘拂袂过。\n息影有时悲恶木，回车无暇避朝歌。\n风号万响天衢籁，山矗千头佛国螺。\n游子行行归计晚，庾心一寸奈愁何。",
        "dynasty": "宋",
        "collection_info": null
    },
    {
        "title": "将道洛先寄太师文相公",
        "author": "宋祁",
        "content": "两鬓蓬飞岁月侵，收还秘殿上恩深。\n鸟毛落尽那胜弹，桐尾烧焦敢望琴。\n前日化工依大冶，今兹旧物恃遗簪。\n尘容喜接荧煌座，未忍公然动越吟。",
        "dynasty": "宋",
        "collection_info": null
    },
    {
        "title": "登楼望郡中美人物之盛",
        "author": "宋祁",
        "content": "晓色青烟万瓦间，飞谯极望尽通阛。\n轮音闹过丛台市，岁计多于畏垒山。\n猎路向寒鹰眼疾，戍亭无事犬声閒。\n邑民讼息风谣乐，坐饫双鸡止厚颜。",
        "dynasty": "宋",
        "collection_info": null
    },
    {
        "title": "送史温虞部佐郡四明",
        "author": "宋祁",
        "content": "外署清郎出佐州，嘲辞不畏上山头。\n天中倦目迷云阙，江上归帆避石邮。\n佳设自随宾早晏，还书宁畏渚沈浮。\n疁田越镈农知劝，时伴春旗暗绿畴。",
        "dynasty": "宋",
        "collection_info": null
    },
    {
        "title": "有诏解郡作  其一",
        "author": "宋祁",
        "content": "二年憔悴拥州旗，尺诏初容觐帝晖。\n何幸復燃灰不死，未应为失马重归。\n蛟螭对舞瞻层阁，翁仲双扶识故扉。\n病骨多忧黧黑甚，豫惭台史与熏衣。",
        "dynasty": "宋",
        "collection_info": null
    },
    {
        "title": "有诏解郡作  其二",
        "author": "宋祁",
        "content": "尘晦荷囊裂旧缝，惊闻台召计匆匆。\n忽从楚水枫林下，还入甘泉豹尾中。\n即日遂收西望涕，方春便趁北归鸿。\n休夸四入高凉地，已是人间素领翁。",
        "dynasty": "宋",
        "collection_info": null
    },
    {
        "title": "送太常边博士守永嘉郡",
        "author": "宋祁",
        "content": "稷野英僚抱蕝新，东瓯假守左朱轮。\n吴刀列卫州仪盛，越镈催耕海葑春。\n萍渚日华摇使旆，蜃天楼影暗潮津。\n射堂西出宾簪乐，飞尽歌梁几夕尘。",
        "dynasty": "宋",
        "collection_info": null
    },
    {
        "title": "送薛学士伯垂同理嘉兴郡兼简太守集仙柳着作",
        "author": "宋祁",
        "content": "广内多年铁㰅摧，监州新命诏函开。\n河东世擅鹓雏誉，江左人瞻竹箭才。\n即席离弦凄鹄韵，几程残魄晦珠胎。\n兴禾善俗蓬仙友，剩舞吴歈耻宴罍。",
        "dynasty": "宋",
        "collection_info": null
    },
    {
        "title": "谢都官监建安郡",
        "author": "宋祁",
        "content": "郎署新畴出宰功，海闽关夹使旌雄。\n晨涂倦伏双毫奏，暮席贪随五两风。\n芳荈摘山唐贡远，薧鱼升豆汉祠丰。\n赌囊贵胄膏腴盛，丽唱行闻溢褚中。",
        "dynasty": "宋",
        "collection_info": null
    },
    {
        "title": "江渎池亭",
        "author": "宋祁",
        "content": "一翚掀翅压溪隅，吏事初閒此晏居。\n断岸有时通略彴，轻风尽日战栟榈。\n云鸿送目挥絃后，客板看山拄颊余。\n芰碧蒲青来更数，江人多识使君旟。",
        "dynasty": "宋",
        "collection_info": null
    },
    {
        "title": "古意",
        "author": "宋祁",
        "content": "博妖齐许取侯封，褒贬都归竹帛中。\n三虎有无空逞辩，一狐埋伏妄贪功。\n轮囷自许先枯木，首鼠何曾忌秃翁。\n堪笑云罗弥薮泽，不知天外有冥鸿。",
        "dynasty": "宋",
        "collection_info": null
    },
    {
        "title": "寒食野外书所见",
        "author": "宋祁",
        "content": "一雨初回逗晚凉，近郊连帟俨相望。\n乞浆易醉墦间客，就养初閒竈下郎。\n暖吹未休缘迥野，低烟不散为垂杨。\n家家钟鼓争行乐，肯信龙蛇是怨章。",
        "dynasty": "宋",
        "collection_info": null
    },
    {
        "title": "将到都先献枢密太尉相公",
        "author": "宋祁",
        "content": "再试州旟验不才，却将憔悴到中台。\n相车问罢同牛喘，大厦成时与燕来。\n今日谋猷须丙魏，他年宾客但邹枚。\n西园闻道余春在，尚及花前滟滟杯。",
        "dynasty": "宋",
        "collection_info": null
    },
    {
        "title": "送太尉相公赴镇安军二首  其一",
        "author": "宋祁",
        "content": "连章得请避洪钧，赭案除书天下闻。\n久冠鹓鸾为上宰，别驱貔虎作中军。\n单车款曲怀辽帐，一燧平安出陇云。\n今日朝绅回首看，始知知退是元勋。",
        "dynasty": "宋",
        "collection_info": null
    },
    {
        "title": "送太尉相公赴镇安军二首  其二",
        "author": "宋祁",
        "content": "碧波三宿暂沿洄，豹尾双驱大旆开。\n堂上谟成萧宰去，人间事少赤松来。\n岩霖旧润为轩雨，醴曲余甘作宴醅。\n下客无缘陪后乘，只应前席欠邹枚。",
        "dynasty": "宋",
        "collection_info": null
    },
    {
        "title": "答庞丞相",
        "author": "宋祁",
        "content": "安车就第上优贤，不使当关损晏眠。\n勋重旧更三府地，体强初过六身年。\n游篮凈贮茶经具，醉幕閒垂酒颂天。\n独念相如久称疾，时时令预雪台篇。",
        "dynasty": "宋",
        "collection_info": null
    },
    {
        "title": "宫保庞丞相以诗见寄次韵和答",
        "author": "宋祁",
        "content": "本乏微功辅斗枢，避贤仍忝领州旟。\n病依一室由旬坐，老愧专城四十居。\n憩石雨苔同髮短，啸轩霜竹伴心虚。\n挂冠尚有三年调，高躅空瞻广武庐。",
        "dynasty": "宋",
        "collection_info": null
    },
    {
        "title": "送张司勋福建转运使",
        "author": "宋祁",
        "content": "晚花吹酒送行人，迢递风烟上七闽。\n江海身孤虽恋阙，豺狼路静不埋轮。\n阳林撷露茶腴早，侧树烘霞荔子新。\n毛竹干鱼仙祀古，请君寻徧武夷春。",
        "dynasty": "宋",
        "collection_info": null
    },
    {
        "title": "送友人赴举",
        "author": "宋祁",
        "content": "玉树扶疏入紫烟，鸣驺偕计望甘泉。\n十行深诏言成綍，三道摛华藻掞天。\n泽国东风占鹊喜，杏园初日待鸾迁。\n自嗟拥鼻沈冥极，生看青云着祖鞭。",
        "dynasty": "宋",
        "collection_info": null
    },
    {
        "title": "送令狐秀才赴举",
        "author": "宋祁",
        "content": "荐衡上表独垂蜺，密雪梁园逼赋期。\n秦市千金怀拱璧，舜韶九奏待长离。\n刘桢病久曾淹卧，宋玉才多故剩悲。\n几日绣衣荣白昼，郡章惊绂驷车驰。",
        "dynasty": "宋",
        "collection_info": null
    },
    {
        "title": "孙景随侍赴举",
        "author": "宋祁",
        "content": "蜡凤当筵占美名，文斋大被集时英。\n人同颍水将车乐，赋待尚书给笔成。\n乡酒出郊浮蚁釂，故林驰雾暝猿惊。\n省知唱第藂云幄，归梦因君到斗城。",
        "dynasty": "宋",
        "collection_info": null
    },
    {
        "title": "黄注昆仲赴举",
        "author": "宋祁",
        "content": "君家日下有高名，骥子双驰嗣世灵。\n沧海赋毫多洒白，南山书简偏蒸青。\n县歌酒釂催鸣鹿，学舍綀寒乱散萤。\n昆玉林枝期帝问，差肩唱第迩尧蓂。",
        "dynasty": "宋",
        "collection_info": null
    },
    {
        "title": "送朱进士赴举",
        "author": "宋祁",
        "content": "汉家廉诏举翘英，银纻观宾望斗城。\n北地高门传玉节，西京旧学秘金籯。\n邮亭续食星轺急，岭路驰烟月狖惊。\n几日东归荣昼锦，度关遥识弃繻生。",
        "dynasty": "宋",
        "collection_info": null
    },
    {
        "title": "答转运王工部谢公醪",
        "author": "宋祁",
        "content": "老依涡曲作藩侯，月例黄堂给宴醅。\n敢把百壶夸显父，且将三品敌荆州。\n味新聊称长螯蟹，酌浅尤宜小样瓯。\n珍重故人贻丽句，纵倾家酿若为酬。",
        "dynasty": "宋",
        "collection_info": null
    },
    {
        "title": "提刑张都官回文诗",
        "author": "宋祁",
        "content": "欢余惜对清谈剧，远路行嗟又怆违。\n寒蚁酒空催客别，晓骊歌罢怨人归。\n干风摆柳衰条短，骤霰迷鸿侧阵微。\n残岁念君同恨恨，丽章贻我慰依依。",
        "dynasty": "宋",
        "collection_info": null
    },
    {
        "title": "祗答延州安抚吴宣徽",
        "author": "宋祁",
        "content": "共看仙山玉树秋，从簪朝笏记同游。\n调元遂庆登三府，抱帙惟堪读九丘。\n重印垂腰荣拥节，征鞍摩体忝为州。\n如何却舐投残笔，敢与阳春接唱酬。",
        "dynasty": "宋",
        "collection_info": null
    },
    {
        "title": "李秘校省觐毕却赴乘氏",
        "author": "宋祁",
        "content": "谢遏香囊奕思余，短亭暾景驾骊驹。\n客盘饮嗜丰千跖，仙舄归飞伴两鳬。\n官柳摇摇萦早絮，县花的的照晴跗。\n东阳玉骨春偏瘦，省对霞朝忆上都。",
        "dynasty": "宋",
        "collection_info": null
    },
    {
        "title": "陈济赴举兼省觐",
        "author": "宋祁",
        "content": "相从同是日边人，两见江南碧草生。\n冯铗车鱼初倦客，梁山风雨苦思亲。\n虹桥刻柱前盟苦，兽锦裁囊丽曲新。\n袍雪纷纷君莫顾，汉皇终自识平津。",
        "dynasty": "宋",
        "collection_info": null
    },
    {
        "title": "同年梅鼎臣赴凤翔幕兼省觐",
        "author": "宋祁",
        "content": "酪和盘樱旧宴空，凤岐新辟逐旌弓。\n坐陪府幄谈成薮，趋问家庭史有公。\n春斝促浮萍叶紫，夜章催刻密枝红。\n青袍玉骨英游盛，上路争看侧帽风。",
        "dynasty": "宋",
        "collection_info": null
    },
    {
        "title": "梁子材宰叶州郑县",
        "author": "宋祁",
        "content": "岁满林光会计期，天缗还赏动慈帷。\n贪荣寿母咳兰养，不过忠臣坂道危。\n云表晨鳬翻舄影，斋中夜鹤应琴丝。\n未妨休沐邀清赏，市雾峰莲共蔽亏。",
        "dynasty": "宋",
        "collection_info": null
    },
    {
        "title": "北楼",
        "author": "宋祁",
        "content": "危楼孤堞共巑岏，怒激号风结暝寒。\n校尉登临非广武，王孙回望即长安。\n来麰蔽陇蹊牛下，密网横山猎骑攒。\n梁霰楚氛催岁晏，有人惆怅悔凭栏。",
        "dynasty": "宋",
        "collection_info": null
    },
    {
        "title": "转运李宥学士",
        "author": "宋祁",
        "content": "栈外秋高荠树繁，一星飞影伴輶轩。\n属城导骑賨歌密，近野迎浆蜀老喧。\n濯锦万梭催贡箧，熬盐千井算牢盆。\n行台自昔书林宠，不为伤离更黯魂。",
        "dynasty": "宋",
        "collection_info": null
    },
    {
        "title": "送江西转运李定度支",
        "author": "宋祁",
        "content": "江西使节拥朱轮，正用中台鹤髮人。\n漕米争衔千鹢舶，即山催铸万蚨缗。\n宴斋螺岫披云出，醉馆星苞照露匀。\n双笔讵能藏藻思，落霞孤鹜向萧辰。",
        "dynasty": "宋",
        "collection_info": null
    },
    {
        "title": "送王太尉被召归觐",
        "author": "宋祁",
        "content": "汉廷择日筑韩坛，绿诏连催觐帝关。\n十乘元戎方叔贵，九天鸣鼓亚夫还。\n袍熏瑞气葱葱外，仗入清尘九九间。\n好为君王言敌事，早将功业勒燕山。",
        "dynasty": "宋",
        "collection_info": null
    },
    {
        "title": "春霁",
        "author": "宋祁",
        "content": "一雨初晴小雾披，海天羊胛报晨晖。\n寒消艷雪沈楼唱，暖入重帘御袷衣。\n柳外轻黄纷漠漠，梅梢残白怅微微。\n烟皋笑电无穷乐，行御鲸牙逐锦翚。",
        "dynasty": "宋",
        "collection_info": null
    },
    {
        "title": "寄鄂渚胡从事",
        "author": "宋祁",
        "content": "红蕖熏幕得僚英，膝下斑裳捧檄荣。\n露茗一枪蠲蜀渴，丝莼千里佐吴羹。\n驻车吏识官桥柳，作赋人传陇坻鹦。\n夜席两宫求士切，天官宁復带糊名。",
        "dynasty": "宋",
        "collection_info": null
    },
    {
        "title": "成都",
        "author": "宋祁",
        "content": "风物繁雄古奥区，十年伧父巧论都。\n云藏海客星间石，花识文君酒处垆。\n两剑作关屏对绕，二江联派练平铺。\n此时全盛超西汉，还有渊云抒颂无。",
        "dynasty": "宋",
        "collection_info": null
    },
    {
        "title": "寄题滑台园亭",
        "author": "宋祁",
        "content": "有处行春住杏鞯，列亭相望斗翚联。\n花衔晓圃三竿日，树遶洪河一曲天。\n芳草细迎吟路屐，翠篙徐转饮溪船。\n胜游惠政成双纪，乞与州图后世传。",
        "dynasty": "宋",
        "collection_info": null
    },
    {
        "title": "史逸人",
        "author": "宋祁",
        "content": "菑停滞穗壤余蔬，亩首东南乐隠居。\n席地雕觞千日酒，振缗丹水百金鱼。\n潺湲弄月苹汀晚，嗢噱调琴菌阁虚。\n霄外高情思把袂，西畴何日一巾车。",
        "dynasty": "宋",
        "collection_info": null
    },
    {
        "title": "送保定张员外",
        "author": "宋祁",
        "content": "倾座仙风冠颍奇，枳鸾移调位犹卑。\n兰熏夕膳三林案，草妬春袍一綵丝。\n烟戍星残低序雁，陇天云断送歌骊。\n报成结课行堪待，慰荐连章达帝帷。",
        "dynasty": "宋",
        "collection_info": null
    },
    {
        "title": "岁稔务閒因美成都繁富",
        "author": "宋祁",
        "content": "岷峨俗美汉条宽，野实呈秋照露寒。\n卖剑得牛人息盗，乞浆逢酒里余欢。\n锦波濯綵霞湔浦，硙浪催轮雪沸滩。\n告稔不须腾驿奏，自应铜爵报长安。",
        "dynasty": "宋",
        "collection_info": null
    },
    {
        "title": "兰轩初成公退独坐因念若得一怪石立于梅竹间以临兰上隔轩望之当差胜也然未尝以语人沈吟之际适髯生历阶而上抱一石至规制虽不大而巉岩可喜欲得一书籍易之时予几上适有二书乃插架之重者即遣持去寻命小童置石轩南花木之精彩顿增数倍因作长句书以遗髯生聊志一时之偶然也",
        "author": "宋祁",
        "content": "竹石梅兰号四清，艺兰栽竹种梅成。\n一峰久矣思湖玉，三物居然阙友生。\n頼得髯参令我喜，飞来灵鹫遣人惊。\n小轩从此完无恨，急扫新诗为发明。",
        "dynasty": "宋",
        "collection_info": null
    },
    {
        "title": "白兆山寺值雨呈同坐",
        "author": "宋祁",
        "content": "飞轩凭望俯丹梯，星雨囊风暝夕曦。\n翠阜天遥云待簇，绀园花老树低枝。\n巾车预畏烟畴迥，蜡屐先忧磴道危。\n未似庾公年最少，桑郊盘马帽檐敧。",
        "dynasty": "宋",
        "collection_info": null
    },
    {
        "title": "祗答洛台资政房春卿侍郎",
        "author": "宋祁",
        "content": "青绫幞罢歇徐熏，粗吏多年嘆不文。\n病合避贤抛内署，老堪为帅忝中军。\n声名已愧空如餠，富贵原知薄似云。\n多谢翔鸾念笼鹄，不然谁信旧同羣。",
        "dynasty": "宋",
        "collection_info": null
    },
    {
        "title": "答屯田齐员外见赠",
        "author": "宋祁",
        "content": "淹卧清漳续畔牢，平时赋笔谢登高。\n决科漫欲当三道，作颂何曾敌二豪。\n久侍经帏惭肉缓，骤歌楼雪觉心劳。\n兼金满橐萱忧释，空仰文星在汉曹。",
        "dynasty": "宋",
        "collection_info": null
    },
    {
        "title": "送冯彭寺丞长兴知县",
        "author": "宋祁",
        "content": "天外仙鳬舄影翻，河干画鹢棹声喧。\n奇才欲向菰芦国，丽赋空留霰雪园。\n短柳摇摇迎去袂，初花的的伴离罇。\n汀苹续赏饶清思，为拂吴兴旧墨痕。",
        "dynasty": "宋",
        "collection_info": null
    },
    {
        "title": "寄赠高知县",
        "author": "宋祁",
        "content": "绿髮如云艾绶青，絃歌百里久沈英。\n琴台滞讼投刀释，月观雕章梦草成。\n紫芋蹲鸱编富籍，飞觞浮蚁析朝酲。\n何当入会甘泉计，玉树扶疏倚太清。",
        "dynasty": "宋",
        "collection_info": null
    },
    {
        "title": "送梅学密赴并州",
        "author": "宋祁",
        "content": "连天橐笔侍天台，始见东方画隼开。\n路避晚风崤外转，人瞻冬日绛中来。\n笳箫后队联幽侠，璧马中军聘楚材。\n自昔河东股肱地，不应归节嘆淹徊。",
        "dynasty": "宋",
        "collection_info": null
    },
    {
        "title": "送河中司马待制",
        "author": "宋祁",
        "content": "从祀天坛歇翠熏，西门征軷怆离羣。\n暂违册府三重阁，先过楼船一曲汾。\n賨炙击鱼开左席，戏壶争马宴中军。\n鹳楼西北怀都思，尽日凭高不碍云。",
        "dynasty": "宋",
        "collection_info": null
    },
    {
        "title": "抒怀恭答待制施正臣",
        "author": "宋祁",
        "content": "谁谓斯人玷玉堂，忧怀易得復难忘。\n素书不答还堆案，长簟无情但竟床。\n涸思论文成轧轧，流年着鬓有苍苍。\n病襟殊忘支离丑，为恃君家白雪章。",
        "dynasty": "宋",
        "collection_info": null
    },
    {
        "title": "喜屯田凌员外至",
        "author": "宋祁",
        "content": "昔岁裁诗送为郡，今年把袂喜还台。\n遒妍赋笔悲秋罢，寂寞衣囊被谤迴。\n劲节肯凋霜外叶，惊湍须畏岸前堆。\n抚尘旧友今皆在，笑口何妨为数开。",
        "dynasty": "宋",
        "collection_info": null
    },
    {
        "title": "寄连元礼屯田员外",
        "author": "宋祁",
        "content": "忆共西州把酒巵，酒酣风味未全衰。\n人惊李郭同舟日，句索羊何共和时。\n省帐飘香君觐早，箧书腾谤我归迟。\n他年会面须惊怅，瘦尽昆山玉树枝。",
        "dynasty": "宋",
        "collection_info": null
    },
    {
        "title": "张生南归",
        "author": "宋祁",
        "content": "谒舍修容倦刺毛，纷纷朱紫笑银袍。\n吴天破月愁归晚，楚俗伤春忌唱高。\n江步挐舟双打桨，酒亭横帜一持螯。\n平台邹马英游盛，霏霰连天待赋毫。",
        "dynasty": "宋",
        "collection_info": null
    },
    {
        "title": "冬夕酌酒",
        "author": "宋祁",
        "content": "艾夜更壶几沸残，尚持杯酒御轻寒。\n半分沈令伤多瘦，数刻刘郎惜暂欢。\n天外月痕迷倦鹊，庭中霜气伴衰兰。\n接䍦不倒糟难藉，坐见丹煤委烛盘。",
        "dynasty": "宋",
        "collection_info": null
    },
    {
        "title": "答常山屯田张中行寄赠",
        "author": "宋祁",
        "content": "紫荷焦脱燥宫毫，万里边霜扰鬓毛。\n不称衰年开幕府，只堪平世掾功曹。\n飞蓬转野初无定，疮雁惊弦久未高。\n犹有一愁何计奈，掷䃉难报美人刀。",
        "dynasty": "宋",
        "collection_info": null
    },
    {
        "title": "答郭仲微以予记注见庆之作",
        "author": "宋祁",
        "content": "晓趁霞暾立殿螭，翠凹濡墨庆逢时。\n褚生徒记为郎事，方朔犹惭待诏饥。\n目极天关趋䆗窱，步依宫柞荫华滋。\n故人雅意相怜厚，亲唱阳春护草衰。",
        "dynasty": "宋",
        "collection_info": null
    },
    {
        "title": "送袁进士赴举",
        "author": "宋祁",
        "content": "秋郊帐饮曙烟销，素籥凉飔满泬寥。\n南国大沽三献玉，西京催驾一封轺。\n频年衣敝缁尘化，几夕文成密雪飘。\n奏御前期深底处，紫清仙阙鬰岧峣。",
        "dynasty": "宋",
        "collection_info": null
    },
    {
        "title": "次韵宫师相公答太傅相公秋书",
        "author": "宋祁",
        "content": "岩树萧萧秋兴归，师臣仍此褫朝衣。\n羽觞聊欲同宾寿，玉体何曾待战肥。\n风圃薄寒浮醉衽，雨荥新浪拍渔矶。\n清篇自有夔龙旧，方外相从屏世机。",
        "dynasty": "宋",
        "collection_info": null
    },
    {
        "title": "登楼",
        "author": "宋祁",
        "content": "百尺危楼照綵霓，凭高不见羽人归。\n桑田海上悲深浅，城郭人间叹是非。\n急桨征帆来未定，远云低树去相依。\n古欢今恨成多少，讵减江声与翠微。",
        "dynasty": "宋",
        "collection_info": null
    },
    {
        "title": "送元诤归中岩",
        "author": "宋祁",
        "content": "景陵同坐贯花筵，日月飞驰三十年。\n两股寻回江上锡，一灯分照剑南天。\n岩云护钵龙降呪，林露侵衣鹤警眠。\n此地相逢须重别，在家灵运已华颠。",
        "dynasty": "宋",
        "collection_info": null
    },
    {
        "title": "同年王圣源南都讲授",
        "author": "宋祁",
        "content": "刻意悲秋髮未华，诸曹频费杜陵嗟。\n歌缘郢客高难和，璧是秦人误指瑕。\n绿底恩书褒振滞，乌衣羣从庆还家。\n离宫万户经庠盛，却对诸生坐绛纱。",
        "dynasty": "宋",
        "collection_info": null
    },
    {
        "title": "守塞三年上北京留守贾相公  其一",
        "author": "宋祁",
        "content": "天心北顾倚长城，上相元戎两印荣。\n鸡羽静沈传处檄，虎皮间裏战余兵。\n九宵冬日人蒙惠，万耒春霖俗劝耕。\n和气愈充身愈退，只忧难避是功名。",
        "dynasty": "宋",
        "collection_info": null
    },
    {
        "title": "守塞三年上北京留守贾相公  其二",
        "author": "宋祁",
        "content": "雨洗星街夜祲空，暂持鱼牧守离宫。\n皋陶旧曲明良内，郄縠高谈礼乐中。\n载笔后车云盖密，鸣铙前队锦褠红。\n不妨华髮千官上，始称凌烟第一功。",
        "dynasty": "宋",
        "collection_info": null
    },
    {
        "title": "暮春",
        "author": "宋祁",
        "content": "伏槛临堂更曲池，鲜风淡荡燕参差。\n蕙残已觉铜盘冷，梅落犹烦玉笛吹。\n拂世只愁衣带缓，当筵但诉玉杯迟。\n羲和辛苦真何益，不放金乌宿故枝。",
        "dynasty": "宋",
        "collection_info": null
    },
    {
        "title": "感怀",
        "author": "宋祁",
        "content": "俯首周南泪未干，惊开鱼素得双盘。\n心随月树乌三匝，病费仙山药一丸。\n久许横经陪阙里，更忧举步学邯郸。\n髀销衣缓风波苦，鸿陆归飞燕厦宽。",
        "dynasty": "宋",
        "collection_info": null
    },
    {
        "title": "续抒感怀",
        "author": "宋祁",
        "content": "出案屯营卧治州，黄云三结塞垣秋。\n敦诗未必真谋帅，有恨何妨老不侯。\n百虑参差非壮境，一樽寥落但边愁。\n此时自跃知无愧，万物炉中许见收。",
        "dynasty": "宋",
        "collection_info": null
    },
    {
        "title": "官廪月钱不足经费",
        "author": "宋祁",
        "content": "俸微纔给斗升储，炀竈烟沈乏爨苏。\n下泽出游无款段，长安饱死羡侏儒。\n病杯残蚁分蛇影，梦管流尘晦鼠鬚。\n天极包荒恩未报，敢随张翰忆秋鲈。",
        "dynasty": "宋",
        "collection_info": null
    },
    {
        "title": "书怀  其一",
        "author": "宋祁",
        "content": "颜徒陋巷不堪忧，日晏南荣拥敝裘。\n已识交情一贵贱，宁论书置自沈浮。\n争名在昔闻探穴，嗅饵何人肯直钩。\n强欲诛茆启三径，邑中无客继羊求。",
        "dynasty": "宋",
        "collection_info": null
    },
    {
        "title": "书怀  其二",
        "author": "宋祁",
        "content": "功成有意避斋坛，睨柱无瑕玉更寒。\n万里长风收戍旆，三年零雨拂归鞍。\n樽中酒美催高会，圯上书閒得细看。\n岁晏雪园宾盖少，要须枚叟奉余欢。",
        "dynasty": "宋",
        "collection_info": null
    },
    {
        "title": "春雪",
        "author": "宋祁",
        "content": "银砾欺春乱眼来，重阴万里压平台。\n光沈后牖将飞瓦，艷补南枝已落梅。\n池曲平翻冰共泮，山腰未积玉争颓。\n长安併长旗亭价，蜀女当垆自涤杯。",
        "dynasty": "宋",
        "collection_info": null
    },
    {
        "title": "春雪寄郑府尹",
        "author": "宋祁",
        "content": "风御凭空揽玉尘，急飘斜舞碎霙匀。\n九重阙裏都无夜，五出花前自作春。\n剩借薄寒添雁夕，强留余晦恼鸾晨。\n须知柳絮纷纷态，迷杀章台便面人。",
        "dynasty": "宋",
        "collection_info": null
    },
    {
        "title": "看雪",
        "author": "宋祁",
        "content": "惨淡繁云密霰狂，结瑶城堞俨相望。\n偷寻柳絮思隋岸，误折蔾光认洛阳。\n斜透绮帘欺翡翠，旋迷楼瓦失鸳鸯。\n平台宾客今何在，谁继邹枚从孝王。",
        "dynasty": "宋",
        "collection_info": null
    },
    {
        "title": "望仙亭置酒看雪",
        "author": "宋祁",
        "content": "雪压春期蔽曙空，凭高把酒思无穷。\n光侵病鬓都成白，寒着酡颜久未红。\n淮浒乱迷珠罅月，柳园狂误絮时风。\n使君醉笔惭妍唱，半落巴人下里中。",
        "dynasty": "宋",
        "collection_info": null
    },
    {
        "title": "答通判张太博贺雪应期",
        "author": "宋祁",
        "content": "亲祝星鱼裂绘绡，再旬方见瑞英飘。\n阴连腊底寒威在，润压春头疠气销。\n碎粒有声欺瓦屋，乱花无次恼林条。\n府中上客真才子，首为常民续楚谣。",
        "dynasty": "宋",
        "collection_info": null
    },
    {
        "title": "对雪二首  其一",
        "author": "宋祁",
        "content": "风过龙山万里沙，密霙疏霰渺无涯。\n台疑穆满都成璧，树忆黄奴併是花。\n曾许轻姿饶白羽，解将寒力减流霞。\n梁王不悦邹枚老，同坐睢园念岁华。",
        "dynasty": "宋",
        "collection_info": null
    },
    {
        "title": "对雪二首  其二",
        "author": "宋祁",
        "content": "萦丛着树半潇潇，皓气妍华混泬寥。\n为倚风流偏解舞，故藏朝晛未成消。\n玉绳四彻仙峰迥，银界三千佛国遥。\n向曙纷纷殊未已，九门知有谢庄朝。",
        "dynasty": "宋",
        "collection_info": null
    },
    {
        "title": "和晏相公乘舆宿殿致斋日巡仗遇雪",
        "author": "宋祁",
        "content": "天京飞雪洒车装，九九清尘御路长。\n斜影不迷宣曲骑，薄花纔点羽林枪。\n观边丽色含鳷鹊，盖外轻阴亚凤凰。\n谁识宪驺巡趠盛，赐袍衝霰入林光。",
        "dynasty": "宋",
        "collection_info": null
    },
    {
        "title": "和晏相公夜归遇雪",
        "author": "宋祁",
        "content": "孝王台下糅花飞，草草归骖骤碧啼。\n斗作暝寒凌冒絮，更回余舞拂鄣泥。\n城连迥阙迷苍凤，人度长桥压素霓。\n颓玉正酣天幕静，不妨清思入新题。",
        "dynasty": "宋",
        "collection_info": null
    },
    {
        "title": "汉南都监官廨射亭",
        "author": "宋祁",
        "content": "的晕遥连射圃墙，碧帘烟瓦斗翚翔。\n庭中桂树含春早，席外帘衣拂地长。\n鲙缕荐盘鳊项缩，酒杯行算蟹螯香。\n主翁绶带多欢极，宾辖沈声在井床。",
        "dynasty": "宋",
        "collection_info": null
    },
    {
        "title": "寄献许昌晏相公",
        "author": "宋祁",
        "content": "右辅风烟接上都，功成番爱驻州旟。\n炉经万物为铜后，田是诸侯假璧余。\n合宴金匏催大白，当年宾从照红蕖。\n向来病守成惆怅，不预怀铅奉相车。",
        "dynasty": "宋",
        "collection_info": null
    },
    {
        "title": "绝荤",
        "author": "宋祁",
        "content": "多年卧病厌腥膢，香饭初依竺国流。\n宣父蒲葅真可学，钟岏蚶蛎更无求。\n炉销午篆天花泊，几隠宵灯偈叶留。\n割肉炰羔非我事，此身今悟一浮沤。",
        "dynasty": "宋",
        "collection_info": null
    },
    {
        "title": "寄题眉州孙氏书楼",
        "author": "宋祁",
        "content": "鲁简多年屋壁藏，始营翚棘瞰堂皇。\n髹厨四匝香防蠹，镂椠千题缥制囊。\n定与乡人评月旦，何妨婢子诵灵光。\n良辰更此邀清赏，庭树交阴隽味长。",
        "dynasty": "宋",
        "collection_info": null
    },
    {
        "title": "南岘候馆晚春有感献郡守",
        "author": "宋祁",
        "content": "春晖明淡上三竿，风菀愁红迈蔕残。\n梦后单衾凌晚薄，体中余酒向醒寒。\n山梁嗅雉晨羞饫，楯鼻磨铅藻思干。\n深愧府公宾礼厚，不教持版预粗官。",
        "dynasty": "宋",
        "collection_info": null
    },
    {
        "title": "三月晦日",
        "author": "宋祁",
        "content": "静弹尘帻照溪流，落泊春芳向尽头。\n早叶乍浓留客坐，晚花犹在索人愁。\n最怜幽草能萦带，已觉浮云解映楼。\n玉髮未多须剧饮，赢输宁属阿戎筹。",
        "dynasty": "宋",
        "collection_info": null
    },
    {
        "title": "夜宴",
        "author": "宋祁",
        "content": "卜夜金华逼绮寮，星河垂地漏声遥。\n吟龙递怨先供舞，留凤愁寒不傍箫。\n隔坐联章催镂管，分行度曲认金翘。\n平明便是骊驹别，莫使衣香即日消。",
        "dynasty": "宋",
        "collection_info": null
    },
    {
        "title": "答燕龙图对雪宴百花见寄",
        "author": "宋祁",
        "content": "百花洲外六花寒，使幕凌晨把酒看。\n舞袂回风人斗丽，醉山颓玉客留欢。\n斜霏北渚离鸿下，密洒东风宝骑攒。\n犹念平台旧朋侣，远将清句代幽兰。",
        "dynasty": "宋",
        "collection_info": null
    },
    {
        "title": "休日阅古堂小宴",
        "author": "宋祁",
        "content": "宴堂丛橑倚晨霏，客衽风清酒力微。\n曲沼新荷能碍钓，霁林浓叶不通飞。\n盘纷素脍鱼腴美，齿渍寒津蔗境肥。\n一笑相欢无吏责，张扶应悟坐曹非。",
        "dynasty": "宋",
        "collection_info": null
    },
    {
        "title": "陈奉礼宰四明",
        "author": "宋祁",
        "content": "大庭联袂掞英华，龙凤池名在一家。\n雁塔墨痕鸰继序，桂林春色棣交花。\n袍熏茂草萋萋远，樯竖归风栉栉斜。\n灵越弦歌皆胜践，递赓清思赋余霞。",
        "dynasty": "宋",
        "collection_info": null
    },
    {
        "title": "答彭州职方朱员外公绰",
        "author": "宋祁",
        "content": "四忝方州换隼旟，九番官树老储胥。\n淹留太史编残藁，废忘河东箧裏书。\n远想渊云才不逮，略通邛僰计仍疏。\n梦迴密友偏矜我，时损瑶音附鲤鱼。",
        "dynasty": "宋",
        "collection_info": null
    },
    {
        "title": "舣舟怀信亭",
        "author": "宋祁",
        "content": "使麾得请印垂腰，不畏秋风病鬓凋。\n游子已携河上手，客槎犹在斗边桥。\n水从南浦伤离剧，马近东方作意骄。\n晓榻梦回翻自愧，卧听人赴午门朝。",
        "dynasty": "宋",
        "collection_info": null
    },
    {
        "title": "省判李度支硕相过叙别兼述感怀",
        "author": "宋祁",
        "content": "君趋召节向中台，我滞边州未得回。\n头白羞论天下事，眼青欣举故人杯。\n池蛟得雨鳞先动，霜隼乘风翅始开。\n见上若询颇牧将，为言儒帅果非才。",
        "dynasty": "宋",
        "collection_info": null
    },
    {
        "title": "监中会两禁诸公饮饯吴舍人梁正言富修撰叶龙图以计省不赴作诗见寄",
        "author": "宋祁",
        "content": "殊庭诏跸斗车回，学省歌骊宴豆开。\n孺子橐閒同放笔，景山铛暖不停杯。\n桥门细溜生寒沼，经市斜光落晚槐。\n捉麈知君非兴浅，枉教华剧计筹催。",
        "dynasty": "宋",
        "collection_info": null
    },
    {
        "title": "客自茂来言元礼日观棋剧饮",
        "author": "宋祁",
        "content": "寒山倒影入楼扉，铃唱愔愔少诤辞。\n左手持螯人嗜饮，一斑窥豹客争棋。\n萍游倦斝伤酲夕，星落残枰斗劫迟。\n日日忘怀还忆否，戍时瓜老是归时。",
        "dynasty": "宋",
        "collection_info": null
    },
    {
        "title": "冬夜饮散怅然有感",
        "author": "宋祁",
        "content": "酏颜夜酌釂兰巵，怅忆雕年事半违。\n雪墅陇云寒寡色，霜天幌月暗通辉。\n素书有恨随鸿远，蘧梦无成伴蝶归。\n可得延陵重一听，流波雅引在金徽。",
        "dynasty": "宋",
        "collection_info": null
    },
    {
        "title": "东湖禅院",
        "author": "宋祁",
        "content": "像阁缘云一水东，鹿园珍树蔽青葱。\n漂残劫烬神池浪，吹去菱花讲坐风。\n仙石拂衣寒起雾，层沙聚塔远凌空。\n赤髭凈侣移谈久，牛首青烟匝篆红。",
        "dynasty": "宋",
        "collection_info": null
    },
    {
        "title": "送客野外始见春物萌动",
        "author": "宋祁",
        "content": "苑路高高雪作泥，始知春信到芳蹊。\n绿波水暖鱼腮骤，缥色陂长麦首齐。\n万里碧云随望合，半规红日有情低。\n榆牙柳目相看数，枉是迴肠付解携。",
        "dynasty": "宋",
        "collection_info": null
    },
    {
        "title": "送客不及",
        "author": "宋祁",
        "content": "祖帟难留十里筵，亭皋衰柳但长烟。\n班骓不及来时路，黄鹄空惊去后絃。\n曾是松心同岁晚，怒无梅信发春前。\n南楼漫作凭高计，望尽天涯更有天。",
        "dynasty": "宋",
        "collection_info": null
    },
    {
        "title": "江上送客",
        "author": "宋祁",
        "content": "十里长皋五里亭，天涯送月泪缘缨。\n洛辞但许凌波渡，桃曲犹烦用檝迎。\n远信即时劳裂素，客心何日免摇旌。\n芳晨莫遣归期晚，碧草江南正乱鸾。",
        "dynasty": "宋",
        "collection_info": null
    },
    {
        "title": "倦客",
        "author": "宋祁",
        "content": "貂裘敝尽饮瓢空，身滞平台倦客中。\n濩落本依庄栎社，飘飖误闭陇鹦笼。\n心缘远别长依旆，髮近穷年已付蓬。\n素愿禄储过六百，云罗天外有冥鸿。",
        "dynasty": "宋",
        "collection_info": null
    },
    {
        "title": "登师利寺文殊阁",
        "author": "宋祁",
        "content": "宝梯斜级上盘空，千里亭皋一眺穷。\n翠柰自生经苑地，萎花时堕佛天风。\n桥横颍岸淙幽碧，日下嵩云插倒红。\n暂涤六尘凭槛久，可嗟归御太匆匆。",
        "dynasty": "宋",
        "collection_info": null
    },
    {
        "title": "中山公损疾二首  其一",
        "author": "宋祁",
        "content": "自有西京七发才，蠲疴不待更延枚。\n摐金广乐迷魂寤，蔽月飞云病膜开。\n宫鼠晦鬚抛赐管，蓬鱼霏缕强晨杯。\n何人过问维摩室，定有文殊作礼来。",
        "dynasty": "宋",
        "collection_info": null
    },
    {
        "title": "中山公损疾二首  其二",
        "author": "宋祁",
        "content": "恳避严庐十拜章，一麾重许出东方。\n批成诏凤多焚草，戏入仙禽不乱行。\n丽正书编争授简，荆州象笏别持囊。\n绛帷有客悲秋早，预怯临流奉祖觞。",
        "dynasty": "宋",
        "collection_info": null
    },
    {
        "title": "长兄冬夕递宿偶成长句上寄",
        "author": "宋祁",
        "content": "绛帻鸡人唱夜筹，宿庐遥忖道山头。\n梦思园吏成覊寝，书掩冤家倦对雠。\n雨阁气昏莲蔕并，烛帘光动蒜条鈎。\n孤吟一夕怀康乐，广陌黎明望紫骝。",
        "dynasty": "宋",
        "collection_info": null
    },
    {
        "title": "和王龙图七夕直宿",
        "author": "宋祁",
        "content": "二星秋早驾云车，此夕闻君寓直庐。\n月在宫中穿线处，香传楼下曝衣余。\n桥乌径度明河近，巢凤归翻暝阁虚。\n寂寞潜郎谁晤语，只应藜烛伴雠书。",
        "dynasty": "宋",
        "collection_info": null
    },
    {
        "title": "和宫师相公待制庞学士贤年二韵续川然两字",
        "author": "宋祁",
        "content": "龙楼一品亚台联，佚老归来帝养贤。\n商皓岭芝追隠伴，胡公潭菊得高年。\n客盘梅熟经调鼎，宴渚舟横旧济川。\n延阁裁章纡和曲，玉音风驭共泠然。",
        "dynasty": "宋",
        "collection_info": null
    },
    {
        "title": "友人书斋",
        "author": "宋祁",
        "content": "雩上鲜风拂袂过，讼庭谈树自婆娑。\n东家屋壁韦经绝，左氏门庭赋笔多。\n岫幌蟾蜍生夕露，墨池科斗动圆波。\n学诗梦草丰余暇，万寿称觞醉弁俄。",
        "dynasty": "宋",
        "collection_info": null
    },
    {
        "title": "感事",
        "author": "宋祁",
        "content": "曹鼠秦车未足多，几人曾此动悲歌。\n鸿心不慕冥冥弋，鳬胫长随泛泛波。\n方朔一生游禁籞，彦伦终古老山阿。\n江淹若是真多恨，古往今来奈尔何。",
        "dynasty": "宋",
        "collection_info": null
    },
    {
        "title": "答李从着作",
        "author": "宋祁",
        "content": "身是鸡翘侍从流，单车淮上老为州。\n全生正似婆娑树，不死翻成觳觫牛。\n今日空名同地餠，晚年归计有瓜畴。\n惭君远寄相思句，不啻三逢采艾秋。",
        "dynasty": "宋",
        "collection_info": null
    },
    {
        "title": "朱舜卿南游有寄",
        "author": "宋祁",
        "content": "汉皋烟浪泼醅春，弭节江干一问津。\n南浦草平偏送客，大堤花晚欲留人。\n归心怨逐摇摇旆，尺素愁迷六六鳞。\n湘册聚萤嵇几静，露轩香粉暗书筠。",
        "dynasty": "宋",
        "collection_info": null
    },
    {
        "title": "贺紫微舍人改镇",
        "author": "宋祁",
        "content": "星翼分疆镇上游，江山和气拥行舟。\n芝房照露供盘剂，萍日横波送棹讴。\n楚塞路长云恋幕，孺亭天晚月呈鈎。\n汉家夜席归期近，宫箧书空谤焰收。",
        "dynasty": "宋",
        "collection_info": null
    },
    {
        "title": "送孙皋",
        "author": "宋祁",
        "content": "江边瑶草斗袍青，所乐从军得四明。\n新水一篙催泛鹢，故林三月及闻鶑。\n羽书无警栖毫熟，谈幄多欢醉叶倾。\n我亦中都厌羊酪，为传秋思与莼羹。",
        "dynasty": "宋",
        "collection_info": null
    },
    {
        "title": "送黄灏",
        "author": "宋祁",
        "content": "横步文林二十春，华颠初得半通纶。\n江边又濯沧浪水，堂上宁招骯脏人。\n未分尘缨惭蕙帐，不缘羊酪弃羹莼。\n思家夕梦还都信，併附秋波六六鳞。",
        "dynasty": "宋",
        "collection_info": null
    },
    {
        "title": "送张问南游",
        "author": "宋祁",
        "content": "草远花明沟水头，同君此地併离愁。\n盖余瓮酒沈三赋，合作盘鲭厌五侯。\n觉在他乡应有梦，信非吾土少登楼。\n楚山不见西江远，莫反骚文剩驻留。",
        "dynasty": "宋",
        "collection_info": null
    },
    {
        "title": "送郑天休",
        "author": "宋祁",
        "content": "春筠蒸徧擿锋摧，剡奏飘然别上台。\n授简客惊枚乘去，探书人继史公来。\n爆桐度曲离筵惨，樵的分风使棹催。\n千万禊滨传善序，永和三月有流杯。",
        "dynasty": "宋",
        "collection_info": null
    },
    {
        "title": "送马房",
        "author": "宋祁",
        "content": "百五天长甚雨回，祖筵离思冷如灰。\n骋辞睢苑繁云散，拄颊西山晓气来。\n草色不须争去袂，花光正欲傍迎醅。\n相君卧镇羣英集，一府翘然用楚材。",
        "dynasty": "宋",
        "collection_info": null
    },
    {
        "title": "三月四日玩园花小集",
        "author": "宋祁",
        "content": "中园爱客重游陪，三月林花落復开。\n镂管喜传吟处笔，白波催卷醉时杯。\n欢襟已快邀风度，舞地犹宽放雪回。\n不是年芳相假借，使君兼乏斐然才。",
        "dynasty": "宋",
        "collection_info": null
    },
    {
        "title": "春夕雨歇",
        "author": "宋祁",
        "content": "江云夜雨过前墀，菌阁微凉縠雾披。\n戒井漏残银箭促，青天笑罢玉壶欹。\n文波弱荇浮清濑，珍树惊禽遶暗枝。\n纵使何郎诗笔在，未应幽恨抵兰时。",
        "dynasty": "宋",
        "collection_info": null
    },
    {
        "title": "城西晚眺",
        "author": "宋祁",
        "content": "北榭风轻爽醉襟，天涯摇落对登临。\n一篙寒浪船移浦，千尾残阳鸟赴林。\n倦客亭皋时远笛，早寒墟里渐疏碪。\n凭栏不觉休边角，暝气苍茫失半岑。",
        "dynasty": "宋",
        "collection_info": null
    },
    {
        "title": "题着作魏仲先隠墅",
        "author": "宋祁",
        "content": "隠路高高入翠微，人亡宅在有余悲。\n自圆溪月知吟处，不散岩云忆卧时。\n素壁尘昏三纪貌，白杨风老几寻枝。\n草堂故集篇篇好，要与商翁续紫芝。",
        "dynasty": "宋",
        "collection_info": null
    },
    {
        "title": "杜少卿知陆州",
        "author": "宋祁",
        "content": "三年去国别尧云，一箧书空此谤分。\n贾谊有才偏陨涕，屈原何赋不思君。\n谏囊久晦沈余草，绶笥重开续旧熏。\n几日班春向桑野，汉家新诏十行文。",
        "dynasty": "宋",
        "collection_info": null
    },
    {
        "title": "程密学知益州",
        "author": "宋祁",
        "content": "墀涂昼对光尧蓂，细札芝泥袭绶馨。\n三独旧台呼辐宠，十连新府梦刀灵。\n云梯霁日明鈎栈，雨阁苍苔蚀剑铭。\n只恐廉襦歌未厌，萤煌归应六符星。",
        "dynasty": "宋",
        "collection_info": null
    },
    {
        "title": "张屯田知兖州",
        "author": "宋祁",
        "content": "汉家关内使驺来，广鲁风旟画隼开。\n地得股肱雄近辅，书留筋骨冠中台。\n儒宫刬壁严祠豆，督府均羊盛宴罍。\n应望仙闾旧车道，倚天娲石篆昭回。",
        "dynasty": "宋",
        "collection_info": null
    },
    {
        "title": "叶司封知宣州",
        "author": "宋祁",
        "content": "岁久中台鹄领垂，牢盆罢计拥藩麾。\n新加绶艾天香袭，密对帘鬚禁刻移。\n青舸信潮随早暮，赤轓灵雨徧公私。\n树犹如此成前感，重荫当年蔽芾枝。",
        "dynasty": "宋",
        "collection_info": null
    },
    {
        "title": "病兴",
        "author": "宋祁",
        "content": "病兴还见岁华阴，身属櫜鞬久未任。\n主画固须烦孟博，作书宁免倩陈琳。\n仙丸玉匕贪余饵，甜酎银瓯喜细斟。\n谁笑衣囊长寂寞，横思新得汉台金。",
        "dynasty": "宋",
        "collection_info": null
    },
    {
        "title": "送俞给事知宣州",
        "author": "宋祁",
        "content": "恳乞江南太守麾，过家为有故山期。\n使轩密雨千驺拥，琐闼斜阳一拜辞。\n枕底潮鸡参驿鼓，船头沙鸨避牙旗。\n此行正及吴羹美，雉尾莼香欲变丝。",
        "dynasty": "宋",
        "collection_info": null
    },
    {
        "title": "凌屯田知和州",
        "author": "宋祁",
        "content": "坡殿程篇属思精，飘飘老气薄黔嬴。\n一台旧服郎官笔，千骑新提太守兵。\n候吏腾装催去舸，故人引脰怅离觥。\n云波莫苦秋江阔，自有桃歌用檝迎。",
        "dynasty": "宋",
        "collection_info": null
    },
    {
        "title": "送郭太保知相州",
        "author": "宋祁",
        "content": "螭阶看引羽林兵，罢直还家得使旌。\n黼帐三云清晓别，锦鄣千骑上头迎。\n鸳沈故瓦秋烟阔，凤下长阿夕照平。\n谁伴燕休同把酒，嘈嘈歌鼓亚夫营。",
        "dynasty": "宋",
        "collection_info": null
    },
    {
        "title": "张宫苑拜嘉州刺史知恩州",
        "author": "宋祁",
        "content": "二年同守梦刀城，遥节初为北道行。\n飞将负才曾捕虏，伏波见上数论兵。\n剑南剩腊梅迎使，塞下新春柳映营。\n贵宠逼身头未白，七貂终嗣汉西京。",
        "dynasty": "宋",
        "collection_info": null
    },
    {
        "title": "哭公孙子正",
        "author": "宋祁",
        "content": "穷愁四十鬓华侵，肘卧垂杨感慨深。\n遗墨未干园令札，悲絃长绝献之琴。\n嗟贤有梦龙占苦，对臆无言鵩坐阴。\n三步过车绵酹薄，死生从此隔朋簪。",
        "dynasty": "宋",
        "collection_info": null
    },
    {
        "title": "七夕  其一",
        "author": "宋祁",
        "content": "开秋七夕到佳辰，里俗争夸节物新。\n乌鹊桥头已凉夜，黄姑渚畔暂归人。\n裴回月御斜光敛，宛转蛛丝巧意真。\n卜肆沈冥谁復问，年年槎路上天津。",
        "dynasty": "宋",
        "collection_info": null
    },
    {
        "title": "七夕  其二",
        "author": "宋祁",
        "content": "西南新月玉成钩，奕奕神光渡饮牛。\n素彩低浮承露掌，清香不散曝衣楼。\n天边华幄催云卷，星外横桥伴客愁。\n莫使银河到沧海，人间沟水易东流。",
        "dynasty": "宋",
        "collection_info": null
    },
    {
        "title": "冬眺",
        "author": "宋祁",
        "content": "城外斜光角已催，城头倦客首空回。\n星霜牢落凋年往，天地苍茫暝色来。\n千尾昏鸦愁迥戍，几蹄征马思穷埃。\n使君兴罢惟无绪，不是登高能赋才。",
        "dynasty": "宋",
        "collection_info": null
    },
    {
        "title": "朱舜卿归自别墅",
        "author": "宋祁",
        "content": "逍遥初服偃郊扉，学舍经旬望贡綦。\n庾信移谈思讲树，周颙迴驾避低枝。\n摛华更喜联新唱，散秩犹烦莹旧疑。\n欲序三都先自媿，士安风痹素清羸。",
        "dynasty": "宋",
        "collection_info": null
    },
    {
        "title": "感秋",
        "author": "宋祁",
        "content": "迴肠病骨两惊秋，已作衰翁未白头。\n天上有星宁免客，人间无地可埋忧。\n车翻落日何曾定，臂化鸣鸮岂易求。\n莫就离鸿寄归思，离鸿身世更悠悠。",
        "dynasty": "宋",
        "collection_info": null
    },
    {
        "title": "和十九日湖上与张集贤饯提刑张都官韵",
        "author": "宋祁",
        "content": "共凭高榭眺云波，使节将归可奈何。\n醇酒暂留丞相饮，骊驹愁对主人歌。\n千岩日下催云合，万里风长送雁过。\n兹会难言须惜别，岁阴光景玩蹉跎。",
        "dynasty": "宋",
        "collection_info": null
    },
    {
        "title": "苦雨中作",
        "author": "宋祁",
        "content": "云阵穷天雨足低，阴霞不照露盘西。\n城高已蔽觚棱凤，水浊先愁独漉泥。\n战蚁争封缘暗穴，怒蛙邀轼沸空蹊。\n斋窗病枕迷昏晏，只有喈喈託曙鸡。",
        "dynasty": "宋",
        "collection_info": null
    },
    {
        "title": "送韩太祝",
        "author": "宋祁",
        "content": "云阵星躔促传车，长安初日望储胥。\n金闺引籍中天阙，玉字藏家上帝书。\n祖道泛萍觞易釂，赋园飞雪席应虚。\n承明再过怀先业，盘石深沈禁树疏。",
        "dynasty": "宋",
        "collection_info": null
    },
    {
        "title": "送萧山宰刘寺丞",
        "author": "宋祁",
        "content": "秋江九月鹭涛平，楚客征樯拂县星。\n射的初过若耶渚，禊林重访永和亭。\n畏蛟俗富风移古，飞乙天长日际冥。\n几帙异书藏卧帐，肯容伧客广蒸青。",
        "dynasty": "宋",
        "collection_info": null
    },
    {
        "title": "孙沆从事宰吴兴邑",
        "author": "宋祁",
        "content": "舳尾东衔鸟羽轻，沧浪余沫恣霑缨。\n尚沈幕府千人俊，却劝疁田二耦耕。\n莲有艷歌邀夕泛，蔗留佳境析朝酲。\n行行正及吴蚕咡，脆尽商絃别曲声。",
        "dynasty": "宋",
        "collection_info": null
    },
    {
        "title": "寄献澶渊太傅",
        "author": "宋祁",
        "content": "使旆高翻西北云，舟梁横过九江濆。\n文书吏乐轻车府，表帜人知大树军。\n引溉劭农渠雨密，感凉邀会帐霞醺。\n花门车子能歌地，乐职声诗日夕闻。",
        "dynasty": "宋",
        "collection_info": null
    },
    {
        "title": "祗答太傅邓国张相公",
        "author": "宋祁",
        "content": "鸭陂清浪撼城隅，此地班春忝细书。\n琪树老来抛禁省，玉绳低处认皇居。\n君轩恋结萧萧马，客素愁凭六六鱼。\n相阁裁章怜旧物，为曾簪笔从雕舆。",
        "dynasty": "宋",
        "collection_info": null
    },
    {
        "title": "登塔",
        "author": "宋祁",
        "content": "窣堵缘霄雁势联，凭阑清眺俯三川。\n春华已徧燃灯地，日气犹烘噀雨天。\n游盖结阴尘不动，饮筹催釂客争传。\n须知四级题名处，要记浮生六十年。",
        "dynasty": "宋",
        "collection_info": null
    },
    {
        "title": "和延州庞龙图见寄",
        "author": "宋祁",
        "content": "交戟多年着皂衣，乞州初逐阮咸麾。\n惊残鸟翮虚弓笑，倾尽葵心白日知。\n宿莽骚人传丽赋，女萝山鬼赛丛祠。\n自惭念旧殊非计，正是朋游掉臂时。",
        "dynasty": "宋",
        "collection_info": null
    },
    {
        "title": "再寄",
        "author": "宋祁",
        "content": "铃下呼儿破锦鳞，新篇遗我故情亲。\n铩鸾遂有翻飞日，行苇应无践履人。\n谗毒未销须刮骨，上恩难报止沾巾。\n夫君何事材为累，短褐征衣拥塞尘。",
        "dynasty": "宋",
        "collection_info": null
    },
    {
        "title": "山中清明",
        "author": "宋祁",
        "content": "一雨东郊捲夕云，山中坐对寂寥春。\n高低桃锦红相倚，轻重榆钱绿不匀。\n杯冷罗门抛午案，簺残犀槊晦流尘。\n汉鳊渐美开鱼禁，已约溪公下钓缗。",
        "dynasty": "宋",
        "collection_info": null
    },
    {
        "title": "隠几",
        "author": "宋祁",
        "content": "空斋隠几度流光，濩落由来我所长。\n枉许是非同喻马，不知书簺两亡羊。\n空名更甚浮云薄，代事都无半捶强。\n心誓前贤六百石，异时初服返东冈。",
        "dynasty": "宋",
        "collection_info": null
    },
    {
        "title": "题多宝寺水阁",
        "author": "宋祁",
        "content": "宝坊云构压河流，梁日东南宿雾收。\n涌塔千层排候雁，丛楹四注倚阴虬。\n低翻楚蕙鲜风晓，横逗吴飈下濑秋。\n暇日便堪供赋笔，不烦王粲更登楼。",
        "dynasty": "宋",
        "collection_info": null
    },
    {
        "title": "赠张斋郎",
        "author": "宋祁",
        "content": "青丝垂领称华簪，结驷千门别第深。\n学舍问诗衣五綵，家庭佐酒寿千金。\n赪兰媚畹供晨膳，碧草生塘动昼吟。\n独感旧游移岸谷，山阳疏笛泪涔涔。",
        "dynasty": "宋",
        "collection_info": null
    },
    {
        "title": "赠潘斋郎",
        "author": "宋祁",
        "content": "吟塘春草夺袍青，兰玉仙姿出谢庭。\n刻羽雕章传雪市，煎波丽赋淹云溟。\n逢衣四座开宾榻，綵服千金献寿醽。\n汉殿前期思削牍，紫围翔步弁如星。",
        "dynasty": "宋",
        "collection_info": null
    },
    {
        "title": "题横山寺",
        "author": "宋祁",
        "content": "碧山千迭隠招提，凈剎岧亭拂彩蜺。\n月涧溜琴喧菌阁，雨天云叶晦璇题。\n寒销炉篆螟风细，密亚岩烟凤竹低。\n病久毗邪真得赏，迷津一滴恋曹溪。",
        "dynasty": "宋",
        "collection_info": null
    },
    {
        "title": "闰正月二十五日送客寻春集裴氏园",
        "author": "宋祁",
        "content": "寻春送客共留连，雨罢春郊物物妍。\n黄抹柳梢初徧后，紫粘花萼未开前。\n朋襟自为交欢悴，醉斝谁能辨圣贤。\n犹頼斜阳催跋马，不然离恨损丝絃。",
        "dynasty": "宋",
        "collection_info": null
    },
    {
        "title": "和李屯田西湖寻春",
        "author": "宋祁",
        "content": "把酒同寻湖畔春，赏心何况更良辰。\n留阴岸雨溥红杏，送暖汀风恼绿苹。\n低写卧虹桥齿密，小装文鹢舫头新。\n聚星亭上华簪客，即是高阳旧里人。",
        "dynasty": "宋",
        "collection_info": null
    },
    {
        "title": "和武宣徽陕楼晚望有怀旧游",
        "author": "宋祁",
        "content": "陕楼重倚望轩城，百感中来久未平。\n屈指疑迁饶岁月，逼身添重许功名。\n飞觞置酒高阳兴，旧树攀条司马情。\n昔日使君今上将，请看前后万犀兵。",
        "dynasty": "宋",
        "collection_info": null
    },
    {
        "title": "欹枕",
        "author": "宋祁",
        "content": "欹枕风窗雪絮繁，梦迴红日转南轩。\n栖迟自乐周人什，偃息终非魏国藩。\n书习练裙聊弄翰，吟随池草欲迷魂。\n疏慵不喜当关报，罗雀先时署翟门。",
        "dynasty": "宋",
        "collection_info": null
    },
    {
        "title": "祗答天平相国庞公追记旧游见寄",
        "author": "宋祁",
        "content": "把酒同为花下宾，东风一十五回春。\n欢情坠若瓶边绠，感绪多干臼裏辛。\n枚马老能持从笔，夔龙今已避鸿钧。\n附尘旧好公须忆，憔悴惟残厌次人。",
        "dynasty": "宋",
        "collection_info": null
    },
    {
        "title": "杨都官日严赴郓州",
        "author": "宋祁",
        "content": "连年三换左朱轮，正用台郎第二人。\n帷殿程书清刻永，家床添笏赐袍新。\n润波仍跨洪河曲，敏政将肥瘠鲁民。\n趣引前旍向桑野，汉皇恩诏重方春。",
        "dynasty": "宋",
        "collection_info": null
    },
    {
        "title": "杪秋官舍念归",
        "author": "宋祁",
        "content": "独计年华念鬓华，秋来依旧滞天涯。\n半分沈约愁销臂，一束钟繇忆赐花。\n寂寞林蝉应自嘆，氃氋庭鹤待谁夸。\n西江闻道通星汉，试借君平问客槎。",
        "dynasty": "宋",
        "collection_info": null
    },
    {
        "title": "登高晚思",
        "author": "宋祁",
        "content": "喜祓尘襟属丽谯，高旻雨罢暑氛销。\n游回宿鸟霞横岭，唱杀寒蝉柳抱桥。\n戍壁风烟閒尉候，客亭灯火混渔樵。\n山川信美非吾乐，已是三年去国遥。",
        "dynasty": "宋",
        "collection_info": null
    },
    {
        "title": "一雨",
        "author": "宋祁",
        "content": "一雨初收细细凉，碧云西畔见残阳。\n归期只觉刀头远，别恨偏教带眼长。\n梅驿使稀谁託信，蕙盘烟冷不成香。\n酒泉已是三千里，何况关门未得望。",
        "dynasty": "宋",
        "collection_info": null
    },
    {
        "title": "谢都官监治建州",
        "author": "宋祁",
        "content": "初得中台满岁迁，七闽犹贰左鱼权。\n鸡香烬晦华星闼，虎眼波迎下濑船。\n几种珍鲑资昼膳，万岑芳茗蔽春廛。\n行行正及陶嘉月，溪树烘霞荔子鲜。",
        "dynasty": "宋",
        "collection_info": null
    },
    {
        "title": "笔次",
        "author": "宋祁",
        "content": "菱花照鬓感流年，始觉空名尽偶然。\n十掷成犍宁是拙，一丸求药浪图仙。\n位卑司败无言责，事少当关许晏眠。\n上此隳官堪自劾，不烦公掾更平镌。",
        "dynasty": "宋",
        "collection_info": null
    },
    {
        "title": "送屯田张中行罢成德军通判还朝",
        "author": "宋祁",
        "content": "中山花下举离樽，缟髮萧萧重黯魂。\n假节共辞金马闼，满更先入玉关门。\n弥年锦帐残香燎，几夕兰陔撷露痕。\n早伏青规奏边事，五芝泥熟待新恩。",
        "dynasty": "宋",
        "collection_info": null
    },
    {
        "title": "按行府城通判张太博有诗美山川风俗因继作",
        "author": "宋祁",
        "content": "百尺谯城一凭栏，提封占尽古常山。\n公私雨足耕畴徧，赤白囊空寒候閒。\n拨剌河鲂供大嚼，含糊赵瑟劝酡颜。\n正应此地从军乐，先播辞人丽藻间。",
        "dynasty": "宋",
        "collection_info": null
    },
    {
        "title": "览聂长孺蕲春罢归舟中诗笔",
        "author": "宋祁",
        "content": "姑山羽客冰为骨，金掌仙人露代餐。\n化作妙辞真扣玉，写成初藁剩惊鸾。\n心随零雨蒙蒙密，恨过清溪曲曲寒。\n此秘东阳夸未睹，灵均千载有余嘆。",
        "dynasty": "宋",
        "collection_info": null
    },
    {
        "title": "吴中友人惠蟹",
        "author": "宋祁",
        "content": "秋水江南紫蟹生，寄来千里佐吴羹。\n楚人欲使衷留甲，齐客何妨死愿烹。\n下筯未休资快嚼，持螫有味散朝酲。\n定知不作蟛蜞悞，曾厕西都博士名。",
        "dynasty": "宋",
        "collection_info": null
    },
    {
        "title": "清明日集西园",
        "author": "宋祁",
        "content": "日日西园春思催，携觞结客上高台。\n正缘从事青州至，更许书生洛下来。\n早叶已成花半落，新巢未定燕千迴。\n芳辰物物皆堪爱，併作高阳倒载媒。",
        "dynasty": "宋",
        "collection_info": null
    },
    {
        "title": "游惠山",
        "author": "宋祁",
        "content": "遇酒忘忧闻乐喜，世人未到惠山前。\n泉供胜味轻糟曲，松献清音异管絃。\n陆子旧文残琬琰，湛家余迹抚云烟。\n珍禽幽石应容我，翠麓亭深晚更便。",
        "dynasty": "宋",
        "collection_info": null
    },
    {
        "title": "西斋夜思",
        "author": "宋祁",
        "content": "萧宇斋空夜景深，长康勉力效长吟。\n池风过处琴遗韵，墙月斜时树倒阴。\n几隠原灰同木槁，书翻故网有鱼侵。\n漏壶渐促星榆转，独背篝灯拥薄衾。",
        "dynasty": "宋",
        "collection_info": null
    },
    {
        "title": "同年成楷潍州理掾",
        "author": "宋祁",
        "content": "东风鶑友旧联飞，雕岁鵾弦此怆离。\n路怨亭皋长续短，客嗟京邑素为缁。\n且欣便道还家近，未厌无闻得掾卑。\n汉殿有人能夜诵，君才不减子虚辞。",
        "dynasty": "宋",
        "collection_info": null
    },
    {
        "title": "送黄昱秘校太平理掾兼简法掾李伯元",
        "author": "宋祁",
        "content": "中铨覆拟下慈宸，又作东西补掾人。\n去国虽逢零霰暮，过江未失杂花春。\n西山气爽聊持版，白纻袍余且制巾。\n星贯文稀堪乐事，联曹鲍照藻辞新。",
        "dynasty": "宋",
        "collection_info": null
    },
    {
        "title": "答庞龙图塞下秋意",
        "author": "宋祁",
        "content": "故人握节远屯边，三见寒飈折塞绵。\n俎豆何妨学军旅，兜鍪遂欲出貂蝉。\n酒酣帐下摐金夕，雪洒军中蹋鞠天。\n不惜裁章报吾党，欲将余力镂燕然。",
        "dynasty": "宋",
        "collection_info": null
    },
    {
        "title": "胡氏迟客亭观诗",
        "author": "宋祁",
        "content": "石磴松蹊自不尘，亭名迟客客回轮。\n山中桂好虽留隠，岭上云多肯寄人。\n梦草数残康乐夜，禊杯閒记永和春。\n共游弭盖争摛藻，剩破林烟炙翠筠。",
        "dynasty": "宋",
        "collection_info": null
    },
    {
        "title": "病免",
        "author": "宋祁",
        "content": "股锡飘然指上方，翠微岩腹掩鹰房。\n江山极睇才多助，竿木投机戏几场。\n麝墨洗余池溜变，玉瓷清极茗华香。\n秋风莫负重来约，凈社霜莲徧碧塘。",
        "dynasty": "宋",
        "collection_info": null
    },
    {
        "title": "送宿州李明允都官",
        "author": "宋祁",
        "content": "省帐香残捲夕红，名郎去守日围东。\n组垂丈二腰章贵，骑拥千余使幕雄。\n弭节亭皋乡梓近，贯都河溜客鱼通。\n朞年美化流欢颂，尽入中和乐职中。",
        "dynasty": "宋",
        "collection_info": null
    },
    {
        "title": "官下",
        "author": "宋祁",
        "content": "东泊骖驔一驻车，騩云芣木澹扶疏。\n风经御寇仙游外，野识裨谌草创余。\n颍谷寒烟仍井邑，侯门残日但丘墟。\n两都大道过从盛，不称支离佩左鱼。",
        "dynasty": "宋",
        "collection_info": null
    },
    {
        "title": "白兆山桥亭",
        "author": "宋祁",
        "content": "千尺虹泉界道飞，阴虬横绝负云楣。\n浮梁跨岸神移石，劫烬翻波地献池。\n度日衔花翔翠鸟，经年支榻养灵龟。\n披襟便可袪烦恡，不独东京叔度陂。",
        "dynasty": "宋",
        "collection_info": null
    },
    {
        "title": "属邑告稔寄转运劝农二使台",
        "author": "宋祁",
        "content": "稼云弥望默纡余，雨徧公私告稔初。\n田父此时歌击壤，牧人他夜梦为鱼。\n劝符数下收遗穧，漕谷相衔饷剩储。\n莫谓衰翁止蒙福，有年须待史官书。",
        "dynasty": "宋",
        "collection_info": null
    },
    {
        "title": "送冀州李团练",
        "author": "宋祁",
        "content": "雪云寒气着离杯，道北轻风大旆开。\n太守直居千骑上，将军仍自九天来。\n征鼙曲曲渔阳掺，后乘人人邺下材。\n忠孝相移难两遂，沁园归恋徧兰陔。",
        "dynasty": "宋",
        "collection_info": null
    },
    {
        "title": "答宿州王素都官",
        "author": "宋祁",
        "content": "当年弛镫避清尘，此地联麾喜故人。\n豸角去冠休触佞，虎头分绶且行春。\n谤销不復投亲杼，宦拙犹须让后薪。\n酌酒为君赓一曲，江边收得子牟身。",
        "dynasty": "宋",
        "collection_info": null
    },
    {
        "title": "又寄王都官",
        "author": "宋祁",
        "content": "倦把菱花照病容，萧萧斑鬓作衰翁。\n虞翻到骨终无媚，阮籍逢途但有穷。\n敢望君恩收坠屦，决须私计付冥鸿。\n衔杯后会何能定，万里惊飈一转蓬。",
        "dynasty": "宋",
        "collection_info": null
    },
    {
        "title": "万州齐都官",
        "author": "宋祁",
        "content": "熛阙归心恋九关，凭高郡阁见南山。\n彤轓冒雨春畴阔，紫闼焚香夜帐閒。\n宴弁侧星陪卜昼，妍歌抽雪送酡颜。\n西京地大民风厚，蜀秭沈波月蚌还。",
        "dynasty": "宋",
        "collection_info": null
    },
    {
        "title": "贺齐都官",
        "author": "宋祁",
        "content": "十行泥检润琼芝，序转仙曹汉省闱。\n月隠偃波三署笔，光添侍史五时衣。\n星躔入夜哀乌动，军盖迎晨雊雉飞。\n几日霄涂归奏御，景龙妍唱掩牙绯。",
        "dynasty": "宋",
        "collection_info": null
    },
    {
        "title": "章判官诜赴吴兴幕",
        "author": "宋祁",
        "content": "素领潘郎滞进阶，东南沿牒得卿材。\n隋河鼓枻波成箭，越驿蒸衣雨是梅。\n客咏南风蒱齿胜，食无寒具画厨开。\n政余底处邀真赏，洲上风苹若下醅。",
        "dynasty": "宋",
        "collection_info": null
    },
    {
        "title": "送王龙图镇秦亭",
        "author": "宋祁",
        "content": "皂衣京兆数论兵，西护秦台暂抗旍。\n显父百壶连帐出，良家六郡佩鞬迎。\n甘泉路迩烽槔偃，非子川长马庌平。\n左右汉臣聊作帅，非缘侍从厌承明。",
        "dynasty": "宋",
        "collection_info": null
    },
    {
        "title": "思归",
        "author": "宋祁",
        "content": "刻意伤春属暮楼，江皋归棹怅夷犹。\n青萝怨鹤英山晓，疏笛吟龙卧坞秋。\n掩泣泥阳思祖庙，长怀彭泽废先畴。\n裂繻前誓风霜苦，早晚怀黄识汉侯。",
        "dynasty": "宋",
        "collection_info": null
    },
    {
        "title": "答翰林苏学士",
        "author": "宋祁",
        "content": "开颜忽见故人书，併得雕章念索居。\n自是牺尊忆沟水，敢将吾笠望卿车。\n流年遂往蹉跎在，末路虽还连蹇余。\n弹饰旧冠犹有愧，别来苍鬓不胜梳。",
        "dynasty": "宋",
        "collection_info": null
    },
    {
        "title": "寒食假中作",
        "author": "宋祁",
        "content": "九门烟树蔽春廛，小雨初晴泼火前。\n草色引开盘马地，箫声催暖卖饧天。\n萦丝早絮轻无着，弄袖和风细可怜。\n鳌署侍臣贪出沐，珉麋珠馅愧颁宣。",
        "dynasty": "宋",
        "collection_info": null
    },
    {
        "title": "把酒",
        "author": "宋祁",
        "content": "歌管嘈嘈月露前，且将身世付酡然。\n谩夸鼷鼠机头箭，不识酰鷄瓮外天。\n青史有人讥巧宦，黄金无术治流年。\n君看醉趣兼醒趣，始觉灵均更可怜。",
        "dynasty": "宋",
        "collection_info": null
    },
    {
        "title": "拟杜子美峡中意",
        "author": "宋祁",
        "content": "天入虚楼倚百层，四方遥谢此登临。\n惊风借壑为寒籁，落日容云作暝阴。\n岘井北抛王粲宅，楚衣南逐女媭砧。\n十年不识长安道，九籥宸开紫气深。",
        "dynasty": "宋",
        "collection_info": null
    },
    {
        "title": "早秋二首  其一",
        "author": "宋祁",
        "content": "月夜亭皋秋气生，又从摇落到峥嵘。\n寒花尚作茸茸密，晚叶偏能飒飒鸣。\n对把蟹螯何处酒，怅怀莼菜此时羹。\n西风万里吹斑鬓，可待中郎丽赋成。",
        "dynasty": "宋",
        "collection_info": null
    },
    {
        "title": "早秋二首  其二",
        "author": "宋祁",
        "content": "落照临风细细寒，已收纹簟未收纨。\n山中桂老初含紫，泽上枫多併是丹。\n月过河桥低映榭，露从霄极暗供盘。\n何人刻意离忧苦，不字灵均即姓潘。",
        "dynasty": "宋",
        "collection_info": null
    },
    {
        "title": "送张状元监丞通理陕郊先觐亲蜀道",
        "author": "宋祁",
        "content": "苑树樱残罢宴瓯，骊驹籍籍望西州。\n左思丽赋都中贵，张载新铭剑外留。\n几日戏裳贪洁膳，即时归雨劝耕畴。\n如何蔽芾甘棠国，再见临淄第一流。",
        "dynasty": "宋",
        "collection_info": null
    },
    {
        "title": "清明",
        "author": "宋祁",
        "content": "晓日东南欲照梁，藏鸦密柳暗横塘。\n行庖束蜜停晨爨，别馆熏衣冷夜香。\n陌上鲜风横去幰，阳滨翠潋泛行觞。\n独嗟楚客流芳晚，淹卧愔愔带眼长。",
        "dynasty": "宋",
        "collection_info": null
    },
    {
        "title": "过安陆旧居邻里相送",
        "author": "宋祁",
        "content": "绿杨枝外斗阑干，出客鸡鸣过近关。\n岂有车徒休汝上，暂同邻里到方山。\n离魂正对春波苦，羁思犹随倦鸟还。\n多谢沧浪送征棹，更霑余沫洗衰颜。",
        "dynasty": "宋",
        "collection_info": null
    },
    {
        "title": "怀故里偶成",
        "author": "宋祁",
        "content": "先畴少失杏花耕，十载穷尘困缚缨。\n山上有山成久客，吏中非吏得空名。\n吟塘碧草他年废，雾驿哀猿此夜惊。\n何日谒归聊望里，况无车骑得乡评。",
        "dynasty": "宋",
        "collection_info": null
    },
    {
        "title": "了凈归天竺寺",
        "author": "宋祁",
        "content": "晓原霜重俊鹰肥，一席归风路不迷。\n林下会徒从雾合，海边停梵见潮低。\n霜篮烹茗寻前圃，雨屐粘苔认故蹊。\n知有诗魔未降伏，汤休日在碧云西。",
        "dynasty": "宋",
        "collection_info": null
    },
    {
        "title": "寄叶兵部",
        "author": "宋祁",
        "content": "吴门练影逐金羁，共羡潜郎得请归。\n殖产旧封千户橘，去台初幞五时衣。\n晨杯斗豉江莼滑，夕俎供糖渚蟹肥。\n分籍未容妨隠趣，海鸥汀鹭对忘机。",
        "dynasty": "宋",
        "collection_info": null
    },
    {
        "title": "真上人",
        "author": "宋祁",
        "content": "面壁观空度几春，灵山法会更离羣。\n定心不动池俱满，标指无言月自分。\n经叶昼閒落毳祴，空花晨静贮余熏。\n金园晤赏人谁见，万里残阳送碧云。",
        "dynasty": "宋",
        "collection_info": null
    },
    {
        "title": "赠昭长老",
        "author": "宋祁",
        "content": "虎锡多年寄宝坊，氍毹宴坐赤髭长。\n鹄灯雪岭分千焰，蒲馔鸡园积聚香。\n定水昼寒销漏叶，社池秋晚亚莲房。\n何时拂席升麟殿，麈毳微飘法座傍。",
        "dynasty": "宋",
        "collection_info": null
    },
    {
        "title": "送静照大师归余杭",
        "author": "宋祁",
        "content": "旁行经叶振余埃，社侣欣闻锡股回。\n林鸟入花迎拥裓，江龙停浪送浮杯。\n他年应共销香饭，几夕飞谈辩劫灰。\n渐次南征知有为，化成今在故岩隈。",
        "dynasty": "宋",
        "collection_info": null
    },
    {
        "title": "再逢成上人",
        "author": "宋祁",
        "content": "上都初见赤髭年，并在西州绛帐前。\n每与文殊同问疾，不知灵运遽生天。\n淮山永忆吟无社，梁苑重来供有缘。\n休问外堂诸弟子，饿思周粟赋归田。",
        "dynasty": "宋",
        "collection_info": null
    },
    {
        "title": "送僧游越",
        "author": "宋祁",
        "content": "越绝天长晓雾低，若耶云树蔽春晖。\n江龙浪稳迎杯度，岩虎蹊空避锡归。\n晨饭聚香斋品洁，夜盆沈漏睡魔稀。\n玉珰谁望西来气，五叶花开祖有衣。",
        "dynasty": "宋",
        "collection_info": null
    },
    {
        "title": "和赵南正溪上二首  其一",
        "author": "宋祁",
        "content": "年少青春苦惜春，溪头风物更留君。\n无花地展如茵草，欲雨天垂似鹤云。\n船近鹅儿频引颈，水清鱼子忽分羣。\n吟情饮量皆豪俊，酒盏须斟一百分。",
        "dynasty": "宋",
        "collection_info": null
    },
    {
        "title": "和赵南正溪上二首  其二",
        "author": "宋祁",
        "content": "一樽狂计即留春，更把诗篇恼使君。\n绕岸正摇千步柳，归山曾约万重云。\n孤怀欲写情空感，佳句相酬自不羣。\n怯见杜潘无处避，便知优劣此间分。",
        "dynasty": "宋",
        "collection_info": null
    },
    {
        "title": "腊后书所见",
        "author": "宋祁",
        "content": "北斗边城春柄回，闰年飘縠占余灰。\n鼓声催徧江南草，驿路传残陇首梅。\n寒日已高犹沆漭，薄云无待故徘徊。\n何郎素忆惭杯杓，强欲乘閒拨冻醅。",
        "dynasty": "宋",
        "collection_info": null
    },
    {
        "title": "过郢中",
        "author": "宋祁",
        "content": "紫宙星翻唾雾开，据鞍追昔剩裴回。\n空闻曲裏阳春老，不见城西艇子来。\n苦李成蹊谁驻盖，行云无所自萦台。\n江皋鱼鸟留连极，枉被从军驿马催。",
        "dynasty": "宋",
        "collection_info": null
    },
    {
        "title": "祗答天平庞相公",
        "author": "宋祁",
        "content": "白玉堂中旧演纶，赤帷裳底老班春。\n攫煤自省非尝饭，投杼徐知不杀人。\n常恐虚名遭吓鼠，宁防平路解摧轮。\n由来辨谤须君宰，收得江鱼未葬身。",
        "dynasty": "宋",
        "collection_info": null
    },
    {
        "title": "病兴见春物欣盛释然有临眺之意",
        "author": "宋祁",
        "content": "东风掠野暂轻埃，洒洒残寒伴落梅。\n晓报谷鶑朋友动，暖将塞雁弟兄回。\n骤生溪水迎人远，自喜林花索露开。\n老罢何颜玩芳物，试凭狂醉上春台。",
        "dynasty": "宋",
        "collection_info": null
    },
    {
        "title": "吴感勾归安簿",
        "author": "宋祁",
        "content": "苑花联醉七经春，犹佩当年一綵纶。\n京邑风尘初倦客，楚伧涂辙欲妨人。\n信潮暮送吴艎稳，公秫秋供箬酎醇。\n江外何因凭尺素，宕渠波恶损文鳞。",
        "dynasty": "宋",
        "collection_info": null
    },
    {
        "title": "送同年孙锡勾簿巢县",
        "author": "宋祁",
        "content": "干牍公车与愿违，却怀黄绶去江湄。\n中都食酪忧莼老，要路编苫笑锦迟。\n酒帜亭长离帟罢，浪花风稳暝帆移。\n惊秋感别俱成恨，瘦尽森森琼树枝。",
        "dynasty": "宋",
        "collection_info": null
    },
    {
        "title": "送胡宿同年主合肥簿",
        "author": "宋祁",
        "content": "归路青袍杂綵裳，何言县枳滞鸾翔。\n恨无旨酒邀枚叟，愁听斑骓送陆郎。\n四剖楚萍资夕膳，一絃淮月望春艎。\n铃斋坐镇儒林丈，密启行闻达上方。",
        "dynasty": "宋",
        "collection_info": null
    },
    {
        "title": "和遥见归舟",
        "author": "宋祁",
        "content": "帆在天边客倚楼，此时相望最离忧。\n星槎路远迷全影，绣被香遥认半讴。\n不见鲛盘休坠涕，莫逢莲叶更障羞。\n石城艇子知非是，始信无愁果有愁。",
        "dynasty": "宋",
        "collection_info": null
    },
    {
        "title": "送同年张孝孙勾簿颍阴",
        "author": "宋祁",
        "content": "雪序繁云掠苑回，行人此地一衔杯。\n东西沟上歌流水，南北枝头怨赠梅。\n绵竹诵篇沈秘幄，堵坡题字晦轻埃。\n莫辞县枳淹鸾翮，密启天官伫荐才。",
        "dynasty": "宋",
        "collection_info": null
    },
    {
        "title": "赴调",
        "author": "宋祁",
        "content": "编政黄堂碧鹳衣，远餐周粟位犹卑。\n人推东鲁丘园秀，吏得西京法令师。\n骊驾路长云拂盖，鹄歌亭晓桂凝巵。\n上书自荐时非晚，囊牍三千正集帷。",
        "dynasty": "宋",
        "collection_info": null
    },
    {
        "title": "马上遇雨",
        "author": "宋祁",
        "content": "万瓦凉声挫暑威，轻风斜湿看茸题。\n禁沟花咽先闻溜，驰道沙平久未泥。\n拂水有纹飞燕下，翻珠不定紫荷低。\n城阴雾密千门掩，更恐归骖五里迷。",
        "dynasty": "宋",
        "collection_info": null
    },
    {
        "title": "偶书",
        "author": "宋祁",
        "content": "病骨岩岩怯早衰，月枝三绕寄身危。\n避风宁望鶢鶋享，出卜频遭偻句欺。\n烟糁蔽江怀隠伴，雨苗颓垄负耕期。\n开年几许他乡泪，尽付穷途与素丝。",
        "dynasty": "宋",
        "collection_info": null
    },
    {
        "title": "兄长莒公赴镇道出西苑作诗有长杨猎近寒熊吼太液歌余瑞鹄飞语警迈予辄拟作一篇",
        "author": "宋祁",
        "content": "宝楼斜倚阙西天，北转楼阴压素涟。\n白雪久残梁复道，黄头閒守汉楼船。\n尘轻未损朝来雾，树暖纔容腊外烟。\n弭节不妨饶怅恋，待歌鱼藻记他年。",
        "dynasty": "宋",
        "collection_info": null
    },
    {
        "title": "和致政燕侍郎舟中寄晏尚书",
        "author": "宋祁",
        "content": "异时仙阁对三休，顿首辞荣动邃旒。\n疏广故僚供祖帐，鸱夷尽室付归舟。\n谢阶生玉怀欢宴，燕壁图山代远游。\n新句渐高尘累少，紫微岩曲要相求。",
        "dynasty": "宋",
        "collection_info": null
    },
    {
        "title": "答友人清明雨思",
        "author": "宋祁",
        "content": "楚云朝暮蔽前峰，佳节寻芳已半空。\n三日熏炉沈蕙绿，一星春火併榆红。\n文鳞对掷回塘水，贺燕交飞翠幕风。\n怅忆沈斋题句罢，碎英无响坠华桐。",
        "dynasty": "宋",
        "collection_info": null
    },
    {
        "title": "九日置酒",
        "author": "宋祁",
        "content": "秋晚佳辰重物华，高台复帐驻鸣笳。\n邀欢任落风前帽，促饮争吹酒上花。\n溪态澄明初毕雨，日痕清澹不成霞。\n白头太守真愚甚，满插茱萸望辟邪。",
        "dynasty": "宋",
        "collection_info": null
    },
    {
        "title": "德寿春帖子八首  其八",
        "author": "曹勋",
        "content": "袅袅柔风泮绿波，深沉甲馆已微和。\n新春玉带香罗薄，从此宫中乐事多。",
        "dynasty": "宋",
        "collection_info": null
    },
    {
        "title": "端午帖子九首  其一",
        "author": "曹勋",
        "content": "非烟苒苒上宫云，嘉木团团午影分。\n玉案琴书供燕适，五絃清韵助南熏。",
        "dynasty": "宋",
        "collection_info": null
    },
    {
        "title": "端午帖子九首  其二",
        "author": "曹勋",
        "content": "怡颜无暑到新宫，一样珠帘广殿风。\n角黍菖丝随节物，旨甘时下五云中。",
        "dynasty": "宋",
        "collection_info": null
    },
    {
        "title": "端午帖子九首  其三",
        "author": "曹勋",
        "content": "辟兵龙印篆神经，繫臂香萦绣色轻。\n自有微凉生玉宇，池光静照午阴清。",
        "dynasty": "宋",
        "collection_info": null
    },
    {
        "title": "端午帖子九首  其四",
        "author": "曹勋",
        "content": "日华露重疏疏竹，宝砌风回楚楚松。\n酪粉冰壶驱薄暑，瑶琴永日得从容。",
        "dynasty": "宋",
        "collection_info": null
    },
    {
        "title": "端午帖子九首  其五",
        "author": "曹勋",
        "content": "朝下仙班晓景迟，步摇香认九华妃。\n花藏窈窕知金屋，亭照回波在翠微。",
        "dynasty": "宋",
        "collection_info": null
    },
    {
        "title": "端午帖子九首  其六",
        "author": "曹勋",
        "content": "曲槛榴花绛色鲜，博山一缕水沉烟。\n奉华窗户清无暑，习习香传远岸莲。",
        "dynasty": "宋",
        "collection_info": null
    },
    {
        "title": "端午帖子九首  其七",
        "author": "曹勋",
        "content": "参差台殿照祥云，迭雪含风綵缕新。\n玉带轻纱迎令节，五云深处奉严宸。",
        "dynasty": "宋",
        "collection_info": null
    },
    {
        "title": "端午帖子九首  其八",
        "author": "曹勋",
        "content": "下直归来阆苑游，椒风高转紫云楼。\n冰盘纹簟清熏细，捲上珠帘白玉鈎。",
        "dynasty": "宋",
        "collection_info": null
    },
    {
        "title": "端午帖子九首  其九",
        "author": "曹勋",
        "content": "雨后风微荷芰香，顿驱初暑作疏凉。\n黑云捲尽青天大，却倚湖光看夕阳。",
        "dynasty": "宋",
        "collection_info": null
    },
    {
        "title": "癸未御前帖子三首  其一",
        "author": "曹勋",
        "content": "广殿熏风日正长，云峰远岫各微茫。\n上天不似人间热，夏木阴阴六月凉。",
        "dynasty": "宋",
        "collection_info": null
    },
    {
        "title": "癸未御前帖子三首  其二",
        "author": "曹勋",
        "content": "圣君英略凛横秋，十万偏师奉睿谋。\n一日已闻三奏捷，版图行见復神州。",
        "dynasty": "宋",
        "collection_info": null
    },
    {
        "title": "癸未御前帖子三首  其三",
        "author": "曹勋",
        "content": "中原久已困羶腥，攻守知惟断乃成。\n便有戎酋归圣化，甘泉应得慰皇情。",
        "dynasty": "宋",
        "collection_info": null
    },
    {
        "title": "隆兴天子七月十三日亲享太庙先期风雨弥日及夕拔木震海窗户俱动转五更即止乃行礼时也喜而成三章  其一",
        "author": "曹勋",
        "content": "万骑如云下太清，至尊亲享在天灵。\n纔闻初献风雷息，皎皎凉蟾数点星。",
        "dynasty": "宋",
        "collection_info": null
    },
    {
        "title": "隆兴天子七月十三日亲享太庙先期风雨弥日及夕拔木震海窗户俱动转五更即止乃行礼时也喜而成三章  其二",
        "author": "曹勋",
        "content": "一夕秋风势震雷，颓山拔木屋倾欹。\n锡春大厦犹惊畏，蓬荜茅庐亦可知。",
        "dynasty": "宋",
        "collection_info": null
    },
    {
        "title": "隆兴天子七月十三日亲享太庙先期风雨弥日及夕拔木震海窗户俱动转五更即止乃行礼时也喜而成三章  其三",
        "author": "曹勋",
        "content": "雨脚如麻入夜深，飘风从雨拔山林。\n守灯危坐不敢息，惟有皇天知此心。",
        "dynasty": "宋",
        "collection_info": null
    },
    {
        "title": "谢赐丹桂",
        "author": "曹勋",
        "content": "秋入幽岩桂影团，香深粟粟照林丹。\n应随西母瑶池晓，染得朝霞下广寒。",
        "dynasty": "宋",
        "collection_info": null
    },
    {
        "title": "恭睹宸制花落尤艷之句自古诗人未有形容及此者使落花不与草木俱委可见天地大德之心小臣不量芜颣仰赓宸韵",
        "author": "曹勋",
        "content": "春事匆匆绿渐秾，林花铺绣晓烟中。\n如何捲上黄金阙，许作华裀舞阆风。",
        "dynasty": "宋",
        "collection_info": null
    },
    {
        "title": "题禁中黄石榴二首  其一",
        "author": "曹勋",
        "content": "榴花昔染猩猩血，薝卜丛中今斗新。\n何事司花与纯素，不同妖艷污天真。",
        "dynasty": "宋",
        "collection_info": null
    },
    {
        "title": "题禁中黄石榴二首  其二",
        "author": "曹勋",
        "content": "安石开花比御衣，绉红繁绿不能奇。\n上林别有娇黄贵，如剪冰绡衬玉肌。",
        "dynasty": "宋",
        "collection_info": null
    },
    {
        "title": "宫词三十三首  其一",
        "author": "曹勋",
        "content": "鬰葱佳气转春风，五色云低驻玉龙。\n紫府清都天不远，翘鸱浑在翠微中。",
        "dynasty": "宋",
        "collection_info": null
    },
    {
        "title": "宫词三十三首  其二",
        "author": "曹勋",
        "content": "南山迎座晓云开，阊阖风迟绝点埃。\n受职百神知有象，会稽春色过江来。",
        "dynasty": "宋",
        "collection_info": null
    },
    {
        "title": "宫词三十三首  其三",
        "author": "曹勋",
        "content": "护圣军容簇仗齐，云屯甲马耀春曦。\n行知蹴踏胡尘静，十万吞江午饮时。",
        "dynasty": "宋",
        "collection_info": null
    },
    {
        "title": "宫词三十三首  其四",
        "author": "曹勋",
        "content": "平治逆虏拯吾民，都督亲行号令新。\n仍诏克戎恩宠异，牙牌御札赐功臣。",
        "dynasty": "宋",
        "collection_info": null
    },
    {
        "title": "宫词三十三首  其五",
        "author": "曹勋",
        "content": "听政勤劳抚万方，暂留行殿驻钱塘。\n已将轮对规行事，更向龙床阅谏章。",
        "dynasty": "宋",
        "collection_info": null
    },
    {
        "title": "宫词三十三首  其六",
        "author": "曹勋",
        "content": "法书点画久非真，上圣传真妙入神。\n凤翥龙盘时降出，二王应望属车尘。",
        "dynasty": "宋",
        "collection_info": null
    },
    {
        "title": "宫词三十三首  其七",
        "author": "曹勋",
        "content": "今年腊日近春繁，帝意深忧气未暄。\n益恐吾民有饥冻，太仓连发赈元元。",
        "dynasty": "宋",
        "collection_info": null
    },
    {
        "title": "宫词三十三首  其八",
        "author": "曹勋",
        "content": "山迥江回地少尘，方州桃李不成春。\n要知驻跸非闲暇，看取君王苏远民。",
        "dynasty": "宋",
        "collection_info": null
    },
    {
        "title": "宫词三十三首  其九",
        "author": "曹勋",
        "content": "兰亭久已昧精粗，睿藻传模字一如。\n莫更坚珉求定本，且瞻奎画看临书。",
        "dynasty": "宋",
        "collection_info": null
    },
    {
        "title": "宫词三十三首  其一○",
        "author": "曹勋",
        "content": "元正不贺自清衷，睿札频颁念两宫。\n天相吉音来自北，便知孝悌与天通。",
        "dynasty": "宋",
        "collection_info": null
    },
    {
        "title": "宫词三十三首  其一一",
        "author": "曹勋",
        "content": "女裳缘饰丽青红，俗竞浮华废百工。\n圣意与民敦俭素，尽除金翠復淳风。",
        "dynasty": "宋",
        "collection_info": null
    },
    {
        "title": "宫词三十三首  其一二",
        "author": "曹勋",
        "content": "潮随春涨雪千寻，南越山藏暗浪深。\n欲识钱塘两回汛，便如万国奉君心。",
        "dynasty": "宋",
        "collection_info": null
    },
    {
        "title": "宫词三十三首  其一三",
        "author": "曹勋",
        "content": "滔天逆党作兵端，坐致酋渠诏意宽。\n咸与惟新皆赤子，释囚尽復汉衣冠。",
        "dynasty": "宋",
        "collection_info": null
    },
    {
        "title": "宫词三十三首  其一四",
        "author": "曹勋",
        "content": "中兴仁泽浃华夷，则百斯男自可知。\n例诏高禖祭春社，掖庭应已梦熊罴。",
        "dynasty": "宋",
        "collection_info": null
    },
    {
        "title": "宫词三十三首  其一五",
        "author": "曹勋",
        "content": "拱北星辰静守心，暂清警跸凤凰深。\n萧条梅柳春如许，可復风烟比上林。",
        "dynasty": "宋",
        "collection_info": null
    },
    {
        "title": "宫词三十三首  其一六",
        "author": "曹勋",
        "content": "连年逆虏断侵凌，圣运当天日正升。\n顶相如山知美谶，绍隆火德即中兴。",
        "dynasty": "宋",
        "collection_info": null
    },
    {
        "title": "宫词三十三首  其一七",
        "author": "曹勋",
        "content": "泽国春非上苑同，近郊花木漫青红。\n今知圣化敦风俗，不许移根入禁中。",
        "dynasty": "宋",
        "collection_info": null
    },
    {
        "title": "宫词三十三首  其一八",
        "author": "曹勋",
        "content": "宽恤从来只陆沉，丁宁今始慰人心。\n圣情更欲民孚信，亲御云章下诏音。",
        "dynasty": "宋",
        "collection_info": null
    },
    {
        "title": "宫词三十三首  其一九",
        "author": "曹勋",
        "content": "射殿从容御六钧，飞星白羽骇臣邻。\n莫惊压尽天山箭，自昔羌胡畏圣神。",
        "dynasty": "宋",
        "collection_info": null
    },
    {
        "title": "宫词三十三首  其二○",
        "author": "曹勋",
        "content": "溥绥圣泽浙江湄，风转行宫赤羽旗。\n责己但书农本诏，乘春岂有宴游诗。",
        "dynasty": "宋",
        "collection_info": null
    },
    {
        "title": "宫词三十三首  其二一",
        "author": "曹勋",
        "content": "嗣岁庞恩浃九垓，熙熙人物咏春台。\n行知大业同文轨，今见萧曹佐汉来。",
        "dynasty": "宋",
        "collection_info": null
    },
    {
        "title": "宫词三十三首  其二二",
        "author": "曹勋",
        "content": "东风拂拂到行朝，剪綵膺时下绛霄。\n不但剑歌随骑曲，行须仪凤舞云韶。",
        "dynasty": "宋",
        "collection_info": null
    },
    {
        "title": "宫词三十三首  其二三",
        "author": "曹勋",
        "content": "务农春诏将臣宣，欲翳禾麻变有年。\n圣意且耕仍且战，稍令诸道作屯田。",
        "dynasty": "宋",
        "collection_info": null
    },
    {
        "title": "宫词三十三首  其二四",
        "author": "曹勋",
        "content": "升旸宫裏雪初消，便觉春风袭柳条。\n新醖嘈嘈泻轻碧，尽分和气浃狐貂。",
        "dynasty": "宋",
        "collection_info": null
    },
    {
        "title": "宫词三十三首  其二五",
        "author": "曹勋",
        "content": "碧甲红芽物象新，天声震耀仰尧仁。\n只应露布来非晚，移跸中原烂漫春。",
        "dynasty": "宋",
        "collection_info": null
    },
    {
        "title": "宫词三十三首  其二六",
        "author": "曹勋",
        "content": "三年不废策儒宗，清问图回自九重。\n不特赐书荣进士，圣君政本道中庸。",
        "dynasty": "宋",
        "collection_info": null
    },
    {
        "title": "宫词三十三首  其二七",
        "author": "曹勋",
        "content": "六宫上直试罗衣，未听鞭声等驾时。\n且趁晓闲临御札，官家常是下朝迟。",
        "dynasty": "宋",
        "collection_info": null
    },
    {
        "title": "宫词三十三首  其二八",
        "author": "曹勋",
        "content": "天德同符立极恩，绍兴亿载抚维坤。\n今年颁历更名赐，大定中区号统元。",
        "dynasty": "宋",
        "collection_info": null
    },
    {
        "title": "宫词三十三首  其二九",
        "author": "曹勋",
        "content": "江淮控制接荆蛮，销患无形仗卫闲。\n蔼蔼东风符帝力，新春先到凤凰山。",
        "dynasty": "宋",
        "collection_info": null
    },
    {
        "title": "宫词三十三首  其三○",
        "author": "曹勋",
        "content": "圣德隆昌纪绍兴，稍驯逆虏会清明。\n须知不待黄河报，自有天威靖太平。",
        "dynasty": "宋",
        "collection_info": null
    },
    {
        "title": "宫词三十三首  其三一",
        "author": "曹勋",
        "content": "湖山风月锁葱葱，涣号春回万国同。\n因使吴人霑圣泽，一齐翻入棹歌中。",
        "dynasty": "宋",
        "collection_info": null
    },
    {
        "title": "宫词三十三首  其三二",
        "author": "曹勋",
        "content": "上圣忧劳昔未闻，看花岂復御佳辰。\n内人闻道频相语，不见秋千已几春。",
        "dynasty": "宋",
        "collection_info": null
    },
    {
        "title": "宫词三十三首  其三三",
        "author": "曹勋",
        "content": "天开黄道日华明，细细南熏下太清。\n宫殿云扶龙虎气，楼台风转管絃声。",
        "dynasty": "宋",
        "collection_info": null
    },
    {
        "title": "禁中赏芍药口占",
        "author": "曹勋",
        "content": "千壶芍药霭祥云，一部箫韶合曲新。\n三圣临轩听歌舞，端知造物款留春。",
        "dynasty": "宋",
        "collection_info": null
    },
    {
        "title": "御舟应制",
        "author": "曹勋",
        "content": "玉莲翠叶粲成川，十里湖光碧浸天。\n桂楫压波横断浦，鈎帘丝管接熏絃。",
        "dynasty": "宋",
        "collection_info": null
    },
    {
        "title": "禁直赋所见荼䕷",
        "author": "曹勋",
        "content": "密叶素华青羽帔，繁香秀色六铢衣。\n枕间为插琉璃满，清梦泠泠入翠微。",
        "dynasty": "宋",
        "collection_info": null
    },
    {
        "title": "禁直偶作三首  其一",
        "author": "曹勋",
        "content": "寓直承明意味清，风传禁漏作春声。\n梅梢影转三更月，身在蓬壶梦不成。",
        "dynasty": "宋",
        "collection_info": null
    },
    {
        "title": "禁直偶作三首  其二",
        "author": "曹勋",
        "content": "缓移淑景觉暄妍，春晚尤宜听管絃。\n院宇日斜花欲睡，池塘风澹柳初眠。",
        "dynasty": "宋",
        "collection_info": null
    },
    {
        "title": "禁直偶作三首  其三",
        "author": "曹勋",
        "content": "声藏禁柳鶑簧巧，香霭宫花凤髓浮。\n不怕苑中归骑晚，分光御烛下神州。",
        "dynasty": "宋",
        "collection_info": null
    },
    {
        "title": "从驾玉津园二首  其一",
        "author": "曹勋",
        "content": "天子行春御六龙，五云回暖泛晴风。\n和鸾宝苑梅花路，剩有香传玉座中。",
        "dynasty": "宋",
        "collection_info": null
    },
    {
        "title": "从驾玉津园二首  其二",
        "author": "曹勋",
        "content": "花梢糁糁动朱栏，萱草侵苔雪已干。\n行阙风光随处乐，春台人物不知寒。",
        "dynasty": "宋",
        "collection_info": null
    },
    {
        "title": "扈跸建康道中值雪二首  其一",
        "author": "曹勋",
        "content": "玉界琼田处处村，羣山缭白晓云昏。\n圣君缟素天垂应，三白飞花奉至尊。",
        "dynasty": "宋",
        "collection_info": null
    },
    {
        "title": "扈跸建康道中值雪二首  其二",
        "author": "曹勋",
        "content": "雷动天旋从六龙，更催时雪下云空。\n师行银色光中地，鸟过琼瑶草木中。",
        "dynasty": "宋",
        "collection_info": null
    },
    {
        "title": "和曾舍人梅影雪意二首  其一",
        "author": "曹勋",
        "content": "疏枝冷蘂欲摇春，照水铺苔不碍尘。\n莫遣移寒占窗月，窗中应有可怜人。",
        "dynasty": "宋",
        "collection_info": null
    },
    {
        "title": "和曾舍人梅影雪意二首  其二",
        "author": "曹勋",
        "content": "冥冥何处认飞鸿，天地同云冷不风。\n玉蘂瑶林应在望，儿童喜入笑声中。",
        "dynasty": "宋",
        "collection_info": null
    },
    {
        "title": "守闸书事时已退居五首  其一",
        "author": "曹勋",
        "content": "十年壮节下清都，鹢首常辞负弩驱。\n一棹西来黄篾舫，闸胥指点若樵渔。",
        "dynasty": "宋",
        "collection_info": null
    },
    {
        "title": "守闸书事时已退居五首  其二",
        "author": "曹勋",
        "content": "薄阴疏雨湿春容，两岸增添绿与红。\n短棹悠悠了无事，却怜云水旧怱怱。",
        "dynasty": "宋",
        "collection_info": null
    },
    {
        "title": "守闸书事时已退居五首  其三",
        "author": "曹勋",
        "content": "坐断天台四五年，居山心迹两超然。\n谁能更看纸上语，且守自家方寸田。",
        "dynasty": "宋",
        "collection_info": null
    },
    {
        "title": "守闸书事时已退居五首  其四",
        "author": "曹勋",
        "content": "老去惟思彻骨清，便无弱水限仙瀛。\n士龙犹记当时梦，梦想如今海上城。",
        "dynasty": "宋",
        "collection_info": null
    },
    {
        "title": "守闸书事时已退居五首  其五",
        "author": "曹勋",
        "content": "野情漫对三眠柳，幽思空怀九畹兰。\n他日倘从春步约，湖边一笑似非难。",
        "dynasty": "宋",
        "collection_info": null
    },
    {
        "title": "接伴书怀",
        "author": "曹勋",
        "content": "客路空过桃李春，塞尘湿遍马蹄痕。\n荠花如雪薹苗老，应有垂杨绿荫门。",
        "dynasty": "宋",
        "collection_info": null
    },
    {
        "title": "游玉隆宫四首  其一",
        "author": "曹勋",
        "content": "宫宇璇题日月明，几经戎烬独峥嵘。\n庭中欲问参天柏，一饷清风相伴行。",
        "dynasty": "宋",
        "collection_info": null
    },
    {
        "title": "游玉隆宫四首  其二",
        "author": "曹勋",
        "content": "由晋神功竦八荒，抑姦扶运焕天章。\n中原正苦鲸鲵毒，应为苍生淬剑铓。",
        "dynasty": "宋",
        "collection_info": null
    },
    {
        "title": "游玉隆宫四首  其三",
        "author": "曹勋",
        "content": "至日西山道路长，逍遥暂喜息奔忙。\n无人共饮山村酒，只对清虚一炷香。",
        "dynasty": "宋",
        "collection_info": null
    },
    {
        "title": "游玉隆宫四首  其四",
        "author": "曹勋",
        "content": "至日栖栖水竹村，晚寻凈舍拂征尘。\n梅花未见临清浅，已有鸣鸠唤早春。",
        "dynasty": "宋",
        "collection_info": null
    },
    {
        "title": "游庐山将归有作二首  其一",
        "author": "曹勋",
        "content": "绕砌流泉响佩环，翘鸱宫殿隠仙山。\n老难遍踏山中胜，且看轻云薄雾间。",
        "dynasty": "宋",
        "collection_info": null
    },
    {
        "title": "游庐山将归有作二首  其二",
        "author": "曹勋",
        "content": "上真应御白云闲，肃立香霏玉殿寒。\n五百年中今应运，愿还中土汉衣冠。",
        "dynasty": "宋",
        "collection_info": null
    },
    {
        "title": "游莲峰",
        "author": "曹勋",
        "content": "绝壑垂萝莲出泥，灵根泻碧潄春曦。\n支筇得住烟云上，剩看飞流溅沫时。",
        "dynasty": "宋",
        "collection_info": null
    },
    {
        "title": "巢湖阻风题岸亭",
        "author": "曹勋",
        "content": "病体萦仍未肯安，益嗟气血顿衰残。\n更堪五日守风苦，殊觉一年行路难。",
        "dynasty": "宋",
        "collection_info": null
    },
    {
        "title": "夜泊仙居客舍",
        "author": "曹勋",
        "content": "山寒虚籁接溪声，暮雨连空翠几层。\n寄榻若无千里梦，便如云衲一孤僧。",
        "dynasty": "宋",
        "collection_info": null
    },
    {
        "title": "道过京师二首  其一",
        "author": "曹勋",
        "content": "都城百雉晓云空，四塔亭亭倚望中。\n自是老怀多感慨，一襟清泪湿秋风。",
        "dynasty": "宋",
        "collection_info": null
    },
    {
        "title": "道过京师二首  其二",
        "author": "曹勋",
        "content": "离离禾黍满东郊，秋入鸦声处处娇。\n败壁断垣成怅望，一鞭又过懊来桥。",
        "dynasty": "宋",
        "collection_info": null
    },
    {
        "title": "过真定",
        "author": "曹勋",
        "content": "南北东西本一家，从来河朔富桑麻。\n枣梨阴翳忽如雪，漠漠一川荞麦花。",
        "dynasty": "宋",
        "collection_info": null
    },
    {
        "title": "过太行",
        "author": "曹勋",
        "content": "太行应助往还程，一带峯峦日日青。\n岂比韩苏当日祷，兹行国事叶三灵。",
        "dynasty": "宋",
        "collection_info": null
    },
    {
        "title": "过淮甸",
        "author": "曹勋",
        "content": "长淮烟静是天津，兵裏因循一半分。\n尚有旧时鸥与鹭，夕阳归处记南云。",
        "dynasty": "宋",
        "collection_info": null
    },
    {
        "title": "淮阴庙",
        "author": "曹勋",
        "content": "当年汉室已兴隆，自是侯居太半功。\n火德正炎神预否，他时为造楚王宫。",
        "dynasty": "宋",
        "collection_info": null
    },
    {
        "title": "书玻璃泉壁",
        "author": "曹勋",
        "content": "秋夕淮天不肯明，壮怀衝斗若为情。\n卧闻隔水吹三弄，又喜孤城报五更。",
        "dynasty": "宋",
        "collection_info": null
    },
    {
        "title": "到飞泉",
        "author": "曹勋",
        "content": "晓入飞泉带月华，山如相识路如家。\n百虫不响露初下，开尽一川荞麦花。",
        "dynasty": "宋",
        "collection_info": null
    },
    {
        "title": "梦中作四首  其一",
        "author": "曹勋",
        "content": "阆苑东头白玉京，五云拂拂护层城。\n龙鸾高并旌幢过，知是仙班退紫清。",
        "dynasty": "宋",
        "collection_info": null
    },
    {
        "title": "梦中作四首  其二",
        "author": "曹勋",
        "content": "鲜云覆首肃朝衣，青霭横霄映玉鸱。\n浩阙一闻金石奏，人间几度岁华移。",
        "dynasty": "宋",
        "collection_info": null
    },
    {
        "title": "梦中作四首  其三",
        "author": "曹勋",
        "content": "赐得渊书下太微，渊灵元已载云旗。\n便从碧海方瀛去，清道鸾歌与凤吹。",
        "dynasty": "宋",
        "collection_info": null
    },
    {
        "title": "梦中作四首  其四",
        "author": "曹勋",
        "content": "八景云舆驾六龙，东方常御太和风。\n箫笳冉冉升黄道，冠剑重重拜木公。",
        "dynasty": "宋",
        "collection_info": null
    },
    {
        "title": "观月藏书楼",
        "author": "曹勋",
        "content": "月出西南气便清，看来看到满轮明。\n莫嗔夜夜东楼赏，却恐中秋未必晴。",
        "dynasty": "宋",
        "collection_info": null
    },
    {
        "title": "冲啬有新泉",
        "author": "曹勋",
        "content": "梅黄积雨思无欢，麦浪摇晴喜纵观。\n闻道源中添一脉，莫交轻触水精盘。",
        "dynasty": "宋",
        "collection_info": null
    },
    {
        "title": "王德言枢密生日十首  其一",
        "author": "曹勋",
        "content": "露华澄澹月痕秋，灏气储神侍帝猷。\n暂握元枢均造化，苍生愿看济川舟。",
        "dynasty": "宋",
        "collection_info": null
    },
    {
        "title": "王德言枢密生日十首  其二",
        "author": "曹勋",
        "content": "骨相霜筠与雪松，高才直节固无同。\n向来举似他时贵，声出丹田踵息中。",
        "dynasty": "宋",
        "collection_info": null
    },
    {
        "title": "王德言枢密生日十首  其三",
        "author": "曹勋",
        "content": "籍甚家声孰可俦，玉堂金马着清修。\n已摅荷橐三千牍，行相枫宸十二旒。",
        "dynasty": "宋",
        "collection_info": null
    },
    {
        "title": "王德言枢密生日十首  其四",
        "author": "曹勋",
        "content": "庆源淮渎正滔滔，昆季中间誉最高。\n三接固知先政地，五兵聊欲试钧陶。",
        "dynasty": "宋",
        "collection_info": null
    },
    {
        "title": "王德言枢密生日十首  其五",
        "author": "曹勋",
        "content": "友于相爱陟通津，同气同居善益亲。\n自是茅家好兄弟，一堂和乐棣华春。",
        "dynasty": "宋",
        "collection_info": null
    },
    {
        "title": "王德言枢密生日十首  其六",
        "author": "曹勋",
        "content": "每喜高情语甚真，谠言亹亹赞天钧。\n不殊林下忘形态，定是因中地位人。",
        "dynasty": "宋",
        "collection_info": null
    },
    {
        "title": "王德言枢密生日十首  其七",
        "author": "曹勋",
        "content": "皇华临遣下彤墀，雨卧风餐益自怡。\n口伐可汗初不识，得陪后乘始应知。",
        "dynasty": "宋",
        "collection_info": null
    },
    {
        "title": "王德言枢密生日十首  其八",
        "author": "曹勋",
        "content": "中原秋色入輶轩，益助胸中造化权。\n大有新诗入行纪，他时綵笔一时编。",
        "dynasty": "宋",
        "collection_info": null
    },
    {
        "title": "王德言枢密生日十首  其九",
        "author": "曹勋",
        "content": "笋舆轧轧塞沙黄，赪襜胡儿语隔窗。\n且喜纵观临易水，未须枫落赋吴江。",
        "dynasty": "宋",
        "collection_info": null
    },
    {
        "title": "王德言枢密生日十首  其一○",
        "author": "曹勋",
        "content": "八月凉秋草未斑，诞辰正近旧长安。\n客涂拜寿无琴奏，应念清辉玉臂寒。",
        "dynasty": "宋",
        "collection_info": null
    },
    {
        "title": "政府生日十首  其一",
        "author": "曹勋",
        "content": "寥廓无尘腊雪晴，距正五日凤凰鸣。\n已膺一德明良会，更祝千龄辅太平。",
        "dynasty": "宋",
        "collection_info": null
    },
    {
        "title": "政府生日十首  其二",
        "author": "曹勋",
        "content": "帝师位重侯王上，身任安危社稷臣。\n一国真封知简在，要教长似锦城春。",
        "dynasty": "宋",
        "collection_info": null
    },
    {
        "title": "政府生日十首  其三",
        "author": "曹勋",
        "content": "郊祀三年大礼崇，上公翊赞极寅恭。\n清坛九奏应昭格，今岁人神识景钟。",
        "dynasty": "宋",
        "collection_info": null
    },
    {
        "title": "政府生日十首  其四",
        "author": "曹勋",
        "content": "凛然汉相万人英，勋德绥怀海宇清。\n闻道茅峯献新植，松芽看到茯苓生。",
        "dynasty": "宋",
        "collection_info": null
    },
    {
        "title": "政府生日十首  其五",
        "author": "曹勋",
        "content": "朝回宝勒照金狨，綵服熙熙笑语中。\n隔坐屏风未为贵，衮衣真是黑头公。",
        "dynasty": "宋",
        "collection_info": null
    },
    {
        "title": "政府生日十首  其六",
        "author": "曹勋",
        "content": "中兴光启自元钧，比德褒功礼意新。\n是赞是图超古习，仪刑一代冠麒麟。",
        "dynasty": "宋",
        "collection_info": null
    },
    {
        "title": "政府生日十首  其七",
        "author": "曹勋",
        "content": "近臣宣劝上恩隆，金石声和出禁中。\n礼貌元功宜异数，一门和气蔼春风。",
        "dynasty": "宋",
        "collection_info": null
    },
    {
        "title": "政府生日十首  其八",
        "author": "曹勋",
        "content": "隆冬造化浃根荄，三白书功冻渐开。\n岁事穰穰如祉福，亦随春色九天来。",
        "dynasty": "宋",
        "collection_info": null
    },
    {
        "title": "政府生日十首  其九",
        "author": "曹勋",
        "content": "从容国论对枫宸，今古无双第一人。\n永佐无为明大道，怡然高寿鄙庄椿。",
        "dynasty": "宋",
        "collection_info": null
    },
    {
        "title": "政府生日十首  其一○",
        "author": "曹勋",
        "content": "汛扫门前积有年，从来顶踵尽陶甄。\n应怜岁岁称觞客，又倚崇墉献十篇。",
        "dynasty": "宋",
        "collection_info": null
    },
    {
        "title": "和贺子忱五首  其一",
        "author": "曹勋",
        "content": "雨余屐齿不妨泥，自课家丁细理畦。\n尚有种花移竹意，要令好鸟入春啼。",
        "dynasty": "宋",
        "collection_info": null
    },
    {
        "title": "和贺子忱五首  其二",
        "author": "曹勋",
        "content": "樗散端如老郑迂，喜寻山水每携扶。\n归来倦卧蓬门晚，犹忆松篁巧映途。",
        "dynasty": "宋",
        "collection_info": null
    },
    {
        "title": "和贺子忱五首  其三",
        "author": "曹勋",
        "content": "投老身同钓与渔，放怀宁较董梧锄。\n爱闲成懒心常适，习静须香意莫虚。",
        "dynasty": "宋",
        "collection_info": null
    },
    {
        "title": "和贺子忱五首  其四",
        "author": "曹勋",
        "content": "一川清露泣黄花，拜扫人归石路斜。\n我亦天涯沦落客，丘园回首乱云遮。",
        "dynasty": "宋",
        "collection_info": null
    },
    {
        "title": "和贺子忱五首  其五",
        "author": "曹勋",
        "content": "逢时顿足念松楸，节物频迁祇佐愁。\n衰草苍烟非故里，短篷轻桨漫归舟。",
        "dynasty": "宋",
        "collection_info": null
    },
    {
        "title": "和何季崇签判三首  其一",
        "author": "曹勋",
        "content": "羁思登临已怯秋，紫萸黄菊更添愁。\n海光不动暮山紫，人在天涯空倚楼。",
        "dynasty": "宋",
        "collection_info": null
    },
    {
        "title": "和何季崇签判三首  其二",
        "author": "曹勋",
        "content": "露寒烟冷不胜秋，红叶黄红总是愁。\n拟趁登临倩新雁，为传书札到青楼。",
        "dynasty": "宋",
        "collection_info": null
    },
    {
        "title": "和何季崇签判三首  其三",
        "author": "曹勋",
        "content": "帘静栊香袅袅秋，绮疏锦瑟寄清愁。\n梦回写出西瑶句，尚想风神白玉楼。",
        "dynasty": "宋",
        "collection_info": null
    },
    {
        "title": "和范倅十首  其一",
        "author": "曹勋",
        "content": "腊雪已知收岁事，快晴喜復上朝晖。\n清樽要及东城醉，趁取风光未苦飞。",
        "dynasty": "宋",
        "collection_info": null
    },
    {
        "title": "和范倅十首  其二",
        "author": "曹勋",
        "content": "当年越相有青毡，百越于今奠枕眠。\n兰玉阶庭传相业，声猷剩在日华边。",
        "dynasty": "宋",
        "collection_info": null
    },
    {
        "title": "和范倅十首  其三",
        "author": "曹勋",
        "content": "缤纷剪綵庆云低，佩玉摇金冷不知。\n禁殿想趋三白贺，微和先入万年枝。",
        "dynasty": "宋",
        "collection_info": null
    },
    {
        "title": "和范倅十首  其四",
        "author": "曹勋",
        "content": "海边草芥一冬新，况復冬温接畛春。\n从此近城花渐好，不妨闲作惜花人。",
        "dynasty": "宋",
        "collection_info": null
    },
    {
        "title": "和范倅十首  其五",
        "author": "曹勋",
        "content": "岩壑未销连夜雪，松篁深映一川梅。\n忍寒故作迟迟去，只为清香特特来。",
        "dynasty": "宋",
        "collection_info": null
    },
    {
        "title": "和范倅十首  其六",
        "author": "曹勋",
        "content": "喧喧暮雀啅寒枝，夜雪澄光入锦帷。\n示病维摩元不病，要收好语入新诗。",
        "dynasty": "宋",
        "collection_info": null
    },
    {
        "title": "和范倅十首  其七",
        "author": "曹勋",
        "content": "綵幡金胜袅宫云，碧甲红芽巧斗新。\n异县幽怀易牢落，强看儿女艷芳春。",
        "dynasty": "宋",
        "collection_info": null
    },
    {
        "title": "和范倅十首  其八",
        "author": "曹勋",
        "content": "轻绡乍试依微巧，蜡白仍随掩苒春。\n忽得新诗知节物，衰迟浑似梦中人。",
        "dynasty": "宋",
        "collection_info": null
    },
    {
        "title": "和范倅十首  其九",
        "author": "曹勋",
        "content": "幕天席地供余酌，惜月留云忆旧书。\n今日海边消息断，空令稚子摘芳蔬。",
        "dynasty": "宋",
        "collection_info": null
    },
    {
        "title": "和范倅十首  其一○",
        "author": "曹勋",
        "content": "对雪惘然怀酒伴，萦心还復为诗魔。\n老农心念须三白，渔父家风想一蓑。",
        "dynasty": "宋",
        "collection_info": null
    },
    {
        "title": "和钱处和大资四首  其一",
        "author": "曹勋",
        "content": "迷云公已性天开，双涧相逢若再来。\n二老果能如洛下，固宜慧远赋优哉。",
        "dynasty": "宋",
        "collection_info": null
    },
    {
        "title": "和钱处和大资四首  其二",
        "author": "曹勋",
        "content": "五峯懒瓒笑颜开，正欲乘闲特特来。\n十里松风一鞭稳，虎溪捉手亦奇哉。",
        "dynasty": "宋",
        "collection_info": null
    },
    {
        "title": "和钱处和大资四首  其三",
        "author": "曹勋",
        "content": "曹源一滴鑑云开，便觉星蟾动地来。\n君去我方专此兴，祇应空照话诚哉。",
        "dynasty": "宋",
        "collection_info": null
    },
    {
        "title": "和钱处和大资四首  其四",
        "author": "曹勋",
        "content": "松窗暂向瑞岩开，便拟寻云步月来。\n只恐紫泥催去路，都俞还復咏康哉。",
        "dynasty": "宋",
        "collection_info": null
    },
    {
        "title": "和张达道先生三首  其一",
        "author": "曹勋",
        "content": "杖屦从风入帝关，坐令爽气满西山。\n身随清跸云烟上，心在华阳晻霭间。",
        "dynasty": "宋",
        "collection_info": null
    },
    {
        "title": "和张达道先生三首  其二",
        "author": "曹勋",
        "content": "先生道价彻云空，凛凛撑天玉一峯。\n我亦何知求至理，颇如纤筳扣洪钟。",
        "dynasty": "宋",
        "collection_info": null
    },
    {
        "title": "和张达道先生三首  其三",
        "author": "曹勋",
        "content": "寒暑今应不见侵，聊将内事付清吟。\n不妨帝泽骈蕃处，燕坐山房花木深。",
        "dynasty": "宋",
        "collection_info": null
    },
    {
        "title": "和双溪五首  其一",
        "author": "曹勋",
        "content": "琱章琢句老双溪，秀韵凌虚独擅时。\n字似金陵诗似甫，风流词翰两相宜。",
        "dynasty": "宋",
        "collection_info": null
    },
    {
        "title": "和双溪五首  其二",
        "author": "曹勋",
        "content": "从来绝粒喜留侯，作箇庵成漫几秋。\n未得归休桐柏去，每寻故老话台州。",
        "dynasty": "宋",
        "collection_info": null
    },
    {
        "title": "和双溪五首  其三",
        "author": "曹勋",
        "content": "发缄喜读五篇诗，诗到天成分外奇。\n五一自应归定位，他时笑领更何疑。",
        "dynasty": "宋",
        "collection_info": null
    },
    {
        "title": "和双溪五首  其四",
        "author": "曹勋",
        "content": "秋窗夜雨湿晴空，水国新凉满袖风。\n更向西湖见西子，御风如过紫霄峯。",
        "dynasty": "宋",
        "collection_info": null
    },
    {
        "title": "和双溪五首  其五",
        "author": "曹勋",
        "content": "别去仙山今几春，客心牢落渴生尘。\n建溪寄向双溪去，一饮还应念故人。",
        "dynasty": "宋",
        "collection_info": null
    },
    {
        "title": "和人见赠四首  其一",
        "author": "曹勋",
        "content": "新诗璀璨来蓬荜，径寸光摇白玉盘。\n二鹿已知烦细剪，一樽无乃辍余欢。",
        "dynasty": "宋",
        "collection_info": null
    },
    {
        "title": "和人见赠四首  其二",
        "author": "曹勋",
        "content": "尝借虏前三尺地，从容壮节进铜盘。\n如今袖手林泉去，惟喜天开二圣欢。",
        "dynasty": "宋",
        "collection_info": null
    },
    {
        "title": "和人见赠四首  其三",
        "author": "曹勋",
        "content": "牢落海边惟教子，书声殊喜听三盘。\n芳樽远寄柴扉静，洗盏开尝得尽欢。",
        "dynasty": "宋",
        "collection_info": null
    },
    {
        "title": "和人见赠四首  其四",
        "author": "曹勋",
        "content": "白玉芳醪何所似，仙人掌冷下金盘。\n青衫汉殿人将老，应酌清醇拟旧欢。",
        "dynasty": "宋",
        "collection_info": null
    },
    {
        "title": "和韩子温韵时在九江",
        "author": "曹勋",
        "content": "千里寻真一老翁，南楼樽酒喜相同。\n却愁一笑还分袂，定与江流日夜东。",
        "dynasty": "宋",
        "collection_info": null
    },
    {
        "title": "和苏养直题孙郎中扶疏堂二首  其一",
        "author": "曹勋",
        "content": "白项鸦儿趁晓啼，梢梢寒柳出疏篱。\n未飞腊雪连天白，且看江云四面垂。",
        "dynasty": "宋",
        "collection_info": null
    },
    {
        "title": "和苏养直题孙郎中扶疏堂二首  其二",
        "author": "曹勋",
        "content": "马上看花梦裏鶑，自怜行路每劳生。\n道人犹说未自在，且是扶疏堂上行。",
        "dynasty": "宋",
        "collection_info": null
    },
    {
        "title": "和李判院宿松隠见贻",
        "author": "曹勋",
        "content": "又看历日改新元，卦气匆匆过二年。\n老境尤于光景惜，斜阳时候每茫然。",
        "dynasty": "宋",
        "collection_info": null
    },
    {
        "title": "和皇甫先生题唯庵",
        "author": "曹勋",
        "content": "十载重来春晚时，羣峯献秀晓风微。\n清谈更读神仙句，一炷氲香忘却归。",
        "dynasty": "宋",
        "collection_info": null
    },
    {
        "title": "和陈彦容雪中",
        "author": "曹勋",
        "content": "云雪商量天四垂，花应剪水未容飞。\n旗亭有客已豪饮，江上无人空钓矶。",
        "dynasty": "宋",
        "collection_info": null
    },
    {
        "title": "居泉南和江给事二首  其一",
        "author": "曹勋",
        "content": "西山爽气不谁何，政恐愁容积渐多。\n动地边声入河陇，未妨车马断经过。",
        "dynasty": "宋",
        "collection_info": null
    },
    {
        "title": "居泉南和江给事二首  其二",
        "author": "曹勋",
        "content": "年来意绪奈愁何，逢着清樽不厌多。\n闻道公余白莲社，可能疏懒许相过。",
        "dynasty": "宋",
        "collection_info": null
    },
    {
        "title": "和李伯时韵送行七首  其一",
        "author": "曹勋",
        "content": "公来触热冒炎云，风义凌虚独有君。\n但觉一家增喜色，便如满座揖清芬。",
        "dynasty": "宋",
        "collection_info": null
    },
    {
        "title": "和李伯时韵送行七首  其二",
        "author": "曹勋",
        "content": "一别丰姿遽六年，相望淮浙限江天。\n糟丘闻甚羊肠险，履践欣如玉色鲜。",
        "dynasty": "宋",
        "collection_info": null
    },
    {
        "title": "和李伯时韵送行七首  其三",
        "author": "曹勋",
        "content": "当年成性独存存，闻道今为五女门。\n收拾桑榆早栖泊，香烟轻卷静朝昏。",
        "dynasty": "宋",
        "collection_info": null
    },
    {
        "title": "和李伯时韵送行七首  其四",
        "author": "曹勋",
        "content": "移花种竹增幽寻，捲箔高窗邀远岑。\n腰镰饷耕不觉老，鬓华雪领从渠侵。",
        "dynasty": "宋",
        "collection_info": null
    },
    {
        "title": "和李伯时韵送行七首  其五",
        "author": "曹勋",
        "content": "松乔吹断绿云璈，海迥天空冉冉高。\n他日幅巾期汗漫，昆丘同约上风涛。",
        "dynasty": "宋",
        "collection_info": null
    },
    {
        "title": "和李伯时韵送行七首  其六",
        "author": "曹勋",
        "content": "居临潮落潮生地，占得溪南溪北云。\n紫陌清歌同听曲，丹丘连日喜逢君。",
        "dynasty": "宋",
        "collection_info": null
    },
    {
        "title": "和李伯时韵送行七首  其七",
        "author": "曹勋",
        "content": "老病衰残得养闲，语离可復对秋山。\n只应今夜相思梦，同渡江云水石间。",
        "dynasty": "宋",
        "collection_info": null
    },
    {
        "title": "和郑国器六首  其一",
        "author": "曹勋",
        "content": "归休三径得怡颜，何所羊裘与钓竿。\n剩得新诗载行事，如游玄圃拾琅玕。",
        "dynasty": "宋",
        "collection_info": null
    },
    {
        "title": "和郑国器六首  其二",
        "author": "曹勋",
        "content": "老境欣逢世路平，收回神观远逢迎。\n五更不復趋双阙，六凿都忘任七情。",
        "dynasty": "宋",
        "collection_info": null
    },
    {
        "title": "和郑国器六首  其三",
        "author": "曹勋",
        "content": "幄密花深留暖径，日融天醉泛晴芳。\n何人收向黄金榼，犹得氛氲助玉香。",
        "dynasty": "宋",
        "collection_info": null
    },
    {
        "title": "和郑国器六首  其四",
        "author": "曹勋",
        "content": "湿玉吹香吐万花，先春粲粲等芳华。\n朵云不惜吟疏影，踏雪应能访我家。",
        "dynasty": "宋",
        "collection_info": null
    },
    {
        "title": "和郑国器六首  其五",
        "author": "曹勋",
        "content": "带雨看时意始真，谁家院落故藏春。\n不须更待溶溶月，鬓影香传缥缈人。",
        "dynasty": "宋",
        "collection_info": null
    },
    {
        "title": "和郑国器六首  其六",
        "author": "曹勋",
        "content": "小桃经雨暖成川，云锦相辉粉色天。\n摘实未医尘世病，飞霞且致洞中仙。",
        "dynasty": "宋",
        "collection_info": null
    },
    {
        "title": "送曾谹父还朝十首  其一",
        "author": "曹勋",
        "content": "故家门地少相传，公独翘翘朝墨仙。\n五两诗章蔼天禄，看同勋业映青编。",
        "dynasty": "宋",
        "collection_info": null
    },
    {
        "title": "送曾谹父还朝十首  其二",
        "author": "曹勋",
        "content": "异枝同颖绕祥云，贡入南州瑞木新。\n并影熏风舞交翠，要知仁政在斯民。",
        "dynasty": "宋",
        "collection_info": null
    },
    {
        "title": "送曾谹父还朝十首  其三",
        "author": "曹勋",
        "content": "丽句清言继风雅，手开云汉焕天章。\n珠玑散落佳山水，奕世人熏一瓣香。",
        "dynasty": "宋",
        "collection_info": null
    },
    {
        "title": "送曾谹父还朝十首  其四",
        "author": "曹勋",
        "content": "大参宴客有遗址，栋宇半欹荆棘中。\n一日青红丽云表，因知雅量自相同。",
        "dynasty": "宋",
        "collection_info": null
    },
    {
        "title": "送曾谹父还朝十首  其五",
        "author": "曹勋",
        "content": "玉霄栏槛冠东州，幻出风烟最上头。\n壁月山光入遗爱，此方今已号曾楼。",
        "dynasty": "宋",
        "collection_info": null
    },
    {
        "title": "送曾谹父还朝十首  其六",
        "author": "曹勋",
        "content": "识公政事在恺悌，接物情文惟至诚。\n天台两岁士民说，要雨雨来晴便晴。",
        "dynasty": "宋",
        "collection_info": null
    },
    {
        "title": "送曾谹父还朝十首  其七",
        "author": "曹勋",
        "content": "诗源正嗣江西派，句律先空冀北羣。\n从此金门玉堂去，好将雅颂启吾君。",
        "dynasty": "宋",
        "collection_info": null
    },
    {
        "title": "送曾谹父还朝十首  其八",
        "author": "曹勋",
        "content": "阿苹能唱大苏词，赤壁长哦更一奇。\n临赋图成好相伴，东山他日固先知。",
        "dynasty": "宋",
        "collection_info": null
    },
    {
        "title": "送曾谹父还朝十首  其九",
        "author": "曹勋",
        "content": "老来百事不关身，惟有芳醪意甚真。\n忆着碧琳相觅去，问梅期醉水南春。",
        "dynasty": "宋",
        "collection_info": null
    },
    {
        "title": "送曾谹父还朝十首  其一○",
        "author": "曹勋",
        "content": "借寇何能共此邦，离怀未易寸心降。\n惟将老泪逐梅雨，流入玉溪同一江。",
        "dynasty": "宋",
        "collection_info": null
    },
    {
        "title": "送徐正时之官赣州四首  其一",
        "author": "曹勋",
        "content": "君以高标比太阿，方将试用倚无何。\n肯来访我松筠裏，踏遍崇冈与断坡。",
        "dynasty": "宋",
        "collection_info": null
    },
    {
        "title": "送徐正时之官赣州四首  其二",
        "author": "曹勋",
        "content": "报道君乘六月潮，在齐端可比闻韶。\n探汤剧暑不易度，应喜南云瞻玉霄。",
        "dynasty": "宋",
        "collection_info": null
    },
    {
        "title": "送徐正时之官赣州四首  其三",
        "author": "曹勋",
        "content": "交游之厚鲜如公，信越前修辈行中。\n有弟方登龙虎榜，乃兄力践古人风。",
        "dynasty": "宋",
        "collection_info": null
    },
    {
        "title": "送徐正时之官赣州四首  其四",
        "author": "曹勋",
        "content": "君方赣水赴除书，百舵横江信所扶。\n他日雁山新雁到，问先曾过赤城无。",
        "dynasty": "宋",
        "collection_info": null
    },
    {
        "title": "送纯老往会稽住华严二首  其一",
        "author": "曹勋",
        "content": "清隠孤标久死心，稽山遽欲扣高深。\n休将下渚如华藏，须听潮音作梵音。",
        "dynasty": "宋",
        "collection_info": null
    },
    {
        "title": "送纯老往会稽住华严二首  其二",
        "author": "曹勋",
        "content": "重阴雪意正商量，岂似师心径绝江。\n识破须弥山句否，任交幡影上云窗。",
        "dynasty": "宋",
        "collection_info": null
    },
    {
        "title": "送四子耜倅四明二首  其一",
        "author": "曹勋",
        "content": "我家颍水着元勋，千佛名经世有闻。\n汝幸题舆接贤守，益修廉节报吾君。",
        "dynasty": "宋",
        "collection_info": null
    },
    {
        "title": "送四子耜倅四明二首  其二",
        "author": "曹勋",
        "content": "高秋风月变新凉，老泪何堪不计双。\n从此梦魂应逐汝，南云夜夜过鄞江。",
        "dynasty": "宋",
        "collection_info": null
    },
    {
        "title": "送选兄归天台",
        "author": "曹勋",
        "content": "一笠弥天亦大奇，选公访我索新诗。\n赤城归去应相忆，十里松风月上时。",
        "dynasty": "宋",
        "collection_info": null
    },
    {
        "title": "梦中作",
        "author": "曹勋",
        "content": "画版凌虚意欲仙，彩旗招入绮罗川。\n阿谁借我鸦鸦版，一蹙须教蹙上天。",
        "dynasty": "宋",
        "collection_info": null
    },
    {
        "title": "冲啬书事",
        "author": "曹勋",
        "content": "山居终日不开门，室有南窗气自温。\n人籁暂休天籁息，月华将冷照黄昏。",
        "dynasty": "宋",
        "collection_info": null
    },
    {
        "title": "有感",
        "author": "曹勋",
        "content": "百拙无能性又昏，欲将昏拙去求真。\n新来又更添些懒，雪上加霜笑杀人。",
        "dynasty": "宋",
        "collection_info": null
    },
    {
        "title": "小轩偶成",
        "author": "曹勋",
        "content": "纔添禄廪便添事，岂若清贫自在闲。\n常恨吾庐无水石，漫将青竹当青山。",
        "dynasty": "宋",
        "collection_info": null
    },
    {
        "title": "戏示子舍二首  其一",
        "author": "曹勋",
        "content": "八八光阴又四春，同柈殊少去年人。\n不妨诸子频修供，莫厌击鲜休说贫。",
        "dynasty": "宋",
        "collection_info": null
    },
    {
        "title": "戏示子舍二首  其二",
        "author": "曹勋",
        "content": "日日有花终日赏，时时酌酒亦时醒。\n今年剩得优游乐，亭榜宜书醉景亭。",
        "dynasty": "宋",
        "collection_info": null
    },
    {
        "title": "题扇二十四首  其一",
        "author": "曹勋",
        "content": "霏微梅雨暗林塘，润逼琴丝草木香。\n捲箔鈎帘无一事，篆烟终日伴清凉。",
        "dynasty": "宋",
        "collection_info": null
    },
    {
        "title": "题扇二十四首  其二",
        "author": "曹勋",
        "content": "势凌空碧小嶕峣，秀木成阴映断桥。\n注意便为庐阜想，摇风最喜水芭蕉。",
        "dynasty": "宋",
        "collection_info": null
    },
    {
        "title": "题扇二十四首  其三",
        "author": "曹勋",
        "content": "熏风过雨到池台，绿荫都无一点埃。\n傍架垂垂薇露重，糁枝已有橘花开。",
        "dynasty": "宋",
        "collection_info": null
    },
    {
        "title": "题扇二十四首  其四",
        "author": "曹勋",
        "content": "含笑殊名缥与缃，就中晕紫最芬芳。\n纤枝小摘涓涓露，鼻观须参着肉香。",
        "dynasty": "宋",
        "collection_info": null
    },
    {
        "title": "题扇二十四首  其五",
        "author": "曹勋",
        "content": "东风已过晓天清，尚有飞来柳絮轻。\n捲起珠帘窗户静，一番新绿照人清。",
        "dynasty": "宋",
        "collection_info": null
    },
    {
        "title": "题扇二十四首  其六",
        "author": "曹勋",
        "content": "引睡文书堆棐几，穿帘燕子拣梅梁。\n好风弄袖湖山近，陇亩摇春禾黍香。",
        "dynasty": "宋",
        "collection_info": null
    },
    {
        "title": "题扇二十四首  其七",
        "author": "曹勋",
        "content": "碧沼波澄拂柳条，坐来未觉水云遥。\n轻轻风絮迷新涨，一啭新声破寂寥。",
        "dynasty": "宋",
        "collection_info": null
    },
    {
        "title": "题扇二十四首  其八",
        "author": "曹勋",
        "content": "惯向青林与碧溪，幽居竹石自相宜。\n种成满眼花堆锦，开落如今总不知。",
        "dynasty": "宋",
        "collection_info": null
    },
    {
        "title": "题扇二十四首  其九",
        "author": "曹勋",
        "content": "草萦平碧柳舒金，春色融融积渐深。\n巢燕高低寻画栋，宿云浓淡作轻阴。",
        "dynasty": "宋",
        "collection_info": null
    },
    {
        "title": "题扇二十四首  其一○",
        "author": "曹勋",
        "content": "红槃花上绿烟微，风转天香暖着衣。\n行遍四桥闲竚立，碧波时有綵鸳飞。",
        "dynasty": "宋",
        "collection_info": null
    },
    {
        "title": "题扇二十四首  其一一",
        "author": "曹勋",
        "content": "瀰瀰水槛俯横桥，水面新荷影动摇。\n时向青空飞白鹭，不妨翡翠立兰苕。",
        "dynasty": "宋",
        "collection_info": null
    },
    {
        "title": "题扇二十四首  其一二",
        "author": "曹勋",
        "content": "春去烟光绿已齐，阴阴栏槛晓晴时。\n新梢替尽残芳静，喜见余花一两枝。",
        "dynasty": "宋",
        "collection_info": null
    },
    {
        "title": "题扇二十四首  其一三",
        "author": "曹勋",
        "content": "松篁交翠入幽深，道院萧闲每遣心。\n一炷清香宜燕坐，数声钟磬有余音。",
        "dynasty": "宋",
        "collection_info": null
    },
    {
        "title": "题扇二十四首  其一四",
        "author": "曹勋",
        "content": "弄袖和风拂拂轻，众香迎面酒微醒。\n凉寻小径通幽处，花压栏干竹一亭。",
        "dynasty": "宋",
        "collection_info": null
    },
    {
        "title": "题扇二十四首  其一五",
        "author": "曹勋",
        "content": "小楼连苑碧山前，终日凉生枕簟边。\n自是西湖秋更好，水光山色接长天。",
        "dynasty": "宋",
        "collection_info": null
    },
    {
        "title": "题扇二十四首  其一六",
        "author": "曹勋",
        "content": "柳满长堤绿满池，藕花倚岸两三枝。\n文鸳扑鹿惊飞起，一棹高荷艇子移。",
        "dynasty": "宋",
        "collection_info": null
    },
    {
        "title": "题扇二十四首  其一七",
        "author": "曹勋",
        "content": "庭萱戢戢漏新春，槛外梅花冷带云。\n与客对床风撼竹，一灯殊喜细论文。",
        "dynasty": "宋",
        "collection_info": null
    },
    {
        "title": "题扇二十四首  其一八",
        "author": "曹勋",
        "content": "小轩风景画图宽，一再闲寻绿绮弹。\n雨着梨花春已老，烟沉芳草梦犹寒。",
        "dynasty": "宋",
        "collection_info": null
    },
    {
        "title": "题扇二十四首  其一九",
        "author": "曹勋",
        "content": "老境惟期得醉歌，何能浩荡涉风波。\n关山月白闻归雁，风雨秋深想钓蓑。",
        "dynasty": "宋",
        "collection_info": null
    },
    {
        "title": "题扇二十四首  其二○",
        "author": "曹勋",
        "content": "残春已去不堪招，犹喜鶑声破寂寥。\n花片片飞风弄蝶，柳阴阴下水平桥。",
        "dynasty": "宋",
        "collection_info": null
    },
    {
        "title": "题扇二十四首  其二一",
        "author": "曹勋",
        "content": "雨余湖上数峯青，湖水连天似镜平。\n一棹迎凉快襟袖，香从苹末晚风生。",
        "dynasty": "宋",
        "collection_info": null
    },
    {
        "title": "题扇二十四首  其二二",
        "author": "曹勋",
        "content": "暂脱尘埃污履絇，白云坐看起天隅。\n笋梢觧箨摇新翠，为作麾幢执万夫。",
        "dynasty": "宋",
        "collection_info": null
    },
    {
        "title": "题扇二十四首  其二三",
        "author": "曹勋",
        "content": "秋风天凈绝纤痕，且喜新凉莫更论。\n坐上捲帘人未醉，秋香满院月黄昏。",
        "dynasty": "宋",
        "collection_info": null
    },
    {
        "title": "题扇二十四首  其二四",
        "author": "曹勋",
        "content": "燕尾溪头晚色分，蜂腰山断日斜曛。\n半篙碧静秋垂钓，一棹黄昏冷载云。",
        "dynasty": "宋",
        "collection_info": null
    },
    {
        "title": "题人画扇十首  其一",
        "author": "曹勋",
        "content": "雪余蒲苇衬沙黄，野水寒清雁半翔。\n柳下摇风云漠漠，飞鸣应喜下潇湘。",
        "dynasty": "宋",
        "collection_info": null
    },
    {
        "title": "题人画扇十首  其二",
        "author": "曹勋",
        "content": "一川芳草接浓云，拂地垂杨带雨昏。\n蓑笠不堪牛背湿，迎风呼犊趁柴门。",
        "dynasty": "宋",
        "collection_info": null
    },
    {
        "title": "题人画扇十首  其三",
        "author": "曹勋",
        "content": "宽围绿野正华滋，放牧横溪草软时。\n跪乳从兹富原隰，尚羔先喜咏来思。",
        "dynasty": "宋",
        "collection_info": null
    },
    {
        "title": "题人画扇十首  其四",
        "author": "曹勋",
        "content": "槲叶声干雪尚浮，驯和羣出映寒流。\n啼猿不在关山冷，相顾应无羽猎忧。",
        "dynasty": "宋",
        "collection_info": null
    },
    {
        "title": "题人画扇十首  其五",
        "author": "曹勋",
        "content": "柳已如眉拂上林，细风吹动绿烟深。\n东君巧欲装春色，更引黄鹂啭好音。",
        "dynasty": "宋",
        "collection_info": null
    },
    {
        "title": "题人画扇十首  其六",
        "author": "曹勋",
        "content": "熏风栏槛送微凉，洁白南花玉蘂芳。\n倚径一枝殊楚楚，任教蜂蝶绕清香。",
        "dynasty": "宋",
        "collection_info": null
    },
    {
        "title": "题人画扇十首  其七",
        "author": "曹勋",
        "content": "长沙笔墨妙山林，植立如听啸月音。\n岸槲不妨俱遂性，一溪闲与照清深。",
        "dynasty": "宋",
        "collection_info": null
    },
    {
        "title": "题人画扇十首  其八",
        "author": "曹勋",
        "content": "烟苞绿叶拥祥云，一种芳菲秀色新。\n密蓓临风凝重露，横枝照眼觉浓春。",
        "dynasty": "宋",
        "collection_info": null
    },
    {
        "title": "题人画扇十首  其九",
        "author": "曹勋",
        "content": "野林物物适幽栖，春引风高裂石时。\n何处双禽飞不定，静宜翠竹亚寒枝。",
        "dynasty": "宋",
        "collection_info": null
    },
    {
        "title": "题人画扇十首  其一○",
        "author": "曹勋",
        "content": "惨惨江天散六花，磷磷寒碧不藏砂。\n扁舟蓑笠撑何去，应向溪头问酒家。",
        "dynasty": "宋",
        "collection_info": null
    },
    {
        "title": "题俞㨷画八景  其一",
        "author": "曹勋",
        "content": "吴越山高紫翠重，浙江东下竦双峯。\n峯前忽涌东西白，飞舞潮头万玉龙。",
        "dynasty": "宋",
        "collection_info": null
    },
    {
        "title": "题俞㨷画八景  其二",
        "author": "曹勋",
        "content": "千秋人去水云空，只有荷花绕岸红。\n寄语阿溪垂钓处，莫教闲却一丝风。",
        "dynasty": "宋",
        "collection_info": null
    },
    {
        "title": "题俞㨷画八景  其三",
        "author": "曹勋",
        "content": "萧萧木叶下西山，便觉莼鲈兴不闲。\n莫踏长虹千尺去，孤帆正在暮云间。",
        "dynasty": "宋",
        "collection_info": null
    },
    {
        "title": "题俞㨷画八景  其四",
        "author": "曹勋",
        "content": "兹山泉石压江西，肩衲枯禅万众栖。\n欲向南州理烟艇，香炉先望紫云低。",
        "dynasty": "宋",
        "collection_info": null
    },
    {
        "title": "题俞㨷画八景  其五",
        "author": "曹勋",
        "content": "秋涛初过静鱼龙，海纳斜阳万顷红。\n待向焦山留夕月，一帆犹记挂西风。",
        "dynasty": "宋",
        "collection_info": null
    },
    {
        "title": "题俞㨷画八景  其六",
        "author": "曹勋",
        "content": "轻舟短棹下安流，回首烟江望夕楼。\n却记阿瞒当日事，灰飞烟灭只供愁。",
        "dynasty": "宋",
        "collection_info": null
    },
    {
        "title": "题俞㨷画八景  其七",
        "author": "曹勋",
        "content": "上下天光一碧时，白苹红蓼照晴晖。\n汉阳树远江烟起，黄鹤楼空燕子归。",
        "dynasty": "宋",
        "collection_info": null
    },
    {
        "title": "题俞㨷画八景  其八",
        "author": "曹勋",
        "content": "清湘列岫拥烟霏，不见灵均弔楚妃。\n一带僧园入修绿，待看岳麓雨晴时。",
        "dynasty": "宋",
        "collection_info": null
    },
    {
        "title": "题光武庙三首  其一",
        "author": "曹勋",
        "content": "陇蜀趋风泣向隅，征途殊喜读双趺。\n他年新载碑中语，百万俱摧历古无。",
        "dynasty": "宋",
        "collection_info": null
    },
    {
        "title": "题光武庙三首  其二",
        "author": "曹勋",
        "content": "故人高卧枕严溪，香火纷纷俗不疲。\n倘赞提封如帝业，也分百户奉真祠。",
        "dynasty": "宋",
        "collection_info": null
    },
    {
        "title": "题光武庙三首  其三",
        "author": "曹勋",
        "content": "九州思汉定雄夫，天下雄夫待一呼。\n冰亦復随人意合，从来大度自同符。",
        "dynasty": "宋",
        "collection_info": null
    },
    {
        "title": "题倚江图",
        "author": "曹勋",
        "content": "有客登临酒半酣，道人仍为扫烟岚。\n瘦筇更约风尘上，粥饭老同弥勒龛。",
        "dynasty": "宋",
        "collection_info": null
    },
    {
        "title": "题谯干钓雪图",
        "author": "曹勋",
        "content": "四山飞雪正漫漫，蓑笠何人把钓竿。\n六月披图方执热，风随玉麈不胜寒。",
        "dynasty": "宋",
        "collection_info": null
    },
    {
        "title": "题建宁府分水岭铺",
        "author": "曹勋",
        "content": "三年闽海类飘萍，今近天枢第一星。\n虽是玉京犹万里，江南山已望中青。",
        "dynasty": "宋",
        "collection_info": null
    },
    {
        "title": "题泉州延福寺壁",
        "author": "曹勋",
        "content": "春深犹未试春衣，漠漠轻寒酒力微。\n堪笑杨花太轻薄，淡烟细雨不教肥。",
        "dynasty": "宋",
        "collection_info": null
    },
    {
        "title": "题钓台",
        "author": "曹勋",
        "content": "遐想先生后世名，常如山水四时青。\n因知功业成何事，归美惟消犯帝星。",
        "dynasty": "宋",
        "collection_info": null
    },
    {
        "title": "题张太尉画",
        "author": "曹勋",
        "content": "一带烟沙接冷云，平林寂历夕阳昏。\n轻舟急桨归何处，应住山前黄叶村。",
        "dynasty": "宋",
        "collection_info": null
    },
    {
        "title": "题董亨道画西湖",
        "author": "曹勋",
        "content": "湖上秋山翠作堆，湖光千顷漾涟漪。\n晓云贴水菰蒲冷，正是吴江枫落时。",
        "dynasty": "宋",
        "collection_info": null
    },
    {
        "title": "题信州月岩寺",
        "author": "曹勋",
        "content": "不长凡花不长松，山藏月影紫云中。\n巨灵巧凿如规玉，借与神仙上桂宫。",
        "dynasty": "宋",
        "collection_info": null
    },
    {
        "title": "题岸老庵居",
        "author": "曹勋",
        "content": "唯庵无住老禅人，一坐中间远世纷。\n不讨毗耶方丈饭，应思雨满北山云。",
        "dynasty": "宋",
        "collection_info": null
    },
    {
        "title": "题家园海棠小亭壁",
        "author": "曹勋",
        "content": "万点匀红上海棠，小亭无处着春光。\n放教晓日滋新彩，要问东君学醉粧。",
        "dynasty": "宋",
        "collection_info": null
    },
    {
        "title": "题丁掾钓雪图",
        "author": "曹勋",
        "content": "连鳌妙手舣前湾，蓑笠琴书得自安。\n更待一轮清月上，静看千顷玉光寒。",
        "dynasty": "宋",
        "collection_info": null
    },
    {
        "title": "题潮州黄岗驿",
        "author": "曹勋",
        "content": "旱作颠风日日吹，冬来浑似麦秋时。\n土人尚畏生炎瘴，北客闻时泪可知。",
        "dynasty": "宋",
        "collection_info": null
    },
    {
        "title": "题显恩寺",
        "author": "曹勋",
        "content": "笋舆轧轧度林峦，投宿招提一枕宽。\n尚有山头半峰雪，助成清夜五更寒。",
        "dynasty": "宋",
        "collection_info": null
    },
    {
        "title": "用前韵赠闾丘民表",
        "author": "曹勋",
        "content": "四寂无人雪在峦，喜君乘兴酒肠宽。\n上方归路踏梅影，霜月一庭天正寒。",
        "dynasty": "宋",
        "collection_info": null
    },
    {
        "title": "襄事毕次旧题韵",
        "author": "曹勋",
        "content": "坎临四正峙重峦，前直平田一顷宽。\n中有佳城揖东注，万松深密障朝寒。",
        "dynasty": "宋",
        "collection_info": null
    },
    {
        "title": "题李次仲庵中",
        "author": "曹勋",
        "content": "杖藜乘兴出江头，自挂青钱买小舟。\n祈问仙翁餐玉法，便风一日到严州。",
        "dynasty": "宋",
        "collection_info": null
    },
    {
        "title": "仲冬再到和前韵",
        "author": "曹勋",
        "content": "江淮烽火照云头，买尽临安去国舟。\n行见中兴圣天子，一戎大定復神州。",
        "dynasty": "宋",
        "collection_info": null
    },
    {
        "title": "题雪景二首  其一",
        "author": "曹勋",
        "content": "雪满羣山万类沉，幽人闭户寂无心。\n轻舟衝冷肯乘兴，情与剡溪寒意深。",
        "dynasty": "宋",
        "collection_info": null
    },
    {
        "title": "题雪景二首  其二",
        "author": "曹勋",
        "content": "四山吹雪洒沧浪，两两渔舟冷不妨。\n自是寒鱼依密藻，江深岸迥谩鸣桹。",
        "dynasty": "宋",
        "collection_info": null
    },
    {
        "title": "题山景二首  其一",
        "author": "曹勋",
        "content": "林薄空蒙未见花，萦纡一径向溪斜。\n杖藜倚待船中客，山崦同寻卖酒家。",
        "dynasty": "宋",
        "collection_info": null
    },
    {
        "title": "题山景二首  其二",
        "author": "曹勋",
        "content": "乱山苍翠霭岚光，采药幽人凤子香。\n路转峰回茅舍静，好寻绝顶访僧房。",
        "dynasty": "宋",
        "collection_info": null
    },
    {
        "title": "题清虚庵三首  其一",
        "author": "曹勋",
        "content": "清虚指出翠微旁，便涌流泉溉一方。\n更拜璇题作神力，源源千古出甘凉。",
        "dynasty": "宋",
        "collection_info": null
    },
    {
        "title": "题清虚庵三首  其二",
        "author": "曹勋",
        "content": "拨云峰迥势岧嶤，杰阁翚飞倚绛霄。\n扶翊道风千载遇，昭回奎画百神朝。",
        "dynasty": "宋",
        "collection_info": null
    },
    {
        "title": "题清虚庵三首  其三",
        "author": "曹勋",
        "content": "松篁交映有无中，行近仙扉一水东。\n独上上清三洞妙，宝章云笈助真风。",
        "dynasty": "宋",
        "collection_info": null
    },
    {
        "title": "绿绮七咏  其一",
        "author": "曹勋",
        "content": "新厩翚飞万马还，珠缨金埒綵旗间。\n已看騋牝三千骏，更识君王十二闲。",
        "dynasty": "宋",
        "collection_info": null
    },
    {
        "title": "绿绮七咏  其二",
        "author": "曹勋",
        "content": "巧闢轩窗面面风，坐收骏足玉关通。\n渥洼汗血供龙驭，尽在凭栏指顾中。",
        "dynasty": "宋",
        "collection_info": null
    },
    {
        "title": "绿绮七咏  其三",
        "author": "曹勋",
        "content": "连沧观下两军分，金勒争驰笑语温。\n绰拨未能防辈棒，飞星时听过毬门。",
        "dynasty": "宋",
        "collection_info": null
    },
    {
        "title": "绿绮七咏  其四",
        "author": "曹勋",
        "content": "炉熏一炷北窗虚，公干归来乐有余。\n插架万籤时讽味，孟光倚阮阅琴书。",
        "dynasty": "宋",
        "collection_info": null
    },
    {
        "title": "绿绮七咏  其五",
        "author": "曹勋",
        "content": "武库森严马政高，宝鞍装络列周遭。\n饭余百役皆亲董，出格争先奉赭袍。",
        "dynasty": "宋",
        "collection_info": null
    },
    {
        "title": "绿绮七咏  其六",
        "author": "曹勋",
        "content": "颇闻公退静清晨，吏舍萧然只数人。\n岂比簿书程不识，是中得句更无尘。",
        "dynasty": "宋",
        "collection_info": null
    },
    {
        "title": "绿绮七咏  其七",
        "author": "曹勋",
        "content": "皓鹤婆娑戢羽翰，移巢忽自下云间。\n主人元是蓬山伯，特地飞来伴昼闲。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其一",
        "author": "曹勋",
        "content": "伯鸾远业列仙癯，聊欲藏修六艺初。\n肯费精神作无益，要回清节入诗书。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其二",
        "author": "曹勋",
        "content": "胸中丘壑上千寻，卜宅喧尘了不侵。\n剩对直清君子瘦，满檐寒碧是山林。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其三",
        "author": "曹勋",
        "content": "近天尺五鬨车音，此復关门自古今。\n尽却烦缘留静照，破闲应頼有清琴。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其四",
        "author": "曹勋",
        "content": "堂依山麓凈风烟，松竹窗虚小有天。\n汲水炷香供佛后，蒲团燕坐得安禅。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其五",
        "author": "曹勋",
        "content": "低窗窄榻颇怡颜，香绕衣襟丈尺间。\n一笑渠渠得三寿，要令风味似商山。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其六",
        "author": "曹勋",
        "content": "平生端亮履清修，公退蘧然得少休。\n栩栩尚忘飞蝶想，黑甜一枕更优游。",
        "dynasty": "宋",
        "collection_info": null
    },
    {
        "title": "梁洁夫幽居林宇靓深规画幽邃不类贵第宛然山林辄得七咏以广命名之伟  其七",
        "author": "曹勋",
        "content": "西畴筑圃弭櫜鞬，矍相佳游此比肩。\n自是序宾观德处，固宜百发不虚弦。",
        "dynasty": "宋",
        "collection_info": null
    },
    {
        "title": "跋希远细雨图",
        "author": "曹勋",
        "content": "牵风藻荇舞清漪，浪板无声细雨时。\n小大自殊同队乐，密图劝学助韩诗。",
        "dynasty": "宋",
        "collection_info": null
    },
    {
        "title": "跋仰老小画二轴  其一",
        "author": "曹勋",
        "content": "秀韵凌虚玉炼颜，苍官偃亚碧琅玕。\n只应中夕萧骚月，相对一庭风露寒。",
        "dynasty": "宋",
        "collection_info": null
    },
    {
        "title": "跋仰老小画二轴  其二",
        "author": "曹勋",
        "content": "蟾影寒升白玉京，浩然天地一壶冰。\n瘦筇肯倚琼田立，应念瑶台十二层。",
        "dynasty": "宋",
        "collection_info": null
    },
    {
        "title": "蔡提举野望亭邀同赋",
        "author": "曹勋",
        "content": "饭了从容人岂知，一江风月入新诗。\n登临莫负野望处，更看冷云堆浦时。",
        "dynasty": "宋",
        "collection_info": null
    },
    {
        "title": "送荔子与高观察",
        "author": "曹勋",
        "content": "磨铜碧海驾天风，吹落闽山荔子红。\n弭渴文园剥明玉，急须寄上自嬉翁。",
        "dynasty": "宋",
        "collection_info": null
    },
    {
        "title": "送腊梅与曾谹父",
        "author": "曹勋",
        "content": "紫烟破萼缀蜂房，薇露浓熏冉冉香。\n寄与赤城贤太守，要知和气入风光。",
        "dynasty": "宋",
        "collection_info": null
    },
    {
        "title": "送柑酒与少瞻",
        "author": "曹勋",
        "content": "小摘洞庭霜后实，旋篘真一瓮头春。\n雪中急欲林夫子，漫助诗人笑语新。",
        "dynasty": "宋",
        "collection_info": null
    },
    {
        "title": "送清隠纯老住池阳杉山",
        "author": "曹勋",
        "content": "冥冥细雨绿阴齐，湛湛长江客去时。\n剔起眉毛欣应供，横担楖栗看来期。",
        "dynasty": "宋",
        "collection_info": null
    },
    {
        "title": "送新酒糟蟹与贾之奇五首  其一",
        "author": "曹勋",
        "content": "小酢银槽新拨醅，带糟郭索佐樽罍。\n一时送上天台友，助对梅花人举杯。",
        "dynasty": "宋",
        "collection_info": null
    },
    {
        "title": "送新酒糟蟹与贾之奇五首  其二",
        "author": "曹勋",
        "content": "陋巷何能有玉醅，闲人正以鄙惟罍。\n捣香筛辣宜相送，似胜骑鲸月下杯。",
        "dynasty": "宋",
        "collection_info": null
    },
    {
        "title": "送新酒糟蟹与贾之奇五首  其三",
        "author": "曹勋",
        "content": "雪后寒浓酒未醅，冻吟谁与酌金罍。\n不忧毂下米炊玉，同放马蹄银作杯。",
        "dynasty": "宋",
        "collection_info": null
    },
    {
        "title": "送新酒糟蟹与贾之奇五首  其四",
        "author": "曹勋",
        "content": "新诗慰我胜浮醅，岂待杯盘更举罍。\n但愿车中无折齿，何忧举案乏持杯。",
        "dynasty": "宋",
        "collection_info": null
    },
    {
        "title": "送新酒糟蟹与贾之奇五首  其五",
        "author": "曹勋",
        "content": "企咏公才绿涨醅，我方破器不成罍。\n词源端并流三峡，薪火何能救一杯。",
        "dynasty": "宋",
        "collection_info": null
    },
    {
        "title": "以桃并酒饷贾之奇",
        "author": "曹勋",
        "content": "家园有桃瓮有酒，取以先饷国正公。\n定能百杯步兵饮，可助一枕羲黄风。",
        "dynasty": "宋",
        "collection_info": null
    },
    {
        "title": "得雨",
        "author": "曹勋",
        "content": "喜乘一雨洗空阔，便觉四山来夕阴。\n饭了从容随所住，追凉轻吹入疏襟。",
        "dynasty": "宋",
        "collection_info": null
    },
    {
        "title": "杂诗二十七首  其一",
        "author": "曹勋",
        "content": "方塘倒影青天凈，幽径生苔绿荫浓。\n春去得闲观物化，吹凉醒睡喜支筇。",
        "dynasty": "宋",
        "collection_info": null
    },
    {
        "title": "杂诗二十七首  其二",
        "author": "曹勋",
        "content": "孤山不復访林逋，杖策东风踏碧芜。\n九里苍云经晓径，四围碧玉照清湖。",
        "dynasty": "宋",
        "collection_info": null
    },
    {
        "title": "杂诗二十七首  其三",
        "author": "曹勋",
        "content": "云际翻风断雁斜，城阴槃暮噪栖鸦。\n春容落景寒犹嫩，望尽遥天数缕霞。",
        "dynasty": "宋",
        "collection_info": null
    },
    {
        "title": "杂诗二十七首  其四",
        "author": "曹勋",
        "content": "远水兼天冷暮云，惊风脱叶静逾闻。\n蒲团宴坐都无事，只有山垆供夕熏。",
        "dynasty": "宋",
        "collection_info": null
    },
    {
        "title": "杂诗二十七首  其五",
        "author": "曹勋",
        "content": "幽栖真在赤城隈，桂月萝云冷斗台。\n猿鹤定能知我意，移文未怨晚归来。",
        "dynasty": "宋",
        "collection_info": null
    },
    {
        "title": "杂诗二十七首  其六",
        "author": "曹勋",
        "content": "景阳未下水云乡，梅影摇寒月一窗。\n欹枕梦能归故隠，满帆烟雨渡涛江。",
        "dynasty": "宋",
        "collection_info": null
    },
    {
        "title": "杂诗二十七首  其七",
        "author": "曹勋",
        "content": "春事匆匆祇可惊，暄和喜试晓衣轻。\n梅花烂熳浑如雪，只恐风多堕玉英。",
        "dynasty": "宋",
        "collection_info": null
    },
    {
        "title": "杂诗二十七首  其八",
        "author": "曹勋",
        "content": "欣欣花木递香红，云散天容静碧空。\n恰是韶华浓似酒，柳丝澹荡杏花风。",
        "dynasty": "宋",
        "collection_info": null
    },
    {
        "title": "杂诗二十七首  其九",
        "author": "曹勋",
        "content": "从来甚爱水云居，投老安闲且自如。\n瀹茗焚香方外友，白灰红火养丹炉。",
        "dynasty": "宋",
        "collection_info": null
    },
    {
        "title": "杂诗二十七首  其一○",
        "author": "曹勋",
        "content": "腊后暄和若夏初，梅花催暖不容疏。\n从来准拟连旬赏，数日能忙雪不如。",
        "dynasty": "宋",
        "collection_info": null
    },
    {
        "title": "杂诗二十七首  其一一",
        "author": "曹勋",
        "content": "晓天梅润喜追凉，湖上夷悠兴自长。\n清耳要闻蒲稗雨，挐舟深入水云乡。",
        "dynasty": "宋",
        "collection_info": null
    },
    {
        "title": "杂诗二十七首  其一二",
        "author": "曹勋",
        "content": "清暑堂深日景迟，媿头书策梦回时。\n小栏闲倚熏风晚，一点红榴绿万枝。",
        "dynasty": "宋",
        "collection_info": null
    },
    {
        "title": "杂诗二十七首  其一三",
        "author": "曹勋",
        "content": "连旬梅雨暗人家，甚阻支筇一径斜。\n待得晴明荫新绿，追凉风帽侧乌纱。",
        "dynasty": "宋",
        "collection_info": null
    },
    {
        "title": "杂诗二十七首  其一四",
        "author": "曹勋",
        "content": "此生扰扰事无穷，脱得闲身石火中。\n聊种柴桑三径菊，未输严濑一丝风。",
        "dynasty": "宋",
        "collection_info": null
    },
    {
        "title": "杂诗二十七首  其一五",
        "author": "曹勋",
        "content": "危亭栏槛倚江干，饭了登临得暂闲。\n林木巧随高下路，山容都在有无间。",
        "dynasty": "宋",
        "collection_info": null
    },
    {
        "title": "杂诗二十七首  其一六",
        "author": "曹勋",
        "content": "西窗忽见弄微明，甚喜江湖作晚晴。\n不惮云霄遗暑湿，且无聒耳泻檐声。",
        "dynasty": "宋",
        "collection_info": null
    },
    {
        "title": "杂诗二十七首  其一七",
        "author": "曹勋",
        "content": "绿暗红稀迷处所，梅黄雨细半阴晴。\n小轩坐久无余事，喜听黄鹂一两声。",
        "dynasty": "宋",
        "collection_info": null
    },
    {
        "title": "杂诗二十七首  其一八",
        "author": "曹勋",
        "content": "飞去鶑儿黄一点，压低梅子绿团枝。\n鈎窗捲箔凉生坐，但觉新阴转影迟。",
        "dynasty": "宋",
        "collection_info": null
    },
    {
        "title": "杂诗二十七首  其一九",
        "author": "曹勋",
        "content": "柳浪收晴水拍天，湖边宫殿影相连。\n悠扬笛韵惟愁彻，欵乃渔歌何处船。",
        "dynasty": "宋",
        "collection_info": null
    },
    {
        "title": "杂诗二十七首  其二○",
        "author": "曹勋",
        "content": "柑花开密玉璘珣，香转熏风满坐闻。\n摘得一枝参鼻观，不妨终夕醒余醺。",
        "dynasty": "宋",
        "collection_info": null
    },
    {
        "title": "杂诗二十七首  其二一",
        "author": "曹勋",
        "content": "佛头山下雨随风，倒海翻江一饷中。\n徙倚栏干便晴霁，湖光渺渺夕阳红。",
        "dynasty": "宋",
        "collection_info": null
    },
    {
        "title": "杂诗二十七首  其二二",
        "author": "曹勋",
        "content": "一山孤秀隠溪云，溪影涵光隔世纷。\n松竹径深凉意透，衣巾不觉午风熏。",
        "dynasty": "宋",
        "collection_info": null
    },
    {
        "title": "杂诗二十七首  其二三",
        "author": "曹勋",
        "content": "道人身在水云乡，诵罢楞伽日乍长。\n满坐好风驱热恼，一庭浓绿作清凉。",
        "dynasty": "宋",
        "collection_info": null
    },
    {
        "title": "杂诗二十七首  其二四",
        "author": "曹勋",
        "content": "轻雷隠隠初惊梦，小雨疏疏巧润花。\n正是暄和好春色，常将诗酒赏年华。",
        "dynasty": "宋",
        "collection_info": null
    },
    {
        "title": "杂诗二十七首  其二五",
        "author": "曹勋",
        "content": "款段扬鞭过雨村，沙平步稳转山根。\n好花一簇墙头见，深院谁家尚掩门。",
        "dynasty": "宋",
        "collection_info": null
    },
    {
        "title": "杂诗二十七首  其二六",
        "author": "曹勋",
        "content": "淅淅西风入小楼，楼中听彻玉笙秋。\n不妨青竹摇残梦，甚怯新凉搅客愁。",
        "dynasty": "宋",
        "collection_info": null
    },
    {
        "title": "杂诗二十七首  其二七",
        "author": "曹勋",
        "content": "澹烟疏雨耿寒林，一水涓涓凈不深。\n照影自怜逼摇落，归涂未就更关心。",
        "dynasty": "宋",
        "collection_info": null
    },
    {
        "title": "绍兴癸丑上巳日",
        "author": "曹勋",
        "content": "连岁羌酋不荷戈，今年禊饮喜如何。\n中兴乐事虽无象，甲子先同晋永和。",
        "dynasty": "宋",
        "collection_info": null
    },
    {
        "title": "枕上闻杜宇",
        "author": "曹勋",
        "content": "催晓钟残景气清，杜鹃声裏梦魂惊。\n山林广袤不知乐，犹作不如归去声。",
        "dynasty": "宋",
        "collection_info": null
    },
    {
        "title": "闻晓禽",
        "author": "曹勋",
        "content": "一枕山城晓梦惊，子规啼破月斜明。\n只应知我倦游苦，故作不如归去声。",
        "dynasty": "宋",
        "collection_info": null
    },
    {
        "title": "初夏松隠看雨",
        "author": "曹勋",
        "content": "细细南熏气已深，午来庭户作烦襟。\n雨云不向西山出，只在青天忽变阴。",
        "dynasty": "宋",
        "collection_info": null
    },
    {
        "title": "松隠雨过二首  其一",
        "author": "曹勋",
        "content": "坐见青天变黑云，雨来海上似翻盆。\n千岩万壑方喷薄，寂历斜阳已挂门。",
        "dynasty": "宋",
        "collection_info": null
    },
    {
        "title": "松隠雨过二首  其二",
        "author": "曹勋",
        "content": "云笼赫日藏阳焰，人向红尘困暑风。\n山驿醒心何处是，幅巾萧散梦魂中。",
        "dynasty": "宋",
        "collection_info": null
    },
    {
        "title": "断梅三首  其一",
        "author": "曹勋",
        "content": "暑雨连朝困鬰蒸，淖深蛙蚓上阶行。\n晚云翻海忽雷震，农说断梅明日晴。",
        "dynasty": "宋",
        "collection_info": null
    },
    {
        "title": "断梅三首  其二",
        "author": "曹勋",
        "content": "寄迹天台见未曾，夏间休市绝虾腥。\n瓜茄只有园中菜，淡素浑如寺裏僧。",
        "dynasty": "宋",
        "collection_info": null
    },
    {
        "title": "断梅三首  其三",
        "author": "曹勋",
        "content": "积雨连宵气象清，晓来日色顿分明。\n更无一片闲云采，万里青天万里晴。",
        "dynasty": "宋",
        "collection_info": null
    },
    {
        "title": "聚景园看荷花",
        "author": "曹勋",
        "content": "四山收尽一天云，水色天光冷照人。\n面面荷花供眼界，顿如身不在凡尘。",
        "dynasty": "宋",
        "collection_info": null
    },
    {
        "title": "途中七夕",
        "author": "曹勋",
        "content": "道涂行役费光阴，节物还撩一寸心。\n百尺烟坛上星斗，笑看儿女竞穿针。",
        "dynasty": "宋",
        "collection_info": null
    },
    {
        "title": "秋日有作二首  其一",
        "author": "曹勋",
        "content": "秋暑强如三伏时，午云不动涨炎晖。\n晚来忽作一霎雨，喜有新凉入客衣。",
        "dynasty": "宋",
        "collection_info": null
    },
    {
        "title": "秋日有作二首  其二",
        "author": "曹勋",
        "content": "未有鸦啼露气清，西南残月半规明。\n无言步绕阑干曲，景与老怀空自惊。",
        "dynasty": "宋",
        "collection_info": null
    },
    {
        "title": "丹桂再开对酒",
        "author": "曹勋",
        "content": "丹桂何堪急雨催，清香不肯逐蒿莱。\n却应念我经年待，借得余霞为再开。",
        "dynasty": "宋",
        "collection_info": null
    },
    {
        "title": "浙西刈禾以高竹叉在水田中望之如羣驼",
        "author": "曹勋",
        "content": "浙西纯种晚秋禾，更得明年雨不多。\n且刈且歌丰岁甚，平洋弥望列明驼。",
        "dynasty": "宋",
        "collection_info": null
    },
    {
        "title": "幕中冬至书事",
        "author": "曹勋",
        "content": "书云节物动冠裳，愧我从军乐事妨。\n听得邻家响丝竹，壮怀无处不凄凉。",
        "dynasty": "宋",
        "collection_info": null
    },
    {
        "title": "夜坐偶成",
        "author": "曹勋",
        "content": "雪后清寒砚已冰，地炉火冷拨疏星。\n夜深何物闲相伴，惟有纱笼一点灯。",
        "dynasty": "宋",
        "collection_info": null
    },
    {
        "title": "代简国清老惠梅",
        "author": "曹勋",
        "content": "梅从云坞冷摇春，玉雪浮香不着尘。\n愚谷斩新肯拈出，一时全露法王身。",
        "dynasty": "宋",
        "collection_info": null
    },
    {
        "title": "忆台城之东十里梅",
        "author": "曹勋",
        "content": "东城十里冷云低，照眼传香总是梅。\n冷落京尘谁晤语，关河千里独裴回。",
        "dynasty": "宋",
        "collection_info": null
    },
    {
        "title": "问西湖梅",
        "author": "曹勋",
        "content": "山肋梅花秀色新，不堪寒雨浥清尘。\n故应倒影澄澜碧，湿玉吹香烂熳春。",
        "dynasty": "宋",
        "collection_info": null
    },
    {
        "title": "访印老宿寺中值雪",
        "author": "曹勋",
        "content": "白项鸦儿啼远林，怪来新冷透重衾。\n僮奴窃语若为去，雪满前山数寸深。",
        "dynasty": "宋",
        "collection_info": null
    },
    {
        "title": "与印老同访天封老至夕忘归",
        "author": "曹勋",
        "content": "斜风吹雪冷征衣，来见长眉老阿师。\n为我晓开银色界，笑谈宁復问归期。",
        "dynasty": "宋",
        "collection_info": null
    },
    {
        "title": "光孝病中闻予与印在天封亦冒雪见过",
        "author": "曹勋",
        "content": "老病维摩方丈开，天风破冷舞琼瑰。\n满山皓色作和气，知是道人衝雪来。",
        "dynasty": "宋",
        "collection_info": null
    },
    {
        "title": "代广漕刘元举谢赵相茶二首  其一",
        "author": "曹勋",
        "content": "龙焙黄封锡有功，谨严正味德相同。\n便知钧播无求备，更借扶南两腋风。",
        "dynasty": "宋",
        "collection_info": null
    },
    {
        "title": "代广漕刘元举谢赵相茶二首  其二",
        "author": "曹勋",
        "content": "方珪圆璧贡春前，上相分颁自九天。\n何止芳芗御魑魅，要知红日在斜川。",
        "dynasty": "宋",
        "collection_info": null
    },
    {
        "title": "谢钱处和惠握青瓜",
        "author": "曹勋",
        "content": "暑气侵凌坐起难，忽颁一握满雕盘。\n起尝顿觉烦蒸去，熨齿甘香碧玉寒。",
        "dynasty": "宋",
        "collection_info": null
    },
    {
        "title": "孙倅书尾附二诗  其一",
        "author": "曹勋",
        "content": "已作惊禽不择柯，异乡那復困风波。\n别来莫讶书悽恻，忧患艰难我最多。",
        "dynasty": "宋",
        "collection_info": null
    },
    {
        "title": "孙倅书尾附二诗  其二",
        "author": "曹勋",
        "content": "南徐作别抵闽乡，三见春风换众芳。\n若对旧游知识问，为言羁旅鬓成霜。",
        "dynasty": "宋",
        "collection_info": null
    },
    {
        "title": "小诗遗人谒邑令",
        "author": "曹勋",
        "content": "林生牢落叹萍蓬，词采飘飘甑屡空。\n闻道河阳花满县，欲从大手借春风。",
        "dynasty": "宋",
        "collection_info": null
    },
    {
        "title": "书王应夫题记后",
        "author": "曹勋",
        "content": "每逢佳处见新诗，语妙春红绕万枝。\n我亦欲寻潮揭去，拟求握手话风期。",
        "dynasty": "宋",
        "collection_info": null
    },
    {
        "title": "南园有怀",
        "author": "曹勋",
        "content": "江上春阴一棹闲，湿云遮袖有无间。\n轻莎细雨未归得，且看重重迭迭山。",
        "dynasty": "宋",
        "collection_info": null
    },
    {
        "title": "即事",
        "author": "曹勋",
        "content": "残冬梅玉已全开，明日新阳应候来。\n但喜痴儿欣节物，又闻残酒滴炉灰。",
        "dynasty": "宋",
        "collection_info": null
    },
    {
        "title": "跋仲营子母马二首  其一",
        "author": "曹勋",
        "content": "苜蓿枯时霜雪深，崚嶒瘦骨病侵寻。\n高蹄岂復腾骧意，眵目终存舐犊心。",
        "dynasty": "宋",
        "collection_info": null
    },
    {
        "title": "跋仲营子母马二首  其二",
        "author": "曹勋",
        "content": "老驹虽病气犹雄，垂耳应怜一尾风。\n春草明年沙漠路，奔尘绝足许谁同。",
        "dynasty": "宋",
        "collection_info": null
    },
    {
        "title": "和双溪三首  其一",
        "author": "曹勋",
        "content": "从来野性自由身，正欲山行不乱羣。\n小筑与君今不远，松萝只隔一山云。",
        "dynasty": "宋",
        "collection_info": null
    },
    {
        "title": "和双溪三首  其二",
        "author": "曹勋",
        "content": "戢戢青林万箨龙，满提烦贶嗫嚅翁。\n只宜放出长梢去，抹月披云紫翠中。",
        "dynasty": "宋",
        "collection_info": null
    },
    {
        "title": "和双溪三首  其三",
        "author": "曹勋",
        "content": "欲往双溪积有年，病身须是履晴川。\n梅霏正作侵衣冷，余暖犹思粪火边。",
        "dynasty": "宋",
        "collection_info": null
    },
    {
        "title": "谢双溪见招",
        "author": "曹勋",
        "content": "入夏山中乐有余，梅风淡淡雨疏疏。\n尘劳久欲双溪去，正类饥鹰待一呼。",
        "dynasty": "宋",
        "collection_info": null
    },
    {
        "title": "谢崇上人惠新茶",
        "author": "曹勋",
        "content": "春入闽溪草木香，灵芽一夕一丝长。\n上人自是春风手，分与闲人齿颊芳。",
        "dynasty": "宋",
        "collection_info": null
    },
    {
        "title": "夏日偶成六首  其一",
        "author": "曹勋",
        "content": "梅溽霏微昼景长，竹吹清润着衣裳。\n未妨燕坐连宵雨，且对澄心一炷香。",
        "dynasty": "宋",
        "collection_info": null
    },
    {
        "title": "夏日偶成六首  其二",
        "author": "曹勋",
        "content": "且欣久雨得新晴，水面荷香入座清。\n尽日水塘无一事，夏鶑恰恰啭新声。",
        "dynasty": "宋",
        "collection_info": null
    },
    {
        "title": "夏日偶成六首  其三",
        "author": "曹勋",
        "content": "田田秧稻半青黄，比屋人家煮茧香。\n新绿侵人襟袖爽，满川烟水助清凉。",
        "dynasty": "宋",
        "collection_info": null
    },
    {
        "title": "夏日偶成六首  其四",
        "author": "曹勋",
        "content": "雨湿云容廓太清，池边向晚喜闲行。\n回溪曲港烟波绿，已有荷花照眼明。",
        "dynasty": "宋",
        "collection_info": null
    },
    {
        "title": "夏日偶成六首  其五",
        "author": "曹勋",
        "content": "晴湖捲箔挂窗时，三面山光翠霭低。\n渐放扁舟波浩荡，喜看台榭水东西。",
        "dynasty": "宋",
        "collection_info": null
    },
    {
        "title": "夏日偶成六首  其六",
        "author": "曹勋",
        "content": "雨过梅黄五月天，风林密处渐闻蝉。\n直须破浪销烦暑，一顷波光一棹烟。",
        "dynasty": "宋",
        "collection_info": null
    },
    {
        "title": "天台书事十三首  其一",
        "author": "曹勋",
        "content": "南窗面日北窗寒，终日南窗体甚安。\n向道老来惟倦坐，看销一缕篆烟残。",
        "dynasty": "宋",
        "collection_info": null
    },
    {
        "title": "天台书事十三首  其二",
        "author": "曹勋",
        "content": "老来少睡怕房栊，欲睡还休被屡烘。\n半夜披衣还打坐，耳边听尽两山钟。",
        "dynasty": "宋",
        "collection_info": null
    },
    {
        "title": "天台书事十三首  其三",
        "author": "曹勋",
        "content": "人情人事拨来无，惟有亲知意不疏。\n数幅沓来还一幅，寒温而已作回书。",
        "dynasty": "宋",
        "collection_info": null
    },
    {
        "title": "天台书事十三首  其四",
        "author": "曹勋",
        "content": "连雨催寒黄着苔，纷然枯叶拥闲阶。\n了无春意到梅萼，只有瑞香先腊开。",
        "dynasty": "宋",
        "collection_info": null
    },
    {
        "title": "天台书事十三首  其五",
        "author": "曹勋",
        "content": "清晓鸦啼睡梦间，喜闻飞雪满前山。\n揽衣忙作披衣意，不问轻寒且凭栏。",
        "dynasty": "宋",
        "collection_info": null
    },
    {
        "title": "天台书事十三首  其六",
        "author": "曹勋",
        "content": "小圃都无花木名，只栽松竹养余清。\n时时风向边头过，喜听松声又竹声。",
        "dynasty": "宋",
        "collection_info": null
    },
    {
        "title": "天台书事十三首  其七",
        "author": "曹勋",
        "content": "绿阴侵坐午窗明，几案书繁倦思生。\n喜拆缄题新卷帙，故人惠我见高情。",
        "dynasty": "宋",
        "collection_info": null
    },
    {
        "title": "天台书事十三首  其八",
        "author": "曹勋",
        "content": "终日飞霙下远空，冷回帘幕怯东风。\n瑞香满槛深遮映，怕损亭亭紫锦笼。",
        "dynasty": "宋",
        "collection_info": null
    },
    {
        "title": "天台书事十三首  其九",
        "author": "曹勋",
        "content": "水云深处是吾家，饭有胡麻饮有茶。\n铛裏未能炊一粟，山头学得种三花。",
        "dynasty": "宋",
        "collection_info": null
    },
    {
        "title": "天台书事十三首  其一○",
        "author": "曹勋",
        "content": "云出云归山未静，潮生潮落海非闲。\n岂如此老犹强健，一挂冠裳便掩关。",
        "dynasty": "宋",
        "collection_info": null
    },
    {
        "title": "天台书事十三首  其一一",
        "author": "曹勋",
        "content": "束髮名场历百艰，荷恩早许出清班。\n未能脱迹尘埃外，已爱着身泉石间。",
        "dynasty": "宋",
        "collection_info": null
    },
    {
        "title": "天台书事十三首  其一二",
        "author": "曹勋",
        "content": "香火寻盟欲过门，相迎道地盍先论。\n路从舍北清溪曲，家在县东黄叶村。",
        "dynasty": "宋",
        "collection_info": null
    },
    {
        "title": "天台书事十三首  其一三",
        "author": "曹勋",
        "content": "饭了从容古寺前，杖藜闲倚听清泉。\n因看一则邻僧话，搅却老夫中夜眠。",
        "dynasty": "宋",
        "collection_info": null
    },
    {
        "title": "观马院洗马",
        "author": "曹勋",
        "content": "相靡相踶性不同，金环压辔照晴空。\n晚来洗罢游缰缓，喜听骄嘶岸柳风。",
        "dynasty": "宋",
        "collection_info": null
    },
    {
        "title": "春晚五首  其一",
        "author": "曹勋",
        "content": "春事纷来似到家，恨无仙术驻年华。\n一声雷送晓来雨，百和香凝栏裏花。",
        "dynasty": "宋",
        "collection_info": null
    },
    {
        "title": "春晚五首  其二",
        "author": "曹勋",
        "content": "满城新绿障清尘，景物回环付大钧。\n无奈垂杨千万结，织成幽恨付残春。",
        "dynasty": "宋",
        "collection_info": null
    },
    {
        "title": "春晚五首  其三",
        "author": "曹勋",
        "content": "杨柳密栽烟外缕，丁香娇结雨中愁。\n细推物理何能理，且作东风烂熳游。",
        "dynasty": "宋",
        "collection_info": null
    },
    {
        "title": "春晚五首  其四",
        "author": "曹勋",
        "content": "新荷贴水翠田田，绿满花梢午影圆。\n饭了从容春事静，螭头闲掬水溅溅。",
        "dynasty": "宋",
        "collection_info": null
    },
    {
        "title": "春晚五首  其五",
        "author": "曹勋",
        "content": "春过花飞不可寻，空余新叶翠光深。\n炉香袅袅轩窗静，时有珍禽啭好音。",
        "dynasty": "宋",
        "collection_info": null
    },
    {
        "title": "泛湖次柳洲二首  其一",
        "author": "曹勋",
        "content": "一棹西湖意不阑，解颐风约水云寒。\n瀰瀰细浪篷边去，迭迭青山枕上看。",
        "dynasty": "宋",
        "collection_info": null
    },
    {
        "title": "泛湖次柳洲二首  其二",
        "author": "曹勋",
        "content": "凈舍乘闲一苇航，入门松竹献清凉。\n倚栏澄碧龟鱼乐，照眼荷花风露香。",
        "dynasty": "宋",
        "collection_info": null
    },
    {
        "title": "试笔偶书二首  其一",
        "author": "曹勋",
        "content": "家住天台水石村，四围都是给孤园。\n有时桐柏庵中去，归下层峦夕照昏。",
        "dynasty": "宋",
        "collection_info": null
    },
    {
        "title": "试笔偶书二首  其二",
        "author": "曹勋",
        "content": "道友山间四散居，忽然相会亦旬余。\n直须把盏如村醉，醉后歌欢更自如。",
        "dynasty": "宋",
        "collection_info": null
    },
    {
        "title": "小雨看海棠",
        "author": "曹勋",
        "content": "浣花红绿四回环，何事轻阴作嫩寒。\n应是化工知胜处，海棠宜向雨中看。",
        "dynasty": "宋",
        "collection_info": null
    },
    {
        "title": "雨作二首  其一",
        "author": "曹勋",
        "content": "千峯注雨作微凉，宝殿留阴忽夕阳。\n入夏暄寒曾莫测，雷声犹震碧云傍。",
        "dynasty": "宋",
        "collection_info": null
    },
    {
        "title": "雨作二首  其二",
        "author": "曹勋",
        "content": "倒海倾潮翻白雨，鈎窗捲箔度清风。\n江山一饷惊雷静，已有闲云行碧空。",
        "dynasty": "宋",
        "collection_info": null
    },
    {
        "title": "题应之二扇  其一",
        "author": "曹勋",
        "content": "纺车补网住溪头，草木萧萧隠显秋。\n贾客数声何处橹，水云应却羡渔舟。",
        "dynasty": "宋",
        "collection_info": null
    },
    {
        "title": "题应之二扇  其二",
        "author": "曹勋",
        "content": "一带晴林散晓鸦，山边理棹钓云沙。\n有人策蹇春风裏，应向溪头问酒家。",
        "dynasty": "宋",
        "collection_info": null
    },
    {
        "title": "题幸蜀图",
        "author": "曹勋",
        "content": "曾读开元天宝间，四时风月不教闲。\n常联玉辔游清夜，岂意崎岖蜀道难。",
        "dynasty": "宋",
        "collection_info": null
    },
    {
        "title": "山居杂诗九十首  其一",
        "author": "曹勋",
        "content": "种杏三年实，种桃一载花。\n花实固可乐，为农本桑麻。\n功成不占地，改植常可夸。\n要是农须学，作略自一家。",
        "dynasty": "宋",
        "collection_info": null
    },
    {
        "title": "山居杂诗九十首  其二",
        "author": "曹勋",
        "content": "隔岁种成麦，起麦秧稻田。\n晚禾亦云竟，冬菜碧相连。\n收割不闲手，壠亩无空阡。\n家蓄千指客，始知常有年。",
        "dynasty": "宋",
        "collection_info": null
    },
    {
        "title": "山居杂诗九十首  其三",
        "author": "曹勋",
        "content": "孟夏物物茂，瓜瓠先置架。\n引苗上扶疏，鬚蔓竞缠挂。\n白花亦已出，青实旋造化。\n会喜园枯时，匕筯不增价。",
        "dynasty": "宋",
        "collection_info": null
    },
    {
        "title": "山居杂诗九十首  其四",
        "author": "曹勋",
        "content": "蒸沙以为城，冶铁用作限。\n未伸彼利害，先为己忧患。\n家事席未暖，基址已永叹。\n在德不在险，推类仁者谏。",
        "dynasty": "宋",
        "collection_info": null
    },
    {
        "title": "山居杂诗九十首  其五",
        "author": "曹勋",
        "content": "吾年今七十，非杖或能行。\n食罢散步武，欲与跛鼈争。\n皮裏气不充，骨中髓不生。\n安能勉筋力，笑傲云霞轻。",
        "dynasty": "宋",
        "collection_info": null
    },
    {
        "title": "山居杂诗九十首  其六",
        "author": "曹勋",
        "content": "伏日更酷暑，当午剧炎烈。\n火云凝不动，势欲终岁热。\n天公苏赤子，雨随震霆发。\n一扫回清凉，庭筠助骚屑。",
        "dynasty": "宋",
        "collection_info": null
    },
    {
        "title": "山居杂诗九十首  其七",
        "author": "曹勋",
        "content": "除地台山麓，稍葺五亩宅。\n松竹互偃亚，云山若阡陌。\n子舍念我老，文余躬干役。\n欣欣归来乐，乐岂一朝夕。",
        "dynasty": "宋",
        "collection_info": null
    },
    {
        "title": "山居杂诗九十首  其八",
        "author": "曹勋",
        "content": "墙裏种桃杏，新春亦已花。\n墙外绕扶疏，绿荫皆桑麻。\n今年风雨时，日见田稻嘉。\n长缾泻黄汤，且饷田畯茶。",
        "dynasty": "宋",
        "collection_info": null
    },
    {
        "title": "山居杂诗九十首  其九",
        "author": "曹勋",
        "content": "清晓看田去，乘露衣襟凉。\n已有耘夫出，揖我喜非常。\n为言苗正好，喜颜笑亦长。\n虽有吏在门，视苗端可偿。",
        "dynasty": "宋",
        "collection_info": null
    },
    {
        "title": "山居杂诗九十首  其一○",
        "author": "曹勋",
        "content": "松根有至药，琥珀与茯苓。\n琥珀未易致，茯苓选宜精。\n制与鞠尘细，色如截肪并。\n一一伴朝粥，地黄安可京。",
        "dynasty": "宋",
        "collection_info": null
    },
    {
        "title": "山居杂诗九十首  其一一",
        "author": "曹勋",
        "content": "松色荫人居，松力治人病。\n丹砂含其滋，復可延性命。\n幽居绕苍髯，不畏夏日盛。\n风来听笙竽，便有华胥兴。",
        "dynasty": "宋",
        "collection_info": null
    },
    {
        "title": "山居杂诗九十首  其一二",
        "author": "曹勋",
        "content": "卜居得幽胜，景物无升沉。\n峯峦环郛郭，松竹排园林。\n时时破寂寥，翛翛頼鸣禽。\n于焉自有得，天籁皆余音。",
        "dynasty": "宋",
        "collection_info": null
    },
    {
        "title": "山居杂诗九十首  其一三",
        "author": "曹勋",
        "content": "朅去天台居，邑有万户酒。\n一出尝十家，已觉醉屡肘。\n留连多好事，方圆烦饤鬬。\n约趁黄昏归，不知月挂柳。",
        "dynasty": "宋",
        "collection_info": null
    },
    {
        "title": "山居杂诗九十首  其一四",
        "author": "曹勋",
        "content": "年来心目昏，稍息文字业。\n晓拥台山云，时读修禊帖。\n稚子来捋鬚，幼孙每持镊。\n晚来微雨休，幽径无不涉。",
        "dynasty": "宋",
        "collection_info": null
    },
    {
        "title": "山居杂诗九十首  其一五",
        "author": "曹勋",
        "content": "三伏暑可畏，贫富方共之。\n雨忽兼飘风，凉与清气随。\n一饷涤炎暍，万里失蒸炊。\n大哉天地德，好生常所施。",
        "dynasty": "宋",
        "collection_info": null
    },
    {
        "title": "山居杂诗九十首  其一六",
        "author": "曹勋",
        "content": "七月正流火，晚饭凈剎中。\n稍脱蒸鬰苦，顿觉心境空。\n放意览翠岫，徐行迎好风。\n得来喜不彻，此赐皆天公。",
        "dynasty": "宋",
        "collection_info": null
    },
    {
        "title": "山居杂诗九十首  其一七",
        "author": "曹勋",
        "content": "弃官了无事，饭余心境空。\n清琴或数弄，浊酒时一中。\n人生苦不闲，得闲须从容。\n闭门适吾乐，三籁皆同功。",
        "dynasty": "宋",
        "collection_info": null
    },
    {
        "title": "山居杂诗九十首  其一八",
        "author": "曹勋",
        "content": "今年已断梅，七月雨益大。\n苗虽不厌雨，灌恐有余溉。\n禾梗正柔嫩，水满舞澎湃。\n其间田高低，于焉有畏爱。",
        "dynasty": "宋",
        "collection_info": null
    },
    {
        "title": "山居杂诗九十首  其一九",
        "author": "曹勋",
        "content": "北风忽捲热，山顶云已驰。\n日影未容敛，雨脚俄骤垂。\n一向得凉吹，四山横修眉。\n暄寒本两陆，莫能测密移。",
        "dynasty": "宋",
        "collection_info": null
    },
    {
        "title": "山居杂诗九十首  其二○",
        "author": "曹勋",
        "content": "今岁立秋早，便觉驱探汤。\n虽有正午热，已觉中夜凉。\n麻豆率房角，早禾亦上场。\n吾心喜可知，纪实藏诗章。",
        "dynasty": "宋",
        "collection_info": null
    },
    {
        "title": "山居杂诗九十首  其二一",
        "author": "曹勋",
        "content": "晚家台山下，云水同一乡。\n人事讲邻曲，鸡黍期相当。\n秋风起木杪，凉气吹衣裳。\n东家喜见招，社瓮开新尝。",
        "dynasty": "宋",
        "collection_info": null
    },
    {
        "title": "山居杂诗九十首  其二二",
        "author": "曹勋",
        "content": "道人谈长生，禅子论寂灭。\n二子互出奇，生灭孰判别。\n吾侪守黄卷，生理知犹劣。\n惟当一以贯，无问亦无说。",
        "dynasty": "宋",
        "collection_info": null
    },
    {
        "title": "山居杂诗九十首  其二三",
        "author": "曹勋",
        "content": "前岩有兰若，委径宜细履。\n未能望窣堵，屡復涉清泚。\n路纡疲脚力，僧老识茶味。\n策杖趁栖鸦，斜阳在林际。",
        "dynasty": "宋",
        "collection_info": null
    },
    {
        "title": "山居杂诗九十首  其二四",
        "author": "曹勋",
        "content": "客惠双井芽，千里冒寒暍。\n品格自高胜，香味两奇绝。\n小小猷溪磨，团团掌中月。\n挥肘喜旋之，纷泊看落雪。",
        "dynasty": "宋",
        "collection_info": null
    },
    {
        "title": "山居杂诗九十首  其二五",
        "author": "曹勋",
        "content": "东冈老道友，招我阅子孙。\n大儿教以孝，小儿抚以温。\n举觞意未畅，已復月挂昏。\n兴言还吾庐，更待它日论。",
        "dynasty": "宋",
        "collection_info": null
    },
    {
        "title": "山居杂诗九十首  其二六",
        "author": "曹勋",
        "content": "真隠古招提，长林如磔猬。\n虽有羣山峰，所欠一支水。\n草木乏秀润，岩窦燥肌理。\n安能借僧锡，卓处泉涌沸。",
        "dynasty": "宋",
        "collection_info": null
    },
    {
        "title": "山居杂诗九十首  其二七",
        "author": "曹勋",
        "content": "士不远千里，访我村落中。\n话旧语益密，论交颜不红。\n酒炙乏供给，近制相延容。\n白饭与青刍，且饷馿与僮。",
        "dynasty": "宋",
        "collection_info": null
    },
    {
        "title": "山居杂诗九十首  其二八",
        "author": "曹勋",
        "content": "栽竹勿傍墙，种蕉莫近砌。\n顷之根蔓延，寖乃坏阶戺。\n扶疏宛成趣，茂密相映蔽。\n操刀时遣獠，洗削去蓊翳。",
        "dynasty": "宋",
        "collection_info": null
    },
    {
        "title": "山居杂诗九十首  其二九",
        "author": "曹勋",
        "content": "朝来天无风，秋旸剧炎锐。\n当年屏翳动，松竹发清吹。\n风岂怜我老，飘萧翔异气。\n泠然濯烦襟，苏息殆天意。",
        "dynasty": "宋",
        "collection_info": null
    },
    {
        "title": "山居杂诗九十首  其三○",
        "author": "曹勋",
        "content": "平生文字饮，真积力已久。\n温故忽若醉，卯饮不待酒。\n昏然亟步武，快哉绕衡陋。\n水阔夕阳红，雨余羣山秀。",
        "dynasty": "宋",
        "collection_info": null
    },
    {
        "title": "山居杂诗九十首  其三一",
        "author": "曹勋",
        "content": "闲时谒坟山，小筑真隠麓。\n怪来少清景，颇似阙修竹。\n荷锄斸云烟，移种扶疏绿。\n亭亭纔数根，一扫羣朴樕。",
        "dynasty": "宋",
        "collection_info": null
    },
    {
        "title": "山居杂诗九十首  其三二",
        "author": "曹勋",
        "content": "闽浙风土异，九日未见菊。\n丰枝閟秀色，细蓓凄已绿。\n当樽折野蘂，气味亦枨触。\n讵知三径中，采采不一足。",
        "dynasty": "宋",
        "collection_info": null
    },
    {
        "title": "山居杂诗九十首  其三三",
        "author": "曹勋",
        "content": "人惠九皋禽，应节每对舞。\n絷彼云汉心，成我闲静趣。\n六翮不忍剪，深径任翔翥。\n一举遨天风，应到逍遥处。",
        "dynasty": "宋",
        "collection_info": null
    },
    {
        "title": "山居杂诗九十首  其三四",
        "author": "曹勋",
        "content": "流泉堕石壁，清韵传幽林。\n讵知水石韵，可契琴筑音。\n支筇听之久，凉风吹衣襟。\n更待月下来，同我清夜吟。",
        "dynasty": "宋",
        "collection_info": null
    },
    {
        "title": "山居杂诗九十首  其三五",
        "author": "曹勋",
        "content": "画工作江梅，粉绘良自夸。\n吾侪晕澹墨，一枝纔数花。\n风情意自足，横斜不可加。\n须知自古来，画家须诗家。",
        "dynasty": "宋",
        "collection_info": null
    },
    {
        "title": "山居杂诗九十首  其三六",
        "author": "曹勋",
        "content": "露蜂缀林薄，土蜂翔户内。\n飞绕旬日閒，穿穴皆其类。\n众声互起息，鬨然自阛阓。\n螫幼成肿毒，居闲视其未。",
        "dynasty": "宋",
        "collection_info": null
    },
    {
        "title": "山居杂诗九十首  其三七",
        "author": "曹勋",
        "content": "忆君远亦去，泉响堑每度。\n一笑成真乐，此乐固难屡。\n村闲桑柘秋，川阔牛羊暮。\n归顾紫领巾，媿我方学圃。",
        "dynasty": "宋",
        "collection_info": null
    },
    {
        "title": "山居杂诗九十首  其三八",
        "author": "曹勋",
        "content": "英石多斧凿，司石殊怯脆。\n拳然太湖出，始有岩壑意。\n弹窝数峰绿，欲与仇池对。\n永念灵壁巧，嵌空劳梦寐。",
        "dynasty": "宋",
        "collection_info": null
    },
    {
        "title": "山居杂诗九十首  其三九",
        "author": "曹勋",
        "content": "休官伏畎亩，农事未历览。\n年丰则知喜，岁歉颇不鉴。\n螟蜮则曰蠖，不实乃名冇。\n生民惰与勤，天灾未尝滥。",
        "dynasty": "宋",
        "collection_info": null
    },
    {
        "title": "山居杂诗九十首  其四○",
        "author": "曹勋",
        "content": "偶读禅门礼，老赜存清规。\n鱼鼓钟磬间，细行兼威仪。\n能居三板头，可当一住持。\n破衲受用薄，后来有不知。",
        "dynasty": "宋",
        "collection_info": null
    },
    {
        "title": "山居杂诗九十首  其四一",
        "author": "曹勋",
        "content": "瑞香本庐阜，瑞昌最为冠。\n以此得瑞名，昧者强臆断。\n种法避寒暑，锦笼不足纂。\n欲披紫云裘，时分建溪椀。",
        "dynasty": "宋",
        "collection_info": null
    },
    {
        "title": "山居杂诗九十首  其四二",
        "author": "曹勋",
        "content": "天地有大德，好生洽民心。\n炎云涨毒暑，此风散重阴。\n欲驱冞旬热，忽作三日霖。\n人物荷造化，喜归田亩深。",
        "dynasty": "宋",
        "collection_info": null
    },
    {
        "title": "山居杂诗九十首  其四三",
        "author": "曹勋",
        "content": "顷职古器事，三代考纤悉。\n闳异必夏商，形模且朴质。\n其间盛款识，鼓文俨周室。\n固知文武隆，牧敦当第一。",
        "dynasty": "宋",
        "collection_info": null
    },
    {
        "title": "山居杂诗九十首  其四四",
        "author": "曹勋",
        "content": "蒲桃天下冠，太原与全邠。\n邠故近西凉，种植纷士民。\n岂但马乳堆，殆若荔子春。\n为膏为酒醴，香味有此珍。",
        "dynasty": "宋",
        "collection_info": null
    },
    {
        "title": "山居杂诗九十首  其四五",
        "author": "曹勋",
        "content": "调羹商相业，粉额汉宫粧。\n寄远与却月，六朝用弥彰。\n犯寒清而洁，骚经何独忘。\n抚卷怀灵均，灵均亦沉湘。",
        "dynasty": "宋",
        "collection_info": null
    },
    {
        "title": "山居杂诗九十首  其四六",
        "author": "曹勋",
        "content": "盖屋不在华，所欲庇风雨。\n种花品无繁，四时看开处。\n指喻多非约，日涉乃成趣。\n吾年能几日，景物亦漫与。",
        "dynasty": "宋",
        "collection_info": null
    },
    {
        "title": "山居杂诗九十首  其四七",
        "author": "曹勋",
        "content": "海棠盛西蜀，豪压春风涂。\n三月浣花溪，游人鄙金珠。\n少陵时居瀼，诗史切太虚。\n独不被品藻，此理端何如。",
        "dynasty": "宋",
        "collection_info": null
    },
    {
        "title": "山居杂诗九十首  其四八",
        "author": "曹勋",
        "content": "道德五千言，屡读殊隠奥。\n颇能分句法，已自到微妙。\n治国与修身，篇篇言上道。\n讲解七十家，识者自知要。",
        "dynasty": "宋",
        "collection_info": null
    },
    {
        "title": "山居杂诗九十首  其四九",
        "author": "曹勋",
        "content": "僧相同剃除，其门则异窦。\n律仪尚讲论，枯禅则乌有。\n悟去此大魁，穷说则学究。\n与语判此科，是非免纷糅。",
        "dynasty": "宋",
        "collection_info": null
    },
    {
        "title": "山居杂诗九十首  其五○",
        "author": "曹勋",
        "content": "闲居养僮仆，衣食必鲜美。\n小则爱睡眠，大者趋博戏。\n不然言疾病，莫能承付委。\n长须与赤脚，昔人诚有理。",
        "dynasty": "宋",
        "collection_info": null
    },
    {
        "title": "山居杂诗九十首  其五一",
        "author": "曹勋",
        "content": "莫怪游春频，只被老逼身。\n念此乐天语，诚哉辞甚真。\n遵行我不倦，治具汝勿嗔。\n持炬接迎我，村醉欹冠巾。",
        "dynasty": "宋",
        "collection_info": null
    },
    {
        "title": "山居杂诗九十首  其五二",
        "author": "曹勋",
        "content": "三春羣卉盛，在花茂与残。\n好花正秾丽，不作十日看。\n蓓嫩便须赏，开时惟可叹。\n继自喜新绿，吾心常并观。",
        "dynasty": "宋",
        "collection_info": null
    },
    {
        "title": "山居杂诗九十首  其五三",
        "author": "曹勋",
        "content": "熅室宿火销，缊袍良独暖。\n病身怯夜永，老怀苦昼短。\n栖鸟惊檐头，朝日上窗眼。\n未问粥面花，地黄酒须满。",
        "dynasty": "宋",
        "collection_info": null
    },
    {
        "title": "山居杂诗九十首  其五四",
        "author": "曹勋",
        "content": "侵晨盥栉起，爽气随凉飈。\n曳杖踏露草，不觉路已遥。\n水清出沙嘴，烟白横山腰。\n致爽列羣岫，不待西山招。",
        "dynasty": "宋",
        "collection_info": null
    },
    {
        "title": "山居杂诗九十首  其五五",
        "author": "曹勋",
        "content": "从昔漫浪心，家居意不适。\n晨朝香火余，饭了办游历。\n或访僧掇斋，或隠者对奕。\n归来任侵灯，龙吟喷霜笛。",
        "dynasty": "宋",
        "collection_info": null
    },
    {
        "title": "山居杂诗九十首  其五六",
        "author": "曹勋",
        "content": "前村有经社，香火讯屡通。\n携朋闲步往，老人颜有童。\n一杯苦涩茗，满塘蒲稗风。\n笑顾纸上佛，何时供渠侬。",
        "dynasty": "宋",
        "collection_info": null
    },
    {
        "title": "山居杂诗九十首  其五七",
        "author": "曹勋",
        "content": "平生不能棋，遇棋亦輙喜。\n从来号万户，知生不救死。\n多见国手说，得先乃妙理。\n更有末后着，此着知者几。",
        "dynasty": "宋",
        "collection_info": null
    },
    {
        "title": "山居杂诗九十首  其五八",
        "author": "曹勋",
        "content": "不持月三长，不奉八关戒。\n久素则生疾，多肉亦思菜。\n齿决今莫遂，啜汁老所快。\n终当屏去荤，居山得自在。",
        "dynasty": "宋",
        "collection_info": null
    },
    {
        "title": "山居杂诗九十首  其五九",
        "author": "曹勋",
        "content": "江海吹天风，飞舞散千壠。\n横斜任所适，光丽世非种。\n险秽已平治，屋背欲汹涌。\n年丰此兆之，有秋高可拱。",
        "dynasty": "宋",
        "collection_info": null
    },
    {
        "title": "山居杂诗九十首  其六○",
        "author": "曹勋",
        "content": "旬日扣玉京，所见如夙昔。\n红云隠碧洞，清溪映白石。\n临流坐且久，浩气洞胸臆。\n溪深竟难涉，踟蹰抚苍壁。",
        "dynasty": "宋",
        "collection_info": null
    },
    {
        "title": "山居杂诗九十首  其六一",
        "author": "曹勋",
        "content": "古铁如鈎戟，岁久钢断绽。\n久为土气蚀，皆成豌豆𤂳。\n铢两每不多，积之可精炼。\n为剑或为刀，花宾劣于滇。",
        "dynasty": "宋",
        "collection_info": null
    },
    {
        "title": "山居杂诗九十首  其六二",
        "author": "曹勋",
        "content": "平昔喜鳌举，未易自摧堕。\n功名邂逅来，求则成大过。\n壮年不艰苦，老即困寒饿。\n消长理或然，要知非力可。",
        "dynasty": "宋",
        "collection_info": null
    },
    {
        "title": "山居杂诗九十首  其六三",
        "author": "曹勋",
        "content": "造化致有生，旋亦致凋瘁。\n草木方薿薿，枝叶忽靡靡。\n初发白雨涤，接以赤日炽。\n末为飈风吹，从是即委翳。",
        "dynasty": "宋",
        "collection_info": null
    },
    {
        "title": "山居杂诗九十首  其六四",
        "author": "曹勋",
        "content": "早年困胡虏，惊痛失方寸。\n居常虽勉勉，临事輙闷闷。\n作字每误墨，裁诗或失韵。\n老来疾益侵，薾然谁可论。",
        "dynasty": "宋",
        "collection_info": null
    },
    {
        "title": "山居杂诗九十首  其六五",
        "author": "曹勋",
        "content": "半夜秋风高，便觉残暑退。\n一凉精神醒，终夕枕簟媿。\n我老念病役，生病为形赘。\n永怀忘形友，寒暑孰能累。",
        "dynasty": "宋",
        "collection_info": null
    },
    {
        "title": "山居杂诗九十首  其六六",
        "author": "曹勋",
        "content": "鸡冠与凤仙，早种近阶砌。\n夏秋无花时，类能作幽致。\n鸡色惟青紫，凤蘂杂红翠。\n来年不待种，罅隙自苗裔。",
        "dynasty": "宋",
        "collection_info": null
    },
    {
        "title": "山居杂诗九十首  其六七",
        "author": "曹勋",
        "content": "台山邑万户，户以酒为天。\n不惮甑生尘，所愿酒如泉。\n多疾自曲糵，致夭非天年。\n因思禁酒法，积粟民沛然。",
        "dynasty": "宋",
        "collection_info": null
    },
    {
        "title": "山居杂诗九十首  其六八",
        "author": "曹勋",
        "content": "万花烘天容，粉色腾云气。\n花云覆台榭，疑若天亦醉。\n杯盘多欢赏，供帐亦明丽。\n游人侵宵归，风雨恐踵至。",
        "dynasty": "宋",
        "collection_info": null
    },
    {
        "title": "山居杂诗九十首  其六九",
        "author": "曹勋",
        "content": "赤城玉京天，冠简奉香火。\n一旦僧有之，道容易佛坐。\n忽为道復得，瞿昙加巾裹。\n屡改神不闻，二家自人我。",
        "dynasty": "宋",
        "collection_info": null
    },
    {
        "title": "山居杂诗九十首  其七○",
        "author": "曹勋",
        "content": "先生义皇上，与物同逶迤。\n道伴杂然至，闲情示之希。\n蒲团茶味足，明窗情话迟。\n一室多入静，相见亦何时。",
        "dynasty": "宋",
        "collection_info": null
    },
    {
        "title": "山居杂诗九十首  其七一",
        "author": "曹勋",
        "content": "莳松须残腊，栽花宜早春。\n移竹日随月，种麻月及辰。\n旺方八卦定，农诗七月陈。\n物性无不然，农业宜斤斤。",
        "dynasty": "宋",
        "collection_info": null
    },
    {
        "title": "山居杂诗九十首  其七二",
        "author": "曹勋",
        "content": "山间气候晚，初冬菊英回。\n定俟开炉集，始送泛菊杯。\n渐列众色异，不殊东篱栽。\n冷雨与寒烟，深惜易尘埃。",
        "dynasty": "宋",
        "collection_info": null
    },
    {
        "title": "山居杂诗九十首  其七三",
        "author": "曹勋",
        "content": "台山穴三兽，樵者不得薪。\n忽是食人虎，便有射虎人。\n善恶必对待，祸福常相邻。\n冞月寝三皮，居山聊一欣。",
        "dynasty": "宋",
        "collection_info": null
    },
    {
        "title": "山居杂诗九十首  其七四",
        "author": "曹勋",
        "content": "春雨要如膏，发生物已拆。\n霢霂则易耨，浸渍乃损麦。\n连旬不见日，过社麻亦阨。\n再拜祈开晴，民食庶可得。",
        "dynasty": "宋",
        "collection_info": null
    },
    {
        "title": "山居杂诗九十首  其七五",
        "author": "曹勋",
        "content": "蓬荜久不居，乍归欣故情。\n落叶聚蛛网，残莎闹蛩声。\n迹与朝市远，梦随风月清。\n从此眠食间，萧散安余生。",
        "dynasty": "宋",
        "collection_info": null
    },
    {
        "title": "山居杂诗九十首  其七六",
        "author": "曹勋",
        "content": "八月河汉近，凉蟾辉太清。\n窗户纱已薄，草木风有声。\n所喜暑云退，不惮岁徂征。\n招客对晚色，酒与月同倾。",
        "dynasty": "宋",
        "collection_info": null
    },
    {
        "title": "山居杂诗九十首  其七七",
        "author": "曹勋",
        "content": "村落闢幽居，深静颇得趣。\n白云栖檐栋，岚光照窗户。\n往还得隠逸，谈笑皆旧故。\n不畏归路遥，家家响机杼。",
        "dynasty": "宋",
        "collection_info": null
    },
    {
        "title": "山居杂诗九十首  其七八",
        "author": "曹勋",
        "content": "手种亭下松，偃盖出云外。\n攀条喜修干，为我发清吹。\n晓庭风瑟缩，夜月金锁碎。\n种久方来归，对之颜有愧。",
        "dynasty": "宋",
        "collection_info": null
    },
    {
        "title": "山居杂诗九十首  其七九",
        "author": "曹勋",
        "content": "寓居溪阴剎，未暇理归棹。\n遮眼阙文史，借书得探讨。\n卷舒白虎通，涵泳青龙钞。\n贤哉绝世书，欣然慰幽抱。",
        "dynasty": "宋",
        "collection_info": null
    },
    {
        "title": "山居杂诗九十首  其八○",
        "author": "曹勋",
        "content": "吾年已七十，眠早起不宴。\n倦甚就宵枕，卧久思永旦。\n虽无文字劳，渐绝人事叹。\n收其放心尔，戒得尤所赞。",
        "dynasty": "宋",
        "collection_info": null
    },
    {
        "title": "山居杂诗九十首  其八一",
        "author": "曹勋",
        "content": "得闲一何乐，佳处先徜徉。\n每扣隠逸士，屡过清静坊。\n地僻干戈远，年丰禾稻香。\n访我亦何所，南涧与东冈。",
        "dynasty": "宋",
        "collection_info": null
    },
    {
        "title": "山居杂诗九十首  其八二",
        "author": "曹勋",
        "content": "架屋集匠氏，斲石最可恤。\n相石千仞端，壍山方得出。\n疲形困辇置，巧磓较丝忽。\n所直等众人，人可不择术。",
        "dynasty": "宋",
        "collection_info": null
    },
    {
        "title": "山居杂诗九十首  其八三",
        "author": "曹勋",
        "content": "陈梨甘若饴，雪梨脆而水。\n二物浙左右，大颗擅甘脆。\n秋热兼宿酒，啖之手不置。\n虽非凤浊鹅，惠予亦多矣。",
        "dynasty": "宋",
        "collection_info": null
    },
    {
        "title": "山居杂诗九十首  其八四",
        "author": "曹勋",
        "content": "台蕈甘擅名，油葱芼枯腊。\n及居台山下，生致出岩隙。\n丁头形磷磷，鸡股香羃羃。\n清对云水客，荤素得共食。",
        "dynasty": "宋",
        "collection_info": null
    },
    {
        "title": "山居杂诗九十首  其八五",
        "author": "曹勋",
        "content": "休退居远邑，顿喜人事疏。\n饭箩自不足，日记无可书。\n惟对楮先生，復接松大夫。\n溪友留白鱼，鼾睡惊长须。",
        "dynasty": "宋",
        "collection_info": null
    },
    {
        "title": "山居杂诗九十首  其八六",
        "author": "曹勋",
        "content": "晨粥山中行，落叶响步武。\n委曲访隠逸，清谈销百虑。\n老汤瀹苦茗，宿火煨山芋。\n却照夕阳归，家人不知处。",
        "dynasty": "宋",
        "collection_info": null
    },
    {
        "title": "山居杂诗九十首  其八七",
        "author": "曹勋",
        "content": "初意得闲适，处处期登临。\n岂谓病见拘，未能摅灵衿。\n小滞广莫愿，恐辜云水心。\n强半人事尔，无令成侵寻。",
        "dynasty": "宋",
        "collection_info": null
    },
    {
        "title": "山居杂诗九十首  其八八",
        "author": "曹勋",
        "content": "临老看草圣，作字意少快。\n居然落笔际，点画反留碍。\n早意亦易事，怀抱殊不介。\n兹来每把玩，徒復一叹慨。",
        "dynasty": "宋",
        "collection_info": null
    },
    {
        "title": "山居杂诗九十首  其八九",
        "author": "曹勋",
        "content": "岁华念将晚，寒色惨中抱。\n昔年困虀盐，拨灰吟苦调。\n老来适其适，所乐在燕笑。\n招宾共一醉，围炉不妨小。",
        "dynasty": "宋",
        "collection_info": null
    },
    {
        "title": "山居杂诗九十首  其九○",
        "author": "曹勋",
        "content": "北风号枯桑，浓寒坚夜冻。\n关河鸟过少，雪意晓来重。\n陌上未霑尘，山中已成壠。\n雝雝南去雁，袖手徒目送。",
        "dynasty": "宋",
        "collection_info": null
    },
    {
        "title": "山居杂诗九十首  其一",
        "author": "曹勋",
        "content": "我生不侥福，始终躬纯臣。\n虽更齐楚僞，常障西风尘。\n耳顺早引年，挂冠踰八春。\n甘与田畯游，遂予胸次真。",
        "dynasty": "宋",
        "collection_info": null
    },
    {
        "title": "山居杂诗九十首  其二",
        "author": "曹勋",
        "content": "农人作田务，耘者最辛苦。\n肘膝伏泥涂，拔莠连茹取。\n所拔随已多，悉酿所伏处。\n惟冀禾稻肥，岂问正炎暑。",
        "dynasty": "宋",
        "collection_info": null
    },
    {
        "title": "山居杂诗九十首  其三",
        "author": "曹勋",
        "content": "地水与火风，四大各一性。\n和合乃养形，损增则成病。\n圆觉着于品，岐伯峻其证。\n君子知其言，穷理宜至命。",
        "dynasty": "宋",
        "collection_info": null
    },
    {
        "title": "山居杂诗九十首  其四",
        "author": "曹勋",
        "content": "山中四序景，巧供晨夕间。\n茶瓯不少辍，诗魔常畏闲。\n生计付风雨，年华寄毛颜。\n支筇正独立，栖禽相与还。",
        "dynasty": "宋",
        "collection_info": null
    },
    {
        "title": "山居杂诗九十首  其五",
        "author": "曹勋",
        "content": "归为田舍翁，不作无復理。\n耕凿顷亩地，远近先视水。\n沟塍欲利达，农具无委靡。\n高田下田事，得马失马尔。",
        "dynasty": "宋",
        "collection_info": null
    },
    {
        "title": "山居杂诗九十首  其六",
        "author": "曹勋",
        "content": "小圃艺花竹，春末已繁秀。\n土脉得锄斸，枝叶易秀茂。\n久以告老病，未免闭圭窦。\n相忘无芥蒂，一二约亲旧。",
        "dynasty": "宋",
        "collection_info": null
    },
    {
        "title": "山居杂诗九十首  其七",
        "author": "曹勋",
        "content": "古斗喜妙供，溪荪种匀抽。\n蘸水浮翠猬，络石骈栗皱。\n薿薿巧凝绿，梢梢眇含秋。\n相对几案间，萧然无与俦。",
        "dynasty": "宋",
        "collection_info": null
    },
    {
        "title": "山居杂诗九十首  其八",
        "author": "曹勋",
        "content": "闲裏心情拙，还知兴自嘉。\n饥鸦时立槛，野蝶自寻花。\n客至聊从容，僧来不厌茶。\n晚烟时竚立，列岫映余霞。",
        "dynasty": "宋",
        "collection_info": null
    },
    {
        "title": "山居杂诗九十首  其九",
        "author": "曹勋",
        "content": "人生行乐尔，行乐则心闲。\n心既无所用，和气滋容颜。\n卫生有此妙，余事皆可删。\n若益兼忘理，敢告知识间。",
        "dynasty": "宋",
        "collection_info": null
    },
    {
        "title": "山居杂诗九十首  其一○",
        "author": "曹勋",
        "content": "招客图客欢，不图能病客。\n既醉失匕筯，吐茵堕巾帻。\n何堪款曲意，贻念风月夕。\n拂旦往问讯，惭恨见颜色。",
        "dynasty": "宋",
        "collection_info": null
    },
    {
        "title": "山居杂诗九十首  其一一",
        "author": "曹勋",
        "content": "春雪翳重霄，寒雨连日夜。\n不辍兽炭炽，甚恐庭花谢。\n疏帘莫御冷，炉焚屡成灺。\n寒食数日间，春事求诸野。",
        "dynasty": "宋",
        "collection_info": null
    },
    {
        "title": "山居杂诗九十首  其一二",
        "author": "曹勋",
        "content": "吾年踰七十，真欲愿春迟。\n岂谓上元过，适丁多雨时。\n韶华荏苒半，清明旦夕期。\n流鶑与蜂蝶，冷落殊未知。",
        "dynasty": "宋",
        "collection_info": null
    },
    {
        "title": "山居杂诗九十首  其一三",
        "author": "曹勋",
        "content": "客寄辇毂下，驰心田亩间。\n君恩重山岳，臣节殊安闲。\n虽幸米盐足，其如尘土颜。\n终负告归罪，判然诚独难。",
        "dynasty": "宋",
        "collection_info": null
    },
    {
        "title": "山居杂诗九十首  其一四",
        "author": "曹勋",
        "content": "老去情怀懒，翛然只此翁。\n闲窗千里月，修竹一帘风。\n事与孤鸿远，心将止水同。\n故人如问讯，痴坐正观空。",
        "dynasty": "宋",
        "collection_info": null
    },
    {
        "title": "山居杂诗九十首  其一五",
        "author": "曹勋",
        "content": "寂历秋风晚，闲庭落叶深。\n天高晴日澹，山浄暮烟沉。\n疾病无时已，年华有底侵。\n两行南去雁，一片北归心。",
        "dynasty": "宋",
        "collection_info": null
    },
    {
        "title": "山居杂诗九十首  其一六",
        "author": "曹勋",
        "content": "北归了无日，先垄扫何时。\n愁与燕鸿远，心同楚客悲。\n寒蝉咽败柳，幽鹭来清池。\n谁与话旧事，泪藓空在衣。",
        "dynasty": "宋",
        "collection_info": null
    },
    {
        "title": "山居杂诗九十首  其一七",
        "author": "曹勋",
        "content": "连日山村雨，牛羊都在栏。\n低田渍积水，卧穗铺新寒。\n气逼琴丝润，香传岩桂丹。\n天光惜壠亩，应放月团团。",
        "dynasty": "宋",
        "collection_info": null
    },
    {
        "title": "山居杂诗九十首  其一八",
        "author": "曹勋",
        "content": "秋色遂将半，游云时淡浓。\n水光影䆉䅉，秀色增芙蓉。\n斸地种三径，鈎窗来五峰。\n新晴何以卜，一意听晨钟。",
        "dynasty": "宋",
        "collection_info": null
    },
    {
        "title": "山居杂诗九十首  其一九",
        "author": "曹勋",
        "content": "冷趁西风便，云趋南国深。\n相舂闻野唱，漂絮击溪砧。\n小立迟残照，闲愁倦寸心。\n新亭有耆旧，应共惜花阴。",
        "dynasty": "宋",
        "collection_info": null
    },
    {
        "title": "山居杂诗九十首  其二○",
        "author": "曹勋",
        "content": "白日忽若暮，北风天正寒。\n浓阴欲酿雪，云侣商量间。\n羣儿竞喜跃，婢子争仰看。\n命席拨瓮碧，取醉期尽欢。",
        "dynasty": "宋",
        "collection_info": null
    },
    {
        "title": "山居杂诗九十首  其二一",
        "author": "曹勋",
        "content": "凄风入林薄，旵日升山迟。\n槿花落因雨，菊英开映篱。\n身老每倦客，目昏犹喜诗。\n所欣水云念，得赴猿鹤期。",
        "dynasty": "宋",
        "collection_info": null
    },
    {
        "title": "山居杂诗九十首  其二二",
        "author": "曹勋",
        "content": "晨起冒清露，笋舆出城闉。\n原野回旧色，花柳摇新春。\n眷言山林性，常与鱼鸟邻。\n怡然适襟抱，自谓羲皇民。",
        "dynasty": "宋",
        "collection_info": null
    },
    {
        "title": "山居杂诗九十首  其二三",
        "author": "曹勋",
        "content": "我本汝颍士，老隠天台山。\n一瓢顾粗足，三谒无厚颜。\n身与樵牧远，居眇林壑间。\n不为物事役，常对风日闲。",
        "dynasty": "宋",
        "collection_info": null
    },
    {
        "title": "山居杂诗九十首  其二四",
        "author": "曹勋",
        "content": "平生江海性，俗冗不到眼。\n偶然牵禄养，遂復事篇简。\n所愧道益远，所喜性习懒。\n末路终此惠，尤得养樗散。",
        "dynasty": "宋",
        "collection_info": null
    },
    {
        "title": "山居杂诗九十首  其二五",
        "author": "曹勋",
        "content": "梢梢岸上柳，粼粼岸下波。\n晴云羃远岫，东风扇微和。\n去冬有耕植，连春无干戈。\n田畯知此意，种秫应更多。",
        "dynasty": "宋",
        "collection_info": null
    },
    {
        "title": "山居杂诗九十首  其二六",
        "author": "曹勋",
        "content": "高原收菽麦，下田插禾秧。\n田头与地尾，一一意所量。\n躬耕辨好怯，择种均丰荒。\n所以终岁间，食米不及糠。",
        "dynasty": "宋",
        "collection_info": null
    },
    {
        "title": "山居杂诗九十首  其二七",
        "author": "曹勋",
        "content": "大麦未救饥，小麦渐擢芒。\n此时农夫嘆，政阻接青黄。\n多畏频雨泽，只欲暄晴光。\n农安吾亦安，朝夕祈苍苍。",
        "dynasty": "宋",
        "collection_info": null
    },
    {
        "title": "山居杂诗九十首  其二八",
        "author": "曹勋",
        "content": "堂堂春将去，好花如款留。\n荼䕷蔓层雪，芍药欹重楼。\n金沙插架富，蕙香转林幽。\n我欲助送之，飞絮漫天愁。",
        "dynasty": "宋",
        "collection_info": null
    },
    {
        "title": "山居杂诗九十首  其二九",
        "author": "曹勋",
        "content": "晓来浩露出，细履欣悠然。\n壠麦漾轻浪，芳草迷平川。\n无边绿成幄，团飞柳皆绵。\n老翁指谓我，渐熟高低田。",
        "dynasty": "宋",
        "collection_info": null
    },
    {
        "title": "山居杂诗九十首  其三○",
        "author": "曹勋",
        "content": "西山隠道室，山光锁葱蒨。\n松竹意可揖，芳润欲入馔。\n扳携一二友，香火共昏旦。\n天台坐忘身，笑领吾所眷。",
        "dynasty": "宋",
        "collection_info": null
    },
    {
        "title": "山居杂诗九十首  其三一",
        "author": "曹勋",
        "content": "日铸得新茗，色味建水空。\n未论七碗足，先借两腋风。\n烹在击拂外，香泛齿颊中。\n若论破睡魔，自可书元功。",
        "dynasty": "宋",
        "collection_info": null
    },
    {
        "title": "山居杂诗九十首  其三二",
        "author": "曹勋",
        "content": "行都老故旧，见赠新历日。\n快哉得过目，蘧然若有失。\n已病嗟再岁，渐老念弱质。\n叹余落麈尾，非言付摇膝。",
        "dynasty": "宋",
        "collection_info": null
    },
    {
        "title": "山居杂诗九十首  其三三",
        "author": "曹勋",
        "content": "冰壶冻欲裂，霜风凌雪屋。\n牛斗搅夕眠，缾笙不成曲。\n平生湖海心，弗受车辕促。\n晨兴且探梅，不惮肌生粟。",
        "dynasty": "宋",
        "collection_info": null
    },
    {
        "title": "山居杂诗九十首  其三四",
        "author": "曹勋",
        "content": "闲中每自得，闲意非陆沉。\n蚁穴漫说梦，鸥盟谁更寻。\n一年记好处，万缘随夙心。\n即以洗其劳，清月升层林。",
        "dynasty": "宋",
        "collection_info": null
    },
    {
        "title": "山居杂诗九十首  其三五",
        "author": "曹勋",
        "content": "幽居岁屡换，豪举欲谁作。\n闲情寡赋咏，旧句漫笔削。\n草茅晦小隠，笋蕨供大嚼。\n不时有佳处，悠然动春酌。",
        "dynasty": "宋",
        "collection_info": null
    },
    {
        "title": "山居杂诗九十首  其三六",
        "author": "曹勋",
        "content": "尘境得闲适，尘事从如麻。\n且发蟹眼汤，一试鹰爪芽。\n萧萧衲帔冷，泠泠心境嘉。\n坐久若为侣，清月上梅花。",
        "dynasty": "宋",
        "collection_info": null
    },
    {
        "title": "山居杂诗九十首  其三七",
        "author": "曹勋",
        "content": "小庵筑桐柏，宛在艮山位。\n数峯直远目，一水绕右地。\n门径连主山，松篁接空翠。\n贵客下北阙，喜话卜邻计。",
        "dynasty": "宋",
        "collection_info": null
    },
    {
        "title": "山居杂诗九十首  其三八",
        "author": "曹勋",
        "content": "平生有知旧，相望顿以疏。\n卧念十日雨，谁寄一行书。\n景已来白雁，诗漫如黄初。\n不忘剡溪棹，且策雪中馿。",
        "dynasty": "宋",
        "collection_info": null
    },
    {
        "title": "山居杂诗九十首  其三九",
        "author": "曹勋",
        "content": "下邑常寂寞，细履寒溪头。\n鱼鰕腥断岸，橘柚明晚秋。\n山色俨晴碧，溪光泛澄流。\n相思故人远，应过回雁洲。",
        "dynasty": "宋",
        "collection_info": null
    },
    {
        "title": "山居杂诗九十首  其四○",
        "author": "曹勋",
        "content": "秋色不胜悲，浓霜寒入衣。\n蔬畦倦小摘，茅檐曝晴晖。\n人去歌酒歇，雁来音信稀。\n好客招不来，枫叶伴愁飞。",
        "dynasty": "宋",
        "collection_info": null
    },
    {
        "title": "山居杂诗九十首  其四一",
        "author": "曹勋",
        "content": "雨急怨春晚，花残独稔香。\n燕巢方稳密，蝶翅觉凄凉。\n引睡漫支枕，销闲时炷香。\n新晴故晚照，芳草留斜阳。",
        "dynasty": "宋",
        "collection_info": null
    },
    {
        "title": "山居杂诗九十首  其四二",
        "author": "曹勋",
        "content": "骎骎随日老，宁能问分阴。\n波流固自远，云在初无心。\n鸟声惊幽思，风徐快冲襟。\n马卿苦病多，中怀天莫忱。",
        "dynasty": "宋",
        "collection_info": null
    },
    {
        "title": "山居杂诗九十首  其四三",
        "author": "曹勋",
        "content": "小隠世味薄，花飞惨残春。\n明玉剥楚笋，嫩紫庖吴莼。\n不觉槃筯阙，但喜志意新。\n我惟一廛足，何必问大钧。",
        "dynasty": "宋",
        "collection_info": null
    },
    {
        "title": "山居杂诗九十首  其四四",
        "author": "曹勋",
        "content": "仆以义制心，自谓颇忠赤。\n保国不保身，用忠岂用力。\n所以四将命，悉能全赵璧。\n未当引年归，痛定思政剌。",
        "dynasty": "宋",
        "collection_info": null
    },
    {
        "title": "山居杂诗九十首  其四五",
        "author": "曹勋",
        "content": "云山贮回肠，日月任转毂。\n客居不问乡，一饱宁较粟。\n家酿报浮蚁，溪鳞买尺玉。\n以充朝莫槃，怀抱无乃足。",
        "dynasty": "宋",
        "collection_info": null
    },
    {
        "title": "山居杂诗九十首  其四六",
        "author": "曹勋",
        "content": "平日为饱役，方抛世网婴。\n买鱼沽市醖，借姓过州城。\n老脱尘中境，心游物外清。\n寒溪行不尽，端为濯衣缨。",
        "dynasty": "宋",
        "collection_info": null
    },
    {
        "title": "山居杂诗九十首  其四七",
        "author": "曹勋",
        "content": "素怀绕列岫，乃家台山麓。\n人境两俱绝，事物济所欲。\n芳醪澈琖白，茗饮瀹溪绿。\n对客调玉轸，清风入梧竹。",
        "dynasty": "宋",
        "collection_info": null
    },
    {
        "title": "山居杂诗九十首  其四八",
        "author": "曹勋",
        "content": "春来每窃抃，春去孰可喭。\n寻胜揽妍姿，对花得清燕。\n樽酒所以乐，摘植得忘倦。\n忽改绿阴阴，苍苔从满院。",
        "dynasty": "宋",
        "collection_info": null
    },
    {
        "title": "山居杂诗九十首  其四九",
        "author": "曹勋",
        "content": "凿池固不广，纳纳隘所居。\n苟无水光寒，便觉非吾庐。\n漪涟漾芳渚，澄影浮晴虚。\n乐哉濠梁心，已復游嘉鱼。",
        "dynasty": "宋",
        "collection_info": null
    },
    {
        "title": "山居杂诗九十首  其五○",
        "author": "曹勋",
        "content": "道人范子珉，隠迹朝市端。\n笔墨作峯岭，气象争巑岏。\n稍变烟云态，便觉风雨寒。\n鹤举忽冲霄，大罗得遐观。",
        "dynasty": "宋",
        "collection_info": null
    },
    {
        "title": "山居杂诗九十首  其五一",
        "author": "曹勋",
        "content": "范仙最所长，画牛诚绝笔。\n围模大小定，毛孔不少失。\n膊腕与腹胯，一牛动数日。\n惟我颇得之，卧起尽纤悉。",
        "dynasty": "宋",
        "collection_info": null
    },
    {
        "title": "山居杂诗九十首  其五二",
        "author": "曹勋",
        "content": "寒毬格虽下，春事亦可寻。\n故园少见之，花叶均来禽。\n芳蓓暖苞玉，半腮红浅深。\n与客屡清赏，只恐风雨侵。",
        "dynasty": "宋",
        "collection_info": null
    },
    {
        "title": "山居杂诗九十首  其五三",
        "author": "曹勋",
        "content": "随春动草木，微和入池阁。\n羣芳争妍媸，红翠媚寥廓。\n一枝姑到眼，万态便如昨。\n春深风雨来，固已任开落。",
        "dynasty": "宋",
        "collection_info": null
    },
    {
        "title": "山居杂诗九十首  其五四",
        "author": "曹勋",
        "content": "闲居必家酿，不以空乏废。\n小槽压春碧，浑含揖和气。\n三杯御客寒，一巵款仆意。\n宁论有贤圣，且復供村醉。",
        "dynasty": "宋",
        "collection_info": null
    },
    {
        "title": "山居杂诗九十首  其五五",
        "author": "曹勋",
        "content": "小圃养春色，乘时不可缓。\n翌锄常于于，成趣须旦旦。\n花摘去年种，喜供一时翫。\n举杯付歌儿，野服更萧散。",
        "dynasty": "宋",
        "collection_info": null
    },
    {
        "title": "山居杂诗九十首  其五六",
        "author": "曹勋",
        "content": "随分作栏槛，松竹带花柳。\n四时面面看，百种日日有。\n玩目必羣卉，洗心付芳酒。\n吾侪不改常，居閒简可久。",
        "dynasty": "宋",
        "collection_info": null
    },
    {
        "title": "山居杂诗九十首  其五七",
        "author": "曹勋",
        "content": "老来参同事，勤志不敢失。\n人言炉偃月，吾意炉藏日。\n朝阳升西山，异液甘若蜜。\n一体奠所居，旦旦享清逸。",
        "dynasty": "宋",
        "collection_info": null
    },
    {
        "title": "山居杂诗九十首  其五八",
        "author": "曹勋",
        "content": "和靖骨已槁，后来欲无说。\n细雨断魂句，妙处益清绝。\n朅来客异县，篱落冷风月。\n吟哦一字难，愧此枝下雪。",
        "dynasty": "宋",
        "collection_info": null
    },
    {
        "title": "山居杂诗九十首  其五九",
        "author": "曹勋",
        "content": "台山无牡丹，单叶已最贵。\n斗槛数花尔，便欲发光气。\n珍重莫肯折，如天藏地秘。\n西都每兴怀，此赏殆梦寐。",
        "dynasty": "宋",
        "collection_info": null
    },
    {
        "title": "山居杂诗九十首  其六○",
        "author": "曹勋",
        "content": "春深多夜雨，倦卧得饱听。\n穿林乍依微，滴檐已纷竞。\n衾寒似落莫，人寂眷闲静。\n怡然遂高眠，枕上颇适性。",
        "dynasty": "宋",
        "collection_info": null
    },
    {
        "title": "山居杂诗九十首  其六一",
        "author": "曹勋",
        "content": "泽国经炎夏，常厌日晷永。\n既乏枕簟凉，亦欠冰雪冷。\n北窗但倦卧，闲人远造请。\n时濯醒心泉，柳下汲深井。",
        "dynasty": "宋",
        "collection_info": null
    },
    {
        "title": "山居杂诗九十首  其六二",
        "author": "曹勋",
        "content": "道人有相访，不求养生诀。\n或问琴棋妙，或笑汗漫说。\n何州有隠逸，何山富薇蕨。\n饭了且分携，日课所不屑。",
        "dynasty": "宋",
        "collection_info": null
    },
    {
        "title": "山居杂诗九十首  其六三",
        "author": "曹勋",
        "content": "吾年将八十，历践何足数。\n义不惜骸骨，愧无罔君父。\n挂冠復挂冠，求去再求去。\n至愿诚遂心，燕笑乐畎亩。",
        "dynasty": "宋",
        "collection_info": null
    },
    {
        "title": "山居杂诗九十首  其六四",
        "author": "曹勋",
        "content": "山高翳落日，残照欣晚晴。\n意适策筇杖，意倦眠桃笙。\n云水喜益近，语话能忘情。\n书来故人意，相忆应遄征。",
        "dynasty": "宋",
        "collection_info": null
    },
    {
        "title": "山居杂诗九十首  其六五",
        "author": "曹勋",
        "content": "松隠静无事，松竹惟参差。\n避热卧其间，绿荫回凉吹。\n水云不相远，起坐常自怡。\n此心益浩然，西风生桂枝。",
        "dynasty": "宋",
        "collection_info": null
    },
    {
        "title": "山居杂诗九十首  其六六",
        "author": "曹勋",
        "content": "城居得高胜，栏槛俯阛阓。\n敛迹红尘中，游目雉堞外。\n湖光浸晴碧，若与云外会。\n渔舟何处来，几点忽隠晦。",
        "dynasty": "宋",
        "collection_info": null
    },
    {
        "title": "山居杂诗九十首  其六七",
        "author": "曹勋",
        "content": "叶落復叶落，衝飈黯寥廓。\n重迭响瑟缩，翩翻下纷泊。\n倦客行修涂，幽人倚高阁。\n归来故山休，冰霜欲萧索。",
        "dynasty": "宋",
        "collection_info": null
    },
    {
        "title": "山居杂诗九十首  其六八",
        "author": "曹勋",
        "content": "商飈忽在序，候虫凄以鸣。\n岁律念向晚，崦嵫逼于征。\n已叹日月疾，但觉须鬓狞。\n搔首欲何为，松篁助秋声。",
        "dynasty": "宋",
        "collection_info": null
    },
    {
        "title": "山居杂诗九十首  其六九",
        "author": "曹勋",
        "content": "秋暑正炎酷，人不得以息。\n向晚注大雨，剧暑遂扫迹。\n萧然物气平，暂止火御职。\n上天常好生，一凉诚大德。",
        "dynasty": "宋",
        "collection_info": null
    },
    {
        "title": "山居杂诗九十首  其七○",
        "author": "曹勋",
        "content": "人生不如意，十固常八九。\n吾辈穷物理，挺特惟所守。\n东风暖入律，客意浓胜酒。\n游鞍纵所如，宁能困圭窦。",
        "dynasty": "宋",
        "collection_info": null
    },
    {
        "title": "山居杂诗九十首  其七一",
        "author": "曹勋",
        "content": "云山环所临，烟景日日异。\n山作故人接，云为久处计。\n酒酣一声笛，梅风四山起。\n清香剩披拂，参横伴村醉。",
        "dynasty": "宋",
        "collection_info": null
    },
    {
        "title": "山居杂诗九十首  其七二",
        "author": "曹勋",
        "content": "我生苟无祸，放怀在诗酒。\n诗酒得自在，功名亦何有。\n正欲醉坠车，岂问柳生肘。\n写我平生适，笑寄方外友。",
        "dynasty": "宋",
        "collection_info": null
    },
    {
        "title": "山居杂诗九十首  其七三",
        "author": "曹勋",
        "content": "墐户喜冬序，秋容换霜风。\n可叹景物移，只在笑谈中。\n菊茂远先见，蓼疏寒更红。\n老怀欣自惬，渐享爱日功。",
        "dynasty": "宋",
        "collection_info": null
    },
    {
        "title": "山居杂诗九十首  其七四",
        "author": "曹勋",
        "content": "四大一和合，所以兆我命。\n及其有损增，遂復制我病。\n五年过纵心，四大失正定。\n新岁转盼来，疾应改新证。",
        "dynasty": "宋",
        "collection_info": null
    },
    {
        "title": "山居杂诗九十首  其七五",
        "author": "曹勋",
        "content": "新年供家庙，老稚晨夕忙。\n块坐温暖处，但闻油醤香。\n不问物物阙，有食时时尝。\n诸孙甚解事，翁乃无饥肠。",
        "dynasty": "宋",
        "collection_info": null
    },
    {
        "title": "山居杂诗九十首  其七六",
        "author": "曹勋",
        "content": "林泉久自得，窗户向深幽。\n不復嫌村酒，何能有客愁。\n夕阳烘远水，飞絮挟轻鸥。\n杖屦归从晚，柴门月一鈎。",
        "dynasty": "宋",
        "collection_info": null
    },
    {
        "title": "山居杂诗九十首  其七七",
        "author": "曹勋",
        "content": "中春艷桃李，东风惠以繁。\n胡为连日雪，花叶飘阑干。\n气非骄阳候，宛若残腊寒。\n玄冥僭融和，玉川知其端。",
        "dynasty": "宋",
        "collection_info": null
    },
    {
        "title": "山居杂诗九十首  其七八",
        "author": "曹勋",
        "content": "新春遨西湖，结伴每有侣。\n岂意气差忒，旬中自寒暑。\n欣欣一日晴，愀愀三日雨。\n谓言爱酒伴，有酒谁能湑。",
        "dynasty": "宋",
        "collection_info": null
    },
    {
        "title": "山居杂诗九十首  其七九",
        "author": "曹勋",
        "content": "门前露草嫩，极目遨青龙。\n策杖不知远，看山兼别峰。\n晓厨寻晚笋，客供摘新菘。\n舌下清肥足，何劳细肋供。",
        "dynasty": "宋",
        "collection_info": null
    },
    {
        "title": "山居杂诗九十首  其八○",
        "author": "曹勋",
        "content": "我有旧知识，生来晦踪迹。\n邂逅不可见，早夜何能觅。\n忽然积习处，相逢吐胸臆。\n临了一句子，会心极得力。",
        "dynasty": "宋",
        "collection_info": null
    },
    {
        "title": "山居杂诗九十首  其八一",
        "author": "曹勋",
        "content": "斗水小涟漪，拳石献岩窦。\n苍苍三峰足，挺挺数叶秀。\n棐几得巨壑，幽色清永昼。\n以我兼忘心，嵩华亦何有。",
        "dynasty": "宋",
        "collection_info": null
    },
    {
        "title": "山居杂诗九十首  其八二",
        "author": "曹勋",
        "content": "秋雨湿庭户，陋舍集闲客。\n重以樽酒空，可为饥肠厄。\n呼童取杯酌，村酒我先识。\n一杯復一杯，满坐生春色。",
        "dynasty": "宋",
        "collection_info": null
    },
    {
        "title": "山居杂诗九十首  其八三",
        "author": "曹勋",
        "content": "秋雨不可雷，雷即雨无节。\n况当收刈时，只欲天明洁。\n夫何连日雨，卧穗恐芽蘗。\n已失早禾望，晚田幸天辍。",
        "dynasty": "宋",
        "collection_info": null
    },
    {
        "title": "山居杂诗九十首  其八四",
        "author": "曹勋",
        "content": "山色侵衣冷，异气作心赏。\n岭月闻凤笙，松风吹鹤氅。\n碧池绉澄绿，羣山发清响。\n以此助萧闲，欣然同击壤。",
        "dynasty": "宋",
        "collection_info": null
    },
    {
        "title": "山居杂诗九十首  其八五",
        "author": "曹勋",
        "content": "寂历斜阳岸，高低犹涨痕。\n轻舟随浪稳，远水带烟昏。\n野色几番换，乔林何处村。\n情怀了无事，安得易销魂。",
        "dynasty": "宋",
        "collection_info": null
    },
    {
        "title": "山居杂诗九十首  其八六",
        "author": "曹勋",
        "content": "素愿游匡庐，梦寐不可易。\n弃官竟一往，不以归意迫。\n屡扣清虚仙，杯酒话畴昔。\n永怀拨云峰，西麈每相忆。",
        "dynasty": "宋",
        "collection_info": null
    },
    {
        "title": "山居杂诗九十首  其八七",
        "author": "曹勋",
        "content": "饭了纵闲适，杖屦涉晴昼。\n时物破百感，环山献明秀。\n承宇茂芳桂，追凉风细逗。\n摘果靡惮劳，聊用引稚幼。",
        "dynasty": "宋",
        "collection_info": null
    },
    {
        "title": "山居杂诗九十首  其八八",
        "author": "曹勋",
        "content": "前日花正红，今旦香已改。\n我知色空相，未开固非在。\n韶华每备陈，风雨不相贷。\n任渠万点飞，岂待愁如海。",
        "dynasty": "宋",
        "collection_info": null
    },
    {
        "title": "山居杂诗九十首  其八九",
        "author": "曹勋",
        "content": "吾家远城市，四围萦迭嶂。\n意寻烟霞游，喜逐樵牧上。\n松间憩两足，论高等四畅。\n或时戴月归，山花记心想。",
        "dynasty": "宋",
        "collection_info": null
    },
    {
        "title": "山居杂诗九十首  其九○",
        "author": "曹勋",
        "content": "雅意老山林，每作山林趣。\n引领山林景，赋咏山林句。\n岚光增日夕，林风度朝暮。\n时时携筇归，羣山送归户。",
        "dynasty": "宋",
        "collection_info": null
    },
    {
        "title": "干道圣德颂",
        "author": "曹勋",
        "content": "维圣有作，绍隆兴运。\n天经地义，宗尧越舜。\n风俗惇厚，日星清润。\n冰天桂海，咸祗成训。\n皇矣艺祖，肇开宗祊。\n用集大命，再造羣生。\n卜世卜年，周室与京。\n德懋圣孙，区宇载宁。\n龙潜出震，握符御极。\n恭俭慈仁，已隆燕翼。\n励精治具，羣工惟辟。\n斯皇圣德，以受方国。\n躬秉要道，化成斯民。\n问寝侍膳，克勤日新。\n刑于四海，率土兴仁。\n至矣圣孝，悦安严亲。\n猾夏余种，久失我重。\n稍恢雄略，尽还尊奉。\n復修绛乐，亟续骞贡。\n布昭圣武，式皇鉅宋。\n洪宣景命，爰振皇纲。\n诏令谕旨，粉泽八荒。\n宸奎逸彩，龙凤骞翔。\n焕乎圣文，彬彬日彰。\n诞敷武节，克柔强鸷。\n风静边柝，烟沉晚燧。\n穑夫力田，塞马垂辔。\n巍巍圣功，允格康济。\n光启元良，鹤禁建储。\n遴择端方，赞翊诗书。\n浚哲文思，日亲睿谟。\n于赫圣明，有开令图。\n当天执箓，了无玩好。\n贵异献输，荡然一扫。\n力敦嘉靖，询谋政要。\n丕铄圣断，坐臻是奥。\n从容总揽，用体干刚。\n文武一道，督以经常。\n王化溥博，景风丕祥。\n格天圣治，时雍时康。\n咫尺威颜，豁达方寸。\n日角珠庭，金声玉振。\n穆穆皇皇，天仪明润。\n洪惟圣表，万宇朝觐。\n乃武乃文，止戈好生。\n华夏蛮貊，底于丕平。\n罔或反汗，克断惟明。\n长策远驭，奕奕天声。\n宝绪重光，密答纯佑。\n既协皇极，昭报方茂。\n尧父舜子，抚封增旧。\n行復九有，亘万万寿。\n大哉干元，万物资之。\n赫赫明世，吾君继之。\n炽昌隆祚，惟皇造之。\n亿万斯年，惟皇保之。",
        "dynasty": "宋",
        "collection_info": null
    },
    {
        "title": "李次仲诞辰颂",
        "author": "曹勋",
        "content": "柱史列裔，清映霞举。\n环堵所礼，土木所与。\n起死济民，浑迹尘土。\n好生广德，密佑人主。\n三千功就，易迁行着。\n东恩及孙，西色仍叙。\n仙不言寿，道不言古。\n愿祝罗浮，五云同侣。",
        "dynasty": "宋",
        "collection_info": null
    },
    {
        "title": "高丽炉一枚寄虎丘结老为说偈言",
        "author": "曹勋",
        "content": "兹炉之先，鲸波空际。\n有国曰韩，以陶以器。\n奉之函丈，宝烟轻细。\n此一瓣香，用严报地。",
        "dynasty": "宋",
        "collection_info": null
    },
    {
        "title": "黄节夫问疾以偈答之",
        "author": "曹勋",
        "content": "四大和合成我身，四大损增成我病。\n我病在枕谁为起，我艾在身谁为痛。\n惟此疾痛切身时，毕竟二事谁復代。\n公今累纸示格言，愿示免疾痛一句。",
        "dynasty": "宋",
        "collection_info": null
    },
    {
        "title": "戏妙德二偈  其一",
        "author": "曹勋",
        "content": "万行不修无事也，随缘放旷任逍遥。\n昨夜人言风雨急，窗间只道海门潮。",
        "dynasty": "宋",
        "collection_info": null
    },
    {
        "title": "戏妙德二偈  其二",
        "author": "曹勋",
        "content": "稳得身心常坦坦，此事从来高着眼。\n山河大地徧游行，只是雨下不借伞。",
        "dynasty": "宋",
        "collection_info": null
    },
    {
        "title": "国清曹源为书名已復说偈云",
        "author": "曹勋",
        "content": "非湛非摇，真源常在。\n直指性海，总别无碍。\n星分月现，光涵法界。\n寄语诸方，莫作拟解。",
        "dynasty": "宋",
        "collection_info": null
    },
    {
        "title": "偈送刚僧录入塔",
        "author": "曹勋",
        "content": "呜呼刚兄，相识半生。\n慧林勤旧，崇先寓名。\n五旬戒腊，八十寿龄。\n平居慷慨，末后分明。\n超山之麓，示人无生。\n松鹤移巢，月冷风清。",
        "dynasty": "宋",
        "collection_info": null
    },
    {
        "title": "施磨衲与惠因长老",
        "author": "曹勋",
        "content": "三韩山川悉汉地，其中佛法亦復然。\n王子义天不思议，剪除须髮作佛事。\n东渡参问三乘法，无为分与最上乘。\n喜抱方袍入浄人，有僧恭敬能摄受。\n宝华粲缛并文绮，金针细衲成帖相。\n衣裓一一如来法，一一针孔藏妙用。\n经历百千无退转，佛光律仪不曾失。\n我以至宝易得之，每善护持神通藏。\n是故回施惠因老，愿以此衣覆法身。\n天风海涛助潮音，普闻四众及一切。\n常如此袍无断灭，惠因法施亦无穷。\n楖栗横拈师子床，法法流通并东海。",
        "dynasty": "宋",
        "collection_info": null
    },
    {
        "title": "冞公出示崇宁超然相与之诗赞以伽陀",
        "author": "曹勋",
        "content": "崇师金声，居士玉振。\n芝兰道同，万涂一进。\n妙语领畧，后学标准。\n如是如是，云驶月运。",
        "dynasty": "宋",
        "collection_info": null
    },
    {
        "title": "贫汉归庐阜结庵作伽陀为别",
        "author": "曹勋",
        "content": "辩公出蓝之智，楮衲披来游戏。\n衲底一段光明，可谓湛然无累。\n倒峡倾河雄辩，银山铁壁意气。\n毗卢顶𩕳上行，弥勒眼睛裏睡。\n归去羌庐山下，一笑雪中风味。\n他时杖屦重来，且道有甚领会。\n为公撦了楮衣，奉为普熏一切。",
        "dynasty": "宋",
        "collection_info": null
    },
    {
        "title": "故知院枢密相公叶公挽章二首  其一",
        "author": "曹勋",
        "content": "取第如前俯，论兵度昔贤。\n击姦清相位，捧日上虞渊。\n气节公卿右，勋庸日月边。\n一生惟许国，史牒谅盈编。",
        "dynasty": "宋",
        "collection_info": null
    },
    {
        "title": "故知院枢密相公叶公挽章二首  其二",
        "author": "曹勋",
        "content": "帝命洪枢贵，身兼制阃雄。\n江淮奠诸垒，庙社頼元功。\n愤虏游魂孽，驰神积虑中。\n庆联兰玉秀，相业看家风。",
        "dynasty": "宋",
        "collection_info": null
    },
    {
        "title": "林徽猷挽章二首  其一",
        "author": "曹勋",
        "content": "昔处朝廷日，坚持谏诤风。\n宰司资大政，帝座识孤忠。\n乌府无前匹，龙骧有旧功。\n中兴追录处，耆德在渊衷。",
        "dynasty": "宋",
        "collection_info": null
    },
    {
        "title": "林徽猷挽章二首  其二",
        "author": "曹勋",
        "content": "出镇温陵重，邻邦頼设施。\n未容推厚德，遽復见丰碑。\n落日辉丹旐，凄风入素帷。\n便知余庆在，绝笔看遗诗。",
        "dynasty": "宋",
        "collection_info": null
    },
    {
        "title": "陈太夫人挽章二首  其一",
        "author": "曹勋",
        "content": "淑德兼前懿，年龄甫八旬。\n义方能教子，佛理已诠身。\n卧病才踰月，求医不浃辰。\n人间膺上寿，松路黯凝尘。",
        "dynasty": "宋",
        "collection_info": null
    },
    {
        "title": "陈太夫人挽章二首  其二",
        "author": "曹勋",
        "content": "有子贤仍贵，成家际盛时。\n清修勤且俭，御下爱而慈。\n忽忽辞荣养，哀哀见孝思。\n几筵将启绋，惨淡晓云悲。",
        "dynasty": "宋",
        "collection_info": null
    },
    {
        "title": "杨和王挽章五首  其一",
        "author": "曹勋",
        "content": "奉銮翔覇府，血汉圣心留。\n稍护勾陈卫，旋分慰抚忧。\n威名腾瀚海，姓字竦旄头。\n和国真封贵，元功记冕旒。",
        "dynasty": "宋",
        "collection_info": null
    },
    {
        "title": "杨和王挽章五首  其二",
        "author": "曹勋",
        "content": "代北生英杰，临戎发策新。\n两淮平僣乱，二纪并洪钧。\n定难诗书将，推忠社稷臣。\n临分双下泪，每忆每霑巾。",
        "dynasty": "宋",
        "collection_info": null
    },
    {
        "title": "杨和王挽章五首  其三",
        "author": "曹勋",
        "content": "早岁名虓将，阴功晚益昌。\n职齐张右相，威并郭汾阳。\n水月宸奎炳，风云宝墨香。\n两宫恩赙礼，深见眷忠良。",
        "dynasty": "宋",
        "collection_info": null
    },
    {
        "title": "杨和王挽章五首  其四",
        "author": "曹勋",
        "content": "帝谓关张勇，气吞豺虎羣。\n忠诚昭白日，始卒翊明君。\n灭没台躔耀，哀荣凤口坟。\n传家有贤嗣，泪血入江云。",
        "dynasty": "宋",
        "collection_info": null
    },
    {
        "title": "杨和王挽章五首  其五",
        "author": "曹勋",
        "content": "乍去潭潭府，方多耿耿心。\n尝忘言激切，共叹老侵寻。\n侧听医方验，何期讣报临。\n缞麻望神坐，云亦惨愁阴。",
        "dynasty": "宋",
        "collection_info": null
    },
    {
        "title": "春暮",
        "author": "曹勋",
        "content": "干坤万事上眉端，寂历东风独倚栏。\n白髮余春能几醉，绿阴细雨不多寒。\n香飘苔径花谁惜，影落沙鹤泉自看。\n碧眼野僧知我意，素琴携就竹西弹。",
        "dynasty": "宋",
        "collection_info": null
    },
    {
        "title": "酬陈居士",
        "author": "曹勋",
        "content": "唤起离愁落木声，抱饥犹自向书耕。\n江湖有梦追前事，天地无根笑此生。\n岁晏断鸿羁客影，夜深残火故人情。\n幸来相就分岑寂，闲对梅花酌翠觥。",
        "dynasty": "宋",
        "collection_info": null
    },
    {
        "title": "浴罢",
        "author": "曹勋",
        "content": "浴罢披襟竹影斜，客中残暑散空花。\n人行窗外云无脚，月起林间灯映纱。\n举酒闻钟知近寺，谈诗食李却忘家。\n明朝又浴还来此，何必开樽只煮茶。",
        "dynasty": "宋",
        "collection_info": null
    },
    {
        "title": "仲春初五日报谒",
        "author": "曹勋",
        "content": "玉磬蒲团出定音，谒酬与世费浮沉。\n径松参汉周官肃，坞竹藏云商易深。\n莫色溪山皆有道，春风花草本无心。\n年来年去头成白，斗酒楼前明月斟。",
        "dynasty": "宋",
        "collection_info": null
    },
    {
        "title": "多谢",
        "author": "曹勋",
        "content": "多谢东皇着意晴，海棠匀趁笑相迎。\n园林富贵何千万，花柳功勋已十成。\n晓雨有情于芍药，春风无处不流鶑。\n扁舟水长一篙许，茶竈笔床聊意行。",
        "dynasty": "宋",
        "collection_info": null
    },
    {
        "title": "厌厌",
        "author": "曹勋",
        "content": "厌厌夜饮忘更深，客不来辞主有情。\n僮仆触屏成蝶梦，姬姜擫笛作蝉声。\n月如有待行行慢，风不生嗔细细清。\n萍散人生何可料，婵娟千里共交盟。",
        "dynasty": "宋",
        "collection_info": null
    },
    {
        "title": "辞贾徽州",
        "author": "曹勋",
        "content": "束书归去飨梅花，底事霏英故故斜。\n约住忙中千里鹤，羡渠如意两归鸦。\n家中见雪念为客，客裏观梅不似家。\n园树暂时相斗白，明朝休向我侬夸。",
        "dynasty": "宋",
        "collection_info": null
    },
    {
        "title": "三月二首  其一",
        "author": "曹勋",
        "content": "三月春如年少时，了知造化最儿嬉。\n智行无事柳飞絮，道发自然花满枝。\n锦绣园林添富贵，神仙院落斗清奇。\n老夫长似春三月，游戏人间不皱眉。",
        "dynasty": "宋",
        "collection_info": null
    },
    {
        "title": "三月二首  其二",
        "author": "曹勋",
        "content": "游子从来悲故乡，归来襟袖芷兰芳。\n梦魂飞去云涛远，杖策闲行秋水光。\n可是梦中曾到此，安知身后却余香。\n紫阳弟子有贤子，卜筑新亭真肯堂。",
        "dynasty": "宋",
        "collection_info": null
    },
    {
        "title": "翠玉楼晚雨",
        "author": "曹勋",
        "content": "晚楼一曲转梅花，官事无多报放衙。\n林木蔽亏烟断续，江流曲折雨横斜。\n年华冉冉风前影，岁莫悠悠客裏家。\n一雁近从沙嘴落，更饶片雪入天涯。",
        "dynasty": "宋",
        "collection_info": null
    },
    {
        "title": "中秋雨过月出  其一",
        "author": "曹勋",
        "content": "欲遣清风扫乱云，先将一雨凈游尘。\n今年大作中秋事，月色何孤我辈人。\n照却八方还剩在，看来千古许清新。\n不眠不惜明朝补，报答孤光醉是真。",
        "dynasty": "宋",
        "collection_info": null
    },
    {
        "title": "中秋雨过月出  其二",
        "author": "曹勋",
        "content": "绿阴芳树鸟啼春，与客相携发兴新。\n半落杏花初过雨，微酸梅子已生仁。\n每寻诗去必迁坐，稳跨牛归不问津。\n筋力尚堪簑笠在，莫欺老子髮如银。",
        "dynasty": "宋",
        "collection_info": null
    },
    {
        "title": "山中二首  其一",
        "author": "曹勋",
        "content": "山中从事亦贤劳，安得眠云独自高。\n两席地栽青紫芥，一株树接碧红桃。\n春风多可移花性，夜雨无声入土膏。\n那办工夫到诗句，溪灯穿屋未编茅。",
        "dynasty": "宋",
        "collection_info": null
    },
    {
        "title": "山中二首  其二",
        "author": "曹勋",
        "content": "人间久矣倦迎逢，归路牛羊带夕舂。\n千点梅沉山店月，一溪烟咽寺楼钟。\n穷犹羞涩巉岩面，老自平夷磊磈胸。\n曾笑古人多晚谬，草庵虽小幸相容。",
        "dynasty": "宋",
        "collection_info": null
    },
    {
        "title": "立春",
        "author": "曹勋",
        "content": "初信车风入綵幡，自挑雪荠饤春盘。\n土牛又送一年老，野鹤不知三径寒。\n筋力尚堪耕绿野，□毛併欲挂黄冠。\n无人共跨南山犊，更作寻花问柳看。",
        "dynasty": "宋",
        "collection_info": null
    },
    {
        "title": "泊冷水浦",
        "author": "曹勋",
        "content": "前夕放船湘口步，约到衡州来日午。\n五程一减作三程，谢渠江涨半篙清。\n今日雨来三四五，又闭疏蓬听暮雨。\n长年商量泊舟所，雨外青山更青处。",
        "dynasty": "宋",
        "collection_info": null
    },
    {
        "title": "夜雨独觉",
        "author": "曹勋",
        "content": "枕上还乡枕上回，更更点点把人催。\n雨将苔砌滴到晓，风拣荻帘疏处来。\n每到凋年每多感，不教睡眼不曾开。\n来宵我识华胥路，莫近茶瓯近酒杯。",
        "dynasty": "宋",
        "collection_info": null
    },
    {
        "title": "夜闻风声",
        "author": "曹勋",
        "content": "作寒作暑无处避，花落花开尽他意。\n只有夜声殊可憎，偏搅愁人五更睡。\n幸自无形那有声，无端树子替渠鸣。\n斫尽老槐与枯柳，更看渠侬作么生。",
        "dynasty": "宋",
        "collection_info": null
    },
    {
        "title": "三月十日",
        "author": "曹勋",
        "content": "纔看桃李锦成围，忽使园林绿作堆。\n远草将人双眼去，飞花引蝶过墙来。\n簿书节裏无多着，怀抱朝来得好开。\n已是七分春去了，何须鸟语苦相催。",
        "dynasty": "宋",
        "collection_info": null
    },
    {
        "title": "过秀溪长句",
        "author": "曹勋",
        "content": "去年来此上巳日，今年重来未寒食。\n临溪照影老自羞，惭愧春光尚相识。\n秀溪何许好春容，最是溪深树密中。\n海棠开尽却成白，桃李欲落翻深红。",
        "dynasty": "宋",
        "collection_info": null
    },
    {
        "title": "雪后",
        "author": "曹勋",
        "content": "雪后山斋鹤睡残，登临等得藓泥干。\n毋多酌酒亦成醉，尽足看梅不道寒。\n篱落十分春意思，人家一色玉阑干。\n小诗未就冰生砚，洗尽人间渴肺肝。",
        "dynasty": "宋",
        "collection_info": null
    },
    {
        "title": "卜居",
        "author": "曹勋",
        "content": "久欲谋归力不任，浮云踪迹谩巢林。\n功名未入屠龙手，贫贱常怀买鹤心。\n月下开门微雨过，楼头闻笛二更深。\n世间万事俱陈迹，空倚西风阅古今。",
        "dynasty": "宋",
        "collection_info": null
    },
    {
        "title": "茧窝",
        "author": "曹勋",
        "content": "百年三万六千埸，拟挈干坤入睡乡。\n世事何常云聚散，古人安在草荒凉。\n不禁杜宇催春老，莫怪吴蚕作茧忙。\n已擅一丘吾事足，人间蚁垤自侯王。",
        "dynasty": "宋",
        "collection_info": null
    },
    {
        "title": "赵周卿送菜",
        "author": "曹勋",
        "content": "虚老空山学圃翁，荷锄头白雪蓬松。\n芥台如臂何曾梦，菜脑生筋漫自供。\n不料官园苍玉束，绝胜禁脔紫驼峯。\n更烦诗手剪春雨，剩与一番风露胸。",
        "dynasty": "宋",
        "collection_info": null
    },
    {
        "title": "今乃和以报之",
        "author": "曹勋",
        "content": "贺子胸中自有山，结庵山底更云间。\n遣才只道今无许，此士如何尚着闲。\n未应万言直杯水，向来九虎守天关。\n莫嫌久不还诗债，诗债从来隔岁还。",
        "dynasty": "宋",
        "collection_info": null
    },
    {
        "title": "七年十二日夜登清心阁",
        "author": "曹勋",
        "content": "小楼秋夜明月底，仰不见天惟见水。\n岸巾独立四无人，白月青天伴阳子。\n谁知横玉作秋声，一声吹尽九陌尘。\n月轮半仄吾未睡，楼角风生凉杀人。",
        "dynasty": "宋",
        "collection_info": null
    },
    {
        "title": "灯下读山谷诗",
        "author": "曹勋",
        "content": "天下无双双井黄，遗编犹作旧时香。\n百年人物今安在，千载功名纸半张。\n使我诗篇如许好，关人身事亦何尝。\n地炉火暖灯花喜，且只移家住醉乡。",
        "dynasty": "宋",
        "collection_info": null
    },
    {
        "title": "戏成",
        "author": "曹勋",
        "content": "春光晓看如残梦，院静宜兼竹影疏。\n新处触时佳意在，夜寒犹怯枕衾孤。",
        "dynasty": "宋",
        "collection_info": null
    },
    {
        "title": "赠祈雨僧彦圆",
        "author": "许端夫",
        "content": "浄戒当年赛愿身，积薪危坐志通神。\n应诚甘霔苏羣品，今有高人继后尘。",
        "dynasty": "宋",
        "collection_info": null
    },
    {
        "title": "陪陈太守游南山道院",
        "author": "宋贶",
        "content": "漫陪仙吏访仙乡，仙室倾颓径路荒。\n碧草护坛麏有迹，红桃照井水浮香。\n岩边鹤返曾千岁，梦裏丹分近一囊。\n最怜仙术神如此，何不霞新炼药房。",
        "dynasty": "宋",
        "collection_info": null
    },
    {
        "title": "句",
        "author": "宋贶",
        "content": "鳌分双岛江心寺，鹢散连樯海面舟。",
        "dynasty": "宋",
        "collection_info": null
    },
    {
        "title": "游淡山岩",
        "author": "王资仁",
        "content": "淡山之景真寻幽，我来为款穷冥搜。\n嵌岩呀豁自呈露，天匠巧斲非人谋。\n撑空突兀几千仞，奇伟万状不可侔。\n羣仙秘护人迹绝，元柳不到谁雕锼。\n惜无好语写形似，叹息欲去仍迟留。\n惟予六客信心赏，一洗万古尘中游。",
        "dynasty": "宋",
        "collection_info": null
    },
    {
        "title": "句",
        "author": "王资仁",
        "content": "三到澬州不赋诗，溪山应笑懒吟痴。",
        "dynasty": "宋",
        "collection_info": null
    },
    {
        "title": "黄天荡",
        "author": "张宪",
        "content": "昆明劫烧成灰火，临平葑湖拨不开。\n黄泥万顷下无底，海眼一丝通往来。\n南徐江边海鰌走，江神顿足黄龙吼。\n便翻银汉濯泥沙，要使妖蛇先授首。",
        "dynasty": "宋",
        "collection_info": null
    },
    {
        "title": "玩鞭亭",
        "author": "张宪",
        "content": "畸乌压营营作声，红光紫电围金钲。\n黄鬚小龙马上啸，白日饥豺梦裏惊。\n老奴怒掷珊瑚枕，追兵起合琉璃井。\n巴马东归疾似风，道旁遗粪如水冷。\n健儿空玩七宝鞭，荆台老姥空谁传。",
        "dynasty": "宋",
        "collection_info": null
    },
    {
        "title": "阆州",
        "author": "任约",
        "content": "尘外分明一锦屏，南楼相对竞峥嵘。\n却缘造化生来别，不信丹青画得成。",
        "dynasty": "宋",
        "collection_info": null
    },
    {
        "title": "巴州西龛",
        "author": "任约",
        "content": "门径森寒柏，小桥穿□□。\n澄江朱槛北，晚照碧岩□。\n修架清泉逗，高楠邃□□。\n虚廊面青壁，危栈跨□□。\n绝顶舒平席，遥峯□□□。\n□□俯星斗，襟袂□□□。\n□□春膏浃，□□□□迷。\n岭猿□谷。",
        "dynasty": "宋",
        "collection_info": null
    },
    {
        "title": "老人岩",
        "author": "李惟德",
        "content": "绝巘棱层面势尊，老人岩洞更连轩。\n何时凿出青云路，尽日高开碧玉门。\n静照井闾森宝秘，灵摩星斗弄清温。\n直须赋有神仙骨，便好飞腾向上奔。",
        "dynasty": "宋",
        "collection_info": null
    },
    {
        "title": "题隠真宫",
        "author": "蔡向",
        "content": "福地流传号隠真，麻姑曾款蔡翁门。\n臼舂云子自堪饱，井溢丹泉便可吞。\n山露五峯疑指爪，溪盘百迭想裙痕。\n我来既蹑灵踪后，知是仙家第几孙。",
        "dynasty": "宋",
        "collection_info": null
    },
    {
        "title": "题张子正观察溪风亭  其一",
        "author": "蔡向",
        "content": "雅致园林景特奇，綵亭斜跨水沦漪。\n影摇碎日浮霜簟，声触危栏倚钓丝。\n岸帻不妨横醉榻，萦眉时復度新词。\n溪山风月年年好，长与高人啸咏期。",
        "dynasty": "宋",
        "collection_info": null
    },
    {
        "title": "题张子正观察溪风亭  其二",
        "author": "蔡向",
        "content": "西山蚤擅三明誉，东淛真成九老游。\n水阁风亭忘岁月，岩花涧草度春秋。\n季鹰自足莼鲈兴，平子宁甘都邑留。\n圯上一编今在否，向来专为赤松谋。",
        "dynasty": "宋",
        "collection_info": null
    },
    {
        "title": "题张子正观察溪风亭  其三",
        "author": "蔡向",
        "content": "忆昨从游鄞水边，星霜荏苒几经年。\n里居梁宋正连接，侨寓海山相后先。\n别墅岂堪陪谢傅，后堂那復醉彭宣。\n自惭憔悴成疏懒，浪许赓吟池上篇。",
        "dynasty": "宋",
        "collection_info": null
    },
    {
        "title": "留题授上人曲肱斋",
        "author": "蔡向",
        "content": "莫笑此斋小，曲肱聊度年。\n玉楼容十二，世界纳三千。\n亦可罗尊俎，何妨散简编。\n戏余留岁月，墙远不能前。",
        "dynasty": "宋",
        "collection_info": null
    },
    {
        "title": "题洪景伯分绣阁",
        "author": "蔡向",
        "content": "杰阁横空爽气收，一时胜槩压岩幽。\n要将绣岭匿峰色，分入霞城栖月楼。\n雌霓挂檐供彩笔，雄风拂面快金瓯。\n才华便合冲霄去，应为看云却少留。",
        "dynasty": "宋",
        "collection_info": null
    },
    {
        "title": "赠幽谷老人",
        "author": "蔡向",
        "content": "芒鞋踏破两淮尘，梦断邯郸迹未陈。\n唳鹤啼猿犹有恨，岩花涧草总相亲。\n三生顿悟旧缘在，一笑还惊熟处新。\n瓶钵剩添风月满，与君同是再来人。",
        "dynasty": "宋",
        "collection_info": null
    },
    {
        "title": "三学院  其一",
        "author": "王投",
        "content": "精蓝本是真人宅，迭嶂今名释子山。\n绿树不妨丹鹤下，白云常伴老僧閒。\n无风木任秋蝉荫，积雨庭多石藓斑。\n儒客坐来除俗态，暮钟飞出望归还。",
        "dynasty": "宋",
        "collection_info": null
    },
    {
        "title": "三学院  其二",
        "author": "王投",
        "content": "三面松篁簇梵宫，当轩冷砌画屏风。\n游人试问空门理，云起青山鹤出笼。",
        "dynasty": "宋",
        "collection_info": null
    },
    {
        "title": "句",
        "author": "杨粹中",
        "content": "山犹连蜀道，人已作秦音。",
        "dynasty": "宋",
        "collection_info": null
    },
    {
        "title": "题淡山岩",
        "author": "陈□谅",
        "content": "我闻淡山之岩深且幽，崆嵌邃窦堪寻搜。\n禅龛剥落气尚古，龙象□徙初谁谋。\n神仙窟□信有□，功出天造非人侔。\n谽谺磥砢骇未见，石壁字隠苔侵锼。\n山灵畴昔莫□秘，巨蟒岂得于中留。\n吟来珠玑重满把，我幸蜡屐欣从游。",
        "dynasty": "宋",
        "collection_info": null
    },
    {
        "title": "吊危一",
        "author": "李炳",
        "content": "南乡老人危翁一，岁晏雨晴扶杖出。\n惊闻二圣尘再蒙，归阖柴门哭三日。\n眼空愁绝声遂止，里人唁翁翁死矣。\n凛然生气申包胥，万古千秋葬忠义。",
        "dynasty": "宋",
        "collection_info": null
    },
    {
        "title": "句",
        "author": "李炳",
        "content": "柳老抛绵后，梅酸着骨时。",
        "dynasty": "宋",
        "collection_info": null
    },
    {
        "title": "浄因院建炎兵火独存纪事",
        "author": "闻人偲",
        "content": "湖海浮家二十年，重来春色尚依然。\n杏花篱落喷红雾，杨柳林塘护绿烟。\n草暖村人出游地，鸠鸣刺史劝农天。\n觉场独在三灾外，试问支郎第几禅。",
        "dynasty": "宋",
        "collection_info": null
    },
    {
        "title": "夏日过庄严寺寺僧索诗为留三绝拉舍弟同赋  其一",
        "author": "晁公休",
        "content": "十里溪桥梵宇新，那知陌上涨红尘。\n老僧苦要题名姓，不道林泉皆故人。",
        "dynasty": "宋",
        "collection_info": null
    },
    {
        "title": "夏日过庄严寺寺僧索诗为留三绝拉舍弟同赋  其二",
        "author": "晁公休",
        "content": "病起支离倚瘦筇，幅巾芒屩竹阴中。\n闻蝉未有惊人句，且就禅床一榻风。",
        "dynasty": "宋",
        "collection_info": null
    },
    {
        "title": "夏日过庄严寺寺僧索诗为留三绝拉舍弟同赋  其三",
        "author": "晁公休",
        "content": "机杼声中禾稻肥，畴瓜区芋绿成畦。\n田家乐事今如许，何日边城息鼓鼙。",
        "dynasty": "宋",
        "collection_info": null
    },
    {
        "title": "峡山寺",
        "author": "晁公迈",
        "content": "地闢天分碧峡嵬，雷奔电激驾潮回。\n神移古殿名犹在，石架禅房势欲摧。\n璧月近依朱槛转，冰泉暗度白云来。\n南游瘴国吾何恨，怀抱多从此地开。",
        "dynasty": "宋",
        "collection_info": null
    },
    {
        "title": "观鹅山飞瀑",
        "author": "刘洪道",
        "content": "探奇不畏险，拨雾上高岑。\n放眼观飞瀑，枕流听素琴。",
        "dynasty": "宋",
        "collection_info": null
    },
    {
        "title": "挽和靖先生  其一",
        "author": "曾班",
        "content": "凛凛河南已百年，维公高行继前贤。\n早施绛帐崇师席，晚入金华侍讲筵。\n斯道未传今逝矣，彼苍难问竟茫然。\n回思昨日论交地，不见牙籤列简编。",
        "dynasty": "宋",
        "collection_info": null
    },
    {
        "title": "挽和靖先生  其二",
        "author": "曾班",
        "content": "道直心无愧，师严貌有威。\n上方虚席待，公忽挂冠归。\n王室怀元老，天星掩少微。\n簪绅竞相弔，奚独我心悲。",
        "dynasty": "宋",
        "collection_info": null
    },
    {
        "title": "新岭庵  其一",
        "author": "邓柞",
        "content": "千尺长松矗太清，倚松栋宇与云平。\n凭阑只恐西风起，吹上青冥九万程。",
        "dynasty": "宋",
        "collection_info": null
    },
    {
        "title": "新岭庵  其二",
        "author": "邓柞",
        "content": "三径从来半草莱，席门那为故人开。\n自惭不是梧桐树，安得朝阳鸣凤来。",
        "dynasty": "宋",
        "collection_info": null
    },
    {
        "title": "新岭庵  其三",
        "author": "邓柞",
        "content": "彭泽思归意末成，折腰五斗谩劳生。\n何如张翰秋风起，便忆鲈鱼莼菜羹。",
        "dynasty": "宋",
        "collection_info": null
    },
    {
        "title": "新岭庵  其四",
        "author": "邓柞",
        "content": "厌从薄宦思莲幕，思见故人映玉山。\n须信人生贵适志，相逢樽酒且开颜。",
        "dynasty": "宋",
        "collection_info": null
    },
    {
        "title": "新岭庵  其五",
        "author": "邓柞",
        "content": "笔下文章信有神，西来避地不无因。\n要看银河从天落，一洗人间万古尘。",
        "dynasty": "宋",
        "collection_info": null
    },
    {
        "title": "新岭庵  其六",
        "author": "邓柞",
        "content": "中原回首涕沾裳，谁是当时柱石强。\n会唤谪仙天上去，扶将日毂出扶桑。",
        "dynasty": "宋",
        "collection_info": null
    },
    {
        "title": "谒姜相祠坟",
        "author": "邓柞",
        "content": "布衣崛起秉洪钧，料事当年若有神。\n三尺孤坟封马鬣，一时直道犯龙鳞。\n从容未见回天力，流落空闻弃海滨。\n頼有高人秦处士，不妨筑室作居邻。",
        "dynasty": "宋",
        "collection_info": null
    },
    {
        "title": "题白莲院",
        "author": "邓柞",
        "content": "古树纷纷千嶂雨，远寺鸣钟迷处所。\n一水东流浮落花，隔云应有秦人住。\n海风不断长松路，万籁寒生苍玉麈。\n此去江南山更深，桄榔叶暗猨啼苦。",
        "dynasty": "宋",
        "collection_info": null
    },
    {
        "title": "乞休",
        "author": "鲍彪",
        "content": "一纶长伴月娟娟，满岸芦花入短舷。\n薜荔未堪华衮用，此身甘作老林泉。",
        "dynasty": "宋",
        "collection_info": null
    },
    {
        "title": "游虎邱",
        "author": "焦焕",
        "content": "寻胜访幽剎，招朋泛远舟。\n清风杨柳岸，微雨芰荷秋。\n师去余禅几，云閒动客愁。\n无缘陪玉麈，共醉碧山头。",
        "dynasty": "宋",
        "collection_info": null
    },
    {
        "title": "题慈溪庆安寺古松",
        "author": "冯輗",
        "content": "寒松一干老苍苍，古寺门前岁月长。\n匠伯偶图舟楫利，禅翁方患斧斤伤。\n得全此日同齐栎，勿翦他年比召棠。\n可但与君期久远，相将俱列大夫行。",
        "dynasty": "宋",
        "collection_info": null
    },
    {
        "title": "吴江太湖笠泽虹桥",
        "author": "陈远",
        "content": "世间八月十五夜，何处楼台得月多。\n不及吴江桥上望，水晶宫裏揖嫦娥。",
        "dynasty": "宋",
        "collection_info": null
    },
    {
        "title": "重修朝宗门楼集句呈王宰",
        "author": "余壹",
        "content": "兹城实佳丽，上与浮云齐。\n回望川之阴，津途去不迷。\n一旦起楼高百尺，城高跨楼满金碧。\n朱门峨峨临九衢，一片彩霞迎晓日。\n好奇赏俊实难逢，看此宁避雨与风。\n仍夸县尹风骚客，与人一心成大功。\n应喜中原正无事，出为苍生作仙吏。\n大贤为政即多闻，不独文章推国器。\n立驱巘崿压波澜，千古烟霞一望间。\n江上晚来堪画处，丹青画出是君山。\n况乃烹鲜会嘉客，楼上重重歌吹发。\n艷歌一曲酒一杯，华筵有戏呈初彻。\n楼中美人夺神仙，轻身起舞红烛前。\n须臾宴罢日将夕，断烬遗香袅翠烟。\n四座少年君听取，太平时节难身遇。\n先生事业不可量，此中岂是久留处。\n且饮美酒登高楼，高视干坤又何愁。\n早晚北门下征诏，佩声归去凤池头。",
        "dynasty": "宋",
        "collection_info": null
    },
    {
        "title": "舟次南华寺",
        "author": "李乔木",
        "content": "衣钵相传旧，菩提漫尔栽。\n好山僧独占，冒暑我初来。\n野鸟迎人语，溪塘傍竹开。\n登临问因果，老衲笑相陪。",
        "dynasty": "宋",
        "collection_info": null
    },
    {
        "title": "平黎锡宴",
        "author": "李乔木",
        "content": "圣主当年重武文，柳营韬略孰同群。\n名播中外扬三殿，威遏鲸鲵震六军。\n宴锡九重恩浩荡，醉酣三爵坐氤氲。\n何人缓带当樽俎，彝鼎重看勒巨勋。",
        "dynasty": "宋",
        "collection_info": null
    },
    {
        "title": "吴江县",
        "author": "李贯",
        "content": "四面渔家绕县城，古今名手谩丹青。\n菰蒲水浅连江寺，橘柚烟深隔洞庭。\n幽鹭下时分野色，远帆归处印天形。\n谁知张翰思鲈意，犹胜灵均醉独醒。",
        "dynasty": "宋",
        "collection_info": null
    },
    {
        "title": "临高台",
        "author": "沈浚",
        "content": "上台意悲伤，下台梦颠倒。\n不缘台高下，心肠自草草。\n台下东西水，水绕南北道。\n一水一重山，红颜望中老。",
        "dynasty": "宋",
        "collection_info": null
    },
    {
        "title": "颜鲁公祠",
        "author": "胡舜举",
        "content": "立庙本来皆可纪，凛然英烈殆天启。\n年垂八十官太师，平生所欠惟死尔。\n分甘一死鸿毛轻，举世俗子何用嗔。\n谁知我公本不死，眉间生气犹峥嵘。\n堂堂十老皆人杰，逢辰遇合稷与契。\n俨然玉立配我公，忠义文章两奇绝。\n我来摩挲读丰碑，扛鼎笔力犹精奇。\n定应神物常护持，劲直千载垂良规。",
        "dynasty": "宋",
        "collection_info": null
    },
    {
        "title": "重过龙居寺",
        "author": "刘政",
        "content": "重来旧游处，触目景添幽。\n故墨犹余迹，忠魂已断头。\n疎钟号暮雨，枯木响残秋。\n欲诉愁人意，频怀杞国忧。",
        "dynasty": "宋",
        "collection_info": null
    },
    {
        "title": "游大涤山",
        "author": "陈宗古",
        "content": "洞天三十六，奇邃此无俦。\n笙鹤有时下，神仙何处游。\n岩花自照水，谷鸟不啼秋。\n尽日松阴底，闲听寒涧流。",
        "dynasty": "宋",
        "collection_info": null
    },
    {
        "title": "游洞霄",
        "author": "陈宗古",
        "content": "闲访洞霄宫，幽奇景莫穷。\n溪山虽极远，岩穴自相通。\n若不寻尘外，无由到此中。\n高真在何处，笑我白头翁。",
        "dynasty": "宋",
        "collection_info": null
    },
    {
        "title": "阳关词",
        "author": "陈刚中",
        "content": "客舍休悲柳色新，东西南北一般春。\n若知四海皆兄弟，何处相逢非故人。",
        "dynasty": "宋",
        "collection_info": null
    },
    {
        "title": "石材庙题柱",
        "author": "陈刚中",
        "content": "疏爵新刚应，论功旧石材。\n能形文母梦，还讶佞人来。\n海市为谁出，衡云岂自开。\n乞灵如见告，逐客几时回。",
        "dynasty": "宋",
        "collection_info": null
    },
    {
        "title": "视涝",
        "author": "陈刚中",
        "content": "暨阳古泽中，今岁仍大水。\n舟行民田中，一浪四十里。\n农夫相对泣，父子饥欲死。\n酷吏亦何心，诛求殊未已。\n岂繄竭膏血，直欲剥肤髓。\n哀此无告民，有生皆赤子。\n天灾自流行，助虐亦何理。\n我愧才术疎，陆陆佐小垒。\n熟视不能救，有泪空如洒。\n皇心念下民，恻怛形诏旨。\n丁宁既谆复，象魏几黄纸。\n要须尽蠲除，仰称德意美。\n人微言或弃，归休从此始。",
        "dynasty": "宋",
        "collection_info": null
    },
    {
        "title": "伤春",
        "author": "俞处俊",
        "content": "黏天芳草绿蒙茸，久客伤心望不穷。\n山色自随人远近，鶑声只在水西东。",
        "dynasty": "宋",
        "collection_info": null
    },
    {
        "title": "搜春",
        "author": "俞处俊",
        "content": "千林欲暗稻秧雨，三月尚寒花信风。\n九节老筇应不惜，步随流水看残红。",
        "dynasty": "宋",
        "collection_info": null
    },
    {
        "title": "句",
        "author": "俞处俊",
        "content": "叫月子规喉舌冷，宿花蝴蝶梦魂香。",
        "dynasty": "宋",
        "collection_info": null
    },
    {
        "title": "补和州助教自况",
        "author": "张尚",
        "content": "老未脱场屋，揆才无寸长。\n九重难射策，一命不为郎。\n尚喜衫仍绿，仍怜牒是黄。\n活人何不可，政自有良方。",
        "dynasty": "宋",
        "collection_info": null
    },
    {
        "title": "刘帅画道林冬景",
        "author": "王佐才",
        "content": "破墨方纨趣向深，烟峦幽景锁冬阴。\n溪头雪细春生牖，岩脚风清昼满襟。\n千里断云藏片石，一江流水映疎林。\n长沙妙迹谁传宝，龙阁精神学士心。",
        "dynasty": "宋",
        "collection_info": null
    },
    {
        "title": "答秦兵部求墨竹  其一",
        "author": "王佐才",
        "content": "夜到茆亭近竹篱，影随寒月下苔墀。\n吟余未懒萧疎兴，曾写离披一两枝。",
        "dynasty": "宋",
        "collection_info": null
    },
    {
        "title": "答秦兵部求墨竹  其二",
        "author": "王佐才",
        "content": "墨传高节未为精，虚辱佳篇拂素屏。\n不敢持毫强羞缩，喜公心已厌丹青。",
        "dynasty": "宋",
        "collection_info": null
    },
    {
        "title": "赠徐微中画龙",
        "author": "王佐才",
        "content": "阴阳变化万物从，其间至神惟真龙。\n庸夫俗眼不得见，或跃或潜无定迹。\n后来高士探元窟，素缣摹画求形容。\n在昔擅名能几人，争为妍巧夸殊功。\n东朐徐氏奋奇趣，俊笔醉挥欺古风。\n为余好事辄写寄，老鳞苍鬣惊盲聋。\n怒抟沧海喷白浪，暗拖暮雨横长空。\n双双头角战初罢，奔腾半没寒云中。\n只恐霹雳生坐上，爪牙活动拏寰穹。\n轩昂当世称独步，贵臣褒誉闻宸聪。\n黄金扇成争进入，雄声一日喧深宫。\n从此毫端愈珍重，千岁万岁传无穷。",
        "dynasty": "宋",
        "collection_info": null
    },
    {
        "title": "画虎",
        "author": "王佐才",
        "content": "炳毛威骨自精神，好祝提毫点刷人。\n纵使不成犹胜狗，休添角翼乱天真。",
        "dynasty": "宋",
        "collection_info": null
    },
    {
        "title": "赠昙润画鹑",
        "author": "王佐才",
        "content": "饮啄飞鸣各后先，当时操笔想中传。\n生来野态无拘束，万里秋风自在天。",
        "dynasty": "宋",
        "collection_info": null
    },
    {
        "title": "赠徐子虚画鱼",
        "author": "王佐才",
        "content": "我尝放意游江湖，喜从钓叟观真鱼。\n有时临溪行復坐，秋水无风鱼自如。\n鳞鳞鬣滑随上下，回旋戏跃形皆殊。\n两两相逢若对语，聚头戢戢摇双鬚。\n忽然散漫皆游去，一半掉尾潜菰蒲。\n往来得所弄晴色，圆波触动生浮珠。\n困依垂杨看不足，尽日忘归谁与俱。\n自从北走尘土窟，十年不復瞻莼鲈。\n凭谁画出江湖趣，东海今闻徐子虚。\n毫端夺得生时意，京师好事争传摹。\n写成双幅辄遗我，展舒活动惊堂隅。\n穷搜前古少奇笔，此本只恐人间无。\n任教涸辙强濡沫，对面相忘千里书。",
        "dynasty": "宋",
        "collection_info": null
    },
    {
        "title": "题织女祠",
        "author": "范某",
        "content": "商飈初至月埋轮，乌鹊桥边绰约身。\n闻道佳期唯一夕，因何朝暮对斯人。",
        "dynasty": "宋",
        "collection_info": null
    },
    {
        "title": "句",
        "author": "欧阳凯士",
        "content": "冰姿元住藐姑山。",
        "dynasty": "宋",
        "collection_info": null
    },
    {
        "title": "送枢密使楼先生还乡",
        "author": "王用",
        "content": "辅治皇朝已有年，一朝辞老意干干。\n满京朱紫咸怀德，设席城门表大贤。\n别酒斟来须罄盏，阳关迭唱促开船。\n于今解职归田里，指日丹书下九天。",
        "dynasty": "宋",
        "collection_info": null
    },
    {
        "title": "绝句",
        "author": "尼正觉",
        "content": "春朝湖上风兼雨，世事如花落又开。\n退省闭门真乐处，闲云终日去还来。",
        "dynasty": "宋",
        "collection_info": null
    },
    {
        "title": "句",
        "author": "傅雱",
        "content": "半淡半浓资眺望，似明似晦喜登临。",
        "dynasty": "宋",
        "collection_info": null
    },
    {
        "title": "送别任龙图",
        "author": "史才",
        "content": "江上飞樯高数寻，西风客路思难禁。\n三千奏议曾经国，十万兵屯已属心。\n官驿疏梅春意足，楚天孤鹜晓烟沉。\n闽南君去才称最，慰我秋鸿达好音。",
        "dynasty": "宋",
        "collection_info": null
    },
    {
        "title": "过蒋学正三径庵",
        "author": "史才",
        "content": "纷纷处世羡鸣珂，君隠考槃诗独哦。\n三径早知皆坦路，一庵聊復障颓波。\n田园无悔归家晚，松柏存看绕舍多。\n笑我身闲闲未得，不知何日再相过。",
        "dynasty": "宋",
        "collection_info": null
    },
    {
        "title": "雪窦飞雪亭",
        "author": "史才",
        "content": "苍岷万仞起岩峦，潺瀑霏霏尽日寒。\n倒泻银河拖白练，人间应作六花看。",
        "dynasty": "宋",
        "collection_info": null
    },
    {
        "title": "赠邕管察推陈仲辅  其一",
        "author": "陈鹏飞",
        "content": "阑干一幅鹅溪绢，中有五箴排小篆。\n古字今文认未了，火剂针铓俱瞑眩。\n平生卷轴有膏肓，首尾年来逾错乱。\n剩储药物走医门，掉头呕冷不下咽。\n一落泥头千丈强，谢君欲拯非手援。\n银鈎小变科斗文，挂我床头星斗烂。\n退之处士阳冰手，驱逐习气车轮转。\n光芒照耀肝胆醒，两眼频看泪如霰。\n门前恶草锄又生，我病七年行復玩。\n会须着意课儿童，日日床头诵千遍。",
        "dynasty": "宋",
        "collection_info": null
    },
    {
        "title": "赠邕管察推陈仲辅  其二",
        "author": "陈鹏飞",
        "content": "幕下谁人识杲之，微闻赞画向莲池。\n登楼不恨乡关远，拄笏只言山色奇。\n直道自能消鬼魅，高人何处不轩羲。\n它年坐上话铜狄，可是蓬莱清浅时。",
        "dynasty": "宋",
        "collection_info": null
    },
    {
        "title": "卓锡泉",
        "author": "陈鹏飞",
        "content": "披沙觅山泉，不知泉在师锡端。\n借师锡端卓白石，不见师泉见山锡。\n须弥芥子本无别，离一离二别胡越。\n我师胡越俱一家，一念遍满恒河沙。\n沙河现作天人相，一杯普供人天饷。",
        "dynasty": "宋",
        "collection_info": null
    },
    {
        "title": "惠州作",
        "author": "陈鹏飞",
        "content": "手撷春畦爪甲香，黄荑紫笋快先尝。\n我今骈邑无三百，只有园蔬一味长。",
        "dynasty": "宋",
        "collection_info": null
    },
    {
        "title": "咏才德",
        "author": "鲁訔",
        "content": "韵如风蝉蜕尘垢，气如春容在杨柳。\n风流翰墨俱细事，自是吾家道门友。",
        "dynasty": "宋",
        "collection_info": null
    },
    {
        "title": "观武侯阵图",
        "author": "鲁訔",
        "content": "西川汉鼎倚纶巾，翠石纍纍作阵新。\n一夜扫云惊虎旅，九天飞雨泣龙鳞。\n当年已落中原胆，今日犹怜故国身。\n曾踏斜阳看旧垒，英雄千古只伊人。",
        "dynasty": "宋",
        "collection_info": null
    },
    {
        "title": "春词",
        "author": "鲁訔",
        "content": "迭颖丛条翠欲流，午阴浓处听鸣鸠。\n儿童赌罢榆钱去，狼藉春风漫不收。",
        "dynasty": "宋",
        "collection_info": null
    },
    {
        "title": "爽轩",
        "author": "方师尹",
        "content": "鹤岭重登不作难，自缘萝月喜同攀。\n胜游不减谢安石，佳士况逢元鲁山。\n眼底更无尘事扰，窗开又得许时閒。\n丁仙已有归来约，他日寻盟共往还。",
        "dynasty": "宋",
        "collection_info": null
    },
    {
        "title": "再扈从游小山二首  其一",
        "author": "过孟玉",
        "content": "中官促召走双骖，诏许从游圣泽覃。\n历览仙山瞻凤阁，径行禁籞识龙潭。\n万方宁谧宜游豫，一曲昇平乐宴酣。\n浅薄承恩愧无补，愿歌风雅继周南。",
        "dynasty": "宋",
        "collection_info": null
    },
    {
        "title": "再扈从游小山二首  其二",
        "author": "过孟玉",
        "content": "仙阙岧嶤紫翠凝，蓬莱楼观喜重登。\n桫椤树老当金殿，灵壁峰高倚玉绳。\n辇路苔深龙甃古，瀛洲风静海波澄。\n分明记得经行处，曾侍君王到上层。",
        "dynasty": "宋",
        "collection_info": null
    },
    {
        "title": "避地白岩山中书怀",
        "author": "吴说",
        "content": "胡虏凭陵甚，长驱青海边。\n携家遭困顿，忧国愤迍邅。\n不省岁月换，徒惊花草鲜。\n到头苏息否，洒泪问苍天。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜诗韵  其一",
        "author": "吴说",
        "content": "当代青云士，皆言子独贤。\n异时犹未遇，多难更堪怜。\n妙契环中趣，饱参方外禅。\n海涯孤绝处，谁识孝廉船。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜诗韵  其二",
        "author": "吴说",
        "content": "区宇半荆棘，干戈犹未休。\n屡空无计奈，多病不禁愁。\n农具应须办，朝簪便合投。\n全家耕谷口，一饱更何忧。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜诗韵  其三",
        "author": "吴说",
        "content": "栖遁云岩下，无人到此边。\n阶庭穿蚓穴，窗户蠹蜗涎。\n寂寞春将老，淹留月再絃。\n羁愁知几许，素髮挽华巅。",
        "dynasty": "宋",
        "collection_info": null
    },
    {
        "title": "山中元夕",
        "author": "吴说",
        "content": "忆昔观灯夜，维舟天汉湾。\n千官环凤辇，万炬转鳌山。\n异县方营窟，佳辰独掩关。\n悲凉追往事，华髮坐来斑。",
        "dynasty": "宋",
        "collection_info": null
    },
    {
        "title": "题梁王寺清辩大师房",
        "author": "吴说",
        "content": "云收雾落天围浄，乞与游人眼界宽。\n独恨不当新雪霁，月明来此倚阑干。",
        "dynasty": "宋",
        "collection_info": null
    },
    {
        "title": "仙都山",
        "author": "吴说",
        "content": "佳住从来说鼎湖，兹游直欲到清都。\n参天玉笋千寻许，堕地金莲十丈无。\n江观便思眠一柱，海山今喜识方壶。\n直须买取鹅溪绢，要画沧洲水墨图。",
        "dynasty": "宋",
        "collection_info": null
    },
    {
        "title": "题清芬阁",
        "author": "吴说",
        "content": "乃祖飞英标万古，后来奕叶盛三吴。\n传家孙达吾何慊，配食子陵德不孤。\n秀句至今辉简表，故山从昔锁松梧。\n他年我欲修清供，一盏寒泉一束刍。",
        "dynasty": "宋",
        "collection_info": null
    },
    {
        "title": "酬次李辰甫所寄三首  其一",
        "author": "吴说",
        "content": "近知尽室入烟霞，儿女甘贫惯食鲑。\n方外何人差可友，岁阑底处定为家。\n江城潮盛漫秋卤，驿道风高捲霁沙。\n子拾堕樵归未得，能无借地种桃花。",
        "dynasty": "宋",
        "collection_info": null
    },
    {
        "title": "酬次李辰甫所寄三首  其二",
        "author": "吴说",
        "content": "桐花竹实几时生，桑野秋枯茧未成。\n肯信饥寒能累道，唯余寂寞许寻盟。\n年颜已愧神仙事，江海难忘故旧情。\n何日往来同井陉，清谈清坐到天明。",
        "dynasty": "宋",
        "collection_info": null
    },
    {
        "title": "酬次李辰甫所寄三首  其三",
        "author": "吴说",
        "content": "扁舟东下初乘兴，明月南飞竟失羣。\n田父语言时近道，世人嘲笑尚论文。\n九山敛气横寒野，一坞朝阳聚暖云。\n胜处借人教暂看，后来何必问灵氛。",
        "dynasty": "宋",
        "collection_info": null
    },
    {
        "title": "题义节夫人传  其一",
        "author": "吴说",
        "content": "国步阽危古所稀，旷无仗节不胜讥。\n得夫人辈戡多难，拨乱兴衰亦庶几。",
        "dynasty": "宋",
        "collection_info": null
    },
    {
        "title": "题义节夫人传  其二",
        "author": "吴说",
        "content": "丈夫效死以成人，何事临危反爱身。\n有腼闺门全节义，伤今思古泪霑巾。",
        "dynasty": "宋",
        "collection_info": null
    },
    {
        "title": "句  其一",
        "author": "吴说",
        "content": "出峡名标第一楼。",
        "dynasty": "宋",
        "collection_info": null
    },
    {
        "title": "句  其二",
        "author": "吴说",
        "content": "越山长青水长白，越人长家山水国。",
        "dynasty": "宋",
        "collection_info": null
    },
    {
        "title": "从吴傅朋游芝山登五老亭以驾言出游分韵赋诗",
        "author": "向𤃃",
        "content": "兹山何巍巍，气欲等嵩华。\n从公二三子，胜日饱闲暇。\n跻攀谢车舆，自办两不借。\n扪萝觅幽磴，行椒得孤榭。\n侧送夕阳移，俯视高鸟下。\n登临记曩昔，岁月惊代谢。\n却数一周星，復命千里驾。\n身从泛梗流，事与浮云化。\n朅来共一尊，似为天所赦。\n明发还问涂，合离足悲叱。",
        "dynasty": "宋",
        "collection_info": null
    },
    {
        "title": "题吴傅朋游丝书",
        "author": "向𤃃",
        "content": "先生着名节，百世追延陵。\n我评先生贤，不以能书称。\n功成磨苍崖，盛德颂日昇。\n勿书凌云榜，华颠踏高层。",
        "dynasty": "宋",
        "collection_info": null
    },
    {
        "title": "句",
        "author": "向𤃃",
        "content": "修篁万箇玉生烟，芳木千名花欲语。",
        "dynasty": "宋",
        "collection_info": null
    },
    {
        "title": "句",
        "author": "刘卓",
        "content": "傍人未必知心事。",
        "dynasty": "宋",
        "collection_info": null
    },
    {
        "title": "次唐彦猷顾亭林韵",
        "author": "宋辉",
        "content": "昔时高士宅，今日梵王居。\n楼影衔山远，钟声隔岸疎。\n风流嗟往事，精爽閟遗墟。\n回首乌衣巷，凋零兵火余。",
        "dynasty": "宋",
        "collection_info": null
    },
    {
        "title": "赠别通古",
        "author": "周金",
        "content": "良人轻一别，奄忽几经秋。\n明月望不见，白云徒自愁。\n征鸿悲北渡，江水奈东流。\n会话知何日，如今已白头。",
        "dynasty": "宋",
        "collection_info": null
    },
    {
        "title": "题慈云院双松亭",
        "author": "晁公为",
        "content": "云閒龙躩千寻榦，地底雷奔万仞泉。\n寄语庐山旧游客，箇中端不减栖贤。",
        "dynasty": "宋",
        "collection_info": null
    },
    {
        "title": "刘阮洞",
        "author": "晁公为",
        "content": "桃花开已繁，溪水溅溅去。\n不见持杯人，自叹来何暮。",
        "dynasty": "宋",
        "collection_info": null
    },
    {
        "title": "东湖",
        "author": "尼妙云",
        "content": "山环湖水水环山，短艇白鸥窗几间。\n野外更将供给至，饱参着得十僧闲。",
        "dynasty": "宋",
        "collection_info": null
    },
    {
        "title": "句",
        "author": "袁垧",
        "content": "虽云误失风霜操，不替调羹为子贤。",
        "dynasty": "宋",
        "collection_info": null
    },
    {
        "title": "题漠口铺",
        "author": "韩玉父",
        "content": "南行踰万山，復入武阳路。\n黎明与鸡兴，理髮漠口铺。\n旴江在何所，极目烟水暮。\n生平良自珍，羞为浪子妇。\n知君非秋胡，强颜且西去。",
        "dynasty": "宋",
        "collection_info": null
    },
    {
        "title": "寄良人",
        "author": "汪氏",
        "content": "旅食京华岁月多，圣贤事业竟如何。\n明年伫听泥金报，闲把关雎独自歌。",
        "dynasty": "宋",
        "collection_info": null
    },
    {
        "title": "饯范子",
        "author": "胡景裕",
        "content": "当年邂逅帝王畿，岁月侵寻若电飞。\n学士荣除青锁闼，故人老着白麻衣。\n尊前且斗闲身健，眼底休论往事非。\n第恐锋车促严召，片帆明发不轻违。",
        "dynasty": "宋",
        "collection_info": null
    },
    {
        "title": "南山留题",
        "author": "冯晦",
        "content": "南山之景幽且清，台亭上下知几层。\n王吴妙手写不得，若非造物其谁能。",
        "dynasty": "宋",
        "collection_info": null
    },
    {
        "title": "水心新居",
        "author": "赵汝铎",
        "content": "开扉待嘉客，沽酒解闲愁。\n半夜秋霖歇，满塘寒水流。\n风声生叶底，月色在沙头。\n忆着鲈鱼美，松江有旧游。",
        "dynasty": "宋",
        "collection_info": null
    },
    {
        "title": "过访诗妓谢金莲见庭中红梨花盛开因赋",
        "author": "赵汝州",
        "content": "换却冰肌玉骨胎，丹心吐出异香来。\n武陵溪畔人休说，只恐夭桃不敢开。",
        "dynasty": "宋",
        "collection_info": null
    },
    {
        "title": "雪",
        "author": "赵汝铤",
        "content": "病倦扶危坐，起看天雨花。\n蹇馿东野句，破屋玉川家。\n勇羡穿篱犬，饥怜噪树鸦。\n龙山云壑胜，冰柱忆刘叉。",
        "dynasty": "宋",
        "collection_info": null
    },
    {
        "title": "题临江清远轩壁",
        "author": "赵汝铤",
        "content": "江清疑可濯吾缨，小泊扁舟绕寺行。\n对岸丹枫寻不见，雨云遮断古萧城。",
        "dynasty": "宋",
        "collection_info": null
    },
    {
        "title": "乌石驿",
        "author": "赵汝铤",
        "content": "落日衔山乌石堠，淡烟笼月白茅坪。\n乍离城市虽萧索，喜是还家第一程。",
        "dynasty": "宋",
        "collection_info": null
    },
    {
        "title": "庐山卧龙庵",
        "author": "赵汝铤",
        "content": "一线飞泉遶碧萝，白云来往暗山阿。\n雨中贪共樵人语，行过庵前路忽多。",
        "dynasty": "宋",
        "collection_info": null
    },
    {
        "title": "云峰寺",
        "author": "赵汝铤",
        "content": "好峰藏寺背，此景只僧知。\n古树侵天直，寒泉入涧迟。\n深行寻旧址，久竚读荒碑。\n时有僊人过，灵风满路吹。",
        "dynasty": "宋",
        "collection_info": null
    },
    {
        "title": "送澄古潭由豫章归鑑湖",
        "author": "赵汝铤",
        "content": "数椽书屋守蛛丝，一出三年梦见稀。\n寄语家僮日开户，莫妨燕子认巢归。",
        "dynasty": "宋",
        "collection_info": null
    },
    {
        "title": "谢友人惠袜布",
        "author": "赵汝铤",
        "content": "客裏行终日，难逢识面人。\n所交新有几，相语又俱贫。\n句□推敲长，情增邂逅亲。\n丝絇到双足，那敌袜材真。",
        "dynasty": "宋",
        "collection_info": null
    },
    {
        "title": "金陵作",
        "author": "赵汝蓥",
        "content": "龙虎帝王宅，凤凰僊子台。\n六朝遗事冷，八月夜潮回。\n陇雁秋仍到，江花晚自开。\n凭高一樽酒，何代独无才。",
        "dynasty": "宋",
        "collection_info": null
    },
    {
        "title": "题龙君祠",
        "author": "赵汝蓥",
        "content": "万顷鲸波内，岿然一石山。\n江神擎贝阙，湘女露云鬟。\n客棹苍茫外，祇园紫翠间。\n我来嗟索寞，登眺却忘还。",
        "dynasty": "宋",
        "collection_info": null
    },
    {
        "title": "宿山隠斋",
        "author": "赵汝旗",
        "content": "平生悦山隠，一室容我借。\n弄泉掬明月，坐石延清话。\n既调松下琴，復得松风和。\n仙人捣药禽，独叫青山夜。",
        "dynasty": "宋",
        "collection_info": null
    },
    {
        "title": "乞赀曹绩",
        "author": "释法空",
        "content": "一梦江湖已十春，芒鞋不践马头尘。\n只知今日了今日，岂料一身愁一身。\n南阮固应惭北阮，越人那得累秦人。\n西风不但吹游子，吹老天涯白髮亲。",
        "dynasty": "宋",
        "collection_info": null
    },
    {
        "title": "迭石庵",
        "author": "释德止",
        "content": "迭石峰之颠，下瞰杨梅涧。\n平地数亩余，水石光灿烂。",
        "dynasty": "宋",
        "collection_info": null
    },
    {
        "title": "偈",
        "author": "释德止",
        "content": "不因言句不因人，不因物色不因声。\n夜半吹灯方就枕，忽然这裏已天明。",
        "dynasty": "宋",
        "collection_info": null
    },
    {
        "title": "浯溪图",
        "author": "释德止",
        "content": "夷途勿抛控，抛控马多失。\n挹水勿极量，极量器多溢。\n安史起天宝，转战竟奔北。\n辞臣献颂诗，要垂万世则。\n一字堪白首，大书仍深刻。\n谁作浯溪图，千里在咫尺。\n飞湍如有声，旁汇浸层碧。\n巉绝半岩间，髣髴见鸟迹。\n不觉加手磨，真恐苔藓没。\n国姓前后异，天运古今一。\n向来文武才，坐筹或操笔。\n种种皆可称，俯仰重叹息。\n愿君宝此图，置之丹粉壁。\n昔人如可作，想像壮胸臆。",
        "dynasty": "宋",
        "collection_info": null
    },
    {
        "title": "偈",
        "author": "释善能",
        "content": "万古长空，一朝风月。\n不可以一朝风月昧却万古长空，不可以万古长空不明一朝风月。",
        "dynasty": "宋",
        "collection_info": null
    },
    {
        "title": "颂古二首  其一",
        "author": "释善能",
        "content": "古殿无人到者稀，蒲团端坐有谁知。\n不因院主通消息，争得寒光万里辉。",
        "dynasty": "宋",
        "collection_info": null
    },
    {
        "title": "颂古二首  其二",
        "author": "释善能",
        "content": "西山路上有猕猴，啸雨哀风动客愁。\n忽遇此林师子子，万般伎俩一时休。",
        "dynasty": "宋",
        "collection_info": null
    },
    {
        "title": "栽松题石",
        "author": "释天石",
        "content": "偃盖覆岩石，岁寒傲霜雪。\n深根蟠茯苓，千古饱风月。",
        "dynasty": "宋",
        "collection_info": null
    },
    {
        "title": "长歌行",
        "author": "郭世模",
        "content": "若木无停阴，积石无还流。\n葵藿变旦莫，蟪蛄疑春秋。\n寸晷轻尺璧，神功宁九州。\n仰思坐待旦，礼乐隆成周。\n君子不可閒，努力崇嘉猷。\n当思竹帛载，不为鬓髮羞。",
        "dynasty": "宋",
        "collection_info": null
    },
    {
        "title": "短歌行",
        "author": "郭世模",
        "content": "天东衔烛龙，光景照四溟。\n羲和揽龙辔，鞭策日夜征。\n露华以春晖，霜叶当秋零。\n危柱无弱絃，急辕无留旌。\n华髮不再绿，雕颜宁重荣。\n良辰足行乐，羁旅难为情。\n乌程有美饷，为人驻颓龄。\n玉指陈兰藉，歌钟閒鸾笙。\n短章可娱日，意气聊相倾。",
        "dynasty": "宋",
        "collection_info": null
    },
    {
        "title": "乌夜啼",
        "author": "郭世模",
        "content": "碧烟障楼天欲暮，飞乌夜集芜城戍。\n云外毕逋衔尾来，月明腷膊同枝语。\n楼中有人辍机杼，玉笙怨咽凝江雾。\n惆怅幽栖夜未阑，桂树秋风兰叶露。",
        "dynasty": "宋",
        "collection_info": null
    },
    {
        "title": "题清芬阁",
        "author": "郭世模",
        "content": "视世轩裳一露萤，平生苦节抱遗经。\n卧云句好传弟子，钓濑名高齐客星。\n尚想臞儒在山泽，空留遗庙落丹青。\n发挥家传标潜德，奕奕元孙有典刑。",
        "dynasty": "宋",
        "collection_info": null
    },
    {
        "title": "楚州",
        "author": "沈长卿",
        "content": "楚州淮阴娑罗木，霜露荣倅今何如。\n能令草木死不枯，当时为有北海书。\n荒碑雨侵苔藓湿，尚写墨本传东吴。",
        "dynasty": "宋",
        "collection_info": null
    },
    {
        "title": "题清芬阁",
        "author": "沈长卿",
        "content": "元英以隠名，务德以仕显。\n人言不同调，是说一何浅。\n丈夫生世间，出处各有意。\n仕以行其道，隠以求其志。\n一以隠为高，伊吕当不起。\n一以仕为乐，夷齐不饿死。\n我观二子心，舒卷如春云。\n邂逅作霖雨，本是版筑君。\n乃祖配子陵，桐江饱风月。\n乃孙拥麾幢，遗爱浃闽粤。\n相望二百年，家学留青编。\n冥鸿与栖凤，进退两俱贤。\n秋冬享烝尝，瞻像不泚颡。\n独抱元成经，肯作世南匠。\n种田刈禾黍，种圃收兰芝。\n请诵裳华篇，有之以似之。",
        "dynasty": "宋",
        "collection_info": null
    },
    {
        "title": "书壁四韵",
        "author": "沈长卿",
        "content": "约客探名胜，停辀得所欣。\n山寒多做雨，洞古不收云。\n夜宿听鸣麂，晨炊摘野芹。\n黄冠尤喜事，添炷石炉熏。",
        "dynasty": "宋",
        "collection_info": null
    },
    {
        "title": "句",
        "author": "沈长卿",
        "content": "翠蛾环坐忆洲钱。",
        "dynasty": "宋",
        "collection_info": null
    },
    {
        "title": "赠明道人",
        "author": "施宜生",
        "content": "休论道骨与仙风，自许平生义与忠。\n千古已尝窥治乱，一身何足计穷通。\n仰天但觉心如铁，览镜犹欣髮未蓬。\n尘世纷纷千百辈，只君双眼识英雄。",
        "dynasty": "宋",
        "collection_info": null
    },
    {
        "title": "诗一首",
        "author": "施宜生",
        "content": "久坐乡关梦已迷，归来投宿旧沙溪。\n一天风雨龙移穴，半夜林峦鸟择栖。\n卖菜无人求好语，种瓜何地不成畦。\n男儿未老中原在，寄语鵾鷄莫浪啼。",
        "dynasty": "宋",
        "collection_info": null
    },
    {
        "title": "严子陵钓台",
        "author": "施宜生",
        "content": "悬崖断壑少人踪，只合先生卧此中。\n汉业已无一抔土，钓台今是几秋风。\n同学刘郎已冕旒，未应换与此羊裘。\n子云到老不晓事，不信人间有许由。",
        "dynasty": "宋",
        "collection_info": null
    },
    {
        "title": "至黄州弔东坡",
        "author": "施宜生",
        "content": "文星落处天应泣，此老已知吾道穷。\n事业谩夸生仲达，功名犹忌死姚崇。",
        "dynasty": "宋",
        "collection_info": null
    },
    {
        "title": "题平沙落雁屏景",
        "author": "施宜生",
        "content": "江南江北八九月，葭芦伐尽洲渚阔。\n欲下未下风悠扬，影落寒潭三两行。\n天涯是处有菰米，如何偏爱来潇湘。",
        "dynasty": "宋",
        "collection_info": null
    },
    {
        "title": "感春",
        "author": "施宜生",
        "content": "感事伤怀谁得知，故园閒日自晖晖。\n江南地暖先花发，塞北天寒迟雁归。\n梦裏江河依旧是，眼前阡陌似疑非。\n无愁只有双蝴蝶，解趁残红作阵飞。",
        "dynasty": "宋",
        "collection_info": null
    },
    {
        "title": "感钱王战台",
        "author": "施宜生",
        "content": "层层楼阁捧昭回，元是钱王旧战台。\n山色不随兴废去，水声长逐古今来。\n年光似月生还没，世事如花落又开。\n多少英雄无处问，夕阳行客自徘徊。",
        "dynasty": "宋",
        "collection_info": null
    },
    {
        "title": "题将台",
        "author": "施宜生",
        "content": "梅花摘索未全开，老倦无心上将台。\n人在江南望江北，征鸿时送客愁来。",
        "dynasty": "宋",
        "collection_info": null
    },
    {
        "title": "题壁",
        "author": "施宜生",
        "content": "君子虽穷道不穷，人生自古有飘蓬。\n文章笔下千堆锦，志气胸中万丈虹。\n大抵养龙须是海，算来栖凤莫非桐。\n山东宰相关西将，俯仰怀贤倚暮风。",
        "dynasty": "宋",
        "collection_info": null
    },
    {
        "title": "柳",
        "author": "施宜生",
        "content": "魏王堤暗雨垂垂，还似春残欲别时。\n传语西风且停待，黛残黄浅不禁吹。",
        "dynasty": "宋",
        "collection_info": null
    },
    {
        "title": "无题",
        "author": "施宜生",
        "content": "唱得新翻稳贴腔，阿谁能得肯双双。\n天宁寺裏尊前月，分擘清寒入小窗。",
        "dynasty": "宋",
        "collection_info": null
    },
    {
        "title": "盆池",
        "author": "施宜生",
        "content": "盆池潋滟荫芭蕉，点水圆荷未出条。\n分得江湖好风景，断云飞去晚萧萧。",
        "dynasty": "宋",
        "collection_info": null
    },
    {
        "title": "平阳书事",
        "author": "施宜生",
        "content": "春寒窣窣透春衣，沿路看花缓辔归。\n穿过水云深密处，马前蝴蜨作团飞。",
        "dynasty": "宋",
        "collection_info": null
    },
    {
        "title": "山谷草书",
        "author": "施宜生",
        "content": "行所当行止当止，错乱中间有条理。\n意溢毫摇手不知，心自书空不书纸。",
        "dynasty": "宋",
        "collection_info": null
    },
    {
        "title": "社日  其一",
        "author": "施宜生",
        "content": "浊涧迴湍激，青烟弄晚晖。\n缘随春酒熟，分与故山违。\n社鼓喧林莽，孤城隠翠微。\n山花羞未发，燕子喜先归。",
        "dynasty": "宋",
        "collection_info": null
    },
    {
        "title": "社日  其二",
        "author": "施宜生",
        "content": "割少诙谐语，分均宰制功。\n灵祇依古树，醉叟泥村童。\n万里开耕稼，三时顺雨风。\n行春从此乐，着意酒杯中。",
        "dynasty": "宋",
        "collection_info": null
    },
    {
        "title": "含笑花",
        "author": "施宜生",
        "content": "百步清香透玉肌，满堂和气自心知。\n褰帷跛客相迎处，射雉春风得意时。",
        "dynasty": "宋",
        "collection_info": null
    },
    {
        "title": "句  其一",
        "author": "施宜生",
        "content": "只因未有良媒在，直到如今万万秋。",
        "dynasty": "宋",
        "collection_info": null
    },
    {
        "title": "句  其二",
        "author": "施宜生",
        "content": "朱门处处临官道，流水年年绕禁宫。",
        "dynasty": "宋",
        "collection_info": null
    },
    {
        "title": "句  其三",
        "author": "施宜生",
        "content": "临池翕忽云雾集，舞剑浩荡波涛翻。",
        "dynasty": "宋",
        "collection_info": null
    },
    {
        "title": "偈",
        "author": "释如哲",
        "content": "瑞岩长唤主人公，突出须弥最上峯。\n大地掀翻无觅处，笙歌一曲画楼中。",
        "dynasty": "宋",
        "collection_info": null
    },
    {
        "title": "句",
        "author": "钦宗",
        "content": "秋来一凤向南飞。",
        "dynasty": "宋",
        "collection_info": null
    },
    {
        "title": "览梦得所藏李伯时画吴中三贤像因各书绝句 范蠡",
        "author": "赵楷",
        "content": "已将勋业等浮鸥，鸟尽弓藏见远谋。\n越国江山留不住，五湖风月一扁舟。",
        "dynasty": "宋",
        "collection_info": null
    },
    {
        "title": "览梦得所藏李伯时画吴中三贤像因各书绝句 张翰",
        "author": "赵楷",
        "content": "西风淅淅动高梧，目送浮云悟卷舒。\n自是归心感秋色，不应高兴为鲈鱼。",
        "dynasty": "宋",
        "collection_info": null
    },
    {
        "title": "览梦得所藏李伯时画吴中三贤像因各书绝句 陆龟蒙",
        "author": "赵楷",
        "content": "杞菊萧条遶屋春，不教鹅鸭恼比邻。\n满身花影犹沈醉，真是江湖一散人。",
        "dynasty": "宋",
        "collection_info": null
    },
    {
        "title": "句",
        "author": "赵楷",
        "content": "正是霜高木落时。",
        "dynasty": "宋",
        "collection_info": null
    },
    {
        "title": "送马扩诣行在  其一",
        "author": "赵榛",
        "content": "全赵收燕至太平，朔方寸土比千金。\n氛祲一扫銮舆返，若个将军肯用心。",
        "dynasty": "宋",
        "collection_info": null
    },
    {
        "title": "送马扩诣行在  其二",
        "author": "赵榛",
        "content": "遣公直往面天颜，一奏临朝莫避难。\n多少焦苗待霖雨，雨霖只在月旬间。",
        "dynasty": "宋",
        "collection_info": null
    },
    {
        "title": "歌二首  其一",
        "author": "钦宗朱后",
        "content": "幼富贵兮厌绮罗裳，长入宫兮陪奉尊阳。\n今委顿兮流落异乡，嗟造化兮速死为强。",
        "dynasty": "宋",
        "collection_info": null
    },
    {
        "title": "歌二首  其二",
        "author": "钦宗朱后",
        "content": "昔居天上兮珠宫玉阙，今入草莽兮事何可说。\n屈身辱志兮恨何时雪，誓速归泉下兮此愁可绝。",
        "dynasty": "宋",
        "collection_info": null
    },
    {
        "title": "赞达磨大师",
        "author": "释宗元",
        "content": "十万里来卖口嘴，宜乎打落当门齿，面壁九年谁采你。\n深雪之中若不得救苦救难观世音菩萨，有甚面目归乡里。",
        "dynasty": "宋",
        "collection_info": null
    },
    {
        "title": "赞五祖和尚",
        "author": "释宗元",
        "content": "貌古而清，语俚而新。\n同乎流俗，大有径庭。\n常心是道，杀人活人。\n使当时磨下玉洁冰清，则杨岐一宗未必中兴者也。",
        "dynasty": "宋",
        "collection_info": null
    },
    {
        "title": "赞大慧和尚",
        "author": "释宗元",
        "content": "世尊去世，二千余年，到此尊慈，恰五十代。\n渠以壁上安灯盏，雨前置酒台。\n闷来打三碗，何处得愁来。\n颂清浄行者不入涅槃，破戒比丘不堕地狱，佛法兴衰可见也。",
        "dynasty": "宋",
        "collection_info": null
    },
    {
        "title": "赠学者",
        "author": "李衡",
        "content": "学诗如参禅，初不在言句。\n伛偻巧承蜩，梓庆工削鐻。\n借问孰师承，妙处应自悟。\n向来大江西，洪徐暨韩吕。\n山谷擅其宗，诸子为之辅。\n短句与长篇，一一皆奇语。\n卓尔自名家，无愧城南杜。\n君诗亦可人，羞作女工蠹。\n正临百尺竿，到此方进步。\n我性文字空，志在学农圃。\n老矣甘摧颓，肯復事雕组。\n少读三百篇，每自叹无补。\n一念绝邪思，得处忘我所。\n学诗如参禅，无舍亦无取。\n立雪谩齐要，断臂徒自苦。\n君欲问活法，活法无觅处。",
        "dynasty": "宋",
        "collection_info": null
    },
    {
        "title": "短项翁",
        "author": "李衡",
        "content": "我生懒放世无偶，身即嚣尘志林莽。\n寒饥未免困啼号，束带深惭为升斗。\n先生闭户傲羲皇，云梦胸中吞八九。\n抟风暂尔抑雄飞，万事纷纷付巵酒。\n年来得此短项翁，落落虚怀真胜友。\n烟蓑称体翦疏筠，老态婆娑固不羣。\n每笑鸱夷託后尘，臭味仍復羞昆崙。\n何曾为致常持满，来此与尔谈胚浑。\n异时先生登紫微，定自与尔相追随。\n想应頼尔排纷扰，坐觉秋毫泰山小。",
        "dynasty": "宋",
        "collection_info": null
    },
    {
        "title": "功成亦赋短项翁诗復次其韵",
        "author": "李衡",
        "content": "君不见仲淹居河汾，目营四海心六经。\n又不见子幼反田里，拊缶乌乌徒快耳。\n续经愤世虽自喜，岂识浊醪函妙理。\n皤然短项滑稽徒，却笑两翁非通儒。\n可人风味敌冰壶，惟酒是务焉知余。\n不学羽衣李集贤，斗酒过量项飞泉。\n復怜胡子名空传，缓急由人肠中干。\n高情陶彼勋华风，放怀那惜倾千钟。\n鄙哉成德真小器，一击堕地羞空空。\n嗟余磊磈填心胸，安得与尔长相逢。\n会当乞尔扁舟去，烟雨空蒙伴钓翁。",
        "dynasty": "宋",
        "collection_info": null
    },
    {
        "title": "与仲弥性同次唐人二诗韵  其一",
        "author": "李衡",
        "content": "尽日困登陟，跏趺聊对床。\n岩空眩层碧，草细函幽香。\n弔古谩秋思，开尊延月光。\n随身有竿木，作戏且逢场。",
        "dynasty": "宋",
        "collection_info": null
    },
    {
        "title": "与仲弥性同次唐人二诗韵  其二",
        "author": "李衡",
        "content": "天面无纤霭，平川灏气吞。\n搘筇临阁道，拂石憩云根。\n柳映山前路，烟摇水北村。\n醉归风满袖，斜月在蓬门。",
        "dynasty": "宋",
        "collection_info": null
    },
    {
        "title": "乐庵初成二首  其一",
        "author": "李衡",
        "content": "老子平生百不足，庵成那管食无肉。\n终朝闭户只读书，四面开窗都见竹。",
        "dynasty": "宋",
        "collection_info": null
    },
    {
        "title": "乐庵初成二首  其二",
        "author": "李衡",
        "content": "投老庵居百事宜，早眠晏起不论时。\n更长睡足披衣坐，倾耳林间竹画眉。",
        "dynasty": "宋",
        "collection_info": null
    },
    {
        "title": "乐庵所藏柳影及松梅二画因作二绝摹作砑花笺至今盛行于吴门  其一",
        "author": "李衡",
        "content": "三月江南花满枝，风轻帘幕燕争飞。\n游人休惜夜秉烛，杨柳阴浓春欲归。",
        "dynasty": "宋",
        "collection_info": null
    },
    {
        "title": "乐庵所藏柳影及松梅二画因作二绝摹作砑花笺至今盛行于吴门  其二",
        "author": "李衡",
        "content": "崔嵬霜干欲凌云，俯映寒梢数尺春。\n须信苍髯浄明老，坐中容有散花人。",
        "dynasty": "宋",
        "collection_info": null
    },
    {
        "title": "偈",
        "author": "李衡",
        "content": "竿木随身得自由，应缘已毕復何求。\n翛然来往等孤雁，影落寒潭迹不留。",
        "dynasty": "宋",
        "collection_info": null
    },
    {
        "title": "蒲鞋",
        "author": "刘章",
        "content": "吴江浪浸白蒲春，越女初挑一样新。\n纔自绣窗离玉指，便随罗袜上轻尘。\n石榴花下从容久，玳瑁筵前整顿频。\n今日高楼鸳瓦上，不知掷果是何人。",
        "dynasty": "宋",
        "collection_info": null
    },
    {
        "title": "和唐子固见寄初冬晚步韵",
        "author": "钱亿年",
        "content": "凄风满寒谷，广陌照落日。\n繁霜排岸草，尪瘁怯寒栗。\n块坐阅残编，十日九不出。\n时为孤愤吟，嗟嗟类蟋蟀。\n歧路多阻艰，烟霞成痼疾。\n保是千金躯，他慕无终毕。\n远览尘垢外，无得初无失。\n溺志胶扰间，跧跽信匪一。\n阮生亦有言，何异裈中虱。\n呼童洗破觥，一醉真可必。\n耳热即呜呜，鄙野谁诃诘。\n浩歌莫予知，奚用聆清瑟。",
        "dynasty": "宋",
        "collection_info": null
    },
    {
        "title": "重阳",
        "author": "钱亿年",
        "content": "商飈惊秀木，松桂不受秋。\n萸菊有光辉，芬芳满金瓯。\n古来贤达人，逢时聊解忧。\n龙山孟参军，帽落初不羞。\n东篱陶征士，得酒更何求。\n若人不常有，至今称风流。\n节物自尔殊，生灭同一沤。\n浮世梦幻身，适意是良谋。\n山翁未尝乐，而亦未尝愁。\n吾独可奈何，任渠自悠悠。",
        "dynasty": "宋",
        "collection_info": null
    },
    {
        "title": "避暑椒山呈潘师清",
        "author": "钱亿年",
        "content": "凉风生层峦，炎日遮迭嶂。\n我来兹地游，心焉乐清旷。\n为吏即华颠，愧临士民上。\n老丑畏近人，筋骸非少壮。\n知止远卑辱，奚敢谓高尚。\n龊龊方自持，良心未容放。\n促柱有繁音，庞聒无清唱。\n却暑御絺绤，自修终弭谤。\n居闲无适莫，且免萦重恙。\n俯仰心不惭，无言亦疏畅。",
        "dynasty": "宋",
        "collection_info": null
    },
    {
        "title": "次太守李侍郎和郡博士包丈芍药韵二首  其一",
        "author": "钱亿年",
        "content": "栽花未免惜花残，忙裏应须护小栏。\n何似长松与修竹，不妨耐久静中看。",
        "dynasty": "宋",
        "collection_info": null
    },
    {
        "title": "次太守李侍郎和郡博士包丈芍药韵二首  其二",
        "author": "钱亿年",
        "content": "艳草妖花理易残，无劳太息抚雕栏。\n终年费尽壅培力，能共樽前几日看。",
        "dynasty": "宋",
        "collection_info": null
    },
    {
        "title": "呈盛逢时",
        "author": "钱亿年",
        "content": "倦翮知还心已休，无穷世事懒回头。\n是非不属闲人耳，月自当空水自流。",
        "dynasty": "宋",
        "collection_info": null
    },
    {
        "title": "次游玉虚洞韵",
        "author": "钱亿年",
        "content": "茂松修竹昼阴阴，涧水幽流一径深。\n未必山中无外事，须知静躁总因心。",
        "dynasty": "宋",
        "collection_info": null
    },
    {
        "title": "巫山高",
        "author": "王铚",
        "content": "十二危峯隠寒雾，旁连三巴下三楚。\n断崖青黄耸天壁，秀色苍茫接天路。\n鼓瑟玉京嬉帝傍，下镇九渊称帝女。\n冥心可见类相求，梦裏襄王契神遇。\n锵然玉佩似可期，倏尔霓旌去无所。\n天风浩荡吹太清，万里凭虚送飞步。\n行云行雨终不来，岁月人间几朝暮。\n那知一戏疑万古，至今不知高唐处。\n仙兮神兮非与是，流传只有兰台赋。\n山藏虎兕争怒号，峡束江水翻波涛。\n舟楫寄命轻鸿毛，犹起羡慕成讥嘲。\n行人所见日卑浅，仰首弥觉巫山高。",
        "dynasty": "宋",
        "collection_info": null
    },
    {
        "title": "关山月",
        "author": "王铚",
        "content": "戍楼炯炯关山月，白首征人数圆缺。\n关山不隔四时寒，夜夜冷光沙如雪。\n照破天崖万里心，闺中又是经年别。\n雁飞唯愿得书归，月下有人魂断绝。\n闺中月下不胜情，独戍关山更堪说。\n一时北阙贺书多，万古西戎终不灭。\n阳和待得活枯荄，东风洗尽征人血。",
        "dynasty": "宋",
        "collection_info": null
    },
    {
        "title": "白头吟一首",
        "author": "王铚",
        "content": "浮云高映天上月，月华未落云已灭。\n浊水长羡清路尘，浊水尚流尘已绝。\n人心不如云与尘，变态无穷旋消歇。\n我家火齐堆金盘，朱楼锁烟青冥端。\n昨忆闻琴纔等閒，夜奔临邛相与还。\n凤皇曲成保懽乐，骕骦裘典无艰难。\n当炉涤器两憔悴，几度暗啼愁远山。\n君侪狗监动人主，君乘驷马跨故园。\n檄书呵讥蜀父老，未足洒耻徒小恩。\n颜色何尝不如旧，自是心存憎爱间。\n我方失意天地窄，君视浮云江海宽。\n一身情易復情难，百年有来终有去。\n凄凄嫁娶不须啼，出门万里沦中路。\n我怜秀色茂陵女，既有新人须有故。\n请把阿娇作近喻，到底君王不重顾。\n若知此事为当然，千金莫换长门赋。",
        "dynasty": "宋",
        "collection_info": null
    },
    {
        "title": "折杨柳",
        "author": "王铚",
        "content": "手拗杨柳赠行人，情条恨叶江南春。\n朦胧疎烟湿芳草，摇落微风生白苹。\n长亭短亭销离魂，古情不尽今情新。\n一声骊歌几声哭，行人去后春江绿。\n歌哭相杂江水头，相看不发情何属。\n江河到海有穷日，轮蹄行路无已时。\n路傍杨柳折已尽，东风再换明年枝。",
        "dynasty": "宋",
        "collection_info": null
    },
    {
        "title": "送纯师归眉山吉祥寺",
        "author": "王铚",
        "content": "上人峨嵋秀，冥冥耸高风。\n依游王公间，尚带山水容。\n谪仙信奇逸，蜀僧论丝桐。\n寂默谁为听，误比万壑松。\n崎岖古今涂，势利纷其中。\n晚遗似高识，物我无异同。\n是心湛寒水，处处流真空。\n犹嫌百年梦，剩此一枝筇。\n忽怀烟霞想，永念菽水供。\n身为反哺乌，更逐高飞鸿。\n斜日澹归袂，不似秋色浓。\n孤行拾黄叶，一笑千山重。\n桑宿挥余恋，云楼杳归踪。\n从兹与明月，相伴落何峯。",
        "dynasty": "宋",
        "collection_info": null
    },
    {
        "title": "舟中夜雪读正卿教授近诗辄赋鄙句并以为别",
        "author": "王铚",
        "content": "百年半羁栖，轻与故山别。\n回首千万峯，飞云不可越。\n弭棹濠上亭，非乡怆时节。\n朝号迥野风，夜听孤舟雪。\n湿薪无暖焰，浊泪共明灭。\n痴坐增洒然，何以慰清绝。\n斯时咏君诗，心抱益澄沏。\n未从观鱼庄，先得驭风列。\n荆玉出此邦，谁献復谁刖。\n山川漫奇丽，文物久销歇。\n君词吐白虹，神宝疑不没。\n我欲赓余思，景好句逾拙。\n如逢勾漏令，未得丹砂诀。\n万里烟云开，扬舲及明发。\n荆山自兹远，云涛渺天末。\n两地见梅花，相思不同折。",
        "dynasty": "宋",
        "collection_info": null
    },
    {
        "title": "无题",
        "author": "王铚",
        "content": "三月柳花飞，东风绣香国。\n桂影弄春光，飞琼怅分缺。\n云舆返积霄，翠浪翻天末。\n阆苑桃李花，莫使芳香歇。\n缅怀霞中人，芙蕖艷秋色。\n烟鸾吟碧空，行云不停刻。\n何事寄红埃，悲声调绿髮。\n神观洞太虚，紫清注金格。\n玉宸丹凤检，词章焕琼笈。\n孰执招真旗，笙箫下空阙。\n灵光湛法身，生死本无别。\n妙合造化机，阴阳时出没。\n欲识天中真，寒江浸明月。",
        "dynasty": "宋",
        "collection_info": null
    },
    {
        "title": "寄题真州扃岫寺",
        "author": "王铚",
        "content": "一峯秀色何高寒，更以木杪横飞栏。\n荆吴形胜妙天下，閒锁云锦光斓斑。\n山从千古混沌始，江自万里岷峨还。\n江山无际真赏远，人境未如心境宽。\n乃知万象自变灭，我与天地俱清閒。\n时来登览健意气，兴落烟霭空蒙间。\n宛如列岫在扃鐍，何待谢守窗中看。\n仙壶日月悟世换，蚁穴富贵羁梦残。\n易中求象山有天，须弥纳芥曾何难。\n干坤橐籥一气内，鉅细两不离区寰。\n径呼飞仙来取醉，笙箫彷佛锵佩环。\n已鞭鸾凤到三境，何待虎豹号九关。\n只今朱甍半落日，谁繫画舸临苍湾。\n何当脱身戎马际，共契妙旨相追攀。\n怀哉欲往波浪阔，回首江南江北山。",
        "dynasty": "宋",
        "collection_info": null
    },
    {
        "title": "蔡天启作中兴碑诗且邀同赋",
        "author": "王铚",
        "content": "一日屠戮三庶人，天理已尽杀气昏。\n青宫惴惴二十载，免祸自求黄屋尊。\n忠臣开除两京路，未知日月双悬处。\n归来祈哀语可怜，今日贵作天子父。\n潇湘江边镵穹碑，烟云相连愁九疑。\n湖南万古长嗟地，剩与屈贾添余悲。\n雄文漫郎来作吏，正色颜公谒西内。\n两贤愤托金石坚，莫求此碑求此意。\n休闯九阍诉帝傍，莫化杜鹃啼故乡。\n磨崖难摧幽恨长，水流不尽山苍苍。",
        "dynasty": "宋",
        "collection_info": null
    },
    {
        "title": "题洛神赋图诗",
        "author": "王铚",
        "content": "曹公文武俱绝伦，传与陈王赋洛神。\n高情寓託八荒外，曾是亲逢绝世人。\n五官郎将莫轻怒，椒房自是袁家妇。\n闻道生时覆玉衣，便是于今腰束素。\n惊鸿翻然不重顾，射鹿深寃更凄楚。\n不将降虏赐周公，先识祸机杨德祖。\n此意明明可自知，岂有神人来洛浦。\n空用平生八斗才，七步那能说微步。\n楚离日月常争光，湘夫人后夸高唐。\n丹青画写鬼神趣，笔端调出返魂香。\n妙画高文尽天艺，神理人心两无异。\n此情万古恨茫茫，且为陈王说余意。",
        "dynasty": "宋",
        "collection_info": null
    },
    {
        "title": "和江子我见送诗",
        "author": "王铚",
        "content": "放舟弄清泚，始觉南风清。\n白云认乡树，永念随父兄。\n一梦三十载，将老犹远行。\n聊将郑卫耳，一听新蝉鸣。\n空怀烟霞想，下及飞鸿征。\n多公久要谊，献纻復班荆。\n茅屋照野水，寒窗抱深明。\n相期脱覊网，岂肯缚簪婴。\n此生纔一戏，万物何营营。\n我行别良友，执袂中心怦。\n公来贻新诗，折柳何多情。\n他时簪还盍，莫忘岁寒盟。",
        "dynasty": "宋",
        "collection_info": null
    },
    {
        "title": "追和周昉琴阮美人图诗",
        "author": "王铚",
        "content": "丹青有神艺，周郎独能兼。\n图画绝世人，真态不可添。\n却怜如画者，相与落谁手。\n想像犹可言，雨重春笼柳。",
        "dynasty": "宋",
        "collection_info": null
    },
    {
        "title": "次韵国香诗",
        "author": "王铚",
        "content": "百花零落悲春晚，不復林园门可款。\n待花结实春已归，到头只有东家管。\n楚宫女子春华敷，为云为雨皆有余。\n亲逢一顾倾国色，不解迎人专城居。\n目成未到投梭处，后会难凭人已去。\n可怜天壤擅诗声，不如崔护桃花句。\n坐令永抱埋玉悲，游手那知京兆眉。\n难堪别鹤分飞后，犹是惊鸿初见时。\n新懽密爱应长久，暂向华筵赏宾友。\n舞尽春风力不禁，困裏腰肢一涡柳。\n座上何人赠翠翘，蜀中风调尤情饶。\n懽浓酒晕上玉颊，香暖红酥疑欲销。\n佳人薄命古相似，先后乃逢天下士。\n但惜盈盈一水时，当年不寄相思字。\n宜州遗恨君能详，瘴云万里空悲凉。\n无限风流等閒别，几人赏鉴得黄香。",
        "dynasty": "宋",
        "collection_info": null
    },
    {
        "title": "妾薄命  其一",
        "author": "王铚",
        "content": "寒闺有静女，十载念远征。\n命似绛绡薄，身同朝露轻。\n存心合懽绮，待得机杼成。\n从来君独赏，讵可卖都城。\n凭梦欲寄远，旧路春草生。\n独夜理瑶琴，泪烛剪不明。\n待谁相应节，要自不胜情。\n会有不眠者，听此断肠声。",
        "dynasty": "宋",
        "collection_info": null
    },
    {
        "title": "妾薄命  其二",
        "author": "王铚",
        "content": "少年轻远行，易发同尔汝。\n红颜望中老，离恨尚如许。\n妾身异金石，更涉几寒暑。\n长天谁云广，不见收堕雨。\n愁来津头望，信绝不得渡。\n邻妇念幽独，艇子隔溪语。\n落日下空江，修烟淡晴渚。\n流恨满春风，西飞数归羽。",
        "dynasty": "宋",
        "collection_info": null
    },
    {
        "title": "古意",
        "author": "王铚",
        "content": "茅檐秘秀色，从古叹不遭。\n游子去未返，徒使寸心劳。\n朝叹江海深，夜视星斗高。\n归期约春风，今已木叶凋。\n一日两回来，看取门前潮。",
        "dynasty": "宋",
        "collection_info": null
    },
    {
        "title": "送王道元运判致政归潜皖",
        "author": "王铚",
        "content": "好山如幽人，深绝常避地。\n潜峯独呈露，孤立信奇最。\n高拥一峯寒，缥缈乱云气。\n万古招行人，谁与赏心会。\n我公实仙才，昆阆失品次。\n挽公青霞襟，来作绣衣使。\n终寻汗漫游，高举九霄外。\n行色开画图，秋容掩新霁。\n造化为我娱，神超物无累。\n我穷知音稀，与世久无味。\n落叶扫不禁，岁月水东逝。\n愁作送公诗，出门更何诣。\n赠言词亦贫，无以报高谊。\n野宿慎衣裘，寒霜方夜坠。",
        "dynasty": "宋",
        "collection_info": null
    },
    {
        "title": "送和斜川诗二首  其一",
        "author": "王铚",
        "content": "两脚垂天际，愁云惨不休。\n寻幽抱奇癖，欲继斜川游。\n中原苦兵革，谁能障倒流。\n野老且吞声，踪迹逐閒鸥。\n策杖过短壑，蜡屐登高邱。\n临风一长啸，慨然伊吕俦。\n神交溯二子，新诗远寄酬。\n鱼缄生春色，风流似旧否。\n恰喜心期合，且缓杞人忧。\n我曹非天厄，伐木友声求。",
        "dynasty": "宋",
        "collection_info": null
    },
    {
        "title": "送和斜川诗二首  其二",
        "author": "王铚",
        "content": "采药游名山，恐是韩伯休。\n款段下泽车，久师马少游。\n两公学真隠，异世今同流。\n遇害能鸣雁，多猜不下鸥。\n何如脱羁馽，寻壑与经丘。\n人生亦误计，独醒无匹俦。\n天地本虚静，万物自应酬。\n阴阳驱意气，定能相胜否。\n况復漆室女，浪为鲁国忧。\n真妄两非是，湛然一无求。",
        "dynasty": "宋",
        "collection_info": null
    },
    {
        "title": "山中梅花盛开戏作",
        "author": "王铚",
        "content": "化工难迴天地春，下遣第一天仙人。\n前驱飞雪助幽绝，千里隔尽埃与尘。\n何心百卉擅独秀，寒入万物无精神。\n绰约肌肤莹香玉，借与东皇立花国。\n开破天地发生心，引出世问凡草木。\n品流不数广寒宫，为嫌月姊长孀独。\n波上轻云掌上身，有来比肩皆尘俗。\n须知尤物到绝言，从昔华词吟不足。\n溪回路转一枝斜，可惜天寒倚修竹。\n穷涂游子岁华晚，肠断夜投山馆宿。\n古今幽怨不尽情，更入凄凉笛中曲。\n荒山偶赋梅花诗，伫立花前香在衣。\n伤心不忍别红紫，付与晓风零乱飞。",
        "dynasty": "宋",
        "collection_info": null
    },
    {
        "title": "繫舟余杭门访西湖金轮寺参上人",
        "author": "王铚",
        "content": "北郭望西湖，微径几寻尺。\n澹与人意长，云寒正无色。\n深寻幽禅居，步转苍山侧。\n落叶不可纪，遮尽山下石。\n师方无定居，我亦何所适。\n四海漭无归，老矣山中客。\n百年熟机缘，还此共禅寂。\n语罢今古分，坐上有陈迹。\n一笑视此生，何事非戏剧。\n开门纳遥峯，暮雨一江白。\n兹游非世逢，归路晚萧瑟。\n积阴迷晓昏，钟声报将夕。",
        "dynasty": "宋",
        "collection_info": null
    },
    {
        "title": "缙云县仙都山黄帝祠宇",
        "author": "王铚",
        "content": "我渡溪水寻荒村，羣峯势若万马奔。\n酣酣春色雪初霁，霭霭野气山犹昏。\n琼楼金阙涤地尽，松柏半带斤斧痕。\n要还清浄扫尘俗，一炬劫火安得焚。\n行人鞠躬下马拜，仙都妙理吾能言。\n威神可畏凛如在，有台今亦祠轩辕。\n当年垂衣正南面，制作取尽坤与干。\n凿开鸿荒肇人纪，首为区宇立本根。\n风后力牧来联翩，神机开闢施无垠。\n初传闻道广成子，后乃密契中皇君。\n功高德大不可拟，几与造物分遗恩。\n遥遥唐虞建炎运，万年圣子兼神孙。\n至人御世用常道，飞升轻举安足论。\n爰作一气生万物，奈何已把天人分。\n伏羲八卦画已破，女娲欲补理亦繁。\n飘然独返紫清去，却敛造化归金浑。\n庙前仙石表今古，屹立霄壤争雄尊。\n鼎湖可望不可见，意今后世难攀援。\n顶中玄宫号泥丸，自然有路朝天阍。\n此身内外神气合，俯仰自超生死门。\n默运四时无诡异，试观日月谁吐吞。\n祇今湖边送风雨，草木吹动旗与幡。\n飘然十丈红菡萏，碧溪下插玻璃盆。\n马蹄车辙不须有，虽迷襄野道自存。\n岩泉夜发百谷响，洞庭乐声犹可闻。\n山川古色藏妙意，谁与开涤明根源。\n我谈希夷返淳朴，不假辩说波涛翻。",
        "dynasty": "宋",
        "collection_info": null
    },
    {
        "title": "明觉山中始见梅花戏呈妙明老",
        "author": "王铚",
        "content": "急晷驰轮岁将歇，我更荒村转冰辙。\n凝岩万物冻无姿，水墨陂塘葭苇折。\n是谁向背此间来，破萼梅花伴幽绝。\n遥山谁恨天作愁，澹尽眉峯半明灭。\n清香自满不因风，玉色素高非斗雪。\n竹篱凝睇一凄凉，沙水澄鲜两明洁。\n天仙谪自广寒宫，定与桂娥新作别。\n尚怜孀独各相望，多情与照黄昏月。\n从来耐冷月中人，一任北风吹石裂。\n漫劳粉镜学粧迟，欲写冰肤画工拙。\n千古无人识岁寒，独有广平心似铁。\n我因花意拂埃尘，尚恐人传向城阙。\n诗成火暖夜堂深，地炉细与山僧说。",
        "dynasty": "宋",
        "collection_info": null
    },
    {
        "title": "明师见和梅诗再用韵兼奉送还福唐",
        "author": "王铚",
        "content": "斲轮妙手声名歇，谁信出门犹合辙。\n后来世外有高禅，凛凛兰摧并玉折。\n久将生死付八还，不数图书号三绝。\n诗来乃与梅争妍，獭髓补痕红未灭。\n那知一夜卷东风，开尽寒枝千点雪。\n汉宫婕妤体自香，月裏飞仙长玉洁。\n白头对镜忆年少，每到花开重离别。\n爱花取醉惜夜阑，眷恋盈盈花上月。\n人归吹恨落关山，恨极欲吹羌管裂。\n何况东溪漫草寒，学世犹嗤颜谢拙。\n还惊诗律张吾军，尘战愧非求嚼铁。\n归舟满载万珠玑，莫显神龙藏贝阙。\n明朝诗逐暮潮还，余意凭师笔端说。",
        "dynasty": "宋",
        "collection_info": null
    },
    {
        "title": "次韵率行之见投因以赋别",
        "author": "王铚",
        "content": "素空零玉露，碧梧堕金井。\n周年不待人，去我如断绠。\n归翼懒飞翔，老骥倦驰骋。\n山空风月满，人恋松桂影。\n穷方屡厄陈，喜动初入郢。\n文豪获胜游，羁思发深省。\n周原富十箱，汉仪重九鼎。\n王谢乐江海，巢由本箕颍。\n谈深光明藏，游遍妙峯顶。\n颂橘悲屈平，赋梅思宋璟。\n炎凉梁上燕，喜怒坎中黾。\n千年六龙辔，万事一渔艇。\n居人望归骑，暝色暗前岭。\n浅学字识丁，美穴鱼知丙。\n书随新雁行，慰我心炯炯。",
        "dynasty": "宋",
        "collection_info": null
    },
    {
        "title": "蒙蔡藏用惠古风一轴叹仰不足辄赋病桐书为谢戚深而词哀耳",
        "author": "王铚",
        "content": "老境忧患集，坐受衰病侵。\n山林成独往，樽酒惟孤斟。\n万事信已矣，灭迹栖苍岑。\n对镜未免愁，寒云生岳阴。\n斯时琼瑶赠，无以报兼金。\n酬之病桐诗，叹息成永吟。\n风霜入枯枝，蝼蚁穿病心。\n艷艷上林树，已朽难寄林。\n幽人识爨下，取作绿绮琴。\n拂拭延妙声，泠泠朱丝绳。\n淳风散已久，世僞多洼淫。\n一弄清风还，三古尽可寻。\n自然俯仰中，山水见高深。\n同心齐取舍，何叹异古今。\n永真遇□赏，江海有知音。",
        "dynasty": "宋",
        "collection_info": null
    },
    {
        "title": "中秋招叶子谦",
        "author": "王铚",
        "content": "堂上月已满，樽中酒更空。\n故人眇何许，出门惟清风。\n不如一夕饮，所至皆能同。\n悄然望玉杵，无声桂影中。",
        "dynasty": "宋",
        "collection_info": null
    },
    {
        "title": "除夕",
        "author": "王铚",
        "content": "一岁尽今夕，既往那可追。\n疎梅吐幽艳，轻冰释寒澌。\n新陈自相代，长作万古悲。\n亦復强取醉，椒盘杂儿嬉。\n天回万象春，除尽羣阴卑。\n地除众枯槁，从今作华滋。\n一除不可復，绿髮成鬓丝。\n此是有尽处，那知无尽时。\n凡所未除者，所愿皆除之。\n晚景安分守，幻身绝思维。\n生死我所明，圣贤吾所师。\n优游观物变，翼戢仍鲜差。\n山岳惟尘尔，寸心不可移。\n浩歌自达晓，自信何用疑。\n楼头画角声，已逐东风吹。",
        "dynasty": "宋",
        "collection_info": null
    },
    {
        "title": "元日雪",
        "author": "王铚",
        "content": "布和旧重王正月，佳祥元日初逢雪。\n飘入椒觞气更苏，积满玉蒲水已怯。\n岁历今纔第一行，三百六十完未缺。\n故使重窥混沌时，太素山川始融结。\n但闻南陌流懽声，懒将西佛论初劫。\n九门想得千官期，高耸岧峣白银阙。\n事隠东林夜宿年，静洒僧窗更幽绝。\n草堂人去空旧赏，梦入江山半明灭。\n祗今纵横天上来，势压丘陵动溟渤。\n映山更倚百尺楼，始见天工盛施设。\n明日东风扫玉尘，输与寒梅乱花发。\n壮观新年意气张，天巧空奇吾语拙。",
        "dynasty": "宋",
        "collection_info": null
    },
    {
        "title": "向伯恭芗林诗",
        "author": "王铚",
        "content": "楚人喻芗草，可佩復可食。\n灵均楚同姓，放逐去其国。\n皎皎忠良心，惕惕惧谗贼。\n扁舟下沧浪，魂迷招不得。\n至今芳洲上，寂寞少春色。\n我公异于是，声誉超八极。\n挽公青霞裾，接武紫鸾翼。\n直契慕湘纍，论心不论迹。\n我是众芗林，澡身而浴德。\n同心等崇兰，直节逾苍柏。\n登善味芝朮，去恶锄枳棘。\n荀令十里香，扬雄一区宅。\n君臣相唯诺，品题来藻饰。\n日光万丈长，众芗馥芳泽。\n况了大因缘，功名皆戏剧。\n手擎妙喜国，心湛水精域。\n诸天众芗云，旃檀杂薝卜。\n登门三十年，岁晚仍作客。\n诵公芗林诗，心境为澄澈。\n虽非歌商颂，声亦出金石。",
        "dynasty": "宋",
        "collection_info": null
    },
    {
        "title": "会稽杨梅雄天下其佳者皆出项里相传项羽乡里也验图志信然戏作杨梅诗供作者一笑耳",
        "author": "王铚",
        "content": "越山杨梅最珍美，人杰地灵生项里。\n江东庙食忆至今，应缘似舜重瞳子。\n南方炎威无时穷，落在故乡草木中。\n请看枝头万点火，犹是咸阳三月红。\n摧刚作柔随物转，妇人之仁仍可见。\n风姿和味说难名，颜色与香收易变。\n炎炎夏日帘影垂，玷污玉笋明瓠犀。\n映出越女天下白，压倒骊山生荔枝。\n金鼎夺胎尤出类，万人口腹非其对。\n外丹须要内丹成，任君封树连园买。",
        "dynasty": "宋",
        "collection_info": null
    },
    {
        "title": "诗送韩简伯学官于临浦呈劝其重修西子祠",
        "author": "王铚",
        "content": "昔游临浦春正浓，小江萦委如无穷。\n花浮千林锦绣幄，舟扬万顷玻瓈风。\n西施故乡擅佳丽，会稽秀气藏华秾。\n是时山晴见真色，落日西南千万峯。\n今情不尽古情在，恨迭晚粧眉晕重。\n恨应但知倾国貌，无人能说亡吴功。\n倘非绝态动君意，姑苏台上犹歌钟。\n成功未甘归范蠡，素衣故国宁相从。\n文公之孙重端世，衮衣门户推八龙。\n官閒援毫来弔古，溪山顿为开愁容。\n谪仙亦赋浣纱石，至今翠绢不停织。\n浴池邀伴下瑶池，霑丐越女天下白。\n风流昭洗待名流，有德于人当血食。\n红心草葬旧金钗，黄陵庙成新石刻。\n霞裙琼佩无消息，怨魄凄魂招不得。\n一杯流水奠江蓠，苎萝山前已秋色。",
        "dynasty": "宋",
        "collection_info": null
    },
    {
        "title": "送史纯夫归余杭",
        "author": "王铚",
        "content": "霜晴九月交，送子越东门。\n同舟此水上，再对波清浑。\n聚散三十载，惟此一意存。\n邦国有大庆，去承旷荡恩。\n我老百不堪，视子犹弟昆。\n新寒黄菊枝，落照黄叶村。\n惨怆欲别语，零落未归魂。\n临分吐情实，衰境意弥敦。",
        "dynasty": "宋",
        "collection_info": null
    },
    {
        "title": "黄州栖霞楼苏翰林所赋小舟横截春江是也曾竑父罢郡画为图求诗",
        "author": "王铚",
        "content": "铜雀不得鏁二乔，春江亦梦携西子。\n此楼缥缈相风流，此恨缠绵在云水。\n洞庭叶下愁湘君，不独阳台云雨神。\n精神感通若相遇，梦境幻境皆成真。\n黄州刺史清如镜，水光山色心同莹。\n牧之出守到元之，谁解把诗闻万乘。\n图成携得千里行，孤帆趁落斜阳城。\n江头莫指挽邓处，离合古今同一情。",
        "dynasty": "宋",
        "collection_info": null
    },
    {
        "title": "登育王山示现塔赠乡琏与三上人",
        "author": "王铚",
        "content": "危岫戴宝塔，亭亭起虚空。\n金铎韵广乐，日夜锵天风。\n气真逼云汉，兴逸追鸾鸿。\n嘉有三禅子，超旷栖禅宫。\n相追不惮远，幽致惟我同。\n兴尽归一默，人逐归云东。\n平轩架绝壑，上与绝顶通。\n沧溟忽破碎，百川竞朝宗。\n斜阳无远近，山乱高低红。\n四表倏明晦，变化安可穷。\n夜深风雨来，阴气夸骄雄。\n响剧百谷咽，静若一气融。\n明发石路干，清韵生寒松。",
        "dynasty": "宋",
        "collection_info": null
    },
    {
        "title": "苕溪僧妙询于其所居浄域开小轩楚僧举季若为永名仆以陶靖节乘流遇坎之语榜曰乘遇亦足以触所遇而安不然虽无名可矣",
        "author": "王铚",
        "content": "一性本为明，返为羣物迷。\n境浄皆径山，心清即苕溪。\n启扉迥临湖，湖宽觉天低。\n花木春艷艷，松竹凉凄凄。\n凭栏快神襟，永与尘事暌。\n归船动菰蒲，兴断残霞西。\n浮烟暝自起，待得众羽栖。\n贮空诸佛心，妙理何端倪。\n乘流与遇坎，万理皆筌蹄。\n聊陈渊明意，斧藻粲幽题。\n岂有明月珠，祇照浊水泥。\n期我老中林，灭迹为圃畦。\n况復大开士，赋咏自攀跻。\n禅深有根源，句圆无角圭。\n乃知文字工，自与造化齐。",
        "dynasty": "宋",
        "collection_info": null
    },
    {
        "title": "书谢文靖东山图",
        "author": "王铚",
        "content": "山如出茧眉，溪似萦风带。\n雅意乐溪山，安用携粉黛。\n烟云无定姿，姝丽有真态。\n谢公经世心，遇物何显晦。\n钟鼎与山林，生处初一槩。\n均令四海间，如我常安泰。\n临难无喜惧，与人共忧爱。\n百年但影殂，千载犹心在。\n风流不可追，超然八荒外。",
        "dynasty": "宋",
        "collection_info": null
    },
    {
        "title": "送王敦素归金陵",
        "author": "王铚",
        "content": "晓踏河堤月，逢人问去舟。\n已为羁旅客，更挽别离愁。\n索寞怜同姓，丁宁数旧游。\n欲知幽独意，风露满城秋。",
        "dynasty": "宋",
        "collection_info": null
    },
    {
        "title": "洪驹父泛舟将过颍同张仲宗出饯席间留诗为别且邀用韵  其一",
        "author": "王铚",
        "content": "已作分携计，尤伤送客归。\n经行汝南郡，为问汉阴机。\n晚菊饶秋色，丹枫带恨飞。\n平生无别泪，相对倍霑衣。",
        "dynasty": "宋",
        "collection_info": null
    },
    {
        "title": "洪驹父泛舟将过颍同张仲宗出饯席间留诗为别且邀用韵  其二",
        "author": "王铚",
        "content": "晚岸云低月，相随照梦归。\n行藏嘆人境，开阖在天机。\n身与江山远，书寻鸿雁飞。\n薄情怨青女，偏解透征衣。",
        "dynasty": "宋",
        "collection_info": null
    },
    {
        "title": "别高子勉兄弟",
        "author": "王铚",
        "content": "南北奔波岁月催，足间浑未洗尘埃。\n休将旧事从头说，且喜新年入手来。\n千里远同传信雁，一枝同插未开梅。\n浊醪有尽情无尽，醉入都门首重回。",
        "dynasty": "宋",
        "collection_info": null
    },
    {
        "title": "别张自彊",
        "author": "王铚",
        "content": "燕子低飞入坏檐，柳条轻拂绿毵毵。\n故园更在北山北，佳节可怜三月三。\n万古愁多凭浊酒，九原事往落清谈。\n都门别恨终难写，满眼风光思不堪。",
        "dynasty": "宋",
        "collection_info": null
    },
    {
        "title": "和赵德麟",
        "author": "王铚",
        "content": "故国春浓懒纵观，强寻幽境步蹒跚。\n风酣蕙草清香暖，烟湿杏花红粉寒。\n但觉时光自催换，可怜人事几悲酸。\n百年未必长于梦，虚作邯郸枕上看。",
        "dynasty": "宋",
        "collection_info": null
    },
    {
        "title": "梦中赋秋望",
        "author": "王铚",
        "content": "阁小寒宜远，林荒晚带风。\n遥山秋色外，独树雨声中。\n念起三生异，心伤万境同。\n此邦非我里，随意作流通。",
        "dynasty": "宋",
        "collection_info": null
    },
    {
        "title": "送杨道士归蔡州",
        "author": "王铚",
        "content": "列子风回驭，林宗雨垫巾。\n花明千嶂晚，云暖一山春。\n炉竈聊随俗，簪裾未称贫。\n壶公观中路，闻道接天津。",
        "dynasty": "宋",
        "collection_info": null
    },
    {
        "title": "用前韵寄洪驹父  其一",
        "author": "王铚",
        "content": "共临寒水别，独趋暮春归。\n万事风前烛，百年梭过机。\n应寻骑鹤客，重咏落霞飞。\n林叶终何补，京尘化旧衣。",
        "dynasty": "宋",
        "collection_info": null
    },
    {
        "title": "用前韵寄洪驹父  其二",
        "author": "王铚",
        "content": "江山霜落木，千里一身归。\n去国怜张翰，回舟为陆机。\n烟林无际远，寒叶有声飞。\n何必少陵老，悲伤未拂衣。",
        "dynasty": "宋",
        "collection_info": null
    },
    {
        "title": "徐师川典祀庐山延真观用送驹父韵饯别四首  其一",
        "author": "王铚",
        "content": "徐穉前风在，何劳白首归。\n书来寄文锦，诗报守寒机。\n驽骥难同力，鸾凰任自飞。\n前村幽独意，且放酒淋衣。",
        "dynasty": "宋",
        "collection_info": null
    },
    {
        "title": "徐师川典祀庐山延真观用送驹父韵饯别四首  其二",
        "author": "王铚",
        "content": "都门两河路，谁送李膺归。\n人望终调鼎，亲慈早断机。\n漫虚昆阆集，不尽羽翰飞。\n酒圣君家事，霜清怯减衣。",
        "dynasty": "宋",
        "collection_info": null
    },
    {
        "title": "徐师川典祀庐山延真观用送驹父韵饯别四首  其三",
        "author": "王铚",
        "content": "丁令飞昇去，千年始一归。\n琳宫况庐岳，烟阙替尘机。\n洞口斜晖入，苍崖素练飞。\n水云会作伴，愧我薜萝衣。",
        "dynasty": "宋",
        "collection_info": null
    },
    {
        "title": "徐师川典祀庐山延真观用送驹父韵饯别四首  其四",
        "author": "王铚",
        "content": "康阜如蓬岛，欲寻风引归。\n烟藤猿啸月，云碓水鸣机。\n剩结餐霞侣，深随杖锡飞。\n谢公行乐处，山翠扑人衣。",
        "dynasty": "宋",
        "collection_info": null
    },
    {
        "title": "送酒与许田史纯风",
        "author": "王铚",
        "content": "尘土装怀岁月侵，贱官情味我能任。\n龙钟老态浑非昨，索漠英游不可寻。\n蜨遶书窗空费梦，蚁浮玉琖不同斟。\n相望解寄重阳酒，满路西风黄叶深。",
        "dynasty": "宋",
        "collection_info": null
    },
    {
        "title": "送李文若归修水并弔其兄商老之亡",
        "author": "王铚",
        "content": "子去何悽断，乡关岁月新。\n荒山寒带雨，古驿夜无人。\n生死风前烛，音容梦裏身。\n临分感平昔，挥泪到松筠。",
        "dynasty": "宋",
        "collection_info": null
    },
    {
        "title": "游鸿福寺和关子东",
        "author": "王铚",
        "content": "刘家古寺城南曲，选得僧坊共醉吟。\n野草幽花閒自媚，黄蜂白蝶静相寻。\n半檐落日留难住，满地东风扫不禁。\n漫道青春一分在，池边绿树已成阴。",
        "dynasty": "宋",
        "collection_info": null
    },
    {
        "title": "秋晚洛中道上",
        "author": "王铚",
        "content": "数雁横空送断霞，穷秋游子向天涯。\n泉甘野店黄粱酒，霜重荒原白菊花。\n满目劫灰伤井邑，回头佳气恋京华。\n故人他日如寻我，试问云溪旧钓沙。",
        "dynasty": "宋",
        "collection_info": null
    },
    {
        "title": "题沈休文八咏楼",
        "author": "王铚",
        "content": "诗人不见旧楼空，只见溪山与昔同。\n望处地宽閒白昼，坐来天阔剩清风。\n六朝遗恨沈衰草，八咏雄篇丽彩虹。\n何待吟哦清庾月，暂来佳赏自无穷。",
        "dynasty": "宋",
        "collection_info": null
    },
    {
        "title": "幽居",
        "author": "王铚",
        "content": "幽居寂无事，晨起伴僧禅。\n晓澹岩前月，秋明水底天。\n望乡书断雁，问路客回船。\n阻绝平生友，清游有梦传。",
        "dynasty": "宋",
        "collection_info": null
    },
    {
        "title": "芭蕉",
        "author": "王铚",
        "content": "六曲栏干院宇深，影连苔色昼沈沈。\n已将虚实论因果，尤称风流写醉吟。\n梦短不禁帘外雨，愁多常怯槛边阴。\n可怜今古无穷恨，卷在凋零如寸心。",
        "dynasty": "宋",
        "collection_info": null
    },
    {
        "title": "别故人张孝先",
        "author": "王铚",
        "content": "平生尝嘆少陵诗，岂谓残年尽见之。\n共脱兵戈身偶在，各怀乡国语尤悲。\n又寻芳草春风路，犹听孤舟夜雨时。\n避地海山周万里，此行无处寄相思。",
        "dynasty": "宋",
        "collection_info": null
    },
    {
        "title": "访关子开兄弟于余姚怀先世旧契",
        "author": "王铚",
        "content": "山嵇交契自当年，重到同乡各怆然。\n百里山川清自旧，两家子弟老于前。\n疎梅开处数枝玉，小雨来时一段烟。\n岁晚不调相会数，溪头尚趁有归船。",
        "dynasty": "宋",
        "collection_info": null
    },
    {
        "title": "顷在庐山与故友可师为诗社尝次韵和予诗云空中千尺堕柳絮溪上一旗开茗芽绝爱晴泥翻燕子未须风雨落梨花重江碧树远连雁刺水绿蒲深映沙想见方舟端取醉酒酣风帽任欹斜后三十年避地剡溪山中时可师委蜕亦二纪矣灵隠明上人追和此为赠感念存没泪落衣巾因用韵谢之",
        "author": "王铚",
        "content": "昔访庐山惠远家，寻春草木未萌芽。\n自从柳折烟中色，不寄梅开雪后花。\n事往泪多添海水，诗来恨满算河沙。\n惊回三十年前梦，放鹤峯头日未斜。",
        "dynasty": "宋",
        "collection_info": null
    },
    {
        "title": "溪上观雪",
        "author": "王铚",
        "content": "沙洲苍莽水云昏，雪落寒溪镜有痕。\n山际疏钟烟际寺，林边微径水边村。\n天涯岁月行将尽，人世穷愁孰与论。\n忆与邹枚同赋咏，人非事往但心存。",
        "dynasty": "宋",
        "collection_info": null
    },
    {
        "title": "秀远亭",
        "author": "王铚",
        "content": "镜似冰壶表裏清，我来閒伴白云行。\n四山迤逦青围野，一水蜿蜒绿绕城。\n试问春来观秀色，何如雨后听泉声。\n昔人飞驭烟霞外，落日空怀万古情。",
        "dynasty": "宋",
        "collection_info": null
    },
    {
        "title": "送吕道师还天台山",
        "author": "王铚",
        "content": "结宇孤峯藓径危，身閒鸥鸟信忘机。\n水声山色何今古，物态人情果是非。\n子踏白云来问道，我垂华髮自生辉。\n赤城归去松门晚，万里秋风上客衣。",
        "dynasty": "宋",
        "collection_info": null
    },
    {
        "title": "早秋寄昔慧老且弔慈受老师之亡",
        "author": "王铚",
        "content": "昔日禅河早预流，老寻支许剡中游。\n一枝数粒同过夏，万壑千岩相映秋。\n眼看珠沈沧海底，心伤塔就乱峯头。\n不须月落龙天泣，万古白云无去留。",
        "dynasty": "宋",
        "collection_info": null
    },
    {
        "title": "送孙肖之还缙云",
        "author": "王铚",
        "content": "蓬蒿频岁掩乡关，再喜相逢一破颜。\n游子年华红叶老，幽人风味白云閒。\n那知箧裏书成后，犹作溪边兴尽还。\n流落天涯俱避地，念君更入万重山。",
        "dynasty": "宋",
        "collection_info": null
    },
    {
        "title": "送郭寿翁还庐陵",
        "author": "王铚",
        "content": "共遭胡骑汝阴城，十载相逢尚甲兵。\n万里鹓鸿自鶱举，九关虎豹任纵横。\n雨昏山远行人恨，日暮草长幽鸟声。\n只有别离心似旧，乱来难得是交情。",
        "dynasty": "宋",
        "collection_info": null
    },
    {
        "title": "与郭寿翁俱客钱塘寿翁归吉州追饯至龙山白塔寺惜别怅然终日始登车而去既行旬日予得请庐山太平观将归隠浙东山中寄诗奉怀",
        "author": "王铚",
        "content": "江边孤寺旧曾经，重枉骊驹当短亭。\n落日催人心去住，东风回首泪飘零。\n魂归但觉枫林黑，书就终期汗简青。\n归隠我无衝斗气，相思时望少微星。",
        "dynasty": "宋",
        "collection_info": null
    },
    {
        "title": "送谢景思假太常少卿奉祀温州太庙先至三衢省觐",
        "author": "王铚",
        "content": "神游眇邈海边城，捧诏躬祠盛此行。\n九代衣冠汉原庙，百年礼乐鲁诸生。\n东山世德声名早，南省仙班气象清。\n晓雨都门携锦帐，路人更羡綵衣荣。",
        "dynasty": "宋",
        "collection_info": null
    },
    {
        "title": "古意",
        "author": "王铚",
        "content": "有恨匆匆别，无期缓缓归。\n天涯作孤客，楼上对斜晖。\n目断路不断，魂飞花更飞。\n无多清滴泪，恐损别时衣。",
        "dynasty": "宋",
        "collection_info": null
    },
    {
        "title": "寒食",
        "author": "王铚",
        "content": "故国千峯外，孤舟一水滨。\n天涯未归客，江上欲残春。\n雁去销魂久，花开坠泪频。\n东风吹晚雨，芳草路边人。",
        "dynasty": "宋",
        "collection_info": null
    },
    {
        "title": "病中",
        "author": "王铚",
        "content": "久知身是幻，况復病相侵。\n古寺松篁瘦，山空雨雪深。\n定知书不达，岂有客相寻。\n伴我残灯火，应知夜夜心。",
        "dynasty": "宋",
        "collection_info": null
    },
    {
        "title": "春近",
        "author": "王铚",
        "content": "山色银屏晓，溪梅玉镜春。\n东风露消息，万物有精神。\n索漠贫游世，龙钟老迫身。\n欲浮沧海去，风浪阔无津。",
        "dynasty": "宋",
        "collection_info": null
    },
    {
        "title": "禹庙  其一",
        "author": "王铚",
        "content": "书称尧舜没，禹独锡成功。\n须信宾天去，何疑窆石空。\n市声朝夕变，山色古今同。\n谁与明真理，苍崖松柏风。",
        "dynasty": "宋",
        "collection_info": null
    },
    {
        "title": "禹庙  其二",
        "author": "王铚",
        "content": "夏后东阶殡，遗踪照路隅。\n今观四山拱，犹似百神趋。\n功已百王冠，言尤万世谟。\n死生怀舜德，旧邑对姚虞。",
        "dynasty": "宋",
        "collection_info": null
    },
    {
        "title": "八月十四日送叶子谦自会稽游江观湖归闽",
        "author": "王铚",
        "content": "倾盖论交意已倾，断絃重续喜君听。\n山川妙意藏千古，天地神机在六经。\n朝夕事皆翻覆手，古人情寄短长亭。\n涛江君往观秋注，万顷涨溟无浅行。",
        "dynasty": "宋",
        "collection_info": null
    },
    {
        "title": "夜坐",
        "author": "王铚",
        "content": "夜久灯花自吐红，岁华已尽尚飘蓬。\n身游百越风波外，路入千山雨雪中。\n失马旧知无得丧，拂龟那更问穷通。\n懒将今古从头数，几度邯郸梦不同。",
        "dynasty": "宋",
        "collection_info": null
    },
    {
        "title": "送僧秀游海上诸山",
        "author": "王铚",
        "content": "丈室凝尘锁寂寥，飘然更打衲僧包。\n春风正满碧溪水，落日偏宜红杏梢。\n身外谁非追日杖，法中我是续絃胶。\n云山烟海虽深广，未抵安栖一把茅。",
        "dynasty": "宋",
        "collection_info": null
    },
    {
        "title": "十二月中旬书戴溪亭",
        "author": "王铚",
        "content": "天上东风转斗星，天涯羁客尚飘萍。\n道涂况復经残岁，风雪那堪宿旅亭。\n春到怯添双鬓白，夜寒愁对一灯青。\n残年万古凄凉恨，不计樽前一醉醒。",
        "dynasty": "宋",
        "collection_info": null
    },
    {
        "title": "重赋梅花",
        "author": "王铚",
        "content": "谁言今无返魂香，年年末上开孤芳。\n韵高水天冷相照，清极雪月寒交光。\n姑射神仙莹冰骨，水精宫人素霓裳。\n迎年送腊各愁绝，付与世间幽恨长。",
        "dynasty": "宋",
        "collection_info": null
    },
    {
        "title": "谢史纯夫画连昌宫图顷岁京洛间作此今再观旧本",
        "author": "王铚",
        "content": "笔下春风锦绣浮，花光山影照清流。\n唐朝忧乐君新意，洛邑兴衰我旧游。\n急雨打成今夜梦，孤灯挑动昔年愁。\n此身此画俱非实，白髮天涯万事休。",
        "dynasty": "宋",
        "collection_info": null
    },
    {
        "title": "寄九峰觉老时自因胜退居",
        "author": "王铚",
        "content": "京江别我正坚冰，拂袖归来道更增。\n又见岭梅来驿使，懒将庭柏对谈僧。\n半廊冷月溪山雾，一炷幽香殿阁灯。\n此亦世间愁绝处，岭猿岁晚哭寒藤。",
        "dynasty": "宋",
        "collection_info": null
    },
    {
        "title": "雪声",
        "author": "王铚",
        "content": "飞满前村夜不知，凭风声与静相宜。\n银釭志士诗成后，玉枕佳人梦觉时。\n乍听打窗投米急，想同糁径落梅迟。\n孤舟曾向江湖宿，清入寒芦韵更奇。",
        "dynasty": "宋",
        "collection_info": null
    },
    {
        "title": "梅花  其一",
        "author": "王铚",
        "content": "孤高来处自天人，末上常先万物新。\n不有大寒风气势，难开小朵玉精神。\n冰溪影斗斜斜月，粉镜粧成澹澹春。\n直伴东风到青子，多情不逐雪成尘。",
        "dynasty": "宋",
        "collection_info": null
    },
    {
        "title": "梅花  其二",
        "author": "王铚",
        "content": "古称秀色若堪餐，冷艳幽香画更难。\n草木尽枯风正恶，雪霜初霁月偏寒。\n须知浄几明窗见，不似苍山迥野看。\n羌笛一声悲落尽，伤心何待百花残。",
        "dynasty": "宋",
        "collection_info": null
    },
    {
        "title": "临海僧珂公出梅花诗和其韵",
        "author": "王铚",
        "content": "天公飞雪斗梅英，未有东风便有情。\n竹裏藏春春不觉，水边见月月羞明。\n神人自惜迷姑射，天女何妨伴浄名。\n第一花中拈实相，谈禅说法大修行。",
        "dynasty": "宋",
        "collection_info": null
    },
    {
        "title": "姜山通阇黎真骨归塔以诗送之",
        "author": "王铚",
        "content": "空门龙象道高升，坐使山川胜气增。\n天道不言成四运，人间无处证三乘。\n云深尚有游山客，烟冷空余礼塔僧。\n一苇莫嗟成万古，幻身来往本何曾。",
        "dynasty": "宋",
        "collection_info": null
    },
    {
        "title": "剡溪月下泛舟",
        "author": "王铚",
        "content": "岁残清夜一溪澄，更爱千峯霁月升。\n天地高低银色界，山川表裏玉壶冰。\n裘单拥火宜无倦，石响舟行恐不胜。\n休数兴来并兴尽，兹游今古亦何曾。",
        "dynasty": "宋",
        "collection_info": null
    },
    {
        "title": "岁杪道中",
        "author": "王铚",
        "content": "岩风号万木，天意自悲伤。\n野店逢残岁，危峯半夕阳。\n吾生犹道路，此恨付杯觞。\n正是凄凉极，寒梅逗晚香。",
        "dynasty": "宋",
        "collection_info": null
    },
    {
        "title": "送黄生还临安",
        "author": "王铚",
        "content": "旧事恍如前后身，龙门四纪更情亲。\n茅庐惊叹见斯客，天马超腾感似人。\n三径草荒残岁雨，一枝梅作渡江春。\n莫言胡越方成别，纔隔云涛莫问津。",
        "dynasty": "宋",
        "collection_info": null
    },
    {
        "title": "再和雪声",
        "author": "王铚",
        "content": "天上威仪地岂知，六花寒路夜偏宜。\n半空环佩朝元罢，满地珠玑按舞时。\n簌簌初随风更急，萧萧却杂霰俱迟。\n房公松竹分清俗，除却天声总未奇。",
        "dynasty": "宋",
        "collection_info": null
    },
    {
        "title": "舟行扶病访王文孺曜庵且蒙和赐佳章次韵为别",
        "author": "王铚",
        "content": "西风过雨冷孤云，客路衰骸与病亲。\n烟渚好横今夜笛，云林还忆旧时人。\n凌空丹药传岩客，照水红莲赋洛神。\n老泪数行伤别尽，自怜无可更霑巾。",
        "dynasty": "宋",
        "collection_info": null
    },
    {
        "title": "九月二十七日与客游龙山",
        "author": "王铚",
        "content": "野服芒鞋步步同，天寒酒薄客情浓。\n身如萍水同千里，路入烟萝更几重。\n沧海清江共今古，黄花红叶杂秋冬。\n暝云自与千峯合，送我归鞍寺寺钟。",
        "dynasty": "宋",
        "collection_info": null
    },
    {
        "title": "送无相祖老真骨归塔",
        "author": "王铚",
        "content": "去来一念等孤云，隻履西归道更尊。\n落叶满山新塔就，雨花盈几故经存。\n风清罢放林间鹤，月冷空啼岭上猿。\n白髮来为生死别，寒溪犹绕旧松门。",
        "dynasty": "宋",
        "collection_info": null
    },
    {
        "title": "送嘉鱼周尉",
        "author": "王铚",
        "content": "大门志与古人谋，万卷诗书第一流。\n文采声华今有继，死生契阔独相求。\n天回凉色偏宜月，地近潮声先带秋。\n此别频书访存没，老人曾见綵衣游。",
        "dynasty": "宋",
        "collection_info": null
    },
    {
        "title": "上巳日送韩简伯",
        "author": "王铚",
        "content": "门户荀陈士论佥，却随王谢老江南。\n一官傲世妨才命，万事承家任苦甘。\n渔艇我将还旧隠，僧窗谁与对清谈。\n落花风雨西陵渡，佳节可怜三月三。",
        "dynasty": "宋",
        "collection_info": null
    },
    {
        "title": "次韵梅花",
        "author": "王铚",
        "content": "广寒宫裏自无伦，不祇尘中第一人。\n绝态乍辞天上旧，清香更占世间新。\n烟愁月恨迎回腊，日暖风迟俗却春。\n且对流年觅新意，横斜疏影句皆陈。",
        "dynasty": "宋",
        "collection_info": null
    },
    {
        "title": "望大梅欲回雪窦路险而止口占示同行",
        "author": "王铚",
        "content": "起晓寻幽意气豪，冥冥重雾湿征袍。\n天扶宝势千山拱，海助寒声万籁高。\n休数兴衰两蜗角，从来忧乐一鸿毛。\n了知终老林泉是，渡水穿云久亦劳。",
        "dynasty": "宋",
        "collection_info": null
    },
    {
        "title": "倚楼曲",
        "author": "王铚",
        "content": "天边皎月凝清光，圆缺不如人意长。\n夜来常娥和月落，清晓镜裏看新粧。\n此情同生復同死，君似栏桿要堪倚。\n楼高风送管絃声，肠断五陵年少子。",
        "dynasty": "宋",
        "collection_info": null
    },
    {
        "title": "杂兴效阮步兵",
        "author": "王铚",
        "content": "松巅负残雪，高映寒食辉。\n衝风忽飘堕，势若从天飞。\n庭虚四散入，凌乱侵人衣。\n衣重不忍拂，恐与清景违。\n援琴弄太古，声淡节亦稀。\n众笑己独赏，恍然迷是非。\n乃知绝絃意，千载同依依。",
        "dynasty": "宋",
        "collection_info": null
    },
    {
        "title": "赋得隔树见秋灯",
        "author": "王铚",
        "content": "隔树见秋灯，青荧更可爱。\n半笼宜叶疎，微透嫌枝碍。\n深误暗虫投，静窥栖羽在。\n望疑帘幕中，吟惜栏桿外。\n月到冷光幽，风来孤影碎。\n山客遥夜归，耿耿如相待。",
        "dynasty": "宋",
        "collection_info": null
    },
    {
        "title": "游东阳涵碧亭刘梦得所赋诗也明日过中兴寺游览终日记所见",
        "author": "王铚",
        "content": "我游东阳城，隠侯昔所制。\n山川无古今，城邑有存废。\n梦寐涵碧亭，草间得遗记。\n飞流落天明，喷洒寒玉碎。\n停车风雪中，岂特生秋意。\n李杜到韩刘，峥嵘相品次。\n景因真赏见，遗句细吟味。\n假盖上前峯，提携有儿稚。\n明朝春开晴，步到中兴寺。\n山僧引客游，佳处相指示。\n羣峯四抱圆，浮烟生暖翠。\n唐年故刺史，宅作布金地。\n报以遗姓存，犹感邑中厉。\n宝月生旁邑，应真传绝艺。\n峨峨画三佛，张吴意能俪。\n气象随世低，病鹘无猛鸷。\n碑阴笔纵横，才翁雄近世。\n疑是苏躭鹤，去家已千岁。\n怀土一来归，故画华表字。\n上方有重阁，景与众山会。\n一酌玻璃泉，碧色剑铓淬。\n小丛相思树，红蘂粲丹荔。\n僧言此芳根，草木独灵异。\n上枝花尽开，下实方委坠。\n开落俟相见，终始周一岁。\n不同桃与李，华实苦相避。\n愧师论应实，未辨谈实际。\n山寒足力疲，蕙帐聊假寐。\n交错佛衣巾，红绿错裙袂。\n虽非维摩室，天女亦游戏。\n起濯古铜壶，凛凛存往制。\n涤手焚妙香，剩与洗尘滓。\n欹枕听松风，为我勤解秽。\n幽寻欲黄昏，小圃春物丽。\n落日在前峯，骀荡东君醉。\n宫娥失翠钿，摇荡谁復制。\n风起落花多，翩然如坠珥。\n植杖久裴回，羁旅得少慰。\n恨无昔人语，剖析发幽秘。\n明朝漫回首，长途方耸辔。\n绵绵芳草多，天涯乱愁思。",
        "dynasty": "宋",
        "collection_info": null
    },
    {
        "title": "剡溪王秀才画子猷访戴图",
        "author": "王铚",
        "content": "剡溪万壑千岩景，人境谁能识心境。\n君画山阴雪后船，始悟前人发清兴。\n眼中百里旧山川，荒林雪月萦寒烟。\n应缘兴尽故无尽，宾主不见宁非禅。\n当年戏留一转语，不意丹青能再覩。\n更画人琴已两忘，妙尽子猷真赏处。",
        "dynasty": "宋",
        "collection_info": null
    },
    {
        "title": "必明庵",
        "author": "王铚",
        "content": "佛心犹日出，何曾碍须弥。\n散为普光明，合作四威仪。\n万古止此日，羣目尽见之。\n普现一切水，君自分渑淄。\n高垂大圆镜，君自存妍媸。\n方寸无尽灯，何处存思惟。\n高禅闻妙道，行作人天师。\n维摩开丈室，庵成更求诗。\n众说列山岳，我以一理推。\n万方声一槩，我初拙言词。\n至现莫如心，举念周四维。\n必明乃本明，尽扫棘与茨。\n岂知都用晦，隠显两不知。\n大千在毫髮，圣言不吾欺。",
        "dynasty": "宋",
        "collection_info": null
    },
    {
        "title": "追和渊明九日闲居诗",
        "author": "王铚",
        "content": "白髮不堪镜，残骸宁久生。\n已是梦中事，那知身后名。\n古今黄花节，增重由渊明。\n后来杜与苏，感慨皆同声。\n乘化入无穷，留恨何千龄。\n令我过佳节，浊酒惟频倾。\n岂比区中士，轩冕矜暂荣。\n沧溟芳岁晚，古寺久客情。\n洗涤流落叹，支公句新成。",
        "dynasty": "宋",
        "collection_info": null
    },
    {
        "title": "毕少董翻经图诗",
        "author": "王铚",
        "content": "我知君子有常心，谁谓春秋无定法。\n常心定法皆一途，万变在前吾不惑。\n锦衣白马青油客，回首伤心沦异域。\n缟带喜赠延州来，一见浑如旧相识。\n片时偷生万年泣，倘得义成身乃立。\n已将死生委天公，要因笔削明吾迹。\n偃蹇榻上书千帙，坐使羣儒仆墙壁。\n凛然紬史行天诛，扫除坦涂大搜索。\n赞辞自昔非游夏，叛去于今无籍湜。\n鸿雁书闻到上林，管絃声任来凝碧。\n嫣然侍侧两少丽，桃叶桃根莫能及。\n荳蔻梢轻露有华，早梅花嫩春无力。\n欲将婢子固君心，岂料君心坚铁石。\n果闻远使报还家，万里精诚初不隔。\n书成初奏未央宫，金马石渠皆动色。\n不与左氏作忠臣，忠欲天王坐中国。\n圣人大法先能识，节义大闲今独得。\n伤麟嘆凤非道穷，千载相逢犹咫尺。\n尊王便是祝釐心，圣人寿与天无极。",
        "dynasty": "宋",
        "collection_info": null
    },
    {
        "title": "和明上人见赠  其一",
        "author": "王铚",
        "content": "西湖梅蕊暗香浮，锡杖凌空过沃洲。\n后会重寻人更老，颓光不驻水争流。\n夕阳天际青山出，暝色烟中白鸟留。\n此境只曾支遁赏，剡溪今始得汤休。",
        "dynasty": "宋",
        "collection_info": null
    },
    {
        "title": "和明上人见赠  其二",
        "author": "王铚",
        "content": "六见月华亏又盈，却来松下笑相迎。\n事销腊雪浑非旧，人似寒梅独有情。\n香火旧缘生理足，烟霞新志着书成。\n明朝又入千峯去，犹恐时人识姓名。",
        "dynasty": "宋",
        "collection_info": null
    },
    {
        "title": "寄陈彦山",
        "author": "王铚",
        "content": "送君忆昔入鳌山，愁折江梅踏雪还。\n别后重添十年老，静中犹借半生閒。\n文章千古心空在，书史三冬手自删。\n岁晚山中有琪树，伤心何日得同攀。",
        "dynasty": "宋",
        "collection_info": null
    },
    {
        "title": "中秋山间观月",
        "author": "王铚",
        "content": "月出云开天宇閒，幽居真赏异尘寰。\n冰轮孤挂夜千丈，玉露密零秋一山。\n莫望乡关起愁色，胜居沙漠惨离颜。\n桂娥应恨无佳句，不识幽人到老閒。",
        "dynasty": "宋",
        "collection_info": null
    },
    {
        "title": "雨后登双溪阁",
        "author": "王铚",
        "content": "梦寐登临处，漂流来此行。\n长年为客意，落日倚栏情。\n雨过水光发，风生云态轻。\n山川沈郎旧，巉绝有余青。",
        "dynasty": "宋",
        "collection_info": null
    },
    {
        "title": "剡溪久寓",
        "author": "王铚",
        "content": "山水戴逵色，尚余清兴中。\n千岩落花雨，一径卷松风。\n酒茗延幽子，图书伴老翁。\n长生吾不羡，久悟去来同。",
        "dynasty": "宋",
        "collection_info": null
    },
    {
        "title": "送史纯夫出疆",
        "author": "王铚",
        "content": "悠悠远水李膺舟，漠漠余寒季子裘。\n隔岁梅花新旧恨，入春山色古今愁。\n重游梁宋三千里，看復关河四百州。\n辩舌纵横报知己，古人凭轼取封侯。",
        "dynasty": "宋",
        "collection_info": null
    },
    {
        "title": "秋日",
        "author": "王铚",
        "content": "半落庭前叶，始知秋意新。\n风严柳疏细，霜薄水清匀。\n句裏存佳景，诗中见古人。\n一峯矜绝态，云外掩孤颦。",
        "dynasty": "宋",
        "collection_info": null
    },
    {
        "title": "小立",
        "author": "王铚",
        "content": "茅屋藤萝外，凭栏烟霭间。\n乱蝉催暑去，急雨带秋还。\n路入双溪口，门当四面山。\n诗成题未有，翰墨伴清閒。",
        "dynasty": "宋",
        "collection_info": null
    },
    {
        "title": "将卜山居寄怀",
        "author": "王铚",
        "content": "山居香火伴残经，幽绝全家在画屏。\n黄叶村藏一溪碧，白云堆拥万峯青。\n安知遇酒分贤圣，但可与人同醉醒。\n万事休心惟白髮，更须结托老人星。",
        "dynasty": "宋",
        "collection_info": null
    },
    {
        "title": "除日得铜溪老人书",
        "author": "王铚",
        "content": "除日相思辄寄诗，流光不特我衰迟。\n岁穷沧海波涛急，天冷空山鸟兽悲。\n一气先观云暖处，百花犹避岁寒枝。\n迎年送腊须臾梦，正似须弥不动时。",
        "dynasty": "宋",
        "collection_info": null
    },
    {
        "title": "望秋",
        "author": "王铚",
        "content": "门对万山深，登临老病侵。\n牛羊随野色，草树带秋阴。\n此景聊供望，何人肯见寻。\n猜鸥不用下，我自信无心。",
        "dynasty": "宋",
        "collection_info": null
    },
    {
        "title": "病中",
        "author": "王铚",
        "content": "遥夜支颐坐，春醪负十分。\n碧烟沈宿霭，清月入微云。\n真妄怯多病，翔潜喜不闻。\n秋韆人乐处，十载怆离羣。",
        "dynasty": "宋",
        "collection_info": null
    },
    {
        "title": "寄东山觉老",
        "author": "王铚",
        "content": "红粧碧嶂旧登临，来演真常契佛心。\n漫道山林无独往，那知笙磬有同音。\n堂前明月四时好，山外白云千古深。\n此别松门无復见，渔樵为伴老相侵。",
        "dynasty": "宋",
        "collection_info": null
    },
    {
        "title": "陆左丞夫人郑氏輓词四首  其一",
        "author": "王铚",
        "content": "家学开皇纪，淑声通德门。\n内朝班早贵，中壶誉尤尊。\n闻说百年事，扶携两世孙。\n从夫得文伯，万古姓名存。",
        "dynasty": "宋",
        "collection_info": null
    },
    {
        "title": "陆左丞夫人郑氏輓词四首  其二",
        "author": "王铚",
        "content": "寒日明丹旐，流尘暗綵衣。\n那知长夜去，无復逝川归。\n方士言终误，神丹事已非。\n出门寻弔客，惟有鹤双飞。",
        "dynasty": "宋",
        "collection_info": null
    },
    {
        "title": "陆左丞夫人郑氏輓词四首  其三",
        "author": "王铚",
        "content": "轩冕三从盛，门庭五福优。\n凄凉孝子泪，悲恸故山秋。\n杨子新阡启，班昭旧史留。\n空堂对萱草，无復更忘忧。",
        "dynasty": "宋",
        "collection_info": null
    },
    {
        "title": "陆左丞夫人郑氏輓词四首  其四",
        "author": "王铚",
        "content": "貌毁栾栾棘，心伤蓼蓼莪。\n断机慈训在，怀橘孝思多。\n露草霑寒泪，云山翠涌波。\n悲风感行路，楚輓不成歌。",
        "dynasty": "宋",
        "collection_info": null
    },
    {
        "title": "同赋梅花十二题 半开",
        "author": "王铚",
        "content": "一枝开破一年春，斗蕊稠花总后尘。\n却恨无媒怜独夜，月偷清影向何人。",
        "dynasty": "宋",
        "collection_info": null
    },
    {
        "title": "同赋梅花十二题 清晨",
        "author": "王铚",
        "content": "晓色宜春露蕊鲜，玉人斜插斗清妍。\n新花更映新粧面，无限风光在鬓边。",
        "dynasty": "宋",
        "collection_info": null
    },
    {
        "title": "同赋梅花十二题 风前",
        "author": "王铚",
        "content": "清香自满不因风，花气迷人处处同。\n祇与吹开又吹落，春愁已在笛声中。",
        "dynasty": "宋",
        "collection_info": null
    },
    {
        "title": "同赋梅花十二题 月下",
        "author": "王铚",
        "content": "樽前旧厌繁多态，雪裏曾嫌淡少情。\n何似天容开夜色，数枝寒玉转轻盈。",
        "dynasty": "宋",
        "collection_info": null
    },
    {
        "title": "同赋梅花十二题 雪后",
        "author": "王铚",
        "content": "枝留晴雪色难分，似向残粧试粉痕。\n恨满前村花落处，万重烟霭远连云。",
        "dynasty": "宋",
        "collection_info": null
    },
    {
        "title": "同赋梅花十二题 雨中",
        "author": "王铚",
        "content": "水泛残香不可寻，更堪烟雨锁花心。\n祇知赐浴恩波重，未识和戎怨泪深。",
        "dynasty": "宋",
        "collection_info": null
    },
    {
        "title": "同赋梅花十二题 水边",
        "author": "王铚",
        "content": "雪后溶溶嫩水通，满枝烟雨暗春风。\n试看照影横斜处，浑似靓粧清镜中。",
        "dynasty": "宋",
        "collection_info": null
    },
    {
        "title": "同赋梅花十二题 竹外",
        "author": "王铚",
        "content": "枝上淡烟笼白雪，此君高节助清真。\n要知谢女姿容别，林下孤标迥出尘。",
        "dynasty": "宋",
        "collection_info": null
    },
    {
        "title": "同赋梅花十二题 江村",
        "author": "王铚",
        "content": "竹篱茅屋江郊路，未肯斗粧尘市间。\n小朵飘零水风晚，又随残月落关山。",
        "dynasty": "宋",
        "collection_info": null
    },
    {
        "title": "同赋梅花十二题 山馆",
        "author": "王铚",
        "content": "穷涂游子年华晚，折赠无人信手题。\n留恋清香忍回首，五更立马断桥西。",
        "dynasty": "宋",
        "collection_info": null
    },
    {
        "title": "同赋梅花十二题 薄暮",
        "author": "王铚",
        "content": "寒欺雪勒未逢春，照影今宵借月魂。\n可惜孤山吟已尽，后来幽绝几黄昏。",
        "dynasty": "宋",
        "collection_info": null
    },
    {
        "title": "同赋梅花十二题 欲谢",
        "author": "王铚",
        "content": "零落斜枝雪未干，且垂薄暮护微寒。\n大都荣悴人情别，我为残英特倚栏。",
        "dynasty": "宋",
        "collection_info": null
    },
    {
        "title": "墨君十咏 弄雨",
        "author": "王铚",
        "content": "一段风烟笔下开，小枝带雨思萦迴。\n障风一袖如相向，说与嫦娥泪落来。",
        "dynasty": "宋",
        "collection_info": null
    },
    {
        "title": "墨君十咏 藏岩",
        "author": "王铚",
        "content": "小年轻别庐山道，林下微吟夜更幽。\n影落人行半岩月，五更风露一山秋。",
        "dynasty": "宋",
        "collection_info": null
    },
    {
        "title": "墨君十咏 露叶",
        "author": "王铚",
        "content": "秀色娟娟自出尘，晓枝更带露华新。\n清风一至如相语，从此开帘来故人。",
        "dynasty": "宋",
        "collection_info": null
    },
    {
        "title": "墨君十咏 霜节",
        "author": "王铚",
        "content": "春花秋月不同时，高节偏于墨色宜。\n莫遣世间丹绿笔，等閒俗却岁寒枝。",
        "dynasty": "宋",
        "collection_info": null
    },
    {
        "title": "墨君十咏 舞月",
        "author": "王铚",
        "content": "江楼月下夜闻歌，不奈忠州刺史何。\n轻袅腰肢更清峭，柳枝何似竹枝多。",
        "dynasty": "宋",
        "collection_info": null
    },
    {
        "title": "墨君十咏 迸石",
        "author": "王铚",
        "content": "渭水侯多失旧封，平泉池馆乱来空。\n青青石上何人赏，孤映暮山风雪中。",
        "dynasty": "宋",
        "collection_info": null
    },
    {
        "title": "墨君十咏 欺雪",
        "author": "王铚",
        "content": "爱竹高风已自贤，兴来更泛剡溪船。\n枝间清响风惊雪，忆得东林夜宿年。",
        "dynasty": "宋",
        "collection_info": null
    },
    {
        "title": "墨君十咏 雪梢",
        "author": "王铚",
        "content": "第五桥边一径遥，满林野竹立江郊。\n鸳鸯浮破水涵影，翡翠压斜风舞梢。",
        "dynasty": "宋",
        "collection_info": null
    },
    {
        "title": "墨君十咏 夜风",
        "author": "王铚",
        "content": "倚竹佳人生暮愁，那知情伴夜蝉幽。\n一山风月龙吟罢，声入江云袅袅秋。",
        "dynasty": "宋",
        "collection_info": null
    },
    {
        "title": "墨君十咏 忆昔",
        "author": "王铚",
        "content": "匡庐古寺暗松藤，曾宿寒岩最上层。\n火暖炉温四山静，前溪风雪后窗灯。",
        "dynasty": "宋",
        "collection_info": null
    },
    {
        "title": "春郊  其一",
        "author": "王铚",
        "content": "不断烟芜起暮愁，无穷杨柳拂东流。\n一声歌罢香轮去，只有斜阳伴画楼。",
        "dynasty": "宋",
        "collection_info": null
    },
    {
        "title": "春郊  其二",
        "author": "王铚",
        "content": "碧飞红断正伤春，万里天涯一病身。\n芳草路长楼百尺，楼中更有凭栏人。",
        "dynasty": "宋",
        "collection_info": null
    },
    {
        "title": "晓发石牛",
        "author": "王铚",
        "content": "匆匆车马出清晨，日淡风微已仲春。\n松竹阴中山未尽，梅花林外有行人。",
        "dynasty": "宋",
        "collection_info": null
    },
    {
        "title": "山中夜闻风雨",
        "author": "王铚",
        "content": "空山清夜寒无寐，松桧摇声风雨高。\n行尽江湖忘岩壑，犹疑遶屋尽波涛。",
        "dynasty": "宋",
        "collection_info": null
    },
    {
        "title": "芳草",
        "author": "王铚",
        "content": "会时曾忆梅笼雪，别后常怀月照沙。\n到底多情是芳草，长随离恨遍天涯。",
        "dynasty": "宋",
        "collection_info": null
    },
    {
        "title": "晚望",
        "author": "王铚",
        "content": "春浓已伴客愁浓，门掩雨余江上峯。\n莫道夕阳无一事，远颦眉黛更千重。",
        "dynasty": "宋",
        "collection_info": null
    },
    {
        "title": "杏花  其一",
        "author": "王铚",
        "content": "玉人半醉晕丰肌，何待武陵花下迷。\n记得秋韆归后约，黄昏新月粉墙西。",
        "dynasty": "宋",
        "collection_info": null
    },
    {
        "title": "杏花  其二",
        "author": "王铚",
        "content": "醉裏余香梦裏云，又随风雨去纷纷。\n人间春色都多少，莫扫残英枉断魂。",
        "dynasty": "宋",
        "collection_info": null
    },
    {
        "title": "古意",
        "author": "王铚",
        "content": "歌声怨极珠难续，琴韵愁深水易分。\n公子何须赋巫峡，梦中真復有朝云。",
        "dynasty": "宋",
        "collection_info": null
    },
    {
        "title": "雨夜",
        "author": "王铚",
        "content": "去国襟怀离别情，夜眠雨驿嘆孤征。\n转头三十年前恨，犹听当时枕上声。",
        "dynasty": "宋",
        "collection_info": null
    },
    {
        "title": "雪溪亭观雨",
        "author": "王铚",
        "content": "晚雨廉纤正满空，万峯多在暝云中。\n风回变态何深浅，坐看天施水墨工。",
        "dynasty": "宋",
        "collection_info": null
    },
    {
        "title": "山中早秋",
        "author": "王铚",
        "content": "苍茫山口月西沈，潇洒新秋院落深。\n雨滴梧桐河汉淡，梦回犹记少年心。",
        "dynasty": "宋",
        "collection_info": null
    },
    {
        "title": "山居追凉",
        "author": "王铚",
        "content": "松门东路有柴关，凉卧清宵梦亦閒。\n更待海风来万里，一天霜月满空山。",
        "dynasty": "宋",
        "collection_info": null
    },
    {
        "title": "秋容",
        "author": "王铚",
        "content": "如画羣峯从復横，孤烟收尽片云轻。\n天容常带秋容浄，万里碧天新雨晴。",
        "dynasty": "宋",
        "collection_info": null
    },
    {
        "title": "雪作望剡溪",
        "author": "王铚",
        "content": "玉楼琼树晓烟披，拥衲开门四望迷。\n清旷世人谁似我，雪中更到子猷溪。",
        "dynasty": "宋",
        "collection_info": null
    },
    {
        "title": "寄南岩悟禅师",
        "author": "王铚",
        "content": "雪后千峯玉刻成，琼瑶寒照寺楼明。\n遥知禅老开窗坐，指点烟村看晚晴。",
        "dynasty": "宋",
        "collection_info": null
    },
    {
        "title": "雪晴閒渡西溪",
        "author": "王铚",
        "content": "雪后孤村一段烟，晴光远射玉山川。\n酒旗隔岸招閒客，独上西溪渡口船。",
        "dynasty": "宋",
        "collection_info": null
    },
    {
        "title": "送淳上人游九岩",
        "author": "王铚",
        "content": "残菊孤花留暮秋，劳师问路乱山头。\n九岩只望孤云去，舒卷如云得自由。",
        "dynasty": "宋",
        "collection_info": null
    },
    {
        "title": "泉声",
        "author": "王铚",
        "content": "娟娟山月半岩明，霜重楼台夜气清。\n谁把玉琴来写取，松风吹断夜泉声。",
        "dynasty": "宋",
        "collection_info": null
    },
    {
        "title": "寄和邢子屑孙肖之始春见寄  其一",
        "author": "王铚",
        "content": "东风初到乱山头，无数残梅雨未收。\n何待伤春对晴景，暝云横尽古今愁。",
        "dynasty": "宋",
        "collection_info": null
    },
    {
        "title": "寄和邢子屑孙肖之始春见寄  其二",
        "author": "王铚",
        "content": "海山雪后海天宽，羣玉参差万里寒。\n岩谷无人共清夜，倚栏独向月中看。",
        "dynasty": "宋",
        "collection_info": null
    },
    {
        "title": "寄和邢子屑孙肖之始春见寄  其三",
        "author": "王铚",
        "content": "山林老去万缘休，只有情钟旧辈流。\n芳草无穷山四向，断肠人在最高楼。",
        "dynasty": "宋",
        "collection_info": null
    },
    {
        "title": "忆庐阜寄机上人",
        "author": "王铚",
        "content": "忆在东林学夜禅，月中清响听风泉。\n不须更作庐山梦，鱼鸟相忘二十年。",
        "dynasty": "宋",
        "collection_info": null
    },
    {
        "title": "上方",
        "author": "王铚",
        "content": "松间清月佛前灯，庵在孤峯更上层。\n犬吠一声秋意静，敲门时有夜归僧。",
        "dynasty": "宋",
        "collection_info": null
    },
    {
        "title": "寒夜",
        "author": "王铚",
        "content": "淡月新霜似旧时，更怜秋与夜迟迟。\n梦回一枕凄凉恨，帐外青灯不得知。",
        "dynasty": "宋",
        "collection_info": null
    },
    {
        "title": "晚意",
        "author": "王铚",
        "content": "山空寺古紫苔侵，更喜渔樵不见寻。\n坐对秋阴晚萧瑟，风吹败叶入廊深。",
        "dynasty": "宋",
        "collection_info": null
    },
    {
        "title": "即事",
        "author": "王铚",
        "content": "住依溪口破残村，身伴渡头零落云。\n更向空山拾黄叶，姓名那有世人闻。",
        "dynasty": "宋",
        "collection_info": null
    },
    {
        "title": "南岩悟禅老见于山中同烹玉糁羹",
        "author": "王铚",
        "content": "我家峯头最高层，落叶苍苔不可登。\n清坐与师烹玉糁，千岩风雨夜深灯。",
        "dynasty": "宋",
        "collection_info": null
    },
    {
        "title": "明觉寺折梅",
        "author": "王铚",
        "content": "遥山天际敛眉峯，清浅溪边淡粉容。\n薄暮寺桥人独立，一灯明灭数声钟。",
        "dynasty": "宋",
        "collection_info": null
    },
    {
        "title": "夜晴",
        "author": "王铚",
        "content": "雨脚初收天意晴，西风摇落夜寒清。\n披衣自起开窗户，落月一山高下明。",
        "dynasty": "宋",
        "collection_info": null
    },
    {
        "title": "古渔父词十二首  其一",
        "author": "王铚",
        "content": "渔父家风我所知，家风要与道相宜。\n不怀贪饵吞钩意，常似丝纶未下时。",
        "dynasty": "宋",
        "collection_info": null
    },
    {
        "title": "古渔父词十二首  其二",
        "author": "王铚",
        "content": "雨中渔艇一声歌，夹岸青林照碧波。\n跃马更谁思往事，红尘千丈奈人何。",
        "dynasty": "宋",
        "collection_info": null
    },
    {
        "title": "古渔父词十二首  其三",
        "author": "王铚",
        "content": "万里号风雪满山，黄芦晻霭水汪湾。\n九衢朝马愁泥滑，不识渔翁兴未閒。",
        "dynasty": "宋",
        "collection_info": null
    },
    {
        "title": "古渔父词十二首  其四",
        "author": "王铚",
        "content": "风波稳处钓舟閒，云去诸山暝不还。\n江面一峯何所似，青铜镜裏绿云鬟。",
        "dynasty": "宋",
        "collection_info": null
    },
    {
        "title": "古渔父词十二首  其五",
        "author": "王铚",
        "content": "千古高人张志和，浮家泛宅老烟波。\n不应别有神仙界，祇此沧江一钓蓑。",
        "dynasty": "宋",
        "collection_info": null
    },
    {
        "title": "古渔父词十二首  其六",
        "author": "王铚",
        "content": "虞舜遗风远可寻，烟波一棹古犹今。\n九疑苍莽三湘阔，尽是云山韶濩音。",
        "dynasty": "宋",
        "collection_info": null
    },
    {
        "title": "古渔父词十二首  其七",
        "author": "王铚",
        "content": "曾见三闾屈大夫，强将清浊较贤愚。\n如今更觉前言拙，醒醉由来本不殊。",
        "dynasty": "宋",
        "collection_info": null
    },
    {
        "title": "古渔父词十二首  其八",
        "author": "王铚",
        "content": "风袅溪头钓线多，戏鱼无奈巧依荷。\n直须飘浄浮萍草，尽放青天照碧波。",
        "dynasty": "宋",
        "collection_info": null
    },
    {
        "title": "古渔父词十二首  其九",
        "author": "王铚",
        "content": "禹门三级浪千重，变化飞腾岂有踪。\n寄语鱼虾休上钓，要看头角是真龙。",
        "dynasty": "宋",
        "collection_info": null
    },
    {
        "title": "古渔父词十二首  其一○",
        "author": "王铚",
        "content": "得即欢欣失即忧，死生轮转暗相讐。\n那知垂钓非真钓，只在丝纶不在钩。\n船子禅师意未平，万波要喻境中情。\n鱼寒不食清池钓，何处归舟有月明。",
        "dynasty": "宋",
        "collection_info": null
    },
    {
        "title": "古渔父词十二首  其一一",
        "author": "王铚",
        "content": "波清百尺见修鳞，水色天容自古新。\n昨夜西江浴明月，冰轮玉兔绝纤尘。",
        "dynasty": "宋",
        "collection_info": null
    },
    {
        "title": "宿华岳观",
        "author": "王铚",
        "content": "凌空老树雪垂叶，压屋梨花雪照人。\n深愧地仙教俗客，慇勤留看华山春。",
        "dynasty": "宋",
        "collection_info": null
    },
    {
        "title": "又二年经此再题",
        "author": "王铚",
        "content": "石坛流水共苍苔，青竹林间一径开。\n可惜梨花飞已尽，前年游客始重来。",
        "dynasty": "宋",
        "collection_info": null
    },
    {
        "title": "王子猷返棹处",
        "author": "王铚",
        "content": "我家住在剡溪曲，万壑千山看不足。\n却笑当年访戴人，雪夜扁舟去何速。",
        "dynasty": "宋",
        "collection_info": null
    },
    {
        "title": "倚吟阁",
        "author": "王铚",
        "content": "贺家湖东剡溪曲，白塔幽林声断续。\n雪中兴尽酒船空，境高地胜何由俗。\n谁结禅居在上方，山房屈曲随山麓。\n个中非动亦非静，自有白云檐下宿。",
        "dynasty": "宋",
        "collection_info": null
    },
    {
        "title": "剡坑探梅",
        "author": "王铚",
        "content": "岭上寒梅自看栽，山斜一半似屏开。\n春寒点点枝头雨，为有东流水过来。",
        "dynasty": "宋",
        "collection_info": null
    },
    {
        "title": "普惠寺",
        "author": "王铚",
        "content": "镜裏形容水底天，定将何物喻真禅。\n心安便是毗卢界，尽日添香伴兀然。",
        "dynasty": "宋",
        "collection_info": null
    },
    {
        "title": "归鸿阁",
        "author": "王铚",
        "content": "初离江渚荻生芽，飞到龙荒雪满沙。\n寄语不须传信远，将军忧国不忧家。",
        "dynasty": "宋",
        "collection_info": null
    },
    {
        "title": "妙庭观用东坡韵  其一",
        "author": "王铚",
        "content": "侍宴瑶池更不归，茂陵千古挂余悲。\n祇今山下传遗姓，应守琼田旧玉芝。",
        "dynasty": "宋",
        "collection_info": null
    },
    {
        "title": "妙庭观用东坡韵  其二",
        "author": "王铚",
        "content": "山房书篆自磨丹，溪月还来照碧潭。\n鼎惧神姦暗持去，道人聊保一枝安。",
        "dynasty": "宋",
        "collection_info": null
    },
    {
        "title": "定光院",
        "author": "王铚",
        "content": "兵戈几载剧波翻，去住优游僧自閒。\n已熟机缘到真际，久将生死断人寰。\n沙明寒水月窥涧，露湿晓烟秋在山。\n一佛镜中那是别，孤云不离乱峰间。",
        "dynasty": "宋",
        "collection_info": null
    },
    {
        "title": "王文孺臞庵",
        "author": "王铚",
        "content": "全家高隠白云关，事不萦怀梦亦闲。\n欵乃交撑渔市散，隔江城郭是人间。",
        "dynasty": "宋",
        "collection_info": null
    },
    {
        "title": "云门寺",
        "author": "王铚",
        "content": "青山春又到，白髮策乌藤。\n已是他乡客，还同寄住僧。\n瘦松黏冻雪，流水带寒冰。\n更觉苍崖路，云深不可登。",
        "dynasty": "宋",
        "collection_info": null
    },
    {
        "title": "山村",
        "author": "王铚",
        "content": "家依溪口破残村，身伴渡头零落云。\n更向空山拾黄叶，姓名那有世人闻。",
        "dynasty": "宋",
        "collection_info": null
    },
    {
        "title": "仆在会稽泛舟至剡中是时雪迟梅子烟外万枝夹岸幽香不断盖非人间世也友人廉宣仲在四明闻之作子猷访戴图见寄作长短句谢之仍书四绝句于图后  其一",
        "author": "王铚",
        "content": "白玉花开碧玉弯，戴逵溪上谢公山。\n若教当日逢斯景，肯道扁舟尽兴还。",
        "dynasty": "宋",
        "collection_info": null
    },
    {
        "title": "仆在会稽泛舟至剡中是时雪迟梅子烟外万枝夹岸幽香不断盖非人间世也友人廉宣仲在四明闻之作子猷访戴图见寄作长短句谢之仍书四绝句于图后  其二",
        "author": "王铚",
        "content": "越溪梅接剡溪滨，得意还成一景春。\n此日可怜高兴尽，扁舟处处作东隣。",
        "dynasty": "宋",
        "collection_info": null
    },
    {
        "title": "仆在会稽泛舟至剡中是时雪迟梅子烟外万枝夹岸幽香不断盖非人间世也友人廉宣仲在四明闻之作子猷访戴图见寄作长短句谢之仍书四绝句于图后  其三",
        "author": "王铚",
        "content": "山回水转碧玲珑，月在群山四合中。\n香满一船梅胜雪，休夸访戴画屏风。",
        "dynasty": "宋",
        "collection_info": null
    },
    {
        "title": "仆在会稽泛舟至剡中是时雪迟梅子烟外万枝夹岸幽香不断盖非人间世也友人廉宣仲在四明闻之作子猷访戴图见寄作长短句谢之仍书四绝句于图后  其四",
        "author": "王铚",
        "content": "梅英与雪一般色，不得北风香不知。\n懒咏尤思招隠句，先生今有画中诗。",
        "dynasty": "宋",
        "collection_info": null
    },
    {
        "title": "题惠安寺增胜堂",
        "author": "王铚",
        "content": "心是华严境，圆机更善根。\n一尘犹可见，十胜不为繁。\n放鹤扫松径，呼猿开竹门。\n妙高峯顶住，客到亦忘言。",
        "dynasty": "宋",
        "collection_info": null
    },
    {
        "title": "登挟溪亭",
        "author": "王铚",
        "content": "剡中何许隔林垧，无復明峦到眼明。\n頼有西南天一角，乱云深处迭秋屏。",
        "dynasty": "宋",
        "collection_info": null
    },
    {
        "title": "送开公归径山",
        "author": "王铚",
        "content": "白头住世我无日，破衲出家师妙年。\n衮绣门庭犹自妄，瓶盂踪迹不离禅。\n鷄催晓月人奔渡，雁唤西风叶满船。\n梦境相逢便相别，万峰秋色正磨天。",
        "dynasty": "宋",
        "collection_info": null
    },
    {
        "title": "句  其一",
        "author": "王铚",
        "content": "云气与山为态度，月华借水作精神。",
        "dynasty": "宋",
        "collection_info": null
    },
    {
        "title": "句  其二",
        "author": "王铚",
        "content": "古驿路边烟雨暮，孤庄篱畔水云寒。",
        "dynasty": "宋",
        "collection_info": null
    },
    {
        "title": "句  其三",
        "author": "王铚",
        "content": "杜宇啼时花正开。",
        "dynasty": "宋",
        "collection_info": null
    },
    {
        "title": "句  其四",
        "author": "王铚",
        "content": "惨惨风林叫竹鸡，冥冥山路晓光微。",
        "dynasty": "宋",
        "collection_info": null
    },
    {
        "title": "句  其五",
        "author": "王铚",
        "content": "尽在疎枝冷蘂中。",
        "dynasty": "宋",
        "collection_info": null
    },
    {
        "title": "句  其六",
        "author": "王铚",
        "content": "一枝清峭临荒岸。",
        "dynasty": "宋",
        "collection_info": null
    },
    {
        "title": "句",
        "author": "范寅亮",
        "content": "寺藏螺髻顶，人在藕花心。",
        "dynasty": "宋",
        "collection_info": null
    },
    {
        "title": "团练统制程公全哀輓  其一",
        "author": "程旸",
        "content": "江蹟留空垒，牙枭谶异征。\n报君忠贯日，吞虏气填膺。\n死战悲杨业，生降唾李陵。\n哀荣褒典厚，主上已中兴。",
        "dynasty": "宋",
        "collection_info": null
    },
    {
        "title": "团练统制程公全哀輓  其二",
        "author": "程旸",
        "content": "举宗南渡日，相恃得元戎。\n谱系通江左，家声愧洛中。\n一抔埋宝剑，三锡负彤弓。\n谁念辕门士，哀歌彻昊穹。",
        "dynasty": "宋",
        "collection_info": null
    },
    {
        "title": "谢自然",
        "author": "王俦",
        "content": "颇怪韩夫子，犹疑谢自然。\n至今成福地，自古有神仙。",
        "dynasty": "宋",
        "collection_info": null
    },
    {
        "title": "桄榔庵宾燕亭",
        "author": "陈觉",
        "content": "秋来雨溢足池塘，华屋临流四面凉。\n风飐圆荷翻翠盖，水涵芳蘂艷红粧。\n淡烟难掩天真色，薄月常供自在香。\n诗老未须讥琐细，解陪梅菊到冰霜。",
        "dynasty": "宋",
        "collection_info": null
    },
    {
        "title": "咸阳  其一",
        "author": "刘棐",
        "content": "父老壶浆迓义旗，亡秦谁復为秦悲。\n不曾被虐曾蒙德，十二金人各泪垂。",
        "dynasty": "宋",
        "collection_info": null
    },
    {
        "title": "咸阳  其二",
        "author": "刘棐",
        "content": "玉殿珠楼二世中，楚人一炬逐烟空。\n却缘火是秦人火，只与焚书一样红。",
        "dynasty": "宋",
        "collection_info": null
    },
    {
        "title": "至石桥夜半风雨大作",
        "author": "刘棐",
        "content": "方广即真华藏界，自他不隔一毫端。\n庞眉大士常相见，猛雨豪风漫作难。",
        "dynasty": "宋",
        "collection_info": null
    },
    {
        "title": "题惠众院",
        "author": "刘棐",
        "content": "云迷鸟道岭重重，松竹深藏释子宫。\n戎马不曾来尔界，太平元在乱山中。",
        "dynasty": "宋",
        "collection_info": null
    },
    {
        "title": "游南山",
        "author": "汪任",
        "content": "浈阳富佳致，无以过南山。\n山高雄地理，万丈亲云端。\n攀援临绝顶，气象非尘寰。\n神存古庙貌，台敞旧轩栏。\n青石生龙文，凛凛常风寒。\n纵目四无际，陡觉天地宽。\n直北二江合，水势中分滩。\n滩横水亦转，曲折束成湾。\n羣峯自西来，险绝如函关。\n中虚左梵剎，地胜苾刍安。\n梵修祝圣寿，额自九重颁。\n旁有石一障，高下数亩间。\n或列如屏风，或方如僊坛。\n或立如驻马，或走如奔帆。\n或侧如虎卧，或曲如龙蟠。\n或严如卫吏，或罗如星官。\n或伛如老人，而枯其形颜。\n或俨如端士，而正其衣冠。\n或堆如云霞，重迭而聚攒。\n或涌如波浪，挛属而奔湍。\n或倾而復举，如猎而兽跧。\n或腾而不下，如射而禽翻。\n或先后相续，如朝赴金銮。\n或参差不齐，如兵方结圆。\n或平为几案，而可罗杯盘。\n或突出皋岸，而能垂钓竿。\n或背若相恶，或向若相欢。\n或声若磬响，或色若豹斑。\n或累而成塔，或砌而成鞍。\n或疎而分散，或密而弯环。\n或巧而非怪，或钝而非顽。\n虽偶不为配，虽单不为鳏。\n虽近不相狎，虽压不相残。\n有室可居佛，有竈可炼丹。\n有洞可休息，有岩可跻攀。\n爽气自有余，蒸岚不相干。\n干坤所开闢，断斸非斧刓。\n游者可意得，名状不易殚。\n通天与三峡，若是乌能班。\n今时无王维，睥睨措笔难。\n静想瑶池仙，岂不停翔鸾。\n又疑桃源客，步虚潜往还。\n我有英贤乐，冥搜思不悭。\n题名或赋诗，鸠工妙手刊。\n惜哉岁月久，几至遍圬漫。\n山僧不好奇，仁者兴嗟嘆。\n爰有老仙翁，寻幽独忘餐。\n尘土尽去除，林木间自芟。\n特道方寸地，旧耕同一观。\n小亭翼其上，游居兴不阑。\n于此或围棋，纵横势万般。\n于此或煮茗，江心汲澄澜。\n于此或燕坐，尘虑一切拌。\n谁知得真趣，消此白日閒。\n胜槩益增重，清爽弥骈阗。\n山石虽无情，似有待而言。\n又况隠君子，寂寂初无传。\n或隠于仕禄，或晦于岩泉。\n知音一提拂，岂与山石肩。\n尧舜吾君民，勋业垂万年。",
        "dynasty": "宋",
        "collection_info": null
    },
    {
        "title": "定光室",
        "author": "汪任",
        "content": "古有如来号定光，百年真相为重装。\n面前涌出香炉石，欲使人烧无尽香。",
        "dynasty": "宋",
        "collection_info": null
    },
    {
        "title": "熙熙亭",
        "author": "汪任",
        "content": "中天未復旧山河，春日同民强一过。\n草草杯盘等闲置，愁多易觉醉颜酡。",
        "dynasty": "宋",
        "collection_info": null
    },
    {
        "title": "根辋岩",
        "author": "汪任",
        "content": "高岩古木根如辋，辋坏无根何处寻。\n下有唐人元杰记，读之聊足慰登临。",
        "dynasty": "宋",
        "collection_info": null
    },
    {
        "title": "临清龛",
        "author": "汪任",
        "content": "地闢仙龛小亦奇，龛前长泻碧琉璃。\n我来恰似陶彭泽，览景濡毫便赋诗。",
        "dynasty": "宋",
        "collection_info": null
    },
    {
        "title": "煮茗台",
        "author": "汪任",
        "content": "石梯千级杖藜行，行到山腰足暂停。\n旋汲灵泉煮佳茗，渴心滋润困魔醒。",
        "dynasty": "宋",
        "collection_info": null
    },
    {
        "title": "寒翠亭",
        "author": "汪任",
        "content": "迭浪千堆霰雪寒，澄渊百尺瑠璃翠。\n江皋更展石屏风，特为幽亭助嘉致。",
        "dynasty": "宋",
        "collection_info": null
    },
    {
        "title": "雪山院",
        "author": "汪任",
        "content": "乘兴挐舟到雪山，松篁门径望中宽。\n翻思我佛修行处，景物虽殊道一般。",
        "dynasty": "宋",
        "collection_info": null
    },
    {
        "title": "伏阙辞归",
        "author": "程康国",
        "content": "偶逢豺虎寝天关，事有当言耻口缄。\n不建侯藩控西北，别求何策保东南。\n幸投草野言无弃，退就山林老亦甘。\n束起旧书归旧隠，远依福曜炯台颜。",
        "dynasty": "宋",
        "collection_info": null
    },
    {
        "title": "题白云岩",
        "author": "韩京",
        "content": "良辰寻胜到禅关，尽日澄怀水石间。\n白酒黄花聊自若，盛游何必羡龙山。",
        "dynasty": "宋",
        "collection_info": null
    },
    {
        "title": "讥刘豫",
        "author": "建炎民谣",
        "content": "浓磨一锭两锭墨，画出千年万年树。\n误得百鸟尽飞来，踏枝不着空飞去。",
        "dynasty": "宋",
        "collection_info": null
    },
    {
        "title": "题兰亭帖",
        "author": "晁子绮",
        "content": "少游写就兰亭叙，逸少英姿殆昔人。\n我祖同为长公客，每于翰墨契精神。",
        "dynasty": "宋",
        "collection_info": null
    },
    {
        "title": "题常乐寺五云堂",
        "author": "韦谦",
        "content": "吾匠慕先哲，至理皆融通。\n一法果有至，五云凝在空。\n讲香侵棐几，夜月锁帘栊。\n弋者何须预，冥冥出塞鸿。",
        "dynasty": "宋",
        "collection_info": null
    },
    {
        "title": "句",
        "author": "韩璜",
        "content": "愿为靖节妃。",
        "dynasty": "宋",
        "collection_info": null
    },
    {
        "title": "题东白山啸猿亭",
        "author": "释仲皎",
        "content": "放意在林表，飘然更自由。\n挂烟羣木冷，啼月一山秋。\n袅袅清风裏，凄凄碧涧头。\n三声融妙听，行客若为愁。",
        "dynasty": "宋",
        "collection_info": null
    },
    {
        "title": "题东白山轩",
        "author": "释仲皎",
        "content": "竹外泉声急，松心月色寒。\n人间推旷绝，只自倚阑干。",
        "dynasty": "宋",
        "collection_info": null
    },
    {
        "title": "游西白山一禅师二禅师道场",
        "author": "释仲皎",
        "content": "胜境东西白，高僧一二禅。\n只知行道处，不记住山年。\n涧月平分照，林花各自妍。\n披云寻旧址，犹在绛峯边。",
        "dynasty": "宋",
        "collection_info": null
    },
    {
        "title": "题西白山齐云阁",
        "author": "释仲皎",
        "content": "山云吹断路头开，此处疑穿月胁来。\n怪底行人看碧落，笑谈容易作风雷。",
        "dynasty": "宋",
        "collection_info": null
    },
    {
        "title": "题西白山观雪",
        "author": "释仲皎",
        "content": "西白名山处，那堪踏雪观。\n四围银世界，一色玉峯峦。\n夜色和天冷，清辉放月寒。\n溪梅初一二，着意为渠看。",
        "dynasty": "宋",
        "collection_info": null
    },
    {
        "title": "庵居",
        "author": "释仲皎",
        "content": "啼切孤猿晓更哀，柴门半掩白云来。\n山童问我归何晚，昨夜梅花一半开。\n无地卓锥生计难，且空双手到林间。\n猥随碧水瞻明月，坚订白云赊好山。\n岩石空边依草舍，藤萝低处着松关。\n年来老去知何许，合向人间占断闲。",
        "dynasty": "宋",
        "collection_info": null
    },
    {
        "title": "雪作望剡溪",
        "author": "释仲皎",
        "content": "玉楼琼树晓烟披，拥衲开门四望迷。\n清旷世人谁似我，雪中更对子猷溪。",
        "dynasty": "宋",
        "collection_info": null
    },
    {
        "title": "怀剡川故居  其一",
        "author": "释仲皎",
        "content": "烟光流转太骎骎，又见春山换绿阴。\n蝴蝶梦中新岁病，杜鹃声裏故乡心。\n焦桐冷却风三尺，瘦竹拖来月一寻。\n早晚掉头归小隠，诛茅千嶂白云深。",
        "dynasty": "宋",
        "collection_info": null
    },
    {
        "title": "怀剡川故居  其二",
        "author": "释仲皎",
        "content": "断雪流水古岩隈，忆得柴门半扇开。\n雪打子猷船上过，春从灵运屐边来。\n逃禅野榻排芳草，觅句寒崖扫落苔。\n容易三年抛绝去，不胜啼月晓猿哀。",
        "dynasty": "宋",
        "collection_info": null
    },
    {
        "title": "怀剡川故居  其三",
        "author": "释仲皎",
        "content": "病日飞蝇鬓雪干，欲扶吾道愧衰残。\n把他杓柄力何倦，还我镢头心便安。\n待摘菜花添午供，便裁荷叶备春寒。\n不辞高卧烟霞裏，枕上青山最好看。",
        "dynasty": "宋",
        "collection_info": null
    },
    {
        "title": "归鸿阁",
        "author": "释仲皎",
        "content": "精舍傍修岭，道心随眼明。\n山遗僧偃迹，水作剡溪声。\n无雨竹亦润，有风松更清。\n上方真可住，不用触归情。",
        "dynasty": "宋",
        "collection_info": null
    },
    {
        "title": "归云亭",
        "author": "释仲皎",
        "content": "一从飞出岫，舒卷意何长。\n作雨徧天下，乘风归帝乡。\n无心怜洒落，到处自清凉。\n缥缈来空碧，吟边带夕阳。",
        "dynasty": "宋",
        "collection_info": null
    },
    {
        "title": "送僧入三峰",
        "author": "释仲皎",
        "content": "上人瞿昙裔，律身玉无瑕。\n力究毗尼论，汪汪海无涯。\n振锡復何许，三峯隠苍霞。\n堂上大道师，灵芝发根芽。\n相见涌法施，冬冬鼓声挝。\n上人从之游，勿惮岁月遐。\n坐待霜露熟，香风散天葩。",
        "dynasty": "宋",
        "collection_info": null
    },
    {
        "title": "牡丹",
        "author": "释仲皎",
        "content": "玉棱金线晓妆寒，妙入天工不可干。\n老去只知空境界，浅红深紫梦中看。",
        "dynasty": "宋",
        "collection_info": null
    },
    {
        "title": "石岩花",
        "author": "释仲皎",
        "content": "朱英历历烁晴空，过了花间几信风。\n明日画栏供徙倚，却须有句到芳丛。",
        "dynasty": "宋",
        "collection_info": null
    },
    {
        "title": "次韵王性之梅花  其一",
        "author": "释仲皎",
        "content": "白玉丛边碧玉流，见花无復为花羞。\n春风细雨溪山路，洗尽去年今日愁。",
        "dynasty": "宋",
        "collection_info": null
    },
    {
        "title": "次韵王性之梅花  其二",
        "author": "释仲皎",
        "content": "春到寒林雪得知，雪中谁解认芳姿。\n溪山飞上一轮月，香满风前独立时。",
        "dynasty": "宋",
        "collection_info": null
    },
    {
        "title": "静林寺古松",
        "author": "释仲皎",
        "content": "古松古松生古道，枝不生叶皮生草。\n行人不见树栽时，树见行人几回老。",
        "dynasty": "宋",
        "collection_info": null
    },
    {
        "title": "句",
        "author": "释仲皎",
        "content": "未飞三日雪，却报一枝春。",
        "dynasty": "宋",
        "collection_info": null
    },
    {
        "title": "山居",
        "author": "释彦强",
        "content": "老矣毋能役，岩分草草绿。\n放渠藜六尺，销得屋三椽。\n雪尽收茶早，云晴拾菌鲜。\n有时临近涧，揎手弄潺湲。",
        "dynasty": "宋",
        "collection_info": null
    },
    {
        "title": "句",
        "author": "释彦强",
        "content": "一间茅屋元无主，付与山头野火烧。",
        "dynasty": "宋",
        "collection_info": null
    },
    {
        "title": "凉月",
        "author": "刘子翚",
        "content": "凉月未出山，浮云半空白。\n徘徊步轩窗，宛若待佳客。\n经林漏飞辉，映溆生华泽。\n及兹秋景清，吾庐更幽寂。\n殊观发秘藏，妙听生寥閴。\n营营息初机，烱烱怀新得。\n岂无平生心，所乐已非昔。\n天旋河汉动，夜久邻机息。\n凄凄感庭兰，岁莫霜霰集。\n呼儿温浊醪，独酌醉永夕。",
        "dynasty": "宋",
        "collection_info": null
    },
    {
        "title": "渡淮",
        "author": "刘子翚",
        "content": "鸣鼙渡长淮，霏烟散清晨。\n皎皎初日光，照耀草木新。\n横林渡余碧，迭嶂开嶙峋。\n移桡失向背，烟波浩无垠。\n儿童相棹歌，余心亦欣欣。\n轻帆互相踰，画鹢映流津。\n徘徊望洲渚，悠然独怀人。\n樵渔有栖遯，寂寞谁问邻。\n暮风翻洪涛，鱼虾亦有神。\n四顾天地黑，孤舟恐漂沦。",
        "dynasty": "宋",
        "collection_info": null
    },
    {
        "title": "山阴作",
        "author": "刘子翚",
        "content": "地势东南尽，清江吴越分。\n修涂杂川陆，游役念良勤。\n相从二三子，心期同所欣。\n逢幽不暂憇，何由解尘纷。\n抗迹蹈奇石，扬情瞩流云。\n崇林拥密翠，细草潜幽熏。\n兰亭访旧游，昔尝览遗文。\n有生怜共尽，兴怀岂惟君。\n逍遥千载上，逸兴故不羣。\n风流咏觞乐，寂寂今无闻。",
        "dynasty": "宋",
        "collection_info": null
    },
    {
        "title": "醉歌赠金元白",
        "author": "刘子翚",
        "content": "南游会稽今十年，重来风物皆依然。\n一时冠盖零落尽，故人独老空江边。\n西陵仓曹实冗散，出无车马众所怜。\n江亭曳履偶识面，凛凛瘦骨余双颧。\n谈兵自是一敌国，屡荐不用宁非天。\n胸中跧伏万貔虎，静若女子容娟娟。\n我家光禄新出塞，羣彦入幕君宜先。\n自言衰髮已种种，岂復有意仍腾骞。\n强饭廉颇思故国，据鞍马援忘华颠。\n只今左臂虽小病，尚想揽辔能周旋。\n兴来且酌杯中酒，边庭消息君知否。\n经天太一位临坎，干戈丧乱已经久。\n南关兵败上将戮，太原城破羣胡守。\n呜呼国步危若此，每惜壮士时难偶。\n猝嗟未是真英雄，纶巾羽扇聊从容。\n何当矍铄渡河去，一洗塞北烟尘空。",
        "dynasty": "宋",
        "collection_info": null
    },
    {
        "title": "独坐",
        "author": "刘子翚",
        "content": "独坐高堂上，游观思无极。\n重门虽昼关，远岫如不隔。\n长林叶布阴，浅涧流波激。\n欣欣物态荣，淑气生原隰。\n幽禽感时鸣，绕树飞还集。\n常恐逐惊飙，无阶恋俦匹。\n兴怀念良游，岁月更相及。\n佳人独弃余，何以慰岑寂。\n褰裳迷所向，望远时伫立。\n心知徒百忧，沈思不能释。",
        "dynasty": "宋",
        "collection_info": null
    },
    {
        "title": "次韵卢赞元再喜雪",
        "author": "刘子翚",
        "content": "史君新诗来不绝，灿灿珠星联璧月。\n黄堂旌旆晓排衙，喜见宾僚重贺雪。\n寒儒茅屋补更穿，雪余仍值江风颠。\n拟招邻叟共一醉，斗酒十千愁费钱。\n南枝又见新梅萼，试熨春衫冷难着。\n飘零节物易惊心，常恐星星侵鬓脚。\n东阁何当呼侍儿，蟹螯不妨左手持。\n参陪后乘尽珠履，谁赋刘叉冰柱诗。",
        "dynasty": "宋",
        "collection_info": null
    },
    {
        "title": "霖雨",
        "author": "刘子翚",
        "content": "霖雨遂兼旬，瘴雾盈川谷。\n霏阴入户浮，润气滋帷褥。\n溟蒙飞泽远，散漫何时足。\n骤响决流渠，惊洪发平陆。\n翔禽困滞翼，穴兽思冯木。\n衡茅日萎坏，环堵无完筑。\n昽匆晚色霁，草树晞华沐。\n长雷夜復兴，濯濯鸣高屋。\n抚枕不能寐，沈忧萃心曲。",
        "dynasty": "宋",
        "collection_info": null
    },
    {
        "title": "阻风",
        "author": "刘子翚",
        "content": "晚岁多悲风，江湖浪峥嵘。\n扁舟渺无依，日暮犹孤征。\n重岗拥滞雾，迥隰飘浮霙。\n繫舟古岸边，缆断舟復横。\n天寒鸿鴈稀，滞留知旅情。\n颓崖震林谷，客子心夜惊。\n披衣待清晓，缺月西南明。\n远游多所怀，益遣归思盈。",
        "dynasty": "宋",
        "collection_info": null
    },
    {
        "title": "闻筝作",
        "author": "刘子翚",
        "content": "月高夜鸣筝，声从绮窗来。\n随风更迢递，萦云暂徘徊。\n余音若可玩，繁弦互相催。\n不见理筝人，遥知心所怀。\n宁悲旧宠弃，岂念新期乖。\n含情鬰不发，寄曲宣余哀。\n一弹飞霜零，再抚流光颓。\n每恨听者稀，银甲生浮埃。\n幽幽孤凤吟，众鸟声难谐。\n盛年嗟不偶，况乃容华衰。\n道同符片诺，志异劳百媒。\n栖栖墙东客，亦抱凌云才。",
        "dynasty": "宋",
        "collection_info": null
    },
    {
        "title": "建康六感 吴",
        "author": "刘子翚",
        "content": "龙翔大耳儿，虎视捉刀人。\n风云竞追逐，逸轨谁能遵。\n大皇负英材，沈潜欻求伸。\n一呼定南国，再战威强邻。\n抗魏既摇岳，攘刘亦披鳞。\n组练绕平隰，艨艟蔽通津。\n伟哉人物盛，成功岂无因。\n代祀已飘忽，风流久弥新。\n停桡眺迥陆，裂蔓登层闉。\n卧龙昔来游，万古怀清尘。",
        "dynasty": "宋",
        "collection_info": null
    },
    {
        "title": "建康六感 晋",
        "author": "刘子翚",
        "content": "日昃无全照，南迁事仓忙。\n龙谣方协瑞，星祸已告亡。\n凌迟百年运，凛凛危莫将。\n向来问鼎人，项背常相望。\n环宫白羽列，面阙鸣弦张。\n膺图未跻泰，卜世岂在长。\n独怜短辕公，推刃杀忠良。\n百身嗟莫赎，一恸鬓成苍。\n时移事亦更，为宋復为梁。\n惟有采石潮，年年到前岗。",
        "dynasty": "宋",
        "collection_info": null
    },
    {
        "title": "建康六感 宋",
        "author": "刘子翚",
        "content": "寄奴真伟人，落拓龙潜地。\n据筵呼五木，已有吞世气。\n世期值阳九，天纲日沦替。\n偏邦或跨州，卑号犹称帝。\n匪乘艰棘运，英姿畴能济。\n南戡奠番禺，西狩澄泾渭。\n功虽与世隆，道亦因人废。\n缅怀揖让风，黄屋身如寄。\n颓波日奔迫，夜壑迁神器。\n巢由独贤哉，高纵邈难继。",
        "dynasty": "宋",
        "collection_info": null
    },
    {
        "title": "建康六感 齐",
        "author": "刘子翚",
        "content": "尧宫不翦茨，禹室无崇壤。\n巍巍天步隆，万代犹可仰。\n荒哉二三君，经营务华敞。\n落慥满清江，飞斤殷遥响。\n疏渊引澜澳，筑圃迁林莽。\n筋力毙民躯，赀财倾国帑。\n雄心独未倦，矫首生遐想。\n时徂陵谷变，无事犹悲曩。\n殷忧易兴怀，逸乐难终享。\n过客问青栖，荒畦棘花长。",
        "dynasty": "宋",
        "collection_info": null
    },
    {
        "title": "建康六感 梁",
        "author": "刘子翚",
        "content": "开图属英睿，失国由昏愞。\n斯人异前修，拨乱旋致乱。\n轻刑下益肆，厚爵臣弥叛。\n聪明驰万机，精苦徒宵旰。\n凤冕敬方袍，鸾旗游彼岸。\n悠然弃从怀，临机復难断。\n那知千佛力，不纾一寇难。\n酒色覆商周，神仙荡秦汉。\n趋亡固多轨，荒迷卒同贯。\n微圣常鲜终，抚册三慨嘆。",
        "dynasty": "宋",
        "collection_info": null
    },
    {
        "title": "建康六感 陈",
        "author": "刘子翚",
        "content": "悲风啸荒垣，歌断庭花曲。\n璧月夜沈辉，琼树春销馥。\n郊圻游从盛，想像犹经目。\n丽景明新妆，清波映鲜服。\n承恩属令姿，被选皆华族。\n朝从结绮游，暮向临春宿。\n意高时忽谢，步远涂方促。\n荣华事不长，哀乐情难足。\n悠悠六朝事，转眄风惊烛。\n永怀兴亡端，斯文惭丽缛。",
        "dynasty": "宋",
        "collection_info": null
    },
    {
        "title": "夜饮",
        "author": "刘子翚",
        "content": "良宵乐未央，促席团栾坐。\n佳人意慇懃，唱歌属余和。\n幽期贵阔畧，醉语多丛脞。\n沈沈玉巵酒，量浅难负荷。\n岂不怀极懽，恐重宾友过。\n褰帷望明河，山月衔半破。\n回轩互追奔，伞拂檐瓦堕。",
        "dynasty": "宋",
        "collection_info": null
    },
    {
        "title": "游朱勔家园",
        "author": "刘子翚",
        "content": "晨晖丽丹楹，翼翼侔帝居。\n向来堂上人，零落烟海隅。\n联翩际时会，振迹皆刑余。\n闺帷尚帝主，皁隶乘轩车。\n流威被东南，生杀在指呼。\n楼船载花石，里巷无袴襦。\n至今江左地，风云亦嗟吁。\n叨荣已过量，受祸如偿逋。\n荒凉戟门路，尚想冠盖趋。\n客舸维岸柳，邻人罾池鱼。\n徘徊极幽观，曲折迷归途。\n夜月扃绮户，春风散罗裾。\n繁华能几时，丧乱实感予。\n曹郐予何讥，此曹真人奴。",
        "dynasty": "宋",
        "collection_info": null
    },
    {
        "title": "孤翼吟",
        "author": "刘子翚",
        "content": "哀哀孤飞禽，声鸣何悲酸。\n含情若有诉，口讷无由宣。\n瞻云忆旧侣，悠悠隔山川。\n勿言异类微，聚散同悲懽。\n零霜解迭翼，错綵销文翰。\n殒身未足辞，失意诚可怜。\n羣飞尽投林，凌空独翩翩。\n岂无栖巢枝，託迹常不安。\n啄食朝竞场，流饮暮争源。\n鸣弦应机发，薄命当其先。\n长翮易奋飞，穷途少周旋。\n风云肯借便，一举谁能攀。",
        "dynasty": "宋",
        "collection_info": null
    },
    {
        "title": "早行",
        "author": "刘子翚",
        "content": "村鸡已报晨，晓月渐无色。\n行人马上去，残灯照空驿。",
        "dynasty": "宋",
        "collection_info": null
    },
    {
        "title": "寄懒庵",
        "author": "刘子翚",
        "content": "山暝雨连夕，今晨天气清。\n遥怀懒庵人，高卧掩柴荆。\n幽寂性所嗜，萧然寄平生。\n惟应田叟来，对床话躬耕。",
        "dynasty": "宋",
        "collection_info": null
    },
    {
        "title": "老农",
        "author": "刘子翚",
        "content": "山前有老农，给我薪水役。\n得钱径沽酒，醉卧山日夕。\n忘形与之语，妙理时见益。\n志士多隠沦，欲言惭未识。",
        "dynasty": "宋",
        "collection_info": null
    },
    {
        "title": "次四六叔韵",
        "author": "刘子翚",
        "content": "吾家小步兵，辞林独辉映。\n携诗过山堂，句挟风云润。\n思嵇远命驾，访戴屡乘兴。\n订古释羣疑，谈玄发清听。\n年均愧质滞，禀异惊才峻。\n頼兹时发挥，药石攻余病。\n提携兰畹曲，笑语柴门静。\n归轩骛急响，行炬飘遗烬。\n平生共飘流，晚岁同栖遁。\n语言聊写怀，补缀酬斯咏。",
        "dynasty": "宋",
        "collection_info": null
    },
    {
        "title": "题懒庵  其一",
        "author": "刘子翚",
        "content": "幔亭隠沦翁，作庵更名懒。\n纷纭万念繁，要以一理遣。\n我衰百无长，此兴復不浅。\n他时傥卜邻，心赏符二阮。",
        "dynasty": "宋",
        "collection_info": null
    },
    {
        "title": "题懒庵  其二",
        "author": "刘子翚",
        "content": "地偏宾至稀，昼静门常掩。\n深房纸瓦明，宴坐蒲团稳。\n庭花落未扫，径草繁不剪。\n林泉倦出游，况乃市朝远。",
        "dynasty": "宋",
        "collection_info": null
    },
    {
        "title": "种菜",
        "author": "刘子翚",
        "content": "傍舍植柔蔬，携锄理荒秽。\n桔槔勤俯仰，一雨功百倍。\n朝来绿映土，新叶摇肺肺。\n牛羊勿践畦，肉食屠尔辈。",
        "dynasty": "宋",
        "collection_info": null
    },
    {
        "title": "晨兴",
        "author": "刘子翚",
        "content": "晨兴访萧寺，爽气清如沐。\n坐看雨离山，飞阴断平陆。\n归途阻夕涨，竚立惊幽独。\n曳杖听残钟，却寄僧坊宿。",
        "dynasty": "宋",
        "collection_info": null
    },
    {
        "title": "袖刺",
        "author": "刘子翚",
        "content": "袖刺谒诸邻，徘徊寄心赏。\n潭潭广厦深，咳唾生余响。\n兹邦怀地宝，比屋夸雄敞。\n如何蓬庐士，贫贱安所养。",
        "dynasty": "宋",
        "collection_info": null
    },
    {
        "title": "同翁士特李似表谒巽伯少卿因作醉歌",
        "author": "刘子翚",
        "content": "翁刘异氏居同里，奕叶论交今久矣。\n陇西京兆实姻连，我既识翁因识李。\n巽卿自洛始迁闽，寄食僧房仍密迩。\n盍簪雅好有新旧，倾盖高情无彼此。\n酣歌掷剑悲羣公，胡为局促荒山中。\n曲肱放浪虽所乐，乐此亦知吾道穷。\n自闻胡马再南牧，九州何地无兵戎。\n世衰成败不以正，姦宄得意为英雄。\n儒生守经昧时变，愤切气欲摩苍穹。\n斯言拨弃勿復理，把酒论诗差可喜。\n围炉夜语忘刻漏，吹灯晓色盈窗几。\n归涂草棘萦风袍，主人谢客仆御劳。\n云山怅望一回首，虎豹出穴哀猿号。",
        "dynasty": "宋",
        "collection_info": null
    },
    {
        "title": "下滩作",
        "author": "刘子翚",
        "content": "青山锁连环，白间走鸣濑。\n迷津毫髮间，舟与危石会。\n回渊聚浮沫，断壁余澎湃。\n玩奇心若惊，览景目不逮。\n悠然一回首，孤驿已茫昧。\n停桡念经历，履地犹旋愦。\n悲风啸枯林，暮野云相盖。\n隔船闻和歌，沽酒慰疲怠。",
        "dynasty": "宋",
        "collection_info": null
    },
    {
        "title": "偶步",
        "author": "刘子翚",
        "content": "鬰鬰思淫滞，振衣聊萍游。\n云晴霄宇丽，绿暗川原幽。\n伫步时引顾，心期叹无俦。\n路逢荷犂翁，笑我独何求。\n趋尘顾叩之，弃去不少留。\n心知所言非，龃龉自惭羞。\n归来面空牖，默坐穷其由。\n达人隆广度，曲士遵偏谋。\n临歧每易惑，怨己识未周。\n行藏命也夫，吾非斯人流。",
        "dynasty": "宋",
        "collection_info": null
    },
    {
        "title": "弔史",
        "author": "刘子翚",
        "content": "禽殚繁弱弃，兔尽韩卢烹。\n英雄起乘时，时徂力难争。\n精魂闭尺穴，壮骨扬飞尘。\n凄凉千载下，闻风凛如生。\n嬴秦失其鹿，图王各峥嵘。\n斯人顾眄间，汉楚分重轻。\n臣虽替末路，君亦寒初盟。\n岂不念畴昔，百战同艰辛。\n谁云汉网疏，豪俊屡拂萦。\n高蹈欣繫解，括囊闻饮醇。",
        "dynasty": "宋",
        "collection_info": null
    },
    {
        "title": "双树",
        "author": "刘子翚",
        "content": "猗猗映门树，团团若双盖。\n微风薄层霄，彷佛斗清籁。\n逍遥步其下，秀色吾所爱。\n秋来霜叶红，飘落不相待。",
        "dynasty": "宋",
        "collection_info": null
    },
    {
        "title": "怀致中",
        "author": "刘子翚",
        "content": "梦觉残夜永，山寒气逾清。\n林幽万籁息，月出虚堂明。\n披衣坐復起，怀人思空盈。\n经时不对面，素榻浮埃生。\n遥知念盍簪，临风亦关情。\n褰帏望歧路，慨然欲宵征。\n无人导我先，何因识门庭。\n仰凭鸿雁飞，书词写深诚。\n词多意莫宣，益遣幽恨并。",
        "dynasty": "宋",
        "collection_info": null
    },
    {
        "title": "弃竹夫人",
        "author": "刘子翚",
        "content": "爱憎情易迁，感物思鬰纡。\n念昔未弃捐，尝侍君子居。\n烦襟一披豁，雅抱何清虚。\n蹉跎怨时暮，凉德竟见疏。\n飞霜皓中庭，枵然委墙隅。\n的皪珠帏深，荧煌锦茵铺。\n岂不怀旧恩，君心已非初。\n当年纨扇谣，抱恨同区区。",
        "dynasty": "宋",
        "collection_info": null
    },
    {
        "title": "江山突星石士特欲易为独醒有诗因次其韵",
        "author": "刘子翚",
        "content": "羣石翠参错，兹峰峙云林。\n突星名固夸，流传经古今。\n幽姿俨向背，异态生晴阴。\n怒若抽翠笋，端如立瑶簪。\n不有融结奇，宁知化工深。\n翁郎丘壑人，篮舆越秋岑。\n崎岖丧乱间，逢幽亦登临。\n把酒视云汉，浩歌散愁襟。\n着鞭虽后余，归踪畧相寻。\n独醒订讹谬，怀人识君心。\n政恐五字诗，光芒射奎参。\n玩味不可忘，写之朱丝琴。",
        "dynasty": "宋",
        "collection_info": null
    },
    {
        "title": "秋怀",
        "author": "刘子翚",
        "content": "哲人嘆逝川，志士悲廪秋。\n流光不暂停，忽忽岁欲周。\n凉飙袭迥野，飞霜皓盈畴。\n华林失鲜辉，奔溪杀湍流。\n万化傥日徂，吾生难独留。\n而我苦不乐，彷徨復何求。\n世途多轨辙，今行非昔谋。\n徒遵耿耿意，龃龉固莫投。\n时乎不再来，岂余敢怀尤。\n王道炳日星，历聘疲轲丘。\n归欤既改旆，浩然亦回辀。\n寂寞宁子歌，栖迟长卿游。\n客嘲徒自解，天问终不酬。\n长揖未免烹，说难竟遭囚。\n行藏或大谬，圣贤共悠悠。\n含思疚愤积，念往川途修。\n煌煌青春姿，蹉跎恐兹由。\n谅非宏达观，那能齐百忧。",
        "dynasty": "宋",
        "collection_info": null
    },
    {
        "title": "四不忍  其一",
        "author": "刘子翚",
        "content": "草边飞骑如烟灭，拉兽摧斑食其血。\n此时疾首念銮舆，玉体能胜饥渴无。\n危城屑曲惊云扰，簠簋无光天座杳。\n奋戈傥未雪深雠，我食虽甘何忍饱。",
        "dynasty": "宋",
        "collection_info": null
    },
    {
        "title": "四不忍  其二",
        "author": "刘子翚",
        "content": "黄河凿凿冰成路，人语寒空气成雾。\n此时泣血念銮舆，玉体能胜凛冽无。\n苍黄天步蒙尘去，画衮飘零伤岁暮。\n飞书傥未伐姦谋，我服虽华何忍御。",
        "dynasty": "宋",
        "collection_info": null
    },
    {
        "title": "四不忍  其三",
        "author": "刘子翚",
        "content": "平沙月转旌旗影，擐甲为衾戈作枕。\n此时饮恨念銮舆，玉体能胜暴露无。\n问安使者空相继，清跸不回宫殿闭。\n请缨傥未缚酋渠，我榻虽安何忍寐。",
        "dynasty": "宋",
        "collection_info": null
    },
    {
        "title": "四不忍  其四",
        "author": "刘子翚",
        "content": "渔阳迭鼓风沙战，泼水淋漓舞胡旋。\n此时太息念銮舆，玉体能胜寂寞无。\n六宫遭乱多奔迸，不復梨园歌舞盛。\n着鞭傥未蹂龙庭，我瑟虽调何忍听。",
        "dynasty": "宋",
        "collection_info": null
    },
    {
        "title": "云际赠施子",
        "author": "刘子翚",
        "content": "惊沙惨淡连云起，曳杖悲歌行復止。\n春城是处闻鼓鼙，好风依旧开桃李。\n对花惆怅忽逢君，把酒无懽如啜水。\n六年丧乱两相见，世路艰难嗟若此。\n江边盗贼真游魂，挟虏声援图并吞。\n金陵失守数骑入，会稽移跸千官奔。\n只今州县多阻绝，消息时听行路说。\n百川背海欲西流，八柱搘天愁更折。\n苻坚陈乱丘山摧，夜闻鹤唳犹惊猜。\n莫轻赤壁一炬火，曹瞒气焰随飞灰。\n功名邂逅有快意，岂在今日无人哉。\n天方稔祸秘豪杰，故遣君辈多沈埋。\n亦知兴衰运有极，天时一半因人力。\n男儿遇事不作难，看君赤手排荆棘。",
        "dynasty": "宋",
        "collection_info": null
    },
    {
        "title": "望京谣",
        "author": "刘子翚",
        "content": "双銮北狩淹归毂，寂寞梁园春草绿。\n犹传故老守孤城，官军不到黄河曲。\n连云楼橹已灰烬，更倚窗扉防箭镞。\n招兵太半出羣盗，绣䘿蒙衣屡翻覆。\n前宗后社力诛鉏，白刃如霜挂人肉。\n州桥灯火夜无光，夹道狐狸昼相逐。\n往时汴泗绝行舟，市粜十千尘满斛。\n衣冠避胡多在南，胡马却食江南粟。\n谋臣武士力俱困，海角飘摇转黄屋。\n盘庚五迁方择利，昆阳一战何当卜。\n宁闻犬豕乱中华，汉祚承天终必復。\n夕烽明处望千门，孤臣祇欲吞声哭。",
        "dynasty": "宋",
        "collection_info": null
    },
    {
        "title": "诗寄懒翁兼简士特温其原仲致仲昆季",
        "author": "刘子翚",
        "content": "懒翁疏散无与俦，结庵名懒山之幽。\n萧然杖屦岩壑裏，似是当年嵇阮流。\n云何出处戾初志，束书负剑俄西游。\n悲猿攀车鹤卧辙，去意勇决谁能留。\n庵垂铁锁人迹断，破窗鸣纸风飕飕。\n曳裾我昔翁门客，岂知继踵居翁室。\n里闾应记往还频，猿鹤乍惊宾主易。\n尔来庭户已更创，尚榜翁名志陈迹。\n傍庵小树昔亲栽，凿沼今迁在檐北。\n我山亭阚旧墙东，此景新成翁未识。\n遥知捧檄遵归途，摘山官况今何如。\n书来颇厌作吏冗，俸禄仅可供妻孥。\n趋庭日一见官长，脚靴手板常睢盱。\n簿书有程那得懒，却视故隠真蘧庐。\n寄声频慰吾人望，往时交友皆无恙。\n鹅峰诸刘更互来，清湖居士时相访。\n中郎司户又继归，酒社文盟气增壮。\n我惭浅拙难强陪，每忆翁才真辈行。\n拂衣早赴竹林期，莫遣移文重前谤。",
        "dynasty": "宋",
        "collection_info": null
    },
    {
        "title": "游龙潭",
        "author": "刘子翚",
        "content": "四客同笑言，一僧陪杖屦。\n徜徉山水窟，适意忘晨暮。\n疏钟岩北寺，细竹溪南路。\n中流石参错，不碍潺湲注。\n泓澄小龙潭，润气金碧聚。\n时惊木叶坠，俯见鱼虾度。\n斯游非预期，偶尔造佳处。\n幼舆丘壑情，陶令琴觞趣。\n淹留慰所愿，惟以宾友故。\n夕阳淡寒山，迟回不能去。",
        "dynasty": "宋",
        "collection_info": null
    },
    {
        "title": "田家",
        "author": "刘子翚",
        "content": "长空淡淡如云扫，暮过田家风物好。\n耕犂倚户寂无人，饥牛卧啮墙根草。",
        "dynasty": "宋",
        "collection_info": null
    },
    {
        "title": "沙头",
        "author": "刘子翚",
        "content": "沙头鸂鶒寒相傍，老树槃跚枝拂浪。\n前村急雨涨滩流，日暮渔舟撑不上。",
        "dynasty": "宋",
        "collection_info": null
    },
    {
        "title": "临池歌",
        "author": "刘子翚",
        "content": "君不见钟繇学书夜不眠，以指画字衣皆穿。\n当时尺牍来邺下，锦标玉轴争流传。\n又不见鲁公得法屋漏雨，意象咄咄凌千古。\n断碑零落翠苔封，直气英风犹可覩。\n元常独步黄初际，清臣后出今无继。\n风神迥处本天资，巧力亦自精勤至。\n羡君好尚何高奇，寒窗弄笔手生胝。\n向来失计堕尘网，锐气直欲摩云飞。\n男儿舌在心何怍，却拟临池寻旧学。\n要须笔外见钟颜，会自蛟龙生掌握。\n银鈎石刻余何爱，劝以短歌君勿怠。\n他时八体妙有余，此歌傥可君绅书。",
        "dynasty": "宋",
        "collection_info": null
    },
    {
        "title": "胡儿莫窥江",
        "author": "刘子翚",
        "content": "胡儿莫窥江，长江限绝吴楚间。\n惊涛骇浪如连山，鲸鲵出没含戈鋋。\n汝不顾死争相先，鸣髇不响突骑闲。\n浮尸随潮去復还。\n胡儿莫窥江，楼船百尺高崔嵬。\n鼓枻叱咤生风雷，吴侬入水双眸开。\n汝不素习胡为来，生虽欲杀死可哀。\n南北孰非吾民哉。\n胡儿莫窥江，前年飞矢入未央。\n日月双坠天无光，去年一炬烧维扬。\n丹凤徙穴仍南翔，国势如衡有低昂。\n犬戎岂得称天王，暴兴恃暴必亟亡。\n乘蛇古谶开其祥，中兴将士材无双。\n抚剑气已驰龙荒，胡儿胡儿莫猖狂。",
        "dynasty": "宋",
        "collection_info": null
    },
    {
        "title": "和李巽伯春怀",
        "author": "刘子翚",
        "content": "山寒古寺清，断续春朝雨。\n遥怜远客情，寂寞谁晤语。\n平生气轩昂，失意今易与。\n有酒即佳晨，无兵皆乐土。\n微吟对节物，林静幽花吐。\n悠悠念乡邑，耿耿悲豺虎。\n知有济时才，从横在谈麈。\n功名恐未迟，老翮期更举。",
        "dynasty": "宋",
        "collection_info": null
    },
    {
        "title": "明皇九马图",
        "author": "刘子翚",
        "content": "书生兀兀园不窥，见马岂辨骝与骓。\n开图九骏立突兀，摸索知是真龙儿。\n奔雷蹴踏原野动，曳练惨错风沙随。\n华缨金络岂不好，矫首奋迅那容羁。\n吾闻取骥如择士，竞爱妥帖惊权奇。\n士怀倜傥众论斥，马有顦顇羣驽欺。\n六闲豢养固恩厚，横气摧折常鸣悲。\n丹青傥不逢妙手，万世岂识真龙姿。\n因思中原政格斗，铁骑倏忽银山移。\n着鞭安得致此物，掩画四顾徒歔欷。",
        "dynasty": "宋",
        "collection_info": null
    },
    {
        "title": "怨女曲",
        "author": "刘子翚",
        "content": "空原悲风吹苜蓿，胡儿饮马桑干曲。\n谁家女子在氊城，呜呜夜看星河哭。\n黄金为闺玉为宇，平生不出人稀覩。\n父怜母惜呼小名，择对华门未轻许。\n干戈漂荡身如寄，绿鬓朱颜反为累。\n朝从猎骑草边游，暮逐戎王沙上醉。\n西邻小姑亦被虏，贫贱思家心更苦。\n随身只有嫁时衣，生死同为泉下土。\n出门有路归无期，不归长愁归亦悲。\n女身软弱难自主，壮士从姑不如女。",
        "dynasty": "宋",
        "collection_info": null
    },
    {
        "title": "防江行  其一",
        "author": "刘子翚",
        "content": "朝来杀气秋，千里无立草。\n翩翩黑帜飞，结垒天长道。\n猎罢楚天寒，黄云淡如扫。",
        "dynasty": "宋",
        "collection_info": null
    },
    {
        "title": "防江行  其二",
        "author": "刘子翚",
        "content": "汉家飞将雄，夜战芜城北。\n双刀斫尽刓，月暗穿围出。\n低头拔胡箭，却向胡军射。",
        "dynasty": "宋",
        "collection_info": null
    },
    {
        "title": "防江行  其三",
        "author": "刘子翚",
        "content": "寒烽隔水明，虏意犹叵测。\n君王自临戎，万骑随清跸。\n士气薄层霄，欃枪夜无色。",
        "dynasty": "宋",
        "collection_info": null
    },
    {
        "title": "防江行  其四",
        "author": "刘子翚",
        "content": "江边五色旗，分总期门士。\n惊砂杂雪飞，日暮孤城闭。\n寂寥良将风，谁识投醪意。",
        "dynasty": "宋",
        "collection_info": null
    },
    {
        "title": "防江行  其五",
        "author": "刘子翚",
        "content": "楼船动沧江，江晴鼓声发。\n男儿取封侯，赴敌如饥渴。\n腰悬孛堇头，长歌献金阙。",
        "dynasty": "宋",
        "collection_info": null
    },
    {
        "title": "和安汝功采紫竹杖篇",
        "author": "刘子翚",
        "content": "赤籐表珍奇，桃竹寄吟玩。\n高情在丘壑，微物怀深睠。\n征工匝远林，弥山选一干。\n云根傍崖蹙，椹色涵霜变。\n匪凭精刃挥，根柢难立断。\n慇懃为摩抚，烨烨光浮烂。\n触石声含钟，撢波影摇电。\n矧余疲曳姿，假力斯过半。\n皇皇驷马威，秦赵昔临按。\n胡为步槃跚，猥逐渔樵伴。\n千金一顾重，朽质增华焕。\n不经提携手，弃掷亦何算。\n夙怀用舍情，感兹发长叹。",
        "dynasty": "宋",
        "collection_info": null
    },
    {
        "title": "赠宗周宾",
        "author": "刘子翚",
        "content": "我车南，君车北，相逢总是天涯客。\n拥炉谈笑一灯残，出门风雨千山隔。",
        "dynasty": "宋",
        "collection_info": null
    },
    {
        "title": "湆淡滩",
        "author": "刘子翚",
        "content": "南来瓯粤无平陆，林峦起翠波腾绿。\n扶舆政恐犯霜露，买舟傥可休僮仆。\n清滩白昼雷霆作，乱石惊湍犬牙错。\n平生珍重千金躯，舟子一篙那可託。\n飘摇叶漾势转急，釜竈倾颓不能立。\n眼看白浪散银山，蛟螭百怪堂堂出。\n人皆乘险欲趋利，我不安行悔可及。\n吁嗟世路风波猛，巧穽危机暗驰骋。\n江湖溺舟犹自戒，势利溺人终莫省。\n矫情镇物未足言，书此聊为后来警。",
        "dynasty": "宋",
        "collection_info": null
    },
    {
        "title": "巡寨偶书",
        "author": "刘子翚",
        "content": "穷寇转趋海，吾邦备宜先。\n连年戍役频，征兵及渔佃。\n扶戈或稚齿，婴胄仍华颠。\n未知戎伍肃，朱旗乱长阡。\n林端晚燧发，石际飞梯悬。\n崎岖樵牧地，万竈生浮烟。\n我行视营栅，儿戏端可怜。\n倚兹形势险，寇至常迁延。\n羣凶昔吾军，赤指抨鸣弦。\n防胡屡瓦解，合寇俄星连。\n犹多燕赵儿，意气非当年。\n骈车载珍宝，结骑驰婵娟。\n时危天稔乱，事岂汝能专。\n怒风飞惊涛，河梁失归船。\n四顾天地黑，揽衣思茫然。",
        "dynasty": "宋",
        "collection_info": null
    },
    {
        "title": "次韵蔡学士梅诗",
        "author": "刘子翚",
        "content": "梅梢破白香清切，凊雨含春不成雪。\n瑶池彷佛万妃游，缟裙练帨何鲜洁。\n凌晨灿烂忽惊眼，客中又过嘉平月。\n年年见梅非昔地，海角寻芳更愁绝。\n多情欲伴晓云飞，有恨只教啼鸟说。\n兵厨况是酒如渑，东阁喜听谈吐屑。\n飘零使我懽意尽，山诚暮角声呜咽。\n庭边一树春最晚，照影遥怜水方折。\n暂忙不到今几时，南北枝头开又歇。\n新辞婉媚发春妍，未害广平心似铁。",
        "dynasty": "宋",
        "collection_info": null
    },
    {
        "title": "祷雨蟹泉",
        "author": "刘子翚",
        "content": "厌旱讼风伯，苦雨诛云师。\n天公良独难，尔民多怨咨。\n夏潦包原隰，苗端涨清漪。\n冬暄但流尘，土坚不衔犂。\n阴阳有乘除，此理固可推。\n惟神执天权，悯物思济之。\n穴泉类蹄涔，幽灵隠其涯。\n彷佛小双螯，控御蛟龙随。\n名居列曜尊，箕毕可指撝。\n顾匪郭索伦，尝辱左手持。\n滂沱为一纵，岂惟润东菑。\n灏灏燠气清，浮浮瘴烟披。\n将闻鼓腹谣，宁求折肱医。\n寸泽垂二惠，此功神所尸。\n遥知青青麦，春风满陵陂。\n吾侪饱汤餠，敢后椒浆期。",
        "dynasty": "宋",
        "collection_info": null
    },
    {
        "title": "负暄",
        "author": "刘子翚",
        "content": "宵寒卧增裯，昼寒起增衣。\n何如负暄乐，高堂日晖晖。\n引光扉尽闢，追影榻屡移。\n妙趣久乃酣，瞑目潜自知。\n初如拥红炉，冻粟消顽肌。\n渐如饮醇醪，暖力中融怡。\n欠伸百骸舒，爬搔随意为。\n稍回骄佚气，顿改酸寒姿。\n熏然沐慈仁，天恩岂余私。\n愿披横空云，四海同熙熙。\n矫首望扶桑，倾心效园葵。",
        "dynasty": "宋",
        "collection_info": null
    },
    {
        "title": "子鱼",
        "author": "刘子翚",
        "content": "旧闻通印名，海错珍莫踰。\n火气烁鳞鬣，卤香泛庖厨。\n泥泥子盈胞，鲜美祸所区。\n生如粒芥微，多若囊粟储。\n他年想吞舟，勿轻此锱铢。\n一咀命千百，虽甘汝安无。\n穷冬孚乳时，罩䍡海为虚。\n含冻体犹僵，得舄味已渝。\n虐戏等刳孕，淫刑几戮孥。\n人深襁褓恩，在物爱岂殊。\n闽风易杀子，盥水沈其躯。\n讵有恻怛心，旁推及豚鱼。\n相残人兽均，自残兽不如。\n哦诗化蛮獠，因警饕餮徒。",
        "dynasty": "宋",
        "collection_info": null
    },
    {
        "title": "郡圃观酴醿",
        "author": "刘子翚",
        "content": "忆昔寻春西洛桥，酴醿结洞横朱架。\n翠帷银网一番新，百万花头相枕籍。\n飘摇羽客静疑仙，窈窕素娥娇欲嫁。\n细蕤摘贮绛纱囊，扑鼻清香夺兰麝。\n论花每恨流品杂，韵绝江梅此其亚。\n纷纷红紫已空条，耿耿冰霜犹照夜。\n只今漂泊一身存，海角逢春足悲咤。\n银苞翠蔓宛如昨，瘦骨苍颜忽惊乍。\n当时我最推少年，想见同游更衰谢。\n洛阳园苑狐兔生，虏骑时来北邙下。\n浮生荣悴均有老，万古兴衰那足讶。\n南邻地主好襟怀，官事稍闲须命驾。\n急须唤酒赏余妍，恶雨狂风不相借。",
        "dynasty": "宋",
        "collection_info": null
    },
    {
        "title": "木犀古风",
        "author": "刘子翚",
        "content": "化工吝幽香，斑斑被花木。\n氤氲寒岩桂，高韵盖羣馥。\n无人尽日芳，守志何幽独。\n士介耻求知，女贞惭自鬻。\n凄凉楚山秋，樛枝吐金粟。\n浅水映轻明，微飙发含蓄。\n楼端静忽闻，马上遥相逐。\n踟蹰为延竚，但见林峦绿。\n瓶罂谁折赠，清芬閟庐屋。\n久处不自知，乍至弥鬰郁。\n客悲芳岁暮，梦绕寒溪曲。\n长吟小山词，古意恐难復。",
        "dynasty": "宋",
        "collection_info": null
    },
    {
        "title": "食蛎房",
        "author": "刘子翚",
        "content": "蛎房生海壖，坚顽宛如石。\n其中储可欲，虽固必生隙。\n嵌岩各包藏，碨䃁相附积。\n终逢霹雳手，妙若启扃鐍。\n钻灼谅难堪，曷不吐余沥。\n南庖富腥盘，岂惟此称特。\n吞航大绝伦，梯脔万夫食。\n针鳞九牛毛，小嚼逾千百。\n光螺晕紫斑，䗻膏湛金色。\n水母脆鸣牙，章举悬疣密。\n乌黏力排奡，贴石不可索。\n妾鱼戏浮波，媚鲘雌雄匹。\n蟹躁辄横骛，鼈缩常畏出。\n车螯不服箱，马鲛非骏迹。\n江瑶贵一柱，嗟岂栋梁质。\n骨柔竞爱䱠，多鲠鯯乃斥。\n蚶虹鲑赤文，肉黑鱼之贼。\n鲦鲿鰋鲤鳗，鳣鲔鳅鲂鲫。\n鳙庸而𩵖小，琐冗难尽述。\n包涵知海量，长养荷天德。\n贪生族类繁，失地波涛窄。\n网罼人创祸，甘鲜已为厄。\n纷然均可口，流品当别白。\n微物倘见知，捐躯不足惜。",
        "dynasty": "宋",
        "collection_info": null
    },
    {
        "title": "春寒偶书",
        "author": "刘子翚",
        "content": "浮云匿晨晖，雨雹惊春昼。\n天公号令乖，阴晴变何骤。\n小径践芳泥，通渠走寒溜。\n风颠万木偃，气凛重帏透。\n鹓鸾护巢翔，奈此羣雏幼。\n拥炉乌薪然，双手慵出袖。\n褰帏望空明，屋角见遥岫。\n良朋不可招，块处惭孤陋。\n青青桃叶长，奕奕兰花秀。\n长吟曷咨嗟，佳辰去难又。",
        "dynasty": "宋",
        "collection_info": null
    },
    {
        "title": "荔子歌",
        "author": "刘子翚",
        "content": "炎精孕秀多灵植，荔子佳名闻自昔。\n绛囊剖雪出琱盘，寻常百果无颜色。\n闽天六月雨初晴，星火荧煌曜川泽。\n欻如彩凤戏翱翔，烂若彤云堆翕爀。\n中郎裁品三十二，陈紫方红冠流匹。\n盐蒸蜜渍尚绝伦，啄鲜空羡南飞翼。\n我闻二和全盛时，贡输不减开元日。\n涪州距雍已云远，况此奔驰来海侧。\n绣衣中使动輶车，黄纸封林遍阡陌。\n浮航走辙空四郡，妙品人间无復得。\n似闻供御只纤毫，往往尽入公侯宅。\n骊山废苑狐兔静，艮岳新宫鼙鼓急。\n繁华今古共凄凉，绕树行吟悲野客。\n西风刮地战尘昏，一听胡笳双泪滴。",
        "dynasty": "宋",
        "collection_info": null
    },
    {
        "title": "法石见李汉老参政",
        "author": "刘子翚",
        "content": "我识今朝李翰林，十年隔绝飞寸心。\n素书每逢双鲤得，云路欲倚长梯寻。\n翰林昔参建炎政，想见中兴人物盛。\n方圆龃龉不足论，角巾雅有江湖兴。\n玉堂草诏褫凶魄，丹陛陈谟发天听。\n介圭便合趣公还，只今密勿才稀并。\n自怜随牒东南奔，假道因得登龙门。\n怪余髯面益老矣，一笑问劳情弥敦。\n僧坊萧萧远阛阓，岂料飘零获清对。\n牛行尚忆王相宅，曩日交游几人在。\n浊酒青灯梦寐间，九州四海烟尘内。\n区区王事今有程，暂见復别难为情。\n长亭唤马一悽断，璧月晓堕桐花城。",
        "dynasty": "宋",
        "collection_info": null
    },
    {
        "title": "归田",
        "author": "刘子翚",
        "content": "声色家有穽，轩裳仕之囚。\n冥行不知迷，今将返吾辀。\n爱慕洗余习，清虚乐孤游。\n亭亭隠仙岩，迎人入双眸。\n稻色黄莽莽，溪光碧油油。\n佳树残照满，高穹乱云流。\n乍参樵牧羣，辞气不婉柔。\n性有书史癖，时逢甲兵休。\n斯怀傥遂全，曩志不必酬。",
        "dynasty": "宋",
        "collection_info": null
    },
    {
        "title": "省拱辰山",
        "author": "刘子翚",
        "content": "豺狼已烟销，言归省先茔。\n岂无消息至，怵惕意自惊。\n兵戈道孔由，不折寸草径。\n神物阴有护，凶威肃其狞。\n敬瞻壠阙云，堕泪眶睫盈。\n如承慈穆颜，如闻謦咳声。\n道余孤风存，泽本遗爱成。\n昔我罹祸苦，结庐傍佳城。\n哀慕宁有极，忽忽时序更。\n惭愧旧巢鸟，常绕松柏鸣。",
        "dynasty": "宋",
        "collection_info": null
    },
    {
        "title": "士特赠笔",
        "author": "刘子翚",
        "content": "书成痴，传成癖，平生识字真无益。\n笔扛鼎，思涌泉，何如蹶张强弩絃。\n管城雅贶情虽重，感此囏难拙于用。\n君不见翠华南渡江，江路八百里。\n胡儿饮马镜湖边，不逢汉兵胡自止。\n只今城阙多旌旗，报国拟将雕面儿。\n长星吐彗南扫北，转祸为福须乘时。\n虎头心事不能已，劝君勿弄毛锥子。",
        "dynasty": "宋",
        "collection_info": null
    },
    {
        "title": "谕俗  其一",
        "author": "刘子翚",
        "content": "故园丧乱余，归来復何有。\n邻人虽喜在，忧悴成老叟。\n为言寇来时，白刃穿田亩。\n惊忙不知路，夜踏人尸走。\n屋庐成飞烟，囊橐无暇取。\n匹夫快恩雠，王法谁为守。\n艰难历冬夏，迁徙遍林薮。\n深虞逻寇知，儿啼扼其口。\n树皮为衣裳，树根作粮糗。\n还家生理尽，黑瘦面如狗。\n语翁翁勿悲，祸福较长久。\n东家红巾郎，长大好身手。\n荒荒战场中，头白骨先朽。",
        "dynasty": "宋",
        "collection_info": null
    },
    {
        "title": "谕俗  其二",
        "author": "刘子翚",
        "content": "西村人渐归，撑柱烧残屋。\n东村但蒿莱，死者无人哭。\n昔兹号富穰，被祸尤残酷。\n二三里中豪，丧乱身为僇。\n遗骸怅莫掩，饥鸢啄其腹。\n岂无平生时，意气凌乡曲。\n锥刀剥微利，舞智欺惸独。\n锦囊收地券，奕叶相传续。\n只今邻叟耕，岁岁输官谷。\n尔曹何颛愚，人生固多欲。",
        "dynasty": "宋",
        "collection_info": null
    },
    {
        "title": "谕俗  其三",
        "author": "刘子翚",
        "content": "何州无战争，闽粤祸未销。\n或言杀子因，厉气由此招。\n蛮陬地瘠狭，世业患不饶。\n生女奁分赀，生男野分苗。\n往往衣冠门，继嗣无双髫。\n前知饮啄定，妄以人力侥。\n三纲既自绝，余泽岂更遥。\n王化久淘漉，刑章亦昭昭。\n那无舐犊慈，恩勤愧鸱鸮。\n寃报且勿论，兹义古所标。",
        "dynasty": "宋",
        "collection_info": null
    },
    {
        "title": "谕俗  其四",
        "author": "刘子翚",
        "content": "愚氓扰潢池，囏难亦常态。\n簪绅有包藏，事异吁可怪。\n豺声久伺乱，鲸戮终何悔。\n游言张凶焰，巧谍移机会。\n初如卵殻微，跐践悉糜碎。\n养成羽翮雄，飞掣鞴绳外。\n翦鉏淹岁月，螫毒弥疆界。\n向来诘端由，罪白不容盖。\n南冠囚载路，东市诛其最。\n隆宽俗与新，侥倖汝勿再。",
        "dynasty": "宋",
        "collection_info": null
    },
    {
        "title": "谕俗  其五",
        "author": "刘子翚",
        "content": "野人厌羹藜，家有庖丁刀。\n徒夸批导手，肯念耕稼劳。\n隠然肉山雄，畏彼尺棰操。\n春泥卧寒野，夜月犂东皋。\n辛勤力已尽，觳觫祸岂逃。\n谁无恻隠心，鲜能胜贪饕。\n盖帷犹示恩，况异犬马曹。",
        "dynasty": "宋",
        "collection_info": null
    },
    {
        "title": "谕俗  其六",
        "author": "刘子翚",
        "content": "扇马严内仗，貂珰侍宸阍。\n哀哉里闾间，刀阉逮鸡豚。\n放麑识忠荩，毋卵着格言。\n矧利肥甘躯，绝其孳息源。\n难销爱欲心，物物天性存。\n逆情气必戾，顺化生乃蕃。\n谁开口腹谋，无乃伤仁恩。",
        "dynasty": "宋",
        "collection_info": null
    },
    {
        "title": "谕俗  其七",
        "author": "刘子翚",
        "content": "粤人多悍骄，风声亦惟旧。\n儿童仅胜衣，挟棰相格斗。\n艺精气益横，质化心忘陋。\n家饶喜称侠，世乱甘为寇。\n岂伊天性然，习俗所成就。\n吾闻互乡童，翱翔圣贤囿。\n隠豹弄斓斑，攻驹发驰骤。\n佩觿尔何知，义方得无谬。",
        "dynasty": "宋",
        "collection_info": null
    },
    {
        "title": "谕俗  其八",
        "author": "刘子翚",
        "content": "村南井欲干，晓汲盈瓢浊。\n饮浊不足言，奈此田亩涸。\n咿哑龙骨响，焕烂阳乌虐。\n良农无他营，辛苦事东作。\n春苗何葱芊，秋刈何稀薄。\n我虽食有余，念彼心不乐。\n乞灵走羣祀，晚电明霍霍。\n屯膏竟未施，天意自难度。",
        "dynasty": "宋",
        "collection_info": null
    },
    {
        "title": "谕俗  其九",
        "author": "刘子翚",
        "content": "震雷霹枯松，顽龙失其据。\n浮云三日雨，盈亩復他注。\n商羊舞未休，旱魃消何遽。\n稍宽人心切，仰荷天恩布。\n稻畦褭连颠，挼穗给朝饫。\n菜畦擢新萌，荡涤死羣蠹。\n岁俭民怨咨，时丰家悦豫。\n青青寒莠色，亦復贪雨露。",
        "dynasty": "宋",
        "collection_info": null
    },
    {
        "title": "谕俗  其一○",
        "author": "刘子翚",
        "content": "兹乡山水佳，昔乃为盗窟。\n吾卢已煨烬，荒草墙兀兀。\n墙东大梨树，惟此为旧物。\n火烧枝叶尽，老本更奇崛。\n众鸟罢高栖，空庭失清樾。\n邻儿利薪爨，往往肆戕伐。\n岂知昂霄势，长养自毫末。\n寒堤孤碓在，废圃鸣泉出。\n衡茅且经营，霜霰莫仓猝。",
        "dynasty": "宋",
        "collection_info": null
    },
    {
        "title": "谕俗  其一一",
        "author": "刘子翚",
        "content": "未须葺吾庐，且復修吾仓。\n求安当卜居，求饱当聚粮。\n营生力有限，先此计颇长。\n去年稻盈畦，避寇不得将。\n新芽雨后白，卧穗霜中黄。\n鳏惸有饥色，寇衅余稻粮。\n解衣易升斗，糠粃随风扬。\n休嗟昔艰难，喜兹岁丰穰。\n邻翁为人耕，贮粟不盈箱。\n溪头廪与囷，纍纍已相望。",
        "dynasty": "宋",
        "collection_info": null
    },
    {
        "title": "谕俗  其一二",
        "author": "刘子翚",
        "content": "悬墙挂德音，尽弛今年租。\n旄倪发懽谣，助达和气舒。\n皇恩施甚厚，疲瘵望少苏。\n吁嗟吏舞文，诏纸墨未渝。\n借贷尽白着，勾稽穷宿逋。\n掊克傥归公，民贫犹乐输。\n量权征倍耗，夤缘窃其余。\n宁逢盗剽攘，厌闻吏追呼。\n盗姦久必戢，吏姦无由鉏。\n雷霆不言威，肉食忍自诬。\n故态勿狃习，穷阎勿侵渔。\n勿谓天听高，勿谓黔首愚。",
        "dynasty": "宋",
        "collection_info": null
    },
    {
        "title": "清江行",
        "author": "刘子翚",
        "content": "渔翁一棹老清波，稚子学语能渔歌。\n日暮沙头寒爇竹，雨余船角乱堆蓑。\n鬻残小鲜仍自鲙，湖海茫茫醉乡内。\n夜阑酒渴潄寒流，月照芦花上蓬背。",
        "dynasty": "宋",
        "collection_info": null
    },
    {
        "title": "听詹温之弹琴歌",
        "author": "刘子翚",
        "content": "鸣琴艺精非小道，可惜温之今已老。\n玲琅一鼓万象春，铁面霜髯不枯槁。\n自言寡知音，求我为作歌。\n号宫韵角可听不可状，锦肠绣舌空吟哦。\n吾意其一气之浊清，两曜之晦明。\n山河之结融，雷霆风雨之震惊。\n包罗具七弦，开阖造化由人心。\n又疑夫尧禹之躬行，丘轲之立言。\n瞿聃之同归，百家诸子之纷然。\n更历千万古，此意不灭丝桐间。\n涤除浮虑清，荡摩愁襟开。\n琴之气象广莫有如此，欲媚俗耳知难哉。\n寒缸烧涸夜向阑，罢琴归矣我欲眠。\n梦跨冰轮出瑶海，一笑碌碌瀛洲仙。",
        "dynasty": "宋",
        "collection_info": null
    },
    {
        "title": "鹅峰居士以地黄遗病翁因为作引",
        "author": "刘子翚",
        "content": "君不见咸阳之原，泾渭之间。\n灵苗丛生绿芊绵，春风莽莽胶晴烟。\n天马嚼龁黄金涎，渴喷清浪香浮川。\n年深骏足宵腾迈，目有神光破昏昧。\n方经夸异傥不诬，伊人服之功必倍。\n君家种药南山隅，紫花褐实连庭除。\n长镵斸掘动云壤，婉婉尽拔生龙鬚。\n饮之清醥观其德，宛如君子弥温克。\n浮沈讵恤世论量，蒸曝益见中腴泽。\n我年三十号病翁，空斋药杵声珑冬。\n未能医国惭君赐，旧书且读蝇头字。",
        "dynasty": "宋",
        "collection_info": null
    },
    {
        "title": "莱孙歌",
        "author": "刘子翚",
        "content": "屯田词，考功诗，白水之白钟此奇。\n鈎章棘句凌万象，逸兴高情俱一时。\n耆卿骨朽士特死，涧谷错莫无晶辉。\n后生俊秀何其寡，吾宗喜有莱孙者。\n双瞳点漆面如水，一见使我心神写。\n读书已通经，学赋已知律。\n只今年十三，吐气成五色。\n骊珠出海夜生光，突笴流弦追莫及。\n人材有价谁能私，不妨乃翁聊誉儿。\n囊中彩笔今付汝，往继二妙声名驰。",
        "dynasty": "宋",
        "collection_info": null
    },
    {
        "title": "梦仙谣",
        "author": "刘子翚",
        "content": "鹅子峰前波色清，刘郎看山无俗情。\n癯儒自昔有仙骨，夜梦体飞如叶轻。\n云中不识朝天路，双童导我凌空去。\n侧身度岩隈，盘盘復回回。\n翛然意往形不碍，石窟藓窦俄天开。\n乘槎夜泛牛女渡，鞭鸾晓入金银台。\n花深不逢人，时闻佩环声。\n仙翁睡起方结袜，见客坦易无崖垠。\n击蒙冀垂矜，叩妙获一言。\n七情汩心心愦昏，窒慾如水澄其源。\n臼中㕮咀药，手撮仍见分。\n旁有泠泠泉，三潄乃尽吞。\n驻红却白非难事，贪生虑死真愚计。\n当时同游七姓俱，但记古月成胡字。\n尘缘未断不得留，海风吹过蓬瀛洲。\n觉来窗户冥曚晓，玉镜晶晶堕松杪。",
        "dynasty": "宋",
        "collection_info": null
    },
    {
        "title": "云际会刘致中",
        "author": "刘子翚",
        "content": "红绡千树桃，雪縠万株李，柘叶青青如鼠耳。\n横山渡口浪成堆，认得刘郎船子来。\n物情时事不须说，且喜新岁同衔杯。\n少年鼻哂轻流俗，敛锐收豪今碌碌。\n敝裘常带客尘缁，双鬓不如春草绿。\n东风吹愁入我心，使我啸叹成悲吟。\n问君底事久留此，曷不联镳归故林。",
        "dynasty": "宋",
        "collection_info": null
    },
    {
        "title": "怀旧歌",
        "author": "刘子翚",
        "content": "黄茅生烟暗村落，浩歌无復当时乐。\n邻家酒熟逆鼻香，一醉干坤堕冥漠。\n寻芳屡过垂玉轩，叉鱼夜上浮清阁。\n斗牌击鼓多伎俩，我独旁观惟大噱。\n惊烽入座懽难保，幸得身存他勿道。\n吾宗潜武卧空棺，衮臣兄弟埋荒草。\n当时醉舞向花下，绿鬓朱颜各鲜好。\n隙驹风烛尚须臾，数子凋零不待老。\n死生细事从渠天，莫学儿女相哀怜。\n一窗容膝可终隠，寇盗扰扰今连年。\n王师诛鉏有漏网，死灰焰焰犹思然。\n忧煎过计祇自恼，且但努力耕吾田。",
        "dynasty": "宋",
        "collection_info": null
    },
    {
        "title": "夜过王勉仲家宿酒数行为作此歌",
        "author": "刘子翚",
        "content": "遥林带雪迷村疃，伶俜一马行无伴。\n故人家住丁坂头，停骖邂逅成清款。\n犯寒知我犹空腹，地炉然薪架红玉。\n花瓷汤酒欲生香，竹外庖厨闻剁肉。\n夫君不有中馈贤，咄嗟办此何神速。\n酒酣意气悲荆棘，尚忆朱甍旧时宅。\n豺狼得志竟何成，至今人骨如霜白。\n乱离少有阖门在，漂荡俄惊五年隔。\n数亩荒田已失耕，一间茅屋仍留客。\n客情主意懽难尽，短腊穷冬春欲近。\n明朝分手更愁人，且覆清觞莫留剩。",
        "dynasty": "宋",
        "collection_info": null
    },
    {
        "title": "夏日吟",
        "author": "刘子翚",
        "content": "君不见长安公侯家，六月不知暑。\n扇车起长风，冰槛沥寒雨。\n重櫩邃屋昼生阴，反易天时在谈吐。\n又不见五陵富豪儿，炎天多快意。\n雪縠曳轻明，珍槃嚼甘脆。\n蛾眉皓齿发清歌，洒酒筠枝集蝇蚋。\n何如野客歌沧浪，万事不理心清凉。\n流金铄石未为苦，势利如火焚中肠。",
        "dynasty": "宋",
        "collection_info": null
    },
    {
        "title": "莱孙求墨并以诗与之",
        "author": "刘子翚",
        "content": "何年老乌龙，排山折其角。\n渔人网得之，澄渊起雷雹。\n异物世常猜，神光夜潜觉。\n流传岁月深，质槁纹斑剥。\n漆简射晶荧，玄圭靡雕琢。\n孰谓乔松烟，能成此坚确。\n晴窗试墨池，云雾生掌握。\n只恐化蜿蜒，飞腾入冥邈。\n莱孙真可儿，句法有家学。\n赠汝囊中珍，惭余鼻端斲。",
        "dynasty": "宋",
        "collection_info": null
    },
    {
        "title": "刘致中惠瓜",
        "author": "刘子翚",
        "content": "炎熇气如焚，块坐惟兀兀。\n刘侯惠甘瓜，胸次泻溟渤。\n丰肤素浪浮，翠理霜刀刜。\n因思少年时，窥园步清樾。\n百金酬地主，熟蒂香可揭。\n鄙怀须一快，聊效野人龁。\n种瓜虽贱工，爱护渠敢忽。\n薅芸治其烦，灌溉滋其竭。\n自然子母繁，翠蔓相连结。\n种瓜诚有道，养民岂无术。\n噫余夙昔知，此意未及物。",
        "dynasty": "宋",
        "collection_info": null
    },
    {
        "title": "白水见梅忆士特",
        "author": "刘子翚",
        "content": "去年看梅时，中郎共开樽。\n今年看梅时，独招中郎魂。\n悲欢聚散谁作恼，拟欲问春春不言。",
        "dynasty": "宋",
        "collection_info": null
    },
    {
        "title": "送谢中莹",
        "author": "刘子翚",
        "content": "相别梦悠悠，相逢懽草草。\n送君跃马临长道。\n十年憔悴向尘埃，一段精神摧不老。",
        "dynasty": "宋",
        "collection_info": null
    },
    {
        "title": "与纯臣原仲温其煮鱼羹",
        "author": "刘子翚",
        "content": "众宾会高堂，嘉鱼脱重渊。\n霜鳃尚呀呷，绿藻仍牵连。\n厨人起揎袖，刀机鸣铿然。\n断尾頳縠碎，批鳞玉花翩。\n云雷蓊深釜，清香已遥传。\n投葱裂素丝，裁姜落金钱。\n陶瓯举筠箸，更觉真味全。\n细纹松江鲈，缩颈槎头鳊。\n吾侪但知饱，美恶无弃捐。\n何论调羹手，聊復试小鲜。",
        "dynasty": "宋",
        "collection_info": null
    },
    {
        "title": "余柑",
        "author": "刘子翚",
        "content": "炎方橄榄佳，余柑岂苗裔。\n风姿虽小殊，气韵乃酷似。\n骍颜涩吻余，彷佛清甘至。\n侯门收寸长，粉骨成珍剂。\n犹闻杂蜜草，少转森严味。\n奇才用不专，虽用何殊弃。\n端如效苦言，逆耳多嫌忌。\n弃果事何伤，违言德之累。\n悦口易逢知，感兹发长喟。",
        "dynasty": "宋",
        "collection_info": null
    },
    {
        "title": "打鱼歌",
        "author": "刘子翚",
        "content": "西溪观鱼仍开樽，鸣榔隠隠沈烟村。\n吾人岂有竭泽意，澒洞四际鱼龙奔。\n惊潜初见穿乱藻，亟遁转觉迷深源。\n向非驱迫羣党聚，罩䍡徒使波涛浑。\n巨鳞足供数客饱，银刀琐碎不足论。\n吁嗟神物未变化，暴骨砧机宁非寃。\n江湖万里厌游泳，失地斗水能为恩。\n临流解网意亦厚，诱以芳饵仍争吞。\n因悲摇尾向数罟，岂异俯首縻华轩。\n慨然投箸起太息，归思已逐冥鸿鶱。",
        "dynasty": "宋",
        "collection_info": null
    },
    {
        "title": "潭溪十咏 悠然堂",
        "author": "刘子翚",
        "content": "吾庐犹未完，作意创此堂。\n悠然见南山，高风邈相望。\n宾至聊共娱，无宾自徜徉。",
        "dynasty": "宋",
        "collection_info": null
    },
    {
        "title": "潭溪十咏 海棠洲",
        "author": "刘子翚",
        "content": "煌煌海棠洲，锦树临清湾。\n常恨湾头风，吹花走潺湲。\n潺湲去不息，花亦无由还。",
        "dynasty": "宋",
        "collection_info": null
    },
    {
        "title": "潭溪十咏 醒心泉",
        "author": "刘子翚",
        "content": "藤萝拨不开，石窦一镜明。\n携瓢酌清甘，漻然莹心神。\n我病不能酌，时来听泠泠。",
        "dynasty": "宋",
        "collection_info": null
    },
    {
        "title": "潭溪十咏 怀新亭",
        "author": "刘子翚",
        "content": "茅檐入竹低，旷野时寓目。\n寂寂农家春，新秧满田绿。\n何时稻登场，秋山响蓬朴。",
        "dynasty": "宋",
        "collection_info": null
    },
    {
        "title": "潭溪十咏 宴坐岩",
        "author": "刘子翚",
        "content": "青青榹树林，下荫苍藓石。\n幽人宴坐时，怀抱忘其适。\n不见暮樵归，寒山雨中碧。",
        "dynasty": "宋",
        "collection_info": null
    },
    {
        "title": "潭溪十咏 山馆",
        "author": "刘子翚",
        "content": "春林绕舍青，门馆终日静。\n吾心乐有余，所寓皆胜境。\n更凿庭下池，溶溶浸山影。",
        "dynasty": "宋",
        "collection_info": null
    },
    {
        "title": "潭溪十咏 凉阴轩",
        "author": "刘子翚",
        "content": "北窗何所见，疏竹杂遥岑。\n凉飙思有无，虚檐动萧森。\n此兴何由尽，移床入翠阴。",
        "dynasty": "宋",
        "collection_info": null
    },
    {
        "title": "潭溪十咏 橘林",
        "author": "刘子翚",
        "content": "木奴困新移，憔悴雪霜侵。\n呼童翦其颠，割爱虑已深。\n会待春气回，青枝补故林。",
        "dynasty": "宋",
        "collection_info": null
    },
    {
        "title": "潭溪十咏 莲池",
        "author": "刘子翚",
        "content": "莲池一亩余，瀰瀰吞众流。\n花繁不近堤，欲往无方舟。\n不及池中鱼，随波自沈浮。",
        "dynasty": "宋",
        "collection_info": null
    },
    {
        "title": "潭溪十咏 南溪",
        "author": "刘子翚",
        "content": "聊为溪上游，一步一回顾。\n悠悠出山水，浩浩无停注。\n惟有旧溪声，万古流不去。",
        "dynasty": "宋",
        "collection_info": null
    },
    {
        "title": "兼道携古墨来墨面龙纹墨背识云保大九年奉敕造长春殿供御龙印香煤旁又识云墨务官臣庭邽监官臣夷中臣子和臣卞等进盖江南李氏物也感之为作此诗",
        "author": "刘子翚",
        "content": "长春殿古生荆荟，犹有前朝遗物在。\n锦囊珍重出玄圭，双虬刻作蜿蜒态。\n枯皮剥制弄几刓，断玦精坚磨不杀。\n吾闻李氏据江左，文采风流高一代。\n当时好玩不独此，器用往往穷奢汰。\n征工选技填御府，不惜千金为赏赉。\n治兵唐推英卫精，治民汉许龚黄最。\n惜哉取士不知术，妙手独得庭邽辈。\n真主驱驰八极中，荒王逸乐孤城内。\n汗青得失更谁论，尤物竞为人宝爱。\n嗟余视此真粪土，事有至微犹足戒。\n投文欲往弔江流，幽魂未泯应惭悔。",
        "dynasty": "宋",
        "collection_info": null
    },
    {
        "title": "入开善",
        "author": "刘子翚",
        "content": "双童肩竹舆，兀兀如乘舟。\n及兹朝暑微，远访招提幽。\n苍山望中横，清泉脚底流。\n所历已殊胜，况乃穷林丘。\n僧房在在凉，逢迎足茶瓯。\n岸帻幽鸟鸣，横琴素烟浮。\n倦借一榻眠，吾生復何求。\n熏风溪上来，虚檐散飕飕。\n开怀若倾倒，忽去不可留。\n人间苦炎热，物外常清秋。\n功名非所期，聊寻赤松游。",
        "dynasty": "宋",
        "collection_info": null
    },
    {
        "title": "寄茶与二刘",
        "author": "刘子翚",
        "content": "然松煮鼎山泉冽，枪旗一水分优劣。\n凤餠推开雪照人，花瓷啜罢甘潮舌。\n大刘谈天紫髯张，小刘逃禅清兴长。\n会须酌此同翱翔，或凌刚风九天上，或泛弱水三山傍。",
        "dynasty": "宋",
        "collection_info": null
    },
    {
        "title": "刘兼道猎",
        "author": "刘子翚",
        "content": "刘侯好猎亲驰逐，指呼双犬如奴仆。\n朝衝唐石乱云来，暮听潭溪流水宿。\n何如着鞭走大梁，我亦与子同翱翔。\n今年猎叛醢彭越，明年猎胡羓德光。",
        "dynasty": "宋",
        "collection_info": null
    },
    {
        "title": "观二刘题壁",
        "author": "刘子翚",
        "content": "温其题诗新历寺，落笔风雨惊长林。\n眼高一世常欲駡，想见掀髯坐岩阴。\n致中题诗新兴寺，坏壁岁久莓苔侵。\n山僧好事亦可喜，解诵鸟啼春意深。\n我来经览浑如昨，玉友金昆念离索。\n投林倦翼不同栖，况復分飞在寥廓。\n故山终胜他山好，新交不如旧交乐。\n何况把酒问鸥盟，卧听松风同一壑。",
        "dynasty": "宋",
        "collection_info": null
    },
    {
        "title": "入白水访刘致中昆仲",
        "author": "刘子翚",
        "content": "夜雨歇清晓，山椒云气昏。\n驾言聊出游，窈窕穷川原。\n侧帽避横篠，扬袪障晴暾。\n春泉散石壁，细草罗丘园。\n陟峻已逾岭，窥深更缘源。\n乔松傍涧折，垂柯激潺湲。\n过籁寒惨惨，惊林白翻翻。\n造幽景寥閴，胜绝难具论。\n仆夫知余乐，踟蹰为停轩。\n惜无徙倚地，时来此开樽。\n暮投鹅峯宿，青灯耿柴门。\n相从二三子，交情久弥敦。\n谈玄测彖象，揽佩纫兰荪。\n愿言固所怀，丘壑吾道尊。",
        "dynasty": "宋",
        "collection_info": null
    },
    {
        "title": "携筇",
        "author": "刘子翚",
        "content": "晨起偶无事，携筇出潭川。\n翩翩双鳬飞，宛若导我前。\n林静滴残雨，村深澹寒烟。\n当春足膏泽，俯夏余清妍。\n野溜绿交贯，山花红接连。\n雄观发新奇，胜地穷攀缘。\n据石弄惊急，班荆荫连卷。\n幽怀脱尘拘，如超混芒先。\n向令作兴来，未必胜偶然。\n荣观事多乖，内取乐乃全。\n他时谁继游，此意遥相传。",
        "dynasty": "宋",
        "collection_info": null
    },
    {
        "title": "续赋家园七咏 早赋堂",
        "author": "刘子翚",
        "content": "南溪抱山流，润气滋林麓。\n平生归欤心，寄老一堂足。\n梦破午窗阴，清风在寒竹。",
        "dynasty": "宋",
        "collection_info": null
    },
    {
        "title": "续赋家园七咏 横秋阁",
        "author": "刘子翚",
        "content": "秋山万尺青，影落杯酒中。\n登临岂不佳，寒色见远空。\n未忘天下忧，胡尘起西风。",
        "dynasty": "宋",
        "collection_info": null
    },
    {
        "title": "续赋家园七咏 万石亭",
        "author": "刘子翚",
        "content": "岚光近却无，一径缘崖断。\n危亭势欲飞，翠石云中乱。\n小山閟清游，怀人发长叹。",
        "dynasty": "宋",
        "collection_info": null
    },
    {
        "title": "续赋家园七咏 桂岩",
        "author": "刘子翚",
        "content": "山中多桂树，亭亭傍幽岩。\n微风发秋香，十里穿松杉。\n谁歌招隠词，吾生付长镵。",
        "dynasty": "宋",
        "collection_info": null
    },
    {
        "title": "续赋家园七咏 百花台",
        "author": "刘子翚",
        "content": "森沈径易迷，搘筇为徘徊。\n何处春光多，时登百花台。\n主人澹无情，林花为谁开。",
        "dynasty": "宋",
        "collection_info": null
    },
    {
        "title": "续赋家园七咏 酴醿洞",
        "author": "刘子翚",
        "content": "不爱酴醿花，爱此酴醿树。\n青条含露滋，轻阴覆行路。\n昼永倦寻书，时来散幽步。",
        "dynasty": "宋",
        "collection_info": null
    },
    {
        "title": "续赋家园七咏 意远亭",
        "author": "刘子翚",
        "content": "雨余陂水平，徙倚聊一望。\n归云淡欲无，宇宙何清旷。\n吾心游太虚，聊寄此亭上。",
        "dynasty": "宋",
        "collection_info": null
    },
    {
        "title": "题灵鹫窗",
        "author": "刘子翚",
        "content": "翠合初疑无路往，停鞭邂逅成清赏。\n僧炉坐稳纸窗明，细雨忽来山竹响。",
        "dynasty": "宋",
        "collection_info": null
    },
    {
        "title": "和温其对月之什",
        "author": "刘子翚",
        "content": "意根如乱苗，已薙仍復生。\n读君对月吟，知君怀未平。\n怀悽有丰恨，吟苦无和声。\n雄豪睨一世，失路鸿毛轻。\n所以达观士，荣枯两忘情。\n苍苍古松林，下有寒泉清。\n醉倒石上眠，山禽唤人耕。",
        "dynasty": "宋",
        "collection_info": null
    },
    {
        "title": "读平险铭寄李汉老",
        "author": "刘子翚",
        "content": "官侯凿平剑浦滩，游子不歌行路难。\n李公作铭垂不刊，峻峰激流生笔端。\n斯文岂但夸雄观，寓理之奥开聋眢。\n惟人性天同广胖，横目立见分庭坛。\n纷敷蔽翳榛苇萑，腾逃鬰屈猿蛇蚖。\n铦剡猎利剑戟攒，离睽截裂赵魏韩。\n千崖百濑中绕蟠，覆溺嵬岸糜坚完。\n胡为气舒貌颟顸，旁观已洞其肺肝。\n浮思一纵坂走丸，不极不止巧力殚。\n涂膏然萁卒焦干，万古干坤元自安。\n堂堂灵君司五官，乍臣乍叛劳控抟。\n日渐月磨如印刓，壮哉情枿牢盘还。\n躁谋欲骤加雕剜，惨若萧斧临髀髋。\n自腥夷之良可叹，何如含垢休索瘢。\n洒洒落落从中看，豁然四通裂囊箪。\n有如滩流平不湍，鑑静天空秋月寒。\n疗性此寔言中丹，至味淡薄谁能餐。\n我昔蒙公分剩残，桐花城西路漫漫。\n裁笺屡唤南飞翰，何当澡瀹纫椒兰。\n厚地为屦天为冠，从公上征鞭龙鸾。\n访瞿追孔聊游般，物外虚明如许宽。\n脚底日转红团栾，瑶池簉席一笑阑。\n春着万象流余懽，兹游未遂心慱慱。\n吟余北窗睡长鼾，清风时来撼琅玕。",
        "dynasty": "宋",
        "collection_info": null
    },
    {
        "title": "同胡原仲吴公路游清湍亭赋诗得流字",
        "author": "刘子翚",
        "content": "出山曾几时，桂露飒已秋。\n兴来任两屐，散此默默忧。\n岚光近仍灭，鸟语静忽流。\n新亭迥临危，急涧循岩陬。\n上有独树荫，下有鸣湍幽。\n长飙一振荡，俯仰闻飕飗。\n平生尘累心，浄尽迥此游。\n徘徊啸咏发，瞻眺穷林丘。\n天寒云已归，山好客自留。\n悠然百不知，日月过则休。\n人生乐在我，何必遂所求。",
        "dynasty": "宋",
        "collection_info": null
    },
    {
        "title": "和熊叔雅四咏 石峰春霭",
        "author": "刘子翚",
        "content": "寒山远欲无，春在冥蒙处。\n何如扫浮阴，尽放岧峣露。",
        "dynasty": "宋",
        "collection_info": null
    },
    {
        "title": "和熊叔雅四咏 清湖骤雨",
        "author": "刘子翚",
        "content": "快雨不相期，平湖忽萧飒。\n坐久日明檐，繁声静中灭。",
        "dynasty": "宋",
        "collection_info": null
    },
    {
        "title": "和熊叔雅四咏 潭溪秋碧",
        "author": "刘子翚",
        "content": "秋空晚自明，孤烟澹难起。\n适意一枝筇，时来对寒水。",
        "dynasty": "宋",
        "collection_info": null
    },
    {
        "title": "和熊叔雅四咏 屏山夜雪",
        "author": "刘子翚",
        "content": "谁怜组练寒，夜雪连营积。\n有客卧衡茅，淮山梦中白。",
        "dynasty": "宋",
        "collection_info": null
    },
    {
        "title": "次韵李汉老诗",
        "author": "刘子翚",
        "content": "蒙庄叹隙驹，孔圣悲逝川。\n百年生有涯，万感情无边。\n贤愚真唯阿，繫心同一缘。\n内热蛊其中，伊谁肯求痊。\n乐哉今日游，众宾肃初筵。\n社樗间羣材，嫫母参众妍。\n谑弄既莞尔，献酬亦颓然。\n胡为发争端，咄咄论深禅。\n击水但增波，止薪自无烟。\n便应三宜休，敢论四不迁。\n公如高车驰，扬尘绝通廛。\n我如驭小驷，交绥已回旋。\n初谋不自量，取困大敌前。\n金化质不亡，冰融水非坚。\n市门有真楼，相从待他年。",
        "dynasty": "宋",
        "collection_info": null
    },
    {
        "title": "次韵致明七言",
        "author": "刘子翚",
        "content": "春风摇溪溪摇天，刘郎诗思如涌泉。\n已怜飞花太狼藉，却爱芳草长芊绵。\n痴儿了事从渠了，万古寒空没飞鸟。\n北海樽中兴味长，邯郸枕裏功名小。\n南山北山云崔嵬，君胡不歌归去来。\n山中交游苦相忆，玉柱瑶瑟生浮埃。",
        "dynasty": "宋",
        "collection_info": null
    },
    {
        "title": "谢方德顺古风",
        "author": "刘子翚",
        "content": "吾闻沧溟深，浸灌东南维。\n长风一荡潏，莽苍天为低。\n中藏百怪珍，文彩光陆离。\n潜鲲尽鹏材，游鱼悉龙资。\n罔象溯波浮，天吴跃空飞。\n蚌虽辱泥涂，犹能吐珠玑。\n地灵物固然，在人必多奇。\n英英方家郎，秀发如琼枝。\n装怀素王书，落笔幼妇词。\n我昔官壶山，邂逅初见之。\n宾筵为劝驾，一武登云梯。\n鸿鶱九霄快，骥骋天路夷。\n似闻东诸侯，辟书已交驰。\n惠然访吾庐，窈窕穷山溪。\n夜灯一笑欢，愁抱忽若遗。\n语妙时脱尘，饮豪屡反巵。\n领新意自失，佳处昔未窥。\n胡为遽改辕，归袂风披披。\n上祈养德业，下祝慎鼎帏。\n敬言崇道公，久别良伫思。",
        "dynasty": "宋",
        "collection_info": null
    },
    {
        "title": "少稷远访弊庐仍留佳句书此写怀抱不足为报也",
        "author": "刘子翚",
        "content": "常嫌门外车，驱驰但扬尘。\n今朝故人来，喜听声辚辚。\n昔别自梁苑，分飞湘吴闽。\n痛心鸣镝祸，事往勿復陈。\n共载谐寥閴，分筇上嶙峋。\n山川旧赏识，挟友意弥新。\n徘徊小精庐，剧谈口翻津。\n为言漂荡余，投迹荒寒滨。\n夕火斧僧林，朝餐籴邻囷。\n官闲非所恨，有禄不济贫。\n牢愁写万斛，语壮眉不颦。\n定知撑肠书，为君发精神。\n调钟尚变哑，画龙孰窥真。\n吾闻倜傥才，韬默贵自珍。\n量海浚宜广，豪山磨欲磷。\n十科世所重，羣公谓当仁。\n向来荐牍飞，璧光动高旻。\n陈编论糟粕，中有王道谆。\n谋国必张国，疗民须活民。\n但得君名扬，何异我志伸。",
        "dynasty": "宋",
        "collection_info": null
    },
    {
        "title": "柳源观瀑戏明仲",
        "author": "刘子翚",
        "content": "山横晓色中，綫路穷崎岖。\n何年贯日虹，飘然堕秋虚。\n晴晖发灿烂，阴飙助倾输。\n淙深粉雪沸，注险龙蛇趋。\n平生浩荡胸，对此聊一舒。\n苍苍古澄潭，彷佛幽灵居。\n奇观付豪逸，余润分膏腴。\n来游今七贤，贱迹欣与俱。\n扶筇却轩轾，坐石安氍毹。\n壁阴生小寒，赏澹乐有余。\n诗魔久已降，幽事復起予。\n为言玉堂人，五字不可无。",
        "dynasty": "宋",
        "collection_info": null
    },
    {
        "title": "次韵明仲游将军岩",
        "author": "刘子翚",
        "content": "乐哉今日游，结友尽英秀。\n山灵欣客来，阁雨开云岫。\n步屣出烟岚，声呼答岩窦。\n轻生快险奇，一坠那復捄。\n崇林蓊地幽，长湍泻天漏。\n精庐记旧经，密径迷新簉。\n将军隠高寒，古井余荒甃。\n当年百战疲，虮蝨生戎胄。\n心存巢许间，功岂韩彭后。\n慨然望中原，毒手方交斗。\n曷不生斯辰，天骄过难宥。\n妖氛六合昏，长夜何时昼。\n尊周感获麟，怀楚歌啼狖。\n世变莽难知，如瞽窥篆籀。\n置之勿重论，大白引醇酎。\n幽禽静一闻，寒芳晚三嗅。\n方虚接胜怀，日毂转何骤。\n山南山北奇，脚力倦寻究。\n良游易蹉跎，澹境难宿留。\n诗囊归倒悬，琼琚羡君富。",
        "dynasty": "宋",
        "collection_info": null
    },
    {
        "title": "寄彭子静",
        "author": "刘子翚",
        "content": "冻岫立高白，晓寒生太虚。\n闭门翻巾幐，偶见良友书。\n书中有长句，别怀陈鬰纡。\n吐凤词既绝，续貂理难如。\n起望新乡云，一读三卷舒。\n繁思搅中扃，頼此豁欲无。\n鹄鷄有潜化，蓬麻岂资扶。\n吾人交义深，不恨相见疏。\n但恐德不修，心期愧非初。",
        "dynasty": "宋",
        "collection_info": null
    },
    {
        "title": "必源以古风见投词意甚远因为赋风吹原上苗勉其殖学待时也",
        "author": "刘子翚",
        "content": "风吹原上苗，青青入无边。\n发生頼阳和，秀润滋澄涟。\n游车走道旁，忽之如浮烟。\n那知丁黄愁，枵腹望果然。\n农功日夜急，地产东南偏。\n飞霜皓盈畴，丰穗垂连颠。\n盘盂荐新尝，琼糜失辉鲜。\n物生为世用，岂较成后先。\n羣芳红打围，从渠争春妍。",
        "dynasty": "宋",
        "collection_info": null
    },
    {
        "title": "少稷赋十二相属诗戏赠一篇",
        "author": "刘子翚",
        "content": "不用为鼠何数奇，饭牛南山聊自怡。\n探穴取虎有奇祸，守株伺兔非全痴。\n文成雕龙盈卷轴，画蛇失杯坐添足。\n走马章台忆旧游，岁月纔惊羊胛熟。\n六窗要自息猕猴，黄鸡无应心日休。\n白衣苍狗变化易，世事何殊牧猪戏。",
        "dynasty": "宋",
        "collection_info": null
    },
    {
        "title": "夜行潭溪上念仲原致中乔年茂元伯达皆有入山期以诗趣之",
        "author": "刘子翚",
        "content": "长夏不见雨，袢暑故相病。\n及兹颢气回，一夕飞洒併。\n揽衣步新凉，宇宙涵清润。\n月离南山高，水循双涧静。\n流观外既洽，至乐中潜应。\n缅怀平生友，契阔时光运。\n石峰许寻盟，有约殊未定。\n事纷莽如尘，欲扫那得尽。\n年衰觉世浮，虑澹知心胜。\n良游莫蹉跎，小暇即乘兴。",
        "dynasty": "宋",
        "collection_info": null
    },
    {
        "title": "再和六四叔所赋十二相属诗",
        "author": "刘子翚",
        "content": "饥鼠缘条残果堕，舍如蜗牛足高卧。\n无心虎殿逐羣英，尚想兔园倾一坐。\n同年我又衰龙钟，夔蛇相怜宁有穷。\n马革战场空白骨，羊裘钓濑余清风。\n棘端造猴巧难学，且赴茅檐鸡黍约。\n云深杞狗夜可寻，已办猪靴走硗确。",
        "dynasty": "宋",
        "collection_info": null
    },
    {
        "title": "读曾吉甫横碧斋诗",
        "author": "刘子翚",
        "content": "携鉏引荒泉，偶步松岗北。\n泠然毛骨清，楚尾见秋色。\n稻气馥初凉，柽阴澹微日。\n缅怀小斋居，櫺槛增岑寂。\n旷度灭知闻，微吟数峰碧。\n若人端好修，珍驾动无迹。\n深穷伊水源，峻陟衡山极。\n终焉憩孔林，所乐惟自得。\n延和数酌醪，侑静一编易。\n向来辱倾输，洞见胸中白。\n思亲道匪侔，既远情不怿。\n矧余质冥顽，固未易刻画。\n尊生有遐心，克己无全力。\n以兹畏所知，负负常夕惕。\n余波傥时渐，玉汝天其或。",
        "dynasty": "宋",
        "collection_info": null
    },
    {
        "title": "次韵明仲游栖云阁",
        "author": "刘子翚",
        "content": "溪山步步开图障，山影更随溪荡漾。\n回环两县烟雨奇，一目尽奄长桥上。\n干枫枯柳澹不春，欢伯为解愁城屯。\n书空咄咄亦良苦，抵掌呜呜聊任真。\n山房竹阴生晚寂，客醉忘归主忘客。\n沉机已寄谢安棋，逸兴何惭阮孚屐。\n道人栖云乐其天，孰知为仙孰为禅。\n定应风蜩足枯槁，绝胜磨蚁争回旋。",
        "dynasty": "宋",
        "collection_info": null
    },
    {
        "title": "同汪正夫行夫望鄱江",
        "author": "刘子翚",
        "content": "夜梦鄱江清，晓踏鄱阳县。\n云涛着眼新，还疑梦中见。\n寒声彭蠡合，冻色庐峰现。\n时方冬气深，水缩川原变。\n连沙突堆阜，派港分组练。\n萧萧蓬鬓风，瑟瑟葭丛霰。\n奇观信幽绝，领略殊未遍。\n何当烟艇高，载我行镜面。\n二难今胜流，爱客移清燕。\n饮酣生泰和，语妙融交战。\n衰迟百不堪，一快天与便。\n回筇晚霁中，路压沧浪转。\n波光似留人，随裾荡华绚。",
        "dynasty": "宋",
        "collection_info": null
    },
    {
        "title": "吕居仁惠建昌纸被",
        "author": "刘子翚",
        "content": "寒声晚移林，残腊无几日。\n高人拥楮眠，脔卷意自适。\n素风含混沌，春煦回呼吸。\n余温偶见分，来自芝兰室。\n乍舒魄流辉，忽捲潮无迹。\n未能澡余心，愧此一衾白。\n尝闻旴江藤，苍崖走虬屈。\n斩之霜露秋，沤以沧浪色。\n粉身从澼絖，蜕骨齐丽密。\n乃知莹然姿，故自渐陶出。\n治物犹贵精，治心岂宜逸。\n平生感交游，耳剽非无得。\n精神随事分，内省殊未力。\n寸阴捐已多，老矣将何及。\n自从得此衾，梦觉常惕惕。\n清如夷齐邻，粹若渊骞觌。\n独警发铿鍧，邪思戢毫忽。\n勿谓绝知闻，虚闱百灵集。\n鼎鬴或存戒，韦弦亦规失。\n则知君子所，惠以励蒙塞。",
        "dynasty": "宋",
        "collection_info": null
    },
    {
        "title": "任伯显昨寄日柹不至续以胆瓶为贶",
        "author": "刘子翚",
        "content": "石濑分携常惨惨，尺书沓至中弥感。\n槁慥不呈嫫母面，圆壶俄落雄儿胆。\n南窗吾伊俱不勤，汲泉养花聊任真。\n枝头造化岂耐久，我辈自有无穷春。",
        "dynasty": "宋",
        "collection_info": null
    },
    {
        "title": "寄茶与汪正夫兼简行夫",
        "author": "刘子翚",
        "content": "绛囊团窊社边得，持归广文破枯寂。\n三人舌本有雌黄，一引胸次还虚白。\n平生目成惟素书，迩英能事知有余。\n欻然长啸风裂石，黟山方卧小于菟。",
        "dynasty": "宋",
        "collection_info": null
    },
    {
        "title": "云岩竹源二禅俱与招客三月二十一日遂饭于竹源庵谋诸野则获也刘奇仲有约不至吴周宝游德华刘致中暨公望刘才仲陈圣叔某会焉从容辩论怀抱甚适因赋诗以纪之",
        "author": "刘子翚",
        "content": "云岩市声中，竹源山色处。\n平生几两屐，惟乐取意去。\n晨光霁老春，飞盖双溪路。\n沙平水漫流，云散天全露。\n逶迤经浅坂，窈窕穿崇树。\n绿登方怒舒，红竟忽繁雨。\n斯焉得小休，境熟来已屡。\n征君常主盟，呼吸名胜聚。\n子休心铁石，太叔语韶頀。\n鼎鼎吴刘陈，俱有不凡度。\n余衰气不华，清遨惭辄与。\n未渠推远之，政以枵然故。\n九宾既云集，一士乃鸿翥。\n毋多溷幽人，蔬茗烦草具。\n丛谈杂庄谑，泛阅披黄素。\n丰镌辨活笔，始画穷真数。\n解衣半日许，万古回胸膆。\n西窗引虚明，汛洒延晚步。\n懒身厌依随，静若超羁驭。\n博山真起予，浮烟一枝骛。",
        "dynasty": "宋",
        "collection_info": null
    },
    {
        "title": "寄茶与曾吉甫",
        "author": "刘子翚",
        "content": "两焙春风一塍隔，玉尺银槽分细色。\n解苞难辨邑中黔，瀹盏方知天下白。\n岸巾小啜横碧斋，真味从底倾输来。\n曩归畀余一语妙，三岁暗室惊轰雷。",
        "dynasty": "宋",
        "collection_info": null
    },
    {
        "title": "竹源之集奇仲不赴萧屯以诗嘲之再用原韵",
        "author": "刘子翚",
        "content": "平生老子兴，浑寄幽绝处。\n宁嫌一坡远，甘作十歇去。\n至今清梦狂，时走松阴路。\n心忻自吟哦，技痒辄披露。\n那知菅蒯微，辱报瑶琼树。\n胸中万斛清，忽向毫端雨。\n援桴未敢再，破的已惊屡。\n病身得所便，一阅神气聚。\n淇竹秋棱栾，洛花春布濩。\n真机不可藏，文亦肖风度。\n乐哉精庐游，愧我不常与。\n陋乡岂无奇，乏此追陪故。\n翻然卜邻心，几逐长风翥。\n但分茅半檐，不假牛十具。\n刘郎箇中人，幽期乃愆素。\n曾无负负言，直委茫茫数。\n移文太遽生，恐未明深膆。\n君看旋磨蚁，琐屑安故步。\n何如骥突云，轩豁随长驭。\n集枯岂小欤，动者中不骛。",
        "dynasty": "宋",
        "collection_info": null
    },
    {
        "title": "题大义泉",
        "author": "刘子翚",
        "content": "移筇山未深，切骨寒无那。\n蜿蜒瘦苍虬，脚底飞腾过。\n幽亭护石池，庭事不敢涴。\n虚中涵月浄，冷面从云呵。\n欲搥玄璧试，恐触方诸破。\n平生泉石痴，屡此箕踞坐。\n重来照清癯，白髮添箇箇。\n凡心未痛浣，老气日以惰。\n缅怀大义风，绝唱宁无和。\n悚然听琮琤，耳观为之大。",
        "dynasty": "宋",
        "collection_info": null
    },
    {
        "title": "同范智闻五月十四日夜赏月",
        "author": "刘子翚",
        "content": "微风浄郊原，暮色含清夏。\n层巅月欲上，烱烱木叶罅。\n丰姿一髮亏，爽气千毫射。\n流光不着地，黄抹溪西舍。\n翩然释峤飞，云浪鳞鳞化。\n常恐螺髻青，失此骊珠挂。\n奇观天所吝，老眼得屡借。\n不嫌神太清，跣立高梧下。\n故人肯留连，一笑偶良夜。\n浊醪勿虚杯，庭缟醉可藉。",
        "dynasty": "宋",
        "collection_info": null
    },
    {
        "title": "向元伯寄爇香陶炉有心清闻妙之语",
        "author": "刘子翚",
        "content": "鄱江细壤如凝脂，陶成小炉圆浄姿。\n色含三秋玉沆瀣，韵压六尺金狻猊。\n明窗澹澹浮熏起，故人警余良有以。\n心清闻妙游无方，万石只在吾家傍。",
        "dynasty": "宋",
        "collection_info": null
    },
    {
        "title": "感白髮",
        "author": "刘子翚",
        "content": "儿时坐涧石，散髮如浮烟。\n风惊绿鬅鬙，意欲凌飞仙。\n那知二毛见，倏忽到老边。\n蒙纱犹铲彩，猎鬓强呈鲜。\n星星傥未已，遂恐华吾颠。\n骑省叹遇合，郎潜感迍邅。\n万古寄一辙，长歌悲昔贤。\n流光不假借，志抱何由宣。\n余龄事可知，已矣宁非天。\n穷通各有待，憔悴孰使然。\n凄其槁梧畔，惕若明镜前。\n灵膏讵能涅，薅拂事可怜。\n惟应幽室处，一猛放万缘。\n尝闻卫生要，心白髮自玄。",
        "dynasty": "宋",
        "collection_info": null
    },
    {
        "title": "同吴居安入开善四首 游松庵",
        "author": "刘子翚",
        "content": "虚廊附山翔，泉声小庵闭。\n斋余恣行遨，剥啄忻屡至。\n午阴遇兰芳，夕照坐松吹。\n徜徉无所为，聊尽今日意。",
        "dynasty": "宋",
        "collection_info": null
    },
    {
        "title": "同吴居安入开善四首 宿省轩",
        "author": "刘子翚",
        "content": "夜空合一寂，扰扰息万劳。\n幽怀耿不寐，孤灯侧残膏。\n稍知山雨来，声在横林高。\n凄然却成梦，梦泛秋江涛。",
        "dynasty": "宋",
        "collection_info": null
    },
    {
        "title": "同吴居安入开善四首 过报德庵",
        "author": "刘子翚",
        "content": "循溪踏危矼，路入篔筜坞。\n森森翠櫺间，一干横清雨。\n茶烟日月静，石壁轩扉古。\n尽兹北山旁，小胜无遗取。",
        "dynasty": "宋",
        "collection_info": null
    },
    {
        "title": "同吴居安入开善四首 出山",
        "author": "刘子翚",
        "content": "日日冬气昏，霜风不镰面。\n回舆始见山，数点寒中现。\n我行得胜友，笑语生华绚。\n如何剑峰南，咫尺不常见。",
        "dynasty": "宋",
        "collection_info": null
    },
    {
        "title": "次韵茂元独速歌",
        "author": "刘子翚",
        "content": "大儿行文学苏黄，暗潮无声走茫茫。\n小儿分题拟甫白，手抉蟆颐取冰魄。\n自成机杼谁如君，悲歌乃有可怜色。\n晓来春归荠叶新，青女摧之良不仁。\n那知妙龄气如许，一睨辟易惊千人。\n我亦归为村衰翁，接花成条欹屋红。\n跣行肯追蹀躞步，杯饮不羡琉璃钟。\n相逢他事不发语，醉面彻日承溪风。\n君不见丰碑模糊立岘首，又不见繐帷虚斟百眉侑。\n何如吾侪见在身，有口犹堪着醇酎。\n陶陶兀兀未全非，赫赫炎炎岂长有。\n砚峰绝顶抚孤松，伊谁及此苍髯寿。",
        "dynasty": "宋",
        "collection_info": null
    },
    {
        "title": "张巨山赋蜡梅因成四首  其一",
        "author": "刘子翚",
        "content": "取名慕横枝，要自同风格。\n虽微调鼎味，宛有金铉色。",
        "dynasty": "宋",
        "collection_info": null
    },
    {
        "title": "张巨山赋蜡梅因成四首  其二",
        "author": "刘子翚",
        "content": "浑疑蜡作花，貌野中抱幽。\n冷香不盈阶，意尽仍一流。",
        "dynasty": "宋",
        "collection_info": null
    },
    {
        "title": "张巨山赋蜡梅因成四首  其三",
        "author": "刘子翚",
        "content": "尖萼破微霜，明犀透清暾。\n不有朱紫繁，那知中色尊。",
        "dynasty": "宋",
        "collection_info": null
    },
    {
        "title": "张巨山赋蜡梅因成四首  其四",
        "author": "刘子翚",
        "content": "今日寻此梅，危行石涧东。\n花神欲宣令，万铎悬春风。",
        "dynasty": "宋",
        "collection_info": null
    },
    {
        "title": "和李似之秉烛观梅诗",
        "author": "刘子翚",
        "content": "冻色沈万象，晴巅露皑皑。\n通宵月观梦，梦破东风来。\n小立值芳气，微寻见寒肧。\n我病亦呼客，沙边久徘徊。\n恍然惊老眼，一枝印清杯。\n应知尘意尽，故向癯儒开。\n谪仙爱逃禅，兹心政难灰。\n觇新不待晨，烧烛寒岩隈。\n草木有含章，发挥要天才。\n頼公管领春，笔端起潜雷。",
        "dynasty": "宋",
        "collection_info": null
    },
    {
        "title": "行夫寄黄山榧子有诗因同来韵",
        "author": "刘子翚",
        "content": "老坡文中哮阚声，凛凛常如对英峙。\n琅然讽咏兴凌云，瞠若追攀颡流泚。\n玉山妙唱久寂寥，可与言诗有之子。\n裁笺远饷风露新，坐我千尺黄山底。\n初挼玄縠出冰霜，小嚼清香泛窗几。\n已轻魏帝昵蒲桃，肯许唐贤魁绿李。\n极知人口无正味，苦谈甘酸各矜美。\n不经真识为品题，此物初筵几不齿。\n青菁有用拔蒿莱，白粲无酬腐糠粃。\n士怀瓌玮勿自神，邂逅飞沈同一理。\n子才超矣会晔然，外泽中真期是以。\n味果固已驱烦邪，味道更须沦骨髓。",
        "dynasty": "宋",
        "collection_info": null
    },
    {
        "title": "刘道祖江程万丘顺甫讲易孟子拾其意为二十韵",
        "author": "刘子翚",
        "content": "吾初读七篇，未领跃如义。\n晚而窥大易，稍解寂然意。\n乃知平放着，的的目前事。\n尽心则无余，穷神忽超诣。\n以斯印羣书，拈出句句是。\n君臣父子间，运量周旋际。\n体之则光明，杂物了无累。\n伟哉此陈编，孔孟心所寄。\n有如撞洪钟，合响入迢递。\n言高听者聩，不绝仅如缀。\n幸兹良友集，一发万古秘。\n真长富辞原，百折无留势。\n文通秉文均，裁度取中制。\n宛丘坐忘言，袖手岂深闭。\n鄙怀顿为空，快若扫长篲。\n旁观二三子，耳剽咸愕眙。\n诱之循循然，活处鱍鱍地。\n气质虽有拘，学问欲如蜕。\n时乎不再来，过此恐少味。\n大书镵坐隅，以起衰惰气。",
        "dynasty": "宋",
        "collection_info": null
    },
    {
        "title": "韩干画马阙四足龙眠搨而全之",
        "author": "刘子翚",
        "content": "吾闻两臂天下重，马失四蹄将底用。\n平生想似万里游，对此惟心恻然动。\n得非曾落驽骀羣，踠脱泥涂良已勤。\n又疑逸气厌拘系，绝蹯径欲超浮云。\n谛观事乃不尔剧，破练丹青老无色。\n轩昂自有尊足存，顾眄一株阴山碧。\n韩生笔法妙此图，龙眠搨出了不殊。\n断鳌自昔徒闻说，续鳬虽工计已疏。\n何如染作沧江远明灭，要看追风蹴微云。",
        "dynasty": "宋",
        "collection_info": null
    },
    {
        "title": "次明仲矼字韵诗",
        "author": "刘子翚",
        "content": "頖宫德厚仍信矼，北扉笔力谈笑扛。\n重圭迭璧凛羣视，不使东瓯成陋邦。\n日边时见召仙李，林下那容栖老庞。\n故园此日成胜聚，归梦不泛潇湘江。\n万畦流泉裹云屋，一点远岫低吟窗。\n客来有酒辄均醉，长啸手拊高梧幢。\n挽蔬唯便玉本脆，碎鲤屡惜银鋋双。\n伊予于世真长物，扫迹自分逃崆𡵻。\n骤揄扬之则过矣，岂有骨相当奇厖。\n左提右挈傥闻道，一了快若船下泷。\n极知鲁卫兄弟国，邾小尚许趋风降。\n嶤嶤岌岌正壁立，涛濑未敢轻舂撞。",
        "dynasty": "宋",
        "collection_info": null
    },
    {
        "title": "寄致明兼简余时升",
        "author": "刘子翚",
        "content": "篔筜有利材，要自为本观。\n绿虬挟春怒，穴土气已完。\n达士审所施，穷士审所安。\n癯刘烛人镜，僞态了莫干。\n常吹嘘二余，传以摩云翰。\n大余携书来，一见意已殚。\n似为殊胜摇，胸中衮涛澜。\n皴肤褫厚袭，枵腹拾众残。\n那知艺圃游，宇宙自尔宽。\n黄间跳镞易，省括眼要端。\n幸公调护之，无使困所难。\n鹅峰横几上，晚翠深作寒。\n徜徉有真乐，未应悔儒冠。",
        "dynasty": "宋",
        "collection_info": null
    },
    {
        "title": "次韵明仲畦字韵诗",
        "author": "刘子翚",
        "content": "祝融散仙在西溪，此老平生无町畦。\n一日不见十日恨，绿稻渺渺吞幽思。\n细红时浇垒块胸，跣行笑逆泠然风。\n意消万事如燎髮，小醉扶头须半月。\n叩梧林谷为呼号，隠几干坤有超越。\n自怜顽钝不可鞭，挽之欲置名流边。\n长言为我澡袢暑，洒目万线琮琤悬。",
        "dynasty": "宋",
        "collection_info": null
    },
    {
        "title": "入白水怀士特温其",
        "author": "刘子翚",
        "content": "晓山随意开，夏气含露澄。\n扶筇过巇崄，飞仙亦凌兢。\n松涛浄可潄，岚烟起如蒸。\n巨崿转鼎鼎，危塍上层层。\n悠然瞻眺地，彷佛记昔曾。\n是乡虽穷深，泥泥秀色凝。\n高扉静相对，招邀足嘉朋。\n讌席覆大斗，吟窗烨华灯。\n于今安在哉，骨冷唤不应。\n轩轩鸾凤游，惊飙失飞腾。\n岂伊黄壤恨，兴言鲠烦膺。\n含章不震辉，憔悴非所应。\n虽微三字显，要许二豪称。\n余衰怠好修，故态了不惩。\n倏尔念离索，终焉愧瓌能。\n噫嘻长风来，踌蹰素蟾升。\n及时痛自策，迅彩不可凭。",
        "dynasty": "宋",
        "collection_info": null
    },
    {
        "title": "胡明仲潭溪三日饮",
        "author": "刘子翚",
        "content": "潭溪梧竹堆，无地浮高荫。\n暑中犹未佳，袒膊俯清深。\n急雨翳幽芬，空山落啼鵀。\n村醪得旧烧，时果出寒沈。\n醺然三日醉，是乡绝呵禁。\n岩风故吹醒，偷逸嫌太甚。\n人生唯一真，扰扰万缘渗。\n斯游不屡寻，老境恐遂寖。\n窥樽有余波，扪腹犹可饮。\n澹蟾如晓色，渺渺长空浸。\n常忧景过清，浮云忽飞谮。\n酣歌金石号，慷慨君独任。\n俾予酬对之，祇作寒蝉噤。\n吾惟善咍台，忘形卧相枕。",
        "dynasty": "宋",
        "collection_info": null
    },
    {
        "title": "有怀",
        "author": "刘子翚",
        "content": "溪石磊磊出，溪光失溶溶。\n呼童理新堰，小驻万折东。\n素杙竞骈立，苍皮堆已重。\n谁裁一道天，忽堕顾视中。\n远渌送鳬鹜，余兹上杉松。\n微波且勿摇，照我澹有容。\n炎曦为变色，爽气排高空。\n怀哉所亲爱，此适未遽同。\n徜徉孰为伴，惟有溪头风。\n时来翻素书，颇似惊我慵。\n骚骚復策策，涉猎味正浓。\n久而寂无声，无乃意自融。\n却泛碧沧浪，鳞鳞散遗踪。\n我亦隠几酣，那能辨雌雄。",
        "dynasty": "宋",
        "collection_info": null
    },
    {
        "title": "早饮",
        "author": "刘子翚",
        "content": "柴椽百枝荫方塘，高梧老柳着两行。\n轻烟曳组适寒碧，芙蕖酿出秋风香。\n宿酲萦胸殊未快，衝之欲引天潢派。\n戏投小饵向深渊，锦鳞忽见空中挂。\n篘清鲙雪更作豪，坐客狼狈已半逃。\n呜呜丛歌犹未彻，兀睡听作蜩蝉号。",
        "dynasty": "宋",
        "collection_info": null
    },
    {
        "title": "次致明泉石轩诗韵",
        "author": "刘子翚",
        "content": "天怀迥与尘嚣背，蓬莱屡踏金鳌背。\n闲披白袷过清湖，爽气涵空渺无外。\n澹然爱此一泓奇，散髮逍遥潄华滋。\n尚嫌林影太凋薄，斜阳射破碧琉璃。\n遥知宣室虚前席，良裘固非一狐腋。\n他时归梦想南飞，瓌词已为磨崖石。",
        "dynasty": "宋",
        "collection_info": null
    },
    {
        "title": "借致明玉槌事药復以小者易去因而铭之",
        "author": "刘子翚",
        "content": "润色瑳，癯身椭。\n飞石尘，供药裹。\n以小代大无不可，汝虽眇乎寔磊砢。\n摩顶至踵辅衰我，彼方归卧留莫果。\n魁梧之才用则左，㗲然长叹口侈哆。",
        "dynasty": "宋",
        "collection_info": null
    },
    {
        "title": "寄魏元履",
        "author": "刘子翚",
        "content": "世情事虚文，十幅了一书。\n片言倒肺腑，子独不佞予。\n班班眼中秀，学胆谁似渠。\n平生几两屩，踏破牛斗墟。\n小言谒侯门，大言叫天都。\n归来闢存室，默坐追亡逋。\n床头着韦编，盘礴万古初。\n时拈纸上语，破的妙有余。\n已甘酬对难，舌本噤不舒。\n矧予在半流，所见方模糊。\n蜗涎不自润，讵敢相霑濡。\n人生强多知，于己固已疏。\n睫边遗太极，意上町六虚。\n狞猿絷尚跳，况乃拊槛呼。\n是神非吾神，滓秽政可奴。\n尝闻不远復，佩作三字符。\n煌煌杏坛春，一枝明清湖。\n蜂蝶未全知，佳处自不孤。\n惟予先着眼，时来采芳腴。\n何当共叩微，归性有顺涂。",
        "dynasty": "宋",
        "collection_info": null
    },
    {
        "title": "新凉",
        "author": "刘子翚",
        "content": "新凉为招客，胜集非预图。\n前峰雨未散，泠风绕吾庐。\n披襟沐清驶，合席随霑濡。\n定知喧譊中，欲此一快无。\n兴来扩以酒，草具来须臾。\n田翁偶过我，添杯坐其偶。\n为言秋暑剧，稻畦日凋疏。\n宁辞抱瓮劳，仅给园中蔬。\n喜兹甘澍足，普润无遗墟。\n遥山莽难分，绿浪摇虚徐。\n我病不任耕，岁收仰微租。\n蒙成每自愧，一饱便有余。\n连觞使之釂，醉语杂叫呼。\n野人无他肠，我辈恐不如。",
        "dynasty": "宋",
        "collection_info": null
    },
    {
        "title": "吴传朋游丝帖歌",
        "author": "刘子翚",
        "content": "园清无瑕二三月，时见游丝转空阔。\n谁人写此一段奇，着纸春风吹不脱。\n纷纭纠结疑非书，安得龙蛇如许癯。\n神纵政喜萦不断，老眼只愁看若无。\n定知苗裔出飞白，古人妙处君潜得。\n勿轻漠漠一缕浮，力道可采千钧石。\n睠予弟兄情不忘，轴之远寄悠然堂。\n谢公遗髯凛若活，卫后落鬒摇人光。\n翻思长安夜飞盖，醉哦声落南山外。\n乱离契阔三十秋，笔意与人俱老大。\n政成着脚明河津，外家风流今绝伦。\n文章固自有机杼，戏事岂足劳心神。",
        "dynasty": "宋",
        "collection_info": null
    },
    {
        "title": "次友石台诗韵",
        "author": "刘子翚",
        "content": "清湖嵇玉山，缥缈飞双屐。\n泠风随处流，三伏无赫赫。\n未成玄圃游，聊醉端州宅。\n忆昨陪初筵，杯摇剑峰脊。\n杉篁漏疏櫺，云气萦长帟。\n主人意弥厚，不吝园蔬摘。\n我亦洞幽怀，涸此一泓碧。\n至欢召融融，丛虑消剌剌。\n听君诵九流，浩若昆崙擘。\n摩天俊鸢飞，响涧惊鱼掷。\n分携今几时，浮埃翳瑶席。\n有如烂柯翁，万古逢一奕。\n醉乡梯磴坐，坐觉干坤窄。\n兹行不果从，兀兀恨滋剧。\n未应柳源近，终作桃源隔。\n留诗友石台，光动嶙峋石。\n正令谪仙来，着语无以易。\n强吟意悠哉，追风了无迹。",
        "dynasty": "宋",
        "collection_info": null
    },
    {
        "title": "胡明仲罗养蒙为悠然集追用前四迭之韵",
        "author": "刘子翚",
        "content": "筠州喜陪笑语新，銮坡自来清湖滨。\n更招明月作三客，此外正復难其人。\n瑶觞十飞才小醉，追逐牢愁出肝肺。\n吾侪邂逅非作豪，常恐真欢来不继。\n更阑已番四迭歌，却唤轻舟浮绮罗。\n一声横笛不知处，荷气苒苒风头多。\n玉山未倒谁之耻，霜露霑衣聊且已。\n维舟落月界平潭，翠乱红披扶不起。",
        "dynasty": "宋",
        "collection_info": null
    },
    {
        "title": "十七日集清湖",
        "author": "刘子翚",
        "content": "石堤蟠素虬，捍此百尺湾。\n临湾唤客饮，四座摇潺湲。\n残歊红荡析，凛若超尘寰。\n却愁凉吹多，夺我酣醉颜。\n时方雨声断，草木凄余潸。\n润气腾晚水，浮岚扑秋山。\n领略得妙趣，心游胜跻攀。\n那知百年忧，共乐此日闲。\n篝灯夜分归，危塍转弯环。\n芊芊稻苗风，绿乱不可删。\n不碍一月流，冰丸走其间。\n慇懃傍扶舆，宛若送我还。",
        "dynasty": "宋",
        "collection_info": null
    },
    {
        "title": "晓起闻明仲谒家叔尝过门追已无及继读观雾长句因次原韵",
        "author": "刘子翚",
        "content": "公才凛若干将铸，胆落诗流失轻倨。\n弄毫邂逅即挥奇，造化玄机悉披露。\n凌晨访客忽飞筇，双涧徐穿碧交互。\n笑声只在竹林东，梦破急追无復处。\n是时秋雾正涵空，润气一解骄阳怒。\n霏霏半掩景贤峰，翳翳全没屯中树。\n初疑争先摩玉垒，惊尘漠漠桑干渡。\n又如怀渴望梅林，细雨蒙蒙江左路。\n烦公一吐胸中豪，与此氤氲角驰骛。\n可怜南山玄豹姿，终以班班作身误。\n何如雾隠长暗然，岂用毛采夸夭嫮。\n霑濡稻垄更潸珠，联络松岗尚横素。\n南箕忽哆遂雄吞，顾视怳若南柯寤。\n向来昧昧六合间，日月山河但如故。\n世缘所遇孰非虚，不具真眼那能觑。\n酰鸡瓮裏有全痴，陷虎机中惟一悟。\n我虽不获从斯游，兀坐深观亦同趣。\n况知陶令有名酒，未觉许询无胜具。\n便思追逐胡公墩，恐激长言又生怖。\n愿低笔力许我陪，韩孟才悬亦联句。",
        "dynasty": "宋",
        "collection_info": null
    },
    {
        "title": "观胡文定公手墨因求别本",
        "author": "刘子翚",
        "content": "温温文定公，至道夙所钦。\n神超虽缅邈，余英壮儒林。\n正容阅真翰，默默流至音。\n不事八法奇，天成写幽襟。\n有如瀚海鸿，随波自浮沉。\n又如太虚云，舒卷杳莫寻。\n乃知晋魏还，笔端有哇淫。\n弃藁竞韬藏，非将玩球琳。\n庶几字画间，可以求其心。\n清伊一派流，汇作万丈深。\n沟渠有暴盈，淟涊时见侵。\n投胶了不难，公以独力任。\n我惭步趋晚，悠然寄孤吟。\n流风在目前，着鞭要骎骎。\n愿分墨本余，刻之苍崖阴。\n大块有动摇，斯文无古今。",
        "dynasty": "宋",
        "collection_info": null
    },
    {
        "title": "寒中偶书",
        "author": "刘子翚",
        "content": "寒从何处来，凛色照闽楚。\n挹之霜松下，清澹不成雨。\n豪生小病之，一笑窥寰宇。\n天转隠江湖，吾心正如许。",
        "dynasty": "宋",
        "collection_info": null
    },
    {
        "title": "病中追赋游武夷",
        "author": "刘子翚",
        "content": "建水日夜浅，清滩自迢迢。\n渔舠愕已无，忽点浄练遥。\n老身寄其上，兀若栖危苕。\n松风知我狂，随舷助倾摇。\n探幽神益新，得快意自消。\n长林翠洞口，微云粉山腰。\n那知碧虚远，一苇卧可超。\n不须换吾骸，吾慵登岧峣。\n病中追余观，所得绝富饶。",
        "dynasty": "宋",
        "collection_info": null
    },
    {
        "title": "病中赏梅赠元晦老友",
        "author": "刘子翚",
        "content": "梅边无与谈，頼有之子至。\n荒寒一点香，足以酬天地。\n天地亦无心，受之自人意。\n韬白任新和，风味要如此。",
        "dynasty": "宋",
        "collection_info": null
    },
    {
        "title": "次韵致明听琴",
        "author": "刘子翚",
        "content": "病翁不咄咄，琅然寄枯琴。\n倘无枯琴寄，孰表吾之心。\n形忘岂知病，道在宁復今。\n龙蟠老樟下，觱发摇长音。",
        "dynasty": "宋",
        "collection_info": null
    },
    {
        "title": "过邺中",
        "author": "刘子翚",
        "content": "逐鹿营营一梦惊，事随流水去无声。\n黄沙日傍荒台落，绿树人穿废苑行。\n遗恨分香怜晚节，胜游飞盖想高情。\n我来不暇论兴废，一点西山入眼明。",
        "dynasty": "宋",
        "collection_info": null
    },
    {
        "title": "金陵怀古",
        "author": "刘子翚",
        "content": "荒城莽莽蔽荆榛，虎踞龙蟠迹已陈。\n赤壁战争江照晚，青楼歌舞鸟鸣春。\n十年王气雄图尽，一迭寒笳客恨新。\n折屐风流犹可想，只今高卧岂无人。",
        "dynasty": "宋",
        "collection_info": null
    },
    {
        "title": "会兵",
        "author": "刘子翚",
        "content": "羽檄西来趣会兵，秋风胡虏更纵横。\n烽明石岭塞垣迥，马渡分河波浪生。\n使者谩传苏武节，君王频幸亚夫营。\n百年信誓明如日，何事纷纷起战争。",
        "dynasty": "宋",
        "collection_info": null
    },
    {
        "title": "别安子允",
        "author": "刘子翚",
        "content": "得酒犹堪慰倦游，长亭直为故人留。\n烟尘几处兵犹斗，风雨一年春又休。\n尚记虎头初掷笔，终怜猿臂未封侯。\n离歌唱落榆关月，可是君心耐得愁。",
        "dynasty": "宋",
        "collection_info": null
    },
    {
        "title": "望楚",
        "author": "刘子翚",
        "content": "客浦舟凝滞，凭高识楚乡。\n有愁关眺览，何地不凄凉。\n草木词人怨，江山霸主亡。\n悠然独搔首，暮霭一星光。",
        "dynasty": "宋",
        "collection_info": null
    },
    {
        "title": "井泉",
        "author": "刘子翚",
        "content": "石井水溅溅，寒莎映碧藓。\n雨声添溜急，天影入波圆。\n晓汲连山寺，春耕润野田。\n杖藜三嚥罢，毛髮更萧然。",
        "dynasty": "宋",
        "collection_info": null
    },
    {
        "title": "岩桂",
        "author": "刘子翚",
        "content": "凉飔振远村，寂寞度清芬。\n山路不知处，月窗时夜闻。\n孤根寒抱石，落子半飘云。\n袖手空延伫，无才可赋君。",
        "dynasty": "宋",
        "collection_info": null
    },
    {
        "title": "园蔬十咏 茭白",
        "author": "刘子翚",
        "content": "秋风吹折碧，削玉如芳根。\n应傍鹅池发，中怀洒墨痕。",
        "dynasty": "宋",
        "collection_info": null
    },
    {
        "title": "园蔬十咏 芋",
        "author": "刘子翚",
        "content": "分得蹲鸱种，连根占地腴。\n晓吹黏玉糁，深碗啖模糊。",
        "dynasty": "宋",
        "collection_info": null
    },
    {
        "title": "园蔬十咏 韮",
        "author": "刘子翚",
        "content": "肉食嘲三九，终怜气韵清。\n一畦春雨足，翠髮翦还生。",
        "dynasty": "宋",
        "collection_info": null
    },
    {
        "title": "园蔬十咏 瓠",
        "author": "刘子翚",
        "content": "溉釜熟轮囷，香清味仍美。\n一线解琼瑶，中有家人齿。",
        "dynasty": "宋",
        "collection_info": null
    },
    {
        "title": "园蔬十咏 芥",
        "author": "刘子翚",
        "content": "叶实抱芳辛，气烈消烦滞。\n登俎效微劳，乍食惊频嚏。",
        "dynasty": "宋",
        "collection_info": null
    },
    {
        "title": "园蔬十咏 菘",
        "author": "刘子翚",
        "content": "周郎爱晚菘，对客蒙称赏。\n今晨喜荐新，小嚼冰霜响。",
        "dynasty": "宋",
        "collection_info": null
    },
    {
        "title": "园蔬十咏 波薐",
        "author": "刘子翚",
        "content": "金镞因形制，临畦发永叹。\n时危思撷佩，楚客莫纫兰。",
        "dynasty": "宋",
        "collection_info": null
    },
    {
        "title": "园蔬十咏 子姜",
        "author": "刘子翚",
        "content": "新芽肌理腻，映日浄如空。\n恰似匀妆指，柔尖带浅红。",
        "dynasty": "宋",
        "collection_info": null
    },
    {
        "title": "园蔬十咏 萝卜",
        "author": "刘子翚",
        "content": "密壤深根蒂，风霜已饱经。\n如何纯白质，近蒂染微青。",
        "dynasty": "宋",
        "collection_info": null
    },
    {
        "title": "园蔬十咏 苦益",
        "author": "刘子翚",
        "content": "虽无适口味，暖益功稀比。\n菜苦不登盘，言中多逆耳。",
        "dynasty": "宋",
        "collection_info": null
    },
    {
        "title": "次韵卢赞元喜雪",
        "author": "刘子翚",
        "content": "六花初逐晓风繁，五袴那忧岁晚寒。\n杖屦客迷村径远，笙歌人在小楼看。\n也知近郭梅将动，只恐行春路未干。\n授简梁园休惜醉，银台列烛妓围宽。",
        "dynasty": "宋",
        "collection_info": null
    },
    {
        "title": "府会次士特韵",
        "author": "刘子翚",
        "content": "夜宴芙蓉苑，华榱烛影光。\n史君频会客，侍女惯新妆。\n剧饮不胜醉，论诗非所长。\n倚栏霄汉近，宫殿鬰相望。",
        "dynasty": "宋",
        "collection_info": null
    },
    {
        "title": "次韵士特赠别",
        "author": "刘子翚",
        "content": "客舍愁分袂，梅花小雪前。\n夜看牛渚月，春别剡溪船。\n丽句光行色，悲歌惨别筵。\n后期相约处，双阙五云天。",
        "dynasty": "宋",
        "collection_info": null
    },
    {
        "title": "访士特举和六四叔诗因次韵",
        "author": "刘子翚",
        "content": "闻道归舟泊浅沙，篮舆出郭日初斜。\n新传赋咏来梁苑，旧识芝兰向谢家。\n遣兴只凭樽有酒，感时愁见树飞花。\n相逢未款还相别，回首长亭鬓欲华。",
        "dynasty": "宋",
        "collection_info": null
    },
    {
        "title": "分韵赋古松得青字",
        "author": "刘子翚",
        "content": "风韵飕飗远更清，苍髯瘦甲耸亭亭。\n连根欲斗岩峦力，一盖常涵雨露青。\n曾映月明留鹤宿，近经雷霹带龙腥。\n衰残愧我无仙骨，愿采流膏慰暮龄。",
        "dynasty": "宋",
        "collection_info": null
    },
    {
        "title": "六言二首  其一",
        "author": "刘子翚",
        "content": "鼎食鼎烹谋拙，山南山北兴长。\n片梦彭殇寿夭，一枰汉楚兴亡。",
        "dynasty": "宋",
        "collection_info": null
    },
    {
        "title": "六言二首  其二",
        "author": "刘子翚",
        "content": "黄卷箧中昆友，白醪杯裏圣贤。\n我愿长闲足矣，人怜独处萧然。",
        "dynasty": "宋",
        "collection_info": null
    },
    {
        "title": "池莲四咏分韵 叶",
        "author": "刘子翚",
        "content": "鬰烈香浮雨，团栾绿荫波。\n近堤千叶乱，知有画船过。",
        "dynasty": "宋",
        "collection_info": null
    },
    {
        "title": "池莲四咏分韵 花",
        "author": "刘子翚",
        "content": "孤红低映岸，併艷远连汀。\n露浥层层展，风披叶叶零。",
        "dynasty": "宋",
        "collection_info": null
    },
    {
        "title": "池莲四咏分韵 藕",
        "author": "刘子翚",
        "content": "密藴罗文细，明含玉色清。\n冰盘时荐美，刀惹断丝轻。",
        "dynasty": "宋",
        "collection_info": null
    },
    {
        "title": "池莲四咏分韵 子",
        "author": "刘子翚",
        "content": "分房圆戢戢，弄色翠娟娟。\n摘实怜空菂，方知雨露偏。",
        "dynasty": "宋",
        "collection_info": null
    },
    {
        "title": "雨歇",
        "author": "刘子翚",
        "content": "雨歇长虹淡欲收，疏疏寒霭暮依楼。\n西风满院催摇落，已觉梧桐不耐秋。",
        "dynasty": "宋",
        "collection_info": null
    },
    {
        "title": "新湾",
        "author": "刘子翚",
        "content": "苒苒寒生水面烟，吴歌唱罢月微偏。\n停桡又向湾前宿，一夜西风浪打船。",
        "dynasty": "宋",
        "collection_info": null
    },
    {
        "title": "汴堤",
        "author": "刘子翚",
        "content": "参差歌吹动离舟，宫女张帆信浪流。\n转尽柳堤三百曲，夜桥灯火看扬州。",
        "dynasty": "宋",
        "collection_info": null
    },
    {
        "title": "天迥",
        "author": "刘子翚",
        "content": "天迥孤帆隠约归，茫茫残照欲沉西。\n寒鸦散乱知多少，飞向江头一树栖。",
        "dynasty": "宋",
        "collection_info": null
    },
    {
        "title": "叶集之举士特唱和因次韵",
        "author": "刘子翚",
        "content": "漂泊分携后，囏难会面时。\n夜灯初献酒，春草旧题诗。\n游宦君虽厌，才名众所期。\n不应如倦翼，寂寞恋南枝。",
        "dynasty": "宋",
        "collection_info": null
    },
    {
        "title": "铜爵",
        "author": "刘子翚",
        "content": "金碧销磨瓦面星，乱山依旧绕宫城。\n路人休唱高台曲，台上而今春草生。",
        "dynasty": "宋",
        "collection_info": null
    },
    {
        "title": "中渡",
        "author": "刘子翚",
        "content": "渡南渡北是长亭，沙上行人立马情。\n回首若无烟树隔，只应犹望见高城。",
        "dynasty": "宋",
        "collection_info": null
    },
    {
        "title": "江上",
        "author": "刘子翚",
        "content": "江上潮来浪薄天，隔江寒树晚生烟。\n北风三日无人渡，寂寞沙头一簇船。",
        "dynasty": "宋",
        "collection_info": null
    },
    {
        "title": "送曾彦思减罢赴阙",
        "author": "刘子翚",
        "content": "马首成南渡，西风木叶疏。\n去程烟雨外，孤馆别离初。\n未试平戎策，空怀逐客书。\n汉皇方问赋，谁復荐相如。",
        "dynasty": "宋",
        "collection_info": null
    },
    {
        "title": "过楚怀王庙",
        "author": "刘子翚",
        "content": "割据销残运，并吞息战尘。\n遗民犹悯楚，三户欲亡秦。\n念昔怀王立，潜图霸业新。\n降颜欣接士，薄伐屡窥邻。\n慷慨心何壮，囏难势未伸。\n干戈怜暴骨，玉帛更和亲。\n末路人多诈，轻谋祸及身。\n单车行凛栗，伏甲变逡巡。\n鹿走章台下，龙沉渭水滨。\n素棺归惨淡，故老恨酸辛。\n岁月今何在，兴亡迹已陈。\n愁阴生古庙，翠蔓锁重闉。\n有客投清酹，临江忆放臣。\n听谗虽主惑，多难亦时屯。\n愤气摩星斗，哀词动鬼神。\n飘零琼玉佩，寂寞蕙兰春。\n毁誉千年定，穷通一死均。\n招魂嗟已矣，抱石想漂沦。\n恋恋空回首，行行欲问津。\n潸然忧国泪，今古独醒人。",
        "dynasty": "宋",
        "collection_info": null
    },
    {
        "title": "双庙",
        "author": "刘子翚",
        "content": "无復连云战鼓悲，英风凛凛在双祠。\n气吞骄虏方张日，恨满孤城欲破时。\n幽鸟自啼檐际树，夕阳空照路傍碑。\n平生不作脂韦意，倚棹哀吟两鬓丝。",
        "dynasty": "宋",
        "collection_info": null
    },
    {
        "title": "一树",
        "author": "刘子翚",
        "content": "一树梅开早，清香袭客衣。\n夕阳箫鼓散，半是折残枝。",
        "dynasty": "宋",
        "collection_info": null
    },
    {
        "title": "偶步",
        "author": "刘子翚",
        "content": "偶步忘归远，心闲逸兴增。\n山深知有寺，路尽不逢僧。",
        "dynasty": "宋",
        "collection_info": null
    },
    {
        "title": "离居",
        "author": "刘子翚",
        "content": "马嘶何陇暮，有意念离居。\n去路经秋雨，行装一担书。\n穷知身计拙，病觉世缘疏。\n晓枕残归梦，翻然忆旧庐。",
        "dynasty": "宋",
        "collection_info": null
    },
    {
        "title": "有感",
        "author": "刘子翚",
        "content": "抱石亲征泽潞时，艰难犹想旧开基。\n官军不守河阳渡，回首桥山泪欲垂。",
        "dynasty": "宋",
        "collection_info": null
    },
    {
        "title": "程婴墓",
        "author": "刘子翚",
        "content": "停车莽苍认孤坟，烈烈英标尚想存。\n已脱遗孤安赵氏，更轻一死报公孙。\n荒林雀噪风常急，古道人稀日自昏。\n惆怅九原如可作，欲凭楚些为招魂。",
        "dynasty": "宋",
        "collection_info": null
    },
    {
        "title": "晚宿",
        "author": "刘子翚",
        "content": "石濑分流小，霜林间树红。\n暮桥横隠约，寒锻响丁东。",
        "dynasty": "宋",
        "collection_info": null
    },
    {
        "title": "画船",
        "author": "刘子翚",
        "content": "隠约菱歌断，斜阳水面移。\n美人贪照影，不觉画船欹。",
        "dynasty": "宋",
        "collection_info": null
    },
    {
        "title": "宫亭湖",
        "author": "刘子翚",
        "content": "近湖黯黯气常寒，指点宫亭渺莽间。\n素色夜浮全楚月，绿光春浸十州山。\n醉思天末骑鲸去，老怯风头听雁还。\n柔橹声中知禹烈，愧无椽笔画孱颜。",
        "dynasty": "宋",
        "collection_info": null
    },
    {
        "title": "安仁道中",
        "author": "刘子翚",
        "content": "汩汩復汩汩，着鞭鸡一号。\n老身缘底急，长路只徒劳。\n石乱春溪恶，山深晓月高。\n村沽得微醉，犹足张余豪。",
        "dynasty": "宋",
        "collection_info": null
    },
    {
        "title": "酴醿",
        "author": "刘子翚",
        "content": "颠风急雨退花晨，翠叶银苞照眼新。\n高架攀缘虽得地，长条盘屈总由人。\n横钗素朵开犹小，扑酒余香韵绝伦。\n唯有金沙颜色好，年年相伴殿残春。",
        "dynasty": "宋",
        "collection_info": null
    },
    {
        "title": "夜坐",
        "author": "刘子翚",
        "content": "客裏惊秋晚，慵眠但曲肱。\n夜阑深院雨，人过隔墙灯。\n远思千端恶，寒威一倍增。\n梦孤浑易破，哀柝故登登。",
        "dynasty": "宋",
        "collection_info": null
    },
    {
        "title": "靖康改元四十韵",
        "author": "刘子翚",
        "content": "肉食开边衅，天骄负汉恩。\n阴谋招叛将，喋血犯中原。\n饮马江河竭，鸣笳宇宙喧。\n氛埃缠帝座，猰貐吠宫垣。\n鼓锐梯飞壁，弯强矢及门。\n黔黎惊瓦解，冠盖尽星奔。\n走辙秦城地，浮航楚峡村。\n画堂空锁钥，乐府散婵媛。\n夜诏闻传玺，春王记改元。\n三辰光尽匿，四海浪横翻。\n伏阁惟羣彦，兴邦在一言。\n雉城期必守，虎旅更增屯。\n龙困虽忧蚁，牛羸尚覆豚。\n谋成擒颉利，义可绝乌孙。\n坚壁师弥老，穷兵火自燔。\n鈎鱼犹假息，幕燕暂游魂。\n恳款情先露，诛鉏党实繁。\n横磨非嗜杀，下策且和番。\n割地烦专使，要盟胁至尊。\n赐弓垂拱殿，留宴玉津园。\n回骑桑干北，游军广武原。\n驱驰无立草，剖斲露空坟。\n太子悲秦粟，明妃泣汉轩。\n敌情终未测，邻好久宜敦。\n晋赵封疆远，金汤阻固存。\n短衣求李广，长啸得刘琨。\n御极朝仪盛，胪传诏语温。\n神霄分别仗，法驾引双辕。\n内柳东风软，宫花丽日暄。\n闾阎多喜气，箫鼓送芳樽。\n运契天同力，时危祸有根。\n覆车宜自戒，曲突更深论。\n落拓江南士，飘零塞北藩。\n蚤尝专翰墨，晚厌属櫜鞬。\n拔剑思摩垒，怀书拟叩阍。\n蹉跎谋不遂，感激气潜吞。\n野迥寒烽照，楼高暮雨昏。\n望乡心恍惘，忧国涕潺湲。\n仄席勤咨访，垂绅乐引援。\n鹓鸾方竞集，短翼待腾鶱。",
        "dynasty": "宋",
        "collection_info": null
    },
    {
        "title": "春雨",
        "author": "刘子翚",
        "content": "暝色春朝雨，滋荣喜及时。\n云昏遥莫辨，地渴久方知。\n柳岸游车歇，涛江钓舸移。\n拒寒须把酒，病骨况支离。",
        "dynasty": "宋",
        "collection_info": null
    },
    {
        "title": "瀑布",
        "author": "刘子翚",
        "content": "路穷岩瀑挂，爽气浄尘纷。\n溜险时依壁，源高半隔云。\n入池惊练尽，触石听雷分。\n接胜多幽侣，筇声破藓纹。",
        "dynasty": "宋",
        "collection_info": null
    },
    {
        "title": "海棠花",
        "author": "刘子翚",
        "content": "幽姿淑态弄春晴，梅借风流柳借轻。\n初种直教围野水，半开长是近清明。\n几经夜雨香犹在，染尽烟脂画不成。\n诗老无心为题拂，至今惆怅似含情。",
        "dynasty": "宋",
        "collection_info": null
    },
    {
        "title": "策杖",
        "author": "刘子翚",
        "content": "策杖农家去，萧条绝四邻。\n空田依壠峻，断藁布窠匀。\n地薄惟供税，年丰尚苦贫。\n平生饱官粟，愧尔力耕人。",
        "dynasty": "宋",
        "collection_info": null
    },
    {
        "title": "送杜季习四首  其一",
        "author": "刘子翚",
        "content": "结庐空谷抱沉忧，底事轩车肯为留。\n千里问涂良独苦，似君须向古人求。",
        "dynasty": "宋",
        "collection_info": null
    },
    {
        "title": "送杜季习四首  其二",
        "author": "刘子翚",
        "content": "闻道华亭已解围，亲朋消息未全知。\n君归为遣书来报，细说从初丧乱时。",
        "dynasty": "宋",
        "collection_info": null
    },
    {
        "title": "送杜季习四首  其三",
        "author": "刘子翚",
        "content": "寂寂家园草覆阶，乱兵飞箭入楼台。\n丁宁莫斫湖边柳，尽是刘郎手自栽。",
        "dynasty": "宋",
        "collection_info": null
    },
    {
        "title": "送杜季习四首  其四",
        "author": "刘子翚",
        "content": "摇落难堪更语离，晓风吹月上征衣。\n送君直到长亭去，隻影愁寻旧路归。",
        "dynasty": "宋",
        "collection_info": null
    },
    {
        "title": "刘处士坟山礼亭",
        "author": "刘子翚",
        "content": "风马云车怅莫寻，祠亭空锁古原阴。\n豆觞三献礼经事，霜露四时人子心。\n世尽浮云同渺渺，名高拱木共森森。\n平生积善身徒老，頼有家儿敌万金。",
        "dynasty": "宋",
        "collection_info": null
    },
    {
        "title": "喜诛大将",
        "author": "刘子翚",
        "content": "自提乌合众，南北久跳梁。\n避事几危国，专权拟僭王。\n然脐诛未快，擢髮罪难详。\n膏血污砧斧，何曾洒战场。",
        "dynasty": "宋",
        "collection_info": null
    },
    {
        "title": "迭嶂",
        "author": "刘子翚",
        "content": "益遣归心快，愁霖喜乍晴。\n树阴迎马合，波影照人清。\n不见云山路，时闻樵斧声。\n暮云偏有意，相伴隔溪行。",
        "dynasty": "宋",
        "collection_info": null
    },
    {
        "title": "梅花",
        "author": "刘子翚",
        "content": "玉骨绡裳韵太孤，天教飞雪伴清癯。\n林寒疏蕊半开落，野迥暗香疑有无。\n庾岭风光仍似旧，汉宫铅粉莫相污。\n惊心不必临空树，一白流空春便徂。",
        "dynasty": "宋",
        "collection_info": null
    },
    {
        "title": "和李巽伯",
        "author": "刘子翚",
        "content": "浦树冥茫茫，云山浅淡中。\n客愁生远望，春意入晴空。\n酒忆相如病，途怜阮籍穷。\n慇懃桃叶句，欲和愧难工。",
        "dynasty": "宋",
        "collection_info": null
    },
    {
        "title": "野步",
        "author": "刘子翚",
        "content": "野步忘归远，春心不自休。\n管弦非老伴，风雨定花雠。\n柳暗深深路，溪寒小小楼。\n谢娘歌白纻，此意可忘忧。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 王猛扪蝨",
        "author": "刘子翚",
        "content": "剧谈世事灞河滨，奇骨瓌姿两绝伦。\n却讶秦无豪杰至，坐中扪蝨定何人。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 高阳长揖",
        "author": "刘子翚",
        "content": "胡床二女执巾裾，长揖高阳旧酒徒。\n不是苍皇能辍洗，溺冠何异昔坑儒。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 霍光取玺",
        "author": "刘子翚",
        "content": "此郎守节固堪论，汉玺飘飘亦仅存。\n周勃取将迎代邸，霍光持去授皇孙。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 冯媛当熊",
        "author": "刘子翚",
        "content": "婕妤下辇辞荣日，冯媛当熊效死时。\n带砺称忠惟一传，宫闱着节有双姬。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 李密迓太宗",
        "author": "刘子翚",
        "content": "海内羣雄逐鹿时，虬髯一见识英姿。\n牖窥已叹尚书妇，野拜仍惊柱国儿。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 明妃出塞",
        "author": "刘子翚",
        "content": "羞貌丹青斗丽颜，为君一笑静天山。\n西京自有麒麟阁，画向功臣卫霍间。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 张释之谏文帝",
        "author": "刘子翚",
        "content": "扰扰椎埋遍九原，因山独有霍陵存。\n孝文俭德虽天纵，亦頼忠臣效一言。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 醉山简",
        "author": "刘子翚",
        "content": "倒载山公岂酒狂，羣儿拍手岘山旁。\n汗青等是虚填耳，不把云台唤酒乡。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 武帝问日磾",
        "author": "刘子翚",
        "content": "汉朝人物尽英奇，武帝招延盛一时。\n拒谏不能容汲直，託孤何至用胡儿。",
        "dynasty": "宋",
        "collection_info": null
    },
    {
        "title": "李伯时画十古图郑尚明作诗诗辞多振绝因为同赋 明皇览镜妃子翦鬟",
        "author": "刘子翚",
        "content": "不復青铜照瘁颜，耄荒从谏若移山。\n只将女子论贤否，陶母当时亦翦鬟。",
        "dynasty": "宋",
        "collection_info": null
    },
    {
        "title": "送原仲之荆南",
        "author": "刘子翚",
        "content": "风急尘埃满汉关，送君行处路漫漫。\n不知争战几时定，常恐别离相见难。\n三径旧游松竹老，五湖新隠水云宽。\n交朋日觉知音少，绿绮从今莫浪弹。",
        "dynasty": "宋",
        "collection_info": null
    },
    {
        "title": "和士特南浦诗",
        "author": "刘子翚",
        "content": "羽檄分兵控上流，时传烽火过邻州。\n楼船半渡旌旗晓，胡马欲来江汉秋。\n淝水投鞭真浪语，幄中借箸有奇谋。\n吾儒雅有康时意，不把诗轻万户侯。",
        "dynasty": "宋",
        "collection_info": null
    },
    {
        "title": "景阳钟二首  其一",
        "author": "刘子翚",
        "content": "景阳钟动晓寒清，度柳穿花隠隠声。\n三十六宫梳洗罢，却吹残烛待天明。",
        "dynasty": "宋",
        "collection_info": null
    },
    {
        "title": "景阳钟二首  其二",
        "author": "刘子翚",
        "content": "一刀残月淡觚棱，遥望林梢晓色升。\n寂寞小帘风露冷，玉盆脂水已生冰。",
        "dynasty": "宋",
        "collection_info": null
    },
    {
        "title": "春夜二首  其一",
        "author": "刘子翚",
        "content": "叶叶风鸣幕，梢梢雨打窗。\n烟销寒宝鸭，膏浅侧银缸。",
        "dynasty": "宋",
        "collection_info": null
    },
    {
        "title": "春夜二首  其二",
        "author": "刘子翚",
        "content": "楼迥星河转，宵残鼓角催。\n重门和月锁，寒梦绕花回。",
        "dynasty": "宋",
        "collection_info": null
    },
    {
        "title": "赋双溪阁用蔡君谟诗声字韵",
        "author": "刘子翚",
        "content": "雄观今古快幽情，突兀层楼出市甍。\n二水交流何处尽，孤舟不见乱山横。\n丹炉寂寞仙游远，剑气萧条客恨盈。\n向晚移樽话流落，可堪时听鼓鼙声。",
        "dynasty": "宋",
        "collection_info": null
    },
    {
        "title": "泊舟",
        "author": "刘子翚",
        "content": "莽莽荒茨岸，回回乱石滩。\n雨寒收市早，风急泊舟难。\n㝢县兵犹斗，干坤网正宽。\n慇懃嘱龙剑，莫久卧波澜。",
        "dynasty": "宋",
        "collection_info": null
    },
    {
        "title": "剑潭赠李似表",
        "author": "刘子翚",
        "content": "夜窗把酒对鹅峰，分手悠悠各转蓬。\n舣棹相逢烟浪际，有家皆在乱离中。\n胡儿久占清河地，壮士谁收赤壁功。\n它日着鞭先后耳，飘零不用叹途穷。",
        "dynasty": "宋",
        "collection_info": null
    },
    {
        "title": "舟中寄似表",
        "author": "刘子翚",
        "content": "溪流元自急，积雨更兼旬。\n曲渚方移棹，高城忽背人。\n艰难争避地，去住不由身。\n客食怜诗李，相期一问津。",
        "dynasty": "宋",
        "collection_info": null
    },
    {
        "title": "次韵张守同往华严",
        "author": "刘子翚",
        "content": "浅水荷花开傍桥，晚钟楼殿碧山椒。\n林松绕路行不彻，野鸟避人飞更遥。\n喜有高情共丘壑，应须长啸混渔樵。\n老僧好事能延客，未觉山房苦寂寥。",
        "dynasty": "宋",
        "collection_info": null
    },
    {
        "title": "出郭诗呈张守",
        "author": "刘子翚",
        "content": "出郭篮舆载酒随，林边萧寺趁幽期。\n云依石度遥看久，路绕田分欲去疑。\n落日悲风沧海外，黄化翠竹晚秋时。\n凭诗一写登临胜，为报壶山太守知。",
        "dynasty": "宋",
        "collection_info": null
    },
    {
        "title": "次韵张守壶山诗",
        "author": "刘子翚",
        "content": "松根繫马望巑岏，乘兴攀跻不作难。\n日出渐看林雾散，潮来先觉海风寒。\n遥连钓石多红树，半出僧垣尽绿竿。\n不见双旌来视稼，忆君对酒岂能欢。",
        "dynasty": "宋",
        "collection_info": null
    },
    {
        "title": "次韵方学士万卷楼",
        "author": "刘子翚",
        "content": "渊然推量德为循，酷爱收书定可人。\n刘向讨论称好古，退之学问美藏身。\n箕裘有子能传业，俎豆于今叹不辰。\n我亦平生讥传癖，可怜朱墨费精神。",
        "dynasty": "宋",
        "collection_info": null
    },
    {
        "title": "次韵吴教授题子应山斋",
        "author": "刘子翚",
        "content": "芒鞋竹杖日随身，所向逍遥乐任真。\n强健挂冠非矫俗，荣华得路转迷人。\n爱山兀兀常心醉，与世悠悠只貌亲。\n最晚论交欣得子，一樽犹足慰漂沦。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其一",
        "author": "刘子翚",
        "content": "午枕回清梦，疎林逗远风。\n茶瓯烹叶白，果饤剥方红。\n小垒常稀讼，邻邦近息戎。\n民谣知善政，佽助亦何功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其二",
        "author": "刘子翚",
        "content": "一巵那惜醉，引剑坐生风。\n怒髮冠衝绿，忧颜镜损红。\n莫轻秦黩武，旧耻汉和戎。\n慷慨今贤守，燕然拟勒功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其三",
        "author": "刘子翚",
        "content": "漂流今海角，胡骑忽秋风。\n旧隠怀空翠，征途厌软红。\n时平犹倦仕，力小况从戎。\n欲遣愁城破，须论酒子功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其四",
        "author": "刘子翚",
        "content": "灿烂燕公笔，飘然迈祖风。\n高吟时举白，戏语或题红。\n讶敏文翻水，夸严律比戎。\n诗坛如第将，苏李谢前功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其五",
        "author": "刘子翚",
        "content": "海市从萧索，杯盘乐土风。\n郡楼山向背，村坞树青红。\n玉麈嗤夷甫，牙筹陋阿戎。\n王侯真梦耳，穴蚁更论功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其六",
        "author": "刘子翚",
        "content": "微吟时拥鼻，潇洒晋人风。\n客至添樽绿，官闲省印红。\n易徂嗟岁月，迭盛叹华戎。\n愿草浯溪颂，中兴旦暮功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其七",
        "author": "刘子翚",
        "content": "断虹明晚井，烟霭半随风。\n岸柳霜收绿，庭榴日贷红。\n酒酣肠有海，棋战手兴戎。\n赓唱逢勍敌，方知比兴功。",
        "dynasty": "宋",
        "collection_info": null
    },
    {
        "title": "张守唱和红字韵诗八首  其八",
        "author": "刘子翚",
        "content": "济难资长策，常怀国士风。\n秦强因将白，鲁弱更蒐红。\n叹己怀孤愤，忧时咏小戎。\n儒冠须勿溺，邂逅亦成功。",
        "dynasty": "宋",
        "collection_info": null
    },
    {
        "title": "次韵张守述怀",
        "author": "刘子翚",
        "content": "避地漂流更海隅，一身难料岂知余。\n晚楼独上非吾里，几日西来绝羽书。\n虏未息兵由运数，力难康世昧孤虚。\n郡侯恺悌忧民切，鲁史无因讽失鱼。",
        "dynasty": "宋",
        "collection_info": null
    },
    {
        "title": "同张守谒蔡子强观砚论琴偶书",
        "author": "刘子翚",
        "content": "共造中郎室，明窗玩好奇。\n砚珍镌子石，琴古斲孙枝。\n篆鼎飘香远，茶瓯转味迟。\n自惭尘土累，清话得移时。",
        "dynasty": "宋",
        "collection_info": null
    },
    {
        "title": "次韵林吉甫游天宫",
        "author": "刘子翚",
        "content": "闻说星郎隠翠峰，鹓鸾回首大明宫。\n倦游壮岁抛朝绂，归梦清江忆钓筒。\n贤圣相期黄卷裏，是非都付浊醪中。\n更闻莲社多幽侣，我欲时来问苦空。",
        "dynasty": "宋",
        "collection_info": null
    },
    {
        "title": "莫田",
        "author": "刘子翚",
        "content": "打麦蓬蓬响莫田，儿童拾穟笑争先。\n市头米价新来减，一醉瓷瓯五六钱。",
        "dynasty": "宋",
        "collection_info": null
    },
    {
        "title": "石磨",
        "author": "刘子翚",
        "content": "盘石轮囷隠涧幽，烟笼月照几经秋。\n可怜琢作团团磨，终日随人转不休。",
        "dynasty": "宋",
        "collection_info": null
    },
    {
        "title": "寒涧",
        "author": "刘子翚",
        "content": "林间幽鸟啄枯槎，落尽寒潮一涧沙。\n独木桥西游子宿，酒旗斜日两三家。",
        "dynasty": "宋",
        "collection_info": null
    },
    {
        "title": "秋望",
        "author": "刘子翚",
        "content": "辉辉江日已沉西，隠约余红泛渺瀰。\n却上松冈望秋色，偶逢僧话立多时。",
        "dynasty": "宋",
        "collection_info": null
    },
    {
        "title": "两山",
        "author": "刘子翚",
        "content": "渡南渡北两山遥，隔岸行人手可招。\n日暮海门烟雨黑，一川舟檝趁归潮。",
        "dynasty": "宋",
        "collection_info": null
    },
    {
        "title": "游鯈",
        "author": "刘子翚",
        "content": "禹凿天门浪渺茫，游鯈也解化龙翔。\n风云得路夸头角，岁旱争寻窟穴藏。",
        "dynasty": "宋",
        "collection_info": null
    },
    {
        "title": "和徐从道韵二首  其一",
        "author": "刘子翚",
        "content": "高轩遥肯顾，扫室惯逢迎。\n酒喜频中圣，官惭四至卿。\n忧时论曲突，感物咏长檠。\n古道难开口，微君孰与明。",
        "dynasty": "宋",
        "collection_info": null
    },
    {
        "title": "和徐从道韵二首  其二",
        "author": "刘子翚",
        "content": "拂袖归来日，柴门稚子迎。\n贫甘守藜藿，名不愧公卿。\n宝剑空藏匣，良弨惜解檠。\n中兴谁草诏，君盍在承明。",
        "dynasty": "宋",
        "collection_info": null
    },
    {
        "title": "蔡子强挽章",
        "author": "刘子翚",
        "content": "擢秀词林少也奇，星轺荣耀更分麾。\n世传清德名方盛，生不长年理可疑。\n苏晋逃禅心淡泊，孔融好客酒淋漓。\n眼看玉树埋尘土，零落交游我独悲。",
        "dynasty": "宋",
        "collection_info": null
    },
    {
        "title": "闻笛",
        "author": "刘子翚",
        "content": "倚楼何处笛，飞响彻云霄。\n曲怨吹难尽，风回听忽遥。\n戍兵临绝漠，闺妇起寒宵。\n一弄梅飞雪，华年鬓亦凋。",
        "dynasty": "宋",
        "collection_info": null
    },
    {
        "title": "投壶",
        "author": "刘子翚",
        "content": "暇日宾朋集，投壶雅戏同。\n傍观惊妙手，一失废前功。\n礼盛周垂宪，词夸晋起戎。\n区区论胜负，转眼事还空。",
        "dynasty": "宋",
        "collection_info": null
    },
    {
        "title": "思贤堂怀薛令",
        "author": "刘子翚",
        "content": "创始人何在，空堂草棘侵。\n衝门狐窜急，穴柱蠹藏深。\n羽化王乔舄，尘昏子贱琴。\n独嗟民困甚，谁继昔贤心。",
        "dynasty": "宋",
        "collection_info": null
    },
    {
        "title": "烧",
        "author": "刘子翚",
        "content": "惹草荧荧熖，随风烈烈声。\n欲临横涧断，忽上晚风明。\n踸踔无潜迹，蒙茸有怒生。\n尚余飞烬暖，培耔及春耕。",
        "dynasty": "宋",
        "collection_info": null
    },
    {
        "title": "潮",
        "author": "刘子翚",
        "content": "江晚潮风应，萧萧百里秋。\n寒声初战峡，怒力暗移洲。\n卷岸舟航尽，涵空日月浮。\n吴儿轻逐利，亡命雪山头。",
        "dynasty": "宋",
        "collection_info": null
    },
    {
        "title": "洛阳桥",
        "author": "刘子翚",
        "content": "跨海飞梁迭石成，晓风十里度瑶琼。\n雄如建业虎城峙，势若常山蛇陈横。\n脚底波涛时汹涌，望中烟屿晚分明。\n往来利涉歌遗爱，谁復题桥继长卿。",
        "dynasty": "宋",
        "collection_info": null
    },
    {
        "title": "途中",
        "author": "刘子翚",
        "content": "小市犹依海，横桥欲跨汀。\n雨余榕径冷，春晚苎田青。\n薄宦低豪气，浮生惜壮龄。\n急流归亦好，忧患饱曾经。",
        "dynasty": "宋",
        "collection_info": null
    },
    {
        "title": "次张守韵四首  其一",
        "author": "刘子翚",
        "content": "久分闽郡竹，屡赐汉庭金。\n才刃硎新发，恩波海并深。\n寇销乘间祸，民有不欺心。\n祇恐锋车起，云霄路莫寻。",
        "dynasty": "宋",
        "collection_info": null
    },
    {
        "title": "次张守韵四首  其二",
        "author": "刘子翚",
        "content": "促席山堂夜，寒灯吐碎金。\n酒分邻瓮美，栗爆地炉深。\n疏懒难堪事，纷华易坏心。\n自怜贪寸禄，双鬓老侵寻。",
        "dynasty": "宋",
        "collection_info": null
    },
    {
        "title": "次张守韵四首  其三",
        "author": "刘子翚",
        "content": "瓦白霜封缟，波清月漾金。\n柝沈秋垒静，人语夜堂深。\n故国归何日，寒衾事满心。\n庭松怜手植，擢干已弥寻。",
        "dynasty": "宋",
        "collection_info": null
    },
    {
        "title": "次张守韵四首  其四",
        "author": "刘子翚",
        "content": "泣怀三献玉，廉拒四知金。\n势利焚和猛，诗书汲古深。\n贵无长得意，闲有自由心。\n岣嵝丹砂在，盟寒傥可寻。",
        "dynasty": "宋",
        "collection_info": null
    },
    {
        "title": "同李汉老登高斋",
        "author": "刘子翚",
        "content": "飞梯百级转层峦，政喜登临着眼宽。\n海上波涛连阆苑，日边尘土暗长安。\n乱来世事终无定，春尽羁愁岂一端。\n頼有谪仙能喜客，时陪杖屦得雄观。",
        "dynasty": "宋",
        "collection_info": null
    },
    {
        "title": "过丹峰庵",
        "author": "刘子翚",
        "content": "杖策到丹峰，开轩对绿丛。\n禅心清似水，客鬓乱如蓬。\n鼓角谯门日，鶑花上巳风。\n逢人相借问，何地隠庞翁。",
        "dynasty": "宋",
        "collection_info": null
    },
    {
        "title": "悼李奉",
        "author": "刘子翚",
        "content": "选拔由亲卫，时危远出征。\n气骁尝忽敌，身殁始知名。\n故妾辞空帐，残兵隶别营。\n伤心豺虎窟，冒险尔何轻。",
        "dynasty": "宋",
        "collection_info": null
    },
    {
        "title": "闻韩侯至",
        "author": "刘子翚",
        "content": "今代淮阴将，宣威瘴海东。\n夜营兵气黑，寒碛战声雄。\n有寇常亲讨，无官可赏功。\n屹然沈鸷貌，识汝未侯中。",
        "dynasty": "宋",
        "collection_info": null
    },
    {
        "title": "次韵张守梅诗",
        "author": "刘子翚",
        "content": "破雪梅初动，南枝更北枝。\n傍墙应折尽，背日较开迟。\n晓角惊残梦，春愁占两眉。\n狂风将落蕊，故入画楼吹。",
        "dynasty": "宋",
        "collection_info": null
    },
    {
        "title": "次韵陈成季郡会",
        "author": "刘子翚",
        "content": "疾雨狂风恨若何，芳晨坐觉等闲过。\n惜花意欲春长在，对酒年来饮不多。\n雅会欣闻珠履集，新词好付雪儿歌。\n风流阁老推前辈，喜客温颜似醉酡。",
        "dynasty": "宋",
        "collection_info": null
    },
    {
        "title": "古松",
        "author": "刘子翚",
        "content": "手植知何代，枞枞万盖齐。\n韵清琴易写，干直鸟难栖。\n惨淡连云坞，鬅鬙荫石溪。\n刳明虽小用，曾照路人迷。",
        "dynasty": "宋",
        "collection_info": null
    },
    {
        "title": "出郊",
        "author": "刘子翚",
        "content": "路转囊山北，扶舆忆旧过。\n干坤征战久，游宦别离多。\n瘴树余红叶，春江又绿波。\n平生豪横气，未老半消磨。",
        "dynasty": "宋",
        "collection_info": null
    },
    {
        "title": "偶书",
        "author": "刘子翚",
        "content": "风急胡尘暗九州，岸巾长啸一登楼。\n故园却忆桐孙在，薄宦端为荔子留。\n湖海以南兵尚斗，犬戎不死祸难休。\n似闻推毂皆飞将，盍有清谈谢傅流。",
        "dynasty": "宋",
        "collection_info": null
    },
    {
        "title": "送惠州史君范智闻",
        "author": "刘子翚",
        "content": "喜听清谈满座倾，不堪行色动双旌。\n长亭把酒分携易，暮角催人太瘦生。\n地远守臣知妙选，时危壮士耻南征。\n罗浮说与潮阳近，盍拟离骚弔二英。",
        "dynasty": "宋",
        "collection_info": null
    },
    {
        "title": "柳",
        "author": "刘子翚",
        "content": "体为常轻定復飘，间梅遮杏得春饶。\n别离处处添愁色，风雨年年换旧条。\n拂瓦半枯陶令宅，沿溪不断灞陵桥。\n凄凉又见千门绿，野老当时恨未销。",
        "dynasty": "宋",
        "collection_info": null
    },
    {
        "title": "鹿鸣燕诗送诸进士",
        "author": "刘子翚",
        "content": "讲艺欣闻暂息兵，槐花秋晚诏羣英。\n胡尘不隔蟾宫路，镜水初题雁塔名。\n礼盛邦侯开宴豆，道隆乡老萃簪缨。\n更期妙手皆穿的，荐士吴僚亦与荣。",
        "dynasty": "宋",
        "collection_info": null
    },
    {
        "title": "至日",
        "author": "刘子翚",
        "content": "客中双鬓老尘埃，海角仍逢至日来。\n近腊风光初染荔，新阳气力仅浮灰。\n豆糜厌胜怜荆俗，云物书祥忆鲁台。\n搔首故园心欲断，少陵頼有掌中杯。",
        "dynasty": "宋",
        "collection_info": null
    },
    {
        "title": "曲倚",
        "author": "刘子翚",
        "content": "器成因揉木，偃月势相侔。\n适用形虽巧，论材性本柔。\n倦凭观秘箓，趺坐接禅流。\n莫效愚溪戮，时多曲似鈎。",
        "dynasty": "宋",
        "collection_info": null
    },
    {
        "title": "宵长",
        "author": "刘子翚",
        "content": "宵长慵早寐，念念客愁新。\n灯影明高屋，蛩声动四邻。\n满怀平日事，双鬓倦游身。\n避地从漂转，西风羽檄频。",
        "dynasty": "宋",
        "collection_info": null
    },
    {
        "title": "试弓",
        "author": "刘子翚",
        "content": "结束拟从戎，秋堂试宝弓。\n角寒开拒手，弦劲响流空。\n巧习穿杨技，神夸饮羽功。\n挽强吾有待，狐兔莫争雄。",
        "dynasty": "宋",
        "collection_info": null
    },
    {
        "title": "次韵张守梅诗",
        "author": "刘子翚",
        "content": "草棘萧萧野岸隈，暗香消息已传梅。\n雪欺篱落遥难认，暖入枝条併欲开。\n愁向天涯今度见，老随春色暗中来。\n似闻诗社多何逊，盍试招邀共一杯。",
        "dynasty": "宋",
        "collection_info": null
    },
    {
        "title": "次韵张守立春",
        "author": "刘子翚",
        "content": "把酒酬佳节，遨头乐未央。\n池冰犹涩舫，岸柳已笼墙。\n晓院帘帏卷，春盘餠饵香。\n慇懃分彩胜，为掩鬓边霜。",
        "dynasty": "宋",
        "collection_info": null
    },
    {
        "title": "九日登北山",
        "author": "刘子翚",
        "content": "戏马英雄安在哉，閒因九日上崔嵬。\n步穷岩壑身忘倦，望尽干坤意始开。\n已向晚风伴落帽，可无新菊共浮杯。\n佳时及早须行乐，老境侵人咄咄来。",
        "dynasty": "宋",
        "collection_info": null
    },
    {
        "title": "荔子",
        "author": "刘子翚",
        "content": "挺秀穷荒叹未遭，昔贤吟赏着风骚。\n纵班卢橘材非偶，不近长安价愈高。\n烟雨万株遥若画，尘埃一骑笑徒劳。\n琱盘此日无遗选，品格妍媸敢自逃。",
        "dynasty": "宋",
        "collection_info": null
    },
    {
        "title": "龙眼",
        "author": "刘子翚",
        "content": "幽株旁挺绿婆娑，啄咂虽微奈美何。\n香剖蜜脾知韵胜，价轻鱼目为生多。\n左思赋咏名初出，玉局揄扬论岂颇。\n地极海南秋更暑，登盘犹足洗沈痾。",
        "dynasty": "宋",
        "collection_info": null
    },
    {
        "title": "次韵张守酴醿二首  其一",
        "author": "刘子翚",
        "content": "荣华休羡黑头公，且对芳辰赏丽丛。\n十万青条寒挂雨，三千粉面笑临风。\n莫将拟雪才情赋，盍与观梅兴味同。\n只恐春归有遗恨，典刑犹在浊醪中。",
        "dynasty": "宋",
        "collection_info": null
    },
    {
        "title": "次韵张守酴醿二首  其二",
        "author": "刘子翚",
        "content": "退食黄堂喜自公，不妨幽兴嘱芳丛。\n双旌不出閒春昼，大笔微吟缀祖风。\n老矣交朋今日少，飘然游宦异乡同。\n杖藜约我过南浦，贤圣时时为一中。",
        "dynasty": "宋",
        "collection_info": null
    },
    {
        "title": "荔子",
        "author": "刘子翚",
        "content": "炎蒸午枕梦沧浪，落落星苞喜乍尝。\n笔下丹青千品色，钗头风露一枝香。\n鷄冠借谕何轻许，马乳争名固不量。\n直待当时妃子笑，骊山千古事凄凉。",
        "dynasty": "宋",
        "collection_info": null
    },
    {
        "title": "次施子韵",
        "author": "刘子翚",
        "content": "之子才非碌碌流，一官将母海滨游。\n妙龄意气看长剑，久客风霜叹敝裘。\n完璧有怀空慕蔺，着鞭它日定先刘。\n岫窗故隠今何在，草棘连云淮楚秋。",
        "dynasty": "宋",
        "collection_info": null
    },
    {
        "title": "次韵张守秋怀四首  其一",
        "author": "刘子翚",
        "content": "杖藜乘兴出，佳处每关情。\n白石溪流浅，黄花篱落清。\n林烟经雨薄，野日傍山明。\n頼有杯中物，愁怀得暂平。",
        "dynasty": "宋",
        "collection_info": null
    },
    {
        "title": "次韵张守秋怀四首  其二",
        "author": "刘子翚",
        "content": "徙倚山堂晚，悲秋万古情。\n雨蔬犹擢秀，风沼自扬清。\n野迥归牛小，沙寒白鸟明。\n凄凄枫柳树，汝意亦难平。",
        "dynasty": "宋",
        "collection_info": null
    },
    {
        "title": "次韵张守秋怀四首  其三",
        "author": "刘子翚",
        "content": "失计萦尘网，栖栖厌不情。\n兴随鳬舄远，官比绮曹清。\n大案韦编古，深房纸瓦明。\n圣贤聊晤对，事业只平平。",
        "dynasty": "宋",
        "collection_info": null
    },
    {
        "title": "次韵张守秋怀四首  其四",
        "author": "刘子翚",
        "content": "岁事何仓卒，微吟寄客情。\n野耕方刈熟，邻酿已沽清。\n归雁年年急，寒烽处处明。\n予衰倦流转，梦想玉阶平。",
        "dynasty": "宋",
        "collection_info": null
    },
    {
        "title": "次韵蔡学士岩桂",
        "author": "刘子翚",
        "content": "才应摛藻大明宫，戏咏岩花属意工。\n酷爱清香凌鼻观，更欣佳句愈头风。\n移来已觉池台胜，赏处何当杖屦同。\n不解小山招隠意，岩幽归梦绕青丛。",
        "dynasty": "宋",
        "collection_info": null
    },
    {
        "title": "得冲佑命",
        "author": "刘子翚",
        "content": "几年归梦水云间，猿鹤重寻已厚颜。\n惭愧君恩犹窃禄，官衔新带武夷山。",
        "dynasty": "宋",
        "collection_info": null
    },
    {
        "title": "与温其对榻",
        "author": "刘子翚",
        "content": "细雨南窗夜，青灯对榻眠。\n升沈嗟薄宦，聚散忽流年。\n失路谁推毂，他时看着鞭。\n竹林须款集，君亦暂留连。",
        "dynasty": "宋",
        "collection_info": null
    },
    {
        "title": "和士特栽果十首 桃",
        "author": "刘子翚",
        "content": "手种桃花满北山，花红艷艷照春湾。\n不知何代儿孙老，却见渔舟乍往还。",
        "dynasty": "宋",
        "collection_info": null
    },
    {
        "title": "和士特栽果十首 李",
        "author": "刘子翚",
        "content": "仙枝移傍小岩幽，答沓名推第一流。\n曾向清波沈寒碧，甘瓜五色但轻浮。",
        "dynasty": "宋",
        "collection_info": null
    },
    {
        "title": "和士特栽果十首 梅",
        "author": "刘子翚",
        "content": "园林渐见绿阴浓，漠漠轻烟细雨中。\n底事望梅能止渴，惟应万想先来空。",
        "dynasty": "宋",
        "collection_info": null
    },
    {
        "title": "和士特栽果十首 橘",
        "author": "刘子翚",
        "content": "南北由来地气偏，凌寒松柏但苍然。\n逾淮种橘今为枳，岂比中人性易迁。",
        "dynasty": "宋",
        "collection_info": null
    },
    {
        "title": "和士特栽果十首 樱桃",
        "author": "刘子翚",
        "content": "一树含桃火烁空，而今春献隔离宫。\n只应壮士忧时泪，洒向枝头点点红。",
        "dynasty": "宋",
        "collection_info": null
    },
    {
        "title": "和士特栽果十首 石榴",
        "author": "刘子翚",
        "content": "庭榴结实垫芳丛，一夜飞霜染茜容。\n万子同胞无异质，金房玉隔谩重重。",
        "dynasty": "宋",
        "collection_info": null
    },
    {
        "title": "和士特栽果十首 枨",
        "author": "刘子翚",
        "content": "枨橘甘酸各效能，南苞锡贡不同升。\n果中亦抱遗才叹，有客攀条气拂膺。",
        "dynasty": "宋",
        "collection_info": null
    },
    {
        "title": "和士特栽果十首 枇杷",
        "author": "刘子翚",
        "content": "万斛金凡缀树稠，遗根汉苑识风流。\n也知不作清时瑞，朽腐那关故主忧。",
        "dynasty": "宋",
        "collection_info": null
    },
    {
        "title": "和士特栽果十首 来禽",
        "author": "刘子翚",
        "content": "粲粲来禽味独香，孤根谁徙向天涯。\n好寻青李相遮映，风味应同逸少家。",
        "dynasty": "宋",
        "collection_info": null
    },
    {
        "title": "和士特栽果十首 椑柿",
        "author": "刘子翚",
        "content": "秋林黄叶晚霜严，熟蔕甘香味独兼。\n火伞頳虬浪褒拂，风标那似邑中黔。",
        "dynasty": "宋",
        "collection_info": null
    },
    {
        "title": "与原仲至交溪桥",
        "author": "刘子翚",
        "content": "倦憩春桥午，回环翠碧重。\n乱溪流背海，新柳色欺松。\n厌市常思野，为官不及农。\n喜逢湖上客，谈话得从容。",
        "dynasty": "宋",
        "collection_info": null
    },
    {
        "title": "山源",
        "author": "刘子翚",
        "content": "汩汩山源水，分流去若驰。\n有声知尚浅，得势转徂卑。\n苇棘连荒浦，鱼虾聚小泜。\n起予湖海兴，惆怅念前期。",
        "dynasty": "宋",
        "collection_info": null
    },
    {
        "title": "春望",
        "author": "刘子翚",
        "content": "杳杳尽寒色，乘高望更迷。\n晓晴山气上，春涨野桥低。\n幽鸟啼无伴，閒花发欲齐。\n几多沈寂景，醉笔为提撕。",
        "dynasty": "宋",
        "collection_info": null
    },
    {
        "title": "书斋十咏 笔架",
        "author": "刘子翚",
        "content": "刻画峰峦势，尸功翰墨余。\n锁窗閒昼永，高卧数中书。",
        "dynasty": "宋",
        "collection_info": null
    },
    {
        "title": "书斋十咏 剪刀",
        "author": "刘子翚",
        "content": "错落双刀合，晶荧百炼光。\n剪裁皆在手，终不露锋铓。",
        "dynasty": "宋",
        "collection_info": null
    },
    {
        "title": "书斋十咏 唤铁",
        "author": "刘子翚",
        "content": "号令行惟信，人谁不我承。\n举烽诸国叛，敲铁小童譍。",
        "dynasty": "宋",
        "collection_info": null
    },
    {
        "title": "书斋十咏 纸拂",
        "author": "刘子翚",
        "content": "拂儿虽草创，日用最相亲。\n莫遣维摩室，潜生庾亮尘。",
        "dynasty": "宋",
        "collection_info": null
    },
    {
        "title": "书斋十咏 图书",
        "author": "刘子翚",
        "content": "惭非苏子佩，聊置简书间。\n尺牍予慵理，何劳汝汗颜。",
        "dynasty": "宋",
        "collection_info": null
    },
    {
        "title": "书斋十咏 压纸狮子",
        "author": "刘子翚",
        "content": "镇浮须假重，刻石作狻猊。\n偶以形模好，儿童竞见知。",
        "dynasty": "宋",
        "collection_info": null
    },
    {
        "title": "书斋十咏 界方",
        "author": "刘子翚",
        "content": "抄书防纵逸，界墨作遮阑。\n妙用谁能识，心端笔自端。",
        "dynasty": "宋",
        "collection_info": null
    },
    {
        "title": "书斋十咏 砚瓶",
        "author": "刘子翚",
        "content": "小瓶防砚渴，埏埴自良工。\n怀抱清谁见，聊凭一滴通。",
        "dynasty": "宋",
        "collection_info": null
    },
    {
        "title": "书斋十咏 灯檠",
        "author": "刘子翚",
        "content": "代木收奇干，安灯创小檠。\n勿夸能自照，得助益高明。",
        "dynasty": "宋",
        "collection_info": null
    },
    {
        "title": "书斋十咏 榰案木",
        "author": "刘子翚",
        "content": "匠余留片木，榰案定欹倾。\n不是乖绳墨，人间地少平。",
        "dynasty": "宋",
        "collection_info": null
    },
    {
        "title": "有酒",
        "author": "刘子翚",
        "content": "谁家好事许相过，有酒何妨醉面酡。\n兄弟偶同词馆逸，林泉偏傍故园多。\n晨钟屡趁伊蒲饭，晚艇时听欵乃歌。\n莫遣是非来到耳，只应憨睡奈閒何。",
        "dynasty": "宋",
        "collection_info": null
    },
    {
        "title": "过东阳",
        "author": "刘子翚",
        "content": "小箔鸣机几万家，时清犹想旧繁华。\n楼台夜映双溪月，箫鼓春迷后坂花。\n回首十年真梦寐，停骖四顾但风沙。\n却过萧寺无人语，独对枯林数暝鸦。",
        "dynasty": "宋",
        "collection_info": null
    },
    {
        "title": "题盖竹庙",
        "author": "刘子翚",
        "content": "双猿啸月寒岩幽，陈侯故家官渡头。\n阴阴老木旆旌暗，渺渺惊滩云雾流。\n九旅已荷本朝渥，三雁更忻同日侯。\n我来瞻拜想遗直，叹息此道今悠悠。",
        "dynasty": "宋",
        "collection_info": null
    },
    {
        "title": "游北岩",
        "author": "刘子翚",
        "content": "溅溅小水暗通池，熠熠高花乱出篱。\n知有精庐潜寂寞，更忻蜡屐共襟期。\n茗芽未辨三汤试，麦餠先尝十字炊。\n几许幽奇待知己，品题政在一篇诗。",
        "dynasty": "宋",
        "collection_info": null
    },
    {
        "title": "访原仲",
        "author": "刘子翚",
        "content": "布衣自昔有遗才，白首穷经隠涧隈。\n门掩青山朝暮色，客来浊酒两三杯。\n鸿冥岂復惊尘网，鹗荐虚闻达帝台。\n我亦放情依一壑，云间杖屦喜相陪。",
        "dynasty": "宋",
        "collection_info": null
    },
    {
        "title": "北风",
        "author": "刘子翚",
        "content": "雁起平沙晚角哀，北风回首恨难裁。\n淮山已隔胡尘断，汴水犹穿故苑来。\n紫色蛙声真倔强，翠华龙衮暂徘徊。\n庙堂此日无遗策，可是忧时独草莱。",
        "dynasty": "宋",
        "collection_info": null
    },
    {
        "title": "同原仲茂元致和入开善",
        "author": "刘子翚",
        "content": "寒声萧萧霜叶秋，石路硗确穿林幽。\n云横远岫若平断，风约小溪如倒流。\n偶经名蓝亦终日，喜有胜士同兹游。\n移床果茗咄嗟办，曳杖欲归仍更留。",
        "dynasty": "宋",
        "collection_info": null
    },
    {
        "title": "原仲温其彦藻彦符致明集敝庐",
        "author": "刘子翚",
        "content": "清樽劝客且留连，乱后相从亦偶然。\n三径生涯乡社裏，一秋心事菊花前。\n向来忧喜皆陈迹，老去光阴逐断弦。\n怀抱故人今有几，只因情话可忘年。",
        "dynasty": "宋",
        "collection_info": null
    },
    {
        "title": "过天竺寺",
        "author": "刘子翚",
        "content": "一径联镳去，身疑在画图。\n林阴穿欲尽，山霭近还无。\n下榻聊盘礴，裁诗屡嗫嚅。\n道人留客意，片月出云孤。",
        "dynasty": "宋",
        "collection_info": null
    },
    {
        "title": "山馆偶题",
        "author": "刘子翚",
        "content": "水绕山堂竹映桥，偶来尘意已潜消。\n最怜晓日浮波影，满壁煌煌玉电摇。",
        "dynasty": "宋",
        "collection_info": null
    },
    {
        "title": "悠然堂和致明绝句",
        "author": "刘子翚",
        "content": "清霜一夜倒蒹葭，放出湖光彻远沙。\n漠漠浮烟收欲尽，晚风轻浪蹴银花。",
        "dynasty": "宋",
        "collection_info": null
    },
    {
        "title": "杂题四首  其一",
        "author": "刘子翚",
        "content": "积雨生秋意，浮阴放晚晴。\n钟声寒野迥，桥影小溪清。",
        "dynasty": "宋",
        "collection_info": null
    },
    {
        "title": "杂题四首  其二",
        "author": "刘子翚",
        "content": "残霞销暝色，新月长圆辉。\n黄落树滋本，夜眠人息机。",
        "dynasty": "宋",
        "collection_info": null
    },
    {
        "title": "杂题四首  其三",
        "author": "刘子翚",
        "content": "檐溜停清泻，林声息怒号。\n水浮秋色远，山带夕阳高。",
        "dynasty": "宋",
        "collection_info": null
    },
    {
        "title": "杂题四首  其四",
        "author": "刘子翚",
        "content": "宿雁犹惊渚，昏鸦已着林。\n野平云散乱，江动月浮沈。",
        "dynasty": "宋",
        "collection_info": null
    },
    {
        "title": "道中",
        "author": "刘子翚",
        "content": "微风收宿霭，细路绕平皋。\n石乱春溪急，山寒晓月高。\n鸟声时出树，花气欲侵袍。\n行役兼清赏，驱驰未觉劳。",
        "dynasty": "宋",
        "collection_info": null
    },
    {
        "title": "次彭资深韵",
        "author": "刘子翚",
        "content": "林下相从多胜友，谁如吾子妙才华。\n曳裾所至成师席，射策由来有世家。\n意气胸中千里骏，文词笔下九光霞。\n邮亭一见倾怀抱，投分金兰不足夸。",
        "dynasty": "宋",
        "collection_info": null
    },
    {
        "title": "奉酬少稷道旧之什",
        "author": "刘子翚",
        "content": "少日胸怀辄自奇，与君谈笑叩天扉。\n南宫试艺联裾出，上苑寻芳结骑归。\n乱后交游今孰在，向来心事已多违。\n双鱼忽得平安信，回首家乡梦欲飞。",
        "dynasty": "宋",
        "collection_info": null
    },
    {
        "title": "宿云际偶题",
        "author": "刘子翚",
        "content": "谷雨都无十日间，落红栖草已斑斑。\n晓烟未放屋头树，春涨欲浮天际山。\n翠盖萦风沉远坂，渔舟惊浪落前湾。\n钟声认得林边寺，岁岁篮舆独往还。",
        "dynasty": "宋",
        "collection_info": null
    },
    {
        "title": "赠詹朝倚",
        "author": "刘子翚",
        "content": "之子词锋孰敢争，它时云路定飞腾。\n客怀未免悲弹铗，文社遥知喜得朋。\n旧隠生涯三径菊，夜窗弦诵十年灯。\n长篇寄我情何厚，欲和阳春愧未曾。",
        "dynasty": "宋",
        "collection_info": null
    },
    {
        "title": "雪",
        "author": "刘子翚",
        "content": "晚天冥漠霰初飞，皓皓山颜復水湄。\n莫遣瑶林生染污，却忧云路隠巇危。\n寒侵夜褐樽前觉，春入晴檐枕上知。\n忆得梁园探花早，十年泪眼看旌旗。",
        "dynasty": "宋",
        "collection_info": null
    },
    {
        "title": "隆佑太后挽歌辞三首  其一",
        "author": "刘子翚",
        "content": "三朝钦母训，四海被仁风。\n仓卒垂帘政，艰难取日功。\n仙游暌懿范，孝慕惨皇衷。\n寝隧休华饰，灵輀必返嵩。",
        "dynasty": "宋",
        "collection_info": null
    },
    {
        "title": "隆佑太后挽歌辞三首  其二",
        "author": "刘子翚",
        "content": "谥易徽名正，恩加戚属优。\n素心潜道妙，盛化秉坤柔。\n握玺终存汉，为梁实配周。\n愿书班马纪，万古播芳猷。",
        "dynasty": "宋",
        "collection_info": null
    },
    {
        "title": "隆佑太后挽歌辞三首  其三",
        "author": "刘子翚",
        "content": "俭约身为率，忧勤寿岂延。\n钟残长乐夜，日断泰陵烟。\n归驭应奔月，余勋頼补天。\n伤心南渡日，一棹灨江船。",
        "dynasty": "宋",
        "collection_info": null
    },
    {
        "title": "徐大着挽诗二首  其一",
        "author": "刘子翚",
        "content": "韦经传素业，汉策射巍科。\n史擅三长誉，书雠九写讹。\n甑尘终寂寞，云路久蹉跎。\n迅景崦嵫迫，知君恨独多。",
        "dynasty": "宋",
        "collection_info": null
    },
    {
        "title": "徐大着挽诗二首  其二",
        "author": "刘子翚",
        "content": "方同倾盖乐，遽起绝弦悲。\n道向清朝屈，心惟静者知。\n阻修绵酒奠，谁序锦囊诗。\n宣室空思贾，凄凉又一时。",
        "dynasty": "宋",
        "collection_info": null
    },
    {
        "title": "次韵刘宪诗二首  其一",
        "author": "刘子翚",
        "content": "吾宗三凤久心降，一见端如渴饮江。\n好客襟怀直绝倒，封侯骨相自耆庞。\n知名夙昔惭惊座，袖手雍容笑斲窗。\n岂谓诗盟容我辈，哑钟无韵若为撞。",
        "dynasty": "宋",
        "collection_info": null
    },
    {
        "title": "次韵刘宪诗二首  其二",
        "author": "刘子翚",
        "content": "已筑高城受虏降，盟言端的有如江。\n翠华回跸清驰道，绣指观风绝犬庞。\n凯奏花卿初卷甲，诗成草圣屡题窗。\n还朝有策裨聪听，纳谏那忧以杖撞。",
        "dynasty": "宋",
        "collection_info": null
    },
    {
        "title": "次韵温其雪",
        "author": "刘子翚",
        "content": "侵凌腊尾近春前，冻色冥冥不见天。\n一洗氛埃终自洁，暗催花柳为谁妍。\n单衣窭巷无朝爨，垂箔高门有醉眠。\n闻道江头消息好，玉旌瑶帜满楼船。",
        "dynasty": "宋",
        "collection_info": null
    },
    {
        "title": "次韵原仲幽居",
        "author": "刘子翚",
        "content": "贵贱营营各有求，柴门昼掩静幽幽。\n读书无效空千卷，学稼虽勤少一丘。\n感慨旧余王粲赋，栖迟今倦长卿游。\n幔亭莫失春风约，我亦身如不繫舟。",
        "dynasty": "宋",
        "collection_info": null
    },
    {
        "title": "次韵原仲竹",
        "author": "刘子翚",
        "content": "夕烟浮野圃，春竹过邻墙。\n石涧深深影，风轩远远凉。\n禅心敲有韵，翠袖倚生香。\n不有冰霜劲，蒿莱到汝长。",
        "dynasty": "宋",
        "collection_info": null
    },
    {
        "title": "书事",
        "author": "刘子翚",
        "content": "三年玉帛走稽山，万骑凌江稍北还。\n绝塞风烟连魏阙，千官戎服立朝班。\n皇图凤历讴歌裏，紫色蛙声倔强间。\n露布更传原上捷，王师早晚下潼关。",
        "dynasty": "宋",
        "collection_info": null
    },
    {
        "title": "客路",
        "author": "刘子翚",
        "content": "客路经春雨，淹留未得归。\n径泥黄染屦，林雾白侵衣。\n直气何由吐，愁心只欲飞。\n东风如解事，吹梦落渔矶。",
        "dynasty": "宋",
        "collection_info": null
    },
    {
        "title": "哭吕倅",
        "author": "刘子翚",
        "content": "瞑目荒山裏，携家万里来。\n旅茔犹借地，儿哭不胜哀。\n裂甑妖难测，藏舟事可猜。\n大贤应有后，天道信悠哉。",
        "dynasty": "宋",
        "collection_info": null
    },
    {
        "title": "赠詹道人",
        "author": "刘子翚",
        "content": "道人山北住，乡曲旧知名。\n语妙初疑简，神藏久益清。\n夜衾寒楮白，归舄两鳬轻。\n心静皆仙境，何劳款玉京。",
        "dynasty": "宋",
        "collection_info": null
    },
    {
        "title": "燕子",
        "author": "刘子翚",
        "content": "燕子何光彩，飞飞引众雏。\n营巢终老草，解语只含胡。\n贺厦恩非浅，焚宫祸亦殊。\n寥寥鸿鹄志，嗟汝岂能俱。",
        "dynasty": "宋",
        "collection_info": null
    },
    {
        "title": "秋意",
        "author": "刘子翚",
        "content": "又见庭梧一叶飞，物华心事两差池。\n百年未半老相逼，四序平分秋独悲。\n过岸山川云漠漠，残灯院落雨丝丝。\n客怀料理须杯酒，哭向穷途定自痴。",
        "dynasty": "宋",
        "collection_info": null
    },
    {
        "title": "屏迹",
        "author": "刘子翚",
        "content": "屏迹山樊避世喧，晚风落日静柴门。\n寒泉绕竹通幽圃，小径穿田入别村。\n散策微吟霜叶脱，鈎帘宴坐碧云翻。\n閒中兴味知何晚，绝口名途不更言。",
        "dynasty": "宋",
        "collection_info": null
    },
    {
        "title": "哭士特二首  其一",
        "author": "刘子翚",
        "content": "自古才难得，斯人又早亡。\n青蝇频去国，白首叹为郎。\n不覩遗书奏，徒怀挂剑伤。\n楚魂招不得，南斗夜无光。",
        "dynasty": "宋",
        "collection_info": null
    },
    {
        "title": "哭士特二首  其二",
        "author": "刘子翚",
        "content": "世绪风流远，乡评誉望清。\n苦心几传癖，老笔擅诗名。\n已讶祥占鵩，终怜梦泣琼。\n五峯云外碧，一恸见交情。",
        "dynasty": "宋",
        "collection_info": null
    },
    {
        "title": "读士特诗集",
        "author": "刘子翚",
        "content": "谁将家集到书帷，故喜风骚擅一时。\n快读祇愁雌霓误，流传不但落枫奇。\n唱酬滥许联东野，叙引仍欣得牧之。\n生死穷途天不恤，虚名安用日星垂。",
        "dynasty": "宋",
        "collection_info": null
    },
    {
        "title": "燕子",
        "author": "刘子翚",
        "content": "燕子营巢得所依，衔泥辛苦傍人飞。\n秋风一夜惊桐叶，不恋雕梁万里归。",
        "dynasty": "宋",
        "collection_info": null
    },
    {
        "title": "下滩",
        "author": "刘子翚",
        "content": "乱石槎牙泻怒涛，满船性命等鸿毛。\n莫夸好手翻成误，寄语舟人稳着篙。",
        "dynasty": "宋",
        "collection_info": null
    },
    {
        "title": "致明惠莲栽",
        "author": "刘子翚",
        "content": "玉井初浮翠出，禅风渐扇红开。\n长梯顾我安得，浄社如君盍来。",
        "dynasty": "宋",
        "collection_info": null
    },
    {
        "title": "绝句五首  其一",
        "author": "刘子翚",
        "content": "目送孤鸿独倚楼，晚风吹泪更横流。\n蕉花落处蛮烟碧，六十三程是白州。",
        "dynasty": "宋",
        "collection_info": null
    },
    {
        "title": "绝句五首  其二",
        "author": "刘子翚",
        "content": "双鱼来自瘴江滨，一读家书一怆神。\n见说炎荒风土恶，可无神物护忠臣。",
        "dynasty": "宋",
        "collection_info": null
    },
    {
        "title": "绝句五首  其三",
        "author": "刘子翚",
        "content": "干戈扰扰恨何穷，南北东西任转蓬。\n世事不堪长龃龉，胸中頼有气如虹。",
        "dynasty": "宋",
        "collection_info": null
    },
    {
        "title": "绝句五首  其四",
        "author": "刘子翚",
        "content": "喜闻归骑已扬镳，载酒相迎不惮遥。\n我是武夷东道主，便同蜡屐上岧峣。",
        "dynasty": "宋",
        "collection_info": null
    },
    {
        "title": "绝句五首  其五",
        "author": "刘子翚",
        "content": "竹绕茅檐水绕阶，东风渐欲放春回。\n丁宁红紫休争发，待取山南刺史来。",
        "dynasty": "宋",
        "collection_info": null
    },
    {
        "title": "寄蜀二首  其一",
        "author": "刘子翚",
        "content": "盗隔枝江远，人来蜀道稀。\n乱离非復昔，富贵不如归。\n戎马心何壮，家山愿莫违。\n阿圆从小慧，解叹白云飞。",
        "dynasty": "宋",
        "collection_info": null
    },
    {
        "title": "寄蜀二首  其二",
        "author": "刘子翚",
        "content": "有客传归信，愁怀得暂宽。\n儿童占鹊喜，邻里借书看。\n离蜀秋方半，浮湘岁欲阑。\n柴门频洒扫，梦想见征鞍。",
        "dynasty": "宋",
        "collection_info": null
    },
    {
        "title": "野墅",
        "author": "刘子翚",
        "content": "野墅惊秋晚，残年匆匆过。\n海潮通井浅，林日到窗多。\n酒尽邻翁饷，诗成稚子哦。\n人生行乐耳，轩冕奈余何。",
        "dynasty": "宋",
        "collection_info": null
    },
    {
        "title": "秋宵",
        "author": "刘子翚",
        "content": "秋宵如许永，兀坐思悠哉。\n手误挑灯灭，情长鼓瑟哀。\n清号生窍穴，皓色转崔嵬。\n醉觉雄心在，流光且莫催。",
        "dynasty": "宋",
        "collection_info": null
    },
    {
        "title": "春圃六言三首  其一",
        "author": "刘子翚",
        "content": "候骑不侵南海，好山多近吾庐。\n醒歌醉眠任我，朝奏暮召从渠。",
        "dynasty": "宋",
        "collection_info": null
    },
    {
        "title": "春圃六言三首  其二",
        "author": "刘子翚",
        "content": "南堂面山已胜，北槛俯涧仍幽。\n千岩莫非石友，万壑总是清流。",
        "dynasty": "宋",
        "collection_info": null
    },
    {
        "title": "春圃六言三首  其三",
        "author": "刘子翚",
        "content": "小冻犹残柳雪，新□□□□□。\n□□□□□□，□酒时须一中。",
        "dynasty": "宋",
        "collection_info": null
    },
    {
        "title": "汴京纪事二十首  其一",
        "author": "刘子翚",
        "content": "帝城王气杂妖氛，胡虏何知屡易君。\n犹有太平遗老在，时时洒泪向南云。",
        "dynasty": "宋",
        "collection_info": null
    },
    {
        "title": "汴京纪事二十首  其二",
        "author": "刘子翚",
        "content": "玉玺相传舜绍尧，壶春堂上独逍遥。\n唐虞盛事今寥落，尽卷清风入圣朝。",
        "dynasty": "宋",
        "collection_info": null
    },
    {
        "title": "汴京纪事二十首  其三",
        "author": "刘子翚",
        "content": "圣君尝胆愤艰难，双跸无因日问安。\n汉节凋零胡地阔，北州何处是通汗。",
        "dynasty": "宋",
        "collection_info": null
    },
    {
        "title": "汴京纪事二十首  其四",
        "author": "刘子翚",
        "content": "朝廷植党互相挻，政事纷更属纪年。\n曾读上皇哀痛诏，责躬犹是禹汤贤。",
        "dynasty": "宋",
        "collection_info": null
    },
    {
        "title": "汴京纪事二十首  其五",
        "author": "刘子翚",
        "content": "联翩漕舸入神州，梁主经营授宋休。\n一自胡儿来饮马，春波惟见断冰流。",
        "dynasty": "宋",
        "collection_info": null
    },
    {
        "title": "汴京纪事二十首  其六",
        "author": "刘子翚",
        "content": "内苑珍林蔚绛霄，围城不復禁刍荛。\n舳舻岁岁衔清汴，纔足都人几炬烧。",
        "dynasty": "宋",
        "collection_info": null
    },
    {
        "title": "汴京纪事二十首  其七",
        "author": "刘子翚",
        "content": "空嗟覆鼎误前朝，骨朽人间駡未销。\n夜月池台王傅宅，春风杨柳太师桥。",
        "dynasty": "宋",
        "collection_info": null
    },
    {
        "title": "汴京纪事二十首  其八",
        "author": "刘子翚",
        "content": "御路丹花映绿槐，曈曈日照五门开。\n五皇欲与民同乐，不惜千金筑露台。",
        "dynasty": "宋",
        "collection_info": null
    },
    {
        "title": "汴京纪事二十首  其九",
        "author": "刘子翚",
        "content": "神霄宫殿五云间，羽服黄冠缀晓班。\n诏许羣臣亲受箓，步虚声裏认龙颜。",
        "dynasty": "宋",
        "collection_info": null
    },
    {
        "title": "汴京纪事二十首  其一○",
        "author": "刘子翚",
        "content": "宫娃控马紫茸袍，笑捻金丸弹翠毛。\n凤辇北游今未返，蓬蓬艮岳内中高。",
        "dynasty": "宋",
        "collection_info": null
    },
    {
        "title": "汴京纪事二十首  其一一",
        "author": "刘子翚",
        "content": "笃耨清香步障遮，并桃冠子玉簪斜。\n一时风物堪魂断，机女犹挑韵字纱。",
        "dynasty": "宋",
        "collection_info": null
    },
    {
        "title": "汴京纪事二十首  其一二",
        "author": "刘子翚",
        "content": "万炬银花锦绣围，景龙门外软红飞。\n凄凉但有云头月，曾照当时步辇归。",
        "dynasty": "宋",
        "collection_info": null
    },
    {
        "title": "汴京纪事二十首  其一三",
        "author": "刘子翚",
        "content": "云芝九干麦双岐，盍有嘉生瑞圣时。\n玉殿称觞闻好语，时教张补撰宫词。",
        "dynasty": "宋",
        "collection_info": null
    },
    {
        "title": "汴京纪事二十首  其一四",
        "author": "刘子翚",
        "content": "桥上游人度镜光，五花殿裹奏笙簧。\n日曛未放龙舟泊，中使传宣趣郓王。",
        "dynasty": "宋",
        "collection_info": null
    },
    {
        "title": "汴京纪事二十首  其一五",
        "author": "刘子翚",
        "content": "天厩龙媒十万蹄，春池蹴踏浪花飞。\n路人争看萧衙内，月下亲调御马归。",
        "dynasty": "宋",
        "collection_info": null
    },
    {
        "title": "汴京纪事二十首  其一六",
        "author": "刘子翚",
        "content": "盘石曾闻受国封，承恩不与倖臣同。\n时危运作高城炮，犹解捐躯立战功。",
        "dynasty": "宋",
        "collection_info": null
    },
    {
        "title": "汴京纪事二十首  其一七",
        "author": "刘子翚",
        "content": "梁园歌舞足风流，美酒如刀解断愁。\n忆得少年多乐事，夜深灯火上樊楼。",
        "dynasty": "宋",
        "collection_info": null
    },
    {
        "title": "汴京纪事二十首  其一八",
        "author": "刘子翚",
        "content": "仓黄禁陌夜飞戈，南去人稀北去多。\n自古胡沙埋皓齿，不堪重唱蓬蓬歌。",
        "dynasty": "宋",
        "collection_info": null
    },
    {
        "title": "汴京纪事二十首  其一九",
        "author": "刘子翚",
        "content": "河汉如云扫泬寥，登东寒铁响清宵。\n竹窗惊破高人梦，门外骎骎万马朝。",
        "dynasty": "宋",
        "collection_info": null
    },
    {
        "title": "汴京纪事二十首  其二○",
        "author": "刘子翚",
        "content": "辇毂繁华事可伤，师师垂老过湖湘。\n缕衣檀板无颜色，一曲当时动帝王。",
        "dynasty": "宋",
        "collection_info": null
    },
    {
        "title": "长句寄尚明学士",
        "author": "刘子翚",
        "content": "短褐沉潜不近名，只今长乐郑康成。\n酒中贤圣无多酌，琴裏宫商一再行。\n翰墨放怀新水石，烽烟回首旧蓬瀛。\n四愁不为思君作，怀抱何因得暂平。",
        "dynasty": "宋",
        "collection_info": null
    },
    {
        "title": "读韩子苍吕居仁近诗",
        "author": "刘子翚",
        "content": "诗人零落叹才难，二妙风流压建安。\n已见词锋推晋楚，定应臭味等芝兰。\n鸿轩意气惭交吕，凤跃声华敢望韩。\n咫尺烟尘不相见，它时惆怅隔金銮。",
        "dynasty": "宋",
        "collection_info": null
    },
    {
        "title": "题将军岩",
        "author": "刘子翚",
        "content": "昔年栖险人何在，彷佛楼台杳霭间。\n事去长空飞鸟没，时清宴坐一僧閒。\n霜秋石壁黄金树，月夜云涛碧玉湾。\n杖策时来访奇绝，渔樵幽兴自相关。",
        "dynasty": "宋",
        "collection_info": null
    },
    {
        "title": "游武夷山",
        "author": "刘子翚",
        "content": "回薄湍流漾翠岑，夷犹一舸纵幽寻。\n幔亭落日笙箫远，毛竹连云洞府深。\n似有碧鸡翔木杪，谁将丹鹤写岩阴。\n神仙可学非身外，多少游人浪苦心。",
        "dynasty": "宋",
        "collection_info": null
    },
    {
        "title": "致中惠瓜",
        "author": "刘子翚",
        "content": "瓜畴暑雨乱花飞，美实蠲烦喜及时。\n苏并筠笼香发越，金刀玉手翠离披。\n侯家昔见连阡盛，贾肆徒夸厚貌奇。\n珍重故人分少意，临风宛若对冰姿。",
        "dynasty": "宋",
        "collection_info": null
    },
    {
        "title": "得天台命二首  其一",
        "author": "刘子翚",
        "content": "奉祠得请向天台，清梦先寻紫翠堆。\n借问刘晨今在否，云间应见耳孙来。",
        "dynasty": "宋",
        "collection_info": null
    },
    {
        "title": "得天台命二首  其二",
        "author": "刘子翚",
        "content": "暖风环佩满芳洲，贝阙珠宫忆旧游。\n此日刘郎心似水，桃花空绕暮溪流。",
        "dynasty": "宋",
        "collection_info": null
    },
    {
        "title": "游密庵三首  其一",
        "author": "刘子翚",
        "content": "半参樵径绕危岑，彷佛精庐若可寻。\n怪底扶筇筋力健，暖风晴日送登临。",
        "dynasty": "宋",
        "collection_info": null
    },
    {
        "title": "游密庵三首  其二",
        "author": "刘子翚",
        "content": "病身偏与静相宜，着意悠悠定自痴。\n兀坐南窗了无语，篆花萦处一星移。",
        "dynasty": "宋",
        "collection_info": null
    },
    {
        "title": "游密庵三首  其三",
        "author": "刘子翚",
        "content": "幽兴无边未遽穷，泉声随屐下寒空。\n一秋梦桂仙洲碧，盘礴才能半日中。",
        "dynasty": "宋",
        "collection_info": null
    },
    {
        "title": "访原仲山居",
        "author": "刘子翚",
        "content": "寂寂临湖屋，湖风为掩门。\n鸟声幽谷树，山影夕阳村。\n好事长留客，虽贫亦置樽。\n平生枯淡意，去此欲谁论。",
        "dynasty": "宋",
        "collection_info": null
    },
    {
        "title": "与致明对榻",
        "author": "刘子翚",
        "content": "胜会尝连榻，还欣与子同。\n一灯寒夜永，残梦雨声中。\n道旧惊身老，谈玄了性空。\n卜邻今有约，泉石兴何穷。",
        "dynasty": "宋",
        "collection_info": null
    },
    {
        "title": "登原仲茅亭",
        "author": "刘子翚",
        "content": "茅檐聊徙倚，落日见樵苏。\n过雁飞何急，寒山远欲无。\n剧谈容谩叟，逸兴慕潜夫。\n寸禄甘华髮，人生底事愚。",
        "dynasty": "宋",
        "collection_info": null
    },
    {
        "title": "送瓜与胡原仲",
        "author": "刘子翚",
        "content": "呼儿急走送筠篮，敌暑惟应此物堪。\n一握青瑶含秀润，满襟寒雪冱清甘。\n搔园底用修邻怨，剪棘聊应益盗惭。\n它日傥收遗瓣种，离离虎掌遍山南。",
        "dynasty": "宋",
        "collection_info": null
    },
    {
        "title": "菊",
        "author": "刘子翚",
        "content": "青丛馥鬰早抽芽，金蕊斓斑晚着花。\n秋意祇应宜淡泊，化工可是惜铅华。\n轻烟细雨重阳节，曲槛疏篱五柳家。\n暮醉朝吟供采摘，更怜寒蝶共生涯。",
        "dynasty": "宋",
        "collection_info": null
    },
    {
        "title": "黄彦达之衡山有诗留别因次其韵",
        "author": "刘子翚",
        "content": "穷腊冰霜千里客，此行何事更间关。\n永怀契阔徒酸鼻，无力吹嘘祇厚颜。\n铅椠一囊身计拙，烽烟匝地世途艰。\n曳裾端向龙门去，清梦犹应忆故山。",
        "dynasty": "宋",
        "collection_info": null
    },
    {
        "title": "怀远",
        "author": "刘子翚",
        "content": "楼北楼南烟岫遮，水光秋色澹无涯。\n风惊枯苇连汀雨，霜着寒枫满树花。\n故人悠悠绝双鲤，别恨耿耿闻悲笳。\n索居怀抱向谁写，古调一吟青鬓华。",
        "dynasty": "宋",
        "collection_info": null
    },
    {
        "title": "梨",
        "author": "刘子翚",
        "content": "尚想飞花照绮疏，离离秋实点烟芜。\n丹腮晓露香犹薄，玉齿寒冰嚼欲无。\n旧有佳名留大谷，谁分灵种下仙都。\n蔗浆不用传金椀，犹得相如病少苏。",
        "dynasty": "宋",
        "collection_info": null
    },
    {
        "title": "筑室",
        "author": "刘子翚",
        "content": "旋剪荆榛出旧蹊，架岩凿壁启幽栖。\n已通邻圃尽栽竹，更搭飞桥南过溪。\n莲社昔夸庐阜胜，渔舟空向武陵迷。\n宦游若胜归田乐，肯把轩裳换一犁。",
        "dynasty": "宋",
        "collection_info": null
    },
    {
        "title": "绝句送巨山二首  其一",
        "author": "刘子翚",
        "content": "二年寄迹闽山寺，一笑翻然向浙江。\n明月不知君已去，夜深还照读书窗。",
        "dynasty": "宋",
        "collection_info": null
    },
    {
        "title": "绝句送巨山二首  其二",
        "author": "刘子翚",
        "content": "江边胡虏年年盛，借筯应须为扫除。\n闻道汉皇方仄席，不因词赋召相如。",
        "dynasty": "宋",
        "collection_info": null
    },
    {
        "title": "送元仲",
        "author": "刘子翚",
        "content": "惆怅回车不可攀，故庐犹得及春还。\n遥知去路风烟好，看尽闽山看越山。",
        "dynasty": "宋",
        "collection_info": null
    },
    {
        "title": "致中惠瓜因成二绝句  其一",
        "author": "刘子翚",
        "content": "故人夙有瓜畦约，走送筠篮百里间。\n翠甒琼罂纔一握，极知风味胜黄斑。",
        "dynasty": "宋",
        "collection_info": null
    },
    {
        "title": "致中惠瓜因成二绝句  其二",
        "author": "刘子翚",
        "content": "蔗浆溜溜香浮玉，苏水沉沉色弄金。\n那似甘瓜能破渴，一盘霜雪冱清襟。",
        "dynasty": "宋",
        "collection_info": null
    },
    {
        "title": "劝六四叔卜居",
        "author": "刘子翚",
        "content": "便合诛茅隠旧陂，乱来吾里独熙熙。\n年丰禾黍侵山上，地僻杉松傍涧欹。\n涉世有求俱瓮算，归田得计莫狐疑。\n竹林杖屦从兹始，二阮风流傥可追。",
        "dynasty": "宋",
        "collection_info": null
    },
    {
        "title": "赠王周士",
        "author": "刘子翚",
        "content": "逐客初从瘴海归，平生未识想英奇。\n致身不负管城子，报国聊将雕面儿。\n舌在壮怀犹未已，途穷俗眼少相知。\n虎头合是封侯相，笑挽天河会有时。",
        "dynasty": "宋",
        "collection_info": null
    },
    {
        "title": "杖藜",
        "author": "刘子翚",
        "content": "乱后惟忧死，无心问岁华。\n故园依草莽，今日见梅花。\n闽俗尝三饭，僧房但一茶。\n海濒犹未稳，更拟访仙槎。",
        "dynasty": "宋",
        "collection_info": null
    },
    {
        "title": "有怀十首  其一",
        "author": "刘子翚",
        "content": "满空寒雨杂飞烟，湖上先生拥褐眠。\n借问茅斋容客否，夜灯相伴读韦编。",
        "dynasty": "宋",
        "collection_info": null
    },
    {
        "title": "有怀十首  其二",
        "author": "刘子翚",
        "content": "结茅同隠水云间，何日柴车不往还。\n忆得松林长啸罢，归时明月遍秋山。",
        "dynasty": "宋",
        "collection_info": null
    },
    {
        "title": "有怀十首  其三",
        "author": "刘子翚",
        "content": "山空坠石咽寒溪，雨湿浮云晚更低。\n不见萧屯刘处士，年年清梦绕瓜畦。",
        "dynasty": "宋",
        "collection_info": null
    },
    {
        "title": "有怀十首  其四",
        "author": "刘子翚",
        "content": "当年册府仰才华，一跌青云万里赊。\n白首却来莲社裏，幅巾缁褐诵楞伽。",
        "dynasty": "宋",
        "collection_info": null
    },
    {
        "title": "有怀十首  其五",
        "author": "刘子翚",
        "content": "风惊枯苇白花浮，欲下横桥晚更留。\n惆怅不逢吴季子，一溪寒水带烟流。",
        "dynasty": "宋",
        "collection_info": null
    },
    {
        "title": "有怀十首  其六",
        "author": "刘子翚",
        "content": "青钱学士妙文章，便合含毫侍帝傍。\n寂寂闽山余旧隠，忆君时到读书堂。",
        "dynasty": "宋",
        "collection_info": null
    },
    {
        "title": "有怀十首  其七",
        "author": "刘子翚",
        "content": "松底柴门尽日关，主人西去几时还。\n长镵委地黄精老，时有寒猿啸砚山。",
        "dynasty": "宋",
        "collection_info": null
    },
    {
        "title": "有怀十首  其八",
        "author": "刘子翚",
        "content": "马蹴浮埃去路长，相逢端欲问行藏。\n未饶赤壁风流在，且向何家醉碧香。",
        "dynasty": "宋",
        "collection_info": null
    },
    {
        "title": "有怀十首  其九",
        "author": "刘子翚",
        "content": "翁侯满腹是精神，三谒金门计未成。\n却跨蹇馿游霅上，秋风雄剑匣中鸣。",
        "dynasty": "宋",
        "collection_info": null
    },
    {
        "title": "有怀十首  其一○",
        "author": "刘子翚",
        "content": "曾访高人上翠峯，至今清兴逐松风。\n篮舆梦想行山处，白葛花开细雨中。",
        "dynasty": "宋",
        "collection_info": null
    },
    {
        "title": "山寺见牡丹",
        "author": "刘子翚",
        "content": "倦游曾向洛阳城，几见芳菲照眼新。\n载酒屡穿卿相圃，傍花时值绮罗人。\n十年客路惊华髮，回首中原隔战尘。\n今日寻芳意萧索，山房数朵弄残春。",
        "dynasty": "宋",
        "collection_info": null
    },
    {
        "title": "送六四叔之茶陵",
        "author": "刘子翚",
        "content": "底用匆匆便据鞍，离觞纵满不能欢。\n潇湘万里客愁远，鶗鴂一声春事阑。\n此去宦游当益显，时来功业自非难。\n似闻幕府资奇画，好借雄风弄羽翰。",
        "dynasty": "宋",
        "collection_info": null
    },
    {
        "title": "萧屯访致中",
        "author": "刘子翚",
        "content": "晓色阴晴久未分，乱山何处是萧屯。\n荒荒日转渔樵路，霭霭烟生桑柘村。\n胜地逢春聊驻马，主人好客为开樽。\n平生梦想归田乐，正喜吾侪得践言。",
        "dynasty": "宋",
        "collection_info": null
    },
    {
        "title": "李似表见访",
        "author": "刘子翚",
        "content": "石磴荆藩隠薜萝，岂知迢递枉鸣珂。\n交游奈久如君少，邂逅成欢此夕多。\n千斛敢求身后传，一樽聊和饮中歌。\n云鹏欲举那留得，南浦伤心又绿波。",
        "dynasty": "宋",
        "collection_info": null
    },
    {
        "title": "致明携酒来云际",
        "author": "刘子翚",
        "content": "有客携家酿，敲门访病翁。\n一春寒食过，幽寺晚晴中。\n嫩竹扶檐绿，残花盖地红。\n牢愁頼君破，归意莫匆匆。",
        "dynasty": "宋",
        "collection_info": null
    },
    {
        "title": "次韵六四叔兰诗",
        "author": "刘子翚",
        "content": "疏疏绿髮覆清浔，漠漠微香起夕阴。\n无復风流追九畹，空余烟雨暗深林。\n谁分秀色来幽室，独写遗声入素琴。\n还似高人远尘俗，争辉玉树亦何心。",
        "dynasty": "宋",
        "collection_info": null
    },
    {
        "title": "读李忠愍文集",
        "author": "刘子翚",
        "content": "英姿直节想堂堂，不忍偷生向扰攘。\n二帝蒙尘方幸虏，六臣奉玺更朝梁。\n身轻欲抗豺狼怒，名在终同日月光。\n曾与先君共褒录，拊编交感泪浪浪。",
        "dynasty": "宋",
        "collection_info": null
    },
    {
        "title": "同詹明诚傅茂元游晞真馆有诗因次其韵",
        "author": "刘子翚",
        "content": "橘柚垂红古观秋，归途邂逅得寻幽。\n晴沙散策随山远，夜月回船信水流。\n胜处无诗端可恨，它时有酒更来游。\n相陪二妙平生友，老矣襟期共一丘。",
        "dynasty": "宋",
        "collection_info": null
    },
    {
        "title": "入白水次韵刘温其诗",
        "author": "刘子翚",
        "content": "南山北山旧经行，诸刘相看如弟兄。\n一枰围棋果敌国，五字琢句真长城。\n浊醪粗饭有余乐，小几疏帘何太清。\n我来径醉未归得，卧对屋角岩泉倾。",
        "dynasty": "宋",
        "collection_info": null
    },
    {
        "title": "宿士特山堂怀似表",
        "author": "刘子翚",
        "content": "幞被重来宿，山堂故宛然。\n池清秋过月，林静晚生烟。\n仙李朝双阙，诗翁閟九泉。\n无因访存殁，搔首暮山前。",
        "dynasty": "宋",
        "collection_info": null
    },
    {
        "title": "过致思新斋",
        "author": "刘子翚",
        "content": "酷爱鹅溪水，潺潺傍马流。\n落梅寒崦静，啼鸟暮村幽。\n我病今朝已，君家有酒不。\n新斋最奇绝，犹得少淹留。",
        "dynasty": "宋",
        "collection_info": null
    },
    {
        "title": "约致明入开善不至二首  其一",
        "author": "刘子翚",
        "content": "乔松翠竹锁禅关，乘兴时来兴尽还。\n懊恨刘郎招不得，瘦筇独自入寒山。",
        "dynasty": "宋",
        "collection_info": null
    },
    {
        "title": "约致明入开善不至二首  其二",
        "author": "刘子翚",
        "content": "偶临沙岸立多时，淡淡烟村日向低。\n幽事挽人归不得，一枝梅影浸澄溪。",
        "dynasty": "宋",
        "collection_info": null
    },
    {
        "title": "宿回向寺",
        "author": "刘子翚",
        "content": "清秋聊命驾，细雨独行山。\n浅淡烟云裏，回还紫翠间。\n病多新觉老，心懒旧能閒。\n宿遍山南寺，何曾兴尽还。",
        "dynasty": "宋",
        "collection_info": null
    },
    {
        "title": "次韵赵清献阴字诗",
        "author": "刘子翚",
        "content": "石磴云房隠涧阴，昔年清献此清吟。\n凤池人物终难继，花县风流直到今。\n三尺翠碑遗墨在，一林寒竹暮烟深。\n平生景仰高名久，敢负它时直爱心。",
        "dynasty": "宋",
        "collection_info": null
    },
    {
        "title": "次韵温其种竹诗",
        "author": "刘子翚",
        "content": "种竹应须我辈人，茅檐对此可忘贫。\n欹风带雨看无厌，淡夜寒绡画不真。\n青女侵凌余瘦节，箨龙盘屈更分身。\n会裁一管招鸣凤，千亩何须羡渭滨。",
        "dynasty": "宋",
        "collection_info": null
    },
    {
        "title": "次韵温其见寄长句",
        "author": "刘子翚",
        "content": "拂衣归去隠岩扃，世事悠悠亦饱经。\n午梦溪声摇户牖，夜吟花影转厢营。\n已甘衰病安尧壤，岂有声名动汉廷。\n好事髯翁每相过，幅巾藜杖喜逢迎。",
        "dynasty": "宋",
        "collection_info": null
    },
    {
        "title": "周元仲将出山有愁别园林后夜春之句因作此诗留之",
        "author": "刘子翚",
        "content": "山馆春来特地幽，岸巾何日不同游。\n花随石壁高低发，水绕茅檐左右流。\n叵我三杯真性适，咍台一枕万缘休。\n山中乐事端如许，为底周郎不肯留。",
        "dynasty": "宋",
        "collection_info": null
    },
    {
        "title": "伯胜文本袖诗见访辄成长句奉酬盛意",
        "author": "刘子翚",
        "content": "懒逐交游户昼扃，客来曳履亦逢迎。\n旧知吾里多豪隽，亲识君家好弟兄。\n瓜芋满畦聊卒岁，琴书一榻寄平生。\n骅骝历块终千里，俗眼悠悠未可轻。",
        "dynasty": "宋",
        "collection_info": null
    },
    {
        "title": "吕尚书挽诗二首  其一",
        "author": "刘子翚",
        "content": "昔在贤关日，雄飞接俊髦。\n家因登第起，名为谏君高。\n荷橐论思旧，牙旗出入劳。\n伤心淝水变，遗恨激秋涛。",
        "dynasty": "宋",
        "collection_info": null
    },
    {
        "title": "吕尚书挽诗二首  其二",
        "author": "刘子翚",
        "content": "国步多艰棘，忠诚誓翼扶。\n据鞍方矍铄，駡贼已含糊。\n义在光惇史，人亡失壮图。\n因公感家世，愤气欲吞胡。",
        "dynasty": "宋",
        "collection_info": null
    },
    {
        "title": "和丘斯行牧牛颂",
        "author": "刘子翚",
        "content": "软草丰苗任满前，苍然觳觫卧寒烟。\n直饶牧得浑纯熟，痛处还应着一鞭。",
        "dynasty": "宋",
        "collection_info": null
    },
    {
        "title": "夜凉",
        "author": "刘子翚",
        "content": "茅舍萧萧暑雨余，夜凉清若在冰壶。\n一窗月上杉篁影，便是人间水墨图。",
        "dynasty": "宋",
        "collection_info": null
    },
    {
        "title": "寄题郑尚明煮茶轩三首  其一",
        "author": "刘子翚",
        "content": "过耳飕飕未歇，装怀愦愦俄空。\n它日宁逃水厄，会须一访髯翁。",
        "dynasty": "宋",
        "collection_info": null
    },
    {
        "title": "寄题郑尚明煮茶轩三首  其二",
        "author": "刘子翚",
        "content": "鼋鼎从渠染指，麯车绝念流涎。\n犹有清馋未已，茶瓯日食万钱。",
        "dynasty": "宋",
        "collection_info": null
    },
    {
        "title": "寄题郑尚明煮茶轩三首  其三",
        "author": "刘子翚",
        "content": "一点春回枯枿，万家譟动寒墟。\n凤餠龙团玉食，伤心半入穹庐。",
        "dynasty": "宋",
        "collection_info": null
    },
    {
        "title": "寄题陈良臣颐轩四首  其一",
        "author": "刘子翚",
        "content": "七事疑生何晏，三爻梦感虞翻。\n独养灵龟不昧，有人高卧颐轩。",
        "dynasty": "宋",
        "collection_info": null
    },
    {
        "title": "寄题陈良臣颐轩四首  其二",
        "author": "刘子翚",
        "content": "啼鹃底用流血，渴水犹贪饮河。\n勿谓山雷象浅，人生口祸常多。",
        "dynasty": "宋",
        "collection_info": null
    },
    {
        "title": "寄题陈良臣颐轩四首  其三",
        "author": "刘子翚",
        "content": "奇峯一迭两迭，乱涧清流浊流。\n那识高人胜处，閴然心地能幽。",
        "dynasty": "宋",
        "collection_info": null
    },
    {
        "title": "寄题陈良臣颐轩四首  其四",
        "author": "刘子翚",
        "content": "道醇泮宫识面，德润梓里知名。\n相从固应未晚，畏君难弟难兄。",
        "dynasty": "宋",
        "collection_info": null
    },
    {
        "title": "胡文定公挽诗三首  其一",
        "author": "刘子翚",
        "content": "今代儒林伯，声名旧蔼如。\n不为簪绂累，常乐燕閒居。\n悟主承三接，尊王着一书。\n天胡夺杨绾，素业未全摅。",
        "dynasty": "宋",
        "collection_info": null
    },
    {
        "title": "胡文定公挽诗三首  其二",
        "author": "刘子翚",
        "content": "有意扶名教，躬行语默中。\n楷模陶士器，药石补天聪。\n衡岳邻新卜，伊川道已东。\n传经知有子，接武大明宫。",
        "dynasty": "宋",
        "collection_info": null
    },
    {
        "title": "胡文定公挽诗三首  其三",
        "author": "刘子翚",
        "content": "奕叶论深契，平生仰大儒。\n淹留趋绛帐，寂寞奠生刍。\n忍见摧梁木，悲歌碎玉壶。\n尺书垂奬意，提耳愧朱愚。",
        "dynasty": "宋",
        "collection_info": null
    },
    {
        "title": "径山寄生子作道服三首  其一",
        "author": "刘子翚",
        "content": "旋裁山茧作山衣，更着芒鞋白接䍦。\n自笑支离风貌野，纡朱纡紫不相宜。",
        "dynasty": "宋",
        "collection_info": null
    },
    {
        "title": "径山寄生子作道服三首  其二",
        "author": "刘子翚",
        "content": "远信慇懃到草庵，却惭衰病岂能堪。\n聊将佛日三端布，为造青州一领衫。",
        "dynasty": "宋",
        "collection_info": null
    },
    {
        "title": "径山寄生子作道服三首  其三",
        "author": "刘子翚",
        "content": "粲粲休夸绮与纨，纫兰制芰亦良难。\n此袍遍满三千界，要与寒儿共解颜。",
        "dynasty": "宋",
        "collection_info": null
    },
    {
        "title": "清泉亨老寄鼓枕二首  其一",
        "author": "刘子翚",
        "content": "团团鼓枕样新传，竹簟绳床得饱眠。\n耳界若闻声外意，不须挝击也铿然。",
        "dynasty": "宋",
        "collection_info": null
    },
    {
        "title": "清泉亨老寄鼓枕二首  其二",
        "author": "刘子翚",
        "content": "蘧蘧一觉直千金，雅赠徒知感激深。\n莫道林间高卧稳，忧时亦有枕戈心。",
        "dynasty": "宋",
        "collection_info": null
    },
    {
        "title": "赠总上人兼简无求居士二首  其一",
        "author": "刘子翚",
        "content": "双径山中一衲衣，曳筇远远叩岩扉。\n愧无白璧黄金赠，携取清风满袖归。",
        "dynasty": "宋",
        "collection_info": null
    },
    {
        "title": "赠总上人兼简无求居士二首  其二",
        "author": "刘子翚",
        "content": "多谢徽州吴使君，新诗问劳意何勤。\n无求已得心空乐，更作无心出岫云。",
        "dynasty": "宋",
        "collection_info": null
    },
    {
        "title": "会蔡子思张叔献二教授",
        "author": "刘子翚",
        "content": "胶庠夙昔记追随，物变时移万事非。\n晓阙风烟胡骑满，夜窗灯火故人稀。\n中郎秉德无瑕颣，平子谈经有旨归。\n独我衰迟愧朋友，蹉跎已觉壮心违。",
        "dynasty": "宋",
        "collection_info": null
    },
    {
        "title": "次韵挹山亭张子猷绝句",
        "author": "刘子翚",
        "content": "鹤驾腾空春復秋，淡烟寒日锁林丘。\n夕郎自是金门客，莫更临风思远游。",
        "dynasty": "宋",
        "collection_info": null
    },
    {
        "title": "邃老寄龙涎香二首  其一",
        "author": "刘子翚",
        "content": "瘴海骊龙供素沫，蛮村花露挹清滋。\n微参鼻观犹疑似，全在炉烟未发时。",
        "dynasty": "宋",
        "collection_info": null
    },
    {
        "title": "邃老寄龙涎香二首  其二",
        "author": "刘子翚",
        "content": "知有名香出海隅，幽人得得寄吾庐。\n明窗小爇跏趺坐，更觉胸怀一事无。",
        "dynasty": "宋",
        "collection_info": null
    },
    {
        "title": "次韵温其元日诗",
        "author": "刘子翚",
        "content": "晓来飞雨挟风颠，洗出韶容换故年。\n花动一红明屋角，山寒乱碧到樽前。\n病如夜鹤孤还警，老似春蚕饱即眠。\n頼有故人开寂寞，锦囊诗句许时传。",
        "dynasty": "宋",
        "collection_info": null
    },
    {
        "title": "吕丞相挽诗二首  其一",
        "author": "刘子翚",
        "content": "黄髮三朝老，勤劳险阻中。\n十年流马策，一日断鳌功。\n汛扫干坤静，扶持庙社隆。\n璜溪今寂寞，彷佛见英风。",
        "dynasty": "宋",
        "collection_info": null
    },
    {
        "title": "吕丞相挽诗二首  其二",
        "author": "刘子翚",
        "content": "慎□重调鼎，宣威屡干方。\n夷吾欣在晋，尚父果兴唐。\n剑佩凌烟阁，笙歌逸老堂。\n犹闻病乘驲，遗恨隔清光。",
        "dynasty": "宋",
        "collection_info": null
    },
    {
        "title": "次韵明仲游北岩",
        "author": "刘子翚",
        "content": "云岩藏胜绝，何路不潜通。\n信步迷时远，冥心乐处同。\n乱松风索索，悬瀑雨蒙蒙。\n陶谢多清兴，招邀有远公。",
        "dynasty": "宋",
        "collection_info": null
    },
    {
        "title": "李丞相挽诗三首  其一",
        "author": "刘子翚",
        "content": "委质艰难际，精忠日月昭。\n引裾尧浸缩，断鞅虏氛消。\n顾眄安诸夏，风声动一朝。\n南迁谁辨谤，公论付刍荛。",
        "dynasty": "宋",
        "collection_info": null
    },
    {
        "title": "李丞相挽诗三首  其二",
        "author": "刘子翚",
        "content": "文武中兴相，名高北斗南。\n茂弘恢远量，安石畅玄谈。\n六策陈丹扆，三休寄梦庵。\n人亡今孰頼，忧国意如惔。",
        "dynasty": "宋",
        "collection_info": null
    },
    {
        "title": "李丞相挽诗三首  其三",
        "author": "刘子翚",
        "content": "宾榻勤初设，诗筒辱屡传。\n一嗟云雾隔，坐阅岁时迁。\n埋玉俄成恨，乘风想已仙。\n终当挽行绋，长恸繐帷前。",
        "dynasty": "宋",
        "collection_info": null
    },
    {
        "title": "无诸策题问颜亡绝好轲没无传",
        "author": "刘子翚",
        "content": "孔林黄玉化飞埃，一派渊源有自来。\n具体好时心似谷，厉辞传处口如雷。\n闻声尽是缁帷客，见色无非古市槐。\n却讶文公迷圣户，不知灵钥有人开。",
        "dynasty": "宋",
        "collection_info": null
    },
    {
        "title": "次韵黄宰一源亭二首  其一",
        "author": "刘子翚",
        "content": "闻说催耕步涧幽，田家喜气共春浮。\n仁声似水潜潜物，不作惊人汹汹流。",
        "dynasty": "宋",
        "collection_info": null
    },
    {
        "title": "次韵黄宰一源亭二首  其二",
        "author": "刘子翚",
        "content": "宾榻浮尘拂不开，胸中丰恨结崔嵬。\n幔亭云散天全露，犹想双鳬化舄来。",
        "dynasty": "宋",
        "collection_info": null
    },
    {
        "title": "翁仁山受恩归以诗相访因次其韵",
        "author": "刘子翚",
        "content": "寒阶响叶终日静，剥啄欣闻人叩关。\n一听清言风洒座，几回幽梦月沈山。\n遗珠未许留沧海，老骥终闻在六闲。\n献策明光岂无用，人心久矣厌多艰。",
        "dynasty": "宋",
        "collection_info": null
    },
    {
        "title": "题王岩起乐斋三首  其一",
        "author": "刘子翚",
        "content": "数丛修竹拥斋居，兴味翛然乐有余。\n午枕睡酣窗寂寂，清风来去自翻书。",
        "dynasty": "宋",
        "collection_info": null
    },
    {
        "title": "题王岩起乐斋三首  其二",
        "author": "刘子翚",
        "content": "怪底愁端生不已，劳心逐事事无穷。\n陶然一点冲融趣，只在清虚淡泊中。",
        "dynasty": "宋",
        "collection_info": null
    },
    {
        "title": "题王岩起乐斋三首  其三",
        "author": "刘子翚",
        "content": "我亦云根结小房，年来与世畧相忘。\n定知可蜕纷华事，不及弦歌气味长。",
        "dynasty": "宋",
        "collection_info": null
    },
    {
        "title": "寄巨山",
        "author": "刘子翚",
        "content": "分携六换禁城烟，梦也慵飞到日边。\n綵笔尚怀貂可续，冰衔时许雁遥传。\n紫薇院静君宵直，绿苎村深我昼眠。\n会向急流归亦好，双筇同访幔亭仙。",
        "dynasty": "宋",
        "collection_info": null
    },
    {
        "title": "寄题观澜亭二首  其一",
        "author": "刘子翚",
        "content": "遥知压水创新斋，百里寒声席下来。\n准拟杖藜秋夜去，同看月涌烂银堆。",
        "dynasty": "宋",
        "collection_info": null
    },
    {
        "title": "寄题观澜亭二首  其二",
        "author": "刘子翚",
        "content": "未合沧溟势不休，喷云啮石几经秋。\n雄心戏欲相吞吐，一纵词澜笔下流。",
        "dynasty": "宋",
        "collection_info": null
    },
    {
        "title": "游密庵致明有喜雨诗次原韵",
        "author": "刘子翚",
        "content": "雨气经岩上，僧窗暗復明。\n溪流生急响，松吹助狂倾。\n䆉䅉无边润，籧篨一味清。\n仁心乐同饱，拥鼻发吟声。",
        "dynasty": "宋",
        "collection_info": null
    },
    {
        "title": "次韵熊叔雅七言",
        "author": "刘子翚",
        "content": "只今漂荡贾长沙，来往三山蹑纬霞。\n马上新诗犹忆友，枕边幽梦不离家。\n风惊枯苇连汀雨，霜着寒枫满树花。\n却记梁园初识面，干戈岂料落天涯。",
        "dynasty": "宋",
        "collection_info": null
    },
    {
        "title": "题石井二首  其一",
        "author": "刘子翚",
        "content": "玲珑岩穴巧如刳，中贮沧浪百斛余。\n衰懒自怜游世久，襟怀未及汝常虚。",
        "dynasty": "宋",
        "collection_info": null
    },
    {
        "title": "题石井二首  其二",
        "author": "刘子翚",
        "content": "道经兰若偶停鞭，客裏逢幽意惘然。\n一把绿萝蒙石窦，梦魂翻愤醒心泉。",
        "dynasty": "宋",
        "collection_info": null
    },
    {
        "title": "登鹅湖妙峰亭次韵",
        "author": "刘子翚",
        "content": "偶向妙峯亭上望，一襟寒色近春分。\n晴风吹放天全露，吹尽江南江北云。",
        "dynasty": "宋",
        "collection_info": null
    },
    {
        "title": "题吴若愚一经堂",
        "author": "刘子翚",
        "content": "老矣惟书爱未消，喜闻新塾出尘嚣。\n轩窗近水来无厌，弦诵因风听忽遥。\n游艺定知轻拾芥，正心端欲似耘苗。\n一经教子诚为乐，家世从今未寂寥。",
        "dynasty": "宋",
        "collection_info": null
    },
    {
        "title": "寄如愚珙二首  其一",
        "author": "刘子翚",
        "content": "射殿遥闻驻六飞，天颜咫尺引儒衣。\n吾家亦有胪传喜，叔侄联名赐第归。",
        "dynasty": "宋",
        "collection_info": null
    },
    {
        "title": "寄如愚珙二首  其二",
        "author": "刘子翚",
        "content": "雁塔蟾宫尽假途，要须行实副名誉。\n六经堂上归来日，饱读平生未见书。",
        "dynasty": "宋",
        "collection_info": null
    },
    {
        "title": "次韵朱乔年送山老住三峰二首  其一",
        "author": "刘子翚",
        "content": "已爱云山信脚行，撩人诗句更增情。\n直须吏部寻盟日，急遣双鱼一寄声。",
        "dynasty": "宋",
        "collection_info": null
    },
    {
        "title": "次韵朱乔年送山老住三峰二首  其二",
        "author": "刘子翚",
        "content": "平生耳裏三峯寺，况识峯头新主人。\n借我一筇扶病去，月林松吹度纶巾。",
        "dynasty": "宋",
        "collection_info": null
    },
    {
        "title": "朱乔年同傅茂元见访",
        "author": "刘子翚",
        "content": "校书兰台昔名士，怀□会稽今望郎。\n忽惊风采照户牖，便觉肺腑流冰霜。\n手谈逼剥屡争局，眼食咍台时对床。\n山林情话政可乐，只恐云路双鵰翔。",
        "dynasty": "宋",
        "collection_info": null
    },
    {
        "title": "寄题黄应亨东明斋二首  其一",
        "author": "刘子翚",
        "content": "青藜不復来人世，好学如君自少双。\n頼有羲和鞭日毂，晓红常照读书窗。",
        "dynasty": "宋",
        "collection_info": null
    },
    {
        "title": "寄题黄应亨东明斋二首  其二",
        "author": "刘子翚",
        "content": "斋居雅意与谁论，会见依光沐宠恩。\n惭愧野人欺我懒，相招炙背坐松根。",
        "dynasty": "宋",
        "collection_info": null
    },
    {
        "title": "寄题清轩二首  其一",
        "author": "刘子翚",
        "content": "闻说名轩寄远情，得非游世厌营营。\n丈夫出处浑无累，只要心源一点清。",
        "dynasty": "宋",
        "collection_info": null
    },
    {
        "title": "寄题清轩二首  其二",
        "author": "刘子翚",
        "content": "中郎言语妙天下，曾向轩中记旧游。\n一尺翠珉挥染罢，冰轮夜转屋山头。",
        "dynasty": "宋",
        "collection_info": null
    },
    {
        "title": "有感三首  其一",
        "author": "刘子翚",
        "content": "八叶炎图茂，千龄圣主昌。\n农桑开汉域，礼乐焕周庠。\n晏粲三登乐，讴吟七闰长。\n徽名辞镂玉，盛举冠前王。",
        "dynasty": "宋",
        "collection_info": null
    },
    {
        "title": "有感三首  其二",
        "author": "刘子翚",
        "content": "运属宣和末，干戈变故仍。\n倦勤修内禅，流泽启中兴。\n雎水千麾集，胡沙八骏腾。\n尺书传讳日，寰宇泪如渑。",
        "dynasty": "宋",
        "collection_info": null
    },
    {
        "title": "有感三首  其三",
        "author": "刘子翚",
        "content": "孝感柔强敌，和盟定一朝。\n龙輴来瀚海，鹤驾返神霄。\n歌吹仍祠禹，羹墙若见尧。\n稽山同峻极，从此百神朝。",
        "dynasty": "宋",
        "collection_info": null
    },
    {
        "title": "和黄德钦韵赠公路二孙",
        "author": "刘子翚",
        "content": "佩鲽趋跄政妙年，阶庭兰玉固天然。\n人间百艺皆由学，惟有读书知子贤。",
        "dynasty": "宋",
        "collection_info": null
    },
    {
        "title": "谢刘致中瓜二首  其一",
        "author": "刘子翚",
        "content": "万言不直一杯水，才似谪仙良可嗟。\n顾我小诗偏发市，年年博得萧屯瓜。",
        "dynasty": "宋",
        "collection_info": null
    },
    {
        "title": "谢刘致中瓜二首  其二",
        "author": "刘子翚",
        "content": "病翁痴绝端可笑，文墨骫骳谁得称。\n故人分甘聊尔耳，更向诗流说我能。",
        "dynasty": "宋",
        "collection_info": null
    },
    {
        "title": "詹君则赋光壁堂诗拉余同作",
        "author": "刘子翚",
        "content": "幽行已办百枝扶，况有溪山近故庐。\n水碧山光都几许，道人着眼恰无余。",
        "dynasty": "宋",
        "collection_info": null
    },
    {
        "title": "李佐国携致中赠别诗来戏成二首  其一",
        "author": "刘子翚",
        "content": "星郎绝笔版曹卧，懒翁病翁稀缀文。\n岂料诗坛今再鼓，萧屯頼有故将军。",
        "dynasty": "宋",
        "collection_info": null
    },
    {
        "title": "李佐国携致中赠别诗来戏成二首  其二",
        "author": "刘子翚",
        "content": "赞皇吟毫不可掣，交游酬答被恼深。\n赠言排拫入吾里，以邻为壑君何心。",
        "dynasty": "宋",
        "collection_info": null
    },
    {
        "title": "次韵白水雪梅二诗  其一",
        "author": "刘子翚",
        "content": "闽雪少曾栖瓦白，怪来浩浩拥寒滨。\n严威故作敝裘厄，淡彩潜催幽幌晨。\n眼观醉中迷有色，心华浄处照无垠。\n摇松旋拾晶荧煮，已觉肥生齿颊津。",
        "dynasty": "宋",
        "collection_info": null
    },
    {
        "title": "次韵白水雪梅二诗  其二",
        "author": "刘子翚",
        "content": "豪气无根老自摧，尚留余习爱寻梅。\n苦寒扶病也须去，薄暮微吟垂欲开。\n静纳长芬风外坞，醉临高白水边台。\n无言自得幽贞意，莫吐肝肠锦绣才。",
        "dynasty": "宋",
        "collection_info": null
    },
    {
        "title": "原仲致中寄梅雪二诗再次前韵  其一",
        "author": "刘子翚",
        "content": "一雪度腊寒不春，风光淡然溪谷滨。\n清湖读易月当午，乌石挂庐梅照晨。\n未借流膏耕沃野，聊乘爽气款苍垠。\n嗣音风雅愧辞竭，安得笔翻云汉津。",
        "dynasty": "宋",
        "collection_info": null
    },
    {
        "title": "原仲致中寄梅雪二诗再次前韵  其二",
        "author": "刘子翚",
        "content": "饭了意行忘远近，翛翛老眼入疏梅。\n愁边赏味平生剧，乱后横斜几度开。\n胜韵撩诗频呫嗫，冷香熏梦破咍台。\n莫将花客轻题品，自有渠侬十倍才。",
        "dynasty": "宋",
        "collection_info": null
    },
    {
        "title": "橙子四首  其一",
        "author": "刘子翚",
        "content": "尚怀细雨初移日，着子已见清霜潸。\n绝怜面有贵人色，偶致吾侪樽俎间。",
        "dynasty": "宋",
        "collection_info": null
    },
    {
        "title": "橙子四首  其二",
        "author": "刘子翚",
        "content": "橙虀细缕风韵胜，我不痛饮那知音。\n何如金丸走衾枕，三月梦游薝卜林。",
        "dynasty": "宋",
        "collection_info": null
    },
    {
        "title": "橙子四首  其三",
        "author": "刘子翚",
        "content": "自从天籞守吏散，老树零落烟云凄。\n今朝我为作知己，小摘秋风黄欲齐。",
        "dynasty": "宋",
        "collection_info": null
    },
    {
        "title": "橙子四首  其四",
        "author": "刘子翚",
        "content": "花瓷泛蜜小剂供，极有痛快鏖邪功。\n生枝滋味虽可口，流品故应甘下风。",
        "dynasty": "宋",
        "collection_info": null
    },
    {
        "title": "寄巨山",
        "author": "刘子翚",
        "content": "故人浮家檇李傍，为爱修竹分僧房。\n霏霏玉尘梦千里，剡剡银鈎书数行。\n极知神潜鼻端白，祇恐喜动眉间黄。\n烟波莫久费吟笔，好绘日月增天光。",
        "dynasty": "宋",
        "collection_info": null
    },
    {
        "title": "次韵傅茂元二绝  其一",
        "author": "刘子翚",
        "content": "濠乐亭前花已披，马军送酒故来迟。\n只愁风雨卷春去，红染芳郊一径泥。",
        "dynasty": "宋",
        "collection_info": null
    },
    {
        "title": "次韵傅茂元二绝  其二",
        "author": "刘子翚",
        "content": "酒兴何如毕吏部，诗情已过鲍参军。\n醉吟自足了一世，肯羡飘飘出岫云。",
        "dynasty": "宋",
        "collection_info": null
    },
    {
        "title": "居仁报李季言论养生之益",
        "author": "刘子翚",
        "content": "平生外骛已知非，木枕藤衾老可依。\n春半风光唯掩户，病边怀抱自忘机。\n不知静守绵绵息，何似閒随栩栩飞。\n欲寄勤渠问仙李，玄关底处是真归。",
        "dynasty": "宋",
        "collection_info": null
    },
    {
        "title": "次居仁韵",
        "author": "刘子翚",
        "content": "是身如树槁穷冬，一点心华自闭封。\n久矣吹嘘存泛爱，偶于迟暮得相从。\n颇闻妙用纵横是，深愧真源左右逢。\n白雪黄芽计虽下，可能无意起龙钟。",
        "dynasty": "宋",
        "collection_info": null
    },
    {
        "title": "送致明之高沙三首  其一",
        "author": "刘子翚",
        "content": "忽惊风袂去翻翻，老子吟毫强更援。\n底事幽怀却成恶，鹅峯一点入离樽。",
        "dynasty": "宋",
        "collection_info": null
    },
    {
        "title": "送致明之高沙三首  其二",
        "author": "刘子翚",
        "content": "不梦清淮鬓欲凋，因君行色意飘飘。\n铁头船子旧游处，三尺霜鳞镜面跳。",
        "dynasty": "宋",
        "collection_info": null
    },
    {
        "title": "送致明之高沙三首  其三",
        "author": "刘子翚",
        "content": "棠棣阴中更唱和，嘉宾助勇气如云。\n势孤屡欲拱降手，恐辱高沙小使君。",
        "dynasty": "宋",
        "collection_info": null
    },
    {
        "title": "次韵新乡诸公雪诗二首  其一",
        "author": "刘子翚",
        "content": "腊裏天公未得閒，重阴先殿晚来寒。\n数丝绰约流空际，一陈缤纷糁夜阑。\n已傍余光窥蠹简，更消清液试龙团。\n杜门自觉心神莹，老去追随只强欢。",
        "dynasty": "宋",
        "collection_info": null
    },
    {
        "title": "次韵新乡诸公雪诗二首  其二",
        "author": "刘子翚",
        "content": "贪行璀璨意无寒，不管飞花着鬓斑。\n一段清光贻老境，十年胜览在家山。\n遥知物外徜徉乐，肯放毫端造化閒。\n寸铁不携当百战，欲申前令愧辞艰。",
        "dynasty": "宋",
        "collection_info": null
    },
    {
        "title": "大年三月书来许访敝庐继闻阻雨已归近闻復有来意以诗温之",
        "author": "刘子翚",
        "content": "画沙笔妙言犹在，折角巾欹兴已穷。\n不见此豪春色晚，至今遗恨雨声中。\n词华端是补天手，谑浪故存高世风。\n闻欲寻盟石峯下，人生能费几枝筇。",
        "dynasty": "宋",
        "collection_info": null
    },
    {
        "title": "分茶公美子应预为白晒之约",
        "author": "刘子翚",
        "content": "梦裏壶山寻二妙，不因荔子鬓丝华。\n聊分茗碗应年例，故有筠笼来海涯。\n鲜苞尚想妃子笑，槁面何取西施羓。\n老馋惟作耐久计，一瞬红紫真空花。",
        "dynasty": "宋",
        "collection_info": null
    },
    {
        "title": "奇仲德华第二转语皆有旨趣致中乃谓仆操两可于其间戏成长句",
        "author": "刘子翚",
        "content": "不可无诗绝盍簪，杂然嘲玩寄嘉音。\n唯阿似是摸棱手，虚静初无照物心。\n莲荡远阴波面合，堇峯横翠雨中深。\n颇能逐胜此来否，一笑又成梁甫吟。",
        "dynasty": "宋",
        "collection_info": null
    },
    {
        "title": "寄致中因温前约",
        "author": "刘子翚",
        "content": "故山归路岂云赊，忆对春风饯物华。\n尚口乃穷怜反舌，以年当废惜残花。\n勤渠载酒传非误，仓卒回舆事偶差。\n今日重来绿槐夏，已拚缬面醉君家。",
        "dynasty": "宋",
        "collection_info": null
    },
    {
        "title": "原仲红酿甚佳尝有十壶之约小诗发一笑",
        "author": "刘子翚",
        "content": "广文挟书门户闭，广文置书尊罍开。\n但欣引人着胜地，岂暇问客从何来。\n走浪畦风初绿稻，屑尘村雨欲黄梅。\n十泓琥珀今余几，垒块非浇不可摧。",
        "dynasty": "宋",
        "collection_info": null
    },
    {
        "title": "居仁与季言论养生方往叩之而原仲诗有金花充膆之语乃知致中妙用如此近舍皇甫远取居易岂不迂耶以诗请事",
        "author": "刘子翚",
        "content": "紫微谈道渺无津，逸步飘然叹绝尘。\n但向函关迎老子，不知郑圃有真人。\n数丝雪髮神弥莹，一点金花意自春。\n莫谓余衰难语此，胸中勇气尚轮囷。",
        "dynasty": "宋",
        "collection_info": null
    },
    {
        "title": "致中诗戏论诗棋酒辄次原韵",
        "author": "刘子翚",
        "content": "只应心醉六经醇，自是陶陶晋魏人。\n每向幽居横素榻，惟容我辈岸乌巾。\n毫端空有千题巧，枰上原无一着真。\n要得坦然怀抱稳，烦君浇泼乳泓春。",
        "dynasty": "宋",
        "collection_info": null
    },
    {
        "title": "致中招原仲游武夷",
        "author": "刘子翚",
        "content": "病暑冠裳与体忘，一廛幽僻得深藏。\n微风时度涧光活，残日忽无山气凉。\n但想子綦方隠几，终惭南郭谩连墙。\n何时九曲寻幽事，船尾应须着漫郎。",
        "dynasty": "宋",
        "collection_info": null
    },
    {
        "title": "致中手谈见知胡漳州而奇仲未有定论",
        "author": "刘子翚",
        "content": "了无胜负着胸中，三百枯棋破老慵。\n云陈春收花脱树，雹声夜碎月衔峯。\n危机每惮张颐虎，窘步休夸独眼龙。\n无復漳州赏新妙，只应公论付吾宗。",
        "dynasty": "宋",
        "collection_info": null
    },
    {
        "title": "次韵茂元茉莉花诗二首  其一",
        "author": "刘子翚",
        "content": "翠叶光如沃，冰葩淡不妆。\n一番秋早秀，彻日坐傍香。\n色照祇园静，清回瘴海凉。\n傥堪纫作佩，老子欲浮湘。",
        "dynasty": "宋",
        "collection_info": null
    },
    {
        "title": "次韵茂元茉莉花诗二首  其二",
        "author": "刘子翚",
        "content": "三尺婆娑树，千英一律妆。\n眼孤犹眩彩，鼻熟不知香。\n向月资清润，承风发素凉。\n众芳如不忌，移植近潇湘。",
        "dynasty": "宋",
        "collection_info": null
    },
    {
        "title": "同才仲入山有怀奇仲",
        "author": "刘子翚",
        "content": "客至那容懒，牵筇入翠萝。\n山光知雨过，野色见秋多。\n妙语时相夺，微吟只自哦。\n吹埙来独晚，此日恨如何。",
        "dynasty": "宋",
        "collection_info": null
    },
    {
        "title": "寄行夫兼怀如愚珙",
        "author": "刘子翚",
        "content": "已把重阳菊，吟怀不为秋。\n江湖三俊远，天地一翁愁。\n日近书来少，宵长梦不休。\n吴云犹可望，时上堇峯头。",
        "dynasty": "宋",
        "collection_info": null
    },
    {
        "title": "致中相拉游武夷有六耳不同谋之语原仲和章意似未平也再次原韵",
        "author": "刘子翚",
        "content": "年衰渐涸玉池津，拟丐明窗一匕尘。\n底用趋风防六耳，须知对影已三人。\n高情政喜追灵运，饱学那容欠大春。\n右挈左提俱有頼，应怜怀抱久倾囷。",
        "dynasty": "宋",
        "collection_info": null
    },
    {
        "title": "吕居仁挽词三首  其一",
        "author": "刘子翚",
        "content": "粹美元功畀，风流相国传。\n有文光圣道，无物累心渊。\n侃侃常春气，堂堂忽逝川。\n东莱一点秀，冥漠楚山边。",
        "dynasty": "宋",
        "collection_info": null
    },
    {
        "title": "吕居仁挽词三首  其二",
        "author": "刘子翚",
        "content": "皓首犹贪学，谦虚德益丰。\n潜神无朕际，悟物不言中。\n虽处持荷贵，常安捽茹穷。\n笑谈惊委蜕，儒事有英雄。",
        "dynasty": "宋",
        "collection_info": null
    },
    {
        "title": "吕居仁挽词三首  其三",
        "author": "刘子翚",
        "content": "江左欣初见，倾输便豁然。\n挽留尝一粥，契阔已三年。\n老去无新得，书来每自鞭。\n幽明虽永绝，凛若在吾前。",
        "dynasty": "宋",
        "collection_info": null
    },
    {
        "title": "奇仲和致中棋诗有玄中一着是吾宗之句",
        "author": "刘子翚",
        "content": "局上深机未足穷，玄中一着若为通。\n五宗惟明不是物，三语孰解将无同。\n常恨老怀多愦愦，每逢益友太匆匆。\n金篦刮眼宁无頼，况是墙西有德公。",
        "dynasty": "宋",
        "collection_info": null
    },
    {
        "title": "奇仲和诗有吸尽西江说是公之句",
        "author": "刘子翚",
        "content": "南邻袖手只如愚，东里谈玄亦甚都。\n可是据鞍方矍铄，须防鬻璞得卢胡。\n春空潮响来何自，秋浦天容落欲无。\n万古西江只如许，何烦呼吸费工夫。",
        "dynasty": "宋",
        "collection_info": null
    },
    {
        "title": "吴公路作功德院记成同居安入山书丹",
        "author": "刘子翚",
        "content": "浄坊疏宠自吾君，盍有丰碑载策勋。\n方见隳崖砻翠琰，忽惊落笔散彤云。\n言言未索西山气，噩噩新摛左氏文。\n从此拱辰非厚夜，月明钟鼓九霄闻。",
        "dynasty": "宋",
        "collection_info": null
    },
    {
        "title": "子静阅仆旧举子文有诗因次原韵",
        "author": "刘子翚",
        "content": "雪縠乌纱气似云，摇毫不瞬已成文。\n儿时追逐无三捷，老去荒唐更十分。\n木裏液樠将底用，韶边朋肯岂堪闻。\n却惭锓板能流恶，一付焚如政頼君。",
        "dynasty": "宋",
        "collection_info": null
    },
    {
        "title": "寄秀峰忠老",
        "author": "刘子翚",
        "content": "高钟号月掩岩扉，遥想幽人不梦时。\n曾听微言知见妙，应怜懒我用功迟。\n帻疏种种宁相贷，窗静山山尚可疑。\n傥有一单容过客，眼中须接秀峰奇。",
        "dynasty": "宋",
        "collection_info": null
    },
    {
        "title": "转秩奉祠蒙朝佐子静庆以四六戏裁长句为谢",
        "author": "刘子翚",
        "content": "一岭无情阻面谈，鸣翰忽堕得双函。\n抽黄对白虽云妙，刻朽嘘枯祇益惭。\n小转只缘官带右，雄飞无復梦图南。\n借留頼有天台侣，老矣真成七不堪。",
        "dynasty": "宋",
        "collection_info": null
    },
    {
        "title": "致明赠茯苓如婴孩状以诗为报",
        "author": "刘子翚",
        "content": "老松寒不死，密壤聚流脂。\n小斸凌苍翠，深藏发怪奇。\n应怜霜鬓客，为寄玉婴儿。\n屑饵消残疢，同寻汗漫期。",
        "dynasty": "宋",
        "collection_info": null
    },
    {
        "title": "次翁来借诸家易解闻已有新说以诗借观",
        "author": "刘子翚",
        "content": "天庭吐气作青红，警逻犹烦小试中。\n政使着鞭无暇日，惟应读易有清风。\n昼评一卦纷然异，夜梦三爻廓尔通。\n闻说新笺极玄妙，可无残剩到衰翁。",
        "dynasty": "宋",
        "collection_info": null
    },
    {
        "title": "寄子静",
        "author": "刘子翚",
        "content": "有约来何晚，行吟遡远风。\n老怀清似水，双鬓乱如蓬。\n晤语非无得，疏慵政畧同。\n秋来湖上集，只是欠单公。",
        "dynasty": "宋",
        "collection_info": null
    },
    {
        "title": "梦如愚珙",
        "author": "刘子翚",
        "content": "惊破池塘梦，宵长不再眠。\n寒声摇谷口，侧月到床边。\n一自芝兰远，都无翰墨传。\n老怀安得写，孤咏不成篇。",
        "dynasty": "宋",
        "collection_info": null
    },
    {
        "title": "食鹅梨三首  其一",
        "author": "刘子翚",
        "content": "寒烽夜灭楚淮长，客舸轻摇度碧光。\n北果初来珍重意，层层般纸透清香。",
        "dynasty": "宋",
        "collection_info": null
    },
    {
        "title": "食鹅梨三首  其二",
        "author": "刘子翚",
        "content": "拂拂鹅黄初借色，涓涓蜜醴为输津。\n泠然一涤心渊浄，热恼无因着莫人。",
        "dynasty": "宋",
        "collection_info": null
    },
    {
        "title": "食鹅梨三首  其三",
        "author": "刘子翚",
        "content": "琱盘一卵宁论价，新带中原雨露来。\n却忆春行梁宋野，雪花琼蕊数程开。",
        "dynasty": "宋",
        "collection_info": null
    },
    {
        "title": "次李巽伯韵",
        "author": "刘子翚",
        "content": "蜡封泥印了不勤，索居十载常念羣。\n恋乡宁饮建溪水，怀友忽梦龟山云。\n閒中意度不沾俗，老去词华全付君。\n阿戎来归得新语，戏笔报谢非夸文。",
        "dynasty": "宋",
        "collection_info": null
    },
    {
        "title": "送暐侍者之湖南",
        "author": "刘子翚",
        "content": "茗碗深浇破别愁，掺裾犹得小迟留。\n不将流落遇知己，故向艰难作远游。\n春动闽山迎两屐，夜凉楚月趁孤舟。\n相逢应说庞翁笑，黑頞黄髯万念休。",
        "dynasty": "宋",
        "collection_info": null
    },
    {
        "title": "次六四叔青字韵",
        "author": "刘子翚",
        "content": "写出吴中胜，平生历历经。\n露窥烟渚静，山入柁楼青。\n老气何由逸，奔晖不肯停。\n北潭摇梦否，渌面照轩櫺。",
        "dynasty": "宋",
        "collection_info": null
    },
    {
        "title": "题慎仪余清阁",
        "author": "刘子翚",
        "content": "并溪取次得奇观，更舞新甍翠木端。\n政喜閒身时可到，忽惊醉眼晚来宽。\n故添山色浮岚润，不逐湍流独月寒。\n散帙南窗更清绝，兴来直欲跨飞翰。",
        "dynasty": "宋",
        "collection_info": null
    },
    {
        "title": "春兴",
        "author": "刘子翚",
        "content": "弱渌才胜舫，危青更着楼。\n管弦非老伴，风雨定花雠。\n兀坐还无味，微行却自由。\n只嫌诗作祟，呫呫不能休。",
        "dynasty": "宋",
        "collection_info": null
    },
    {
        "title": "时中良弼茂元慎仪集水阁",
        "author": "刘子翚",
        "content": "水色兼山影，漂摇小阁西。\n风来幽啭活，雨过万红低。\n烱烱杯中趣，喧喧枕裏迷。\n新年一声笑，四友在潭溪。",
        "dynasty": "宋",
        "collection_info": null
    },
    {
        "title": "致中晚集",
        "author": "刘子翚",
        "content": "笑语北潭晚，微寒入绮疏。\n雨声留篆雾，灯影跃潜鱼。\n病间欲疏酒，老便惟读书。\n喜君新隠地，山翠切吾庐。",
        "dynasty": "宋",
        "collection_info": null
    },
    {
        "title": "酴醿四首  其一",
        "author": "刘子翚",
        "content": "蒙笼春幰顶，夭矫赤虬身。\n雨蓓犹缄暖，精神照晚春。",
        "dynasty": "宋",
        "collection_info": null
    },
    {
        "title": "酴醿四首  其二",
        "author": "刘子翚",
        "content": "斑斑心点紫，迭迭萼承冰。\n除却横枝韵，羣芳尽与能。",
        "dynasty": "宋",
        "collection_info": null
    },
    {
        "title": "酴醿四首  其三",
        "author": "刘子翚",
        "content": "独立幽亭晚，春风玉一围。\n残英不着地，去作岭云飞。",
        "dynasty": "宋",
        "collection_info": null
    },
    {
        "title": "酴醿四首  其四",
        "author": "刘子翚",
        "content": "霜蕤熏碧醥，气味已相传。\n终以香为累，无人解倒悬。",
        "dynasty": "宋",
        "collection_info": null
    },
    {
        "title": "寄张子平",
        "author": "刘子翚",
        "content": "老矣张平子，飘零客此州。\n清樽如有伴，白髮不知愁。\n雨燕捎帘入，风花拥槛浮。\n梦中家在否，归兴莫悠悠。",
        "dynasty": "宋",
        "collection_info": null
    },
    {
        "title": "次明仲凉字韵",
        "author": "刘子翚",
        "content": "浮暑熏人只欲狂，秋声未肯抹横塘。\n倦看黄奶浑无味，醉着白綀如许凉。\n扫砌政须修竹舞，荫花绝爱巨荷张。\n紫髯不是轻风景，更拟回鞭向葛强。",
        "dynasty": "宋",
        "collection_info": null
    },
    {
        "title": "晚饮",
        "author": "刘子翚",
        "content": "招提聊驻屐，却去白云堆。\n老眼看山倦，余怀向酒开。\n晚凉微雨送，秋意一蝉催。\n醉裏挥犀妙，方知有逸才。",
        "dynasty": "宋",
        "collection_info": null
    },
    {
        "title": "次韵长汀壁间韵",
        "author": "刘子翚",
        "content": "窜鼠惊残梦，萧萧老屋虚。\n风声传远濑，寒意入秋蔬。\n客路漂摇久，归身憔悴余。\n西窗满残照，彷佛似吾庐。",
        "dynasty": "宋",
        "collection_info": null
    },
    {
        "title": "问明仲游武夷日",
        "author": "刘子翚",
        "content": "兀兀听凉雨，开门雪涨川。\n独行枫叶底，秋兴雁行边。\n老去无多事，閒知有胜缘。\n何时纵仙舸，我亦愿周旋。",
        "dynasty": "宋",
        "collection_info": null
    },
    {
        "title": "次韵文殊五言",
        "author": "刘子翚",
        "content": "小雨贻新句，端如印印泥。\n凝眸方过鸟，倚杖忽横溪。\n老态犹堪强，真豪已觉低。\n钟声隔林寺，惭愧有幽栖。",
        "dynasty": "宋",
        "collection_info": null
    },
    {
        "title": "次韵栀坑七言",
        "author": "刘子翚",
        "content": "酒香浑若过新丰，心事悠悠冷笑中。\n彻夜道傍栀叶雨，几年马上桂枝风。\n高情未许愁能挽，归意惟应梦可通。\n准拟今秋剩追逐，暗泉锵佩月潭东。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其一",
        "author": "刘子翚",
        "content": "醉毫叵我落乌丝，况是桃源乍入时。\n祇恐昇平要华藻，赐笺春动万年枝。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其二",
        "author": "刘子翚",
        "content": "幽居十绝巧凌春，我亦刳肠强效颦。\n忧乐悬知不同调，山南山北寂寥人。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其三",
        "author": "刘子翚",
        "content": "一幅乌巾雪髮盈，村深时听鵽刀声。\n浪将兰艾评春事，我自平生小屈平。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其四",
        "author": "刘子翚",
        "content": "归来十六见新元，种得黄楠绕旧村。\n岂是翛然便遗物，吾衰不復梦修门。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其五",
        "author": "刘子翚",
        "content": "蒲团宴坐若还家，罗縠如空了不遮。\n可是春风摇得我，兰芳轻噀淡黄芽。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其六",
        "author": "刘子翚",
        "content": "莫遣潇湘双鲤来，归心生怕晓禽催。\n咄嗟新转渠渠屋，寒士懽颜正尔开。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其七",
        "author": "刘子翚",
        "content": "䠞䠞鸣山筇一枝，逢春聊復咏歌之。\n故园风光本具足，浪蕊浮花莫作迷。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其八",
        "author": "刘子翚",
        "content": "蓬松衰髮倦重簪，一榻惟便独寝甘。\n却忆少陵诗句好，依然云木晓相参。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其九",
        "author": "刘子翚",
        "content": "近邻分得续随栽，准拟新晴手自培。\n不奈余寒侵病骨，锄耰无味却归来。",
        "dynasty": "宋",
        "collection_info": null
    },
    {
        "title": "次韵明仲幽居春来十首  其一○",
        "author": "刘子翚",
        "content": "岂惭辛苦把渔竿，犹有机心傍钓滩。\n文定书堂最深稳，何如袖手试观澜。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其一",
        "author": "刘子翚",
        "content": "桃花偏傍谪仙居，点缀高岩今几株。\n力士铛边欠何物，着鞭跨马是狂图。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其二",
        "author": "刘子翚",
        "content": "饭了呼童迭石门，雨余幽事不胜繁。\n花残不用深惆怅，梧竹新阴又满园。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其三",
        "author": "刘子翚",
        "content": "偶随流水到僧家，身世浑如焦谷芽。\n午梦不知缘底破，篆烟烧遍一盘花。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其四",
        "author": "刘子翚",
        "content": "闻道清湖别有春，花边玉笋想长身。\n怪来几日诗筒少，尽写瑰奇赋洛神。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其五",
        "author": "刘子翚",
        "content": "潭边春水碧于苔，为听泠泠溪畔来。\n不耐颠风阻人兴，渔舟欲上又吹开。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其六",
        "author": "刘子翚",
        "content": "蠲病惟应一日晴，小窗萤度暗还明。\n韦编读罢闻幽鸟，演出精微是此声。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其七",
        "author": "刘子翚",
        "content": "酒恶时来漱浅溪，玉池汩汩自生肥。\n游鯈岂解吾曹意，聊復蓬头坐钓矶。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其八",
        "author": "刘子翚",
        "content": "春来太半在农畴，邂逅相逢皆饮流。\n贪看暮烟驰万柳，不知明月上前洲。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其九",
        "author": "刘子翚",
        "content": "庾郎食事惟三九，适口方知味味珍。\n拟欲招邀无此客，虎头不是箇中人。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其一○",
        "author": "刘子翚",
        "content": "辽鹤归来本姓丁，咿哑几见弄文䙀。\n人间过眼事如许，何用封侯羡戛羹。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其一一",
        "author": "刘子翚",
        "content": "屋角仙洲入眼明，清风澡涤醉魂醒。\n麻姑未必堪搔背，薄相由来是蔡经。",
        "dynasty": "宋",
        "collection_info": null
    },
    {
        "title": "次韵六四叔村居即事十二绝  其一二",
        "author": "刘子翚",
        "content": "几许椎埋尽把锄，而今户户偃犀渠。\n太平无象从何见，一夜春风长碧蔬。",
        "dynasty": "宋",
        "collection_info": null
    },
    {
        "title": "凝云堂诗次文贺州韵",
        "author": "刘子翚",
        "content": "君家遥借我家山，我亦时来一笑看。\n缥缈云扶千迭秀，空蒙翠滴两州寒。\n已将老目供秋晚，未觉豪心怯酒阑。\n文伯诗无飘泊叹，尽将幽抱付遐观。",
        "dynasty": "宋",
        "collection_info": null
    },
    {
        "title": "次明仲勤字韵",
        "author": "刘子翚",
        "content": "苦无聊頼忆披云，曳杖宁知四体勤。\n握手便成忘适适，纵谈终愧自闻闻。\n浮蛆酿熟贻彭泽，斫鲙图成想右军。\n莫为冷风发归兴，石峯秋月许平分。",
        "dynasty": "宋",
        "collection_info": null
    },
    {
        "title": "次韵明仲赠六四叔之作",
        "author": "刘子翚",
        "content": "平生一笑轻离别，林下相从各壮年。\n绝爱步兵胸垒块，更欣阿大语蝉连。\n杖藜只作寻常出，巵酒何辞一再传。\n燕颔虎头经赏识，定应接武向甘泉。",
        "dynasty": "宋",
        "collection_info": null
    },
    {
        "title": "次六四叔韵",
        "author": "刘子翚",
        "content": "笋舆霑汗每苍黄，今日追随得快凉。\n水落不知沙径改，风微如靳橘林香。\n我缘新病仍添懒，君不时来有底忙。\n只恐家山诮人去，十年秋兴在殊方。",
        "dynasty": "宋",
        "collection_info": null
    },
    {
        "title": "祝道人日供梅兰偶成小诗二首  其一",
        "author": "刘子翚",
        "content": "病眼亡聊祇强回，道人得得供新梅。\n谷寒未必春先到，几夜冰蟾照得开。",
        "dynasty": "宋",
        "collection_info": null
    },
    {
        "title": "祝道人日供梅兰偶成小诗二首  其二",
        "author": "刘子翚",
        "content": "野客分花入户间，此心今合付翛然。\n平生费尽金鸦嘴，不负幽芳十七年。",
        "dynasty": "宋",
        "collection_info": null
    },
    {
        "title": "梅诗呈六四叔",
        "author": "刘子翚",
        "content": "一枝新白破长林，定想霜毫落有神。\n䠥𨇨若予将底用，犹堪卧护北潭春。",
        "dynasty": "宋",
        "collection_info": null
    },
    {
        "title": "寄致明并纪惠雁观梅之旧",
        "author": "刘子翚",
        "content": "稚刘于我最多情，此日诗筒不绝声。\n孤雁相依真得地，早梅一粲又倾城。\n向来兰好知谁许，病后霜林懒独行。\n小几清香慰临别，极知了了万缘轻。",
        "dynasty": "宋",
        "collection_info": null
    },
    {
        "title": "拙句谢伯达老友",
        "author": "刘子翚",
        "content": "赠梅发言吾过矣，卫生无术谁之尤。\n鲁兀游心聊自遣，乐春举足岂无忧。",
        "dynasty": "宋",
        "collection_info": null
    },
    {
        "title": "次韵上梅岭",
        "author": "刘子翚",
        "content": "鞭粳红入臼，剪菜玉登盘。\n是处喜相挽，我来如许难。\n沙清才㶁㶁，陟翠入磻磻。\n勃窣干坤裏，伊谁不自安。",
        "dynasty": "宋",
        "collection_info": null
    },
    {
        "title": "江上寺",
        "author": "刘子翚",
        "content": "东岸楼台西岸山，潇湘一片在中间。\n红尘不到沧波上，僧与白云相对闲。",
        "dynasty": "宋",
        "collection_info": null
    },
    {
        "title": "题丞厅",
        "author": "刘子翚",
        "content": "暮年丛薄寄鹪鹩，搔首巡檐岁月销。\n留与后人还要否，一轩松竹冷潇潇。",
        "dynasty": "宋",
        "collection_info": null
    },
    {
        "title": "馆中简张约斋",
        "author": "刘子翚",
        "content": "书生赋分合穷愁，官与休辰不肯休。\n清晓犯寒开省户，谁家见雪似瀛洲。\n烂银宫阙云端见，素柰园林月下游。\n说与南湖张秘阁，速来同直道山头。",
        "dynasty": "宋",
        "collection_info": null
    },
    {
        "title": "送彭奭应礼部试",
        "author": "刘子翚",
        "content": "君家诗礼冠南区，文阵堂堂尽壮夫。\n汉杰姓名归大族，周官事业属吾儒。\n争题玉字传金榜，悉奋朱鸾与凤雏。\n月桂香传南北巷，千言长策耀天衢。",
        "dynasty": "宋",
        "collection_info": null
    },
    {
        "title": "桃源",
        "author": "刘子翚",
        "content": "桃花深处蜜蜂喧，山近前峰鷄犬村。\n若有胡麻泛流水，武夷转作武陵源。",
        "dynasty": "宋",
        "collection_info": null
    },
    {
        "title": "花椒",
        "author": "刘子翚",
        "content": "欣忻笑口向西风，喷出元珠颗颗同。\n采处倒含秋露白，晒时娇映夕阳红。\n调浆美着骚经上，涂壁香凝汉殿中。\n鼎餗也应知此味，莫教姜桂独成功。",
        "dynasty": "宋",
        "collection_info": null
    },
    {
        "title": "和晁应之大暑书事",
        "author": "刘子翚",
        "content": "蓬门久闭谢来车，畏暑尤便小阁虚。\n青引嫩苔留鸟篆，绿垂残叶带虫书。\n寒泉出井功何有，白羽邀凉计已疏。\n忍待西风一萧飒，碧鲈银鲙意何如。",
        "dynasty": "宋",
        "collection_info": null
    },
    {
        "title": "桐江弔子陵",
        "author": "詹慥",
        "content": "光武亲从血战回，举朝谁识渭川才。\n罴熊果有周王卜，未必先生恋钓台。",
        "dynasty": "宋",
        "collection_info": null
    },
    {
        "title": "月夜",
        "author": "詹慥",
        "content": "平生最好月，况此秋夜阑。\n长风送荡漾，浩露况团团。\n仰头视虚空，光彩如可餐。\n星辰敛芒角，河汉收波澜。\n更无微云翳，挂此白玉盘。\n六合静皎皎，万木凉珊珊。\n为尔废昏卧，裴回更漏残。\n更登高处坐，历历见湖山。\n爽气集冰雪，清心生羽翰。\n便欲御泠然，因之游广寒。\n一临天池水，沐浴随飞仙。",
        "dynasty": "宋",
        "collection_info": null
    },
    {
        "title": "上巳后一日登快哉亭",
        "author": "詹慥",
        "content": "上巳信嘉辰，流觞传旧俗。\n良游怅不遂，吏局方有属。\n东风吹晓雨，万窍嗥林麓。\n疑有泊舟人，狂歌河女曲。\n逾朝始澄霁，物色如新沐。\n城角趋危亭，登临慰幽独。\n纷华埽不见，蝴蝶飞平绿。\n竚倚穷夕曛，悠哉此心目。",
        "dynasty": "宋",
        "collection_info": null
    },
    {
        "title": "客谈荆渚武昌慨然有作",
        "author": "詹慥",
        "content": "去岁出蜀初东游，峨舸大艑下荆州。\n便风转头五百里，吟啸已在黄鹤楼。\n戏拈铁笛吹出塞，水涌月落鱼龙愁。\n明朝喧传古仙过，碧玉带来黄絁裘。\n岂知一官自桎梏，簿书期会无时休。\n丰城宝剑已化久，我自吐气冲斗牛。\n洞庭四万八千顷，蟹舍正对芦花洲。\n速脱衣冠挂神武，散髮烂醉垂虹秋。",
        "dynasty": "宋",
        "collection_info": null
    },
    {
        "title": "道中寒食",
        "author": "詹慥",
        "content": "斗粟淹吾驾，浮云笑此生。\n有诗酬岁月，无梦到功名。\n客裏逢归雁，愁边有乱鶑。\n杨花不解事，更作倚风轻。",
        "dynasty": "宋",
        "collection_info": null
    },
    {
        "title": "舟行遣兴",
        "author": "詹慥",
        "content": "会稽尚隔三千里，临贺初盘一百滩。\n殊俗问津言语异，长年为客歧路难。\n背人山岭重重去，照鹢梅花树树残。\n酌酒柂楼今日意，题诗船壁后来看。",
        "dynasty": "宋",
        "collection_info": null
    },
    {
        "title": "春怀示邻里",
        "author": "詹慥",
        "content": "断墙着雨蜗成字，老屋无僧燕作家。\n剩欲出门追语笑，却嫌归髩着尘沙。\n风翻蛛网开三面，雷动蜂窠趁两衙。\n屡失南邻春事约，只今容有未开花。",
        "dynasty": "宋",
        "collection_info": null
    },
    {
        "title": "南浦",
        "author": "詹慥",
        "content": "南浦随花去，迴舟路已迷。\n暗香无处觅，日落板桥西。",
        "dynasty": "宋",
        "collection_info": null
    },
    {
        "title": "早行",
        "author": "詹慥",
        "content": "村鷄已报晨，晓月渐无色。\n行人马上去，残灯照空驿。",
        "dynasty": "宋",
        "collection_info": null
    },
    {
        "title": "寄胡籍溪",
        "author": "詹慥",
        "content": "雨过溪头鸟篆沙，溪山深处野人家。\n门前桃李都飞尽，又见春光到楝花。",
        "dynasty": "宋",
        "collection_info": null
    },
    {
        "title": "渡湘江弔严子陵",
        "author": "詹慥",
        "content": "光武亲征血战回，举朝谁识渭川才。\n熊罴果有周王卜，未必先生恋钓台。",
        "dynasty": "宋",
        "collection_info": null
    },
    {
        "title": "送笋与屏山",
        "author": "刘仲行",
        "content": "箨龙戢戢破苔斑，风味从来奈岁寒。\n知有高人清爱白，定应烧煮荐珠盘。",
        "dynasty": "宋",
        "collection_info": null
    },
    {
        "title": "句",
        "author": "周元仲",
        "content": "愁别园林后夜春。",
        "dynasty": "宋",
        "collection_info": null
    },
    {
        "title": "句  其一",
        "author": "刘奇仲",
        "content": "玄中一着是吾宗。",
        "dynasty": "宋",
        "collection_info": null
    },
    {
        "title": "句  其二",
        "author": "刘奇仲",
        "content": "吸尽西江说是公。",
        "dynasty": "宋",
        "collection_info": null
    },
    {
        "title": "留题桐柏石道师妙声堂次曾史君韵",
        "author": "石延庆",
        "content": "一派奔湍响迅雷，喷云翻雪绕琼台。\n应通天上银潢路，准拟乘槎八月来。",
        "dynasty": "宋",
        "collection_info": null
    },
    {
        "title": "题鑑轩",
        "author": "石延庆",
        "content": "一轩曾揭鑑为名，轩下方池彻底清。\n坐客不须频拂拭，主人犹恐太分明。\n一尘不染原无物，万象俱涵岂有情。\n堪笑越湖三百里，等闲风浪不曾平。",
        "dynasty": "宋",
        "collection_info": null
    },
    {
        "title": "感秋",
        "author": "钟离松",
        "content": "破壁乱蛩吟，愁添鬓雪侵。\n凉生孤馆梦，秋入旅人心。\n排遣难凭酒，凄清不在琴。\n中原戎马躏，白露寝园深。",
        "dynasty": "宋",
        "collection_info": null
    },
    {
        "title": "送舅氏王亨道知湖州",
        "author": "秦熺",
        "content": "暂别甘泉豹尾中，隼旟仍驻水晶宫。\n文昌地禁论思久，燕寝香凝簿领空。\n可但龚黄宜共理，使应颜谢与同风。\n饱闻回老榴皮字，试问溪头鹤髮翁。",
        "dynasty": "宋",
        "collection_info": null
    },
    {
        "title": "游茅山题华阳观",
        "author": "秦熺",
        "content": "家山福地古云魁，一日三峰秀气回。\n会散宝珠何处去，碧岩南洞白云堆。",
        "dynasty": "宋",
        "collection_info": null
    },
    {
        "title": "句",
        "author": "秦熺",
        "content": "兢兢骄侈戒，誓不愧周官。",
        "dynasty": "宋",
        "collection_info": null
    },
    {
        "title": "秦邮晚泊",
        "author": "王纶",
        "content": "水宿风餐第几程，落帆刚趁晚霞明。\n村醪小饮不成醉，明月推篷初欲生。\n自愧菲才膺閒命，谁能高卧闭柴荆。\n茫茫家国偏多感，静听渔榔断续声。",
        "dynasty": "宋",
        "collection_info": null
    },
    {
        "title": "晚步",
        "author": "陈棠",
        "content": "晚步沙头倚小晴，南山正与暮云横。\n栖鸦啼处野烟合，飞鸟去边孤月生。\n树暗风微花气度，溪深雨涨水痕平。\n夜阑衣湿迷归路，彷佛前村灯火明。",
        "dynasty": "宋",
        "collection_info": null
    },
    {
        "title": "早朝十绝  其一",
        "author": "赵子潚",
        "content": "门门阊阖早春初，恭遘龙飞御太虚。\n圣德巍巍隆誉望，坐令四海诵唐虞。",
        "dynasty": "宋",
        "collection_info": null
    },
    {
        "title": "早朝十绝  其二",
        "author": "赵子潚",
        "content": "文德辉煌宝炬然，侍臣身染御炉烟。\n丹心一点惟怀报，愿祝皇图亿万年。",
        "dynasty": "宋",
        "collection_info": null
    },
    {
        "title": "早朝十绝  其三",
        "author": "赵子潚",
        "content": "龙德当阳开泰运，凰楼南面御阶平。\n恩波浩荡宽如海，八彩重瞳仰圣明。",
        "dynasty": "宋",
        "collection_info": null
    },
    {
        "title": "早朝十绝  其四",
        "author": "赵子潚",
        "content": "仰荷天恩雨露同，涓埃无地答宸衷。\n侍朝惟秉忠和孝，遥见炉香上九重。",
        "dynasty": "宋",
        "collection_info": null
    },
    {
        "title": "早朝十绝  其五",
        "author": "赵子潚",
        "content": "凰阙钟声曙色开，香飘瑞气霭蓬莱。\n侍臣鹄立班初合，齐进龙墀万寿杯。",
        "dynasty": "宋",
        "collection_info": null
    },
    {
        "title": "早朝十绝  其六",
        "author": "赵子潚",
        "content": "北面高呼拜冕旒，星垂华渚彩虹浮。\n春风满泛蒲萄酒，喜溢讴声遍九州。",
        "dynasty": "宋",
        "collection_info": null
    },
    {
        "title": "早朝十绝  其七",
        "author": "赵子潚",
        "content": "一天星斗灿晴霄，香爇沉檀瑞霭飘。\n环佩趋朝天阙晓，五云重睹凰仪韶。",
        "dynasty": "宋",
        "collection_info": null
    },
    {
        "title": "早朝十绝  其八",
        "author": "赵子潚",
        "content": "象笏罗袍间绣衣，斑斓五采绚朝晖。\n退朝擎出龙香篆，知是丹枫拜赐归。",
        "dynasty": "宋",
        "collection_info": null
    },
    {
        "title": "早朝十绝  其九",
        "author": "赵子潚",
        "content": "廿载承恩侍九重，泰阶玉烛喜遭逢。\n嘉禾瑞协当年兆，竚看远夷贡献同。",
        "dynasty": "宋",
        "collection_info": null
    },
    {
        "title": "早朝十绝  其一○",
        "author": "赵子潚",
        "content": "壮时瞻仰近龙颜，老尚簪缨侍从班。\n恋阙敢辞筋力倦，铭心刻骨更输丹。",
        "dynasty": "宋",
        "collection_info": null
    },
    {
        "title": "宰余姚道咏上虞山水二首  其一",
        "author": "赵子潚",
        "content": "重华遗泽在东州，景物留奇聚胜游。\n翠湿金罍山独秀，碧环玉带水交流。",
        "dynasty": "宋",
        "collection_info": null
    },
    {
        "title": "宰余姚道咏上虞山水二首  其二",
        "author": "赵子潚",
        "content": "山自南来崇地位，水从东去泳江流。\n徘徊四顾情何限，直欲于中构小楼。",
        "dynasty": "宋",
        "collection_info": null
    },
    {
        "title": "题漫天坡  其一",
        "author": "郭奕",
        "content": "大漫天是小漫天，小漫天是大漫天。\n只因大小漫天后，遂使生灵入四川。",
        "dynasty": "宋",
        "collection_info": null
    },
    {
        "title": "题漫天坡  其二",
        "author": "郭奕",
        "content": "秦山未尽蜀山来，日照关门两扇开。\n刺史莫嫌迎候远，相公新送陕西回。",
        "dynasty": "宋",
        "collection_info": null
    },
    {
        "title": "咏张中孚兄弟",
        "author": "郭奕",
        "content": "张中孚，张中彦，江南塞北都行遍。\n教我如何做列传。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "陈棠",
        "content": "黄閤雍容静塞尘，凌烟功就便抽身。\n三年暂别长安日，五亩来追独乐春。\n槐鼎政须还国老，溪山聊且慰骚人。\n似闻天语传中使，行告廷臣设九宾。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "陈棠",
        "content": "解组归来万事休，买茅初葺一堂幽。\n绿筠晓月摇苍佩，红树春风散綵斿。\n鸥鹭心情虽退志，麒麟图画尚追求。\n行看驰驲趋丹陛，趁取閒时秉烛游。",
        "dynasty": "宋",
        "collection_info": null
    },
    {
        "title": "登帢帻峰",
        "author": "陈棠",
        "content": "云碍虚檐日，风号老木秋。\n山城围晚翠，江槛俯寒流。\n世事悲苍狗，生涯付白鸥。\n烟尘犹在眼，浑欲不胜愁。",
        "dynasty": "宋",
        "collection_info": null
    },
    {
        "title": "纪梦",
        "author": "涂楷",
        "content": "拜伏庭前又一番，天书虽捧未容看。\n南阳久作蟠龙卧，应为苍生起谢安。",
        "dynasty": "宋",
        "collection_info": null
    },
    {
        "title": "题英州金山寺壁  其一",
        "author": "俞似",
        "content": "莫遣鞴鹰饱一呼，将军谁志灭匈奴。\n年来万事灰人意，只有看山眼不枯。",
        "dynasty": "宋",
        "collection_info": null
    },
    {
        "title": "题英州金山寺壁  其二",
        "author": "俞似",
        "content": "转食胶胶扰扰间，林泉高步未容攀。\n兴来尚有平生履，管领东南到处山。",
        "dynasty": "宋",
        "collection_info": null
    },
    {
        "title": "题长洲张氏舍壁",
        "author": "庄绰",
        "content": "昔年随牒佐边侯，愁望长安向戍楼。\n今日衰颓来泽国，又看烽火照长洲。",
        "dynasty": "宋",
        "collection_info": null
    },
    {
        "title": "和吴正仲观李廷珪墨",
        "author": "庄绰",
        "content": "頼召陈玄典籍传，肯教边腹擅便便。\n竟夸削木真余事，却笑磨人得永年。\n三友不居毛颖后，五车仍在褚生前。\n祇愁公子从医说，火煅生分不直钱。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂",
        "author": "庄绰",
        "content": "力辞富贵回天上，不事楼台起宅中。\n问道但怀重舍盖，对优宁兴独延崇。\n精神宛似初平蔡，信宿那应久在东。\n帝念中兴思旧德，未容高枕北窗风。",
        "dynasty": "宋",
        "collection_info": null
    },
    {
        "title": "诗一首",
        "author": "苏缄",
        "content": "使君尊老致聃彭，跻彼公堂醉兕觥。\n祝饐俾观新礼节，纵谈犹说旧昇平。\n厖眉昔日商山皓，尚齿当年洛社英。\n盛事欢传旴水上，赓歌归羡属儒生。",
        "dynasty": "宋",
        "collection_info": null
    },
    {
        "title": "送李按察之任",
        "author": "王之奇",
        "content": "先生持使节，极力救生民。\n郡县宁无弊，朝廷未有闻。\n某官贪可去，若事屈宜伸。\n更为君王说，如今可用文。",
        "dynasty": "宋",
        "collection_info": null
    },
    {
        "title": "句",
        "author": "王之奇",
        "content": "炳若丹青敷德义，后人于此取良规。",
        "dynasty": "宋",
        "collection_info": null
    },
    {
        "title": "句",
        "author": "张纮",
        "content": "时见空中飞八百，每闻岸上叫三千。",
        "dynasty": "宋",
        "collection_info": null
    },
    {
        "title": "次郑大资竞渡诗韵",
        "author": "盖谅",
        "content": "昔年冶游浚都城，溶溶春水涨金明。\n龙舟鳞次鼓兰桨，胜日讲武风波平。\n沸地笑歌混箫笛，轰天金鼓惊鹭鹢。\n当年冠盖尽英游，飞鞚联翩迅翔翼。\n只今潜盘向荒陂，畴曩伟观那再期。\n熙熙王化及远近，春来胜事还相随。\n十百分朋同川济，咸欲得枭无异意。\n屈原死向千载余，今不敬弔翻成戏。\n敬弔赋就独贾生，可见君子异小人。\n公诗贾赋独追伤，忍以为戏向芳春。\n企听赐环在朝暮，衮绣遄归庙堂去。\n故先濯我尘土心，琅琅哦公七字句。",
        "dynasty": "宋",
        "collection_info": null
    },
    {
        "title": "真妃小娘子庙",
        "author": "王仙客",
        "content": "当日孤贞不可穷，邦人千载仰其功。\n而今汉上多游女，谁继巍巍烈女风。",
        "dynasty": "宋",
        "collection_info": null
    },
    {
        "title": "题安阳山翠微寺",
        "author": "唐皞",
        "content": "平地巍然起一峰，历山西畔隔湖东。\n势侵云汉千寻直，影落烟村四面同。\n龙窟正当螺髻顶，僧居端在画图中。\n邦人不独资观赏，旱岁为霖更有功。",
        "dynasty": "宋",
        "collection_info": null
    },
    {
        "title": "上方",
        "author": "唐皞",
        "content": "佛龛经阁等岩㠂，地在高中此最高。\n日出四楹浮宝气，云开百里见秋毫。\n登临暂得心机静，徙倚翻嫌目力劳。\n况是雄飞先上者，强挥吟笔继诗豪。",
        "dynasty": "宋",
        "collection_info": null
    },
    {
        "title": "谢詹环仲",
        "author": "祖逢清",
        "content": "在学得益友，结庐得宝邻。\n自惭蒹葭质，长倚玉嶙峋。",
        "dynasty": "宋",
        "collection_info": null
    },
    {
        "title": "山行见菊",
        "author": "李鼐",
        "content": "野色芬敷洗露香，篱边不减御衣黄。\n繁英自翦无人插，应笑陶潜两鬓霜。",
        "dynasty": "宋",
        "collection_info": null
    },
    {
        "title": "送修书记游天台",
        "author": "李鼐",
        "content": "尘事日败人，筋力随以劳。\n三年梁溪上，俯仰如桔槔。\n穷巷躬水菽，杜门匪禅逃。\n修公岩壑人，臭味合我曹。\n閒从茗碗集，有往不待招。\n清芬落浄几，宴坐挥霜毫。\n脱略畦畛外，寂寞期久要。\n春风草离离，飞花照方袍。\n朝来遽别我，明月挂一瓢。\n笑指天台云，意气东南高。\n去去不可挽，独鹤鸣九皋。\n会看精进力，觉性一宿超。\n全提法王法，众说障奔涛。\n大千廓沙界，体现无丝毫。\n异时药山偈，问道惭非翱。",
        "dynasty": "宋",
        "collection_info": null
    },
    {
        "title": "送燕明仲归常熟",
        "author": "李鼐",
        "content": "东南江海郡，瘴雾腥蛟螭。\n土俗异乡县，客子怀归思。\n归思何从返，远道伤百危。\n干戈久未定，一水分华夷。\n壮士争挽强，觅爵唾手期。\n而我痴绝甚，尚復事毛锥。\n三年行在所，短褐风霜欺。\n生理寄茅栋，不饱藿与藜。\n苦辛攻积忧，欲语听者谁。\n頼有燕公子，好事颇见奇。\n邻墻肯相过，情话肝胆披。\n君才駃騠骏，不受尘埃覊。\n骧首志千里，蹲踏风云垂。\n乃翁名世将，先朝补邦基。\n殊勋鼎彜在，劲节不少亏。\n后昆德泽盛，衮衮固未衰。",
        "dynasty": "宋",
        "collection_info": null
    },
    {
        "title": "句",
        "author": "李鼐",
        "content": "南流底处所，绛帐居尊严。",
        "dynasty": "宋",
        "collection_info": null
    },
    {
        "title": "句  其一",
        "author": "王晞鸿",
        "content": "峡覆琵琶弯水带，山歌毡帽送江声。",
        "dynasty": "宋",
        "collection_info": null
    },
    {
        "title": "句  其二",
        "author": "王晞鸿",
        "content": "红尘紫陌江声外，绿嶂青岚书几间。",
        "dynasty": "宋",
        "collection_info": null
    },
    {
        "title": "游钟山题八功德水庵壁  其一",
        "author": "陈序",
        "content": "寒骑瘦马度山腰，目断青溪第一桥。\n尽是帝王陵墓处，野风荒草暝萧萧。",
        "dynasty": "宋",
        "collection_info": null
    },
    {
        "title": "游钟山题八功德水庵壁  其二",
        "author": "陈序",
        "content": "十年尘土暗衣巾，乱走江乡一病身。\n西第将军成底事，北朝开府是何人。",
        "dynasty": "宋",
        "collection_info": null
    },
    {
        "title": "游茅山和诸侄",
        "author": "陈序",
        "content": "山南细路半青霄，人昔共游非俗交。\n浮玉故乡惊上国，埋丹清梦记中茅。\n峰头仙客归黄鹄，石面灵根走翠蛟。\n见说西园浑草莽，手栽寸柏已胜巢。",
        "dynasty": "宋",
        "collection_info": null
    },
    {
        "title": "沧浪亭",
        "author": "沈东",
        "content": "草蔓花枝与世新，登临空復想清尘。\n只今唯有亭前水，曾识春风载酒人。",
        "dynasty": "宋",
        "collection_info": null
    },
    {
        "title": "梅花邨咏梅作",
        "author": "陈焕",
        "content": "雪裏溪桥独树春，客来惊起晓粧匀。\n试从意外看风味，方信留侯似妇人。",
        "dynasty": "宋",
        "collection_info": null
    },
    {
        "title": "遗衣坛",
        "author": "陈焕",
        "content": "一点残灯照夜阑，洞深云气逼人寒。\n仙翁从此乘鸾去，不见遗衣见古坛。",
        "dynasty": "宋",
        "collection_info": null
    },
    {
        "title": "黄龙洞口道人送茶及筇竹杖",
        "author": "陈焕",
        "content": "露泣新芽九节筇，芽如雀舌节如龙。\n烹来习习风生腋，拄上罗浮第一峯。",
        "dynasty": "宋",
        "collection_info": null
    },
    {
        "title": "茶庵观茶",
        "author": "陈焕",
        "content": "脚底晴雷殷殷过，浮山四面布干戈。\n鎗旗不染阴山血，留与人间战睡魔。",
        "dynasty": "宋",
        "collection_info": null
    },
    {
        "title": "过兰亭书堂",
        "author": "刘度",
        "content": "兰亭拟金谷，逸少比季伦。\n史臣作此语，无异屠沽人。\n君看兰亭墨，岁久迹岂陈。\n当时本嬉戏，后世乃见真。\n我行适春暮，及此禊饮辰。\n墨池奏环玦，书堂暗松筠。\n堂中有遗像，俨坐遗冠巾。\n情知金堂仙，可望不可亲。\n物色倘见之，欲去犹逡巡。",
        "dynasty": "宋",
        "collection_info": null
    },
    {
        "title": "题苏子美沧浪亭",
        "author": "陈泷",
        "content": "整履上飞虹，风高退酒容。\n叶黄翻乱蝶，树老卧苍龙。\n古径秋霜滑，空山暮霭浓。\n沧浪棋石在，题笔暗尘封。",
        "dynasty": "宋",
        "collection_info": null
    },
    {
        "title": "怀高履常",
        "author": "陈泷",
        "content": "苍头背锦囊，别我渡淮乡。\n一去又无信，相思几断肠。\n柳桥初过雨，瓜步正斜阳。\n知己同行乐，应忘归路长。",
        "dynasty": "宋",
        "collection_info": null
    },
    {
        "title": "自赋小隠",
        "author": "陈泷",
        "content": "环堵萧然一破庐，市尘不到足安居。\n知心惟有梅梢月，来照寒窗夜读书。",
        "dynasty": "宋",
        "collection_info": null
    },
    {
        "title": "凤凰台",
        "author": "陈泷",
        "content": "老尽梧桐凤不来，虚名犹占旧层台。\n朝阳照破兴亡梦，一径花阴自绿苔。",
        "dynasty": "宋",
        "collection_info": null
    },
    {
        "title": "合州望黔楼",
        "author": "释义光",
        "content": "江上望黔楼，望中烟霭浮。\n微凉生户牖，新雨过汀洲。\n远岫千重迭，清波万里流。\n此时何限兴，回首寄羣鸥。",
        "dynasty": "宋",
        "collection_info": null
    },
    {
        "title": "句",
        "author": "释义光",
        "content": "安闲有深味。",
        "dynasty": "宋",
        "collection_info": null
    },
    {
        "title": "臞庵  其一",
        "author": "释道举",
        "content": "竹裏蓬茅掩棘扉，主人诗瘦带宽围。\n种成苜蓿先生饭，制就芙蓉隠者衣。\n柳絮春江鱼婢至，荻花秋渚雁奴归。\n小溪短艇能容我，先向溪隈筑钓矶。",
        "dynasty": "宋",
        "collection_info": null
    },
    {
        "title": "臞庵  其二",
        "author": "释道举",
        "content": "溪南溪北绕清漪，舍后舍前围短篱。\n九九算来成底梦，休休归去復何疑。\n添丁见客走赊酒，阿买能书供赋诗。\n丘壑政非公子事，绮纨当预少年知。",
        "dynasty": "宋",
        "collection_info": null
    },
    {
        "title": "丹丘道中寄钱大资二首  其一",
        "author": "释道举",
        "content": "溪桥人度柳青葱，困卧羁孤雪鬓翁。\n鹭宿烟沙晴復暖，鸡鸣茅店雨连风。\n早年史册书名节，晚岁燕然妙勒功。\n急诏凤池归去客，紫宸殿后看鞓红。",
        "dynasty": "宋",
        "collection_info": null
    },
    {
        "title": "丹丘道中寄钱大资二首  其二",
        "author": "释道举",
        "content": "向来汤餠泼油葱，思旧所怀惟此翁。\n日暮楼边梅子雨，夜凉亭下藕花风。\n凌烟晋室谢文靖，阴德唐朝徐有功。\n二十年间莲社客，酡颜不是少时红。",
        "dynasty": "宋",
        "collection_info": null
    },
    {
        "title": "句  其一",
        "author": "徐某",
        "content": "仙台之阳石坛东，下有亭亭太古松。",
        "dynasty": "宋",
        "collection_info": null
    },
    {
        "title": "句  其二",
        "author": "徐某",
        "content": "至诚感格合天意，露零青松真上瑞。",
        "dynasty": "宋",
        "collection_info": null
    },
    {
        "title": "题谯楼",
        "author": "吹角老兵",
        "content": "画角吹来岁月深，谯楼无古亦无今。\n不如归我龙山去，松柏青青何处寻。",
        "dynasty": "宋",
        "collection_info": null
    },
    {
        "title": "句",
        "author": "轩氏",
        "content": "栗棘蓬，栗棘蓬，一口吞却更无踪。",
        "dynasty": "宋",
        "collection_info": null
    },
    {
        "title": "杂兴五首  其一",
        "author": "范浚",
        "content": "雉骄有擅泽，鸡雄亦专栖。\n乘人肆桀傲，未异雉与鸡。\n虚张尽客气，不知堕危机。\n雉骄或登俎，鸡雄亦为牺。\n嗟尔桀傲子，不戒将安之。",
        "dynasty": "宋",
        "collection_info": null
    },
    {
        "title": "杂兴五首  其二",
        "author": "范浚",
        "content": "荆枭昔见恶，去楚将巢吴。\n妖音不知革，吴岂荆人殊。\n枭能戒颊舌，勿復轻鸣呼。\n虽荆亦容尔，何必他邦居。",
        "dynasty": "宋",
        "collection_info": null
    },
    {
        "title": "杂兴五首  其三",
        "author": "范浚",
        "content": "高蝉荫嘉木，未省螗斧危。\n勇虫亦何愚，不顾黄雀饥。\n痴痴挟弹子，已復露霑衣。\n世事无不然，古今同一悲。",
        "dynasty": "宋",
        "collection_info": null
    },
    {
        "title": "杂兴五首  其四",
        "author": "范浚",
        "content": "鹊噪得欢喜，乌鸣得憎嗔。\n乌鹊自有口，噪鸣何预人。\n乌飞声哑哑，鹊飞声啧啧。\n凡鸟从纷纷，未用置肝鬲。",
        "dynasty": "宋",
        "collection_info": null
    },
    {
        "title": "杂兴五首  其五",
        "author": "范浚",
        "content": "彭亨着冠猪，踉蹡上车鹤。\n皇家一清明，此辈束高阁。\n龙夔杂鹓鹭，庶位已参错。\n少安真可待，四海得耕凿。\n我亦幸丰年，从容一丘壑。",
        "dynasty": "宋",
        "collection_info": null
    },
    {
        "title": "遣兴五首  其一",
        "author": "范浚",
        "content": "商山园绮徒，雪髮映松露。\n山间谓终老，不踏市朝路。\n一朝前星匿，羽翼起调护。\n婆娑古衣冠，笑定国储副。\n留侯计偶尔，曷遽动贞素。\n因知古今士，出处自冥数。\n功名苟不免，四老犹一助。\n宁庸巧驰驱，失尔邯郸步。",
        "dynasty": "宋",
        "collection_info": null
    },
    {
        "title": "遣兴五首  其二",
        "author": "范浚",
        "content": "少陵古诗伯，未必真豪人。\n胡为冷炙辱，自分潜悲辛。\n莫倚善题赋，未悟严武嗔。\n徒言磊落士，不肯异其身。",
        "dynasty": "宋",
        "collection_info": null
    },
    {
        "title": "遣兴五首  其三",
        "author": "范浚",
        "content": "我逢刘颍川，竟夕不向枕。\n余人偶对面，白昼辄欲寝。\n生来不耐俗，敢妄作题品。\n犹嫌太分明，客至姑与饮。",
        "dynasty": "宋",
        "collection_info": null
    },
    {
        "title": "遣兴五首  其四",
        "author": "范浚",
        "content": "庞眉困郎署，白首命不遭。\n猿臂无侯封，徒负射虎豪。\n两者阨天运，材智俱莫逃。\n向来邓氏子，志行劣可褒。\n藉非逢际会，未免掾功曹。",
        "dynasty": "宋",
        "collection_info": null
    },
    {
        "title": "遣兴五首  其五",
        "author": "范浚",
        "content": "翻云覆忽雨，昨火今已冰。\n三涂九州险，未似今人情。\n人言余耳事，令我不忍听。\n嗟哉泜水上，刎颈遂寒盟。",
        "dynasty": "宋",
        "collection_info": null
    },
    {
        "title": "题八马图",
        "author": "范浚",
        "content": "何年画工搦毛锥，貌此八马姿权奇。\n青丝络头十二蹄，调柔意态行愉怡。\n五马放浪无维羁，或龁或望仍迴嘶。\n一牧牵鞚一牧骑，制度彷佛唐巾衣。\n不知此马生何时，昔周穆王远游嬉。\n驾跨八骏驱东西，高升昆崙蹑瑶池。\n骝騄骥义劳飞驰，日走万里无停騑。\n兴元唐家危累棋，百弮仅脱朱泚围。\n黄屋进狩怀光追，八马入谷七马疲。\n筋挛肉绽行人悲，两者资世皆颠羸。\n虚名何有千载垂，空得传记流歌诗。\n未如此马闲犹夷，牧垧不受鞭筴威。\n不踣险远安无危，泉甘草荐足自肥。\n安用号骏称云骓，嗟哉画意谁能知。",
        "dynasty": "宋",
        "collection_info": null
    },
    {
        "title": "寄谢潘舍人赠乌纱帽",
        "author": "范浚",
        "content": "野人仪矩初无华，况復破帽风檐斜。\n先生有意念衰丑，折简远送新乌纱。\n束巾试着出妨户，色若露洗凌晨鸦。\n舍人样好信殊俗，朽质得此惭无涯。\n白痴稚子强解事，竞道宜称相讙譁。\n轻宽不但惬当暑，掉头曝背仍堪夸。\n修容他日奉游宴，便可笑诮参军嘉。\n从今旦暮戴公赐，闭关无事聊煎茶。",
        "dynasty": "宋",
        "collection_info": null
    },
    {
        "title": "游兰溪灵洞",
        "author": "范浚",
        "content": "朝曦杲晴空，宿雾开纷披。\n萦纡度墟曲，荦确行溪湄。\n横桥转山腰，丹垩明招提。\n豁谺觑阴洞，欲入愁途迷。\n流泉暗淙琤，喷壑跳珠玑。\n岩根石彩翠，映水光参差。\n穷高上苍岑，支策行欹危。\n林端出绀宇，兀与浮云齐。\n曾来念旧事，历历经行时。\n松长向如人，今已老十围。\n我尚喜青鬓，还年未生丝。\n偕游数君子，意拟探幽奇。\n诸峰未历览，寒日还平西。\n同携下前麓，却望兰阴归。\n明年艷阳春，更约相追随。\n当须各努力，补屐寻幽期。",
        "dynasty": "宋",
        "collection_info": null
    },
    {
        "title": "题弟茂通斗斋",
        "author": "范浚",
        "content": "昔人骄豪自髫鬌，万里浪欲乘风破。\n暮年志计转难量，眼看一州如斗大。\n今君容膝能自安，高馆不与身相关。\n作斋似斗意阔达，宇量宁妨广百间。\n足明居世惟知足，宽窄在心非在屋。\n莫言斋小碍人眉，清绝坐销愁万斛。\n奉身那用有余为，身稳心安君自知。\n软褥傍炉时枕肘，不须小帐更低垂。\n也知丈室含无际，自有壶公容客地。\n斗斋我已戏题诗，斗酒还当就君醉。",
        "dynasty": "宋",
        "collection_info": null
    },
    {
        "title": "寄题钱伯茂致政奉议遥碧轩",
        "author": "范浚",
        "content": "君不闻汉时遗荣两大夫，羣公祖道倾京都。\n去尘寂寞绝继踵，但见画手空传图。\n君今心事能超古，早束衣冠挂神武。\n掉头不待迫悬车，广受视君知孰愈。\n世人分着金笼头，或贪微名鱼中鈎。\n宁如君脱宦海去，饱看遥碧临清流。\n似闻远目增明处，宛如画出城南句。\n款门何日赴幽期，坐挹云岑为君赋。\n想当遐瞩穷天垠，吟怜修眉浓绿新。\n应嗤争利推车客，不惜青山碾作尘。",
        "dynasty": "宋",
        "collection_info": null
    },
    {
        "title": "寄题何元晋亦乐堂",
        "author": "范浚",
        "content": "士生堕尘网，窘若囚飞虫。\n思牵黄耳不可得，况欲云卧听松风。\n何郎可怜人，耻与俗同调。\n不作穷愁懊恼诗，独抱青山坐长啸。\n诛茅结屋傍林塘，石兰露菊秋风香。\n掉头万事一不顾，仰天白眼倾壶觞。\n邈予坐阻窥幽躅，梦到东窗攀绿玉。\n裁诗寄似堂中人，为楷银鈎写高竹。",
        "dynasty": "宋",
        "collection_info": null
    },
    {
        "title": "送春曲",
        "author": "范浚",
        "content": "春光春光，劝汝一杯酒。\n我能为春作高歌，未解春能听歌否。\n春归有底急，落尽桃花红。\n园蹊漠漠野阴静，兔葵燕麦空摇风。\n风光几何时，背我忽如客。\n残丝欲断感春心，语燕劳劳上帘额。\n我有惜芳意，一春怜物华。\n春来雪裏索梅笑，春去怅望飞杨花。\n春归知復来，奈此断年别。\n摇杨三月暮天愁，鶗鴂一声芳草歇。\n歌竟我亦醉，一掉觥船空。\n明年待春花树下，放歌擎酒相迎逢。",
        "dynasty": "宋",
        "collection_info": null
    },
    {
        "title": "春融融效李长吉体",
        "author": "范浚",
        "content": "天暄地媚春融融，化工点染分花容。\n东风夜半入香陌，杂树晓繁争白红。\n兰丛蕙根芳翠滴，柳艷明眉轻羃䍥。\n红颜绿鬓青春客，壶中新醅鸭头色。\n残丝冉惹愁如织，日暮低迷草萋碧。",
        "dynasty": "宋",
        "collection_info": null
    },
    {
        "title": "同侄伯通端杲效卢仝体",
        "author": "范浚",
        "content": "一春痴癖门长扃，两耳不闻鶗鴂声。\n不知东南风，扫尽红紫英。\n行行点检桃李径，但见树子青冥冥。\n门前水流渠，照灼鬚眉清。\n科斗游其间，脚股各已生。\n渠旁草鬰鬰，草底蚯蚓鸣。\n韵如抽茧丝，幽咽得我听。\n念此琐细物，随时变音形。\n黄河赤鲤或点额，老骥塞默长羁缨，嗟嗟世路真难行。",
        "dynasty": "宋",
        "collection_info": null
    },
    {
        "title": "同弟茂通效温飞卿体",
        "author": "范浚",
        "content": "海棠红歇鶑停歌，麦风时候犹清和。\n帘垂箓簌深院静，赤栏细柳阴婆娑。\n池塘正觉幽事好，萍叶藻蔓涵清波。\n一双胡燕薇丛外，衔得芹泥来补窠。",
        "dynasty": "宋",
        "collection_info": null
    },
    {
        "title": "送乔民瞻倅武昌",
        "author": "范浚",
        "content": "春风未绿江南草，春信腊前梅蕊早。\n水村着处是南枝，想见君行被花恼。\n如君久合上华途，胡为半刺犹题舆。\n奉引未骑沙苑马，佐藩且食武昌鱼。\n频年欣接游从乐，忽手别书空作恶。\n江干跋马望行舻，日暮山寒云错莫。\n往闻南纪百战场，腥风杀气吹湖湘。\n只今江汉俱练静，棹讴杂发行连樯。\n君从鹦鹉洲边去，历历遥看汉阳树。\n莫言槌碎黄鹤楼，准拟书来寄佳句。",
        "dynasty": "宋",
        "collection_info": null
    },
    {
        "title": "送徐履之倅南昌",
        "author": "范浚",
        "content": "春山罨画春江平，江头春船椎鼓声。\n钟陵别乘唤帆席，笑看猎猎风摇旌。\n明朝太末经行处，悬愁望断烟绵树。\n劳劳樯燕亦留君，且共推蓬话情素。\n钟陵地雄古名都，美官况復称题舆。\n看君逸足展夷路，逐电追风万里余。\n前知按部劳绥抚，箳篂行湿西山雨。\n君家孺子有遗台，试向东湖聊讯古。\n兰阴新漉酒吹醅，更折江花劝引杯。\n圣代兴廉访良吏，迟君却抱鹤书回。",
        "dynasty": "宋",
        "collection_info": null
    },
    {
        "title": "六笑",
        "author": "范浚",
        "content": "我笑支道林，远移买山书。\n巢由古达士，不闻买山居。\n我笑贺知章，欲乞鑑湖水。\n严陵钓清江，何曾问天子。\n我笑陶靖节，自祭真忘情。\n胡为托青鸟，乃欲长年龄。\n我笑王无功，琴外无所欲。\n当其恋五斗，乃独不知足。\n我笑杜子美，夙昔具扁舟。\n老大意转拙，欲伴习池游。\n我笑韩退之，不取万乘相。\n三黜竟不去，触事得谗谤。\n客言莫谩笑古人，笑人未必不受嗔。\n螳螂袭蝉雀在后，只恐有人还笑君。\n迴头生愧不能语，嘲评从今吞不吐。\n誉尧非桀亦何为，讪周讥禹终无取。",
        "dynasty": "宋",
        "collection_info": null
    },
    {
        "title": "读杨子云传",
        "author": "范浚",
        "content": "老不晓事杨子云，缀文讥诃坚逐贫。\n班生曲笔甚假借，谓不戚戚元非真。\n草玄欲作后人计，投阁自迷身不利。\n王涯筮中好其书，宁復逆知甘露事。\n蛙声紫色欺昏童，义士远引如冥鸿。\n胡为颠眩尚执戟，美新屈首称臣雄。\n岷山沃野蹲鸱大，拓落不归良已过。\n近危竟似井眉瓶，虚作反骚嗤楚些。\n诡情怀禄遭嘲评，但用笔墨垂声名。\n文章要亦千古事，久矣法言今正行。",
        "dynasty": "宋",
        "collection_info": null
    },
    {
        "title": "读王建射虎行",
        "author": "范浚",
        "content": "我读射虎行，感概兴长叹。\n官羌射虎得虎难，山下远立常空还。\n惜留猛虎着山裏，射杀顾恐终身闲。\n有如边将图偷安，遵养时赋容其姦。\n翻愁努力尽高鸟，良弓挂壁无由弯。\n君不见刘巨容高千里，留贼自资媒富贵，恐贼尽诛身不利。\n坐令屈律裹头人，横暴九州狂螫噬。\n嗟嗟忠臣心不移，受刀摩颈甘如饴。\n纷纷血刃勇不顾，一死未谢君王知。\n官军壮志吞蛮夷，匈奴不灭宁家为。\n相公誓欲平淮西，慨言贼在归无期。\n霍公裴公今已矣，我吟射虎徒歔欷。",
        "dynasty": "宋",
        "collection_info": null
    },
    {
        "title": "冬夜有感",
        "author": "范浚",
        "content": "宵长倦观书，掩帙起微步。\n徘徊檐隙月，点缀竹稍露。\n寒空顽无风，寂历雁时度。\n不知何处村，尚急野塘戽。\n哀哉当丙夜，取水穷沮洳。\n得无空鱼羣，一举不復顾。\n那知今竭泽，无復鱼可捕。\n天公仁百物，暴殄天所怒。\n褰裳欲从之，告以盍长虑。\n浮云暗林野，恐堕荆棘路。\n出门还入门，此意定谁喻。\n遣兴强微吟，凄凉不能句。",
        "dynasty": "宋",
        "collection_info": null
    },
    {
        "title": "送兄茂瞻机宜之官广东",
        "author": "范浚",
        "content": "黄芦鬣鬣秋风肥，鬼雨洒草南山悲。\n长涂客子动愁肺，往往扪辙多思归。\n我兄岂不感时节，东床卷席将何之。\n自言南州有元帅，标鉴本是阳秋皮。\n荐绅奔走欲定价，一见许我奇男儿。\n提撕表奏置戎幕，使我坐握官机宜。\n高生所愧国士知，不辞触热向武威。\n我今去路虽千里，敢以驱驰负知己。\n南州最盛肩京都，昔人欲语停杯余。\n地灵孕秀多异产，鼊皮蚺蟾如虫蛆。\n旧闻民俗蛮顽甚，蜂屯蚁杂难爬梳。\n圣朝神化与换骨，讵事草薙髠根株。\n我兄智囊载大腹，抚俗自应才有余。\n腰间长剑生铜吼，可脍蛮王快屠狗。\n后当归路持旌麾，六印黄金大如斗。",
        "dynasty": "宋",
        "collection_info": null
    },
    {
        "title": "赠青城道人",
        "author": "范浚",
        "content": "道人来自青城巅，飘飘逸气凌云烟。\n青鞋布袜久游世，踏尽海宇名山川。\n琴心三迭得妙旨，华顶一路通幽禅。\n自言早岁拾瑶草，往往鹤上逢真仙。\n惜哉食服只半剂，犹与人世相周旋。\n曾期汗漫九垓外，决去已復挥骡鞭。\n伊予此生一念误，遂堕尘网嗟拘挛。\n镜中华髮已疏索，肘后丹经犹弃捐。\n三山银阙眇何许，怅望碧海波翻天。\n因君告我独往意，伎痒竦踊心茫然。\n莫言得道两尘隔，蓬岛只在拄杖前。\n定知后会君刮眼，看我玉练还颓年。",
        "dynasty": "宋",
        "collection_info": null
    },
    {
        "title": "理喻  其一",
        "author": "范浚",
        "content": "邮亭羁客寒无氊，夜怀家山情惘然。\n灯前坐感雨萧瑟，浩叹达晓愁无眠。\n邻翁不出蓬茨裏，听雨听风心似水。\n黄昏鼻息已雷鸣，往往檐喧不经耳。\n愁霖一种声纷纷，邻翁不闻羁客闻。\n是中转物有妙理，起予暗契瞿昙旨。",
        "dynasty": "宋",
        "collection_info": null
    },
    {
        "title": "理喻  其二",
        "author": "范浚",
        "content": "我眠鼻息邻家惊，耳不自闻齁䶎声。\n我耳忽鸣韵清磬，旁人对面那能听。\n耳鸣如心念，鼻息如己过。\n心念潜萌众莫知，己过自迷人看破。\n历历眼前皆要理，举世何人无鼻耳。",
        "dynasty": "宋",
        "collection_info": null
    },
    {
        "title": "杂兴四首  其一",
        "author": "范浚",
        "content": "水母虽目虾，竟自了无覩。\n如人心苟盲，记诵亦何补。\n当须见精义，一览洞千古。\n可效章句徒，冥迷自聋瞽。",
        "dynasty": "宋",
        "collection_info": null
    },
    {
        "title": "杂兴四首  其二",
        "author": "范浚",
        "content": "乞火固得火，不如钻燧多。\n寄汲非无泉，凿井泉盈科。\n君子贵自得，顾岂求之他。\n心焉有余师，奈彼自弃何。",
        "dynasty": "宋",
        "collection_info": null
    },
    {
        "title": "杂兴四首  其三",
        "author": "范浚",
        "content": "饥人嗜败肉，渴者甘腐浆。\n一为饥渴害，食饮俱失常。\n况兹方寸间，邪欲纷难量。\n微哉此心害，祸甚饥渴伤。",
        "dynasty": "宋",
        "collection_info": null
    },
    {
        "title": "杂兴四首  其四",
        "author": "范浚",
        "content": "昔人称水淫，好洁若无奈。\n居然一日间，洗涤十余过。\n君看七尺躯，孰与此心大。\n洗心傥亦尔，会绝客尘涴。",
        "dynasty": "宋",
        "collection_info": null
    },
    {
        "title": "听琴",
        "author": "范浚",
        "content": "坐人皆听琴，未必知琴音。\n相知纷满眼，未必相知心。\n知音如子期，知心如鲍叔。\n此道久寥寥，谁其踵高躅。\n古声勿復弹，古心徒自怜。\n知音惟月露，知我其惟天。\n君不见只今人情如纸薄，只今世路如溪恶。\n咄嗟许事不足论，鸟迹微茫度寥廓。",
        "dynasty": "宋",
        "collection_info": null
    },
    {
        "title": "寓居宝惠寺喜晴登山",
        "author": "范浚",
        "content": "喜霁出招提，爱山登嶪岌。\n林端已残照，路草犹半湿。\n丹崖断云归，翠窦飞泉入。\n长天没鸟影，远水动虹吸。\n尘襟得必瞰，爽气横来集。\n欲逐野僧还，更看空翠立。",
        "dynasty": "宋",
        "collection_info": null
    },
    {
        "title": "次韵侄端方过予偕行南村玩月",
        "author": "范浚",
        "content": "焚鱼共酌田家醴，欢酣递啸凉风起。\n子谙懒叔故相携，指点村南聊纵履。\n行行林影摇参差，拄杖扶我长过眉。\n幽寻极眺不知倦，路转石角时鈎衣。\n泉声入耳淙琤玉，何许泠泠砧杵续。\n悠然发兴见南山，林壑盘纡如岳麓。\n喧卑迥隔区中缘，况復华月升东边。\n明凝苔露正皎皎，浄映石濑弥娟娟。\n方欣清景多幽事，扬辉莫遣浮云蔽。\n绝怜萤影巧自持，却厌蛙讙苦无谓。\n归来阿朗傍隅趋，示我长吟意有余。\n明宵有月更相就，还看玉轮游舞云。",
        "dynasty": "宋",
        "collection_info": null
    },
    {
        "title": "送四兄茂安之任永嘉",
        "author": "范浚",
        "content": "不齐宰单父，廪廪德垂久。\n当年诚化洽，谁忍辄欺负。\n能令夜渔人，有得弃不取。\n何因政乃尔，贤助则多有。\n东嘉侔洛师，雅号士渊薮。\n儒风既纯古，俗习自忠厚。\n兄行试牛刀，岂復劳决剖。\n鸣弦会多暇，遇事无掣肘。\n悬知着嘉蹟，远与宓生偶。\n匪谓得声荣，期兄富师友。",
        "dynasty": "宋",
        "collection_info": null
    },
    {
        "title": "次韵侄端臣雨晴出郊",
        "author": "范浚",
        "content": "雨中烂熳睡，门径横林扉。\n朝晖入瓮牖，起我聊伸眉。\n良游眺江郊，揽袂风披披。\n平瀛涨新绿，滟漾摇晴陂。\n云峦霭空翠，烟树森华滋。\n潭渔下罜䍡，陇种行楼犁。\n贪穿康乐屐，更杖原思藜。\n阿宜倦游还，心事嗟多违。\n新功在琢句，非復吴下时。\n渊明赋归来，今是知昨非。\n君看古贤达，茹草甘长饥。\n悠悠身外事，凛凛胸中奇。\n因赓喜霁作，用代城南诗。",
        "dynasty": "宋",
        "collection_info": null
    },
    {
        "title": "送袁上人还铜山",
        "author": "范浚",
        "content": "上人眼睛黄，游艺出天悟。\n胸中七曜历，掌上九筹数。\n通医诏百药，袭气了三住。\n余犹穷众术，辨口剧河注。\n谁云不拘教，心实谨律度。\n提携木上座，白足勤远步。\n丁丁啄郊扉，起我曳尘屦。\n高谈翠竹法，时觅碧云句。\n语以丘轲书，竦踊知咏慕。\n南山古花界，可隠玄豹雾。\n挽使小淹留，怀归锡难驻。\n长途雪没胫，栗烈正寒冱。\n披披拂风袖，笑话岩中趣。\n巾瓶到铜山，钟梵岁云暮。\n浮云亦何意，南北自来去。\n迟尔青春深，过予碧溪路。",
        "dynasty": "宋",
        "collection_info": null
    },
    {
        "title": "寄题余姚严公堂",
        "author": "范浚",
        "content": "汉家蒲车邀客星，严公高举鸿冥冥。\n故人作帝且不屈，肯復俯首趋羣卿。\n姚江知是公卿聚，乡人尚敬陈山墓。\n宁须封鬣卧麒麟，古陇荒凉名自着。\n徐侯健令聊弦歌，草鞠犴圄庭张罗。\n作堂县圃得面势，正见列岫青峨峨。\n堂名不为游观设，标榜严公仰前哲。\n令方冰蘗事清修，日企陈山思砥节。\n世人慕贵不足论，下马泣拜汾阳坟。\n令今但望钓翁冢，好尚与俗真莸熏。\n往闻范公当守睦，严濑奉祠初结屋。\n至今压水抗轩楹，高椓檐牙映乔木。\n此堂徐侯能始基，后来继者知为谁。\n垩丹他日傥漫漶，补理勿废兹良规。",
        "dynasty": "宋",
        "collection_info": null
    },
    {
        "title": "叹旱",
        "author": "范浚",
        "content": "我行田间叹且惊，田间旱块丝纵横。\n荆榛恶草亦枯瘁，虽有稷黍何由生。\n田边老人为予语，欲语先愁泪如雨。\n老儿百指住山西，世业农桑不工贾。\n年年此田收好谷，玉粒长腰舂百斛。\n公私取给有赢余，作饭为麋肥口腹。\n今年旱种良辛苦，抱瓮浇畦宁入土。\n囷倾旧谷已无余，新谷疏芜復如许。\n年年百指无忧畏，今年百指俱憔悴。\n饿死填沟自不辞，只愁逋负官家税。\n即今官税催输入，督吏临门如火急。\n老儿可是乐征呼，其奈黍头无一粒。\n我感翁言情激烈，却笑老翁言太拙。\n为陈天子有深仁，子惠穷民念民切。\n况今官府皆时贤，会将租责都蠲捐。\n庶几俭岁亦得饱，且与尔曹图醉眠。",
        "dynasty": "宋",
        "collection_info": null
    },
    {
        "title": "戏赠蜀僧清鉴",
        "author": "范浚",
        "content": "西川有一鉴子，非铜非铁非铅。\n不假江心百炼，自然本体精坚。\n从来无台可安，莹磨拂拭都捐。\n历历森罗万象，岂分胡汉蚩妍。\n旁人不敢穷窥，照渠肝胆悬悬。\n东来吴越万里，依旧虚明湛然。\n识者知为法宝，不识酬之几钱。\n泥尘埋没不得，光透三千大千。",
        "dynasty": "宋",
        "collection_info": null
    },
    {
        "title": "读长门赋",
        "author": "范浚",
        "content": "阿娇负恃颜姝好，那知汉帝恩难保。\n一朝秋水落芙蕖，几岁长门闭春草。\n自怜身世等前鱼，旧宠全移卫子夫。\n独夜不眠香草枕，东箱斜月上金铺。\n晓惊永巷车音近，失喜疑君枉瑶轸。\n临风望幸立多时，却是轻雷声隠隠。\n年年织女会牵牛，百子池边侍宴游。\n自从一落离宫后，无復穿针更上楼。\n长记髫年聘时节，爱深金屋宁衰歇。\n而今遽觉冷如冰，不解向人佯暖热。\n愁看空树集珍禽，孔翠追飞鸾凤吟。\n顾步深嚬生怅望，伊谁一为迴天心。\n人言消渴临邛客，天下工文专大册。\n黄金取酒奉文君，愿悟君王赐颜色。\n赋成果得大家怜，凤觜煎胶续断絃。\n不似昭君离汉土，一生埋没犬羊天。",
        "dynasty": "宋",
        "collection_info": null
    },
    {
        "title": "上李舍人",
        "author": "范浚",
        "content": "李侯半天霞，绝俗几千丈。\n平生有劲气，傲岸力高尚。\n波涛驱笔底，万里一奔放。\n清风凛鬚眉，挺拔舍人样。\n蚤以鸳鹭姿，簉羽迩天仗。\n拖绶奉朝请，论列专靡让。\n言辞剧酸灼，贬窜辱伤谤。\n官资如马足，曾不兴怊怅。\n宴游长笑傲，忠鲠期自谅。\n江山穷赏目，搜抉归吟唱。\n于今富篇章，态度难悉况。\n精清极孤高，丽雅略谈浪。\n乘豪骋雄怪，句法时跌宕。\n端如抚良琴，杳默变清亮。\n连篇时讽咏，飧寝每辄忘。\n我惭语俗下，有类牛鸣盎。\n遽耳咸池音，吟魂惊沮丧。\n闻之良匠氏，侏儒非冗长。\n医师兼百药，马勃用或当。\n微言出堂下，挈手烦叔向。\n倘许揖戈鋋，愿奉诗坛将。",
        "dynasty": "宋",
        "collection_info": null
    },
    {
        "title": "送徐彦思倅建安",
        "author": "范浚",
        "content": "君不闻诗人一席眠𥳌{𥫗穷}，夜泊建溪微月中。\n犹能即事慰岑寂，隔帘朗咏看朣胧。\n今君笑拥箳篂去，正有繁花明驿路。\n修程百越渺风烟，发兴自应多丽句。\n知君踔越是名流，朱绂聊烦佐上州。\n贰政少安郎罢囝，却登要路赞皇猷。\n西风略略摇征旆，过往题诗援离袂。\n武夷鹤膝杖扶羸，寄我他时访松桂。",
        "dynasty": "宋",
        "collection_info": null
    },
    {
        "title": "拟李太白笑矣乎",
        "author": "范浚",
        "content": "笑矣乎，笑矣乎。\n交情贫富古已殊，翟公底用门间书。\n尔真自尔我自我，嚣然将奈吾何如。\n笑矣乎，笑矣乎。\n世人那得相贤愚，是非正用一理枢。\n目光莫着牛背上，但付捧腹聊卢胡。\n笑矣乎，笑矣乎。\n是生百岁犹蘧庐，勿谩辛苦愁其躯。\n丁年无事且须醉，可待华髮伤头颅。\n笑矣乎，笑矣乎。\n冯讙悲歌食无鱼，少陵老跨东家馿。\n宁如三高饱斫鲙，坐啸一舸凌烟湖。\n笑矣乎，笑矣乎。\n相随出关汉两疏，散资千万荀隠居。\n彼皆弃置慕闲逸，得閒何乃翻区区。\n君不见向来热手势莫俱，侧肩羹沸权门朱。\n又不见元家胡椒八百斛，石家水碓三十区。\n只今人骨久已朽，空余古冢号寒狐。",
        "dynasty": "宋",
        "collection_info": null
    },
    {
        "title": "龙游吴宰因劝农过寓居  其一",
        "author": "范浚",
        "content": "令君剖剧久推贤，人谓贤如百里天。\n最绩已优恩已洽，讼堂无事日鸣絃。",
        "dynasty": "宋",
        "collection_info": null
    },
    {
        "title": "龙游吴宰因劝农过寓居  其二",
        "author": "范浚",
        "content": "夙驾勤民力劝耕，肯停车轨访柴荆。\n谁言羁旅知交态，君似春风不世情。",
        "dynasty": "宋",
        "collection_info": null
    },
    {
        "title": "龙游吴宰因劝农过寓居  其三",
        "author": "范浚",
        "content": "阡陌东西驯雉鸣，陌头父老望前旌。\n争言字我今三岁，真是冰清见底清。",
        "dynasty": "宋",
        "collection_info": null
    },
    {
        "title": "龙游吴宰因劝农过寓居  其四",
        "author": "范浚",
        "content": "云根仙馆驻鳬飞，倚阁遐观笏拄颐。\n但赏春山多胜事，不知桃李被恩私。",
        "dynasty": "宋",
        "collection_info": null
    },
    {
        "title": "龙游王丞相过寓居  其一",
        "author": "范浚",
        "content": "邑丞族望迈平韦，谦槩能过白板扉。\n应是德门流庆远，清芬今復继乌衣。",
        "dynasty": "宋",
        "collection_info": null
    },
    {
        "title": "龙游王丞相过寓居  其二",
        "author": "范浚",
        "content": "能事知君不负丞，况逢令长着贤声。\n同心坐了公家事，那肯空书纸尾名。",
        "dynasty": "宋",
        "collection_info": null
    },
    {
        "title": "龙游王丞相过寓居  其三",
        "author": "范浚",
        "content": "君家丞相世豪英，字画文章不朽名。\n盥手何时披墨妙，乌丝栏上看真行。",
        "dynasty": "宋",
        "collection_info": null
    },
    {
        "title": "四月一日偶成三绝句奉勉诸友  其一",
        "author": "范浚",
        "content": "麦风澹荡气清和，又见阴阴夏木多。\n试问社中同志士，经春举力竟如何。",
        "dynasty": "宋",
        "collection_info": null
    },
    {
        "title": "四月一日偶成三绝句奉勉诸友  其二",
        "author": "范浚",
        "content": "日正舒长好着鞭，会须闻早慕高坚。\n君看少壮荒嬉子，多向衰迟却讳年。",
        "dynasty": "宋",
        "collection_info": null
    },
    {
        "title": "四月一日偶成三绝句奉勉诸友  其三",
        "author": "范浚",
        "content": "读书意绪戒荒芜，要使心清一事无。\n过眼飞光流水急，莫矜颐颔始生鬚。",
        "dynasty": "宋",
        "collection_info": null
    },
    {
        "title": "送李国佐还三衢",
        "author": "范浚",
        "content": "昔人好与胜己处，今世陋学多专愚。\n惜哉计出柏马下，往往自足令人吁。\n子今年少且竞爽，径拂归袖真良图。\n人言十步有茂草，行矣求益无踌躇。",
        "dynasty": "宋",
        "collection_info": null
    },
    {
        "title": "送赵安伯县丞之任婺源",
        "author": "范浚",
        "content": "邑丞清操如臞儒，人言帝宗千里驹。\n燃膏夜绝学更苦，下笔欲命骚为奴。\n往年给札试西省，堵墙学士纷惊呼。\n归来汀草乱袍色，上食日向庭闱趋。\n君家先烈今谁如，江州黄州忠义俱。\n绿林豪客为蒲伏，刮肠洗胃投戈殳。\n我方三叹揖盛事，欲纪劲节惭才芜。\n君其努力济世美，倘登要路须捐躯。\n春流起柂花芬敷，取别草草如惊鳬。\n君逢后日南来客，莫忘书札贻潜夫。",
        "dynasty": "宋",
        "collection_info": null
    },
    {
        "title": "凌霄花",
        "author": "范浚",
        "content": "栽松待成阴，种漆拟作器。\n人皆笑艰拙，往往后得利。\n君看植凌霄，百尺蔓柔翠。\n新花鬰煌煌，照日吐妍媚。\n风霜忽摇落，大木亦雕瘁。\n视尔托根生，枯茎无残蔕。\n先荣疾萧瑟，物理固艰恃。\n凌霄亟芳华，衰歇亦容易。",
        "dynasty": "宋",
        "collection_info": null
    },
    {
        "title": "题武康唐伯南扫月轩",
        "author": "范浚",
        "content": "竹影扫秋月，乃是仙人诗。\n至今幽隠士，想像沙塘陂。\n开轩笑长风，坐看山月吐。\n修篁出清姿，会作婆娑舞。\n莫遣儿辈觉，此乐无人知。\n谁家復多竹，风月同幽期。\n幸当语竹弟，俗士久暌阙。\n主人倘无嫌，为扫石上月。",
        "dynasty": "宋",
        "collection_info": null
    },
    {
        "title": "寄题郑亨仲可友亭",
        "author": "范浚",
        "content": "郑君坐交穷，结柳穷不去。\n无朋长独立，老大荒村住。\n荒村扫人迹，取友惟西山。\n当应爱山标，可望不可攀。\n牵萝架风亭，嶻嶭揖高调。\n修檐入危碧，阮眼坐相照。\n嗟今轻薄子，对面生九疑。\n宁如友真山，贞质终无移。\n怜君意超超，愧我劳勿勿。\n未共结交心，漫负心脾骨。",
        "dynasty": "宋",
        "collection_info": null
    },
    {
        "title": "四睡次三兄茂载韵  其一",
        "author": "范浚",
        "content": "门外啼鸦暗柳浓，华堂翠幕度香风。\n流鶑不识梦魂远，自向窗前诉落红。",
        "dynasty": "宋",
        "collection_info": null
    },
    {
        "title": "四睡次三兄茂载韵  其二",
        "author": "范浚",
        "content": "水亭珍簟卧瑠璃，日暮凉生小雨催。\n谁刺莲船过前渚，榜歌声落枕边来。",
        "dynasty": "宋",
        "collection_info": null
    },
    {
        "title": "四睡次三兄茂载韵  其三",
        "author": "范浚",
        "content": "小窗卧冷听吟蛩，半拥轻衾乍怯风。\n清梦不成空有恨，萧骚疏雨打梧桐。",
        "dynasty": "宋",
        "collection_info": null
    },
    {
        "title": "四睡次三兄茂载韵  其四",
        "author": "范浚",
        "content": "满面风霜道上儿，箝衔口角甲生肌。\n幽人只有高眠兴，雪拥柴门了不知。",
        "dynasty": "宋",
        "collection_info": null
    },
    {
        "title": "暮春病起绝句二首  其一",
        "author": "范浚",
        "content": "病起春深白昼闲，瓦松花老掩柴关。\n坐调心息无浮念，沉水烟销古博山。",
        "dynasty": "宋",
        "collection_info": null
    },
    {
        "title": "暮春病起绝句二首  其二",
        "author": "范浚",
        "content": "老去长闲百不营，推书习静更真清。\n西窗日脚篱筛动，时有飞虫扑纸声。",
        "dynasty": "宋",
        "collection_info": null
    },
    {
        "title": "浦江华藏寺如胜上人欲募施者开田佐僧供以长老皎公书来求予诗作二十韵奉勉",
        "author": "范浚",
        "content": "浮图谢朋亲，屏迹藏岩幽。\n多规脱徭赋，岂必皆禅流。\n自言佛遗经，垦土为愆尤。\n不耕徒谷腹，何异鼠雀偷。\n告之勿浮食，当须力锄耰。\n前修举锹事，千载垂风猷。\n奈何哑羊僧，百语不颔头。\n皎公老禅伯，雅慕吾孔周。\n其徒有如胜，用意非常俦。\n欲开千畦田，更办两具牛。\n率彼枯木众，躬耕食其秋。\n释门有添丁，乃翁坐无忧。\n与国助耘耔，疲甿庶其瘳。\n此志良足嘉，感之叹绸缪。\n昔闻白黑众，十万俱清修。\n鸠金置千亩，给供无时休。\n于今岂无人，胜也当寻求。\n长途触隆冬，一衲寒飕飗。\n朱门立雪久，欢喜无生愁。\n作诗劝勇往，以俟岁晚收。",
        "dynasty": "宋",
        "collection_info": null
    },
    {
        "title": "郊行探春得梅林攀玩为乐因成诗示偕行",
        "author": "范浚",
        "content": "公不见白衣居士春风裏，浪走寻芳南涧底。\n要见深红踯躅花，不辞辛苦行三里。\n吾人风味復不恶，异代幽情敢相拟。\n故穿密竹过山腰，却下横桥度沙嘴。\n宁甘着脚踏残雪，正欲搜春访桃李。\n天寒桃李都未花，只有山梅破红蕊。\n低欹岩石俯苍翠，倒影方塘照清泚。\n临风三嗅忍迴头，细看长吟聊徙倚。\n牵花及此当作意，归把疏香泛浮蚁。\n莫令摽落乱飞空，惆怅残英随陇水。",
        "dynasty": "宋",
        "collection_info": null
    },
    {
        "title": "次韵楼仲辉郎中游天王寺登城晚归三绝句  其一",
        "author": "范浚",
        "content": "㸌㸌城头五丈旗，万人辇土事增陴。\n念当拔白俱登守，恨乏骁雄济一时。",
        "dynasty": "宋",
        "collection_info": null
    },
    {
        "title": "次韵楼仲辉郎中游天王寺登城晚归三绝句  其二",
        "author": "范浚",
        "content": "春来物色已争妍，梅柳低昂古道边。\n放步径从莲社去，逃禅要学饮中仙。",
        "dynasty": "宋",
        "collection_info": null
    },
    {
        "title": "次韵楼仲辉郎中游天王寺登城晚归三绝句  其三",
        "author": "范浚",
        "content": "归路行吟惨夕风，愁烦聊遣酒兵攻。\n也知念国髭鬚白，不忘朝廷醉眼中。",
        "dynasty": "宋",
        "collection_info": null
    },
    {
        "title": "次韵侄端臣感兴",
        "author": "范浚",
        "content": "日车走长天，劫劫不容息。\n坐令韶稚子，面有冻梨色。\n崎岖百年内，贵贱俱物役。\n独往属幽人，膏肓嗜泉石。\n伊予真爱山，所向留屐迹。\n遥岑难历脚，望望怜寸碧。\n阿卿昨远游，厌俗眼常白。\n归来对家山，随遇有余适。\n哦诗洗穷愁，感事念今昔。\n婆娑碧溪上，俛仰欣自得。\n应嗤曩行路，万事等儿剧。\n相期从此始，幽赏且连夕。",
        "dynasty": "宋",
        "collection_info": null
    },
    {
        "title": "次韵婺守林懿成检正游赤松绝句四首  其一",
        "author": "范浚",
        "content": "宝积峯前露朮香，使君行旆照晴阳。\n佳游会自希高躅，可是空寻叱石羊。",
        "dynasty": "宋",
        "collection_info": null
    },
    {
        "title": "次韵婺守林懿成检正游赤松绝句四首  其二",
        "author": "范浚",
        "content": "黄堂流化古风还，夙驾勤民陇亩间。\n已变呻吟作谣咏，山中那用觅还丹。",
        "dynasty": "宋",
        "collection_info": null
    },
    {
        "title": "次韵婺守林懿成检正游赤松绝句四首  其三",
        "author": "范浚",
        "content": "紫烟仙客古祠堂，青士苍官屹道傍。\n想见隼旟穿翠帐，有人迎路晓骑羊。",
        "dynasty": "宋",
        "collection_info": null
    },
    {
        "title": "次韵婺守林懿成检正游赤松绝句四首  其四",
        "author": "范浚",
        "content": "殿邦政蹟茂棠阴，着屐题诗寄意深。\n应有高人陪皂盖，烟萝深处得幽寻。",
        "dynasty": "宋",
        "collection_info": null
    },
    {
        "title": "次韵侄端臣喜雨",
        "author": "范浚",
        "content": "初弦落微月，草宇夜岑寂。\n追凉拂桃笙，伸欠聊偃息。\n檐荣忽飞雨，散乱银竹白。\n避漏起移床，青灯晕空壁。\n晓看蛙入户，时有燕为石。\n是节正骄阳，敲烦火云赤。\n烦蒸等坐甑，百体劳按抑。\n良苗忧槁暴，空有庭树碧。\n借免抱龟肠，犹应困蔬色。\n炎埃今一洗，万井沐甘泽。\n望岁即交欢，宁容须暇隙。\n相逢如得酒，釂饮莫余沥。",
        "dynasty": "宋",
        "collection_info": null
    },
    {
        "title": "送别姚令声删定还诸暨",
        "author": "范浚",
        "content": "昔嗟九载一相见，伊我与君俱赋诗。\n只今又话十年别，幞被可辞同宿期。\n相欢美酒如倾水，我歌日暮惊风起。\n惜君抑塞抱奇才，拳跼骅骝垂两耳。\n汉朝公卿忌贾生，世路古已悲难行。\n如君不入中兴用，脱帽置酒来耦耕。\n君马欲东还语别，细雨黄花正愁绝。\n一尊不更苦留君，后日空嗟共明月。",
        "dynasty": "宋",
        "collection_info": null
    },
    {
        "title": "示侄",
        "author": "范浚",
        "content": "华颠老学似秉烛，及壮贵在勤书诗。\n男儿不解事文笔，何异妇女留鬚眉。\n予生早已度弱冠，畋渔籍素常嗟迟。\n尔今年纔十八九，着力钻砺诚当时。\n胡为讲道率粗灭，浪自闲散多盘嬉。\n或时使酒昧检束，怒駡臧获惊纷披。\n我旁闻尔作气势，怜尔放骜如痴儿。\n人生禀受性不恶，鞚驭要使知高低。\n常时见尔亦逊顺，顿以狂药生尤违。\n便当惩艾悼往失，痛戒濡首疏尊巵。\n专心蓄力玩经笥，调护气术循绳规。\n吾言一日可三復，勿谓浪语无资裨。",
        "dynasty": "宋",
        "collection_info": null
    },
    {
        "title": "示友",
        "author": "范浚",
        "content": "忍过事堪喜，斯言良不欺。\n当须去钳忌，佩服西门韦。\n君看朋徒间，契阔多暌离。\n胡不事久要，有酒欢乐之。\n顾于毛髮轻，溢恶相嗔嗤。\n平生结情好，一旦成乖违。\n讥呵起交攻，丑语剥面皮。\n空贻两不快，呀喘如筒吹。\n吾闻西山翁，弃恶怨用希。\n男子固尚气，何以睚眦为。\n请君谢犬尾，脱略除嫌疑。\n自然邻曲交，耐久欢相持。\n傥復不自慰，君当读吾诗。",
        "dynasty": "宋",
        "collection_info": null
    },
    {
        "title": "送张子经抚干还临安幕",
        "author": "范浚",
        "content": "一昨暌离五换年，相逢道旧各欣然。\n已陪文酒四百刻，更得车斜二十篇。\n君家阁老名能赋，蓬莱扈游方遇主。\n吞曹夺李杜陵翁，句律从来付宗武。\n如君才藻信踰人，着帽犹为入幕宾。\n别去当须自珍宠，行看策足出风尘。",
        "dynasty": "宋",
        "collection_info": null
    },
    {
        "title": "送叶彦益县丞之任江宁",
        "author": "范浚",
        "content": "君不闻赤县诗人书案牍，两衙苦被官拘束。\n自嫌不辨世间忙，犹得吟看县墙绿。\n今君器度鼎函牛，为丞烹鲜余地优。\n更当渌水吴京邑，豪士新亭旧胜游。\n去追礼乐羣英盛，岂復区区劳贰令。\n两株松下日长哦，会有刘郎五题咏。\n能来取别思依然，为我津头一繫船。\n解手看君有知己，吹嘘高翮上青天。",
        "dynasty": "宋",
        "collection_info": null
    },
    {
        "title": "对酒分和杜诗",
        "author": "范浚",
        "content": "桃花朱朱李花白，高柳花边出多碧。\n雨中物色更芳鲜，未碍刘郎中一石。\n醺酣裁诗角险丽，坐人豪逸俱勍敌。\n但令得醉復长吟，山云从尔生虚壁。",
        "dynasty": "宋",
        "collection_info": null
    },
    {
        "title": "游赤松观",
        "author": "范浚",
        "content": "灵祠丹井余真迹，祠下老松森百尺。\n仙子骑鲸去不归，痴人犹问山中石。",
        "dynasty": "宋",
        "collection_info": null
    },
    {
        "title": "次韵弟茂通立春四首  其一",
        "author": "范浚",
        "content": "物华俱入发生辰，喜见花梢刺眼新。\n便好衔杯嚼红蕊，不须枝上火烧春。",
        "dynasty": "宋",
        "collection_info": null
    },
    {
        "title": "次韵弟茂通立春四首  其二",
        "author": "范浚",
        "content": "青青覆雉麦畦肥，柳线轻黄拂面垂。\n拟赠物华无丽句，徒惭口业未抛诗。",
        "dynasty": "宋",
        "collection_info": null
    },
    {
        "title": "次韵弟茂通立春四首  其三",
        "author": "范浚",
        "content": "春生稚戏我难同，聊復题诗方絮红。\n忽得池塘梦中语，知君句律有新功。",
        "dynasty": "宋",
        "collection_info": null
    },
    {
        "title": "次韵弟茂通立春四首  其四",
        "author": "范浚",
        "content": "富人百屋看钱堆，不省东风几日来。\n报答春光须我辈，要当剧饮纵欢咍。",
        "dynasty": "宋",
        "collection_info": null
    },
    {
        "title": "赠清鉴上人",
        "author": "范浚",
        "content": "川勤直下生马驹，早追奔电越国都。\n至今不肯着槽厩，蹴蹋万里浮江湖。\n我来古寺长松下，邂逅解包逢藞䕢。\n尚看秀色带峨眉，墨玉贯珠常在把。\n问今客路迷风沙，得无劳苦行天涯。\n笑言烦恼真佛事，去家千里犹吾家。\n休公昔生我乡曲，一瓶得得游西蜀。\n鉴今却自蜀中来，好住兰阴结茅屋。",
        "dynasty": "宋",
        "collection_info": null
    },
    {
        "title": "寄题赵叔才秀芝堂",
        "author": "范浚",
        "content": "君不见邯郸邑令昔好奇，强指金灯花作芝。\n得非美瑞世罕见，遂假凡草相漫欺。\n君家闻有真三秀，近出高楹照檐溜。\n不须仙客费耘锄，协气蒸成自荣茂。\n信知为善来嘉祥，得此上药扶年长。\n庭阶令子映兰玉，要使如芝冠众芳。",
        "dynasty": "宋",
        "collection_info": null
    },
    {
        "title": "苦寒行",
        "author": "范浚",
        "content": "君不见诗人着布裘，愿得大裘一万里。\n又不见诗人叹茅屋，愿得广厦千万间。\n重堂复宇御狐白，今世谁念人多寒。\n我衣穿空垂百结，蓬萝盖头四壁裂。\n却顾悲号穷独人，露宿牛衣冷如铁。",
        "dynasty": "宋",
        "collection_info": null
    },
    {
        "title": "凄凉行",
        "author": "范浚",
        "content": "君不见神羊触邪世不省，舞马应节披华衣。\n又不见屈轶指佞没空草，合欢蠲忿生庭墀。\n勋华一去几千载，神羊屈轶令人悲。\n二物不可见，我悲何日忘。\n喧啾闻反舌，炎夏亦凄凉。",
        "dynasty": "宋",
        "collection_info": null
    },
    {
        "title": "三月廿六日夜同侄端臣端杲观异书效李长吉体",
        "author": "范浚",
        "content": "杨花乱落青春暮，燕拂帘旌傍人语。\n缥壶买酒洗春愁，迴风落日檐花舞。\n赫蹏断烂千载书，青灯照字惊蟫鱼。\n冬烘老生时自哂，安用盘盂学田蚡。",
        "dynasty": "宋",
        "collection_info": null
    },
    {
        "title": "四月十六日同弟侄效李长吉体分韵得首字",
        "author": "范浚",
        "content": "黄梅雨歇春归后，抟黍哺雏鸠唤妇。\n红残小颊蹊上花，翠刷浓眉陌头柳。\n箨痕半脱烟篁瘦，露裛幽香逗书牖。\n云容漠漠晓阴愁，麦信风前一搔首。",
        "dynasty": "宋",
        "collection_info": null
    },
    {
        "title": "偶作二首  其一",
        "author": "范浚",
        "content": "晏食聊当肉，缓步聊当车。\n身闲贵莫比，心足富有余。\n时饮一杯酒，历观千载书。\n正尔良独难，亦復将何须。",
        "dynasty": "宋",
        "collection_info": null
    },
    {
        "title": "偶作二首  其二",
        "author": "范浚",
        "content": "飞花拂帘幌，亦有关篱墙。\n随风各偶尔，何足较短长。\n富贵真传舍，易人岂其常。\n寄语穷巷士，少安无自伤。",
        "dynasty": "宋",
        "collection_info": null
    },
    {
        "title": "狂泉",
        "author": "范浚",
        "content": "昔有大荒国，水以狂泉名。\n国人皆饮泉，狂颠率无宁。\n一者自穿汲，乃独能常醒。\n国人既皆狂，反见不狂惊。\n顾谓不狂人，无乃鬼物凭。\n不然是狂疾，救疗当痊轻。\n施针灼炷艾，肤肉无全平。\n而彼不狂者，被虐楚不胜。\n贲然走泉所，酌饮不敢停。\n既饮即亦狂，万虑皆迷冥。\n其狂与众一，众始欢相倾。\n世事今亦然，嗟哉感诗鸣。\n安得跨鹏背，独往游天溟。\n寄谢彼狂子，酌泉吾不能。",
        "dynasty": "宋",
        "collection_info": null
    },
    {
        "title": "次韵六兄茂永论有无之作",
        "author": "范浚",
        "content": "磨砖不成镜，画餠不可食。\n谈空如画餠，要匪实消息。\n泥有如磨砖，未免见排闢。\n筹量有无中，背道费寻觅。\n先天为心祖，此事冥太易。\n空毋堕渺茫，有勿着声色。\n勿同半生灭，邪见徒役役。\n万有齐一虚，寥廓鸟无迹。\n至虚本非无，岂谓滞神识。\n佳哉僧肇论，妙意真的的。",
        "dynasty": "宋",
        "collection_info": null
    },
    {
        "title": "己巳十二月廿九日同侄端臣端杲观王右军帖并晋书以白藕荐酒成诗",
        "author": "范浚",
        "content": "星回景急岁聿除，更长烛明坐蓬庐。\n东风夜半欲入律，万木先已争号呼。\n小阮过予足风味，共观古帖披前志。\n秋蛇绾字右军书，朔马腾风东晋记。\n纷纭万古浩无涯，且啖白藕倾流霞。\n分甘恨不如船大，空想峰头十丈花。",
        "dynasty": "宋",
        "collection_info": null
    },
    {
        "title": "池上晚酌",
        "author": "范浚",
        "content": "雨余池上兴悠哉，坐荫藤花藉石苔。\n白鸟联拳相对立，红蕖粲艷一时开。\n吐吞月色云浓淡，经纬水纹风去来。\n幽事相关心自乐，岸巾独啸更衔杯。",
        "dynasty": "宋",
        "collection_info": null
    },
    {
        "title": "题双清堂",
        "author": "范浚",
        "content": "市合喧华外，堂开磊落明。\n大山横面势，积水带渟潆。\n野静讙蛙断，林幽独鸟鸣。\n杜陵诗句在，心迹喜双清。",
        "dynasty": "宋",
        "collection_info": null
    },
    {
        "title": "陶潜咏",
        "author": "范浚",
        "content": "五箇门前柳，千年身后名。\n挂冠真避俗，自祭颇忘情。\n且进杯中物，何劳絃上声。\n诗篇经李杜，犹得擅精清。",
        "dynasty": "宋",
        "collection_info": null
    },
    {
        "title": "次韵六兄茂永首夏新晴",
        "author": "范浚",
        "content": "燕落雨知节，鸠鸣天欲晴。\n行云飞断碧，斜日漏微明。\n笋上竹三径，苗肥田一成。\n野人知得饱，索酒坐班荆。",
        "dynasty": "宋",
        "collection_info": null
    },
    {
        "title": "题四兄茂安藏春园",
        "author": "范浚",
        "content": "春入名园何处寻，东风引步上岖嵚。\n平凝四面云岚合，曲折一丘花木深。\n碧草华滋迷绝径，绿萝阴影护芳林。\n韶光向此知归处，长与先生供醉吟。",
        "dynasty": "宋",
        "collection_info": null
    },
    {
        "title": "题四兄茂安秀野亭",
        "author": "范浚",
        "content": "山作屏风云作篱，岧峣亭子俯涟漪。\n绝知此地风光好，直为主人心迹奇。\n侧塞乱花红被径，檀栾高竹翠缘陂。\n惠连自喜陪幽赏，判却归时倒接䍦。",
        "dynasty": "宋",
        "collection_info": null
    },
    {
        "title": "次韵弟茂通晚晴",
        "author": "范浚",
        "content": "浮云捲尽绮霞明，藜杖扶行得晚晴。\n斜日水边鸂鶒影，孤烟林外鹁鸠声。\n且从乐处安心地，可向艰时触志兵。\n幽意欲言言不得，因君聊復动诗情。",
        "dynasty": "宋",
        "collection_info": null
    },
    {
        "title": "岁暮喜晴",
        "author": "范浚",
        "content": "晴山喜见晓巑岏，笑出蓬门不暇冠。\n风扫断云齐万弩，日融残雪上三竿。\n早黄杨柳漏春信，晚翠枇杷凌岁寒。\n从此林芳入幽赏，冻醪新压味甘酸。",
        "dynasty": "宋",
        "collection_info": null
    },
    {
        "title": "初冬郊行",
        "author": "范浚",
        "content": "空阔野云疏，行行思鬰纡。\n露花啼晚菊，风叶舞高梧。\n日落牛羊下，天寒雁鹜呼。\n却回南涧路，暝色拥蓬庐。",
        "dynasty": "宋",
        "collection_info": null
    },
    {
        "title": "游严州景德寺",
        "author": "范浚",
        "content": "出郭雨初霁，到山云欲无。\n老松看偃蹇，幽径上崎岖。\n佛屋藏岩曲，天花舞坐隅。\n向来愁绝意，此地一醒苏。",
        "dynasty": "宋",
        "collection_info": null
    },
    {
        "title": "雨后出郊二首  其一",
        "author": "范浚",
        "content": "晴景收林霭，春郊剩物华。\n曲尘官道柳，粉艷野墙花。\n竹裏草亭古，沙边苔径邪。\n遣心知有处，发兴渺无涯。",
        "dynasty": "宋",
        "collection_info": null
    },
    {
        "title": "雨后出郊二首  其二",
        "author": "范浚",
        "content": "扶舆穿密竹，度彴过前溪。\n霁色烟横野，春声水绕畦。\n映山行白鹭，迁木韵黄鹂。\n客裏贪幽事，归时日已西。",
        "dynasty": "宋",
        "collection_info": null
    },
    {
        "title": "登富阳观山亭",
        "author": "范浚",
        "content": "弭棹依寒渚，临亭俯碧川。\n嘶云征海雁，椎鼓过风船。\n水阔天低树，山空日暝烟。\n拟题江似练，终愧谢公贤。",
        "dynasty": "宋",
        "collection_info": null
    },
    {
        "title": "张子经示所得后湖居士诗及书札想见其人寄意短韵",
        "author": "范浚",
        "content": "后湖翰墨真追古，前辈风流独到今。\n二月书题看六纸，一篇诗律抵千金。\n周郎酒裏君相得，韦九花间我欲寻。\n饭颗山头如会遇，慇懃为道仰高心。",
        "dynasty": "宋",
        "collection_info": null
    },
    {
        "title": "次韵侄端臣晚行南溪",
        "author": "范浚",
        "content": "幽草转溪路，瘦藤扶我行。\n鯈鱼知有乐，鸥鸟共忘情。\n嵂崒望中色，𨊵辀何处声。\n赏心成朗咏，巢鹤不须惊。",
        "dynasty": "宋",
        "collection_info": null
    },
    {
        "title": "课畦丁灌园",
        "author": "范浚",
        "content": "连筒隔竹度流泉，约束畦丁灌小园。\n拔薤自须还种白，刈葵辄莫苦伤根。\n瓜畴准拟狸头大，草径堤防马齿繁。\n努力荷锄当给酒，无令菜把乏朝昏。",
        "dynasty": "宋",
        "collection_info": null
    },
    {
        "title": "春望二首  其一",
        "author": "范浚",
        "content": "岑楼上独园，高槛俯平原。\n野秀风烟合，春深草木繁。\n晴山明历历，远水去浑浑。\n兴出青冥外，心随独鹤翻。",
        "dynasty": "宋",
        "collection_info": null
    },
    {
        "title": "春望二首  其二",
        "author": "范浚",
        "content": "眺听不知暮，徘徊聊復吟。\n归云迷近谷，去鸟度前林。\n长日凭高目，伤春望远心。\n边方杀气在，天北惨沉阴。",
        "dynasty": "宋",
        "collection_info": null
    },
    {
        "title": "读孔北海传",
        "author": "范浚",
        "content": "叹息东京乱，忠推北海豪。\n未容禾女鬼，辄代卯金刀。\n义概秋霜劲，英名白日高。\n犹应凛生气，遣恨失吞曹。",
        "dynasty": "宋",
        "collection_info": null
    },
    {
        "title": "春雪晚晴出西村",
        "author": "范浚",
        "content": "步屐寻春犯雪泥，村南村北鹁鸠啼。\n堕梅残白犹明树，着柳暗黄初映堤。\n风景快晴云擘絮，江天未暮日悬规。\n最怜碧涨侵沙尾，更傍横桥一杖藜。",
        "dynasty": "宋",
        "collection_info": null
    },
    {
        "title": "送周西美主簿之任祁门",
        "author": "范浚",
        "content": "君向祁山去，修程几日期。\n江天梅子雨，驿路橘花时。\n知迫循陔养，宁辞纠邑卑。\n美才无不适，鸾翮岂栖迟。",
        "dynasty": "宋",
        "collection_info": null
    },
    {
        "title": "次韵陈叔永山居二首  其一",
        "author": "范浚",
        "content": "闻君结屋庐，幽意枕山隅。\n𠜴竹开三径，栽桃课百株。\n眼根长寂寥，心地不崎岖。\n试问新诗句，能穷胜事无。",
        "dynasty": "宋",
        "collection_info": null
    },
    {
        "title": "次韵陈叔永山居二首  其二",
        "author": "范浚",
        "content": "子方夸小隠，我亦爱深居。\n出补登山屐，归携带月锄。\n旋沽新漉酒，聊驻故人车。\n有此幽栖乐，虽贫亦晏如。",
        "dynasty": "宋",
        "collection_info": null
    },
    {
        "title": "西园",
        "author": "范浚",
        "content": "路入西园绕绿苔，我来倚杖一徘徊。\n霜林有树叶皆落，风榭无人花自开。\n奴橘甘酸千百颗，侯梅萧薄两三栽。\n幽人自是便幽胜，终日孤吟只费才。",
        "dynasty": "宋",
        "collection_info": null
    },
    {
        "title": "戏效白傅体送姚删定",
        "author": "范浚",
        "content": "倦客长年嗟久客，交游此地喜偕游。\n后溪水接前溪碧，小响峰连大响幽。\n千里家山千里梦，一春风月一春愁。\n今朝共话明朝别，取醉君无不醉休。",
        "dynasty": "宋",
        "collection_info": null
    },
    {
        "title": "避盗泊舟武康远光亭下与同行分和杜工部诗伤秋及宿江边阁二首  其一",
        "author": "范浚",
        "content": "带郭人烟少，通村径路微。\n水光浮栋宇，野色动窗扉。\n小树无重数，前山不合围。\n艰危邻虎窟，奔迫诡牛衣。\n白舫竟何适，丹枫看即稀。\n西园小茅屋，知復几时归。",
        "dynasty": "宋",
        "collection_info": null
    },
    {
        "title": "避盗泊舟武康远光亭下与同行分和杜工部诗伤秋及宿江边阁二首  其二",
        "author": "范浚",
        "content": "客子舟维岸，人家树作门。\n西风秋惨切，南鹊夜飞翻。\n恻恻惊心折，鞺鞺戍鼓喧。\n若为容足地，广大自干坤。",
        "dynasty": "宋",
        "collection_info": null
    },
    {
        "title": "游南山晚归二首  其一",
        "author": "范浚",
        "content": "乐事惬幽讨，闲情便旧游。\n梳风修竹晚，挂日老枫秋。\n一饱桑门饭，百忘尘世忧。\n萧条茅屋下，可以纵冥搜。",
        "dynasty": "宋",
        "collection_info": null
    },
    {
        "title": "游南山晚归二首  其二",
        "author": "范浚",
        "content": "荒荒日已暮，迴首兴何长。\n䆉䅉纷干穟，森疏啸折篁。\n水枯山石露，风晚野花香。\n归卧前檐下，诗成小雨凉。",
        "dynasty": "宋",
        "collection_info": null
    },
    {
        "title": "贺长兄茂宽赐绯",
        "author": "范浚",
        "content": "褒功传紫诏，锡服下丹墀。\n朱绂荣书记，银章付拾遗。\n舄鳬随步趾，象笏映鬚眉。\n更卜垂三组，它年佩陆离。",
        "dynasty": "宋",
        "collection_info": null
    },
    {
        "title": "李修撰哀輓二首  其一",
        "author": "范浚",
        "content": "三朝推旧德，四海仰高名。\n起起方惊梦，嗟嗟忽奠楹。\n木冰伤达宦，薤露寄哀情。\n矫首西山下，悬河泪已倾。",
        "dynasty": "宋",
        "collection_info": null
    },
    {
        "title": "李修撰哀輓二首  其二",
        "author": "范浚",
        "content": "公欲攀琪树，天令堕玉棺。\n生前纡白艾，身后跨青鸾。\n令子清规在，遗书旧墨干。\n英灵今已逝，千古一长叹。",
        "dynasty": "宋",
        "collection_info": null
    },
    {
        "title": "冬日行兰溪道中六言二首  其一",
        "author": "范浚",
        "content": "云顽欲雪不雪，梅冻将花未花。\n荒草狭蹊山路，断桥流水人家。",
        "dynasty": "宋",
        "collection_info": null
    },
    {
        "title": "冬日行兰溪道中六言二首  其二",
        "author": "范浚",
        "content": "瑟缩鸦栖古树，联拳鹭立回塘。\n水际风低白苇，隔村时见牛羊。",
        "dynasty": "宋",
        "collection_info": null
    },
    {
        "title": "忘言示曾仲思",
        "author": "范浚",
        "content": "范叔初非辩士，曾子本同道人。\n欢伯解两家难，忘言一笑相亲。",
        "dynasty": "宋",
        "collection_info": null
    },
    {
        "title": "春日行兰溪道中六言",
        "author": "范浚",
        "content": "远草连云碧积，繁花照日红酣。\n信马贪看春意，不知错过村南。",
        "dynasty": "宋",
        "collection_info": null
    },
    {
        "title": "次韵弟茂通郊行见梅",
        "author": "范浚",
        "content": "好风催冷蕊，上番即芳葩。\n春色独先得，年芳谁復加。\n日边看暖艷，雪后识真花。\n吟玩归来晚，江村月照沙。",
        "dynasty": "宋",
        "collection_info": null
    },
    {
        "title": "次韵侄端臣七夕",
        "author": "范浚",
        "content": "万古东西隔女牛，停梭期会岂悠悠。\n虾蟆轮破青天暮，乌鹊桥横碧汉秋。\n莫放痴儿懽彻曙，且容老子强登楼。\n举瓢更取天浆酌，一洗胸中万斛愁。",
        "dynasty": "宋",
        "collection_info": null
    },
    {
        "title": "赠光上人",
        "author": "范浚",
        "content": "道人工小笔，梅瘦竹婵娟。\n更学有声画，不参无眼禅。\n一枰聊復尔，七马独超然。\n为足前年句，真成续断弦。",
        "dynasty": "宋",
        "collection_info": null
    },
    {
        "title": "张生夜载酒相过",
        "author": "范浚",
        "content": "夜卷一鈎帘，衣寒觉露霑。\n未惊风割面，且看月磨鎌。\n玉椀鹅儿酒，花甆虎子盐。\n张公鸡黍旧，欢笑了无嫌。",
        "dynasty": "宋",
        "collection_info": null
    },
    {
        "title": "幽居",
        "author": "范浚",
        "content": "幽居长杜户，竟日少来人。\n花动蜂儿去，帘垂燕子嗔。\n脱巾慵不整，得酒醉仍频。\n养拙风尘外，吾宁愧此身。",
        "dynasty": "宋",
        "collection_info": null
    },
    {
        "title": "寓龙丘次韵六兄茂永见寄",
        "author": "范浚",
        "content": "梦想常怀兄弟贤，何如合眼到东川。\n客居自幸贫无事，归计犹须大有年。\n一丈席间方隔阔，万金书意要频传。\n诗筒更喜如飞鸟，愿乞清新一百篇。",
        "dynasty": "宋",
        "collection_info": null
    },
    {
        "title": "侄端旻示游浦江花藏寺诗且道皎老相问意因次韵併烦为简皎公禅师",
        "author": "范浚",
        "content": "子到祇陀舍，经行几屐穿。\n想当吟出月，不奈思如泉。\n真界飞花雨，寒山落木天。\n皎公知好在，香室夜安禅。",
        "dynasty": "宋",
        "collection_info": null
    },
    {
        "title": "次韵三兄茂载偶成二首  其一",
        "author": "范浚",
        "content": "自笑踆踆走海边，栖迟已与俗相捐。\n谁怜乞米问卢老，懒以无薪告仲连。\n案上三杯朝不饱，膝头一榻夜惊穿。\n诗人未用生羞涩，尚觉囊中有一钱。",
        "dynasty": "宋",
        "collection_info": null
    },
    {
        "title": "次韵三兄茂载偶成二首  其二",
        "author": "范浚",
        "content": "君看如絃死道边，由来忠骾世人捐。\n剑除佞士朱狂直，笏击姦臣顾少连。\n莫以古人蕲薄俗，空嗟膏轴运方穿。\n齿牙枉插于菟口，见说官家废料钱。",
        "dynasty": "宋",
        "collection_info": null
    },
    {
        "title": "送欧丈朝请赴阙",
        "author": "范浚",
        "content": "祖道春风外，伤怀野水滨。\n亲盟丈人行，才力栋梁臣。\n好去鞭高足，荣期据要津。\n人言宣室召，未弃贾生贫。",
        "dynasty": "宋",
        "collection_info": null
    },
    {
        "title": "春饮分章字韵",
        "author": "范浚",
        "content": "传杯行美酿，击钵课名章。\n月借全窗白，花分小树香。\n人情欢不尽，道术醉相忘。\n鸡黍襟期厚，渠论汉范张。",
        "dynasty": "宋",
        "collection_info": null
    },
    {
        "title": "次韵富修仲见赠二首  其一",
        "author": "范浚",
        "content": "故人欣面款，令我得眉伸。\n意有千金重，诗无一字陈。\n清规看后裔，贤业想前人。\n会续安边策，何当谒紫宸。",
        "dynasty": "宋",
        "collection_info": null
    },
    {
        "title": "次韵富修仲见赠二首  其二",
        "author": "范浚",
        "content": "幽栖长懒放，野性耻浮沈。\n避俗真成僻，居山恨不深。\n感君来辱意，契我愿交心。\n但愧琼瑶赠，才枯欲嗣音。",
        "dynasty": "宋",
        "collection_info": null
    },
    {
        "title": "过严州乌龙岭",
        "author": "范浚",
        "content": "何年龙胁破鳞皴，应是风雷役鬼神。\n曲折凿开南北路，去来老尽利名人。\n秦云楚树青天外，禹穴胥山沧海滨。\n下视蓑城如掌大，市声啾唧暗红尘。",
        "dynasty": "宋",
        "collection_info": null
    },
    {
        "title": "次韵翁承之见寄二首  其一",
        "author": "范浚",
        "content": "人情巇险摧车路，世事变迁鸣屐廊。\n自分北宫长粝食，懒从东壁借余光。\n林庐雪后梅含白，篱落天寒橘孕黄。\n幽意只应君共醉，何时拂石对倾觞。",
        "dynasty": "宋",
        "collection_info": null
    },
    {
        "title": "次韵翁承之见寄二首  其二",
        "author": "范浚",
        "content": "伊我索居吟雪屋，怀君独夜步风廊。\n语离尚忆三春暮，共醉曾分一日光。\n忽喜斜封书绢白，更传妙语色丝黄。\n遥知发兴虬松下，白眼看天自举觞。",
        "dynasty": "宋",
        "collection_info": null
    },
    {
        "title": "怀曹宗臣併寄",
        "author": "范浚",
        "content": "闭关自喜脱愁笼，未愧柴桑避俗翁。\n黄奶引人千里梦，青奴借我一窗风。\n绿葵紫蓼园蔬课，白葛朱藤野步供。\n尚想故人怀别久，论文安得一樽同。",
        "dynasty": "宋",
        "collection_info": null
    },
    {
        "title": "次韵侄伯通岁暮即事",
        "author": "范浚",
        "content": "世情分付与东流，含梗徒劳百念浮。\n但使心源长寡欲，便知乐地本无忧。\n处身忌作燕巢幕，脱事要如鹰掣鞴。\n节腊好同营一醉，幸逢开泰戢戈矛。",
        "dynasty": "宋",
        "collection_info": null
    },
    {
        "title": "悼致政楼少师  其一",
        "author": "范浚",
        "content": "雅望题舆早已贤，高风晚岁更超然。\n笑收剑佩遗荣路，独往山林事引年。\n行马正看光梓里，卧麟忽叹掩松阡。\n乡州耆旧今垂尽，忍见山颓重涕涟。",
        "dynasty": "宋",
        "collection_info": null
    },
    {
        "title": "悼致政楼少师  其二",
        "author": "范浚",
        "content": "身后储休世或同，生前有耀孰踰公。\n班衣五彩枢臣贵，宝带万钉天眷隆。\n终始哀荣时共羡，丕扬宠赠会追崇。\n遥瞻素旆愁云外，惨憺悲歌立晚风。",
        "dynasty": "宋",
        "collection_info": null
    },
    {
        "title": "寓居兰溪地湿卧病",
        "author": "范浚",
        "content": "病怯帘疏雨到床，雨余山霭上衣裳。\n宵携冷杖强看月，晓傍暖檐贪向阳。\n御湿要须谋日饮，乏资深恨值年荒。\n所须药物真吾事，麦曲山鞠今满囊。",
        "dynasty": "宋",
        "collection_info": null
    },
    {
        "title": "次韵侄端臣同游藏春园",
        "author": "范浚",
        "content": "探春着屐犯榛荒，更入名园转曲塘。\n红认蔬畦怜小甲，白寻梅楥得幽香。\n全同花下迷山简，只欠池头语葛强。\n吾土信多行乐地，绝胜酒裏到家乡。",
        "dynasty": "宋",
        "collection_info": null
    },
    {
        "title": "咏东山",
        "author": "范浚",
        "content": "烟嶂巍巍列翠屏，松山高下鬰葱菁。\n风生万壑笙竽触，拟向林间筑小亭。",
        "dynasty": "宋",
        "collection_info": null
    },
    {
        "title": "次韵侄端方喜雪",
        "author": "范浚",
        "content": "川原恍若白崖天，屑玉轻明瑞有年。\n折竹掀轰宵暗积，欺梅艷溢晓相鲜。\n当知破耳衝风出，未似蒙头正昼眠。\n杲日能怜有贫者，不须更作寄天笺。",
        "dynasty": "宋",
        "collection_info": null
    },
    {
        "title": "送王大声",
        "author": "范浚",
        "content": "腹藁才名第一流，只今偃蹇困吴州。\n牛腰但使诗章富，鹤髮宁论岁月遒。\n耻傍朱门随掉尾，独寻青篛钓查头。\n知君高胜如松竹，不遇犹为潇洒侯。",
        "dynasty": "宋",
        "collection_info": null
    },
    {
        "title": "三兄茂载燕兄弟预者六友宜尽觞咏之乐长兄茂宽有诗因次其韵",
        "author": "范浚",
        "content": "南北东西遇合疏，偶然良会足欢娱。\n豹胎供馔斥鱼婢，雀舌试汤分酪奴。\n花萼成诗多共赋，竹根有酒不须沽。\n借令六逸无人画，也胜当年九老图。",
        "dynasty": "宋",
        "collection_info": null
    },
    {
        "title": "祷雨颂",
        "author": "释德",
        "content": "振法雷，击法鼓。\n布慈云，洒甘露。",
        "dynasty": "宋",
        "collection_info": null
    },
    {
        "title": "句",
        "author": "释德",
        "content": "竚看长空垂巨泽，直教四海尽丰登。",
        "dynasty": "宋",
        "collection_info": null
    },
    {
        "title": "悟赵州狗子无佛性话偈",
        "author": "释南",
        "content": "狗子无佛性，罗睺星入命。\n不是打杀人，被人打杀定。",
        "dynasty": "宋",
        "collection_info": null
    },
    {
        "title": "谢人",
        "author": "冯观国",
        "content": "踏遍红尘四百州，几多风月是良俦。\n朝来应笑酡颜叟，道不相侔风马牛。",
        "dynasty": "宋",
        "collection_info": null
    },
    {
        "title": "述怀",
        "author": "冯观国",
        "content": "落魄尘寰触处然，深藏妙用散神仙。\n笔端间作龙蛇走，壶裏常挑日月悬。\n漫假人伦来混世，只将酒盏度流年。\n潜修功行归何处，笑指瀛洲返洞天。",
        "dynasty": "宋",
        "collection_info": null
    },
    {
        "title": "酒间作",
        "author": "冯观国",
        "content": "南北东西总是家，自知身命属烟霞。\n只因贪恋一杯酒，误却碧桃千树花。",
        "dynasty": "宋",
        "collection_info": null
    },
    {
        "title": "题栋",
        "author": "冯观国",
        "content": "水非沟壑龙方卧，木是梧桐凤始栖。\n莫道男儿无去路，碧霄云外有仙梯。",
        "dynasty": "宋",
        "collection_info": null
    },
    {
        "title": "临终颂",
        "author": "冯观国",
        "content": "平生无町畦，任真但落魄。\n烂醉是生涯，天地为棺椁。",
        "dynasty": "宋",
        "collection_info": null
    },
    {
        "title": "题化龙坊酒楼壁",
        "author": "冯观国",
        "content": "若问先生归去来，此行直是到天台。\n碧桃瑶草紫芝熟，到日须容醉玉杯。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释法恭",
        "content": "春风杨柳眉，春禽弄百舌。\n一片祖师心，两处俱漏泄。\n不动步还家，习漏顿消灭。\n暗投玉线芒，晓贯金针穴。\n深固实幽远，无人孰辨别。\n惭愧可怜生，头头皆合辙。\n不念阿弥陀，南无干屎橛。\n无智痴人前，第一不得说。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释法恭",
        "content": "头祖纔始升堂，百丈卷席归去。\n不是拾得寒山，有理也无雪处。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释法恭",
        "content": "见得彻，用时亲，相逢尽是箇中人。\n望空雨宝休夸富，无地容锥未是贫。\n踏着秤磓硬似铁，八两元来是半斤。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释法恭",
        "content": "五天一隻蓬蒿箭，搅动支那百万兵。\n不得云门行正令，几乎错认定盘星。",
        "dynasty": "宋",
        "collection_info": null
    },
    {
        "title": "颂古",
        "author": "释法恭",
        "content": "腊月烧山，对面热谩。\n瞥然悟去，身在长安。\n咄哉无限未归客，沙裏求油实可怜。",
        "dynasty": "宋",
        "collection_info": null
    },
    {
        "title": "偈六首  其一",
        "author": "释法智",
        "content": "真空不空，寥寥无影树头月。\n真色非色，隠隠不萌枝上花。\n威音路外芬芳，凤无依倚。\n空劫已前照耀，鹤不停机。\n更须一色功圆，便得同中有异。\n同中异，直下承当休拟议。\n夜来明月照芦花，鹤鹭并头踏雪睡。",
        "dynasty": "宋",
        "collection_info": null
    },
    {
        "title": "偈六首  其二",
        "author": "释法智",
        "content": "辨不辨，昏不昏，打破盆子只论盆。\n千里远山烟树，数家沙鸟渔村。\n夜深月与湖光浑，天水茫茫绝点痕。",
        "dynasty": "宋",
        "collection_info": null
    },
    {
        "title": "偈六首  其三",
        "author": "释法智",
        "content": "深夜虚堂露气佳，冰霜着月没痕瑕。\n木人打破琉璃碗，走过新罗始到家。",
        "dynasty": "宋",
        "collection_info": null
    },
    {
        "title": "偈六首  其四",
        "author": "释法智",
        "content": "一不成，二不是，火云堆裏秋风起。\n堪笑耘田车水翁，手脚忙乱同儿戏。\n同儿戏，有巴鼻。\n但得丰年贺太平，四海五湖皇化裏。",
        "dynasty": "宋",
        "collection_info": null
    },
    {
        "title": "偈六首  其五",
        "author": "释法智",
        "content": "动时常寂寂，静处活鱍鱍。\n动静两俱忘，佛祖何处着。\n蓦地梦回头，长天飞一鹗。\n春风有时好，春风有时恶。\n不得春风花不开，花开又被风吹落。\n错错错，蒸餠元来是麵作。",
        "dynasty": "宋",
        "collection_info": null
    },
    {
        "title": "偈六首  其六",
        "author": "释法智",
        "content": "幽鸟语如篁，柳垂金线长。\n云收山谷静，风送杏花香。",
        "dynasty": "宋",
        "collection_info": null
    },
    {
        "title": "赞天童觉和尚",
        "author": "释法智",
        "content": "乌顶雪眉，云踪鹤态。\n貌出正偏，见非向背。\n芙蓉月照兮太白峰高，丹凤翔空兮琼林玉碎。\n觌面分明，两彩一赛。",
        "dynasty": "宋",
        "collection_info": null
    },
    {
        "title": "偈二首  其一",
        "author": "释法智",
        "content": "明月高悬未照前，雪眉人凭玉栏干。\n夜深雨过风雷息，客散云楼酒碗干。",
        "dynasty": "宋",
        "collection_info": null
    },
    {
        "title": "偈二首  其二",
        "author": "释法智",
        "content": "三界无法，何处求心。\n惊蛇入草，飞鸟出林。\n雨过山堂秋夜静，市声终不到孤岑。",
        "dynasty": "宋",
        "collection_info": null
    },
    {
        "title": "偈",
        "author": "释悟",
        "content": "一切声，是佛声，檐前雨滴响泠泠。\n一切色，是佛色，觌面相呈讳不得。\n便恁么，若为明，碧天云外月华清。",
        "dynasty": "宋",
        "collection_info": null
    },
    {
        "title": "偈",
        "author": "释慧深",
        "content": "未得入头应切切，入头已得须教彻。\n虽然得入本无无，莫守无无无间歇。",
        "dynasty": "宋",
        "collection_info": null
    },
    {
        "title": "偈",
        "author": "释思彻",
        "content": "羊头车子推明月，没底船儿载晓风。\n一句顿超情量外，道无南北与西东。",
        "dynasty": "宋",
        "collection_info": null
    },
    {
        "title": "偈",
        "author": "释通理",
        "content": "峰头驾铁船，三更日轮杲。\n心闲不自明，落叶知谁扫。\n等闲摘箇郑州梨，放手元是青州枣。",
        "dynasty": "宋",
        "collection_info": null
    },
    {
        "title": "偈",
        "author": "释元实",
        "content": "一位纔彰五位分，君臣叶处紫云屯。\n夜明帘卷无私照，金殿重重显至尊。",
        "dynasty": "宋",
        "collection_info": null
    },
    {
        "title": "偈",
        "author": "释普绍",
        "content": "灵云悟桃花，玄沙傍不肯。\n多少痴禅和，担雪去填井。\n今春花又开，此意谁能领。\n端的少人知，花落春风静。",
        "dynasty": "宋",
        "collection_info": null
    },
    {
        "title": "偈",
        "author": "隆禅师",
        "content": "一不成，二不是。\n口吃饭，鼻出气。\n休云北斗藏身，说甚南山鼈鼻。\n家财运出任交关，劝君莫竞锥头利。",
        "dynasty": "宋",
        "collection_info": null
    },
    {
        "title": "偈",
        "author": "释了心",
        "content": "佛之一字孰云无，木马泥牛满道途。\n倚遍栏干春色晚，海风吹断碧珊瑚。",
        "dynasty": "宋",
        "collection_info": null
    },
    {
        "title": "堠",
        "author": "李道",
        "content": "过客烦瞻视，当途独有名。\n几人行大道，用尔算前程。\n土石仪形久，山河里数明。\n从兹知正路，捷径谩纵横。",
        "dynasty": "宋",
        "collection_info": null
    },
    {
        "title": "月桂",
        "author": "李道",
        "content": "月窟孀娥不惜栽，和风分付天下来。\n欲知仙艷无穷处，不隔人间朔望开。",
        "dynasty": "宋",
        "collection_info": null
    },
    {
        "title": "句",
        "author": "陈桷",
        "content": "神仙多是大罗客，我比大罗超一格。",
        "dynasty": "宋",
        "collection_info": null
    },
    {
        "title": "句",
        "author": "周林",
        "content": "殷红片片点苍苔。",
        "dynasty": "宋",
        "collection_info": null
    },
    {
        "title": "句",
        "author": "李如箎",
        "content": "缫车篱落桑阴尽，土鼓乡亭稻叶青。",
        "dynasty": "宋",
        "collection_info": null
    },
    {
        "title": "明福观",
        "author": "王傅",
        "content": "泉源山下延平旷，路入松关起清爽。\n飞云西峙积翠台，突兀三千六百丈。\n杏花片片舖金坛，天风吹桂香漫山。\n游人尽去萝月上，觉我身世非人间。",
        "dynasty": "宋",
        "collection_info": null
    },
    {
        "title": "题蔡润画",
        "author": "李耕",
        "content": "雨过天如沐，回山浓翠侵。\n平桥带野水，涓涓绕竹林。\n茅屋阒无人，案上横素琴。\n白鹭正熟睡，杳无羡鱼心。\n维舟欲渡谁，柳岸烟沉沉。\n长啸在何处，惆怅隔云岑。",
        "dynasty": "宋",
        "collection_info": null
    },
    {
        "title": "题管圣浩蒲川归隠",
        "author": "王巩",
        "content": "卜筑蒲川上，翛然远市廛。\n潮声书屋外，月影钓舟前。\n地僻红尘浄，沙平白鸟眠。\n此中幽适趣，不必问斜川。",
        "dynasty": "宋",
        "collection_info": null
    },
    {
        "title": "出舍在浙江亭得父书开示题诗于亭",
        "author": "张牧",
        "content": "结束青山向日还，得书南望意悠然。\n少宽二老庭帏念，粗了生平灯火缘。\n去路虽遥心已近，短篇欲就意难圆。\n不妨静洗笙歌耳，稳接江涛到枕边。",
        "dynasty": "宋",
        "collection_info": null
    },
    {
        "title": "韶州秩满至清源道中闻子庠侄磻俱登第又题客邸",
        "author": "张牧",
        "content": "道路已三月，山川犹昔年。\n绣花红委地，刺水绿平田。\n生计付身外，儿曹慰眼前。\n愈知贫有味，无梦到愁边。",
        "dynasty": "宋",
        "collection_info": null
    },
    {
        "title": "句",
        "author": "张洙",
        "content": "漫道玉为堂，玉堂今夜长。",
        "dynasty": "宋",
        "collection_info": null
    },
    {
        "title": "钱塘感兴",
        "author": "孙雄飞",
        "content": "百年承袭地，和气媚芳尘。\n车马当吴会，山川与楚邻。\n酒楼絃管暮，花市绮罗春。\n风俗真佳丽，多应笑鲁民。",
        "dynasty": "宋",
        "collection_info": null
    },
    {
        "title": "灵隠莲峰堂",
        "author": "孙雄飞",
        "content": "堂开金色界，梵客为钩帘。\n山影碧侵座，水声清绕檐。\n粉云埋石脚，珠露泣松髯。\n终拟携孤笛，凭栏唤玉蟾。",
        "dynasty": "宋",
        "collection_info": null
    },
    {
        "title": "上天竺",
        "author": "孙雄飞",
        "content": "行穷湖上径，迤逦到林峦。\n地瘦马蹄涩，水清山骨寒。\n楼台栖树杪，钟磬闹云端。\n自笑利名役，未能来挂冠。",
        "dynasty": "宋",
        "collection_info": null
    },
    {
        "title": "句",
        "author": "任尽言",
        "content": "切勿填河汉，须留洗甲兵。",
        "dynasty": "宋",
        "collection_info": null
    },
    {
        "title": "早起偶成",
        "author": "仲并",
        "content": "晨光起天末，微风动林杪。\n披衣初梦回，捲书倦清晓。\n隠几欲无寐，百念自忧悄。\n箪瓢旧独乐，乐意今亦少。\n岂但感时节，政欲避烦扰。\n我非斯人徒，区区务自了。",
        "dynasty": "宋",
        "collection_info": null
    },
    {
        "title": "寒食日归吴兴寄鲁山",
        "author": "仲并",
        "content": "风云虽不定，日雨亦易干。\n残春犹凛凛，助我朝食寒。\n想见芳野田，士女游班班。\n去者日以疏，更为来者欢。\n青红间车马，日暮醉墦间。",
        "dynasty": "宋",
        "collection_info": null
    },
    {
        "title": "题大明寺",
        "author": "仲并",
        "content": "招提隠松桂，远在城一隅。\n我来岁云暮，天寒气象殊。\n寓目得佳趣，百念如涤除。\n及此斋时钟，箪瓢慰吾臞。\n丈室曦未来，香篆沈熏炉。\n聊施济胜具，未暇学跏趺。\n缓步大明寺，山光佳有余。\n郊原自春色，物意如相娱。\n习公四海士，豪气编虎鬚。\n邂逅偶倾盖，清游邀我俱。\n相从得二谢，笑语寄歌呼。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其一",
        "author": "仲并",
        "content": "霜余日初杲，遮留人拥道。\n公来春向阑，公去秋垂老。\n公当侍丹墀，正人国之宝。\n行行那得留，仍视玉堂草。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其二",
        "author": "仲并",
        "content": "忆昔游成均，千言谈笑成。\n杰立羣隽上，少日腾英声。\n大当持荷橐，小当登蓬瀛。\n戢翼久不振，一旦朝阳鸣。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其三",
        "author": "仲并",
        "content": "全璧公之归，有识为嗟咨。\n外祠三拜命，历岁艾且耆。\n乘流与遇坎，道在他何知。\n汪汪波万顷，未许儿辈窥。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其四",
        "author": "仲并",
        "content": "高山列松柏，岁寒宁动色。\n颜巷一箪瓢，掩关养吾直。\n纷纷声利场，时胜时奔北。\n袖手了不关，昂然见全德。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其五",
        "author": "仲并",
        "content": "九重圣端拱，慨念人材重。\n澄清鸳鹭行，拔尤锄猥茸。\n辅郡与畿甸，连岁拜殊宠。\n付君天下平，民寃自无壅。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其六",
        "author": "仲并",
        "content": "畴昔公何如，尽读天下书。\n公今復何似，未如张与于。\n皋陶当日语，一一皆世模。\n但令犴狱空，安用高吾闾。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其七",
        "author": "仲并",
        "content": "浇风昔未殄，向隅或不免。\n上心天地心，哀矜用中典。\n卿联慎所付，遂极天下选。\n议谳聊小试，经纶期一展。",
        "dynasty": "宋",
        "collection_info": null
    },
    {
        "title": "送大理金少卿赴阙以老成耆德重于典刑为韵兼寄呈刑曹徐侍郎  其八",
        "author": "仲并",
        "content": "指日公旋登，政席仍枢庭。\n坐令贫病士，少慰身飘零。\n问讯徐夫子，起处秋安宁。\n两翁庙堂具，那得长司刑。",
        "dynasty": "宋",
        "collection_info": null
    },
    {
        "title": "钱检法及代期以诗告别因次其韵",
        "author": "仲并",
        "content": "昔年两岸柳，逢春正依依。\n扁舟转河曲，风光随处宜。\n弹指岁云何，秋风橘柚垂。\n折腰得斗粟，未救臣朔饥。\n儒宫一何有，惜哉壮观隳。\n采采池中芹，乱葑迷涟漪。\n萧条住槐市，庭空蔓草滋。\n丹雘堕煨烬，草木含疮痍。\n永怀千古人，杂佩思报之。\n我乃但便腹，未免儿辈嗤。\n斯辰况多艰，每怀废晨炊。\n畴昔请长缨，唾手平龟兹。\n西畧收咸京，北伐空鲜卑。\n坐令王室尊，国风无黍离。\n力微不办此，千愁锁修眉。\n承惠谢微官，一室投荒陂。\n吴山险可攀，吴水清可窥。\n胜概苦邀予，投绂今去迟。\n王孙定伟器，尺璧无纤疵。\n枯棋屡贾勇，佳篇仍致师。\n一日不会面，悠悠勤我思。\n大轴插牙籤，细字攻毛锥。\n朝廷罗羣公，如君沧海遗。\n勿学贫贱交，自比山林姿。\n誓将友麋鹿，终焉寄锄犁。\n况君秀眉宇，异世元紫芝。\n新诗落我前，醉眼眩珠玑。\n言多意无他，恋恋新相知。\n男儿各行役，盍簪宁无时。\n期君在岁寒，素心无自违。\n君看千年柏，岂惮霜雪欺。\n慎勿倚市门，美货当自怡。\n怀璧忌暗投，按劒古所悲。\n吴门三年淹，冲天在一飞。\n征涂加餐饭，秋晚多寒晖。\n求仙岂浪语，渺茫那可期。\n行行快着鞭，献纳黄金扉。\n勿作儿女别，泪下如绠縻。\n我方戒多语，念念知昨非。\n恨无锦绣段，酬君黄绢辞。",
        "dynasty": "宋",
        "collection_info": null
    },
    {
        "title": "七月二十日过王村几到岸遇和中袭明舟回相拉宿于陈氏庵中蚊甚盛达旦不能寝",
        "author": "仲并",
        "content": "畏暑肩暂息，初凉戒我行。\n王村去城市，捷帆片时程。\n到岸纔咫尺，两君笑相迎。\n回棹不自由，剧谈底裏倾。\n却泊红莲渚，支筇叩禅扃。\n阛阓未有此，一见心眼清。\n日暮山萧然，风来竹有声。\n危亭仍解衣，坐久太清生。\n携枕共席地，醉言强作醒。\n蚊声喧不寐，谈余已窗明。\n他乡各蓬转，易散难合并。\n共居虽一溪，相望南北城。\n胜处偶同践，轻去宁无情。\n慇懃拂素壁，留诗当题名。",
        "dynasty": "宋",
        "collection_info": null
    },
    {
        "title": "奉和陈德召游惠山见寄三十韵",
        "author": "仲并",
        "content": "飞埃喜污人，余事忌挂眼。\n酒浪绿可亲，山光翠相挽。\n折腰素非愿，被面有余赧。\n从来万事空，此去百念满。\n恰忆兹山游，判作经年款。\n驾言随所如，歌笑为君莞。\n洗耳听潺湲，缓步踏𡾰嵼。\n褰裳跨风磴，扪萝度云栈。\n禾黍岂离离，枣下初纂纂。\n川原供遐瞩，笋蕨中去苋。\n桃李倾城姿，松杉万金产。\n雪浪逗冰泉，乳花浮玉碗。\n相望一牛鸣，不惮四牡痯。\n层阁神所宅，败檐我将馆。\n心求千佛印，手罢七年板。\n胜槩何时无，羁怀自悲潸。\n小院昔徜徉，东风未暄暖。\n夜语联僧榻，晨炊共华馔。\n羊肠一分襟，雁背几折简。\n于今怀举桉，过公倦开琖。\n早知玉树摧，不如春思短。\n尘容久难赎，乐事贫益罕。\n佳篇分锦绣，和气回絃管。\n差肩招隠些，下视广陵散。\n指踪去路迷，加鞭客情懒。\n诛茅行可卜，鼓棹过几返。\n避喧谐良图，结邻得佳伴。\n萍蓬岂愿余，斗筲未须算。\n荒凉石径深，蹭蹬云色晚。\n归鞅那得迟，霜鬓侵韦诞。",
        "dynasty": "宋",
        "collection_info": null
    },
    {
        "title": "祝子权以诗见招勉继其韵",
        "author": "仲并",
        "content": "总角嗜学问，于心期可收。\n岁月如逝水，倏忽二十秋。\n纷纷何所得，俗士难与谋。\n夫子四海士，不数韩荆州。\n抠衣一尝会，颇轻万户侯。\n祝子晚倾盖，缓急仍同舟。\n伟哉廊庙器，价高自难酬。\n相从半周星，会别嗟何稠。\n班荆此话旧，落落志益修。\n嗟我闻道晚，仅脱儿女忧。\n一斑幸时窥，稍知辨熏莸。\n执经滥同席，得子真良俦。\n安得身为云，相陪汗漫游。\n茫茫水东注，百川皆乱流。\n驽骀饱束刍，市者常易售。\n借问诸夫子，为功忌中休。\n此语期同践，此外復何求。",
        "dynasty": "宋",
        "collection_info": null
    },
    {
        "title": "送周元特侍郎守宣城",
        "author": "仲并",
        "content": "西风迎公来，东风送公去。\n尚欲留朱轓，公行不可住。\n无酒对公倾，有怀为公赋。\n夫子文武资，亦復廊庙具。\n刚方仰术业，坦夷见襟度。\n青衫试州县，机锋微已露。\n吾意有不可，万夫挽不顾。\n翱翔诸公间，籍甚当时誉。\n峩冠上乌台，直谏汲长孺。\n风云千载合，冕旒一言寤。\n凛凛议论余，可使淮南惧。\n天威瞻咫尺，政涂去跬步。\n兴逸顿言归，解佩苕溪路。\n湖山聊寄怀，诗书尚温故。\n中外岂不殊，进退自余裕。\n宣城唇齿邦，望公来何暮。\n我饥我颦呻，公饭公覆护。\n举首望旌戟，指期咏襦袴。\n平生触邪手，不难锄弊蠹。\n双溪迭嶂间，按堵百无虑。\n坐席岂容温，当馈意久注。\n献纳念伏蒲，谋谟怀借箸。\n行矣股肱良，归作腹心助。\n要观今周公，声名三吐哺。\n便当侣夔龙，何止冠鹓鹭。\n自念接门墙，连岁忘羁寓。\n鹢首明当飞，骥尾何由附。\n几日復升堂，青天披宿雾。\n过雁与来鱼，犹当奉尺素。\n西去无多程，不诵阳关句。",
        "dynasty": "宋",
        "collection_info": null
    },
    {
        "title": "和何枢密题楚颂亭韵",
        "author": "仲并",
        "content": "山林与钟鼎，各了一世缘。\n千年眉山翁，生气犹凛然。\n菟裘视阳羡，卖劒将老焉。\n此志空泉扃，禾黍荒故园。\n尚余种橘帖，会有异世贤。\n西清广川公，文翰鬰双全。\n新篇来西枢，句句清可絃。\n廊庙须公归，宁容一壑专。\n九重最深眷，每转从谏圜。\n绝唱今寡和，惜哉坡已仙。\n回视楚臣些，并驰争孰先。\n况復黄绢碑，光耀荆溪边。\n此亭会不磨，名与两公传。\n几株罗潇湘，便觉饶风烟。\n不比濯锦江，桤木须三年。\n行矣凉飈起，霜满千崖巅。\n香雾喷四坐，满引杯垂莲。",
        "dynasty": "宋",
        "collection_info": null
    },
    {
        "title": "同祝子权游虎邱",
        "author": "仲并",
        "content": "出门迎朝暾，入门饯夕阳。\n岂愿从吾驷，声名跨楚梁。\n明日聊与君，褰裳陟危冈。\n方舟转河曲，熏风度微凉。\n细看槐柳暗，稍觉薝萄香。\n天高散霞绮，云浄呈天光。\n梵宫占地胜，古木参天长。\n禽鸟亦自得，呜呼声激昂。\n缓步信携筇，清流足飞觞。\n乃知声利役，脱去非无方。\n所怜雄丽地，千年陇树荒。\n石顽尚莓苔，剑逝宁光芒。\n自今一瞬息，江山几兴亡。\n我衰渐落寞，乐极泪淋浪。\n寄谢同心人，无惊鬓毛黄。",
        "dynasty": "宋",
        "collection_info": null
    },
    {
        "title": "志师自通州访我于仪真因携之至长芦留语数日及其归也作诗以送之",
        "author": "仲并",
        "content": "通州瞿昙师，多于雁鹜行。\n吾常爱志僧，谓之一凤凰。\n不见十五载，访我大江傍。\n留之固未遣，载以荆州航。\n相从三日游，山晚松风长。\n尔我岂其梦，嗒然尧桀忘。\n凌晨洗一钵，束衣还故乡。\n为子植梧桐，何时復来翔。",
        "dynasty": "宋",
        "collection_info": null
    },
    {
        "title": "舟过仁王寺因口占一首",
        "author": "仲并",
        "content": "平野绿远近，晴山翠纵横。\n西风今日凉，天意济此行。\n居士十日病，快意身已轻。\n逢寺聊少憩，山僧苦相迎。\n岂为余事来，泉石钟吾情。\n风生本何意，松篁得之清。\n向来城市口，无此笙竽声。\n坐久百念歇，一雨秋意生。\n所恨二三子，无怀可同倾。\n少日戒客气，四十犹未平。\n一事一错误，百年几折肱。\n不如谢公等，穷山掩柴扃。",
        "dynasty": "宋",
        "collection_info": null
    },
    {
        "title": "郑漕生辰代几先作",
        "author": "仲并",
        "content": "至公无辙迹，万变归诸正。\n谁云学则然，要在成以性。\n我公钟间气，异禀刚且劲。\n一毫不容私，心境自澄映。\n超然是非表，烛物眼常浄。\n还将溟渤量，一了百川竞。\n由来仁者寿，兹理天所命。\n欲知椿龄永，视此宽平政。\n桂华弄小春，晚香适再盛。\n年年几望月，影泛杯中圣。\n尚书心如水，远裔有余庆。\n何以继清风，家声南北郑。",
        "dynasty": "宋",
        "collection_info": null
    },
    {
        "title": "戏李彦平李德邵",
        "author": "仲并",
        "content": "人生贵适意，自苦良亦痴。\n百年同梦幻，富贵安所施。\n我生世缘薄，疲弱不可支。\n纷华岂不佳，自觉心已辞。\n归来时自笑，抚手长嗟咨。\n人生行乐耳，勋业知何时。\n两李近豪放，高怀不少卑。\n谪仙已云殁，流风宛在兹。\n平子韵绝俗，豪逸真吾师。\n万事一粲然，不復论成亏。\n邵公蘗庵下，操心常苦危。\n易象鲁春秋，忧乐常相随。\n端居谈利害，羌夷可鞭笞。\n近亦能稍稍，笑语随儿嬉。\n平居如二子，廊庙真所宜。\n人岂不自省，何必求蓍龟。\n漫游恐未免，慎勿差毫釐。\n世事足反覆，纷纷尽如斯。\n错固不足道，谊也亦为之。\n请復铭座右，政可为吾规。\n前言戏之耳，未来容可追。",
        "dynasty": "宋",
        "collection_info": null
    },
    {
        "title": "元宵微雨十六夜雨止见月",
        "author": "仲并",
        "content": "灯火千门竞是日，出户黄昏云抹漆。\n夜光乘闇何处投，冷淡行人怅如失。\n明朝风清天动色，云阴初若龟兆坼。\n须臾白盘升天东，相如归来更全璧。",
        "dynasty": "宋",
        "collection_info": null
    },
    {
        "title": "舟行用前韵怀祝子权",
        "author": "仲并",
        "content": "杨枝巧作腰支弱，不分小桃红入萼。\n风光向人但妩媚，客子那知行路恶。\n短篷荡漾晴波裏，取次茶深酒薄薄。\n所思故人殊未来，悲风为我生绝壑。\n尘沙隔年不相见，结邻空记他时约。\n相看一字不寄将，剩有新知岂云乐。\n眼前俗士败意耳，忆君岁岁空牢落。\n炯炯眉目端可思，月照西廊暮云廓。",
        "dynasty": "宋",
        "collection_info": null
    },
    {
        "title": "建昌守杨吉老得居湖州山间作亭于上名曰弁辉为长句以记之",
        "author": "仲并",
        "content": "白首苕溪几我乡，青眼弁山如故友。\n诛茅晚岁合岩栖，漂梗一生嗟浪走。\n往往每来每太息，去去一步一回首。\n檐楹之雄谁氏室，基堂宜为后人有。\n荣华谬作长久计，荡盈要以仁谊守。\n室空无人人不问，天固遗公公信否。\n轮奂雅宜凤池人，权舆本自凤池手。\n付之勋阀可无憾，会与令名俱不朽。\n雅怀卜邻非卜居，嚣尘可暂不可久。\n新亭巀嵲城之巅，佳致回环天所就。\n与山似有他年约，相嚮每为长者寿。\n碧鲜苍润被草木，暖翠晴光排户牖。\n时復一觞浇磊磈，下视羣峰皆培塿。\n乃知韫玉山有辉，更觉看山公不负。\n向来曾试西垣策，只今聊绾南丰绶。\n胸中水鑑极泾渭，笔下瑰辞粲琼玖。\n倾盖视我平生交，曳裾陪公众客后。\n喜见成都宅一区，恨无负郭田数亩。\n去住还当惭二老，穷独已復成一叟。\n门前剥啄非他人，我来问字不载酒。",
        "dynasty": "宋",
        "collection_info": null
    },
    {
        "title": "陈行之得之因震泽旧居闢小阁面列洞庭山客有名以尊经者江都仲某为长句以纪之",
        "author": "仲并",
        "content": "洞庭之野排千岩，陈子卷帘非爱山。\n震泽之流清没底，陈子凭栏不观水。\n杰阁横空一事无，终年传习唯父书。\n乃翁平时束五传，绝人伟论惊诸儒。\n至宝不受久埋没，近者私记刊吴都。\n搢绅骈肩快先睹，一言价重百车渠。\n正派源流要有自，二难秀发名家驹。\n少小辛勤门户计，皇天有知子不孤。\n于今三十五经立，亹亹雄辩来起予。\n不但家法传羣纪，经学当与心法俱。\n溪山相对无浪语，宝此一编时卷舒。\n自怜早岁已漂泊，乃翁邀我来僧庐。\n于今埙篪弦诵地，当时从容谈笑余。\n契阔死生三十载，萍浮蓬转常崎岖。\n子能箕裘万事足，其他得丧争锱铢。\n凛凛清氛端可想，神游彷佛归来欤。",
        "dynasty": "宋",
        "collection_info": null
    },
    {
        "title": "避暑报恩观",
        "author": "仲并",
        "content": "万家九陌车尘中，丹甍碧瓦真人宫。\n回廊小院畧具体，清风爽气无能同。\n殿檐密有杉松护，炎蒸纵酷来无从。\n偶因谒客凌晨入，归径往往侵昏钟。\n道人坐稳知乐否，我生半世犹飘蓬。\n茅檐与此异寒暑，分毫不透东南风。",
        "dynasty": "宋",
        "collection_info": null
    },
    {
        "title": "外舅庄子尚生辰",
        "author": "仲并",
        "content": "荆溪之山环千峰，摩空巉绝相争雄。\n与公万仞俱壁立，祇有爽气蟠胸中。\n荆溪之流碧满野，寒光秀色兼天泻。\n与公雅量相对清，更觉波澜来笔下。\n高门悬弧此日生，少年挥毫敌两京。\n当时紫宸初射策，玉色临轩知姓名。\n一旦横经向儒苑，凤掖銮坡去非远。\n如今高卧尚琳宫，主父严徐见何晚。\n向来皂盖先一州，龚黄已往无此流。\n旰食我皇收士急，未容独乐林泉幽。\n华堂宴笑春风裏，水绿山青助公喜。\n三槐功就却归来，寿如此山如此水。",
        "dynasty": "宋",
        "collection_info": null
    },
    {
        "title": "代人上师垣生辰三首  其一",
        "author": "仲并",
        "content": "玉带金鱼衮绣光，维垣一旦侍君王。\n垂绅庙堂调玉烛，能使天公时雨旸。\n畴昔干戈岁屡歉，于今万室盈仓箱。\n天心人意若相语，问公何以迴穹苍。\n天恶人心二三德，公惟一德妙赞襄。\n夜半熟视璇霄象，紫微列宿相荧煌。\n甘露醴泉不足瑞，但欲岁岁占农祥。\n物阜人嬉了无事，斯民击壤君垂裳。\n时时公亦憩杰阁，万物欣欣春昼长。\n当时尹躬似今日，但欠昭回云汉章。",
        "dynasty": "宋",
        "collection_info": null
    },
    {
        "title": "代人上师垣生辰三首  其二",
        "author": "仲并",
        "content": "天寒岁律今峥嵘，御街钟鼓天初明。\n近臣日报君颜喜，问寝慈宁圣主情。\n万年洩洩融融乐，此事无与凡公卿。\n父老问某何臻此，天子用孝公用诚。\n向来瞻云一万里，雁书不到江南城。\n初决和戎盖公策，来归驺驭人欢迎。\n九重日奉天下养，禁苑蟠桃春自生。\n当时若用他人说，至今未见风尘清。\n前代功臣岂不有，未有彷佛公勋名。\n封人考叔陋筹策，区区但舍君之羹。",
        "dynasty": "宋",
        "collection_info": null
    },
    {
        "title": "代人上师垣生辰三首  其三",
        "author": "仲并",
        "content": "化工作意办春来，斗柄明朝后日回。\n东风先到江南岸，江山濯濯无尘埃。\n灵光葱葱随处有，夜半两两明三台。\n天遣异人为时出，要作霖雨泽九垓。\n明堂藉此一柱壮，他山之木皆凡材。\n如今国势盘泰华，向来天步屯云雷。\n岁岁年年竞是日，人人争欲持寿杯。\n天知调羹付公手，江梅不为他人开。\n长生唯在一清浄，别无方丈并蓬莱。",
        "dynasty": "宋",
        "collection_info": null
    },
    {
        "title": "沈正卿得男以诗庆之",
        "author": "仲并",
        "content": "乃翁壁立千仞余，乃翁摛章锦不如。\n英风雅韵来无尽，川媚还復生明珠。\n华堂宁无侍巾栉，娉婷试问谁家姝。\n婵娟深锁人不见，忽惊清晓悬门弧。\n闻是高秋生骥子，充闾喜气相萦纡。\n大父大母顾之笑，乃翁再拜为亲娱。\n公家余庆得英物，渥洼自有名家驹。\n摩顶尚记前生误，堕地举手一笑俱。\n夙习如斯定夙寤，少小便应传父书。\n公卿衮衮自今始，行矣家庆端可图。\n佳辰清樽来宾友，母爱子抱集坐隅。\n臭味芝兰席上客，为公赞喜容歌呼。\n我衰我倦毋多酌，老矣醉倒须人扶。\n留取明年会汤餠，要看徐卿第二雏。",
        "dynasty": "宋",
        "collection_info": null
    },
    {
        "title": "咏竹",
        "author": "仲并",
        "content": "自结高人伴，雅无俗士缘。\n驱之傍城市，劲节非所便。\n未论傲霜雪，试欲藏风烟。\n愿留旧青眼，岁晚相周旋。",
        "dynasty": "宋",
        "collection_info": null
    },
    {
        "title": "游灵岩诗  其一",
        "author": "仲并",
        "content": "古寺青枫外，平湖暮霭西。\n乱花经雨薄，冷蝶趁人低。\n俯槛留连语，听禽自在啼。\n风光兼客恨，樽游故须携。",
        "dynasty": "宋",
        "collection_info": null
    },
    {
        "title": "游灵岩诗  其二",
        "author": "仲并",
        "content": "移舟晨鼓闹，泊渚暮鸦盘。\n夹岸柳浑暗，横轩梅半残。\n最怜春日薄，犹动客衣寒。\n楼外西风急，云湖看涌澜。",
        "dynasty": "宋",
        "collection_info": null
    },
    {
        "title": "舟行再用前韵  其一",
        "author": "仲并",
        "content": "一棹苕溪去，千门榆火新。\n老来犹是客，病起怯逢春。\n儒馆妙人物，吟毫泣鬼神。\n平生经济业，勉矣正逢辰。",
        "dynasty": "宋",
        "collection_info": null
    },
    {
        "title": "舟行再用前韵  其二",
        "author": "仲并",
        "content": "行藏那用卜，皱面不重红。\n又作都城别，长怀国士风。\n折巾从有道，斗酒对无功。\n一梦何时续，南窗笑语中。",
        "dynasty": "宋",
        "collection_info": null
    },
    {
        "title": "觉华山居三首  其一",
        "author": "仲并",
        "content": "竟日人声断，空山一二家。\n犹怜中夜雨，不碍晓来花。\n健饭蔬如肉，衝寒酒当茶。\n飞潜各有性，贫乐付天涯。",
        "dynasty": "宋",
        "collection_info": null
    },
    {
        "title": "觉华山居三首  其二",
        "author": "仲并",
        "content": "旧雨无人到，非缘今不来。\n蔬盘春后足，经卷粥前开。\n燕语缘人去，禽声逐梦回。\n勤披频得句，随量日持杯。",
        "dynasty": "宋",
        "collection_info": null
    },
    {
        "title": "觉华山居三首  其三",
        "author": "仲并",
        "content": "倏起郊扉念，亟回朝市辕。\n君恩如父母，山迥亦干坤。\n援笔醉醒语，携筇前后村。\n是非襟度外，客至总休论。",
        "dynasty": "宋",
        "collection_info": null
    },
    {
        "title": "岁晚泊姑苏用吕居仁舍人韵二首寄孟信安  其一",
        "author": "仲并",
        "content": "断岸留孤棹，层台耸近城。\n雁传他邑信，鸥背去年盟。\n几片雪多思，一枝梅有情。\n何人在楼上，吹笛暮寒生。",
        "dynasty": "宋",
        "collection_info": null
    },
    {
        "title": "岁晚泊姑苏用吕居仁舍人韵二首寄孟信安  其二",
        "author": "仲并",
        "content": "睡稳窗迟晓，愁多鬓易秋。\n祇堪浮小艇，不拟上西楼。\n无尽江山景，须陪杖屦游。\n一区何日办，孰为我公留。",
        "dynasty": "宋",
        "collection_info": null
    },
    {
        "title": "泰兴道本上人少时颇留意诗律已而遍历诸方卒无终岁之宁今垂五十矣自淮乡过余于吴兴翌日来辞曰道本欲自越趋天童或自温趋江心问道于觉了二士愿闻一言为书五字诗以送之",
        "author": "仲并",
        "content": "芒鞋亦良苦，歧路不曾休。\n句律可青眼，宗风已白头。\n舌端频自味，心外更何求。\n欲寄明年信，温州定越州。",
        "dynasty": "宋",
        "collection_info": null
    },
    {
        "title": "韩侍郎  其一",
        "author": "仲并",
        "content": "带砺元勋后，熊罴吉梦初。\n祥烟辉户牖，喜色动门闾。\n丙魏功行致，韦平庆有余。\n愿言椿算远，二十考中书。",
        "dynasty": "宋",
        "collection_info": null
    },
    {
        "title": "韩侍郎  其二",
        "author": "仲并",
        "content": "社稷中兴际，朝廷忆老成。\n我公传祖烈，美誉冠时评。\n相业光三世，官联且贰卿。\n宸心方眷倚，行庆秉钧衡。",
        "dynasty": "宋",
        "collection_info": null
    },
    {
        "title": "送致政节推朱子发归无锡二首  其一",
        "author": "仲并",
        "content": "白髮倦场屋，一官初自娱。\n幡然挂章绂，遽作卧江湖。\n耆旧添佳传，都门续故图。\n会当垂不朽，名与惠山俱。",
        "dynasty": "宋",
        "collection_info": null
    },
    {
        "title": "送致政节推朱子发归无锡二首  其二",
        "author": "仲并",
        "content": "鸡栖朱伯厚，来叶尚多贤。\n吏案尽纷若，心田正坦然。\n林泉谁共乐，衣钵子能传。\n会有蒲轮到，朝烟夕霭边。",
        "dynasty": "宋",
        "collection_info": null
    },
    {
        "title": "送泉州周尚书  其一",
        "author": "仲并",
        "content": "闾里推耆德，门庭只故居。\n绮罗看富室，丹碧衒新庐。\n润屋宝非璧，满车家有书。\n功名宜岁晚，带玉缀金鱼。",
        "dynasty": "宋",
        "collection_info": null
    },
    {
        "title": "送泉州周尚书  其二",
        "author": "仲并",
        "content": "常若侍君侧，宁论去几程。\n政须怀宿望，宁得殿名城。\n执手欲何语，谀公恐不情。\n斯民艰食甚，第一劝春耕。",
        "dynasty": "宋",
        "collection_info": null
    },
    {
        "title": "送泉州周尚书  其三",
        "author": "仲并",
        "content": "得誉今铨筦，飞声自谏垣。\n久知蒙帝可，不敢丧吾存。\n切切道涂喜，勤勤指顾言。\n我公今气貌，犹是旧攀辕。",
        "dynasty": "宋",
        "collection_info": null
    },
    {
        "title": "送泉州周尚书  其四",
        "author": "仲并",
        "content": "别公今夜月，恰可一庭方。\n勇往先过建，徐行不到漳。\n同时三郡乐，指日四时康。\n胜地岂云远，吾当騑乘黄。",
        "dynasty": "宋",
        "collection_info": null
    },
    {
        "title": "送泉州周尚书  其五",
        "author": "仲并",
        "content": "身外从纷若，胸中固卓然。\n险夷唯故步，舒卷只遗编。\n锦绣文千段，珠玑诗几联。\n我公今愈健，笔力敌中年。",
        "dynasty": "宋",
        "collection_info": null
    },
    {
        "title": "送张持国省干归山阴三首  其一",
        "author": "仲并",
        "content": "臭味张公子，生涯类我贫。\n又为两乡梦，看即一朝绅。\n洗眼千岩秀，抽身肥马尘。\n他年乘夜雪，从子剡溪滨。",
        "dynasty": "宋",
        "collection_info": null
    },
    {
        "title": "送张持国省干归山阴三首  其二",
        "author": "仲并",
        "content": "稠众相从地，无言意已倾。\n余方厌藜藿，子肯扣柴荆。\n短棹起归暮，长亭如别情。\n回头听羌管，拍拍唤愁生。",
        "dynasty": "宋",
        "collection_info": null
    },
    {
        "title": "送张持国省干归山阴三首  其三",
        "author": "仲并",
        "content": "埋轮贤使者，重席老先生。\n一别遽多岁，相望无几程。\n到家乘暇日，为我话深情。\n欲冩相思语，昏花字不成。",
        "dynasty": "宋",
        "collection_info": null
    },
    {
        "title": "送刘大谏赴漳州四首兼寄建州太守赵左司  其一",
        "author": "仲并",
        "content": "海内声名满，溪头且寓居。\n曾来非俗客，亦爱是吾庐。\n远道勤为问，平时懒作书。\n郡楼閒极目，细看北来鱼。",
        "dynasty": "宋",
        "collection_info": null
    },
    {
        "title": "送刘大谏赴漳州四首兼寄建州太守赵左司  其二",
        "author": "仲并",
        "content": "南国踰千里，西风几十程。\n凌寒初引道，投老试专城。\n贫贱荷公意，分携如此情。\n书来何处问，南浦寄深耕。",
        "dynasty": "宋",
        "collection_info": null
    },
    {
        "title": "送刘大谏赴漳州四首兼寄建州太守赵左司  其三",
        "author": "仲并",
        "content": "胄甲汉中垒，声高昔谏垣。\n几年清议在，万事此心存。\n临遣再三意，褒嘉数十言。\n疾驱公未可，半路趣回辕。",
        "dynasty": "宋",
        "collection_info": null
    },
    {
        "title": "送刘大谏赴漳州四首兼寄建州太守赵左司  其四",
        "author": "仲并",
        "content": "安稳瓯闽路，介居天一方。\n双旌谁出守，八郡莫如漳。\n日月中天近，风霜去路长。\n相知惟白首，端冕拜清光。",
        "dynasty": "宋",
        "collection_info": null
    },
    {
        "title": "代人上叔母张氏生辰三首  其一",
        "author": "仲并",
        "content": "云汉良辰近，秋风一叶初。\n祥光连户牖，喜色动门闾。\n苹藻仪无间，芝兰庆有余。\n仁人宜上寿，不必问瀛居。",
        "dynasty": "宋",
        "collection_info": null
    },
    {
        "title": "代人上叔母张氏生辰三首  其二",
        "author": "仲并",
        "content": "仙阀流芳远，吾门袭庆长。\n萱堂今寿考，枢府昔辉光。\n玉树诸郎秀，金花宠命昌。\n欲知椿算久，辟谷有家方。",
        "dynasty": "宋",
        "collection_info": null
    },
    {
        "title": "代人上叔母张氏生辰三首  其三",
        "author": "仲并",
        "content": "忆昔观光际，温颜获屡亲。\n奬提烦叔父，驽蹇负前人。\n幸会逢今日，飘飖愧此身。\n捧觞陪子侄，深觉仲容贫。",
        "dynasty": "宋",
        "collection_info": null
    },
    {
        "title": "花前有感兼呈崔相公刘郎中",
        "author": "仲并",
        "content": "落花如雪鬓如霜，醉把花看益自伤。\n少日为名多检束，长年无兴可颠狂。\n四时轮转春常少，百刻支分夜苦长。\n何事同生壬子岁，老于崔丈及刘郎。",
        "dynasty": "宋",
        "collection_info": null
    },
    {
        "title": "日暮繫舟",
        "author": "仲并",
        "content": "新晴不受短篷遮，繫缆持觞一太嗟。\n柳岸萧条难驻客，茅檐安稳不如家。\n百年有几欲华髮，今日无多已暮鸦。\n五世乡关泽未斩，欲归心折雁行斜。",
        "dynasty": "宋",
        "collection_info": null
    },
    {
        "title": "中秋不见月",
        "author": "仲并",
        "content": "照人明月故应圆，露冷风清八月天。\n且看惊鸾呈妙舞，却愁落雁怯虚弦。\n裙裾老去真聊尔，色笑公当一粲然。\n小院不妨今夜雨，人间那有两婵娟。",
        "dynasty": "宋",
        "collection_info": null
    },
    {
        "title": "四老堂诗  其一",
        "author": "仲并",
        "content": "好上清班冠紫宸，抽身便作最閒身。\n疏梅茂竹几多目，曲槛方池随处春。\n两两脊令听自好，重重华萼见长新。\n灵椿一树婆娑甚，稳覆家庭四老人。",
        "dynasty": "宋",
        "collection_info": null
    },
    {
        "title": "四老堂诗  其二",
        "author": "仲并",
        "content": "便胜从来三戟门，良金如友玉如昆。\n天边鸿雁空千里，堂上埙箎共一樽。\n自昔披榛扶社稷，几人衣锦向邱园。\n商山曾为留侯起，来作侯家异世孙。",
        "dynasty": "宋",
        "collection_info": null
    },
    {
        "title": "题赵有翼丛桂小山",
        "author": "仲并",
        "content": "剩引桂枝丛小山，鹜行姑去自余閒。\n人怀昆玉未当价，花与莱衣相映斑。\n佳树非烟晓葱鬰，幽泉不雨夜潺湲。\n顿移岩壑山阴道，竞秀争流一席间。",
        "dynasty": "宋",
        "collection_info": null
    },
    {
        "title": "题吴氏旷远亭",
        "author": "仲并",
        "content": "高人心迹喜双清，旷远幽亭谁与名。\n檐外落花仍落絮，坐中倾国与倾城。\n松声传壑风初急，帆影飘空浪未平。\n不尽樽中今日醉，匆匆轻去得无情。",
        "dynasty": "宋",
        "collection_info": null
    },
    {
        "title": "后数年登旷远亭用前韵再赋",
        "author": "仲并",
        "content": "坐客一时人物换，此山海内旧知名。\n华筵为我歌金缕，深院有人来石城。\n酒浪满浮春浪碧，眉峰浅画晚峰平。\n日斜柁转各回首，松竹绕溪知此情。",
        "dynasty": "宋",
        "collection_info": null
    },
    {
        "title": "和马丈游刘园",
        "author": "仲并",
        "content": "槐柳参差覆地阴，熏风院落日沉沉。\n酒余不觉愁何在，花底直疑春可寻。\n江水无情犹北渡，淮岑相对漫南音。\n凭高最动归与念，卧听疏蝉出晚林。",
        "dynasty": "宋",
        "collection_info": null
    },
    {
        "title": "李彦平寄题静海吏隠堂二诗甚佳因赋一篇",
        "author": "仲并",
        "content": "黄绸被底衙声罢，永日庭閒讼不譁。\n案上琴书延好客，江头风月杂渔家。\n尚看叶令余波在，正索骚人秀句夸。\n闻道芙蕖红万朵，遥知不减浣溪花。",
        "dynasty": "宋",
        "collection_info": null
    },
    {
        "title": "题李德邵蘗庵  其一",
        "author": "仲并",
        "content": "绮繻不復尚骄奢，经始菟裘谢物华。\n户外韦衣真隠者，屏间孔雀尚豪家。\n几年汗简编梼杌，晚岁熏炉负辟邪。\n谁谓吾庐还有幸，卜邻归路不相赊。",
        "dynasty": "宋",
        "collection_info": null
    },
    {
        "title": "题李德邵蘗庵  其二",
        "author": "仲并",
        "content": "怀抱如公政自嘉，衡门那復念京华。\n壮年底事已将老，作戏逢场新有家。\n此去车书应万里，似闻廊庙屏羣邪。\n时平尤頼安戎策，未合幽栖去国赊。",
        "dynasty": "宋",
        "collection_info": null
    },
    {
        "title": "再呈德邵",
        "author": "仲并",
        "content": "草草茅檐俭异奢，坐观物态尽空华。\n放怀近欲轻千户，排难何当念两家。\n壮岁我今成传癖，清时君勿病官邪。\n他年政恐从名宦，回首菟裘恨太赊。",
        "dynasty": "宋",
        "collection_info": null
    },
    {
        "title": "祝子权见寄时欲卜居合溪飞云寺",
        "author": "仲并",
        "content": "环堤风涨雨溪深，半岭云飞一院阴。\n三径定回俗士驾，百年今见故人心。\n时危天地烽尘满，岁晚江湖客病侵。\n他日青云各回首，向来黄阁子知音。",
        "dynasty": "宋",
        "collection_info": null
    },
    {
        "title": "李孝叔赵有翼赵存中黄子登沈正卿曾同季有观梅道场之约仆偶过西山不得陪六客之末归读众作因继韵",
        "author": "仲并",
        "content": "公皆车马城南去，我向西郊漾小舟。\n人事好乖各回首，吾年如此喜乘流。\n金兰六客稀时见，珠玉一篇无句酬。\n却数竹林犹少在，不妨着我伯伦刘。",
        "dynasty": "宋",
        "collection_info": null
    },
    {
        "title": "和沈正卿诸公西湖赏梅",
        "author": "仲并",
        "content": "一笑相逢水一涯，近檐犹记旧相知。\n似矜冰玉非凡骨，终倚雪霜开好枝。\n新绿成阴无几日，微酸着子亦同时。\n诸公忍袖和羹手，空赋西湖处士诗。",
        "dynasty": "宋",
        "collection_info": null
    },
    {
        "title": "和耿时举梅雪二首  其一",
        "author": "仲并",
        "content": "百花看尽不如梅，故作凌寒殿后开。\n照水怜生匀粉处，隔帘抵死透香来。\n未令寄陇音尘断，能觅巡檐句法回。\n羞杀漫山桃李树，枉教春力费镌裁。",
        "dynasty": "宋",
        "collection_info": null
    },
    {
        "title": "和耿时举梅雪二首  其二",
        "author": "仲并",
        "content": "点酥娇面试初芳，琢句真须琢玉郎。\n聊与一枝论雅素，未须千叶间轻黄。\n斜簪髻畔随人好，满覆樽前借客香。\n谁引角声人未寝，落梅声裏看晨粧。",
        "dynasty": "宋",
        "collection_info": null
    },
    {
        "title": "舟过吴江谒臞庵翁少留为赋二诗  其一",
        "author": "仲并",
        "content": "住家却学浮家样，横截江湖迭浪中。\n漫说三高无起日，孰知千古可同风。\n长林蒙雾行平远，层榭攀云语半空。\n堤上繫舟何限意，匆匆着句未全工。",
        "dynasty": "宋",
        "collection_info": null
    },
    {
        "title": "舟过吴江谒臞庵翁少留为赋二诗  其二",
        "author": "仲并",
        "content": "明明窗色极知晚，隔岸喧阗祇掩关。\n上下亭台烟雨外，参差花竹水云间。\n从多莫剪东南柳，胜绝新增西北山。\n客路十年辛苦裏，也容一日及公閒。",
        "dynasty": "宋",
        "collection_info": null
    },
    {
        "title": "陪王枢密饭坐间示新诗因次其韵",
        "author": "仲并",
        "content": "相业兵韬材总堪，君王喜与阿戎谈。\n枢机旋转斗垂北，殿阁邃清风自南。\n主圣端如干用九，公归当待汉登三。\n史家莫比唐房杜，大似商宗旧学甘。",
        "dynasty": "宋",
        "collection_info": null
    },
    {
        "title": "用前韵别寄耿时举二首  其一",
        "author": "仲并",
        "content": "树犹如此我何堪，頼有随斋可剧谈。\n少日声称满中外，几年词采秀东南。\n诗坛欲借背城一，材馆均蒙吐哺三。\n每见匆匆又分去，与公交淡不须甘。",
        "dynasty": "宋",
        "collection_info": null
    },
    {
        "title": "用前韵别寄耿时举二首  其二",
        "author": "仲并",
        "content": "方兄于我一无堪，闭户休休口不谈。\n忆昔茅檐差傍北，望公花坞恰平南。\n高歌频举巨觥一，佳唱如闻小雅三。\n投分素深贫酷似，相期同苦亦同甘。",
        "dynasty": "宋",
        "collection_info": null
    },
    {
        "title": "沈国录席上用赵监丞韵  其一",
        "author": "仲并",
        "content": "晚来无计障风饕，美酒十千价未高。\n成败两奁供夜战，醉醒一斗付春醪。\n流杯指日重修禊，琢句如公可命骚。\n多谢故人乐宾客，清欢十倍胜绨袍。",
        "dynasty": "宋",
        "collection_info": null
    },
    {
        "title": "沈国录席上用赵监丞韵  其二",
        "author": "仲并",
        "content": "杯觞尽醉老仍饕，似觉胡床步步高。\n深院清香非柏子，公家重醖胜松醪。\n不须捧斚歌吴曲，看即挥毫继楚骚。\n未尽余春早归去，谈经当復慰青袍。",
        "dynasty": "宋",
        "collection_info": null
    },
    {
        "title": "翌日早起再用昨夕韵呈二丈",
        "author": "仲并",
        "content": "柳州老去腹宁饕，但喜衡阳纸价高。\n乍暖风光如扑絮，相欢人意似投醪。\n家留溪上久漂泊，信断淮南非驿骚。\n风浴舞雩那可缓，春衣替尽御寒袍。",
        "dynasty": "宋",
        "collection_info": null
    },
    {
        "title": "对雪用曾丈韵呈徐丈",
        "author": "仲并",
        "content": "鹤氅偏宜鹤髮翁，戏挼筇杖与儿同。\n梅梢弄影半窗玉，柳径吹绵三月风。\n拥户且眠窗未晚，泛舟何向水如空。\n阳春便逐新诗到，不待葭灰落嶰筒。",
        "dynasty": "宋",
        "collection_info": null
    },
    {
        "title": "再用前韵答徐圣可  其一",
        "author": "仲并",
        "content": "乃翁儒学似文翁，韵句天然无异同。\n社稷堂堂推故相，家庭挺挺见遗风。\n词场已擅千军敌，诗律仍惊万马空。\n愿报琼瑶无好语，朝来浑欲达空筒。",
        "dynasty": "宋",
        "collection_info": null
    },
    {
        "title": "再用前韵答徐圣可  其二",
        "author": "仲并",
        "content": "公方绿髮我成翁，犹喜芝兰臭味同。\n雅奏黄钟仍大吕，旷怀明月与清风。\n共高卞璧连城价，肯使衡茅四壁空。\n所望苕溪分一曲，邮籤日日遡归筒。",
        "dynasty": "宋",
        "collection_info": null
    },
    {
        "title": "继韵耿时举寄示往岁梅雪",
        "author": "仲并",
        "content": "旧诗新读更精神，雪裏招回未到春。\n俗眼骤惊银可粉，天心忍用玉如尘。\n漫空柳絮千家到，转眼梅花一夜新。\n物象区区劳比拟，申严诗令负前人。",
        "dynasty": "宋",
        "collection_info": null
    },
    {
        "title": "怀沈文伯",
        "author": "仲并",
        "content": "春服初成属暮春，舞雩那似霅溪滨。\n绕溪箫鼓谁家子，并塞风烟吾故人。\n好去定无为客恨，临分犹復念予贫。\n驱车跃马平安否，雁断无因消息真。",
        "dynasty": "宋",
        "collection_info": null
    },
    {
        "title": "郑倅德兴平江官满有诗见寄次韵以叙老怀惜别之意",
        "author": "仲并",
        "content": "不奈飞埃点素衣，惊霜鬚鬓落全稀。\n隔帘初听黄鹂语，举盏那催画鹢归。\n就使渊明频日醉，能争伯玉几年非。\n持竿欲老长城去，分我临流半坐矶。",
        "dynasty": "宋",
        "collection_info": null
    },
    {
        "title": "刘干耀绍原昔同里巷以贫见过愧无以副其意辄成四韵为别",
        "author": "仲并",
        "content": "旧时阡陌荆榛底，十载纵横豺虎羣。\n绛帐并游那更得，乌衣羣从断相闻。\n尚传是是非非语，翻坐奇奇怪怪文。\n谀墓平生吾岂敢，了无一物寿刘君。",
        "dynasty": "宋",
        "collection_info": null
    },
    {
        "title": "归自江阴寄蒋知郡汪签判",
        "author": "仲并",
        "content": "维舟江口未栖鸦，急趁飞觞一笑譁。\n旋喜使君倾皂盖，尽从醉客堕乌纱。\n高城不记人分袂，短棹空随月到家。\n尚欲趋陪连夜饮，东篱容有后开花。",
        "dynasty": "宋",
        "collection_info": null
    },
    {
        "title": "和孟峤之诸公游虎邱一首",
        "author": "仲并",
        "content": "凭高休惜举觞频，聊结华严数面亲。\n筇杖止堪扶倦客，蒲团仍得憩閒身。\n雪霜侵鬓叵禁老，梅柳迎人俱欲春。\n后日重来应更好，南山排立画檐新。",
        "dynasty": "宋",
        "collection_info": null
    },
    {
        "title": "用前韵奉寄孟峤之",
        "author": "仲并",
        "content": "剩喜今年琢句频，仍闻灯火夜相亲。\n悬知耸壑昂霄日，不负腰金拖玉身。\n攻苦诗书如白屋，加鞭辞藻正青春。\n古来孟氏好兄弟，余韵未忘今转新。",
        "dynasty": "宋",
        "collection_info": null
    },
    {
        "title": "再用前韵呈陈得之诸公",
        "author": "仲并",
        "content": "勋业毋庸揽镜频，空余白髮向人亲。\n未论骨相无三甲，细数年华有六身。\n泉石相看应笑我，萍蓬不定几经春。\n尚须勇往趁晴日，竹外疏梅应斩新。",
        "dynasty": "宋",
        "collection_info": null
    },
    {
        "title": "呈彦平",
        "author": "仲并",
        "content": "诗人老去倍伤秋，我亦秋来尚黑头。\n世事可怜催晚景，皇天未许减羁愁。\n不堪败菊愁彭泽，又见寒云饯蓐收。\n旋解鹴裘沽一醉，纷纷谈话任封侯。",
        "dynasty": "宋",
        "collection_info": null
    },
    {
        "title": "用汪彦章内翰诸公韵二首呈信安  其一",
        "author": "仲并",
        "content": "勋业皋夔前后身，门从罗雀厌蹄轮。\n旌麾亟解江城守，邱壑苦留廊庙人。\n禅观起侵千嶂晓，篇章分与万家春。\n要将姓字夸今古，史笔何人似获麟。",
        "dynasty": "宋",
        "collection_info": null
    },
    {
        "title": "用汪彦章内翰诸公韵二首呈信安  其二",
        "author": "仲并",
        "content": "王门一岁几经过，客裏承颜未厌多。\n诗卷心胸倾锦绣，珍庖盘釜荐麟驼。\n自惭淮海可怜客，每费江湖无尽波。\n玉树芝兰为公喜，庭空千丈影婆娑。",
        "dynasty": "宋",
        "collection_info": null
    },
    {
        "title": "用方叔韵寄蘗庵老人",
        "author": "仲并",
        "content": "三径萧然欲就荒，已将身世两兼忘。\n纷纭勿用论荣辱，出处真须自弛张。\n忆昔少年亲翰墨，与公长日付杯觞。\n如今事事俱无用，学道徒能笑子房。",
        "dynasty": "宋",
        "collection_info": null
    },
    {
        "title": "和臧陆二秘书",
        "author": "仲并",
        "content": "年来疏见惊人句，入手遽回如许春。\n几日异科收异士，百年吾道付吾人。\n执鞭少也尝求富，击柝老来非为贫。\n寄语子云当自贵，儒风元不繫周秦。",
        "dynasty": "宋",
        "collection_info": null
    },
    {
        "title": "送郑公老少卿赴吉州三首  其一",
        "author": "仲并",
        "content": "千里能来两郑公，百年英烈尚遗风。\n笙歌少让他时胜，犴狱应从到日空。\n画戟行程春色裏，邮亭离恨雨声中。\n不辞远为宗风去，一瓣香缘六一翁。",
        "dynasty": "宋",
        "collection_info": null
    },
    {
        "title": "送郑公老少卿赴吉州三首  其二",
        "author": "仲并",
        "content": "静掩岩扉定几年，兰陵谣诵似新传。\n文如此老仍千骑，恩与州人作二天。\n一室萧然余棐几，平生用处只蒲鞭。\n琵琶休抹三千指，公到家家自管絃。",
        "dynasty": "宋",
        "collection_info": null
    },
    {
        "title": "送郑公老少卿赴吉州三首  其三",
        "author": "仲并",
        "content": "不记江城分袂初，几年东北望门闾。\n寒温一纸无非便，忧病千端自作疏。\n莫忘折梅寻胜事，悬知视草报初除。\n及兹郡舍多閒日，早着山中未了书。",
        "dynasty": "宋",
        "collection_info": null
    },
    {
        "title": "送高提干暂过行在",
        "author": "仲并",
        "content": "老兼贫病怯离羣，细雨邮亭晓送君。\n俗韵有谁歌白雪，高标真合致青云。\n官居尽日勤篇翰，相业平时饱见闻。\n早晚熏风生茂苑，肯来樽酒细论文。",
        "dynasty": "宋",
        "collection_info": null
    },
    {
        "title": "再和高提干见寄",
        "author": "仲并",
        "content": "昂昂犹想立鸡羣，三夜寒窗迭梦君。\n人物芝兰晋王谢，篇章黼黻汉卿云。\n飘蓬贱迹谁能记，推毂高风今创闻。\n不敢驰书丞相府，何当收拾与斯文。",
        "dynasty": "宋",
        "collection_info": null
    },
    {
        "title": "送平江守蒋宣卿奉祠归宜兴",
        "author": "仲并",
        "content": "二年环堵頼余波，相和儿童襦袴歌。\n还復攀辕逢此日，敢忘推毂意如何。\n十行行矣重征霸，三径归欤暂景坡。\n旦晚陪公画桥路，共看天远夕阳多。",
        "dynasty": "宋",
        "collection_info": null
    },
    {
        "title": "送智道者",
        "author": "仲并",
        "content": "胸中历历几山川，竹杖芒鞋四十年。\n赤手旋为新活计，白头犹作旧因缘。\n如如妙境无多事，了了真心不碍禅。\n安坐高峰重点检，未须枕石伴云眠。",
        "dynasty": "宋",
        "collection_info": null
    },
    {
        "title": "次韵答友人四首  其一",
        "author": "仲并",
        "content": "颇忆高人相与閒，扁舟谁与趣公还。\n杯行欵乃歌声底，客坐参差帆影间。\n多病扶携新几杖，平生契好旧湖山。\n未容月转各分手，醉语狂吟下碧湾。",
        "dynasty": "宋",
        "collection_info": null
    },
    {
        "title": "次韵答友人四首  其二",
        "author": "仲并",
        "content": "久矣忘情岂用閒，已看要起示无还。\n自怀白髮苍颜客，不堕黄花翠竹间。\n顾我分为方外友，如公合上道家山。\n暇时及此频相过，城北城南浔几湾。",
        "dynasty": "宋",
        "collection_info": null
    },
    {
        "title": "次韵答友人四首  其三",
        "author": "仲并",
        "content": "晚矣吾身未乞閒，如公尺一合征还。\n高标迥立风尘表，秀句喧传字宙间。\n谁和阳春仍白雪，我知流水与高山。\n归欤已熟他时路，直北龙溪一二湾。",
        "dynasty": "宋",
        "collection_info": null
    },
    {
        "title": "次韵答友人四首  其四",
        "author": "仲并",
        "content": "百年未见一人閒，曾是兴嗟唐已还。\n遗躅有谁高往古，清风元自振中间。\n我惭官薄当投绂，公比吾家已买山。\n待得有田归已暮，何当分我一沧湾。",
        "dynasty": "宋",
        "collection_info": null
    },
    {
        "title": "上孟郡王生辰三首  其一",
        "author": "仲并",
        "content": "霜余晴日照堤沙，早晚天墀下白麻。\n有吏当筵歌湛露，须公满斚泛流霞。\n篇章况是万人敌，阀阅相仍百乘家。\n落帽何须定重九，探先三日醉黄花。",
        "dynasty": "宋",
        "collection_info": null
    },
    {
        "title": "上孟郡王生辰三首  其二",
        "author": "仲并",
        "content": "先门勋业画图中，又见麒麟第一功。\n吹帽龙山前日事，还珠合浦昔人风。\n满籝何有简编足，荐牍无心天地公。\n谁说维熊契占梦，君王卜处本非熊。",
        "dynasty": "宋",
        "collection_info": null
    },
    {
        "title": "上孟郡王生辰三首  其三",
        "author": "仲并",
        "content": "月挂微弦天未霜，初筵遽作十分凉。\n饱参平日安心法，自是长年却老方。\n诏下龙墀思旧德，名标雁塔看诸郎。\n慇懃为采瀼潭菊，满泛西风岁岁觞。",
        "dynasty": "宋",
        "collection_info": null
    },
    {
        "title": "外舅庄子尚生辰  其一",
        "author": "仲并",
        "content": "祥光昨夜拥冰轮，南国初生瑞世人。\n倚马高文追异代，憩棠余爱在斯民。\n吟毫剩借江山助，诏墨行颁雨露新。\n要识漆园非浪语，传家重看八千春。",
        "dynasty": "宋",
        "collection_info": null
    },
    {
        "title": "外舅庄子尚生辰  其二",
        "author": "仲并",
        "content": "家声久矣冠淮东，自喜升堂获拜公。\n每看云烟生笔下，故应邱壑满胸中。\n祠公此日家山乐，明府他时社稷功。\n早晚锋车下吴会，西来犹想及春风。",
        "dynasty": "宋",
        "collection_info": null
    },
    {
        "title": "外舅庄子尚生辰  其三",
        "author": "仲并",
        "content": "两州佳誉亚龚黄，琳馆归来道益光。\n凛凛松筠非俗韵，诜诜兰玉见余芳。\n梅催寒萼春初破，月满冰轮夜未央。\n景物渐新人不老，年年于此醉华觞。",
        "dynasty": "宋",
        "collection_info": null
    },
    {
        "title": "平江太守生辰二首  其一",
        "author": "仲并",
        "content": "画戟从来瑞霭浮，顿回春意到南州。\n占熊馈鲤呈祥日，拖玉腰金得志秋。\n十载声名天下最，满怀韬畧古人求。\n寿觞频举公休惜，明日催归侍邃旒。",
        "dynasty": "宋",
        "collection_info": null
    },
    {
        "title": "平江太守生辰二首  其二",
        "author": "仲并",
        "content": "玉笋初辞鹓鹭羣，一麾来此振余芬。\n三槐事业他年看，五袴歌谣随处闻。\n方丈可量閒日月，泰阶还赴旧风云。\n年年东注松江绿，浑欲朝来寿使君。",
        "dynasty": "宋",
        "collection_info": null
    },
    {
        "title": "上枢密生辰  其一",
        "author": "仲并",
        "content": "家住东南最上游，一从束髮侍宸旒。\n文兼钟阜古今秀，庆与秦淮日夜流。\n盛业行刊千琬琰，余威坐折万貔貅。\n竚看拜后恩荣异，槐鼎相联鲁与周。",
        "dynasty": "宋",
        "collection_info": null
    },
    {
        "title": "上枢密生辰  其二",
        "author": "仲并",
        "content": "谤焰谗波岂易然，功成方验古无前。\n十年险阻忠偿国，万口纷纭诚格天。\n已遣烽消边障火，行看贯朽大农钱。\n如今闻道持盈业，旦旦开陈黼扆边。",
        "dynasty": "宋",
        "collection_info": null
    },
    {
        "title": "上枢密生辰  其三",
        "author": "仲并",
        "content": "儿童犹解仰芬芳，合缀韩门弟子行。\n久矣飘蓬疏望履，幸哉拥篲即升堂。\n夔龙会合时千载，鸥鹭留连天一方。\n遥愿衮衣仍鹤髮，年年今日侍君王。",
        "dynasty": "宋",
        "collection_info": null
    },
    {
        "title": "胡枢密生辰  其一",
        "author": "仲并",
        "content": "秋山淡墨写千峰，辉映门阑气象中。\n瑞霭亦知人意喜，华觞宁惜醉颜红。\n庄椿此去几千岁，汉阁他时第一功。\n试问溪头閒草木，公来无日不春风。",
        "dynasty": "宋",
        "collection_info": null
    },
    {
        "title": "胡枢密生辰  其二",
        "author": "仲并",
        "content": "借箸从容汉子房，平生书奏几封囊。\n少辞天上风云会，便觉壶中岁月长。\n调鼎望公非一日，草玄与我见诸郎。\n云何整顿干坤手，漫隔三年鹓鹭行。",
        "dynasty": "宋",
        "collection_info": null
    },
    {
        "title": "胡枢密生辰  其三",
        "author": "仲并",
        "content": "往岁声驰淮海滨，曾歌紫绶照青春。\n光华万里古无辈，献纳三朝国有人。\n剩约横山供胜事，细凭芳醑寿斯辰。\n百年黄閤身犹健，重看归来一幅巾。",
        "dynasty": "宋",
        "collection_info": null
    },
    {
        "title": "上平江李侍郎生辰  其一",
        "author": "仲并",
        "content": "持橐朝端誉有光，垂弧门左昼初长。\n功名唾手囊中物，药石关心肘后方。\n公念承流当振廪，人歌难老竞持觞。\n寿筵一举松江渌，便趁追锋侍帝旁。",
        "dynasty": "宋",
        "collection_info": null
    },
    {
        "title": "上平江李侍郎生辰  其二",
        "author": "仲并",
        "content": "昔襦今袴雄藩守，佩玉峩冠近侍臣。\n十万人家等蒙润，三千风月政当仁。\n仙姿照坐桃如许，冷艷当檐梅一新。\n愿比秦淮与钟阜，鬰葱佳气自长春。",
        "dynasty": "宋",
        "collection_info": null
    },
    {
        "title": "代人上师垣生辰  其一",
        "author": "仲并",
        "content": "盛世还生瑞世人，东风屈指岁华新。\n祥烟不断千山晓，爱日无边万国春。\n鸣玉珥貂扶紫极，櫜弓偃革转洪钧。\n我民非敢私为寿，永作堂堂社稷臣。",
        "dynasty": "宋",
        "collection_info": null
    },
    {
        "title": "代人上师垣生辰  其二",
        "author": "仲并",
        "content": "直把孤忠动帝聪，平生房杜不言功。\n冲霄鸾凤谋谟合，遮道豺狼党与空。\n韬畧暇时谈笑裏，勋名他日画图中。\n中书未数汾阳考，万有千年似鲁公。",
        "dynasty": "宋",
        "collection_info": null
    },
    {
        "title": "代人上师垣生辰  其三",
        "author": "仲并",
        "content": "清风孤映紫宸班，平立伊周伯仲间。\n几岁苦心扶国步，今年喜色到天颜。\n羽书已静淮西报，翟辂初从塞北还。\n式廓中原断无事，从容廊庙有余閒。",
        "dynasty": "宋",
        "collection_info": null
    },
    {
        "title": "代人上师垣生辰  其四",
        "author": "仲并",
        "content": "已闻鼙鼓静边陲，初见丝纶宠帝师。\n寰宇一新周礼乐，广庭重用汉威仪。\n江南江北无他事，春后春前更此时。\n举盏上公千岁寿，赓歌永赞舜无为。",
        "dynasty": "宋",
        "collection_info": null
    },
    {
        "title": "代人上师垣生辰  其五",
        "author": "仲并",
        "content": "日日衣冠金马门，有谁出力正干坤。\n来归季子国人喜，终藉叔孙皇帝尊。\n凤沼真成逢旦暮，龙楼今得问晨昏。\n欲知余庆来何似，带砺山河永永存。",
        "dynasty": "宋",
        "collection_info": null
    },
    {
        "title": "代人上师垣生辰  其六",
        "author": "仲并",
        "content": "冠豸英风传至今，于时早已望商霖。\n挂帆鲸浪朝天日，借箸龙墀许国心。\n帝渥洊颁廉陛远，边声初断塞垣深。\n不须更诵烝民句，处处儿童尽好音。",
        "dynasty": "宋",
        "collection_info": null
    },
    {
        "title": "代人上师垣生辰  其七",
        "author": "仲并",
        "content": "不用天河洗甲兵，只凭直道致昇平。\n三王事业贤臣主，一代师儒难弟兄。\n屡薄赋徭民鼓舞，尽除氛翳国清明。\n休将前古论今日，万古无人敢抗衡。",
        "dynasty": "宋",
        "collection_info": null
    },
    {
        "title": "廖成伯奉议生辰",
        "author": "仲并",
        "content": "曾听尊前世綵歌，喜闻烟袖舞婆娑。\n名驹汗血得夷路，老柏凌霜只旧柯。\n桃李盛时随地有，芝兰生处近人多。\n春风二月年年事，莫问灵椿岁几何。",
        "dynasty": "宋",
        "collection_info": null
    },
    {
        "title": "提举生辰",
        "author": "仲并",
        "content": "东井遥观盾日升，南风犹入舜絃鸣。\n鹏程九万岂终息，椿岁八千方再荣。\n平世功名期凤鸟，一时文采应长庚。\n浮瓜沉李年年事，稽首弧南一点明。",
        "dynasty": "宋",
        "collection_info": null
    },
    {
        "title": "俞宪生辰代庞几先作  其一",
        "author": "仲并",
        "content": "北固楼前万顷秋，月明风定大江流。\n从来此地多英杰，果有奇才副简求。\n秀气一天开夜色，威名千里驾潮头。\n山川长在人难老，应抱文章入相周。",
        "dynasty": "宋",
        "collection_info": null
    },
    {
        "title": "俞宪生辰代庞几先作  其二",
        "author": "仲并",
        "content": "淮南持斧功成后，瓯粤乘轺喜暂临。\n使者英标衣蹙绣，近臣新渥带横金。\n三山气入中秋好，八郡香焚晓雾深。\n已为黎元开寿域，可无椿岁慰人心。",
        "dynasty": "宋",
        "collection_info": null
    },
    {
        "title": "白氏夫人生日二首  其一",
        "author": "仲并",
        "content": "相门苗裔正诜诜，长庆风流几百春。\n吉梦忽随秋日晓，祥光常对月华新。\n翰林大笔高前古，玉树诸郎霭后尘。\n何假捧觞勤颂祝，由来寿考属仁人。",
        "dynasty": "宋",
        "collection_info": null
    },
    {
        "title": "白氏夫人生日二首  其二",
        "author": "仲并",
        "content": "断机久已传家训，采藻端然继国风。\n庭院炉烟春蔼蔼，门阑瑞气晓葱葱。\n遐龄愿效三桃实，拜寿何辞百盏空。\n自幸晚为门下士，余波应许丐奇穷。",
        "dynasty": "宋",
        "collection_info": null
    },
    {
        "title": "代同舍上黄相生辰三首  其一",
        "author": "仲并",
        "content": "列宿东南夜有辉，门弧此际诞英奇。\n晏婴俭德人皆仰，召虎中兴日可期。\n名誉雅为天下望，孤忠自结圣君知。\n大椿会见千年算，应许惊乌託一枝。",
        "dynasty": "宋",
        "collection_info": null
    },
    {
        "title": "代同舍上黄相生辰三首  其二",
        "author": "仲并",
        "content": "籍甚声华振九州，龙名未许颍川优。\n两年鈇钺扶黄屋，一品星躔尚黑头。\n烜赫朝班联棣萼，张皇军势拥貔貅。\n自惭东閤叨甄录，愿向清时与国谋。",
        "dynasty": "宋",
        "collection_info": null
    },
    {
        "title": "代同舍上黄相生辰三首  其三",
        "author": "仲并",
        "content": "五月天恩解网罗，四方举首愿时和。\n我公寰海甘霖望，今日门阑瑞气多。\n已幸羁穷蒙庇頼，竚看谈笑却干戈。\n汾阳二十中书考，他日遥知数倍过。",
        "dynasty": "宋",
        "collection_info": null
    },
    {
        "title": "用孙仲益尚书韵二首呈孟信安  其一",
        "author": "仲并",
        "content": "士仰韩门重，身高谢傅班。\n文看辉北斗，人望起东山。\n绛灌庸奴尔，皋夔伯仲间。\n自天芝检下，指日衮衣还。\n片语鸣丹凤，羣争息左蛮。\n时虽容下客，胜处一窥斑。",
        "dynasty": "宋",
        "collection_info": null
    },
    {
        "title": "用孙仲益尚书韵二首呈孟信安  其二",
        "author": "仲并",
        "content": "慷慨安周鼎，从容却郢兵。\n驰心子牟阙，袖手阖闾城。\n前箸陈天陛，先声震敌营。\n寰区望弥切，枢筦寄非轻。\n行有丝纶诏，宁终鸥鹭盟。\n一舒经世策，遐迩颂昇平。",
        "dynasty": "宋",
        "collection_info": null
    },
    {
        "title": "郑漕生辰",
        "author": "仲并",
        "content": "象纬祥光动，门弧瑞气盈。\n小阳春在序，几望月偏明。\n他日三千牍，清时九万程。\n名因使粤重，功自备吴成。\n伟量溟波阔，奇词锦段呈。\n褒扬看唾玉，轻重倚提衡。\n松柏真难老，芝兰足后生。\n笋班行趣召，金带已先横。\n内史言何美，尚书心自清。\n祇应南北相，重振旧家声。",
        "dynasty": "宋",
        "collection_info": null
    },
    {
        "title": "唐大夫生辰",
        "author": "仲并",
        "content": "气转初寒候，祥开既望辰。\n应时来鸑鷟，占梦获麒麟。\n盛德圭无玷，高才竹有筠。\n胸襟藏巨壑，人物妙洪钧。\n使者光华远，朝廷宠数新。\n鹏程九万里，椿干八千春。\n鼎鼐虚前席，风云即要津。\n黑头纡衮绣，天意在斯民。",
        "dynasty": "宋",
        "collection_info": null
    },
    {
        "title": "陈漕生辰代杨文作",
        "author": "仲并",
        "content": "六管阳初復，前宵月尚圆。\n长庚俄梦李，崧岳故兴宣。\n国使新恩数，忠臣夙眷偏。\n节龙开远目，衣绣耸华年。\n日月声名起，风雷号令传。\n自应威动岳，曾是力回天。\n相国关中粟，尚书地上钱。\n委藏淹府库，飞輓乱车船。\n南獠元归地，西方正拓边。\n定知新将饱，尤頼我公贤。\n赫赫兰台旧，飘飘凤沼仙。\n终焉还魏阙，聊尔驻荆川。\n曲学联珠履，非才污彩笺。\n千秋期鹤寿，万里附鹏鶱。",
        "dynasty": "宋",
        "collection_info": null
    },
    {
        "title": "耿宪生辰",
        "author": "仲并",
        "content": "象纬祥光动，门弧瑞气缠。\n秋来孤鹤健，霜近古松坚。\n邻境兵戈尽，新恩雨露偏。\n轺车犹问俗，宝带独优贤。\n投笔男儿志，封侯烈士年。\n老成端可恃，终冀勒燕然。",
        "dynasty": "宋",
        "collection_info": null
    },
    {
        "title": "对竹",
        "author": "仲并",
        "content": "嵚岑何处峯，来伴萧疏竹。\n悠然方丈间，寄此千里目。",
        "dynasty": "宋",
        "collection_info": null
    },
    {
        "title": "假山",
        "author": "仲并",
        "content": "峯间碧琅玕，清风五月寒。\n欲题无好语，支枕卷帘看。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其一",
        "author": "仲并",
        "content": "十载钱塘云汉间，江声梦裏听潺湲。\n他山纵染千寻碧，不似西湖一带山。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其二",
        "author": "仲并",
        "content": "水边梅柳倍精神，总趁晴天作好春。\n多谢东君惜花意，不教风雨废芳辰。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其三",
        "author": "仲并",
        "content": "小楼嶻嶭乱山横，独倚朱栏度晚晴。\n忽听如簧语音好，祗缘高处最宜鶑。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其四",
        "author": "仲并",
        "content": "枉费花工着意催，漫山桃李总非材。\n要令千古芬香在，能作和羹自有梅。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其五",
        "author": "仲并",
        "content": "花径风来百样香，捲帘春水绿池塘。\n如今万事销磨尽，四卷楞伽味最长。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其六",
        "author": "仲并",
        "content": "春服何当咏舞雩，凤池今是鲁真儒。\n向令未解边城戍，能对东风一笑无。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其七",
        "author": "仲并",
        "content": "锦带吴鈎轻薄儿，三三五五竞花时。\n太平乐事从谁得，费尽经纶尔不知。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其八",
        "author": "仲并",
        "content": "门外烟花看不厌，东风故为客开帘。\n如今乐极思畴昔，长是春深未解严。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其九",
        "author": "仲并",
        "content": "燕羽差池何处归，衔恩春傍主人飞。\n定须借与一巢稳，十载飘零事事非。",
        "dynasty": "宋",
        "collection_info": null
    },
    {
        "title": "官满趋朝留滞吴门即事书怀十首  其一○",
        "author": "仲并",
        "content": "裁剪羣英荷化工，閒中无计答春风。\n自锄花径平如掌，要使荆榛一扫空。",
        "dynasty": "宋",
        "collection_info": null
    },
    {
        "title": "平江守祷晴即应时近元夕矣寄呈五绝句  其一",
        "author": "仲并",
        "content": "丹邱雨裏看春回，密雾浓云拨不开。\n怪底寒窗烘晓日，朱轓亲祷梵宫来。",
        "dynasty": "宋",
        "collection_info": null
    },
    {
        "title": "平江守祷晴即应时近元夕矣寄呈五绝句  其二",
        "author": "仲并",
        "content": "投晓家家笑语声，夜来风促雨如倾。\n都缘默祷胸中久，一瓣香焚唤得晴。",
        "dynasty": "宋",
        "collection_info": null
    },
    {
        "title": "平江守祷晴即应时近元夕矣寄呈五绝句  其三",
        "author": "仲并",
        "content": "梅经多雨玉飘零，就有残枝困未醒。\n安得吴侬不歌舞，满畦扶起麦青青。",
        "dynasty": "宋",
        "collection_info": null
    },
    {
        "title": "平江守祷晴即应时近元夕矣寄呈五绝句  其四",
        "author": "仲并",
        "content": "东风吹断雨如绳，一夜仍开曲沼冰。\n便试元宵强半月，孰知天意欲催灯。",
        "dynasty": "宋",
        "collection_info": null
    },
    {
        "title": "平江守祷晴即应时近元夕矣寄呈五绝句  其五",
        "author": "仲并",
        "content": "安排灯火作鰲头，人乐公来再有秋。\n转雨作晴谈笑事，他州谁得似吾州。",
        "dynasty": "宋",
        "collection_info": null
    },
    {
        "title": "夜抵德清县偶题",
        "author": "仲并",
        "content": "溪山夺目壮哉县，风露侵肌老矣身。\n断岸横舟偏得月，小桥曳杖不逢人。",
        "dynasty": "宋",
        "collection_info": null
    },
    {
        "title": "再过宜兴舟中见芍药数枝忆淮乡此花之盛为之怅然辄成三绝  其一",
        "author": "仲并",
        "content": "故眼相看未作疏，平生风味是吾庐。\n娉娉袅袅谁家子，浪说倾城总不如。",
        "dynasty": "宋",
        "collection_info": null
    },
    {
        "title": "再过宜兴舟中见芍药数枝忆淮乡此花之盛为之怅然辄成三绝  其二",
        "author": "仲并",
        "content": "少时暮暮復朝朝，一水相望恨未消。\n岸曲横舟试回首，隔帘斜立数妖娆。",
        "dynasty": "宋",
        "collection_info": null
    },
    {
        "title": "再过宜兴舟中见芍药数枝忆淮乡此花之盛为之怅然辄成三绝  其三",
        "author": "仲并",
        "content": "却是溪头消息真，故园十载漫风尘。\n如今不问黄楼子，浅白轻红自可人。",
        "dynasty": "宋",
        "collection_info": null
    },
    {
        "title": "薄暮游潘登仕园园有堂三间榜曰一枝盖湖公枢密两取庄周郄诜之语既以嘉潘亦以勉潘之二子因用其意各赋一绝  其一",
        "author": "仲并",
        "content": "斜窗短屋傍残晖，宴坐萧然老布衣。\n枯淡生涯一枝足，世间惊鹊误南飞。",
        "dynasty": "宋",
        "collection_info": null
    },
    {
        "title": "薄暮游潘登仕园园有堂三间榜曰一枝盖湖公枢密两取庄周郄诜之语既以嘉潘亦以勉潘之二子因用其意各赋一绝  其二",
        "author": "仲并",
        "content": "玉树郎君两白眉，照人英爽自儿时。\n乃翁可笑太多事，绕舍春风千万枝。",
        "dynasty": "宋",
        "collection_info": null
    },
    {
        "title": "芜城",
        "author": "仲并",
        "content": "鶑歌燕语戏晴晖，日暮行人缓缓归。\n十里芜城春色晚，回头往事已全非。",
        "dynasty": "宋",
        "collection_info": null
    },
    {
        "title": "有客来从阳羡闻元绩离家已月余由昆山过临安桐庐计今合归矣元绩当不惜迂路一访仆于苕霅间也戏为一绝招之元绩纯孝人每在道念亲殊切",
        "author": "仲并",
        "content": "风露侵人曷往哉，白云飞处棹徘徊。\n平时识面尽经过，莫为茅檐偏不来。",
        "dynasty": "宋",
        "collection_info": null
    },
    {
        "title": "感时  其一",
        "author": "仲并",
        "content": "伤春那得易为情，世味年来一一更。\n驰马弯弓今日事，儒冠深觉误平生。",
        "dynasty": "宋",
        "collection_info": null
    },
    {
        "title": "感时  其二",
        "author": "仲并",
        "content": "忽传羣盗下淮濒，又逐黄州韩使君。\n却望长安在天上，愁看天际有孤云。",
        "dynasty": "宋",
        "collection_info": null
    },
    {
        "title": "晚坐和韵  其一",
        "author": "仲并",
        "content": "急雪逢春易作晴，穷阎犹復断人行。\n公家何在欲乘月，夜半扁舟不隔城。",
        "dynasty": "宋",
        "collection_info": null
    },
    {
        "title": "晚坐和韵  其二",
        "author": "仲并",
        "content": "好月侵阶已十分，太清不受一尘昏。\n今宵定自梅花发，踈影横斜何处村。",
        "dynasty": "宋",
        "collection_info": null
    },
    {
        "title": "晚坐和韵  其三",
        "author": "仲并",
        "content": "篇篇振玉妙玲珑，字字春风和气中。\n安得居家无一事，搜吟日日与君同。",
        "dynasty": "宋",
        "collection_info": null
    },
    {
        "title": "晚坐和韵  其四",
        "author": "仲并",
        "content": "醉眼全醒病亦醒，虚斋危坐听无声。\n锦囊欲报清新句，自笑常谈只老生。",
        "dynasty": "宋",
        "collection_info": null
    },
    {
        "title": "晚坐和韵  其五",
        "author": "仲并",
        "content": "城东韩李城南赵，欲往从之道阻长。\n与我诗盟烦借问，角弓永好愿无忘。",
        "dynasty": "宋",
        "collection_info": null
    },
    {
        "title": "次韵病起二首  其一",
        "author": "仲并",
        "content": "不妨佳句太频频，还得愁中眼渐明。\n好是维摩病初醒，又将口业起纷争。",
        "dynasty": "宋",
        "collection_info": null
    },
    {
        "title": "次韵病起二首  其二",
        "author": "仲并",
        "content": "闻道车书未一家，平时苦苦念京华。\n新来忽得幽居味，竹屋茅檐政自嘉。",
        "dynasty": "宋",
        "collection_info": null
    },
    {
        "title": "送阎少隠同其弟伯子宣子赴试淮南为一月之别某以病起不及饯送为三绝  其一",
        "author": "仲并",
        "content": "二难晚出材无敌，老将从来勇冠军。\n一月望公三捷至，秋风不惜暂离羣。",
        "dynasty": "宋",
        "collection_info": null
    },
    {
        "title": "送阎少隠同其弟伯子宣子赴试淮南为一月之别某以病起不及饯送为三绝  其二",
        "author": "仲并",
        "content": "街头日夜催槐黄，去去归帆如许忙。\n我病公行欠巵酒，少迟饮至共传觞。",
        "dynasty": "宋",
        "collection_info": null
    },
    {
        "title": "送阎少隠同其弟伯子宣子赴试淮南为一月之别某以病起不及饯送为三绝  其三",
        "author": "仲并",
        "content": "扛鼎拔山谁长雄，八千号数夸江东。\n公家子弟又可用，要与父兄成大功。",
        "dynasty": "宋",
        "collection_info": null
    },
    {
        "title": "题章伯深臞怪图  其一",
        "author": "仲并",
        "content": "竹户茅檐一径斜，清樽黄卷定生涯。\n溪山胜处春长在，却放朱藤一半花。",
        "dynasty": "宋",
        "collection_info": null
    },
    {
        "title": "题章伯深臞怪图  其二",
        "author": "仲并",
        "content": "杖策山隈亦水滨，閒中未害饱经纶。\n何曾寂寞嵌岩裏，惯着风流廊庙人。",
        "dynasty": "宋",
        "collection_info": null
    },
    {
        "title": "画枯木",
        "author": "仲并",
        "content": "乞与空斋伴我閒，风霜谙尽各苍颜。\n不妨黛色凌云榦，蟠屈生绡寻尺间。",
        "dynasty": "宋",
        "collection_info": null
    },
    {
        "title": "次韵耿荐可催菊三首  其一",
        "author": "仲并",
        "content": "黄花应自惜离披，欲放清香故故迟。\n病客高眠防不肯，剩裁好语报花知。",
        "dynasty": "宋",
        "collection_info": null
    },
    {
        "title": "次韵耿荐可催菊三首  其二",
        "author": "仲并",
        "content": "衔杯采菊久寻医，白髮苍颜渐可期。\n准拟新来强作意，又从愁裏过花时。",
        "dynasty": "宋",
        "collection_info": null
    },
    {
        "title": "次韵耿荐可催菊三首  其三",
        "author": "仲并",
        "content": "年来花意亦难猜，陶令东篱独未开。\n伴赋落英吾岂敢，狂言聊復为君催。",
        "dynasty": "宋",
        "collection_info": null
    },
    {
        "title": "黄兵部生辰  其一",
        "author": "仲并",
        "content": "中朝人物竞推先，富贵前涂看永年。\n九万里程飞正远，八千春干久弥坚。",
        "dynasty": "宋",
        "collection_info": null
    },
    {
        "title": "黄兵部生辰  其二",
        "author": "仲并",
        "content": "南国初持使节回，斑衣仍把锦新裁。\n大椿更向萱堂祝，长到春来共寿杯。",
        "dynasty": "宋",
        "collection_info": null
    },
    {
        "title": "黄兵部生辰  其三",
        "author": "仲并",
        "content": "早岁蜚声应宿郎，至今鸡舌尚含香。\n未应驷马夸流俗，只为慈亲乐故乡。",
        "dynasty": "宋",
        "collection_info": null
    },
    {
        "title": "黄兵部生辰  其四",
        "author": "仲并",
        "content": "地上泉流府库充，艰难天与岁时丰。\n他时若论关中漕，合数萧何第一功。",
        "dynasty": "宋",
        "collection_info": null
    },
    {
        "title": "奉陪舅丈秘书彦平主簿兄游慧聚终日小饮上方待月再历妙峰诸胜处用前人韵得二诗是日尝微雨作  其一",
        "author": "仲并",
        "content": "凭高情不浅，尽日倚胡床。\n云散他山雨，风来古殿香。\n一川横晚照，重阁枕秋光。\n欲写无穷意，诗凡不擅场。",
        "dynasty": "宋",
        "collection_info": null
    },
    {
        "title": "奉陪舅丈秘书彦平主簿兄游慧聚终日小饮上方待月再历妙峰诸胜处用前人韵得二诗是日尝微雨作  其二",
        "author": "仲并",
        "content": "迎宵山吐月，不受寸云吞。\n看影筛林杪，移尊藉石根。\n参差明梵剎，一二数烟村。\n高处僧眠未，携筇试打门。",
        "dynasty": "宋",
        "collection_info": null
    },
    {
        "title": "句",
        "author": "仲并",
        "content": "政恐崖州如有北，却应未肯受谗夫。",
        "dynasty": "宋",
        "collection_info": null
    },
    {
        "title": "游青城山",
        "author": "白逊",
        "content": "青城山中云茫茫，龙车问道来轩皇。\n当封分为五岳长，天地截作神仙乡。",
        "dynasty": "宋",
        "collection_info": null
    },
    {
        "title": "句  其一",
        "author": "白逊",
        "content": "鹿随采药携家去，鹤恐飞仙佩箭归。",
        "dynasty": "宋",
        "collection_info": null
    },
    {
        "title": "句  其二",
        "author": "白逊",
        "content": "上清宫殿与云齐，六六峰朝万岭低。",
        "dynasty": "宋",
        "collection_info": null
    },
    {
        "title": "星溪书院作",
        "author": "吴球",
        "content": "茅斋雨过竹鸡啼，溪水涵空树影低。\n爱煞夜廊风色静，澄潭冷浸碧玻璃。",
        "dynasty": "宋",
        "collection_info": null
    },
    {
        "title": "句",
        "author": "范彦辉",
        "content": "何当日月明，痛洗苍生病。",
        "dynasty": "宋",
        "collection_info": null
    },
    {
        "title": "岁久旱喜雨",
        "author": "薛靖",
        "content": "东南苦亢阳，吴越重罹厄。\n流徙罄村墟，入夏地尚赤。\n讵无沟中人，矧乃急往役。\n頼兹天心慈，弗终閟膏泽。\n凯风将雨至，蓬蓬亘昕夕。\n水势千涧呼，云阴四郊积。\n祁祁沾洒均，欢声遍南陌。\n秋秧布有种，万一偿春麦。\n相率理长镵，幸可谋担石。\n我亦歌豳风，忧心庶几释。",
        "dynasty": "宋",
        "collection_info": null
    },
    {
        "title": "望金山用唐人韵",
        "author": "薛靖",
        "content": "一柱支空立，涛声春寺闻。\n消来巴地雪，飞到润州云。\n寂寞江山色，纵横盗贼羣。\n不堪形胜裏，北望涕纷纭。",
        "dynasty": "宋",
        "collection_info": null
    },
    {
        "title": "罗丛岩",
        "author": "陈中",
        "content": "矗矗山光映，团团树影重。\n断猿啼午夜，孤鹤唳秋风。",
        "dynasty": "宋",
        "collection_info": null
    },
    {
        "title": "壶公山",
        "author": "陈中",
        "content": "深涧无人草自斑，独随流水入深山。\n隔林岚气青烟润，满地松阴白昼闲。\n野鸟听经当户入，洞龙带雨自天还。\n登高试望莆城景，一骑斜阳晚度关。",
        "dynasty": "宋",
        "collection_info": null
    },
    {
        "title": "定林寺",
        "author": "周燔",
        "content": "定岩坐听松声好，德水行穿竹影斜。\n无限世间幽绝处，天工分付与僧家。",
        "dynasty": "宋",
        "collection_info": null
    },
    {
        "title": "夜游黄鹤楼遇道人",
        "author": "饶廷直",
        "content": "黄鹤楼前秋月寒，楼前江阔烟漫漫。\n夜深人散万籁息，独对清影凭阑干。\n一声长啸肃天宇，知是餐霞御风侣。\n多生曾结香火缘，邂逅相逢竟相语。\n翛然洗尽朝市忙，直疑身在无何乡。\n回看往事一破甑，下视举世俱亡羊。\n嗟予局促犹轩冕，知是卢敖游未远。\n他年有约愿追随，共看蓬莱水清浅。",
        "dynasty": "宋",
        "collection_info": null
    },
    {
        "title": "岩桂花",
        "author": "郑仲熊",
        "content": "天公怜我太岑寂，每岁殷勤两度开。\n收拾落英将底用，博山香裏荐清杯。",
        "dynasty": "宋",
        "collection_info": null
    },
    {
        "title": "句",
        "author": "邹惇礼",
        "content": "疏直拙依附，清高无匹俦。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其一",
        "author": "范寅宾",
        "content": "忽辞端委侍岩廊，归卧菟裘退老堂。\n远避势家萧相国，旁连永巷郭汾阳。\n江如渭水烟波碧，山似灵岩草木香。\n公向此閒留杖屦，宁知身在赤城傍。",
        "dynasty": "宋",
        "collection_info": null
    },
    {
        "title": "建炎丞相成国吕忠穆公退老堂  其二",
        "author": "范寅宾",
        "content": "不令甲第起康庄，却向郊园草作堂。\n庐阜规模临嵽嵲，霅溪颜色俯沧浪。\n参旗井钺聊遮户，赤舄貂冠且挂墙。\n几浄窗明无俗事，愿公时草乞言章。",
        "dynasty": "宋",
        "collection_info": null
    },
    {
        "title": "浯溪碑",
        "author": "蔡说",
        "content": "生非耀□欲争雄，发见英华□自中。\n□秉湘东千古笔，已思河北一时躬。\n忠肝义胆平□□，铁画银鈎大纪功。\n尊主□□□子事，晞颜志节亦颜同。",
        "dynasty": "宋",
        "collection_info": null
    },
    {
        "title": "夏日过庄严寺僧索诗为留三绝  其一",
        "author": "晁公武",
        "content": "松筠窈窕隠禅房，茗碗熏炉白昼长。\n门外尘埃生熟恼，谁知林下自清凉。",
        "dynasty": "宋",
        "collection_info": null
    },
    {
        "title": "夏日过庄严寺僧索诗为留三绝  其二",
        "author": "晁公武",
        "content": "笑脱尘衫扑软红，杖藜徙倚水光中。\n最怜林叶深深处，遮尽斜阳不碍风。",
        "dynasty": "宋",
        "collection_info": null
    },
    {
        "title": "夏日过庄严寺僧索诗为留三绝  其三",
        "author": "晁公武",
        "content": "出门散策烟栖树，归路扶舆月蜕痕。\n十里江村入图画，野桥沙路杳难分。",
        "dynasty": "宋",
        "collection_info": null
    },
    {
        "title": "荆州即事  其一",
        "author": "晁公武",
        "content": "战船不见和州载，胜地惟余避暑宫。\n今日蒭荛皆得往，大王风作庶人风。",
        "dynasty": "宋",
        "collection_info": null
    },
    {
        "title": "荆州即事  其二",
        "author": "晁公武",
        "content": "初上蓬笼竹笮船，始知身是剑南官。\n沙头沽酒市楼暖，靳步买薪江墅寒。",
        "dynasty": "宋",
        "collection_info": null
    },
    {
        "title": "荷池",
        "author": "晁公武",
        "content": "平池积潦涨轻痕，宛若扁舟繫水滨。\n断岸纔盈六七尺，低蓬恰受两三人。\n巡檐悦目蒲莲秀，隠几忘机雁鹜驯。\n坐阅江湖好风景，不愁涛濑阔无津。",
        "dynasty": "宋",
        "collection_info": null
    },
    {
        "title": "南定楼",
        "author": "晁公武",
        "content": "水接荆门陆控秦，卧龙陈迹久尤新。\n剑关驿外青山旧，锦里祠边碧草春。\n更筑飞楼瞰泸水，拟将遗恨问洪钧。\n南方已定虽饶富，北望中原正惨神。",
        "dynasty": "宋",
        "collection_info": null
    },
    {
        "title": "春日",
        "author": "晁公武",
        "content": "蜗牛庐畔舫斋前，春晚风光绝可怜。\n云补断山尤秀拔，竹藏残蕊尚婵娟。",
        "dynasty": "宋",
        "collection_info": null
    },
    {
        "title": "诗扇",
        "author": "晁公武",
        "content": "短蓬烟裏冷萧萧，两岸梅花各见招。\n吹散前村一杯酒，满江风雨不相饶。",
        "dynasty": "宋",
        "collection_info": null
    },
    {
        "title": "酆都观",
        "author": "晁公武",
        "content": "胜绝平都观，盘纡石磴长。\n崇岗虎蹲踞，古柏雁分张。\n殿阁刚风外，轩墀灏气旁。\n烟华迎碧瓦，云叶覆雕墙。\n古有神仙术，能齐日月光。\n升腾继黄老，烜赫数阴王。\n采药岩峦秀，烧丹井竈香。\n綵云生洞穴，白昼上穹苍。\n陈迹今犹在，咸云实不亡。\n碑铭余汉魏，像设自齐梁。\n仙骑霜毛洁，胎禽雪羽翔。\n豪商供香火，骚客斗篇章。\n顾我趋行殿，寻真到静坊。\n遗文观翠琰，隠诀悟青囊。\n傥解交龙虎，终能翳凤凰。\n定纡苍玉佩，径入白云乡。\n却忆求轻举，相传笑彼狂。\n李君炼丹石，韩子服硫黄。\n雅欲同南极，俄惊葬北邙。\n古今垂烱戒，服饵要周防。\n却老宁无策，怡神别有方。\n不须纨与素，但可举清觞。",
        "dynasty": "宋",
        "collection_info": null
    },
    {
        "title": "读林罕小说",
        "author": "晁公武",
        "content": "仓颉鹳鸟迹，于是创文字。\n原其制作心，本以便记事。\n呼读犹强名，况乃论位置。\n周人建小学，六书分义类。\n特令授童蒙，庶几别同异。\n奈何中古后，穿凿失伦次。\n虫皿晋医言，止戈楚人志。\n宋更𩢍作騧，秦易辠为罪。\n三刀自梦征，两日因谶记。\n山丝已怪妄，门草更茫昧。\n白水及绯衣，皆是表符瑞。\n解槐与说枣，抑又出讥戏。\n形声罕復论，一切归会义。\n咄哉许祭酒，着论穷巧慧。\n流俗喜不根，传授满当世。\n廷尉议三章，诸生谈六艺。\n往往授其言，大抵皆附会。\n林生最晚出，纷乱尤自恣。\n何言斯亭上，刻石高赑屃。\n却思荆舒祸，对此频雪涕。\n凭谁掩其恶，水火为焚弃。",
        "dynasty": "宋",
        "collection_info": null
    },
    {
        "title": "登金山",
        "author": "晁公武",
        "content": "东游寻胜即登临，浮玉知名冠古今。\n万壑波涛喧海口，千年岩岫据江心。\n雨篷烟棹征帆远，晓磬昏钟佛屋深。\n诗客分留风景在，凭君一为发长吟。",
        "dynasty": "宋",
        "collection_info": null
    },
    {
        "title": "游焦山",
        "author": "晁公武",
        "content": "江势东倾剧建瓴，中流岩壑隠禅扃。\n游僧谁渡降龙钵，过客争摸瘗鹤铭。\n修竹捎云凌北固，桃花吹浪涨南溟。\n上人劝赋斯山境，乞与微吟勒翠屏。",
        "dynasty": "宋",
        "collection_info": null
    },
    {
        "title": "句  其一",
        "author": "晁公武",
        "content": "轩窗竹院临流静，灯火瓜洲隔岸深。",
        "dynasty": "宋",
        "collection_info": null
    },
    {
        "title": "句  其二",
        "author": "晁公武",
        "content": "只言天下少霖雨，不知隆中有卧龙。",
        "dynasty": "宋",
        "collection_info": null
    },
    {
        "title": "句  其三",
        "author": "晁公武",
        "content": "峨眉古名山，长雄坤之维。\n月峡为表裏，雪岭相蔽亏。",
        "dynasty": "宋",
        "collection_info": null
    },
    {
        "title": "句  其四",
        "author": "晁公武",
        "content": "铜梁山昏岚翠重，石镜水落滩声迟。",
        "dynasty": "宋",
        "collection_info": null
    },
    {
        "title": "夔州歌简晁子西",
        "author": "王从道",
        "content": "白帝夔州万古城，全蜀东门下相控。\n瞿唐滟滪势崭绝，赤甲白盐光澒洞。\n峡雨关云朝莫征，烟叶水花洲渚共。\n少陵冥寞减光辉，山川草木今谁讽。\n明知风物待组织，可笑可笑浪嘲弄。\n逸亭野老泛舟来，迥立苍茫游览纵。\n旋提燕拂呵物象，试吐清音激鸾凤。\n江头一见晁广文，客裏倡酬无乃奉。\n天生之子映昭代，与我突出万人众。\n古来道合事襟期，有作正须行雅颂。\n下瞰一隅会万景，岂无江灵为供送。\n请君作诗如画图，收拾形容未宜空。",
        "dynasty": "宋",
        "collection_info": null
    },
    {
        "title": "寄范季随",
        "author": "范季随父",
        "content": "万里投殊俗，余生老一丘。\n常怜子之秀，能慰此生愁。\n只欲连墙住，胡为下邑留。\n黄尘诗思尽，乞与四山秋。",
        "dynasty": "宋",
        "collection_info": null
    },
    {
        "title": "句  其一",
        "author": "赵善晤",
        "content": "天约闲云结嫩阴，苦无诗酒懒登临。",
        "dynasty": "宋",
        "collection_info": null
    },
    {
        "title": "句  其二",
        "author": "赵善晤",
        "content": "一声鷄唱日初午，满地花寒秋已深。",
        "dynasty": "宋",
        "collection_info": null
    },
    {
        "title": "贬朱崖行临高道中买愁村古未有对马上口占",
        "author": "胡铨",
        "content": "北往长思闻喜县，南来怕入买愁村。\n区区万里天涯路，野草荒烟正断魂。",
        "dynasty": "宋",
        "collection_info": null
    },
    {
        "title": "次雷州和朱彧秀才韵时欲渡海",
        "author": "胡铨",
        "content": "何人着眼觑征骖，頼有新诗作指南。\n螺髻层层明晚照，蜃楼隠隠倚晴岚。\n仲连蹈海齐虚语，鲁叟乘槎亦谩谈。\n争似澹庵乘兴往，银山千迭酒微酣。",
        "dynasty": "宋",
        "collection_info": null
    },
    {
        "title": "题崖州洗兵亭",
        "author": "胡铨",
        "content": "一带清波六月凉，洗兵安用挽天潢。\n哥舒血蹴红凝箭，子美苔欹绿卧枪。\n玉垒尘清闲擂鼓，玳筵风静细流觞。\n澹庵临水空惆怅，洛水凌波见未尝。",
        "dynasty": "宋",
        "collection_info": null
    },
    {
        "title": "峡山",
        "author": "胡铨",
        "content": "山似牛头峡，水如龙尾湾。\n半生多罪垢，浣洗尘土颜。\n仙人旧闻名，一往何年还。\n岫幌烟为锁，玉扉谁与关。\n忽闻响答谷，恍若猿叫山。\n我欲纪末契，焉得茅三间。\n泉漏听琴筑，风雨闻佩环。\n木杪青螺髻，得非云雾鬟。",
        "dynasty": "宋",
        "collection_info": null
    },
    {
        "title": "题铁阬",
        "author": "胡铨",
        "content": "路入阳春境，杳然非世间。\n初疑金菊岭，原是铁阬山。\n日薄岚气重，天寒酒力悭。\n人言兹地恶，我爱碧孱颜。",
        "dynasty": "宋",
        "collection_info": null
    },
    {
        "title": "铜石山",
        "author": "胡铨",
        "content": "是处山皆石，他山尽不如。\n固非从地出，疑是补天余。\n下随一拳小，高凌千仞虚。\n奇章应未见，名不下中书。",
        "dynasty": "宋",
        "collection_info": null
    },
    {
        "title": "和林和靖先生梅韵  其一",
        "author": "胡铨",
        "content": "感时湔泪几时干，顾影伶俜独立难。\n自恐节孤无与对，谁怜族冷不胜寒。\n未应一世供愁断，长愿三更秉烛看。\n雨过花边行更好，犹嫌子美借银鞍。",
        "dynasty": "宋",
        "collection_info": null
    },
    {
        "title": "和林和靖先生梅韵  其二",
        "author": "胡铨",
        "content": "风亭小立梦初残，步步凌空对广寒。\n照眼双明清可掬，闲情一味淡相看。\n晓萦瑞雾黏初润，晴映高云暴未干。\n三嗅临风思无限，蕊宫遥夜酒初阑。",
        "dynasty": "宋",
        "collection_info": null
    },
    {
        "title": "和林和靖先生梅韵  其三",
        "author": "胡铨",
        "content": "瘦吟幽玩有余妍，更向高人独乐园。\n无垢未应经露沐，不缁宁信受尘昏。\n春风自识明妃面，夜雨能清吏部魂。\n插向胆瓶看更好，凛如明月荐雷樽。",
        "dynasty": "宋",
        "collection_info": null
    },
    {
        "title": "和林和靖先生梅韵  其四",
        "author": "胡铨",
        "content": "一年佳处早梅时，鈎引清风巧钓诗。\n未分霜冷禁瘦朵，渐看春入奈愁枝。\n晚尤奇特怜无伴，夜更分明不可私。\n冷落更须凭酒暖，从今邹律未消吹。",
        "dynasty": "宋",
        "collection_info": null
    },
    {
        "title": "和林和靖先生梅韵  其五",
        "author": "胡铨",
        "content": "纷纷红紫勿相猜，自古骚人酷嗜梅。\n皂盖折花怜老杜，黄梅时雨忆方回。\n一生耐冻天怜惜，满世趋炎我独来。\n桃李争春身老大，急须吟醉莫停杯。",
        "dynasty": "宋",
        "collection_info": null
    },
    {
        "title": "到琼州和李参政",
        "author": "胡铨",
        "content": "落网从前一念斜，崖州前定復何嗟。\n万山行尽逢黎母，双井浑疑似若邪。\n行止非人十年梦，废兴有命一浮家。\n此行所得诚多矣，更愿从今泛北槎。",
        "dynasty": "宋",
        "collection_info": null
    },
    {
        "title": "题自画潇湘夜雨图",
        "author": "胡铨",
        "content": "一片潇湘落笔端，骚人千古带愁看。\n不堪秋着枫林港，雨阔烟深夜钓寒。",
        "dynasty": "宋",
        "collection_info": null
    },
    {
        "title": "题画扇",
        "author": "胡铨",
        "content": "谁向生绡白团扇，画将覊客据征鞍。\n南迁万里知前定，壁上崖州莫怕看。",
        "dynasty": "宋",
        "collection_info": null
    },
    {
        "title": "登南恩望海台",
        "author": "胡铨",
        "content": "君恩宽逐客，万里听归来。\n未上凌烟阁，先登望海台。\n山为翠浪涌，湖拓碧天开。\n目断飞云处，终身愧老莱。",
        "dynasty": "宋",
        "collection_info": null
    },
    {
        "title": "题岳忠武王庙",
        "author": "胡铨",
        "content": "匹马吴江谁着鞭，惟公攘臂独争先。\n张皇貔虎三千士，支持干坤十六年。\n堪恨临淄功未就，不知钟室事何缘。\n石头城下听舆议，万姓颦眉亦可怜。",
        "dynasty": "宋",
        "collection_info": null
    },
    {
        "title": "和张庆符题余作清江引图  其一",
        "author": "胡铨",
        "content": "痛饮从来别有肠，酒酣落笔扫沧浪。\n如今却怕风波恶，莫画清江画醉乡。",
        "dynasty": "宋",
        "collection_info": null
    },
    {
        "title": "和张庆符题余作清江引图  其二",
        "author": "胡铨",
        "content": "何人半醉眼花昏，画出江南烟雨村。\n满世庾尘遮不得，聊将醉墨洗干坤。",
        "dynasty": "宋",
        "collection_info": null
    },
    {
        "title": "次张伯麟庆符",
        "author": "胡铨",
        "content": "往事浑如一梦中，回思吴越腋生风。\n云閒别岭千层碧，日落西湖一抹红。\n上竺留题陈迹在，孤山游赏故人空。\n莫将句搅幽人意，我辈缘诗正坐穷。",
        "dynasty": "宋",
        "collection_info": null
    },
    {
        "title": "答友人",
        "author": "胡铨",
        "content": "竹径萧疏杖履经，偕临流水诵黄庭。\n秋风忽作世情冷，山色似惭君眼青。",
        "dynasty": "宋",
        "collection_info": null
    },
    {
        "title": "除夜次庆符",
        "author": "胡铨",
        "content": "白髮无端苦见寻，十年孤负醉花阴。\n可怜独鹤轻浮海，未及昏鸦日伴林。\n天末醉眠千岭寂，江南梦绕五云深。\n一杯遥祝慈闱寿，松柏长春共有心。",
        "dynasty": "宋",
        "collection_info": null
    },
    {
        "title": "予戏作水墨四纸张庆符有诗因用其韵",
        "author": "胡铨",
        "content": "姑孰先生方遣化，饥食馋涎餐餠画。\n信知诗必穷乃工，忍穷谁復如公者。\n崎岖我已羁江湖，偻肩如我世恐无。\n从来画亦穷乃妙，两穷相值真堪吁。\n平生笑坡夸四板，祇爱丹青非道眼。\n岂如淡墨出天然，雪欲来时水云晚。\n先生一见辄倾倒，回观浊世秋毫小。\n不须更羡钓鱼翁，已自超然游汉表。",
        "dynasty": "宋",
        "collection_info": null
    },
    {
        "title": "干道三年九月宴罢  其一",
        "author": "胡铨",
        "content": "晚年种德听和銮，露冷林深绽锦团。\n金凤花残秋欲半，木犀香远晚初寒。\n拟将艾制候朝绂，愧把芦芽易钓竿。\n早与君王乞归去，仕途方险战于鞍。",
        "dynasty": "宋",
        "collection_info": null
    },
    {
        "title": "干道三年九月宴罢  其二",
        "author": "胡铨",
        "content": "万古云霄一凤鸾，归来蓬岛月光团。\n久将忠义私心许，要使奸雄怯胆寒。\n漏尽玉龙随彩仗，赦衔金凤下长竿。\n天家催赐黄花酒，笑指是翁能据鞍。",
        "dynasty": "宋",
        "collection_info": null
    },
    {
        "title": "哭赵公鼎",
        "author": "胡铨",
        "content": "以身去国故求死，抗疏犯颜今独难。\n阁下特书三姓在，海南惟见两翁还。\n一坵孤冢寄琼岛，千古高名屹太山。\n天地祇因悭一老，中原何日復三关。",
        "dynasty": "宋",
        "collection_info": null
    },
    {
        "title": "辞朝",
        "author": "胡铨",
        "content": "不踏金堤新筑沙，却寻寂寞紫云家。\n一春絃管花间鸟，半夜笙歌水底蛙。\n荣悴安时犹竹柏，行藏有待岂匏瓜。\n独醒正渴杯中物，薄薄茅柴亦胜茶。",
        "dynasty": "宋",
        "collection_info": null
    },
    {
        "title": "家训",
        "author": "胡铨",
        "content": "悲哉为儒者，力学不知疲。\n观书眼欲暗，秉笔手生胝。\n无衣儿号寒，绝粮妻啼饥。\n文思苦冥搜，形容长枯羸。\n俯仰多迍邅，屡受胯下欺。\n十举方一第，双鬓已如丝。\n丈夫老且病，焉用富贵为。\n可怜少壮日，适在贫贱时。\n沉沉朱门宅，中有乳臭儿。\n状貌如妇人，光莹膏粱肌。\n襁褓袭世爵，门承勋戚资。\n前庭列嬖仆，出入相追随。\n千金办月廪，万钱供赏支。\n后堂拥姝姬，早夜同笑嬉。\n错落开珠翠，艷辉沃膏脂。\n粧饰及鹰犬，绘綵至蔷薇。\n青春付杯酒，白日消枰棋。\n守俸还酒债，堆金选娥眉。\n朝从博徒饮，暮赴娼楼期。\n逢人说门阀，乐性惟珍奇。\n絃歌恣娱燕，缯绮饰容仪。\n田园日脧削，户门日倾隳。\n声色游戏外，无余亦无知。\n帝王是何物，孔孟果为谁。\n咄哉骄矜子，于世奚所裨。\n不思厥祖父，亦曾寒士悲。\n辛苦擢官仕，锱铢积家基。\n期汝长富贵，岂意遽相衰。\n儒生反坚耐，贵游多流离。\n兴亡等一瞬，焉须嗟而悲。\n吾宗二百年，相承惟礼诗。\n吾早仕天京，声闻已四驰。\n枢庭皂囊封，琅玕肝胆披。\n但知尊天王，焉能臣戎夷。\n新州席未暖，珠崖早穷覊。\n辄作贾生哭，谩兴梁士噫。\n仗节拟苏武，赓骚师楚纍。\n龙飞覩大人，忽诏衡阳移。\n帝曰尔胡铨，无事久栖迟。\n生还天所相，直谅时所推。\n更当勉初志，用为朕倚毗。\n一月便十迁，取官如摘髭。\n记言立螭坳，讲幄坐龙帷。\n草麻赐莲炬，陟爵衔金巵。\n巡边辄开府，御笔亲标旗。\n精兵三十万，指顾劳呵麾。\n闻名已宵遁，奏功靖方陲。\n归来笳鼓竞，虎拜登龙墀。\n诏加端明职，赐第江之湄。\n自喜可佚老，主上復勤思。\n专礼逮白屋，悲非吾之宜。\n四子还上殿，拥笏腰带垂。\n父子拜前后，兄弟融愉怡。\n诚由积善致，玉音重奬咨。\n资殿尊职隆，授官非由私。\n吾位等公相，吾年将期颐。\n立身忠孝门，传家清白规。\n但愿后世贤，努力勤撑持。\n把琖吸明月，披襟招凉飔。\n醉墨虽欹斜，是为子孙贻。",
        "dynasty": "宋",
        "collection_info": null
    },
    {
        "title": "刘仙岩",
        "author": "胡铨",
        "content": "县崖怪石水潺潺，宜有神龙隠此间。\n穷胜不妨归险洞，寻春那止看羣山。\n攀龙行即天边去，跃马聊同野外还。\n好景良辰适相会，一樽好共水云閒。",
        "dynasty": "宋",
        "collection_info": null
    },
    {
        "title": "永兴观",
        "author": "胡铨",
        "content": "连云宿麦团碧浪，缀草落花成锦窠。\n我来欲觅种桃者，猎猎空存庭下莎。",
        "dynasty": "宋",
        "collection_info": null
    },
    {
        "title": "喷雪泉",
        "author": "胡铨",
        "content": "庐峯潄玉旧传名，今见青原喷雪成。\n两处山川肯相下，洗除尘垢一时清。",
        "dynasty": "宋",
        "collection_info": null
    },
    {
        "title": "宝气亭",
        "author": "胡铨",
        "content": "尘容不逐江流浄，酒力都从雪压消。\n斗下祇今无剑气，年来牛犊在人腰。",
        "dynasty": "宋",
        "collection_info": null
    },
    {
        "title": "十二月二十四日问谭孔昭疾见庭下雨中花云木芙蓉也楚词云搴芙蓉兮木末言芙蓉水花不在木末也",
        "author": "胡铨",
        "content": "幽花卧雨滋溅泪，秀色可人羞冶容。\n却笑楚人非博物，不知木末有芙蓉。",
        "dynasty": "宋",
        "collection_info": null
    },
    {
        "title": "东池即事",
        "author": "胡铨",
        "content": "小园聊日涉，鸥鸟共忘机。\n笋长畦丁喜，春余菜甲稀。\n幽花禁雾雨，翠篠澹风漪。\n步屧横塘路，游鱼觉昨非。",
        "dynasty": "宋",
        "collection_info": null
    },
    {
        "title": "泛舟东池坐客赋诗次其韵",
        "author": "胡铨",
        "content": "逐客生涯一钓篷，野塘幽绝小楼东。\n柳边新过清尘雨，水面徐来送月风。\n逸兴似穷千里远，胜游还復五人同。\n子皮已结烟波社，白酒何妨日日中。",
        "dynasty": "宋",
        "collection_info": null
    },
    {
        "title": "復用前韵",
        "author": "胡铨",
        "content": "放逐归来户已篷，梦魂时到浙江东。\n心如止水偏陶月，身似虚舟但逐风。\n云路自怜飞鸟倦，山盟谁与白鸥同。\n管城本乏封侯骨，人道中书却不中。",
        "dynasty": "宋",
        "collection_info": null
    },
    {
        "title": "公冶携酒见过与者温元素康致美赋诗投壶再用前韵",
        "author": "胡铨",
        "content": "澹叟意简古，终日巾不屋。\n彼美德星崔，怜我味蠹竹。\n挈榼破孤闷，聊欲观醉玉。\n情殊馈盘餐，事等遗潘沐。\n古人感意重，饮水亦沙醁。\n一觞万虑空，天宇觉隘促。\n自非薪突者，上客怕徐福。\n主人起扬觯，百岁风雹速。\n莫献野人芹，但饱先生蓿。\n我亦起膝席，卒爵更三肃。\n温伯况可人，康{巩/言}亦脱俗。\n共赋饤坐梅，句压诗人谷。\n浩浩气吐虹，盎盎春生腹。\n湘纍彼狷者，底事醒乃独。\n日游无功乡，生计岂不足。\n壶歌发笑电，雅剧不言肉。\n夜久拔银烛，幽烬飘蔌蔌。\n我于腹无负，正恐腹自恧。\n姑置勿復科，茗碗瀹寒渌。\n舌出醉言归，况我舌已木。",
        "dynasty": "宋",
        "collection_info": null
    },
    {
        "title": "小西湖  其一",
        "author": "胡铨",
        "content": "沙鸥无事作羣眠，乱荇萦风翠带牵。\n波静不忧无蒂樐，心清聊溉不毛田。",
        "dynasty": "宋",
        "collection_info": null
    },
    {
        "title": "小西湖  其二",
        "author": "胡铨",
        "content": "湖边日日枕流眠，却笑风波百丈牵。\n无限烟光堪我老，不须投表乞归田。",
        "dynasty": "宋",
        "collection_info": null
    },
    {
        "title": "北湖",
        "author": "胡铨",
        "content": "北湖境自舒，水迥山更碧。\n雪衣故飞来，照影共清白。",
        "dynasty": "宋",
        "collection_info": null
    },
    {
        "title": "中秋前一夕携家步至北湖藉缛草久之和东坡湖上听琴韵",
        "author": "胡铨",
        "content": "临水迟佳客，碧尽天边云。\n心期殊未来，且復偶细君。\n援琴松满耳，添酒月入樽。\n水天静秋光，不受世所醺。\n饮酣睡味美，风漪生簟纹。\n得来亦何有，理乱了不闻。\n儿童莫唤醒，不妨长醉昏。\n休论万里情，我非宜城浑。",
        "dynasty": "宋",
        "collection_info": null
    },
    {
        "title": "戏题陈晦叔经略秀斋",
        "author": "胡铨",
        "content": "天宇修眉浮太华，晚晴浓绿新如画。\n何似文君蹙远山，秀色可餐清更雅。\n人知泼黛青孱颜，共喜眉宇修弯环。\n不知是中石藴玉，遂能发彩惊尘寰。\n美人美人隔秋水，娟娟静淑金闺裏。\n其人如玉德满身，笑杀西湖比西子。\n杜陵破帽随金鞍，心醉归来空掩关。\n不须更问许玉斧，二十四山如髻鬟。",
        "dynasty": "宋",
        "collection_info": null
    },
    {
        "title": "早梅",
        "author": "胡铨",
        "content": "千林閴无伴，独秀益孤明。\n索笑延幽赏，闻香失宿酲。\n天教清到骨，我岂淡无情。\n睡起黄昏月，花边洗破觥。",
        "dynasty": "宋",
        "collection_info": null
    },
    {
        "title": "和山谷从张仲谋乞蜡梅韵寄吴明可",
        "author": "胡铨",
        "content": "玉壶佳处野梅发，未减后山襄样黄。\n乞取一枝淮海去，不应春色占钱塘。",
        "dynasty": "宋",
        "collection_info": null
    },
    {
        "title": "刘景仁画墨梅扇上又画梅影于扇阴求诗各题一绝  其一",
        "author": "胡铨",
        "content": "竹外梅花耿玉颜，凛然冰句落霜纨。\n莫将轻扇趋炎子，留作人间六月寒。",
        "dynasty": "宋",
        "collection_info": null
    },
    {
        "title": "刘景仁画墨梅扇上又画梅影于扇阴求诗各题一绝  其二",
        "author": "胡铨",
        "content": "踏月看梅不见花，只惊水底影横斜。\n归来扫向冰绡扇，袖有西湖处士家。",
        "dynasty": "宋",
        "collection_info": null
    },
    {
        "title": "长卿见过赋美人插花用其韵",
        "author": "胡铨",
        "content": "花亦兴不浅，美人头上开。\n心事眼勾破，鬓香魂引来。\n笑春烛底影，溅泪风前杯。\n分韵得先字，客今谁可哉。",
        "dynasty": "宋",
        "collection_info": null
    },
    {
        "title": "落花",
        "author": "胡铨",
        "content": "未信花飞能减春，花飞只恼有情人。\n也知造物贾余巧，要作醉眠红锦裀。",
        "dynasty": "宋",
        "collection_info": null
    },
    {
        "title": "寄题王氏佚老堂",
        "author": "胡铨",
        "content": "大块劳生亦可吁，解言佚我漆园癯。\n东家尝记老吾老，西洛请师迂叟迂。\n于谨延年还可杖，孔光灵寿不须扶。\n劝君早作菟裘计，太半归来雪满鬚。",
        "dynasty": "宋",
        "collection_info": null
    },
    {
        "title": "次李参政吏隠堂韵为昌化守陈仲平题",
        "author": "胡铨",
        "content": "公余诗老屡携将，物外高谈味自长。\n省事清心追豹隠，批花判月泻鹅黄。\n地偏不愧先生里，意野何如处士乡。\n却笑商颜园与绮，苦矜岩穴事高皇。",
        "dynasty": "宋",
        "collection_info": null
    },
    {
        "title": "吏隠堂",
        "author": "胡铨",
        "content": "微风稍披冻，芳萌亦吐林。\n百鸟感春阳，鈎辀弄其音。\n振策遵城曲，逍遥写烦襟。\n爱此堂下石，青润挺琅琳。\n中坳贮清泉，测之不盈簪。\n纤鳞候暖戏，寂历自浮沉。\n默视澹忘虑，白日为移阴。\n人生本虚静，垢浊无自侵。\n忽为外物牵，至性不可寻。\n于焉得所监，一洗尘中心。",
        "dynasty": "宋",
        "collection_info": null
    },
    {
        "title": "远游",
        "author": "胡铨",
        "content": "萍迹长泡转，天崖到处家。\n芳菲云过雨，聚散手抟沙。\n且唤陈惊坐，共寻留子嗟。\n酒狂从旷荡，汉吏要无华。",
        "dynasty": "宋",
        "collection_info": null
    },
    {
        "title": "送王嘉叟侍郎使虏仍用其韵",
        "author": "胡铨",
        "content": "苏张姓字炳如丹，遍历遐荒觉世宽。\n龙勒殊勋标绝域，麟宫奇节障狂澜。\n二千里外河源远，十九年间海上寒。\n二子精忠君勉继，归来锦领万人看。",
        "dynasty": "宋",
        "collection_info": null
    },
    {
        "title": "次韵答陈立夫送酒  其一",
        "author": "胡铨",
        "content": "平生痛饮号专门，逸气旋干復转坤。\n孔坐年来客常满，直须一日倒千樽。",
        "dynasty": "宋",
        "collection_info": null
    },
    {
        "title": "次韵答陈立夫送酒  其二",
        "author": "胡铨",
        "content": "公家家世旧崔嵬，惊坐先生日万杯。\n已办槽床千日饮，便须乘月抱琴来。",
        "dynasty": "宋",
        "collection_info": null
    },
    {
        "title": "示公冶",
        "author": "胡铨",
        "content": "不妨我与鱼传素，只恐人言鸩作媒。\n莫笑东坡管闲事，细将红叶写将来。",
        "dynasty": "宋",
        "collection_info": null
    },
    {
        "title": "过青潭铺用杜少陵韵",
        "author": "胡铨",
        "content": "世路羊肠险，崎岖不计层。\n附炎蛾并火，待暗鼠窥灯。\n国削臣心折，秋高虏势增。\n鱼虾何足虑，回前顾鲸鹏。",
        "dynasty": "宋",
        "collection_info": null
    },
    {
        "title": "宿陆便铺用曹侍郎咏题柱韵",
        "author": "胡铨",
        "content": "袯襫但多于耜者，犀渠不见弄兵人。\n盈畴云子岁不恶，父老却谈今使君。",
        "dynasty": "宋",
        "collection_info": null
    },
    {
        "title": "临平道中用坡老雪中长韵答刘寺簿",
        "author": "胡铨",
        "content": "从来无逸为元龟，艰难稼穑诚宜知。\n奚为三老冻且馁，不以仁政勤嘘吹。\n澹庵野人错料事，苦吟对雪空掀髭。\n苏仙漫解赋晓浩，韩子亦徒歌晚澌。\n两翁句法岂不好，祇欠鲠语书安危。\n先生忍寒蹋凛冽，着屐步步如爰丝。\n忧民未减胼胝叟，挟纩拥貂吾忍为。\n斲水长哦压郊岛，令我玩味终朝持。\n肯同侠窟暖金帐，不说庄生姑射肌。\n平生浮云睨卿相，往往羞谈蔡克儿。\n向来编研国朝事，典刑一一裨明时。\n侧闻玉音犹在耳，记录姓名标殿帷。\n遄归承明定不日，启沃要领亲凤姿。\n莫将篇什助雪虐，好吐忠嘉淳俗漓。\n致君宜许尧相稷，活国未惭唐宰墀。\n嗟予三黜从此逝，已觉别袖风披披。\n扁舟却忆剡溪老，梦寐早逐心旌驰。\n古风永秘此囊锦，恶语勿笑吾言巵。\n行行自爱保明哲，咄咄贤业追规随。\n况復君家有故事，元城先生刘器之。",
        "dynasty": "宋",
        "collection_info": null
    },
    {
        "title": "答单监簿",
        "author": "胡铨",
        "content": "贤哉洛城翁，尘甑每贷粟。\n饥来睨书案，臭味清可掬。\n独抱古遗经，凛凛一川玉。\n唯知耕宽闲，未暇井衍沃。\n萧然跨騄駬，破漏数间屋。\n谏议真可人，着意向幽独。\n赠之三百月，鼌采照鲸目。\n闭门予自煎，飒爽对修竹。\n先生如玉川，诗书实其腹。\n顾我亦何幸，此客良不俗。\n新篇忽入手，阔蹑李杜躅。\n华衮褒虽荣，溢美论非笃。\n何时玉壶山，復得从所欲。\n三碗浇枯肠，勿赋饭不足。",
        "dynasty": "宋",
        "collection_info": null
    },
    {
        "title": "上洪帅李伯纪丞相",
        "author": "胡铨",
        "content": "相印横拖御案前，圣恩暂许帅藩宣。\n举幡北阙危三刖，抗疏南床忽十年。\n往事凄凉人堕甑，此身空洁鹭栖烟。\n当时坐榻生龙尾，犹望陈蕃一解悬。",
        "dynasty": "宋",
        "collection_info": null
    },
    {
        "title": "夏旱至秋田家种荞麦以补岁事",
        "author": "胡铨",
        "content": "千里还经赤地连，老农作苦也堪怜。\n来牟不復歌丰岁，荞麦犹能救歉年。\n山色浅深秋泼黛，田毛上下晓披绵。\n天公莫遣霜如雪，赤子嗷嗷要解悬。",
        "dynasty": "宋",
        "collection_info": null
    },
    {
        "title": "乙未元夕坐上用东坡上元韵二首  其一",
        "author": "胡铨",
        "content": "胜游宝箓记吾曾，五十年来一衲僧。\n昼短莫吟千岁烛，年丰聊看九华灯。\n一毬未放寒星坠，万炬浑惊烈日升。\n诗酒虽堪驱使在，照愁佳句愧坡能。",
        "dynasty": "宋",
        "collection_info": null
    },
    {
        "title": "乙未元夕坐上用东坡上元韵二首  其二",
        "author": "胡铨",
        "content": "漫云学佛竟何曾，且伴西邻正觉僧。\n莫笑酒狂刚止酒，且来灯下看传灯。\n人言星近如堪摘，谁谓天高不可升。\n见说燧人初改火，固知将圣信多能。",
        "dynasty": "宋",
        "collection_info": null
    },
    {
        "title": "元夕与监务宋皋饮罢踏月观灯用坡老儋州上元韵",
        "author": "胡铨",
        "content": "赏心乐事巧相违，清坐持枚学数扉。\n雁足不来空燕雀，鸰原何在叹蟏蝛。\n开怀对酒祛愁破，缓步看灯踏月归。\n万里投荒真细事，频年不得戏莱衣。",
        "dynasty": "宋",
        "collection_info": null
    },
    {
        "title": "司业口占绝句奇甚铨辄用韵和呈效吴体",
        "author": "胡铨",
        "content": "南山旧说王隠者，北斗今看韩退之。\n不须觅句花照眼，行见调羹酸着枝。",
        "dynasty": "宋",
        "collection_info": null
    },
    {
        "title": "铨携具赏石渠酴醾用坡韵呈同舍",
        "author": "胡铨",
        "content": "酴醾独殿春，得路未为晚。\n露叶张翠伞，月蕊明玉幰。\n洗妆雨亦妍，暗麝风更远。\n唐时真宰相，劲气凌谏苑。\n危言工切劘，壁立万仞巘。\n帝为酿此花，以赏硕画婉。\n清芬濯千古，天河岂须輓。\n不妨便醉死，闻香定魂返。",
        "dynasty": "宋",
        "collection_info": null
    },
    {
        "title": "传示银杏兼简林谦之",
        "author": "胡铨",
        "content": "头白经筵思漫覃，骎骎末路我何堪。\n八年还作玉堂集，一笑真怀银杏谈。\n敢说麕书讥聂北，聊因麟趾咏周南。\n梅开更得珠园去，红粟寒梢试一探。",
        "dynasty": "宋",
        "collection_info": null
    },
    {
        "title": "和王民瞻送行诗  其一",
        "author": "胡铨",
        "content": "岩耕名已振京关，未信终身袖手闲。\n万卷不移颜氏乐，一生无愧伯夷班。\n致君自许唐虞上，待我谁能季孟间。\n两社年来欠元老，苍生拭目望公还。",
        "dynasty": "宋",
        "collection_info": null
    },
    {
        "title": "和王民瞻送行诗  其二",
        "author": "胡铨",
        "content": "士气从来弱不支，逢时言行欲俱危。\n不因湖外三年谪，安得江南一段奇。\n非我独清缘世浊，此心谁识只天知。\n万牛回首须公起，大厦将颠要力持。",
        "dynasty": "宋",
        "collection_info": null
    },
    {
        "title": "题小桃源图",
        "author": "胡铨",
        "content": "閒爱鹤立木，静嫌僧叩门。\n是非花莫笑，白黑手能言。\n心远阔尘境，路幽迷水村。\n逢人不须说，自唤小桃源。",
        "dynasty": "宋",
        "collection_info": null
    },
    {
        "title": "游白龙洞",
        "author": "胡铨",
        "content": "悬崖怪石水潺潺，宜有神龙隠此间。\n穷胜不妨归险洞，寻春那止看羣山。\n攀龙行即天边去，跃马聊同野外还。\n好景良辰适相会，一樽聊共水云閒。",
        "dynasty": "宋",
        "collection_info": null
    },
    {
        "title": "与正觉长老同游蒋山",
        "author": "胡铨",
        "content": "宝公何似赞公房，好句还追铁凤翔。\n金象妙高惊地胜，木犀清远送天香。\n明年蜡屐谁犹健，昨日登楼我尚强。\n三老未应输二老，兹游奇绝永难忘。",
        "dynasty": "宋",
        "collection_info": null
    },
    {
        "title": "金陵书事",
        "author": "胡铨",
        "content": "六代风流最永嘉，鬰葱胜气隠晴霞。\n折衝樽俎神俱旺，表裏山河险莫夸。\n几缕碧烟迷杏眼，半篙清涨减蒲芽。\n歌声已得檀郎怨，四海而今再一家。",
        "dynasty": "宋",
        "collection_info": null
    },
    {
        "title": "禁直赐果",
        "author": "胡铨",
        "content": "禁署装成宝缨络，冰盘翦出水晶盐。\n传呼天上好消息，玉果新颁出御奁。",
        "dynasty": "宋",
        "collection_info": null
    },
    {
        "title": "玉津园饯魏王",
        "author": "胡铨",
        "content": "饯行朱邸帝城春，随例颠忙宴玉津。\n报国独劳千一虑，钧天同听十三人。\n金卮宣劝君恩重，花露湔愁醉梦真。\n却忆故山猿鹤在，便思投劾乞其身。",
        "dynasty": "宋",
        "collection_info": null
    },
    {
        "title": "诗一首",
        "author": "胡铨",
        "content": "夜读文公猛虎诗，云何虎死忽悲啼。\n人生未省向来事，虎死方羞前所为。\n昨日犹能食熊豹，今朝无计奈狐狸。\n我曾道汝不了事，唤作痴儿果是痴。",
        "dynasty": "宋",
        "collection_info": null
    },
    {
        "title": "又用过铁坑山韵",
        "author": "胡铨",
        "content": "县古杉枫老，人居水竹间。\n字民无狱讼，携客有江山。\n路远旅愁积，病多诗思悭。",
        "dynasty": "宋",
        "collection_info": null
    },
    {
        "title": "和新州端老",
        "author": "胡铨",
        "content": "平生不识澥渤岛，入海要看蓬莱山。\n向来同是灾荒客，今我海南君海北。",
        "dynasty": "宋",
        "collection_info": null
    },
    {
        "title": "和和靖八梅  其一",
        "author": "胡铨",
        "content": "暗裏寻香自不迷，照空焉用夜燃脐。\n欲危疏朵风吹老，太瘦长条雨飐低。\n孤艷几时同把盏，野香犹记助看题。\n唐人未识高标在，浪自纷纷说李蹊。",
        "dynasty": "宋",
        "collection_info": null
    },
    {
        "title": "和和靖八梅  其二",
        "author": "胡铨",
        "content": "缟裙练帨照钗荆，霜竹寒松秀色并。\n八咏格高凌太白，千林地迥切西清。\n着枝有味知深意，欹屋无言似薄情。\n日暮水边空怅望，浑如湘浦见皇英。",
        "dynasty": "宋",
        "collection_info": null
    },
    {
        "title": "和和靖八梅  其三",
        "author": "胡铨",
        "content": "当年曾见凤城头，入骨贪看兴未休。\n小摘欲论千种恨，微吟还唤一番愁。\n每嫌俗物熏心醉，长愿清馨满世留。\n秾李倚风梨带雨，比方应合面骍羞。",
        "dynasty": "宋",
        "collection_info": null
    },
    {
        "title": "追和东坡雪诗",
        "author": "胡铨",
        "content": "为瑞应便种麦鸦，余光犹得映书车。\n也知一腊要三白，故作六霙先百花。\n授简才悭惭赋客，披簑句好忆渔家。\n拟酤斗酒听琴操，三百青铜落画叉。",
        "dynasty": "宋",
        "collection_info": null
    },
    {
        "title": "过三衢呈刘共父",
        "author": "胡铨",
        "content": "别离如许每引领，邂逅几何还着鞭。\n微服过宋我何敢，大国赐秦公不然。\n衰鬓雕零已子后，高名崒嵂方丁年。\n即看手握天下砥，山中宰相从云眠。",
        "dynasty": "宋",
        "collection_info": null
    },
    {
        "title": "次李参政送行韵答黄舜杨",
        "author": "胡铨",
        "content": "打成大错一毫差，万里去寻留子嗟。\n微管閒思齐仲父，赐奴长价汉浑邪。\n道穷怜我空忧国，句好知君定作家。\n便欲相携趁帆饱，要观子美赋灵槎。",
        "dynasty": "宋",
        "collection_info": null
    },
    {
        "title": "送周子上赴宜春",
        "author": "胡铨",
        "content": "忆昔昌黎伯，直谏气凛然。\n又闻赞皇公，直道薄云天。\n堂堂两宗工，盖世勋无前。\n朅来着此邦，仰山同不骞。\n公今又继往，相望三百年。\n风流虽已矣，遗迹俨弗愆。\n邦风杂未纯，雕俗顽莫镌。\n要须痛一洗，兴氓作其贤。\n束吏缚猛虎，爱民烹小鲜。\n课为天下最，名压坐中先。\n凤尾催归诏，看看下小旃。\n践槐知不晚，开旦促曹鞯。",
        "dynasty": "宋",
        "collection_info": null
    },
    {
        "title": "送菊",
        "author": "胡铨",
        "content": "卧病高秋留海浦，明日重阳更风雨。\n杜门不出长苍苔，令我天涯心独苦。\n篱角黄花亲手栽，近节如何独未开。\n含芳閟采亮有以，使君昨暮征诗来。\n凌晨试遣霜根送，畚玉虽微甚珍重。\n极知无意竞秋光，往作横窗岁寒供。\n忆我初客天子都，西垣植此常千株。\n结花年年应吹帽，始信南邦事尽殊。\n愿得封培自今日，何间朱崖万家室。\n秋香端不负干坤，但愿箫管乱畴匹。\n归去来兮虽得归，念归政自莫轻违。\n他日采英林下酌，谁向清霜望翠微。",
        "dynasty": "宋",
        "collection_info": null
    },
    {
        "title": "逸贤峝",
        "author": "胡铨",
        "content": "好竹平生志颇坚，谁知岛上有淇园。\n溪边六逸李太白，林下七贤杨巨源。\n空翠有时穿荦确，圆机终日转潺湲。\n从来到处安心地，肯认家山作本源。",
        "dynasty": "宋",
        "collection_info": null
    },
    {
        "title": "题阳江何氏挹翠轩",
        "author": "胡铨",
        "content": "人皆犯红尘，君独嗜空翠。\n红尘终有得，空翠了无味。\n自众人以观，君亦少良计。\n细问红尘人，轩冕蔓倒敝。\n方寸万斛埃，灰土常处袂。\n翻思对青山，一洗秽浊气。\n始知空翠佳，千古余爽思。\n何子亦何人，对此日隠几。\n明涵轩窗浄，影入林牖媚。\n眼界括穷碧，白鸟决归眦。\n青山如高人，可挹不可致。",
        "dynasty": "宋",
        "collection_info": null
    },
    {
        "title": "熙春亭",
        "author": "胡铨",
        "content": "井邑峯峦绕郡城，新台高峙见南溟。\n海澜浩荡连云白，江汉朝宗彻底清。\n日月往来双羽箭，干坤今古一邮亭。\n年年不改长春景，遥想蓬山作画屏。",
        "dynasty": "宋",
        "collection_info": null
    },
    {
        "title": "句  其一",
        "author": "胡铨",
        "content": "君侧无谗人，发口不须婉。",
        "dynasty": "宋",
        "collection_info": null
    },
    {
        "title": "句  其二",
        "author": "胡铨",
        "content": "盈尺子鱼来丙穴，一瓶女酒敌新州。",
        "dynasty": "宋",
        "collection_info": null
    },
    {
        "title": "句  其三",
        "author": "胡铨",
        "content": "君恩许归此一醉，傍有梨颊生微涡。",
        "dynasty": "宋",
        "collection_info": null
    },
    {
        "title": "句  其四",
        "author": "胡铨",
        "content": "万古嗟无尽，千生笑有穷。",
        "dynasty": "宋",
        "collection_info": null
    },
    {
        "title": "句  其五",
        "author": "胡铨",
        "content": "两山排闼来，周遭似环翠。",
        "dynasty": "宋",
        "collection_info": null
    },
    {
        "title": "句  其六",
        "author": "胡铨",
        "content": "眼明渐见天涯驿，脚力将穷地尽州。",
        "dynasty": "宋",
        "collection_info": null
    },
    {
        "title": "句  其七",
        "author": "胡铨",
        "content": "儋耳道中还可乐，东坡安用叹途穷。",
        "dynasty": "宋",
        "collection_info": null
    },
    {
        "title": "句  其八",
        "author": "胡铨",
        "content": "有水不栽莲。",
        "dynasty": "宋",
        "collection_info": null
    },
    {
        "title": "句  其九",
        "author": "胡铨",
        "content": "当时号令君听取，白战无须带步叉。",
        "dynasty": "宋",
        "collection_info": null
    },
    {
        "title": "句  其一○",
        "author": "胡铨",
        "content": "啖毡使者莫思家。",
        "dynasty": "宋",
        "collection_info": null
    },
    {
        "title": "句  其一一",
        "author": "胡铨",
        "content": "梁园高会忆邹岩，千里莼羹未下盐。",
        "dynasty": "宋",
        "collection_info": null
    },
    {
        "title": "句  其一二",
        "author": "胡铨",
        "content": "中有羁孤湿帽尖。",
        "dynasty": "宋",
        "collection_info": null
    },
    {
        "title": "句  其一三",
        "author": "胡铨",
        "content": "梦入琼崖身益壮，烟销金坞臭空传。",
        "dynasty": "宋",
        "collection_info": null
    },
    {
        "title": "句  其一四",
        "author": "胡铨",
        "content": "笑春烛底影，煎泪风前杯。",
        "dynasty": "宋",
        "collection_info": null
    },
    {
        "title": "题翠岩寺",
        "author": "岳飞",
        "content": "秋风江上驻王师，暂向云山蹑翠微。\n忠义必期清塞水，功名直欲镇边圻。\n山林啸聚何劳取，沙漠羣凶定破机。\n行復三关迎二圣，金酋席卷尽擒归。",
        "dynasty": "宋",
        "collection_info": null
    },
    {
        "title": "寄浮图慧海",
        "author": "岳飞",
        "content": "湓浦庐山几度秋，长江万折向东流。\n男儿立志扶王室，圣主专师灭虏酋。\n功业要刊燕石上，归休终伴赤松游。\n丁宁寄语东林老，莲社从此着力修。",
        "dynasty": "宋",
        "collection_info": null
    },
    {
        "title": "题青泥市萧寺壁",
        "author": "岳飞",
        "content": "雄气堂堂贯斗牛，誓将直节报君雠。\n斩除顽恶还车驾，不问登坛万户侯。",
        "dynasty": "宋",
        "collection_info": null
    },
    {
        "title": "送紫岩张先生北伐",
        "author": "岳飞",
        "content": "号令风霆迅，天声动北陬。\n长驱渡河洛，直捣向燕幽。\n马蹀阏氏血，旗枭克汗头。\n归来报明主，恢復旧神州。",
        "dynasty": "宋",
        "collection_info": null
    },
    {
        "title": "池州翠微亭",
        "author": "岳飞",
        "content": "经年尘土满征衣，特特寻芳上翠微。\n好山好水看不足，马蹄催趁月明归。",
        "dynasty": "宋",
        "collection_info": null
    },
    {
        "title": "游嵬石山寺",
        "author": "岳飞",
        "content": "嵬石山前寺，林泉胜景幽。\n紫金诸佛相，白雪老僧头。\n潭水寒生月，松风夜带秋。\n我来属龙语，为雨济民忧。",
        "dynasty": "宋",
        "collection_info": null
    },
    {
        "title": "过张溪赠张完",
        "author": "岳飞",
        "content": "无心买酒谒青春，对镜空嗟白髮新。\n花下少年应笑我，垂垂羸马访高人。",
        "dynasty": "宋",
        "collection_info": null
    },
    {
        "title": "从驾游内苑应制",
        "author": "岳飞",
        "content": "敕报游西内，春光霭上林。\n花围千朵锦，柳捻万株金。\n燕绕龙旗舞，鶑随凤辇吟。\n君王多雨露，化育一人心。",
        "dynasty": "宋",
        "collection_info": null
    },
    {
        "title": "题骤马冈",
        "author": "岳飞",
        "content": "立马林冈豁战眸，阵云开处一溪流。\n机舂水沚犹传晋，黍秀宫庭孰悯周。\n南服只今歼小丑，北辕何日返神州。\n誓将七尺酬明圣，怒指天涯泪不收。",
        "dynasty": "宋",
        "collection_info": null
    },
    {
        "title": "题雩都华严寺",
        "author": "岳飞",
        "content": "手持竹节访黄龙，旧穴空遗虎子踪。\n云锁断崖无觅处，半山松竹撼秋风。",
        "dynasty": "宋",
        "collection_info": null
    },
    {
        "title": "题池州翠光寺",
        "author": "岳飞",
        "content": "爱此倚栏桿，谁同寓目閒。\n轻阴弄晴日，秀色隠空山。\n岛树萧疏外，征帆杳霭间。\n予虽江上老，心羡白云还。",
        "dynasty": "宋",
        "collection_info": null
    },
    {
        "title": "归赴行在过上竺寺偶题",
        "author": "岳飞",
        "content": "强胡犯金阙，驻跸大江南。\n二帝双魂杳，孤臣百战酣。\n兵威空朔漠，法力仗瞿昙。\n恢復山河日，捐躯分亦甘。",
        "dynasty": "宋",
        "collection_info": null
    },
    {
        "title": "送轸上人之庐山",
        "author": "岳飞",
        "content": "何处高人云路迷，相逢忽荐目前机。\n偶看菜叶随流水，知有茅茨在翠微。\n琐细夜谈皆可听，烟霏秋雨欲同归。\n翛然又向诸方去，无数山供玉麈挥。",
        "dynasty": "宋",
        "collection_info": null
    },
    {
        "title": "投岳侯",
        "author": "毛国英",
        "content": "铁锁沈沈截碧江，风旗猎猎驻危樯。\n禹门纵使高千尺，放过蛟龙也不妨。",
        "dynasty": "宋",
        "collection_info": null
    },
    {
        "title": "答岳鹏举",
        "author": "张完",
        "content": "相别相逢不计春，眼前非旧亦非新。\n声求色相皆邪妄，莫认无疑是昔人。",
        "dynasty": "宋",
        "collection_info": null
    },
    {
        "title": "诗一首",
        "author": "挂笠道人",
        "content": "偶乘青帝出蓬莱，剑戟峥嵘遍九垓。\n我在目前人不识，为留一笠莫沉埋。",
        "dynasty": "宋",
        "collection_info": null
    },
    {
        "title": "梦中诗",
        "author": "许顗",
        "content": "闲花乱草春春有，秋鸿社燕年年归。\n青天露下麦苗湿，古道月寒人迹稀。",
        "dynasty": "宋",
        "collection_info": null
    },
    {
        "title": "秋雨",
        "author": "许顗",
        "content": "零雨不出动隔旬，门前秋草长于人。\n江湖浩渺欲无岸，锦石最小犹生云。\n微阳片月何曾见，只有莓苔昏笔砚。\n田家黍穗未暇悲，茅屋且为萤火飞。",
        "dynasty": "宋",
        "collection_info": null
    },
    {
        "title": "紫骝马",
        "author": "许顗",
        "content": "黄金络头玉为觼，蜀锦障泥乱云叶。\n花间顾影骄不行，万里龙驹空汗血。\n露床秋粟饱不食，青蒭苜蓿无颜色。\n君不见东郊瘦马百战场，天寒日暮乌啄疮。",
        "dynasty": "宋",
        "collection_info": null
    },
    {
        "title": "游石龙偶成寺僧通首坐饱历丛林归老此山故诗多及之",
        "author": "冯时行",
        "content": "飞泉撼琳球，羣山高崔嵬。\n中有古道场，紫烟笼观台。\n石门不施关，荣辱自不来。\n霜钟鸣万壑，日出山雾开。\n老僧挈筠篮，上山拾羹材。\n归煮南涧水，至味谢盐梅。\n食饱不下床，法身充九垓。\n破衲一甲子，云閒与徘徊。\n我欲吐情语，铭之古岩隈。\n云切戒多事，勿听龙作媒。\n为雨非不佳，世间多尘埃。\n预恐为雨罢，归来污苍苔。",
        "dynasty": "宋",
        "collection_info": null
    },
    {
        "title": "友人惠酒殊佳用清光滑辣四字为韵以谢  其一",
        "author": "冯时行",
        "content": "六府萃百感，攻愁须酒兵。\n故人如我知，侵月走双罂。\n手裂绛泥封，瓦盆贮瑶琼。\n我生百世后，见此圣之清。\n一饮肺肠润，再饮毛骨轻。\n何必跨茅龙，超然欲遐征。",
        "dynasty": "宋",
        "collection_info": null
    },
    {
        "title": "友人惠酒殊佳用清光滑辣四字为韵以谢  其二",
        "author": "冯时行",
        "content": "先生饮至和，尺宅如鑑光。\n余力暨酒醴，百瓮春朝阳。\n洗我朱墨尘，凌风龟鹤肠。\n醉乡更饱历，歧路久已荒。\n休吏闭斋阁，三盏通真梁。\n到处百虑息，其俗如陶唐。",
        "dynasty": "宋",
        "collection_info": null
    },
    {
        "title": "友人惠酒殊佳用清光滑辣四字为韵以谢  其三",
        "author": "冯时行",
        "content": "苦怀茅屋底，夜归船轧轧。\n酒榼对鱼篮，照路燃藁秸。\n及门呼弟昆，长少常七八。\n酣肠如有神，造化不管辖。\n朅来久欠此，君乃饷甘滑。\n大醉今復狂，醒来恐愁杀。",
        "dynasty": "宋",
        "collection_info": null
    },
    {
        "title": "友人惠酒殊佳用清光滑辣四字为韵以谢  其四",
        "author": "冯时行",
        "content": "冠豸取能触，佩剑取能割。\n饮酒移气体，我亦嗜清辣。\n举白欲下咽，丹腑已通达。\n温温坎离间，正气自旋斡。\n于焉养真勇，险语犯天闼。\n千钟建太平，岂徒为消渴。",
        "dynasty": "宋",
        "collection_info": null
    },
    {
        "title": "舍弟生子",
        "author": "冯时行",
        "content": "多女信无助，多男復何虞。\n我固喜二仲，辈出三丈夫。\n圆郎未解语，手欲学抹朱。\n闰郎好神气，两眼澄秋湖。\n復有新生儿，初探玄海珠。\n一一阅清俊，并是千里驹。\n胡为集我家，足视种德符。\n昆弟若一体，在尔犹在吾。\n堂前有双亲，各已皓鬓鬚。\n抱弄想慰意，颜色朝愉愉。\n未问壮门户，悦亲良所须。\n况我藜藿肠，要当饱典谟。\n足以立家学，灿灿遗羣雏。\n尔后更五稔，汝等行不扶。\n我欲为道肥，汝当为书癯。\n富贵何足道，陆贾真洪儒。",
        "dynasty": "宋",
        "collection_info": null
    },
    {
        "title": "龙鹤祷雨",
        "author": "冯时行",
        "content": "地灵丘壑邃，危路入紫烟。\n藤萝閟尺水，中有龙潜渊。\n青曦弄骄晖，绍兴丙辰年。\n嗷嗷周余民，生理谅难全。\n令尹谢不敏，来上天公笺。\n一念如丝芒，已斡造化权。\n夜半雷绕山，雨出山之巅。\n凌晨眺四郊，草木亦欣然。\n民戴神之休，次谓令尹贤。\n贤则吾岂敢，庶逭失职愆。\n甲兵久不洗，风霾涨尘寰。\n兹事非神助，谁其荡腥羶。\n物极理必反，否泰如循环。\n神龙傥有意，速起飞九天。",
        "dynasty": "宋",
        "collection_info": null
    },
    {
        "title": "斩鸡栖木",
        "author": "冯时行",
        "content": "舍南开小圃，土平如沃肥。\n去年种桃李，今年花离离。\n畦丁不解事，其傍树鸡栖。\n雨润枝柯繁，风吹花叶披。\n颇乘风雨力，似欲桃李欺。\n桃李不自持，向人颜色低。\n客从何方来，指呼厉色辞。\n谓我同熏莸，蒙昏其在兹。\n草木区以别，其犹异妍媸。\n再拜谢客意，黾勉事剪夷。\n桃李佳气浮，欣欣如有知。\n老夫意犹恶，有悔不可追。\n大哉天地宽，含覆万彙滋。\n美恶讵可齐，俱受一元施。\n援毫书其事，用贬小己私。",
        "dynasty": "宋",
        "collection_info": null
    },
    {
        "title": "偶成",
        "author": "冯时行",
        "content": "越罗与蜀锦，被体何其华。\n豹胎与猩唇，适口良自佳。\n佳美未必得，饱暖不可赊。\n明通纸胜雪，乐昌墨如鸦。\n更招南浦石，四友相宠加。\n谩熏新宁香，时烹固陵茶。\n萧然文字间，亦足为生涯。",
        "dynasty": "宋",
        "collection_info": null
    },
    {
        "title": "忆渊明二首  其一",
        "author": "冯时行",
        "content": "晨策东篱路，煌煌寒菊英。\n我岂无他人，底事忆渊明。\n忘言会诸理，扫尽世俗情。\n悠然见南山，此意谁与评。",
        "dynasty": "宋",
        "collection_info": null
    },
    {
        "title": "忆渊明二首  其二",
        "author": "冯时行",
        "content": "五音不害道，其如哇淫何。\n聊以写我心，素琴时按摩。\n澹泊有妙意，岂忧焚天和。\n贤哉等冥鸿，竟免婴祸罗。",
        "dynasty": "宋",
        "collection_info": null
    },
    {
        "title": "题涪陵杨彦广熏风亭",
        "author": "冯时行",
        "content": "身世如浮云，百年一飘忽。\n古人事业在，已腐蒿里骨。\n惜哉熏风亭，劲翰俨突兀。\n想当挥洒际，浩气涨溟渤。\n迄兹变故后，同好亦泯没。\n散帙落危睇，作亭焕新揭。\n超然盛德后，清芬念贻厥。\n亦闻爽垲地，山水皆秀发。\n旷荡敞遐眺，葱蒨罗翠樾。\n胜游集簪履，有酒备百罚。\n异时太真园，绛树山硉矹。\n吾其解烦鞅，长风卧烟筏。\n问津鸥鸟外，亭上散白髮。\n飘飘揖熏风，解带脚不袜。\n咀嚼清冰圆，内洗肝肺渴。\n呜呼苍梧远，瑶琴久衰歇。\n于焉慰永怀，森森来披拂。\n耿耿入疏襟，更欲迟华月。",
        "dynasty": "宋",
        "collection_info": null
    },
    {
        "title": "登洪雅明月楼与陈舜弼杨养源任道夫孙彦和探山水有清音韵赋诗得有字",
        "author": "冯时行",
        "content": "秋风吹征衣，我来亦何有。\n长笑泉石间，邂逅得良友。\n飞屐凌长烟，相与濯世垢。\n浄宇閟寒藤，杰阁架层阜。\n登临意象宽，轩豁拟高厚。\n江山来拱揖，似欲问安否。\n岌岌环翠屏，蜿蜿拖绿绶。\n欣然为酬对，举此一杯酒。\n憩心自莹莹，领要语不莠。\n浩歌激岩谷，朗畅孤月口。\n晴窗镜万类，忧乐随所偶。\n向来事朱墨，伏案茧生肘。\n鬰鬰成底事，一腹负百丑。\n及兹谢尘绂，未及休五柳。\n暂与真赏惬，荣辱已刍狗。\n况復老烟霞，循寄日云久。\n颇闻葛稚川，芝朮幻衰朽。\n至今杖屦地，历历传白叟。\n欲往从之游，静守一气母。\n丹成跨明月，咫尺上南斗。\n顿首排天关，丐天解祸纽。\n日落寒雁哀，云归暮山黝。\n此意竟何如，干坤一搔首。",
        "dynasty": "宋",
        "collection_info": null
    },
    {
        "title": "隠甫圣可子仪同游宝莲分韵得郭字",
        "author": "冯时行",
        "content": "海县一廛市，天地一郛郭。\n跼蹐碍高厚，而况自羁络。\n末俗竞芒忽，讼纸霜叶落。\n平心作巨帚，一扫付清廓。\n无事我所得，超然解尘缚。\n天浄镜磨垢，日炫眼刮膜。\n野水照曳杖，山烟荐飞屩。\n清朋璠玙姿，兴寄相领畧。\n世间出世间，秋风古兰若。\n翠巘拂觚棱，紫苏滥关钥。\n晨钟隠町疃，香雾散林薄。\n竹密万夫静，树迸苍虬跃。\n黏壁篆干蜗，檐丝下晴蠖。\n蒲团便熟倚，茗碗快自瀹。\n性与香火冷，身脱簿领虐。\n理窟深探讨，迷津锐疏凿。\n心期跨汗漫，知音付丘壑。\n俯仰三十秋，痛被造化谑。\n贫穷道味胜，老大世故约。\n妄念春朝冰，不作间市疟。\n出据廊庙地，入分禽鸟乐。\n时来屈伸指，胸次何绰绰。\n一官弛负担，五斗代菑穫。\n看山未害廉，尘迹讵可削。\n倦鸟争暝树，短景转修阁。\n一来固未厌，再至良不恶。\n明日復命驾，便道过龙鹤。",
        "dynasty": "宋",
        "collection_info": null
    },
    {
        "title": "纸帐",
        "author": "冯时行",
        "content": "野人抄溪苔，十幅围秋风。\n缺月窥我床，皎皎一室空。\n锦绣开华堂，坐挟不赏功。\n戮辱在其后，居然是樊笼。\n先生于此间，微吟和寒蛩。\n须臾寝不梦，觉来日升东。",
        "dynasty": "宋",
        "collection_info": null
    },
    {
        "title": "布被",
        "author": "冯时行",
        "content": "天地一指耳，笑付杯中春。\n蒙头布衾在，得失更勿论。\n前时曳竹杖，步过桑麻村。\n买费一千钱，十年度寒温。\n恭俭德之基，福谦有鬼神。\n未能行于人，敢不施诸身。",
        "dynasty": "宋",
        "collection_info": null
    },
    {
        "title": "蒲团",
        "author": "冯时行",
        "content": "瘦骨何支离，老鹤惊晴霜。\n软苎联溪蒲，一榻风月堂。\n四序自鳞次，跏趺贯炎凉。\n达官重锦茵，妙姬罗衣裳。\n寒士倚清秋，忧居涕浪浪。\n此君勿相留，我欲坐相忘。",
        "dynasty": "宋",
        "collection_info": null
    },
    {
        "title": "瓦炉",
        "author": "冯时行",
        "content": "六籍圣贤心，归来还下帷。\n老瓦烧柏子，冉冉度游丝。\n侏儒饱欲死，灵均自长饥。\n尘言污人耳，夜来洗涟漪。\n更欲清鼻观，引手时一披。\n知我其惟天，不须对愚溪。",
        "dynasty": "宋",
        "collection_info": null
    },
    {
        "title": "竹枕",
        "author": "冯时行",
        "content": "无节青琅玕，葛陂化龙余。\n可以奉君子，不惮捐其躯。\n幽人饱藜苋，总以饫膏腴。\n食罢掩关卧，鼻息溪云敷。\n斗升乞西江，碌碌愧非夫。\n五友平生欢，相从归故庐。",
        "dynasty": "宋",
        "collection_info": null
    },
    {
        "title": "见雪",
        "author": "冯时行",
        "content": "前日挥轻扇，今日御重衣。\n重衣御则已，仍惊朝雪飞。\n数峯起天末，练练生光辉。\n有如老大臣，正色立玉墀。\n风自山椒来，凛凛折我髭。\n马上久驻目，感此良惨悽。\n一昏復一晓，冉冉岁月移。\n忆昨大观初，我始垂髫儿。\n倏忽一弹指，面目生权奇。\n今朝天上雪，宛作山中姿。\n岂免三十年，侵我两鬓垂。\n况此甲马动，忧端宿肝脾。\n何当拨百忧，采采山中芝。\n一洗稻粱气，摄身凌霏微。\n春花与冬雪，俯视造化为。\n去去宜努力，所幸今未衰。",
        "dynasty": "宋",
        "collection_info": null
    },
    {
        "title": "张明远自持其所居萃胜亭记来求诗为赋三篇  其一",
        "author": "冯时行",
        "content": "静躁固异秉，出处良一途。\n岩前东来人，翻然应时须。\n赫赫帝者师，去与赤松俱。\n钟鼎与林泉，天以私吾儒。\n穷达俛仰间，取舍亦须臾。\n曲士胸臆窘，屈伸自囚拘。\n长往信已隘，不休谅其愚。\n倚天霜崖姿，岱表张延符。\n桂栋辛荑楣，超然结云庐。\n花草粲绮罗，清飈发笙竽。\n冈峦为肺腑，烟霞相友于。\n逍遥以徜徉，聊可与为娱。\n伏枥万里心，勿作山泽癯。",
        "dynasty": "宋",
        "collection_info": null
    },
    {
        "title": "张明远自持其所居萃胜亭记来求诗为赋三篇  其二",
        "author": "冯时行",
        "content": "百城何岧峣，储清自太初。\n静境超人寰，羣仙之所居。\n清都閟宝箓，宫阙函丹书。\n真人拜玉庭，天帝手自除。\n宝盖相参差，缥缈来空虚。\n我欲从之游，兹山遂慵疏。\n朝霞以为食，浮云以为车。\n此意靡坚决，西望空欷嘘。\n君今定不凡，买山自菑畬。\n上方切层霄，伊蹊百步余。\n瑶草破雾收，青精凌雨锄。\n往往逢迎间，松乔曳云裾。\n为我语羡门，问讯今何如。",
        "dynasty": "宋",
        "collection_info": null
    },
    {
        "title": "张明远自持其所居萃胜亭记来求诗为赋三篇  其三",
        "author": "冯时行",
        "content": "文章盖代手，千载柳柳州。\n落笔记山水，奇香撼琳球。\n开卷一再读，宛若从之游。\n历历爽心目，毛髮为飕飕。\n若人嗜清旷，步履素得幽。\n揽胜得枢要，天地不可搜。\n巉巉华山孙，藤萝护维陬。\n绝顶葺荷盖，风月共夷犹。\n物色自飞动，与我相答酬。\n千里入睥睨，远眼纵莫收。\n凭轩写清绝，文与境趣侔。\n柳魂不可招，君几绍前修。\n何当弃圭组，从君送清愁。",
        "dynasty": "宋",
        "collection_info": null
    },
    {
        "title": "重阳登翠围亭亭废十年竹柏蓊然殊蔽远眼命寺僧芟除剪伐屏翳豁开林峦杳霭殆丹山之绝胜处也与同游分韵赋诗以老杜开林出远山为韵得远字",
        "author": "冯时行",
        "content": "林樾失洗沐，丛灌老偃蹇。\n坐令轩豁地，雍穆成奥阃。\n千年李峨眉，孤调绝攀挽。\n径欲刬君山，笑看湘水远。\n我来此亭上，造化阅舒卷。\n何堪浩荡意，鬰鬰仰若俛。\n兰蕙生当门，尚尔付锸畚。\n大材廊庙具，顾此何衮衮。\n石角砺霜斧，一斩三百本。\n图事欲大快，不復计小损。\n天地英气归，川原胜魂返。\n镜开水滟滟，龙转山蜿蜿。\n卧虹踏归市，融云护春垦。\n晴光荡芳酌，中筵舞蹲蹲。\n黄花压客帽，胡床秋风稳。\n万象竞参揖，相见一何晚。\n通塞有时运，明晦理相反。\n干戈天地闭，抚事切深悃。\n痛浇磈磊胸，不復效老阮。",
        "dynasty": "宋",
        "collection_info": null
    },
    {
        "title": "和鲜于晋伯游卧龙",
        "author": "冯时行",
        "content": "四十髮已白，百谋无一成。\n林泉有夙志，芝朮寄晚程。\n人间好山水，往往尽经行。\n辄忌堕圭组，所至欲有营。\n卧龙胜兰若，曩游惬平生。\n苍茫紫翠间，藤萝路回萦。\n上方攀跻迥，遐瞩襟宇宏。\n风飒秋岭瘦，云护晓泉明。\n汲甘潄芳润，撷香佩华英。\n境迷烟霞痼，道豁人鬼盲。\n是时驾言旋，濡毫记前楹。\n于今已八稔，愧负猿鹤盟。\n君今倚岩桂，泠然赋晨征。\n仙人饵白石，幽士饭青精。\n兴託风尘表，咏味见高情。\n欲往从之游，秋梦一羽轻。\n静躁本异趣，出处谅欲诚。\n胸中一丘壑，敢以易功名。\n杖藜如可再，君为寄先声。\n南岳宽嘲笑，北山缓讥评。\n行亦老菟裘，今姑隠市城。\n此心随云归，与山日逢迎。",
        "dynasty": "宋",
        "collection_info": null
    },
    {
        "title": "送开守解印",
        "author": "冯时行",
        "content": "穷冬自萧疏，小垒玄云开。\n使君掷虎符，行矣何遽哉。\n父老相与言，未言心已哀。\n自云好使君，抚我如婴孩。\n天不为我旱，人不为我灾。\n使君今已行，力挽不可回。\n举手向父老，听我勿我猜。\n赤骥万里足，瑶池倏往来。\n伏枥方丈间，何其等驽骀。\n丹凤隘寥廓，五湖看如杯。\n修羽落樊笼，安得一毰毸。\n骥非伏枥姿，凤当翔九垓。\n使君禀天秀，磊磊真长才。\n峡裏三家村，胡为久徘徊。\n况与艰运偶，中州涨胡埃。\n天子急亲贤，搜访尽草莱。\n一麾谅其微，千里良需材。\n弃去自腾踏，为国除祸胎。\n父老休嗟惜，功勋在云台。",
        "dynasty": "宋",
        "collection_info": null
    },
    {
        "title": "寄魏相之",
        "author": "冯时行",
        "content": "胡尘涨中州，大雅欲陵替。\n遮眼惟甲兵，开口无丁字。\n君从何方来，落落清庙器。\n岂觅佳吏部，惠然枉轮驷。\n快语真起人，坐久益宏肆。\n復归磨破瓦，自写锦囊秘。\n敲门遣长鬚，恍若明星坠。\n意远出寥廓，沈谢堪叔季。\n昔人重勋业，文章乃余事。\n当其困湮沦，慷慨动幽思。\n旧筐傥好在，万代作清吹。\n听君发余论，堂堂藴经济。\n贾生求属国，居然不自试。\n飘飘云雨峡，风沙正憔悴。\n老聃柱下史，庄周漆园吏。\n鸿鹄千里心，蹭蹬戢远翅。\n平生有笔砚，艰难不相弃。\n得失与忧乐，付此一游戏。\n举手忽盈纸，不知老将至。\n达士要如此，何必苦酸鼻。\n凌江我二友，大非俗士比。\n与君共朝夕，可以忘世味。\n嗟我谋生拙，汩汩耗元气。\n相逢思共载，羁绁但长喟。\n别后有新诗，莫忘情所寄。\n一瓢落清江，顷刻荷清赐。\n一饮一再读，一篇为一醉。",
        "dynasty": "宋",
        "collection_info": null
    },
    {
        "title": "和何子应夜读书",
        "author": "冯时行",
        "content": "轩顼握元气，尧舜法令疏。\n三王备文物，古意渐欲无。\n周平一东辙，列国异车书。\n祖龙失云雨，大汉天为谟。\n后更十数姓，年历几千余。\n沧海屡清浅，兴亡如合符。\n生平笑书簏，远览资良图。\n滑浄一棐几，万代忽森如。\n佳处仍三復，此意良不虚。\n岂无太乙来，青藜夜相呼。\n挈我游太初，天地如蜗庐。\n以思不如学，圣言岂欺予。",
        "dynasty": "宋",
        "collection_info": null
    },
    {
        "title": "江行书事",
        "author": "冯时行",
        "content": "扁舟如竹叶，块坐筋脉缓。\n起寻筇竹杖，散步午沙暖。\n石浄困还坐，江绿污仍盥。\n山转孤渚没，岸落细路断。\n草色暝烟雾，花树见村畔。\n物象总相惬，欲遣诗句管。\n诗成自吟哦，两袖春风满。\n皛皛日欲暮，我行亦已懒。\n聊復唤疏蓬，迭骨作小款。\n范蠡定何人，得遂老萧散。\n我待功成后，此语正恐诞。\n径欲具蓑笠，烟雨随蛮蜑。",
        "dynasty": "宋",
        "collection_info": null
    },
    {
        "title": "建炎庚戌中秋夜与同官相期于月下既为具顽云障空不可人意作诗以纪之得赏见二字  其一",
        "author": "冯时行",
        "content": "散怀谁与俦，风月兹吾赏。\n好景会人心，宿约每不爽。\n蓐收溅明河，玉露洗穹壤。\n肃肃夜气寂，皎皎素沆漭。\n飞出未半弓，已照天地广。\n兹夕岂易得，久矣俟清赏。\n云师谁尔忤，屏翳蔽虚敞。\n万事不可必，变化如反掌。\n太清一滓秽，幽娥动悬想。\n谁为披层霄，快哉心技痒。\n闻君洗瓦盏，倒游有余盎。\n何当数列炬，酣歌散清响。\n有月固来游，无月须一往。",
        "dynasty": "宋",
        "collection_info": null
    },
    {
        "title": "建炎庚戌中秋夜与同官相期于月下既为具顽云障空不可人意作诗以纪之得赏见二字  其二",
        "author": "冯时行",
        "content": "玉皇敕诸天，兹夕尽羣见。\n驱云收月光，反照玉京宴。\n老龙翻海窟，沓霭鬰万变。\n天公有严令，遗隙无一线。\n萧萧寒桂影，可想不可见。\n生平谢惠连，与月有深眷。\n对影无清晖，把盏不下嚥。\n亦闻顾兔药，天成非九转。\n可使骑清风，飞入广寒殿。\n安得一刀圭，扶我超宇县。\n稽首分帝觞，饱以琼爢荐。\n回首邻清娥，相将以游衍。\n人间滴与沥，役役自卑贱。",
        "dynasty": "宋",
        "collection_info": null
    },
    {
        "title": "赠故人二首",
        "author": "冯时行",
        "content": "一日如三秋，属君情所专。\n晨风吹初春，绕屋鹊声干。\n得非造物意，怜我徒侣单。\n放晴速君归，一笑不作难。\n起携化龙竹，消散枯体酸。\n矫首东山云，行人为我言。\n言君骑紫马，近在十里间。\n溪边古松堤，柳波梅飞残。\n疾走落巾履，欢迎许平安。\n津津眉间黄，顾我一粲然。\n颇云万貔虎，枕戈卧西关。\n元戎坐帷幄，花幕清昼闲。\n井络天一涯，可以加饭餐。\n復出羣公诗，字字冰雪寒。\n穷探到冥窈，老语角险艰。\n一读重惊叹，再读醒昏顽。\n嗟我平生心，文阵亡左旃。\n遽拭涓滴眼，窥此瀛海寰。\n并驱吾岂敢，愧负百且千。\n尚能督租赋，用博酤酒钱。\n日日与君醉，高歌易长叹。",
        "dynasty": "宋",
        "collection_info": null
    },
    {
        "title": "再和",
        "author": "冯时行",
        "content": "煌煌六艺学，兀兀门亦专。\n耕道宜有秋，而我适旱干。\n疏鬓日月迈，破衣霜雪单。\n谁谓四海宽，已觉一饱难。\n失计堕簿领，署判手为酸。\n皇家挈天纲，昨下如纶言。\n冷眼看匠手，雌黄英俊间。\n华堂玉尘动，绣帘香鸭残。\n为国得一人，可使天下安。\n当时呼画师，我愧宁不然。\n策勋径投笔，守志甘抱关。\n渥洼万里心，束刍老厩闲。\n岂无苜蓿盘，可以羞晨餐。\n岂无芰荷衣，可以备祁寒。\n天地日莽苍，逢辰谅多艰。\n世既不吾与，不去良亦顽。\n摇摇故山心，长风动旌旃。\n君今门下士，良庄满人寰。\n与我各相去，何啻一小千。\n异时白云邸，仰君分酒钱。\n富贵无相忘，勿徒况永叹。",
        "dynasty": "宋",
        "collection_info": null
    },
    {
        "title": "西北有高楼",
        "author": "冯时行",
        "content": "西北有高楼，氛氲临大路。\n飞檐转春风，绮窗琐云雾。\n姣服者谁子，倾城此容与。\n娟娟长眉青，不受脂泽污。\n娉婷惜不嫁，恐为荡子悞。\n写心泛清瑟，独不怨迟暮。",
        "dynasty": "宋",
        "collection_info": null
    },
    {
        "title": "东方有一士",
        "author": "冯时行",
        "content": "东方有一士，不见心忡忡。\n尺璧未足多，夙好良所同。\n永怀不能寐，揽衣出房栊。\n遥夜未渠央，取琴和秋虫。\n岂无时世交，掣肘不相容。",
        "dynasty": "宋",
        "collection_info": null
    },
    {
        "title": "题报恩方丈宋子展所作墨竹",
        "author": "冯时行",
        "content": "丛筠抱清节，茂若含幽翠。\n孤树老风霜，空枝少春意。\n其中有盘石，人莫知其器。\n坚顽如我心，脱尽荣枯累。\n画不与诗谋，诗辄穷微理。\n何时逢画郎，忘言笑相视。",
        "dynasty": "宋",
        "collection_info": null
    },
    {
        "title": "和杨拱辰见惠",
        "author": "冯时行",
        "content": "所操或异趣，并席宁相亲。\n臭味傥不殊，千里情犹伸。\n古今邪正间，何啻万微尘。\n平生阅世眼，服膺无几人。\n济济数君子，厖然气深淳。\n南郭服仁义，辙迹世所循。\n杨侯墨池孙，清厉凌苍旻。\n公干抱奇藴，謦咳皆瑰珍。\n造物岂私我，惠我为德邻。\n贱子婴祸罗，蹭蹬巴江垠。\n弃逐类秦客，憔悴如楚臣。\n九死不能悔，百炼未失真。\n敢希鸣玉侣，庶混击壤民。\n饮水蠲烦燥，熏香忏贪嗔。\n朅来古安汉，息黥幸依仁。\n至道迷所适，避风时问津。\n昨者枉车盖，正值霜雪辰。\n厨空无盛烟，坐冷乏软茵。\n墙头丐邻翁，殽核粗且陈。\n公言我未暇，语竟即踆踆。\n挽袂不可止，满坐颜色颦。\n公方迟腾踏，我已甘隠沦。\n我归楚之夔，公家蜀之岷。\n感此会合难，时来笑脱巾。\n酒户较深阔，句法窥清新。\n纵游当秉烛，正恐别鼻辛。\n公能勉此乐，我及留中春。",
        "dynasty": "宋",
        "collection_info": null
    },
    {
        "title": "再和",
        "author": "冯时行",
        "content": "人言不饮酒，神形不相亲。\n我云不游山，足挛不可伸。\n径须向泉石，抖擞人我尘。\n况復山林姿，岂类轩冕人。\n出门见四野，便有羲皇淳。\n昔游颇有得，已事犹可循。\n异时春开阴，晴霁如秋旻。\n殽簌粗提携，不必皆奇珍。\n客居我贫者，尚能乞诸邻。\n相与临小轩，眼界浩无垠。\n水绕拖长带，山来趋小臣。\n轩前耸朱凤，曾是栖羣真。\n飘游邈何许，蹟可访遗民。\n吾徒况健步，人扶必怒嗔。\n频行当导引，能除体不仁。\n想当闻此约，喜见颜津津。\n必不类世俗，咫尺小参辰。\n鸟语听妙转，草软藉芳茵。\n信宿得苏李，良会如荀陈。\n翻思尘土中，旦暮走踆踆。\n有如对酸酰，未啜已深颦。\n放意宽衰飒，收机入混沦。\n尚欲挈妻子，终焉老西岷。\n或欲东入海，披髮谢冠巾。\n况兹一日游，暂令耳目新。\n于事竟何补，在己徒自辛。\n骑马事干谒，汩汩穷昏晨。\n不如且行乐，一笑酬中春。",
        "dynasty": "宋",
        "collection_info": null
    },
    {
        "title": "和嘉州通判贾元升见赠",
        "author": "冯时行",
        "content": "山城鸟鹊喜，佳句来春风。\n浣手三过读，散我磈磊胸。\n当年过秦论，千载犹为雄。\n今观妙好辞，蹀躞追前蹝。\n文章信有种，字字含征宫。\n少城初识面，软语开冲融。\n秋月耿高怀，春水莹清衷。\n俱堕人事海，烦促难舂容。\n况乃燕雀卑，未易参鸾鸿。\n别来邛筰外，一笑谁与同。\n羡君对贤牧，快饮如渴虹。\n何当款斋阁，余沥借衰红。\n所幸九河润，密通千乘封。\n臭味譬草木，我辈情所钟。\n梦随沫若水，下与九顶通。\n更愿洗老眼，见君攀翔龙。",
        "dynasty": "宋",
        "collection_info": null
    },
    {
        "title": "题苏庆嗣睡乐轩",
        "author": "冯时行",
        "content": "六凿森剑戟，一枕寄华胥。\n睡觉既殊辙，睡兮真乐欤。\n达人藴大观，方寸包太虚。\n忧乐两不知，寤寐常如如。\n昔也蝶栩栩，今焉周蘧蘧。\n而今我法中，无欠亦无余。\n以睡为乐邪，不睡宁非渠。\n然则此轩名，无乃滞一隅。\n苏子笑而应，斯岂真吾居。\n飘流阅世故，早觉心地初。\n今古一偃仰，天地一蘧庐。\n揭名聊尔尔，至言恐惊愚。",
        "dynasty": "宋",
        "collection_info": null
    },
    {
        "title": "出郊以江路野梅香为韵得路字",
        "author": "冯时行",
        "content": "居然麋鹿性，疏散疾已痼。\n杖策城东门，旷景引閒步。\n日正摇江影，春已暖沙路。\n疏梅忽相值，与我如有素。\n清芬煦严律，玉骨洗寒露。\n颇復动诗兴，况乃有酒户。\n与君嗅花饮，饮罢为花赋。\n揽此冰雪姿，裁作山间句。\n更得双南金，何逊似风度。\n夷融兴未惬，短景不少驻。\n呼僮扶步归，要折花无数。",
        "dynasty": "宋",
        "collection_info": null
    },
    {
        "title": "寄题何子应金华书院",
        "author": "冯时行",
        "content": "吾闻何月卿，逸气欲倾泻。\n词源浩班扬，诗律薄风雅。\n想初读书眼，坐阅灯几炧。\n士生贵适性，安得计用舍。\n青鞋踏九疑，丝絇远金马。\n飘然潇湘游，采芷动盈把。\n吁嗟既忧患，犹得营万瓦。\n我无茅一庐，劫劫思里社。",
        "dynasty": "宋",
        "collection_info": null
    },
    {
        "title": "送冯献道运使得岸字",
        "author": "冯时行",
        "content": "蜀江滟新肥，送客上霄汉。\n别怀老易感，醉帻狂更岸。\n春暄鼓气全，风软帆力半。\n青云随步履，紫气鬰几案。\n清明销积阴，当阳盛熙旦。\n羣姦付严科，四海归睿断。\n君行此其时，国光炳大观。\n况乃济时须，礧砢真巨干。\n举杯酬柂尾，为赋鹿鸣乱。\n云从动岩穴，起我病痯痯。\n沟壑未填委，胡为甘屏窜。\n日边多故人，为我致此段。",
        "dynasty": "宋",
        "collection_info": null
    },
    {
        "title": "题郭信可琴中趣轩",
        "author": "冯时行",
        "content": "泠泠接吾耳，尘尔非真精。\n大音寂无响，瓦砾如雷鸣。\n古今滞迷妄，溜溜尘所萦。\n落叶随水去，颠风吹残英。\n道人了本源，超然契无生。\n销镕天所假，浩荡还空明。\n视听非耳目，况復求音声。\n竹木閟渔社，衡茅落初营。\n杖藜候晚收，曳履看春耕。\n无为万物逝，不言四时行。\n情尘泯绝处，大地皆䪫韺。\n渊明出醉语，能与此理并。\n见之偶一笑，呼儿署南荣。\n莫作如是观，吾轩本无名。",
        "dynasty": "宋",
        "collection_info": null
    },
    {
        "title": "题虎丘",
        "author": "冯时行",
        "content": "海甸平无际，突阜如踞虎。\n杉松閟岩壑，殿阁焕藻黼。\n老眼凌云烟，吴会略可俯。\n昔游恍如昨，岁月不胜数。\n老矣惬重来，病倦喜欲愈。\n况復偕贤彦，清罇侑歌舞。\n高谈闻善谑，锦绣落英吐。\n篱菊粲佳节，山屐霁淫雨。\n蜀客万里外，艰虞棘肺腑。\n摧颓已无气，頼此作一鼓。\n却欲挽长江，快意洗天宇。\n且復置是事，秋风送归橹。",
        "dynasty": "宋",
        "collection_info": null
    },
    {
        "title": "中秋饮张仁甫家探韵得玉字",
        "author": "冯时行",
        "content": "数日及中秋，迎月试新醁。\n清晖困屏翳，顽阴费驱逐。\n广座迷樽俎，高堂费灯烛。\n未用恤一眚，何妨纵百沃。\n见人如见月，张家呼小玉。",
        "dynasty": "宋",
        "collection_info": null
    },
    {
        "title": "同郭师圣司空仲容探韵得江字",
        "author": "冯时行",
        "content": "孤月流高天，分影遍千江。\n我来无人境，亦復窥幽窗。\n好客如佳月，开门辄摐摐。\n月到客亦到，不隔山㟅谾。\n把手入茅庐，笑语钟新撞。\n一鸣惊人友，更挟飞鳬双。\n连璧光照眼，老我心所降。\n呼童洗瓦盏，竹叶倾山缸。\n清溪漱鸣玉，老树森高幢。\n更招二三子，放怀山水邦。\n分题得佳句，一字鼎可扛。\n男儿树勋德，出手便可桩。\n愿移诗句力，挽俗还纯厖。\n惟予心已灰，庶几鹿门庞。",
        "dynasty": "宋",
        "collection_info": null
    },
    {
        "title": "与诸友同坐梅下月雾凄清风琴泠然不类人世各联三二语醉归卧南窗下明日征所出语皆忘失不记因追赋古诗以补遗缺",
        "author": "冯时行",
        "content": "月冷逼疏影，梅孤泛清光。\n儿曹窍孤竹，天风韵丝簧。\n相将二三子，中夜聊徜徉。\n泠泠白雪唱，滟滟碧霞觞。\n清绝非人境，浩荡真醉乡。\n飞花炯天星，坠叶呜瓦霜。\n歌放满空阔，神融接混茫。\n三山今何许，仙游谅荒唐。\n人间有逍遥，岂阻路且长。\n簪绂縻步武，得失煎肺肠。\n役役少至老，过问或未尝。\n以愚息我机，以学锄我荒。\n以文导我兴，以酒发我狂。\n使与风月亲，宁不荷彼苍。\n夜久梅影偏，月亦邻西冈。\n严风吹冠巾，白露霑衣裳。\n归欤掩关卧，枕上从羲皇。",
        "dynasty": "宋",
        "collection_info": null
    },
    {
        "title": "遗夔门故旧",
        "author": "冯时行",
        "content": "蜀江迸出岷山来，翻涛鼓浪成风雷。\n掀天斡地五千里，争赴东海相喧豗。\n白盐赤甲当道路，呀然拒之欲使回。\n大山大水相较力，究转稍肯开东隈。\n山气盛豪水气怒，二气停滀成胚胎。\n离骚兮作文章祖，始知孕秀钟英才。\n晔晔令君出此地，得非千岁之根荄。\n愿祝君如此山水，滔滔岌岌风云起。\n人言富贵出长年，拭眼看君出奇伟。\n功名落落麒麟阁，公当不负山与水。\n如我顽钝何为者，剩买耕牛老东里。",
        "dynasty": "宋",
        "collection_info": null
    },
    {
        "title": "安清洞夜坐有怀",
        "author": "冯时行",
        "content": "屋角锦树风飞扬，阴岑夜色凝清霜。\n结庵云窦谢尘俗，危然搔首忧偏长。\n背灯顾影空寂閴，亦復自怪何昂藏。\n人生百虑已大瘦，顾我耿耿无他肠。\n年来戎马暗河朔，宵旰十载烦吾皇。\n时将朝事问府主，藁街未见枭狼羊。\n我亦干坤一穷士，痴心未肯老为郎。\n浩歌慷慨拟投笔，门外太白空煌煌。\n愿学北地傅介子，一节出斩楼兰王。",
        "dynasty": "宋",
        "collection_info": null
    },
    {
        "title": "责睡魔",
        "author": "冯时行",
        "content": "绿阴满门春已还，黄鹂门外犹绵蛮。\n萧萧冷官无一事，高斋搔首兀痴顽。\n睡魔袭我意萧散，直来眉睫扬神姦。\n须臾爽气溷尘俗，双眸瞑眩那能覸。\n弥明未断口头句，鼻息如寄雷车间。\n梦魂恍恍何所适，飘飘寥廓辞跻攀。\n松风拂足云生腋，深穷月窟超人寰。\n更寻织女支机石，天河西户声潺湲。\n无何有客乘晚兴，剥剥啄啄敲柴关。\n惊回清风枕簟冷，赤霞夹日崆峒山。\n一日废书强舌本，萌生鄙吝劳清删。\n谩学昌黎送穷术，挥毫加点文烂斑。\n睡魔凭物对我语，劝我停手开愤颜。\n自言宇宙若非我，人生俄顷无休閒。",
        "dynasty": "宋",
        "collection_info": null
    },
    {
        "title": "谢素师惠二石",
        "author": "冯时行",
        "content": "素师为我良古僻，野性乖疏无与适。\n呼门投我清浄友，翻是巴江两好石。\n一石形作巢莲龟，近人团圆生素迹。\n皎如孤月流清空，光逐一星斜辟易。\n一石初似瓜色黄，年来应被天公劈。\n枯松说与连理心，参差再合如胶漆。\n两石相逢已投分，何消引我为俦敌。\n与君倾盖便忘年，未害吾人缚禅寂。\n方今宰相真儒生，议割三关厌夷狄。\n祖宗土宇安生灵，幸以艰难念开闢。\n天畿要险壮中华，一日捐之良足惜。\n争如推毂老将军，远煽天风驱退鹢。\n我虽孺子亦有知，不惮下圯传履舄。\n嗟尔两石如有神，尚父兵书欣所习。\n不应默默斋阁闲，相对人间夜寥閴。",
        "dynasty": "宋",
        "collection_info": null
    },
    {
        "title": "和郭信可苦寒曲一首",
        "author": "冯时行",
        "content": "朔风吹沙边云黄，行人堕指鸟兽僵。\n鹔鹴裘弊醉何有，呼吸七气成冰霜。\n画堂绣幕围丝管，馥馥麝烟红吐暖。\n贫人尺布不可缝，夜长展转牛衣短。\n将军领戍山上山，劲弩折角刁斗寒。\n铁衣照雪夜如水，哀雁一声心欲死。\n年年官赐冬衣绢，妇女从军身不遍。\n来岁忍寒须努力，农家饥死无人织。",
        "dynasty": "宋",
        "collection_info": null
    },
    {
        "title": "关山月",
        "author": "冯时行",
        "content": "胡笳吹断朔风起，霜结层冰断辽水。\n杀气横空月上迟，草色萧瑟边风悲。\n万里征夫齐怅望，操兵初入沙场广。\n将军樊哙勇敢儿，肉食万里班超相。\n天兵乘障驱貔貅，宝剑欲断单于头。\n轻生百战百胜罢，塞原积骨谁能收。\n至今唯有关山月，乐府声中愁不绝。",
        "dynasty": "宋",
        "collection_info": null
    },
    {
        "title": "阳春曲",
        "author": "冯时行",
        "content": "柳带抽春寒气浅，风光晓引春楼怨。\n关山行人久不归，鸾瘦舞腰双绶缓。\n锦书难寄北征鸿，归飞海燕翻晴空。\n芳菲韶景伴愁老，兰苑桃花落照红。",
        "dynasty": "宋",
        "collection_info": null
    },
    {
        "title": "自开江归依山结茅以居偶成长句",
        "author": "冯时行",
        "content": "酒腐于爵肉腐俎，担石之储我何有。\n陆居无屋江无船，谁人乞与买山钱。\n大梁千里森寒玉，琼茅桂栋营山麓。\n云涵雨霂谢天公，苦为贫人养黄犊。\n秋衣更续溪芙蓉，蝉腹龟肠欲御风。\n戏遣冰怀搜老语，食无烟火更玲珑。\n铜臭钱鸣总无恶，更换清贫终不诺。\n浊不能堪饥可忍，木强须撩天一哂。",
        "dynasty": "宋",
        "collection_info": null
    },
    {
        "title": "题杨氏清福亭",
        "author": "冯时行",
        "content": "几年濒江种松竹，鬰鬰葱葱蔽江曲。\n犹有杨侯旧子孙，更结高亭贮寒绿。\n东家杀贼印铸金，西家言事腰胯玉。\n一樽径醉我不知，不待招呼风月足。\n有客胸中抱经济，才高正患功名促。\n閒为清福非吾事，乞与此亭作佳目。\n主人再拜不敢让，愿作閒人老林麓。\n江平酒熟夜收钓，鸭肥稻香朝坦腹。\n此时寄语恶长官，勿遣追胥骇僮仆。",
        "dynasty": "宋",
        "collection_info": null
    },
    {
        "title": "绍兴六年十月六日同信可舜弼进道谒隠甫值渠晒画于中庭遂得纵观中间不无可人意独范宽雪山八幅超然绝羣令人意象肃如真得脱身归岩壑间者请赋诗以知君重毫素为韵得君字",
        "author": "冯时行",
        "content": "画山画骨更画魂，范宽此中高出羣。\n君家八幅老笔墨，百年古箧铺香芸。\n我来日出挂东壁，苍崖落雪飞纷纷。\n寒鸟不动空无尘，荡荡晴天开四垠。\n终南太华入霄汉，秀色千里填河汾。\n想当盘礴未画时，天地开闢云中君。\n长鲸吸川欲酣醺，疾起信手驱风云。\n须臾却立万岭下，援笔往往齿没龈。\n平生爱山在梦寐，行年四十老更文。\n摩挲岩壑重感叹，径欲杖屦从麋麕。\n画龙傥有真龙至，归即到山非浪云。\n列仙之儒恐邂逅，烟霞芝朮应平分。",
        "dynasty": "宋",
        "collection_info": null
    },
    {
        "title": "策师南游过三峡见予求施以诗会余忧悲苦恼无意赋咏姑借梅为喻送行则无一字不着题此本分事不妨大亲切也策将安取绍兴十四年十二月一日",
        "author": "冯时行",
        "content": "策骨寒瘦枯梅枝，梅花开时征我诗。\n我诗悲瘁作无意，借梅代我陈其词。\n梅云最先得春意，桃花乱搀作佛事。\n千年冷落空自知，今日相看合何似。\n迦叶眼睛谁不有，先觉我当为上首。\n普令世界识春光，南枝待入瞿昙手。",
        "dynasty": "宋",
        "collection_info": null
    },
    {
        "title": "僧有悟策者见予于珞碛江上诵程子山孙季辰李仁甫赋成都信相寺水月亭之什仆曩客成都朝夕过信相鑑公求此诗至再三余谓诗于佛法业成绮语每笑诃之不为作今策诵二三公佳句起予追赋长句付策令寄鑑公",
        "author": "冯时行",
        "content": "天行明月地行水，水月相去八万里。\n天公大力谁能移，月在水中天作底。\n我心与月明作两，真月本在青天上。\n虽云佛说我别说，恐入众生颠倒想。\n少城城隈佛宫阙，客哦水月僧饶舌。\n三峡水寒梅花时，起予对月赓此诗。",
        "dynasty": "宋",
        "collection_info": null
    },
    {
        "title": "江月亭",
        "author": "冯时行",
        "content": "张家作亭跨江月，久欲题诗诗思竭。\n今朝龙泉宝函来，岂亦索诗光贝阙。\n忽忆曩时醉亭上，笑倚长松清兴发。\n波光浩渺荡樽俎，夜色鲜明见毫髮。\n是时披襟揖灏气，蠲涤肺肝洗尘骨。\n归来至今忽想像，犹觉人寰可超越。\n会当月夕驾烟桨，吹笛呼龙出龙窟。\n蓬莱方丈傥可寻，借我长风泛溟渤。",
        "dynasty": "宋",
        "collection_info": null
    },
    {
        "title": "题杨毅肃十马图",
        "author": "冯时行",
        "content": "平生仰闻毅肃公，南征北伐开骏功。\n所乘十马有图画，今观逸气犹追风。\n当时血战冒飞矢，一中鈎膺一贯耳。\n功名富贵岂偶然，请看将军出万死。\n绍兴壬戌之仲冬，李严城头霜月空。\n夜深无寐开素轴，感时抚事三叹息。",
        "dynasty": "宋",
        "collection_info": null
    },
    {
        "title": "和杨伟明韵",
        "author": "冯时行",
        "content": "黄花不待我西归，去载空吟九日诗。\n今载拟招风月友，共醉黄花香满枝。\n佳辰不许负佳客，我友南北如分岐。\n骄马行嘶缙云碧，楚狂使我无退之。\n把杯声作噫吁嚱，伤予未遇空嗟咨。\n雄文自是送穷术，那忧穷鬼长相随。\n牍中灿灿蓝田玉，有谁怀宝遇明时。\n慷慨男儿当自料，少把閒愁愁所思。",
        "dynasty": "宋",
        "collection_info": null
    },
    {
        "title": "题岳阳楼",
        "author": "冯时行",
        "content": "洞庭涵浸八百里，岳阳楼高跨湖尾。\n天空地迥豁疏襟，有客临风来徙倚。\n是时穷冬天气昏，惨淡愁杀湘君魂。\n层栏半落烟氛外，浩荡犹恐旋干坤。\n异时清霄玉鑑白，空明月路飞仙客。\n明朝露华洗七泽，万顷寒光天一色。\n眼中未见此境好，他日扁舟吾未老。",
        "dynasty": "宋",
        "collection_info": null
    },
    {
        "title": "游君山值冰合不得进",
        "author": "冯时行",
        "content": "东畧扶桑还挂席，朔雪颠风经赤壁。\n欲呼龙伯出珠宫，戏上君山吹玉笛。\n仙人未熟长生酒，故遣玄冰冻湖口。\n洞庭千里一镜中，烟鬟黛抹空回首。\n丹经素书旧岩丘，长歌归去吾不留。\n他年酒熟当劝客，鹤使相寻缙云侧。",
        "dynasty": "宋",
        "collection_info": null
    },
    {
        "title": "题张粹夫万卷楼",
        "author": "冯时行",
        "content": "儒生读书不贵书，枕头阁脚醉梦余。\n反不若浮屠，宝贝为函金作字。\n海龙扶出凌空虚，君今收拾一万卷。\n置在高楼截云汉，想当日月出没间。\n玉轴牙籤互璀璨，我欲牵车驾黄犊。\n往发缣缃焕心目，论孟久荒缘老病，请君为我删严令。",
        "dynasty": "宋",
        "collection_info": null
    },
    {
        "title": "宴林简州桃园",
        "author": "冯时行",
        "content": "乐昌溪东大江头，脱木老屋风飕飕。\n开门满院种桃树，桃花主人林简州。\n明年二月烂照眼，简州西川醉春晚。\n凭谁管领江上花，但寄玉醪三万盏。\n为君对花连日夜，翻杯作雨雨花下。\n使桃大如王母所种高参天，直使花气连西川。",
        "dynasty": "宋",
        "collection_info": null
    },
    {
        "title": "送召客",
        "author": "冯时行",
        "content": "暮春送客朝明光，颠风吹花绕柂樯。\n大江吞天日出没，赤心许国一苇航。\n平生梦蹑螭龙尾，天门九重九万里。\n一朝巨手开天关，丹极紫霄随步履。\n儿辈端非五湖匹，国柄今归谢安石。\n遥之别墅清昼长，笑拂楸枰行折屐。\n共倾东海洗干坤，景仁况是名公孙。\n四郊多垒士之耻，富贵浮云何足论。\n宦海十年风退鹢，我亦弹冠听推檄。\n安能鬰鬰久居此，朔饥欲死心不死。",
        "dynasty": "宋",
        "collection_info": null
    },
    {
        "title": "和张仁甫李花韵",
        "author": "冯时行",
        "content": "江头谁家千树李，影落清江彻江尾。\n风吹扁舟到花下，花间啁啾亦欣喜。\n瑶林成径千步长，花光烛天天半香。\n恍如坐我羣玉府，飞琼酌劝青霞觞。\n胜事此游难具列，照映肝肠尽明洁。\n老怀已戒语作绮，新诗向拟风回雪。\n东家西邻诗更奇，一时共借花光辉。\n更须妙索留春句，无使花飞春告归。",
        "dynasty": "宋",
        "collection_info": null
    },
    {
        "title": "李花已尽再用前韵末章专属蒙景明资一笑也",
        "author": "冯时行",
        "content": "向来风前见桃李，今日纷纷落风尾。\n老人于花亦何有，不用天公事嗔喜。\n漫天高跨风力长，更飞急雨湔余香。\n雪儿歌底踏舞马，燕子泥边随滥觞。\n明粧皎皎争前列，触手还羞疑不洁。\n芳菲已断阳台梦，只有消烦嚼冰雪。\n明年祇应花更奇，岂无方畧留春辉。\n欲作短章凭阿素，只待西隣之子归。",
        "dynasty": "宋",
        "collection_info": null
    },
    {
        "title": "李彦泽紫云洞",
        "author": "冯时行",
        "content": "玉帝侍臣紫云翁，帝嗔谪居跨鳌峯。\n年龄瞬息反帝所，空有衣冠藏山中。\n山中草木俱不同，紫云霏微气鬰葱。\n风清月白岩穴空，翁犹被髮乘虬龙。\n来从南箕驱长风，人间奔趋争追蹝。\n依稀可望不可从，披寻遗编三復重。\n舜庭丝匏间笙钟，呜呼翁兮终莫从，姑从遗编愈盲聋。",
        "dynasty": "宋",
        "collection_info": null
    },
    {
        "title": "峡州楚塞楼",
        "author": "冯时行",
        "content": "东南上流蜀之门，领畧形胜斯楼存。\n岷峩之西江发源，势如建瓴注平原。\n出门顿息波涛喧，五溪七泽相吐吞。\n蜿蜒纡余带城垣，山亦却立且踞蹲。\n排青迭翠来庭轩，座隅彷佛闻清猿。\n我来新律当正元，天地清夷日晏温。\n主人延客开清樽，酒酣疏襟忽孤鶱。\n北望两京手可扪，感时抚事销客魂。\n比闻狂酋如封豚，灰飞烟灭华夷分。\n赤县神州宜细论，翠华几时驱育贲，归挽天河洗干坤。\n愿见从来中国尊，老夫日拭双瞳昏。",
        "dynasty": "宋",
        "collection_info": null
    },
    {
        "title": "游峨眉",
        "author": "冯时行",
        "content": "向来一纪登临意，白髮颓龄才一至。\n阮哭穷途真可笑，孔小天下或如是。\n平生历览廓无碍，方称老怀疏不緻。\n安能却粧住云霄，更不婆娑下平地。",
        "dynasty": "宋",
        "collection_info": null
    },
    {
        "title": "杜如篪屡督烹茶仍作诗次其韵",
        "author": "冯时行",
        "content": "老寄余生山水窟，寂无朝烟屈硉矹。\n客从何方问栖隠，无人譍门杖藜出。\n言间遗我翠玉餠，把玩芳香袭呼吸。\n便欲洗琖试水品，肠胃空枯恐称屈。\n缄藏小箧挂东牖，惕若虬龙随手入。\n云涛雪浪有变化，扃鐍苞苴何鬰鬰。\n痛尝七碗岂不愿，待营一饱终无及。\n穷人谈富如画餠，浪说烹炮诧知识。\n真求大嚼荐茗饮，可笑诗人太痴绝。\n岂惟枵腹误指染，更并丽句成干没。\n亦知且具衲子供，浇淋蔬笋供一啜。\n恐君肺腑出宫商，造物反怪太喧聒。\n又恐展转夜不寐，深思危虑比孤孽。\n何如待我食万钱，东阁大开玉醅泼。\n翠娥捧香沃烦腻，醉起一笑天地间。\n男儿盖棺事始定，所不践言有如日。",
        "dynasty": "宋",
        "collection_info": null
    },
    {
        "title": "广安朱义从为渝上霜台之客母夫人年八十余极其孝养一日有三白鹭翔集中庭不去义从作翔鹭亭识其事缙云子为赋此诗",
        "author": "冯时行",
        "content": "振振鹭，鹭于飞。\n白华遗音咏洁白，故此翔鹭呈鲜仪。\n萱堂八十癯仙姿，无心更出风絮词。\n夜入佛观灯耿耿，晨翻贝叶多髮丝。\n郎君风标晋人上，芙蕖照映清涟漪。\n晨昏定省履声细，鹭兮飞跃随彩衣。\n吾闻击石百兽舞，又闻上世巢可窥。\n余生眼明见异事，感今怀昔为此诗。",
        "dynasty": "宋",
        "collection_info": null
    },
    {
        "title": "山中宿小民家夜闻虎因有感",
        "author": "冯时行",
        "content": "虎叩门，山风袅袅吹黄昏。\n编蓬为户隣虎穴，敢于虎口寄浮生。\n干戈时有人相食，吏猛于虎角而翼。\n虎叩门，不敢入，使我怆恻长叹息。",
        "dynasty": "宋",
        "collection_info": null
    },
    {
        "title": "正月二十日上山庄二月晦日归不见花",
        "author": "冯时行",
        "content": "山巑岏，立屏幛。\n山上无花不见春，下山花落空惆怅。\n嫣香空后芳草萌，芳草萋萋愁更生。\n子规啼血不见花，春又别我天之涯。",
        "dynasty": "宋",
        "collection_info": null
    },
    {
        "title": "和张仲山寄酒",
        "author": "冯时行",
        "content": "兵厨盎盎孚盈缶，怜我十年青濮口。\n投醪分惠继以诗，诗更分香过于酒。\n酒瓶诗卷堕我前，顿使幽栖添二友。\n朝吟直到屋翻日，夜醉不觉山衔斗。\n也知庭内无留难，扫除弊事如挥帚。\n龟陵千里数万家，谁不高擎加额手。\n公余退食多燕衎，一斗百篇困何有。\n余波借与草木春，况是江头钓鱼叟。\n更烦遣骑日联翩，暖热缙云先马走。",
        "dynasty": "宋",
        "collection_info": null
    },
    {
        "title": "夔帅范太尉生日",
        "author": "冯时行",
        "content": "秋空无云倚太阿，天驷不受金盘陀。\n英姿杰气狭宇宙，却立引手攀明河。\n已办长缨三百尺，缚取胡雏寄飞驲。\n徐挥白羽扫龙庭，停骖戏勒燕然石。\n落落雄图九万里，白帝屈公朝夕耳。\n天使中兴气象自公还，还当与公金石年。",
        "dynasty": "宋",
        "collection_info": null
    },
    {
        "title": "恭州杨倅生日",
        "author": "冯时行",
        "content": "凤龙虎豹无凡文，墨池太玄之裔孙。\n至宝不琢粹璞具，犹有太古羲易淳。\n渝州别驾未足论，啸歌已是腾清芬。\n一钱不输县官手，饱食长歌耕壠云。\n生朝佳气氤氲集，欢声一境听洋溢。\n愿从黄童至白首，年年击壤歌君寿。",
        "dynasty": "宋",
        "collection_info": null
    },
    {
        "title": "刘守生日",
        "author": "冯时行",
        "content": "天清地浄行清秋，帝命吉祥驱蓐收。\n九霄坠露濯仙骨，冰壶翠鑑尘不留。\n十年持节东西州，绣衣辉煌照遐陬。\n山之岷峨水之涪，两川至今腾歌讴。\n渝城突兀大江头，岂足滞公霄汉游。\n鬰葱之山海上浮，上有仙人老浮丘。\n玉井莲开花作舟，载公缥缈登瀛洲。\n琼瑶之台白玉楼，霞裾飘飘海上游。\n仙人吹箫劝黄流，一觞不老仍不愁。\n始知仙凡隔尘土，人间衮衮真浮沤。",
        "dynasty": "宋",
        "collection_info": null
    },
    {
        "title": "常君挽词",
        "author": "冯时行",
        "content": "龟城之山龙蟠崛，山下佳城何鬰鬰。\n一抔黄土百年心，数字寒旌万里骨。\n风愁雨悲春色死，生长何方葬于此。\n乱离沟壑半公卿，不得如君君有子。\n我生苦晚復异县，平生不识先生面。\n但闻其见元佑时，伤今思古为此叹。",
        "dynasty": "宋",
        "collection_info": null
    },
    {
        "title": "石孝立挽词",
        "author": "冯时行",
        "content": "斯人已矣舟移壑，惆怅九原谁可作。\n灵光长与孤月孤，幻化偶随落叶落。\n人间好事平生有，留得芬香传万口。\n杨侯宅畔蜀江边，霜立梅花醉哀酒。\n伯仲如林吾所爱，俯仰十年无一在。\n鬓边日月去如飞，老怀不待秋风悲。",
        "dynasty": "宋",
        "collection_info": null
    },
    {
        "title": "题香积寺",
        "author": "冯时行",
        "content": "拨草詹风日，招提重访寻。\n雪如将路断，云实助山深。\n密印传初祖，英风嗣少林。\n我来聊借榻，静夜听龙吟。",
        "dynasty": "宋",
        "collection_info": null
    },
    {
        "title": "天华寺亭二首  其一",
        "author": "冯时行",
        "content": "老去心如水，眼明犹爱山。\n偶来出己意，特为破天悭。\n能使渺茫处，尽归寻丈间。\n公余成践蹂，心事等云閒。",
        "dynasty": "宋",
        "collection_info": null
    },
    {
        "title": "天华寺亭二首  其二",
        "author": "冯时行",
        "content": "一亭开浩荡，千载纳幽閒。\n日色射丹巘，秋姿凝翠鬟。\n人家屏上见，鹭点镜中还。\n冷宦惊人眼，无妨饱看山。",
        "dynasty": "宋",
        "collection_info": null
    },
    {
        "title": "游东郊以园林无俗情为韵得情字二首  其一",
        "author": "冯时行",
        "content": "野寺日欲落，晚林烟自生。\n霞文明远水，鸦点背孤城。\n酒尽无閒酌，茶粗得老烹。\n归来喜不寐，濩落称余情。",
        "dynasty": "宋",
        "collection_info": null
    },
    {
        "title": "游东郊以园林无俗情为韵得情字二首  其二",
        "author": "冯时行",
        "content": "散漫藤萝外，飘然猿鹤情。\n云山如有旧，草木半无名。\n隔竹寺幡出，前村砧杵鸣。\n干坤清绝地，犹觉是昇平。",
        "dynasty": "宋",
        "collection_info": null
    },
    {
        "title": "咏雪",
        "author": "冯时行",
        "content": "疏木堕栖鸟，寒潭悲卧蛟。\n与松为老伴，唤月结清交。\n檐滴冰为浄，梅添玉作梢。\n丰年何以报，作颂纪南郊。",
        "dynasty": "宋",
        "collection_info": null
    },
    {
        "title": "阻雪",
        "author": "冯时行",
        "content": "朔风飘正急，客况老难禁。\n问路迷南北，携笻探浅深。\n地惊盈尺许，杯喜十分斟。\n梅蕊如相识，暗香何处寻。",
        "dynasty": "宋",
        "collection_info": null
    },
    {
        "title": "寄张昭度",
        "author": "冯时行",
        "content": "知君多暇豫，山县少追胥。\n日晏未鸣鼓，夜分犹诵书。\n相思千里外，一见二年余。\n锦水连三峡，时通双鲤鱼。",
        "dynasty": "宋",
        "collection_info": null
    },
    {
        "title": "腊月二十八日",
        "author": "冯时行",
        "content": "晷景余三日，忧愁尽一年。\n酒侵新岁熟，花待故枝妍。\n隣里多遗馈，庖厨有盛烟。\n拥炉风雪顺，春意欲相先。",
        "dynasty": "宋",
        "collection_info": null
    },
    {
        "title": "除夕",
        "author": "冯时行",
        "content": "峡裏江山暮，愁边日月穷。\n酒浓新不饮，春近旧多慵。\n岁事横胸臆，年华入鬓蓬。\n明朝有王会，心与蜀江东。",
        "dynasty": "宋",
        "collection_info": null
    },
    {
        "title": "元日二首  其一",
        "author": "冯时行",
        "content": "谷旦休祥见，元朝氛祲开。\n日车扶晓出，斗柄斡春回。\n致理归廊庙，私忧尚草莱。\n太平岂无象，天意是胚胎。",
        "dynasty": "宋",
        "collection_info": null
    },
    {
        "title": "元日二首  其二",
        "author": "冯时行",
        "content": "日月新年节，干坤旧观还。\n鬰葱浮晓雾，紫翠动晴山。\n御气笼宫阙，朝班杂佩环。\n遥知王会散，喜色粲天颜。",
        "dynasty": "宋",
        "collection_info": null
    },
    {
        "title": "和何子应盛山一首",
        "author": "冯时行",
        "content": "径扫风云浄，炉熏山谷香。\n青葱环暗壁，金碧跨崇冈。\n小雨留归旆，飞霞落酒觞。\n干戈遽如许，税鞅更何妨。",
        "dynasty": "宋",
        "collection_info": null
    },
    {
        "title": "和何子应记所见",
        "author": "冯时行",
        "content": "公事有余暇，披衣绕风林。\n高吟起高兴，閒事引閒心。\n未种渊明柳，方鸣子贱琴。\n几多疏散意，矫首乱山深。",
        "dynasty": "宋",
        "collection_info": null
    },
    {
        "title": "清明",
        "author": "冯时行",
        "content": "律历调元气，氛埃廓景风。\n清明归在宥，憔悴得冲融。\n日御元来正，王春自昔同。\n野人看气象，暂觉百忧空。",
        "dynasty": "宋",
        "collection_info": null
    },
    {
        "title": "寓兴",
        "author": "冯时行",
        "content": "乘轩知有负，啜菽苦无欢。\n万事等一梦，寸心当自安。\n荆卿甘度易，李愿喜归盘。\n默坐发深想，春山犹夜寒。",
        "dynasty": "宋",
        "collection_info": null
    },
    {
        "title": "彭山道中",
        "author": "冯时行",
        "content": "劫劫真无谓，迟迟再有行。\n断云峰出没，残照水分明。\n远意谁能共，长亭空有情。\n从今离别梦，逐夜到江城。",
        "dynasty": "宋",
        "collection_info": null
    },
    {
        "title": "旅兴寄张惠之",
        "author": "冯时行",
        "content": "始觉归耕晚，从谁话此情。\n但能安食息，敢復计声名。\n留滞烦书信，艰难愧友生。\n有怀悲不尽，归鸟暮云横。",
        "dynasty": "宋",
        "collection_info": null
    },
    {
        "title": "舟中见月",
        "author": "冯时行",
        "content": "濮上今秋月，于人大有情。\n银盘随水涌，素练截江横。\n岸阔天光近，舡虚夜月明。\n寒光迷上下，万里一心清。",
        "dynasty": "宋",
        "collection_info": null
    },
    {
        "title": "送友人兄弟赴省",
        "author": "冯时行",
        "content": "书剑一门去，由来得主盟。\n峨冠虽合沓，再鼓已聋盲。\n风急鸰原起，云高雁序横。\n天衢在咫尺，去去任飞鸣。",
        "dynasty": "宋",
        "collection_info": null
    },
    {
        "title": "就得胜寨遣人入巫山买酒",
        "author": "冯时行",
        "content": "闻道巫山县，秋深好白醪。\n形神须此物，觞咏本吾曹。\n马杓胜鹦鹉，羊羹当蟹螯。\n暮寒催渴肺，径欲卖青袍。",
        "dynasty": "宋",
        "collection_info": null
    },
    {
        "title": "白云安尉出戍至夔州",
        "author": "冯时行",
        "content": "戍鼓黄云外，征夫白帝东。\n风林行啸虎，雨夜飒哀鸿。\n路入山光静，村含晚色空。\n岚烟欺眼力，不见鹿皮翁。",
        "dynasty": "宋",
        "collection_info": null
    },
    {
        "title": "至日三首  其一",
        "author": "冯时行",
        "content": "太史书云日，周家纪历年。\n一樽供笑裏，五载客江边。\n城暗催春雨，山连作雪天。\n功名惊过隙，节物自推迁。",
        "dynasty": "宋",
        "collection_info": null
    },
    {
        "title": "至日三首  其二",
        "author": "冯时行",
        "content": "至日寒无頼，今朝愁奈何。\n两宫黄屋远，二老白头多。\n圣主今尝胆，皇天忍荐瘥。\n干坤为回首，慷慨一悲歌。",
        "dynasty": "宋",
        "collection_info": null
    },
    {
        "title": "至日三首  其三",
        "author": "冯时行",
        "content": "令节仍长至，公家放小休。\n愁城开六府，醉眼见千忧。\n梅萼含春小，云容带雨收。\n曦娥自来往，生理百年浮。",
        "dynasty": "宋",
        "collection_info": null
    },
    {
        "title": "游宝莲寺分韵得尘字",
        "author": "冯时行",
        "content": "路出青山近，招提更可人。\n清心钟磬响，远迹簿书尘。\n晚日池边迥，秋风杖履亲。\n频来一樽酒，不畏老僧嗔。",
        "dynasty": "宋",
        "collection_info": null
    },
    {
        "title": "楚甸江头望雪晴二首  其一",
        "author": "冯时行",
        "content": "岁暮风欺客，天开日解围。\n雪消无奈白，云细不禁飞。\n目尽江无尽，吾归雁亦归。\n晓来清彻骨，尘物污人衣。",
        "dynasty": "宋",
        "collection_info": null
    },
    {
        "title": "楚甸江头望雪晴二首  其二",
        "author": "冯时行",
        "content": "晴天开泽国，江渚匝烟围。\n鹭静萧萧立，梅孤默默飞。\n岸荒羣虎过，村迥一人归。\n愁绪如相恼，帆收径典衣。",
        "dynasty": "宋",
        "collection_info": null
    },
    {
        "title": "游乐碛江中石洲",
        "author": "冯时行",
        "content": "石出杖藜稳，沙暄牵兴长。\n半江鸥鸟地，三峡水云乡。\n携客撑烟艇，开樽俯绿塘。\n便当从此去，烟雨钓沧浪。",
        "dynasty": "宋",
        "collection_info": null
    },
    {
        "title": "行遇小雨",
        "author": "冯时行",
        "content": "小雨暗两岸，孤舟撑一篙。\n清同寒鹭迥，愁与暝云高。\n已判乱波色，时饶点鬓毛。\n三农有重赋，为汝喜如膏。",
        "dynasty": "宋",
        "collection_info": null
    },
    {
        "title": "夔州抚属陈行之座上作",
        "author": "冯时行",
        "content": "云细不成雨，虚从万里还。\n卸帆逢故旧，把手话间关。\n酒浊消千虑，春新见一斑。\n便须开口笑，白髮不胜删。",
        "dynasty": "宋",
        "collection_info": null
    },
    {
        "title": "至日读庄子",
        "author": "冯时行",
        "content": "世路频时节，山城暗夕烟。\n酒先回暖律，梅自断残年。\n日月长江水，功名小井天。\n如何割幽抱，更与问虚玄。",
        "dynasty": "宋",
        "collection_info": null
    },
    {
        "title": "谢景浚卿东州名士未曾倾盖因僧悟策有诗寄余臭味不殊千里同契望风增感作诗写怀一首寄谢",
        "author": "冯时行",
        "content": "客唱凌天路，僧传到野亭。\n人间闻誉处，句裏识仪形。\n学道荒文律，婴愁钝性灵。\n只如老瞽史，音节尚能听。",
        "dynasty": "宋",
        "collection_info": null
    },
    {
        "title": "岁暮舟次荆州呈李尧俞",
        "author": "冯时行",
        "content": "肃霜闻渡雁，湖海发归舡。\n烟树开吴泽，风帆尽楚天。\n经过成往事，信宿是明年。\n诗句随元礼，云山共一天。",
        "dynasty": "宋",
        "collection_info": null
    },
    {
        "title": "舟中观雪呈李尧俞二首  其一",
        "author": "冯时行",
        "content": "孤渚凝寒睇，斜风看乱飘。\n已狂难自定，初泊不胜娇。\n白向水边断，轻来衣上消。\n更愁清梦觉，篷底听萧萧。",
        "dynasty": "宋",
        "collection_info": null
    },
    {
        "title": "舟中观雪呈李尧俞二首  其二",
        "author": "冯时行",
        "content": "密雪晚来急，扁舟江上看。\n冻云千顷白，对我一襟寒。\n屦冷深犹立，巾欹重更弹。\n家山想同梦，夜倚玉栏干。",
        "dynasty": "宋",
        "collection_info": null
    },
    {
        "title": "自行在解维宿长安闸下回望天竺诸山依依在目微臣去国抚事感伤因成此诗",
        "author": "冯时行",
        "content": "归来岂不好，去国意如何。\n主圣忧思切，时危习俗讹。\n山高更回首，天阔阻悲歌。\n一寸丹诚地，余生感愤多。",
        "dynasty": "宋",
        "collection_info": null
    },
    {
        "title": "再登岳阳楼",
        "author": "冯时行",
        "content": "楼高临迥渚，天阔上丹梯。\n云尽树不去，水平天更低。\n江湖分去住，吴楚亘东西。\n遐瞩宽幽抱，愁多望转迷。",
        "dynasty": "宋",
        "collection_info": null
    },
    {
        "title": "和杨团练元韵",
        "author": "冯时行",
        "content": "此生浑褦襶，秋鬓渐鬅鬙。\n跂德山徒仰，雄谈垒更增。\n奇谋閒袖手，佳句老传灯。\n起我栖迟意，寒鸠欲化鹰。",
        "dynasty": "宋",
        "collection_info": null
    },
    {
        "title": "同王公佩和老杜韵  其一",
        "author": "冯时行",
        "content": "新长篔筜竹，傍穿薜荔墙。\n夜须邀月坐，昼不待风凉。\n剩放梢添绿，斜将箨抱香。\n幽居绝还往，相伴兴何长。",
        "dynasty": "宋",
        "collection_info": null
    },
    {
        "title": "同王公佩和老杜韵  其二",
        "author": "冯时行",
        "content": "敝屋甫环堵，此君忧面墙。\n当窗蔽寒绿，入坐荐清凉。\n客咏閟余响，佛熏留散香。\n老成看气骨，霜雪表灵长。",
        "dynasty": "宋",
        "collection_info": null
    },
    {
        "title": "和丁利用韵",
        "author": "冯时行",
        "content": "末路初倾盖，春风一繫舟。\n英姿森剑戟，余论有春秋。\n时事朝暮别，年华日夜流。\n徒劳是州县，东去勿迟留。",
        "dynasty": "宋",
        "collection_info": null
    },
    {
        "title": "和何子应游西山",
        "author": "冯时行",
        "content": "乘时休杖屦，胜槩洗尘凡。\n屏障开苍壁，龙蛇拔老杉。\n水明花并倒，山迭玉相搀。\n卜筑公相可，吾当住翠岩。",
        "dynasty": "宋",
        "collection_info": null
    },
    {
        "title": "又和子应游万州岑公洞",
        "author": "冯时行",
        "content": "泉细或疑雨，岩深微见天。\n暂来如可老，长往不难仙。\n石髓层层落，松声树树传。\n欲归重回首，明月傍船舷。",
        "dynasty": "宋",
        "collection_info": null
    },
    {
        "title": "题友人南北江山图",
        "author": "冯时行",
        "content": "地廓秦山壮，天涵海甸宽。\n十年经眼处，万里入毫端。\n户牖开千嶂，风烟老一竿。\n已无圭组累，图画不空看。",
        "dynasty": "宋",
        "collection_info": null
    },
    {
        "title": "送涪守何常卿十六韵",
        "author": "冯时行",
        "content": "一时周屏翰，千载汉循良。\n宠渥分民社，疲羸頼纪纲。\n洪恩随雨润，令问与风翔。\n日月流年驶，江山别恨长。\n已闻谈旧政，方改视新章。\n贱子千官底，曾依数仞墙。\n迂愚真滥吹，浩荡实包荒。\n倦鸟栖林樾，哀鸿顾稻粱。\n一廛联户版，余惠及耕桑。\n迨此征黄速，还闻借寇忙。\n江云引行旆，峡树远归樯。\n亟欲承颜面，于焉写肺肠。\n麦秋驱病马，山雨绝横塘。\n意去如飞鸟，身留类触羊。\n登临空怅望，竚立更凄凉。\n眷注期公久，趋瞻预可量。",
        "dynasty": "宋",
        "collection_info": null
    },
    {
        "title": "西山一首",
        "author": "冯时行",
        "content": "有客征清赏，携笻上翠微。\n雨差肥水面，春恰染山衣。\n破绿苔迎屐，藏寒竹拥扉。\n云融开别浦，天浄见孤飞。\n语响留舟壑，杯光艷落晖。",
        "dynasty": "宋",
        "collection_info": null
    },
    {
        "title": "和李工部月夜",
        "author": "冯时行",
        "content": "天地浑无滓，清光濯肺肝。\n倚风哦绝唱，想像见仙官。\n照我竹书冷，恋君银鬓寒。\n家山想同梦，倚玉夜阑干。",
        "dynasty": "宋",
        "collection_info": null
    },
    {
        "title": "题王与善隠轩",
        "author": "冯时行",
        "content": "苦节风尘际，甘心季孟间。\n禄微几饮水，眼冷只看山。\n江绿鸥千点，檐疏月半环。\n饱谙清浄趣，浑未觉天艰。",
        "dynasty": "宋",
        "collection_info": null
    },
    {
        "title": "春日题相思寺",
        "author": "冯时行",
        "content": "繫艇依寒渚，扶筇上晚林。\n山山春已立，树树雨元深。\n扫叶移床坐，穿云买酒斟。\n相思思底事，老大更无心。",
        "dynasty": "宋",
        "collection_info": null
    },
    {
        "title": "山居",
        "author": "冯时行",
        "content": "溪带三弓地，山开一盖天。\n茅檐低没雾，藤路细迷悬。\n恶草翻新耨，狞彪突旧穿。\n争鸡喧腷膊，静鹭立挛拳。\n翠着衣襟湿，岚熏草树鲜。\n老夫甘废弃，末路寄沈绵。\n水出桃源俗，人来谷口贤。\n心期如水冷，世事绝风传。\n瘠瘵高眠稳，疏慵入静便。\n酒缸开半熟，茶餠索新煎。\n温饱无余事，安閒得剩年。\n胜游欣此始，妄想置从前。\n出处非吾浪，乘除计亦全。\n况因心地静，粗了佛家缘。\n零落余生在，宁无火裏莲。",
        "dynasty": "宋",
        "collection_info": null
    },
    {
        "title": "送杨元老召赴阙",
        "author": "冯时行",
        "content": "羣心周道直，万国舜门开。\n咫尺清虚地，精微择异材。\n光辉生锦里，合沓上兰台。\n霄汉横高翥，风云接大来。\n龟龙纷秘奥，奎壁焕昭回。\n碧海浮城阙，丹梯近斗魁。\n由来升密勿，此地实胚胎。\n早晚龙渊跃，从容衮职陪。\n斯文归黼藻，吾道久尘埃。\n汉武威怀远，周宣正化恢。\n治源先简俭，国本厚封培。\n造膝心终启，前筹力竟回。\n正宜须弼亮，岂独藉淹该。\n畴昔先登际，声名亦壮哉。\n追风先蹙踏，戢翼更徘徊。\n巨宝应难价，殊姿肯自媒。\n中天悬日月，万里忽风雷。\n戮力铭钟鼎，余波及草莱。\n故人元勃窣，晚节更摧颓。\n料想怜枯肺，吹嘘助酒杯。",
        "dynasty": "宋",
        "collection_info": null
    },
    {
        "title": "送张仁甫见何少卿续郎中二首  其一",
        "author": "冯时行",
        "content": "并州天下脊，人物见遗英。\n乱復归何处，贫甘送此君。\n天高卿月满，云静使星明。\n二老恩波阔，扶衰强一行。",
        "dynasty": "宋",
        "collection_info": null
    },
    {
        "title": "送张仁甫见何少卿续郎中二首  其二",
        "author": "冯时行",
        "content": "水驿风烟暝，江郊茅苇秋。\n不关穷易老，自是客多愁。\n自倚连城价，终艰一饱谋。\n向非天下士，强项敢轻投。",
        "dynasty": "宋",
        "collection_info": null
    },
    {
        "title": "月夜",
        "author": "冯时行",
        "content": "秋立雨新霁，气清云自消。\n地空银海阔，天浄玉丸跳。\n把砚承明露，扶儿看碧霄。\n病禁凄冷得，不惜到明朝。",
        "dynasty": "宋",
        "collection_info": null
    },
    {
        "title": "游峨眉十一首  其一",
        "author": "冯时行",
        "content": "闻说最佳处，深藏迭嶂间。\n只须一两屐，更入数重山。\n架竹深犹渡，垂藤险可攀。\n林泉未厌客，风雨不教还。",
        "dynasty": "宋",
        "collection_info": null
    },
    {
        "title": "游峨眉十一首  其二",
        "author": "冯时行",
        "content": "薄宦非初志，幽栖有宿期。\n胜游宜数数，老境已垂垂。\n山好无时见，云閒逐处随。\n诛茅或未可，细路有人知。",
        "dynasty": "宋",
        "collection_info": null
    },
    {
        "title": "游峨眉十一首  其三",
        "author": "冯时行",
        "content": "蜀公爱山水，无不到牛心。\n岁久无从问，诗亡不可寻。\n云堂环碧嶂，溪路擘青岑。\n从僻须回杖，穷探不厌深。",
        "dynasty": "宋",
        "collection_info": null
    },
    {
        "title": "游峨眉十一首  其四",
        "author": "冯时行",
        "content": "绝岭人人到，空迴亦大夸。\n至人观实相，凡眼眩空花。\n有障犹随牒，无心已出家。\n普贤吾日月，归屐候晴霞。",
        "dynasty": "宋",
        "collection_info": null
    },
    {
        "title": "游峨眉十一首  其五",
        "author": "冯时行",
        "content": "缅想如天远，由来路不赊。\n快穿灵运屐，径造普贤家。\n仰睇云霄远，回观锦绣华。\n老难持浄戒，细细酌流霞。",
        "dynasty": "宋",
        "collection_info": null
    },
    {
        "title": "游峨眉十一首  其六",
        "author": "冯时行",
        "content": "万山皆拱揖，蹲俯若臣隣。\n初到最高处，谁为第一人。\n自惊浑俗骨，或涌半天身。\n初夏犹深雪，难忘数饮醇。",
        "dynasty": "宋",
        "collection_info": null
    },
    {
        "title": "游峨眉十一首  其七",
        "author": "冯时行",
        "content": "岂但山储秀，年多树亦灵。\n华夷供静瞩，参井入危经。\n幽讨真殊绝，神光却渺冥。\n正当存不议，聊使俗迷醒。",
        "dynasty": "宋",
        "collection_info": null
    },
    {
        "title": "游峨眉十一首  其八",
        "author": "冯时行",
        "content": "岩峦皆创见，草木半无名。\n翠削山山玉，光摇树树琼。\n岭云随客袂，谷响答僧行。\n清绝浑无寐，空山月正明。",
        "dynasty": "宋",
        "collection_info": null
    },
    {
        "title": "游峨眉十一首  其九",
        "author": "冯时行",
        "content": "搀天元有路，绝俗更无村。\n孤眺临崖觜，危升挽木根。\n渺茫均远迩，倏忽变明昏。\n佛现惊搜句，岩前万口喧。",
        "dynasty": "宋",
        "collection_info": null
    },
    {
        "title": "游峨眉十一首  其一○",
        "author": "冯时行",
        "content": "佛已归无迹，吾当反自崖。\n肺肠蠲坠露，衣佩结明霞。\n陶令难忘酒，庞公亦有家。\n下山人借问，姑射咤南华。",
        "dynasty": "宋",
        "collection_info": null
    },
    {
        "title": "游峨眉十一首  其一一",
        "author": "冯时行",
        "content": "虽知仙可学，酒盏唤渊明。\n未遂山中隠，聊为地上行。\n留人垂雨意，送客走泉声。\n初上乘危惯，归途更不惊。",
        "dynasty": "宋",
        "collection_info": null
    },
    {
        "title": "云安下岩二首  其一",
        "author": "冯时行",
        "content": "繫缆江沙静，杖藜岩谷春。\n花依竹色好，草入涨痕新。\n占笋苔初破，尝梅客遽颦。\n篙师勿槌鼓，幽兴苦留人。",
        "dynasty": "宋",
        "collection_info": null
    },
    {
        "title": "云安下岩二首  其二",
        "author": "冯时行",
        "content": "曩游成断梦，再至是陈人。\n揽景追前迹，寻诗拂旧尘。\n孤松难破冻，细草易生春。\n晴日江天好，凭栏愁更新。",
        "dynasty": "宋",
        "collection_info": null
    },
    {
        "title": "题梵音水野亭",
        "author": "冯时行",
        "content": "三宿离桑下，栖迟向一年。\n无来元谩尔，欲去也凄然。\n峡路梅随马，吴江柳繫船。\n此生无再到，题字寄山泉。",
        "dynasty": "宋",
        "collection_info": null
    },
    {
        "title": "题黄氏所居",
        "author": "冯时行",
        "content": "环翠五六里，深藏三四家。\n风高鸣雁序，春暖茁兰芽。\n门巷分楠直，溪流带竹斜。\n我来风雪晓，倚杖看梅花。",
        "dynasty": "宋",
        "collection_info": null
    },
    {
        "title": "游云泉寺",
        "author": "冯时行",
        "content": "人日访山寺，春风能借温。\n柳桥通野水，柏径隠重门。\n泉窦来何处，梅花别有村。\n从容寻后约，假榻卧云根。",
        "dynasty": "宋",
        "collection_info": null
    },
    {
        "title": "假守蓬州视事二十日以台章罢黜行至温汤作此以寄同僚二十韵",
        "author": "冯时行",
        "content": "联事春将半，去官春未归。\n儒冠真蹭蹬，祖席有光辉。\n罢遣亲刀笔，勾牵坐钓矶。\n同寮多俊彦，投老失亲依。\n坐席丘无暖，扁舟蠡亦肥。\n泉声清梦寐，山色浄裳衣。\n竹杖随时拄，山杯信手挥。\n荷天将土苴，为我易烟霏。\n州县徒劳耳，箪瓢殆庶几。\n不糜公廪粟，元长故山薇。\n白髮心犹壮，丹途计益非。\n人生今殄瘁，世路只歔欷。\n苦潦人将溺，思援手病痱。\n道孤谁叹息，迹蹇共嘲讥。\n去矣犹迴首，忧之欲奋飞。\n古今难骨鲠，风俗易脂韦。\n深峡真浮海，温泉当浴沂。\n空山猿择木，丰草马辞鞿。\n已遂孤云远，犹通一径微。\n年年如问信，深觅薜萝扉。",
        "dynasty": "宋",
        "collection_info": null
    },
    {
        "title": "答郭师圣",
        "author": "冯时行",
        "content": "问讯烦书札，情亲语味长。\n是非元自定，得失已兼忘。\n洗手分僧饭，清心炷佛香。\n穷城不假给，何似水云乡。",
        "dynasty": "宋",
        "collection_info": null
    },
    {
        "title": "石漕生辰",
        "author": "冯时行",
        "content": "梦断熊罴夜，祥呈馈鲤初。\n固应贤有后，谁谓庆无余。\n为国家相似，忧民子不如。\n符分四郡虎，金佩十年鱼。\n未补三公衮，聊分八使车。\n权衡公选格，陵阜富军储。\n阀阅名犹在，朝廷席已虚。\n称觞勤祝颂，二十考中书。",
        "dynasty": "宋",
        "collection_info": null
    },
    {
        "title": "张公升挽诗",
        "author": "冯时行",
        "content": "扫地绿覆牖，拨醅香绕墙。\n是非閒处少，日月醉中长。\n薤滴悲歌露，柯寒落叶霜。\n百年成底事，宿草任苍茫。",
        "dynasty": "宋",
        "collection_info": null
    },
    {
        "title": "中秋探韵坤字",
        "author": "冯时行",
        "content": "山雨连秋懒出门，婵娟佳节更堪论。\n一年有限天知已，万里无云月返魂。\n淡影参差收海岳，清光浮动洗干坤。\n拟凭樽酒相酬答，遮莫沈沈下别村。",
        "dynasty": "宋",
        "collection_info": null
    },
    {
        "title": "秋日即事",
        "author": "冯时行",
        "content": "人情节物自相关，强不悲秋亦恐艰。\n渐老身危生理索，凭高眼远暮天寒。\n树能长啸风前听，山亦多愁雨裏看。\n陶写无他仗诗句，雁声砧杵倚栏干。",
        "dynasty": "宋",
        "collection_info": null
    },
    {
        "title": "秋夜书事",
        "author": "冯时行",
        "content": "灯暗文书隔縠罗，寒欹竹枕倦吟哦。\n本来无事消魂得，作意撩人奈雨何。\n二十五声秋点冷，百千万绪客愁多。\n海山寂寞应如此，琴自无弦一放歌。",
        "dynasty": "宋",
        "collection_info": null
    },
    {
        "title": "和郭信可秋夜有怀",
        "author": "冯时行",
        "content": "又是山寒水绿秋，年华冉冉鬓边流。\n一声孤雁人千里，三点寒更月半楼。\n宦海浮生成底事，骚人彻骨是长愁。\n天空地迥凄凉夜，一曲商歌一掉头。",
        "dynasty": "宋",
        "collection_info": null
    },
    {
        "title": "十七日夜月色尤佳与韦去非东亭小酌",
        "author": "冯时行",
        "content": "秋来瑶海浴婵娟，天上人间又一年。\n有酒何妨三夜看，无云尚见九分圆。\n楼台迥忆仙游眼，村落遥思禁曙烟。\n斗柄衔山风露冷，归来清绝不成眠。",
        "dynasty": "宋",
        "collection_info": null
    },
    {
        "title": "食笋",
        "author": "冯时行",
        "content": "锦箨初开玉色鲜，烹苞葅脯尽称贤。\n绝能加饭非无补，浪说冰脾苦不便。\n一日偶无慵下箸，四时都有不论钱。\n寒儒气味都休问，准拟凌风作瘦仙。",
        "dynasty": "宋",
        "collection_info": null
    },
    {
        "title": "送孙履道",
        "author": "冯时行",
        "content": "平生心印久相传，出处穷通岂偶然。\n且把新诗斟别酒，莫将离恨恼衰年。\n步兵未必非奇士，太白惟知是谪仙。\n待我休官彭泽去，约君同老白云边。",
        "dynasty": "宋",
        "collection_info": null
    },
    {
        "title": "上知己",
        "author": "冯时行",
        "content": "十年宦海尘埃客，文墨于人有底功。\n天远宁知心匪石，官卑不许气如虹。\n唐虽未老行将老，衍不应穷究竟穷。\n何日得君天上去，收云拾雨借长风。",
        "dynasty": "宋",
        "collection_info": null
    },
    {
        "title": "寄越州张子文待制二首  其一",
        "author": "冯时行",
        "content": "霜清玉洁紫微人，海水羣飞蹭蹬频。\n首尾七年归剪拂，东西万里隔声尘。\n酒杯强遣愁中趣，药裹长随健裏身。\n天远征鸿飞不到，登高极目更伤神。",
        "dynasty": "宋",
        "collection_info": null
    },
    {
        "title": "寄越州张子文待制二首  其二",
        "author": "冯时行",
        "content": "风尘绵邈想怀家，为报平安向海涯。\n壻旧能诗鸣晓雁，儿初弄笔抹秋鸦。\n陶张蹇石真心腹，王蔡韦侯比辅车。\n更有梁山何小隠，要乘春涨别金华。",
        "dynasty": "宋",
        "collection_info": null
    },
    {
        "title": "卢秀才家食梨",
        "author": "冯时行",
        "content": "屡款卢仙贡玉堂，谷梨霜饱每分香。\n冰圆咀液凉疏齿，金醴吞甘浣热肠。\n误诮斧斤讹鲁简，骇听名字笑吴娘。\n好同火枣供嘉品，端比蟠桃味更长。",
        "dynasty": "宋",
        "collection_info": null
    },
    {
        "title": "溪上望居人有感",
        "author": "冯时行",
        "content": "溪上居人三两家，竹篱斜插倚蒹葭。\n清流日暖鱼飞浪，静渚轻烟鸟印沙。\n鲙落霜刀分綵缕，酒倾玉碗泛琼花。\n因思故国园林约，默数归期定不赊。",
        "dynasty": "宋",
        "collection_info": null
    },
    {
        "title": "感事咏菊",
        "author": "冯时行",
        "content": "寒花冷艷为谁发，霜露泠泠祇汝侵。\n弱质向人如有託，清香绝世本无心。\n会逢仙老收灵药，不用骚人费苦吟。\n十载岂无陶靖节，东篱萧索待知音。",
        "dynasty": "宋",
        "collection_info": null
    },
    {
        "title": "诗呈监试",
        "author": "冯时行",
        "content": "笔阵词锋已破坚，深深帘幕度微烟。\n纷袍幸免催诗雨，堆案何堪造榜天。\n走马共知难看锦，得鱼自笑已忘筌。\n芙蓉岂待春风力，偶失知音勿断絃。",
        "dynasty": "宋",
        "collection_info": null
    },
    {
        "title": "和食笋二首  其一",
        "author": "冯时行",
        "content": "敢将蔬笋拟甘鲜，清瘦肥痴定孰贤。\n气味比僧从淡薄，支离似鹤要轻便。\n未随烟客登山屐，且辍江神饮马钱。\n一岁可能三百把，骨青髓绿配松仙。",
        "dynasty": "宋",
        "collection_info": null
    },
    {
        "title": "和食笋二首  其二",
        "author": "冯时行",
        "content": "麞牙鸭脚色相鲜，更遣逢迎酒圣贤。\n齐鲁大邦应自美，烟霞清兴岂相便。\n风神肯慢吹成竹，市老能教省直钱。\n早晚萧然文字饮，何须唤作地行仙。",
        "dynasty": "宋",
        "collection_info": null
    },
    {
        "title": "早行",
        "author": "冯时行",
        "content": "马入寒林惊宿鸦，羸僮呵手怯霜华。\n已经残月路数里，知过安眠人几家。\n呖呖晓乌天外唱，疏疏烟树岭头斜。\n前程自谓明时近，不用孜孜苦叹嗟。",
        "dynasty": "宋",
        "collection_info": null
    },
    {
        "title": "新居凿井饮之味殊清胜因成一首",
        "author": "冯时行",
        "content": "丹砂黄菊莫年须，清浄玄功世恐无。\n千里长源开地脉，数篙寒影落金枢。\n蛰龙雨气通沧海，丹凤秋风老碧梧。\n事业正应归鼎饪，更分清韵入冰壶。",
        "dynasty": "宋",
        "collection_info": null
    },
    {
        "title": "晓行得江字",
        "author": "冯时行",
        "content": "晴色招人步晓江，牙牙瘦石水淙淙。\n断云作片元随伴，白鸟无羣不着双。\n浄渚镜磨涵崛屼，飞涛云涌过艂艭。\n烟蓑雨笠吾将老，富贵心惭苦未降。",
        "dynasty": "宋",
        "collection_info": null
    },
    {
        "title": "客丹棱天庆观夜坐",
        "author": "冯时行",
        "content": "家山千里秋风客，搔首夜深寒雨窗。\n万古兴亡心一寸，孤灯明灭影成双。\n鬓边日月如飞鸟，眼底尘埃拟涨江。\n高枕欲眠眠不稳，晓钟迢递发清撞。",
        "dynasty": "宋",
        "collection_info": null
    },
    {
        "title": "苦雨",
        "author": "冯时行",
        "content": "噎鸠唤雨恼秋魂，唾手笺天恨少文。\n捲去行云宜有主，放行飞海恐成羣。\n蒙蒙遮眼寻山远，点点送愁缘竹闻。\n神女工夫遽如许，可能匝地洗妖氛。",
        "dynasty": "宋",
        "collection_info": null
    },
    {
        "title": "清明",
        "author": "冯时行",
        "content": "宝勒香轮簇柳阴，宦游清味独沈吟。\n野云未散山头暗，春水初生岸脚深。\n万里松涛寒食泪，十年萍梗故园心。\n狂风又捲残红去，飞落谁家无处寻。",
        "dynasty": "宋",
        "collection_info": null
    },
    {
        "title": "思归",
        "author": "冯时行",
        "content": "安用区区五斗为，竹篱茅屋唤人归。\n闭门高卧不通客，倚树长吟懒繫衣。\n秋稻水干还筑圃，春蚕桑尽欲鸣机。\n山云野树吾家物，身瘦何妨道自肥。",
        "dynasty": "宋",
        "collection_info": null
    },
    {
        "title": "和王祖文",
        "author": "冯时行",
        "content": "河东河北塞烟长，谁作今年一苇航。\n已见五龙思自奋，似闻两虎却相伤。\n麟台君有青云路，蜗舍吾其白首郎。\n忧国忧家连梦寐，端知不復有他肠。",
        "dynasty": "宋",
        "collection_info": null
    },
    {
        "title": "赠李西台",
        "author": "冯时行",
        "content": "潇湘浓碧浸青天，千里人家接楚田。\n惜别正当归雁后，相思无奈落花前。\n江楼閒上云藏树，野渡初迴月满船。\n看着行春驱五马，丝丝垂柳拂长鞭。",
        "dynasty": "宋",
        "collection_info": null
    },
    {
        "title": "索友人赓和",
        "author": "冯时行",
        "content": "诗债迟迟不见还，只缘草赋动天颜。\n一挥可但难加点，三復何消更索斑。\n余力自知过我辈，新篇不合是君悭。\n风流来往无多日，肯与吾曹作两班。",
        "dynasty": "宋",
        "collection_info": null
    },
    {
        "title": "和陈舜弼中秋有感三首  其一",
        "author": "冯时行",
        "content": "宦海浮沈久倦游，一声云雁一襟秋。\n只今楚客多愁思，况是潘郎已白头。\n何处有山堪寄老，此时无月亦登楼。\n寸心或是孤云起，浩荡天涯不可收。",
        "dynasty": "宋",
        "collection_info": null
    },
    {
        "title": "和陈舜弼中秋有感三首  其二",
        "author": "冯时行",
        "content": "相别相逢总是天，朅来醉月又经年。\n君归已买三山马，我去仍求一水船。\n贫富勿论俱是梦，雨旸休问苦无田。\n中秋已过重阳近，频向离筵醉拍肩。",
        "dynasty": "宋",
        "collection_info": null
    },
    {
        "title": "和陈舜弼中秋有感三首  其三",
        "author": "冯时行",
        "content": "人间八九不如意，独坐萧萧愁绝时。\n空有此心谁领会，知余明月是襟期。\n婆娑寒影不知老，呼吸清光能疗饥。\n今夕不妨休见面，旱苗须雨一深犂。",
        "dynasty": "宋",
        "collection_info": null
    },
    {
        "title": "送王公佩之泸",
        "author": "冯时行",
        "content": "炎熏五月只须臾，底事书生亦渡泸。\n午影风凉槐繫马，晓岑云白杖挑壶。\n见闻幽谷鶑迁木，气类朝阳凤集梧。\n见说阿房曾有赋，声名速为诧东都。",
        "dynasty": "宋",
        "collection_info": null
    },
    {
        "title": "送冯贯道赴行在二首  其一",
        "author": "冯时行",
        "content": "路入丹霄起柂初，峡山晴色曙烟疏。\n海深南斗临天阔，江合西川直帝居。\n禁漏深寒参佩玉，御炉香暖散衣裾。\n遥知三接承恩罢，日影参差转玉除。",
        "dynasty": "宋",
        "collection_info": null
    },
    {
        "title": "送冯贯道赴行在二首  其二",
        "author": "冯时行",
        "content": "儒雅风流总不如，烝髦久合下旌车。\n黄堂报政瓜初及，宣室倾贤席已虚。\n楚树迎船春去尽，吴莲傍桨雨收余。\n留连物色题诗裏，健步传呼有峻除。",
        "dynasty": "宋",
        "collection_info": null
    },
    {
        "title": "雨中书事",
        "author": "冯时行",
        "content": "昨夜风吹茅苇纷，今朝急雨洗崖痕。\n山山霞没江喧枕，树树鸠鸣云到门。\n隠几真心开暝照，翻书老膝痹危蹲。\n山居染得疏慵病，无復功名皓首论。",
        "dynasty": "宋",
        "collection_info": null
    },
    {
        "title": "谢杜合州送酒",
        "author": "冯时行",
        "content": "浦树江云晚杜门，史君书札问深村。\n忧愁彻骨妨诗律，赋咏开荒得酒樽。\n病肺可能供痛饮，濡唇亦足荷深恩。\n呼儿擎出随藤杖，洗盏开尝坐竹根。",
        "dynasty": "宋",
        "collection_info": null
    },
    {
        "title": "眉僧晓岑仆未之识也持钵求施既辞以贫则愿丐一诗诗未暇作而三至门知嗜好可喜也因书长句四韵以赠",
        "author": "冯时行",
        "content": "门前剥啄遣儿譍，客是平生不识僧。\n檀施咄嗟贫未可，词场驰逐老犹能。\n识凌风月收孤思，乞与云山伴曲肱。\n我亦从来惭绮语，休将此段拟传灯。",
        "dynasty": "宋",
        "collection_info": null
    },
    {
        "title": "和刘仲廉新年春望二首  其一",
        "author": "冯时行",
        "content": "年于鬓髮最相干，又作新正一再看。\n懒共燕泥烘午霁，吟随鶑树涩朝寒。\n余生已分千人后，燥吻犹须百榼干。\n愁绝向来飞舄伴，萧然形影若为欢。",
        "dynasty": "宋",
        "collection_info": null
    },
    {
        "title": "和刘仲廉新年春望二首  其二",
        "author": "冯时行",
        "content": "闢掠閒愁自不干，因春成老亦看看。\n花枝本自能时样，燕子从前有岁寒。\n酒着酡颜衰似健，杖扶沙步雨犹干。\n杜门何似频还往，藉绿簪红趁逐欢。",
        "dynasty": "宋",
        "collection_info": null
    },
    {
        "title": "送张卿赴西路宪",
        "author": "冯时行",
        "content": "不容巴国恋深仁，使节朝驰诏墨新。\n山水两川奇胜地，典刑三晋老成人。\n使星正自临东井，卿月元来照紫宸。\n自是皋陶多迈种，归毘舜德咏臣隣。",
        "dynasty": "宋",
        "collection_info": null
    },
    {
        "title": "九日邀郭信可登龙鹤山",
        "author": "冯时行",
        "content": "已脱青衫付酒家，请君含笑岸乌纱。\n百年行见星星髮，一醉须还岁岁花。\n令甲许人休吏卒，峯峦邀客上烟霞。\n龙山故事依然在，莫把风流让孟嘉。",
        "dynasty": "宋",
        "collection_info": null
    },
    {
        "title": "冬至有感",
        "author": "冯时行",
        "content": "萧辰俛仰及严冬，白髮空云是至公。\n造雪不成天本恕，唤梅未醒句无功。\n可能人事无消长，只待天时有变通。\n节物相关愁似醉，一庭霜叶一窗风。",
        "dynasty": "宋",
        "collection_info": null
    },
    {
        "title": "南至即事",
        "author": "冯时行",
        "content": "爱惜清秋预恐贫，岂堪时序过来频。\n待梅沽酒无多日，隔腊看春只并隣。\n俗薄连墙成异县，时难佳节是萧辰。\n望云还卜中兴日，溅泪干坤一小臣。",
        "dynasty": "宋",
        "collection_info": null
    },
    {
        "title": "梅花",
        "author": "冯时行",
        "content": "正是园林花木衰，冰姿玉洁出疏篱。\n月中瘦影道傍见，江上寒香人不知。\n时节惊心非故物，簿书满眼欠新诗。\n碧云暮合关山远，拟折琼英寄所思。",
        "dynasty": "宋",
        "collection_info": null
    },
    {
        "title": "落梅",
        "author": "冯时行",
        "content": "不禁清瘦怯风霜，远信先凭驿使将。\n楼上笛声吹旧曲，鑑中人面学新粧。\n飘零院宇仍多思，点缀帘栊亦自香。\n留与春风共流转，凭谁试与祝东皇。",
        "dynasty": "宋",
        "collection_info": null
    },
    {
        "title": "酴醿",
        "author": "冯时行",
        "content": "万仙同驾碧云翔，容与人间散异香。\n梅似前贤长隔世，酒真同气莫相忘。\n流鶑梦断惊风雨，落月魂销映雪霜。\n春暖日长无一事，飞花片片倚胡床。",
        "dynasty": "宋",
        "collection_info": null
    },
    {
        "title": "和向文叔见寄",
        "author": "冯时行",
        "content": "烟云浩荡五湖身，老向风尘学问津。\n白髮只应无奈若，青衫定是可怜人。\n草侵吟枕依依梦，花傍愁襟故故春。\n江上负暄樵牧晚，素书千里慰萧辰。",
        "dynasty": "宋",
        "collection_info": null
    },
    {
        "title": "缙云寺",
        "author": "冯时行",
        "content": "借问禅林景若何，半天楼殿冠嵯峨。\n莫言暑气此中少，自是清风高处多。\n岌岌九峯晴有雾，瀰瀰一水远无波。\n我来游览便归去，不必吟成证道歌。",
        "dynasty": "宋",
        "collection_info": null
    },
    {
        "title": "谢陈舜弼送丹荔",
        "author": "冯时行",
        "content": "骊珠三百照倾箱，一一都全味色香。\n道远鹤觞齐骑驿，雨多龙伯护津梁。\n蠲烦已笑冰无味，过眼仍同玉有光。\n报贶无他空觅句，更惭诗骨谢凌霜。",
        "dynasty": "宋",
        "collection_info": null
    },
    {
        "title": "寓栖隠僧舍读书",
        "author": "冯时行",
        "content": "茅竹无钱结翠霞，归来栖止梵王家。\n夜窗听雨翻书叶，晓研凌霜注井花。\n已隔朱楼安管钥，独寻碧磵问津涯。\n芦帘纸帐门如水，兀坐蒲团事不赊。",
        "dynasty": "宋",
        "collection_info": null
    },
    {
        "title": "过铁山驿",
        "author": "冯时行",
        "content": "来时趁作世情游，归去凄凉遣客愁。\n万事世间多反復，一生此地几春秋。\n天寒树老叶全脱，水落岸高溪不流。\n行路崎岖纵难料，江湖付与一孤舟。",
        "dynasty": "宋",
        "collection_info": null
    },
    {
        "title": "清富轩",
        "author": "冯时行",
        "content": "道高清识自超殊，白璧黄金视若无。\n坐侧拥书皆是宝，望中森木尽为奴。\n朱帘画栋皆成俗，绿水青山可与娱。\n日有轻肥寻访去，每教留恋过残铺。",
        "dynasty": "宋",
        "collection_info": null
    },
    {
        "title": "题蔡云叟山居",
        "author": "冯时行",
        "content": "茅屋依云晚未收，一门山色倚寒流。\n戏檐黄雀惊弹剑，饮水鸟猿看放鈎。\n醉卧落霞斜枕手，高吟晚日更昂头。\n朝廷莫问安边策，人在深山笑五侯。",
        "dynasty": "宋",
        "collection_info": null
    },
    {
        "title": "送常德翁知县",
        "author": "冯时行",
        "content": "山多豺虎水蛟鼋，万里归来只旧官。\n莫问苍生待君起，须知白髮见亲难。\n高踪已逐飞鸿去，凡眼休将退鹢看。\n得句惊人须寄我，时时要看老波澜。",
        "dynasty": "宋",
        "collection_info": null
    },
    {
        "title": "寒食夜坐",
        "author": "冯时行",
        "content": "雨余虚庑静前墀，坐到空江月上时。\n马嚼青刍喧夜寂，人围绿幕梦归期。\n一年已是逢寒食，千里谁能慰客思。\n留宿春城愁落寞，杏花明日更离披。",
        "dynasty": "宋",
        "collection_info": null
    },
    {
        "title": "将之泸南",
        "author": "冯时行",
        "content": "几年落魄剑南州，重入蛮乡觅旧游。\n十驿出城难夙驾，一生浪迹愧虚舟。\n家留异县怀亲老，梦绕沧洲恐鬓秋。\n白马鸣寒如可问，此身端復谢沈浮。",
        "dynasty": "宋",
        "collection_info": null
    },
    {
        "title": "村居",
        "author": "冯时行",
        "content": "飞蛾故故扑灯光，风雨萧萧打纸窗。\n人为官方搔白首，虎来村落渡清江。\n猿啼冷日谁家梦，故国愁牵几曲肠。\n篱菊何曾忧战伐，夜添寒蕊趁重阳。",
        "dynasty": "宋",
        "collection_info": null
    },
    {
        "title": "送同年朱元直监税  其一",
        "author": "冯时行",
        "content": "会计牛羊道益光，幽兰不佩亦芳香。\n前郎未必辞官小，我辈惟知作法凉。\n客抱只消潘鬓白，俸囊无奈朔身长。\n要知别后相思地，独上西山下夕阳。",
        "dynasty": "宋",
        "collection_info": null
    },
    {
        "title": "送同年朱元直监税  其二",
        "author": "冯时行",
        "content": "秋风可拟借年光，晓觉新篘泼鼻香。\n黄菊丹萸元妩媚，败荷衰柳自凄凉。\n山纔入眼身尤健，事不关心日便长。\n欲把酒藤凌翠峤，醉余起舞送重阳。",
        "dynasty": "宋",
        "collection_info": null
    },
    {
        "title": "送同年朱元直监税  其三",
        "author": "冯时行",
        "content": "池上千岩入晓光，无花草木自吹香。\n眼随天霁山山见，心与秋清事事凉。\n长啸响惊龙壑静，微吟思入雁云长。\n未须摇落增悲慨，新报王师復洛阳。",
        "dynasty": "宋",
        "collection_info": null
    },
    {
        "title": "谢韩秀才送松栽四首  其一",
        "author": "冯时行",
        "content": "新拓藤萝住翠峦，移根千本到云端。\n初乘雨露迎春种，便作云霄蔽日看。\n岩穴从今增气象，茯苓可拟救衰残。\n知君有意怜栖隠，更约坚身待岁寒。",
        "dynasty": "宋",
        "collection_info": null
    },
    {
        "title": "谢韩秀才送松栽四首  其二",
        "author": "冯时行",
        "content": "鬰葱待得覆岩峦，爱护关心岂一端。\n已恐旱干支水绕，更防牛马倩人看。\n何当倚杖听萧瑟，便欲从渠号懒残。\n物色最宜清浄观，列仙癯瘦不言寒。",
        "dynasty": "宋",
        "collection_info": null
    },
    {
        "title": "谢韩秀才送松栽四首  其三",
        "author": "冯时行",
        "content": "已将疏懒寄云峦，人世于今有万端。\n整顿林泉宜急急，上还簪绶亦看看。\n移根远带前山涧，荷锸行衝小雨残。\n急尔成林十年后，飕飕为作暑天寒。",
        "dynasty": "宋",
        "collection_info": null
    },
    {
        "title": "谢韩秀才送松栽四首  其四",
        "author": "冯时行",
        "content": "餐松食柏老岩峦，药饵从今可问端。\n髮白颜苍无復惧，骨青髓绿后来看。\n色随春焙茶烟碧，凉入晨烹竈火残。\n自是本来山泽相，故烦天遣伴凄寒。",
        "dynasty": "宋",
        "collection_info": null
    },
    {
        "title": "代简寄壁山诸友慈洞砚",
        "author": "冯时行",
        "content": "闻道诸郎长似林，临池已遣学山阴。\n信传鸿翼兼双砚，物比鹅毛表寸心。\n书札总无缘懒病，襟怀堪寄有孤吟。\n归装准拟随春色，岁酒须留待细斟。",
        "dynasty": "宋",
        "collection_info": null
    },
    {
        "title": "春久不雨",
        "author": "冯时行",
        "content": "老将百指寄耕田，雨不霑春重慨然。\n云染夕曛成返照，雾随山色化轻烟。\n王官扫廪征丰岁，野史濡毫记有年。\n咄尔虬龙须早起，莫将乖懒滞重渊。",
        "dynasty": "宋",
        "collection_info": null
    },
    {
        "title": "春和谭曦晋仲见惠之什晋仲夔人隠居归之城下箪食瓢饮有可乐者",
        "author": "冯时行",
        "content": "大隠休夸浑俗尘，由来空谷有幽人。\n只无忧患催垂白，何必功名挂汗青。\n我已退非金马客，君宜上应少微星。\n卜隣有意诛茅切，竹杖交头到梦屏。",
        "dynasty": "宋",
        "collection_info": null
    },
    {
        "title": "和史济川见赠",
        "author": "冯时行",
        "content": "岁晚扁舟雪霰边，萧疏与君俱可怜。\n向来共厄黄杨闰，别后相逢白髮年。\n觅句剩烦梅作兴，攻愁直纵酒称贤。\n故人一笑诚希阔，得失休论布幔天。",
        "dynasty": "宋",
        "collection_info": null
    },
    {
        "title": "和李尧俞郎中西归有感",
        "author": "冯时行",
        "content": "去留出处勿相关，炼得心丹已九还。\n自有文章为鼓吹，只将廊庙等云山。\n百年有酒堪留念，万事无心忘驻颜。\n郎署分符旧名姓，安知不在覆盂间。",
        "dynasty": "宋",
        "collection_info": null
    },
    {
        "title": "和李尧俞韵",
        "author": "冯时行",
        "content": "海头归到峡江滨，新岁残年只并隣。\n梅自多情工恼客，月如知己辄亲人。\n江山纵肯容吾老，猿鹤应嫌不自珍。\n从此扁舟须驾阁，名教鲁史续书麟。",
        "dynasty": "宋",
        "collection_info": null
    },
    {
        "title": "雪中用黄太史韵",
        "author": "冯时行",
        "content": "密雪谁人巧拟盐，初飞仍带雨廉纤。\n夜吹玉笛满浮酒，晓看遥山高捲帘。\n方积银杯翻过马，欲销冰筯插疏檐。\n不堪时傍潘安鬓，华髮朝来觉骤添。",
        "dynasty": "宋",
        "collection_info": null
    },
    {
        "title": "题泸南石𥒁滩",
        "author": "冯时行",
        "content": "云间依约起楼台，江上遥观眼豁开。\n初谓僧房有钟磬，那知人户半蒿莱。\n一生梦幻本如此，过眼浮云安在哉。\n独倚斜阳弔今古，乱鸦飞处一舟回。",
        "dynasty": "宋",
        "collection_info": null
    },
    {
        "title": "有感",
        "author": "冯时行",
        "content": "俛首趋时独自嫌，年来壮胆尚相淹。\n神锋不及锥头利，花蜜翻亏蔗尾甜。\n万里水云閒有约，一床坟籍静无厌。\n明珠自得非他得，懒更骊腮着手拈。",
        "dynasty": "宋",
        "collection_info": null
    },
    {
        "title": "登西楼二首  其一",
        "author": "冯时行",
        "content": "林际虹霓挂晚晴，西楼无事翠烟横。\n荷花半落水风远，桂子欲飘山月明。\n黄卷久忘尘世事，白云犹动故园情。\n无端最是城头角，频作凄凉塞上声。",
        "dynasty": "宋",
        "collection_info": null
    },
    {
        "title": "登西楼二首  其二",
        "author": "冯时行",
        "content": "年来双目厌纷华，独上西楼日欲斜。\n幽鸟有情啼苦竹，画船无事舣荷花。\n吴天半出云中树，越岭初横雨后霞。\n惆怅倚栏人去后，一竿明月属渔家。",
        "dynasty": "宋",
        "collection_info": null
    },
    {
        "title": "谢冯贯道惠小舟",
        "author": "冯时行",
        "content": "先生怜我欲归休，为我添钱买小舟。\n老去尚余州县业，见来便起江湖秋。\n有名如合称聱叟，无梦焉能卖直鈎。\n他日相随鸥鸟外，短篷烟雨醉懞头。",
        "dynasty": "宋",
        "collection_info": null
    },
    {
        "title": "到垫江先作诗寄郝令君蒙老",
        "author": "冯时行",
        "content": "盛家山前古雀篱，寒烟冷雨别君时。\n后来空作相逢梦，此处端成一笑期。\n已听歌谣增喜乐，未闻謦咳祇飞驰。\n急须倒屣迎徐孺，一榻高悬更为谁。",
        "dynasty": "宋",
        "collection_info": null
    },
    {
        "title": "和杨良卿韵新自兴元归见贻二首  其一",
        "author": "冯时行",
        "content": "饱听玉帐报平安，猿鹤关心又乞閒。\n再理十年君杖屦，来分一半我云山。\n歌能着意倾愁斛，酒解将红染病颜。\n老去世情销未尽，尚希东阁管窥斑。",
        "dynasty": "宋",
        "collection_info": null
    },
    {
        "title": "和杨良卿韵新自兴元归见贻二首  其二",
        "author": "冯时行",
        "content": "人间平地有危机，归去应先未辱时。\n少着青衫元自懒，老簪华髮更何疑。\n向曾汩没痕犹在，尚此廉纤愧自知。\n惟有冥鸿心一寸，从今寤寐考槃诗。",
        "dynasty": "宋",
        "collection_info": null
    },
    {
        "title": "登岳阳楼",
        "author": "冯时行",
        "content": "湖面层收雨露开，浪声千里急奔雷。\n草迎云梦秋光去，帆带衡阳晓色来。\n帝子不归林叶下，楚魂堪弔暮鸿哀。\n羁游到此偏增感，况悼长沙放逐才。",
        "dynasty": "宋",
        "collection_info": null
    },
    {
        "title": "送何子应二首  其一",
        "author": "冯时行",
        "content": "送客江头水渐生，客愁无那亦相缨。\n一离夔子真成别，欲过岑公且勿行。\n小舞清歌元有兴，绿杨青草正关情。\n背人归去春无頼，未害开怀斗酒兵。",
        "dynasty": "宋",
        "collection_info": null
    },
    {
        "title": "送何子应二首  其二",
        "author": "冯时行",
        "content": "功名本自属诸生，谁向沧浪便濯缨。\n枕上日高惟我懒，船头风饱看君行。\n眼前历历几经手，意外悠悠久繫情。\n待得封侯应有日，胸中况贮万奇兵。",
        "dynasty": "宋",
        "collection_info": null
    },
    {
        "title": "谢益仲惠黄鸡苦笋新茶三物书意勤渠欲索鄙制仍首讚仆之谈咏颇窥玄窟以诗谢之",
        "author": "冯时行",
        "content": "明月山中谢惠连，远将何物饷柴门。\n仙归碧落鸡遗种，龙入丹渊竹有孙。\n欲索风骚供咏味，仍分雪乳涤蒙昏。\n殷勤雅意知何报，待把禅宗与细论。",
        "dynasty": "宋",
        "collection_info": null
    },
    {
        "title": "送同年杨元直持宪节湖南二首  其一",
        "author": "冯时行",
        "content": "天阔风高旆纛轻，江清沙白映扬舲。\n西岷峻极开文纪，南斗昭垂并使星。\n已见帆头湖水白，犹看柂尾蜀山青。\n祇应直上裁天诏，楚甸风烟暂一经。",
        "dynasty": "宋",
        "collection_info": null
    },
    {
        "title": "送同年杨元直持宪节湖南二首  其二",
        "author": "冯时行",
        "content": "犹记琼林插赐花，云霄翮断进涂赊。\n形归静定几生柳，道叩虚无类煮沙。\n晓落秋风惊白髮，病瞻南极记丹砂。\n愿分九鼎刀圭力，留得残年老种瓜。",
        "dynasty": "宋",
        "collection_info": null
    },
    {
        "title": "答杜如箎",
        "author": "冯时行",
        "content": "迂疏百试百无长，身世从教堕渺茫。\n老得云山真不恶，拙凭草树更深藏。\n三杯且共逢迎酒，一瓣谁熏知见香。\n便肯经年繫舟檝，如君惠好实难忘。",
        "dynasty": "宋",
        "collection_info": null
    },
    {
        "title": "见张魏公二首  其一",
        "author": "冯时行",
        "content": "危机易蹈退难安，进退如公地最宽。\n忧国忧家双鬓白，通天通地一心丹。\n久虚海宇苍生望，专结庭帏綵绶欢。\n终始哀荣情罔极，谁云忠孝两全难。",
        "dynasty": "宋",
        "collection_info": null
    },
    {
        "title": "见张魏公二首  其二",
        "author": "冯时行",
        "content": "四海于今望治安，当头退避也应难。\n是非历历开新听，变化纷纷入静观。\n孰把后图歌寤枕，再将前事倚危栏。\n重拈今古看奇特，幸记尘冠久不弹。",
        "dynasty": "宋",
        "collection_info": null
    },
    {
        "title": "宿石洞峡",
        "author": "冯时行",
        "content": "五十七年来往处，扁舟几繫乱云边。\n江山寂寂浑无恙，鬓髮丝丝也可怜。\n水背黄牛吞七泽，杯翻白鹤过羣仙。\n差池世故浑如此，底事长歌亦浩然。",
        "dynasty": "宋",
        "collection_info": null
    },
    {
        "title": "送王子善移江津酒官一首",
        "author": "冯时行",
        "content": "相看相别意何如，见事蜂生正要渠。\n挽袖一杯山月上，凝眸十里峡风徐。\n衣冠苗裔烟尘际，京洛风流咳唾余。\n自此清愁欺老得，逢君重见为驱除。",
        "dynasty": "宋",
        "collection_info": null
    },
    {
        "title": "二月将半雨过花盛开二首  其一",
        "author": "冯时行",
        "content": "一年青春日无几，二月小雨花齐开。\n底事我禁愁思得，可能不近酒杯来。\n山青树树明于缬，江远村村烂作堆。\n老罢兴来须抖擞，自吟诗句自相催。",
        "dynasty": "宋",
        "collection_info": null
    },
    {
        "title": "二月将半雨过花盛开二首  其二",
        "author": "冯时行",
        "content": "最怜半见或不见，更惜欲开犹未开。\n树远祇疑随水去，枝低还似傍人来。\n不堪小蕊樽前落，可忍残红砌下堆。\n着尽工夫春自去，不须风雨恶相催。",
        "dynasty": "宋",
        "collection_info": null
    },
    {
        "title": "鄂州南楼其下为黄鹤楼故基",
        "author": "冯时行",
        "content": "今日南楼独上时，西风无復片云飞。\n天连江水去不尽，云傍远山閒自归。\n鹦鹉巧言终掇祸，麒麟高举亦知几。\n诗翁仙子今何在，徙倚栏干送落晖。",
        "dynasty": "宋",
        "collection_info": null
    },
    {
        "title": "郭信可索云溪诗懒未能作戏成此寄以自解",
        "author": "冯时行",
        "content": "疏疏翠竹浄江沙，远寄新诗特地夸。\n月径剩教添鬓雪，云溪日放长苔花。\n也知一决君无勇，岂是狂吟我欲赊。\n琴鹤今朝随小隠，诗篇明日寄烟霞。",
        "dynasty": "宋",
        "collection_info": null
    },
    {
        "title": "题村居",
        "author": "冯时行",
        "content": "荆棘丛中少避锋，归来袖手十春冬。\n茅檐去市远更远，樵路入山重復重。\n云与好閒长作伴，虎知闻道亦相容。\n浊醪寄酿枯松腹，夜醉南山最上峯。",
        "dynasty": "宋",
        "collection_info": null
    },
    {
        "title": "游白鹤山",
        "author": "冯时行",
        "content": "草树烟云满眼秋，长河横岭共悠悠。\n觅归未得登临怯，与世相违俯仰愁。\n万里音书无过雁，百年心事倚危楼。\n西风早晚催征驭，却向青衣江上游。",
        "dynasty": "宋",
        "collection_info": null
    },
    {
        "title": "日望冉雄飞之来久不闻近耗因成鄙句以见翘然之思",
        "author": "冯时行",
        "content": "缓辔微吟自不催，看山下马想徘徊。\n阳春白雪久不听，日暮碧云殊未来。\n已戒儿童篘熟酒，更勤风雪化新梅。\n云间飞舄何时下，抑鬰孤怀迟一开。",
        "dynasty": "宋",
        "collection_info": null
    },
    {
        "title": "和蔡伯世韵二首  其一",
        "author": "冯时行",
        "content": "鉅璞希音未易知，芒鞋竹杖祇相宜。\n还收北伐六奇计，归作东游五胜诗。\n千里云山通梦想，十年笑语隔心期。\n拟凭浩荡长江水，日落烟寒寄所思。",
        "dynasty": "宋",
        "collection_info": null
    },
    {
        "title": "和蔡伯世韵二首  其二",
        "author": "冯时行",
        "content": "中郎风调世间无，敢谓明时德不孤。\n扫地焚香诗得计，曲肱饮水道如愚。\n寄书只说游山好，临老都缘学佛癯。\n白帝一来真漫浪，时人无用便题舆。",
        "dynasty": "宋",
        "collection_info": null
    },
    {
        "title": "题毛祖房屋壁",
        "author": "冯时行",
        "content": "卜筑缙云山下村，缙云山色青满门。\n承当春色花成段，领略朋簪酒满樽。\n尽去机关驯虎豹，略推恺悌赦鸡豚。\n要知余庆须弥远，堂上森然见子孙。",
        "dynasty": "宋",
        "collection_info": null
    },
    {
        "title": "牟元礼挽章",
        "author": "冯时行",
        "content": "泪注琼瑰事可伤，白衣回首白云乡。\n两三遗册新诗在，四十余年素业荒。\n学海骤干千顷浪，儒林旧剪一枝芳。\n风流未寄三题草，光焰谁家万丈长。\n不作人间金榜客，应为天上玉楼章。\n诙谐未见车公口，锦绣应无李白肠。\n幽鸟空啼疏竹径，青灯愁见旧梧堂。\n就中有事空堪恨，谁问双亲两鬓霜。",
        "dynasty": "宋",
        "collection_info": null
    },
    {
        "title": "万州",
        "author": "冯时行",
        "content": "银珠络髻绣衣裳，家住江南山后乡。\n闻道君侯重行乐，相将腰鼓迓年光。",
        "dynasty": "宋",
        "collection_info": null
    },
    {
        "title": "题三峰",
        "author": "冯时行",
        "content": "古院无人僧作佛，碧潭有水鱼化龙。\n当年矩诺小游戏，一石击碎成三峰。",
        "dynasty": "宋",
        "collection_info": null
    },
    {
        "title": "乌栖曲",
        "author": "冯时行",
        "content": "黄河吹风暗平川，东流之水清且澜。\n明月不如长年好，照我离离满秋前。\n明年此夜月还明，我是荆江云水人。\n劝君莫唱乌栖曲，千古悲凉鬼神哭。",
        "dynasty": "宋",
        "collection_info": null
    },
    {
        "title": "寄题庞宫使提举山斋二绝  其一",
        "author": "冯时行",
        "content": "才及中年便买山，山中何事可怡颜。\n当时白傅登临眼，物色浑归几案间。",
        "dynasty": "宋",
        "collection_info": null
    },
    {
        "title": "寄题庞宫使提举山斋二绝  其二",
        "author": "冯时行",
        "content": "白衣苍狗变浮云，过眼纷纷不可论。\n晚岁逢迎真耐久，青山相对两忘言。",
        "dynasty": "宋",
        "collection_info": null
    },
    {
        "title": "铃斋",
        "author": "冯时行",
        "content": "乱离固多事，贤哲有要领。\n一切本仁义，条教日月炳。\n邦民用不犯，闭阁自非省。\n犹能肖盖公，使我醉清浄。\n春风花满门，午梦日转影。\n先已戒铃下，吏至无辄请。",
        "dynasty": "宋",
        "collection_info": null
    },
    {
        "title": "梅台",
        "author": "冯时行",
        "content": "缅怀清绝姿，风流似居士。\n固宜命斯台，俗子视桃李。",
        "dynasty": "宋",
        "collection_info": null
    },
    {
        "title": "赠何山人",
        "author": "冯时行",
        "content": "又闻科诏下诸州，举袂成帷尽俊游。\n汝去为吾推甲乙，千人谁是钓鳌鈎。",
        "dynasty": "宋",
        "collection_info": null
    },
    {
        "title": "落花十绝  其一",
        "author": "冯时行",
        "content": "枝头日日候韶妍，百舌声中又隔年。\n莫道山翁无思绪，见人踏着便悽然。",
        "dynasty": "宋",
        "collection_info": null
    },
    {
        "title": "落花十绝  其二",
        "author": "冯时行",
        "content": "着花着酒苦相留，嗔雨嗔风毕竟休。\n有态游扬元妩媚，无心点缀亦风流。",
        "dynasty": "宋",
        "collection_info": null
    },
    {
        "title": "落花十绝  其三",
        "author": "冯时行",
        "content": "万翠千红锦一张，春秋何处不芬芳。\n谁教无頼狂风雨，收作年华入鬓霜。",
        "dynasty": "宋",
        "collection_info": null
    },
    {
        "title": "落花十绝  其四",
        "author": "冯时行",
        "content": "老来着意惜余年，时世那堪急似弦。\n敌面被春将一岁，又随风叶去翩翩。",
        "dynasty": "宋",
        "collection_info": null
    },
    {
        "title": "落花十绝  其五",
        "author": "冯时行",
        "content": "恼教衰病倩人扶，掩得疏慵倒酒壶。\n半湿垂垂粘醉帽，全轻冉冉上吟鬚。",
        "dynasty": "宋",
        "collection_info": null
    },
    {
        "title": "落花十绝  其六",
        "author": "冯时行",
        "content": "半去还来绕旧丛，半随胡蝶便西东。\n从交满地无人扫，快意甘心薄倖风。",
        "dynasty": "宋",
        "collection_info": null
    },
    {
        "title": "落花十绝  其七",
        "author": "冯时行",
        "content": "即看簇簇斗鲜妍，忽作漫天也可怜。\n随雨随风知有恨，恨无人着买春钱。",
        "dynasty": "宋",
        "collection_info": null
    },
    {
        "title": "落花十绝  其八",
        "author": "冯时行",
        "content": "幽栖竹路满苍苔，花拥柴扉午未开。\n可是春风料理得，时吹一片过窗来。",
        "dynasty": "宋",
        "collection_info": null
    },
    {
        "title": "落花十绝  其九",
        "author": "冯时行",
        "content": "瘦笻随意步晴沙，困卧江头野老家。\n桃李盈门春寂寂，鶑惊睡觉一床花。",
        "dynasty": "宋",
        "collection_info": null
    },
    {
        "title": "落花十绝  其一○",
        "author": "冯时行",
        "content": "朝来酌酒尚芳菲，醉眼醒时已觉稀。\n苦妬妖饶鶑拂下，解怜飘泊燕衔归。",
        "dynasty": "宋",
        "collection_info": null
    },
    {
        "title": "题綦母氏孝友堂诗",
        "author": "冯时行",
        "content": "高堂丽丹雘，燕衎谢迫隘。\n揭名屏物色，所取一何迈。\n艰难丕平后，南陔日废坏。\n借锄记父恩，紾臂饱兄嘬。\n惟君肖古先，学识洞源派。\n尊承天伦重，愧赧绝纤芥。\n遥遥曾闵心，千载知勉励。\n雍穆粹闺阃，里闬消螫虿。\n培植诞嘉种，芟藴殄莠稗。\n善积庆自余，福履可不卦。\n斯堂寄丹抱，永焕曾玄戒。\n白华粲堂下，紫荆老不杀。\n吁嗟嗣芳烈，世世勿剪拜。\n感激自成诗，谩往致壁疥。",
        "dynasty": "宋",
        "collection_info": null
    },
    {
        "title": "稽古堂诗为曹应祥题",
        "author": "冯时行",
        "content": "稽古堂前雨半天，蒙蒙山色思依然。\n几多心事催霜鬓，零落梅花又一年。",
        "dynasty": "宋",
        "collection_info": null
    },
    {
        "title": "学古堂为毛应叔题",
        "author": "冯时行",
        "content": "昔人性嗜古，服用皆古先。\n有虞作漆器，弊碗历世传。\n货赀以得之，其费溢万千。\n孔席伯夷杖，干没乃復然。\n家贫遂行乞，犹丐九府钱。\n此语虽诙嘲，义理兹可研。\n学古学其心，其用则蹄筌。\n轩辕骑苍龙，舜入九嶷巅。\n古意已寥廓，如酒醨其元。\n君生万世下，劫火经几燃。\n作堂表佳目，意与开闢连。\n譬如引猨臂，踶跂摸苍天。\n虽则如上说，胶谈岂称贤。\n今人亦古人，面目等媸妍。\n饥食寒而衣，天地靡变迁。\n浇风扬末尘，胡为莫洗溅。\n忘机使神守，抱朴贵纯全。\n六籍灿日星，泓泓圣贤渊。\n滑浄一几案，羲皇列吾前。\n熏染庶可久，膏肓傥其痊。\n闻君憙事者，有子鸾凤骞。\n作诗助鼓譟，吾徒俱勉旃。",
        "dynasty": "宋",
        "collection_info": null
    },
    {
        "title": "云岩",
        "author": "冯时行",
        "content": "枞阳之阳羌庐峰，千岩万壑云蒙蒙。\n仙人往往游其中，安期羡门乔与松。\n天或使之为扃封，咫尺象外不可通。\n我昔杖履秋将穷，洞宫萧森还遽匆。\n至今魂梦江南东，闻君斸石苍崖穹。\n下燕众客幽襟同，君真庶几羌俗翁。\n作诗疾驱勤仆僮，斩薙荟蔚烦祝融。\n木章竹箇羣巅空，要使恢廓无蔽蒙。\n指麾八极呼云风，坐与九江争俊雄。\n当有骑鹤来遐冲，与君论道如崆峒。\n去之勿疑求大功，慎勿顾此杉楠枫。",
        "dynasty": "宋",
        "collection_info": null
    },
    {
        "title": "中岩",
        "author": "冯时行",
        "content": "旷绝无人境，超然乃真游。\n如何许世俗，踏破苍苔幽。\n我知大士心，月印千江秋。\n示迹盖偶尔，雨罢云亦收。\n层峦拥肺腑，修干骞龙虬。\n巉岩近恐坠，窈窕翠欲流。\n标指谅非月，索剑宁刻舟。\n倚杖听松风，聊为信宿留。",
        "dynasty": "宋",
        "collection_info": null
    },
    {
        "title": "题汉初东岩",
        "author": "冯时行",
        "content": "疏官寂寂解行衣，脱木萧萧立翠微。\n江带暝烟随意曲，鸟翻落日向人归。",
        "dynasty": "宋",
        "collection_info": null
    },
    {
        "title": "涪州北岩",
        "author": "冯时行",
        "content": "晴着春江镜样光，扁舟来炷佛前香。\n山从幽处亭亭绿，日倚闲边故故长。",
        "dynasty": "宋",
        "collection_info": null
    },
    {
        "title": "留题云顶",
        "author": "冯时行",
        "content": "山如虬龙来，渴饮金渊水。\n水竭欲飞去，骧首振鳞尾。\n壮哉老头陀，奋迅咄使止。\n左手揽其角，右手持其耳。\n压以大兰若，宛转不得起。\n跏趺盘石上，颐指役万鬼。\n至今五百载，金碧半天倚。\n檀施走两川，浇钵日万指。\n我来过其下，柴车为一柅。\n周览三叹息，仰止百拜跪。\n凭高抚浩荡，霜天浄无滓。\n幽怀散百虑，老眼卷千里。\n因知大力量，建立乃如此。\n德大无小试，器薄戒远使。\n不闻力扛鼎，但见橛撼螘。\n感彼上人者，不觉泪盈眦。",
        "dynasty": "宋",
        "collection_info": null
    },
    {
        "title": "茶岭",
        "author": "冯时行",
        "content": "翠岭依然在，芳根久已陈。\n山灵如感旧，亦合厌荆榛。",
        "dynasty": "宋",
        "collection_info": null
    },
    {
        "title": "出郊题瀼东人家屋壁  其一",
        "author": "冯时行",
        "content": "入座山如屏障，卷帘风满衣襟。\n正是梅花时候，怡融恰似春深。",
        "dynasty": "宋",
        "collection_info": null
    },
    {
        "title": "出郊题瀼东人家屋壁  其二",
        "author": "冯时行",
        "content": "风引晴云度去，腊催残叶飞来。\n短景余寒几日，安排都放花开。",
        "dynasty": "宋",
        "collection_info": null
    },
    {
        "title": "梅林分韵得梅字",
        "author": "冯时行",
        "content": "霜朝马蹄无纤埃，锦城城西江之隈。\n金兰合沓俱朋来，白沙鳞鳞江水洄。\n梅花傍江高崔嵬，人言犹是王建栽。\n豪华过眼浮云哉，飞英送香来酒杯。\n酒酣疾呼竹篱开，走寻屋角如龙梅。\n梅龙虽多此其魁，睡龙屈盘肘承胲。\n风皴雨散封苍苔，孙枝迸出谁胚胎。\n天公抚摩春为回，慎勿变化随风雷，年年开花照尊罍。\n我欲结茅买芋煨，与梅周旋送衰颓。",
        "dynasty": "宋",
        "collection_info": null
    },
    {
        "title": "双飞桥",
        "author": "冯时行",
        "content": "巨木架长虹，横跨惊湍上。\n有如排世难，出力贵用壮。\n行人知宝地，非此欲何嚮。\n因怀济川功，作诗镵绝嶂。",
        "dynasty": "宋",
        "collection_info": null
    },
    {
        "title": "甘宁庙",
        "author": "冯时行",
        "content": "豪杰自不羣，俗眼盖盲瞽。\n刘表既不识，那復论黄祖。\n翻然脱羁衔，渡江得英主。\n垂手立功勋，雄名诧千古。",
        "dynasty": "宋",
        "collection_info": null
    },
    {
        "title": "伏虎寺",
        "author": "冯时行",
        "content": "良友百年新，芳游十日共。\n苍壁联跻攀，清湍竞挥弄。\n云来万壑平，风过千山动。\n奇处合中分，归作平生梦。",
        "dynasty": "宋",
        "collection_info": null
    },
    {
        "title": "句  其一",
        "author": "冯时行",
        "content": "妾身在代不如意，汉中胡中俱断肠。",
        "dynasty": "宋",
        "collection_info": null
    },
    {
        "title": "句  其二",
        "author": "冯时行",
        "content": "儿童便读山中记，老大纔登记裏山。",
        "dynasty": "宋",
        "collection_info": null
    },
    {
        "title": "句",
        "author": "陈舜弼",
        "content": "忧贫仍闵雨。",
        "dynasty": "宋",
        "collection_info": null
    },
    {
        "title": "梅林分韵得今字",
        "author": "杨凯",
        "content": "兰亭久陈迹，修竹空自阴。\n龙山亦凄凉，鲜花谁与簪。\n英游旷千载，盛事新梅林。\n四海冯黎州，未妨铁石心。\n提携到诸子，遍赏江之浔。\n亭亭姑射仙，玉立何森森。\n谢氏六君子，对饮香满襟。\n西郊访老龙，奇怪尤可钦。\n宛然如先生，高卧岁月侵。\n从兹饱熏风，佳实共鼎鬵。\n正味悦天下，妙用无古今。\n去去好着鞭，江南春已深。",
        "dynasty": "宋",
        "collection_info": null
    },
    {
        "title": "梅林分韵得彭字",
        "author": "于格",
        "content": "庭柯卧苍龙，阅世如聃彭。\n朔风破檀蕊，零落滋玉英。\n江空人响绝，影落千丈清。\n今代文章箓，缙云主齐盟。\n跃马觇春色，觞客江上亭。\n三嗅韵胜华，霜霰饱曾经。\n及时剥其实，可用佐大烹。\n幸因輶轩使，锡贡充广庭。\n王明傥予烛，和羹登簋铏。",
        "dynasty": "宋",
        "collection_info": null
    },
    {
        "title": "梅林分韵得旧字",
        "author": "杜谨言",
        "content": "竹村喜纡徐，江云迷昏昼。\n踟蹰马上语，嫩寒入衣袖。\n天公惜梅花，破腊开未就。\n端待使君来，春风本依旧。\n一樽既相属，勿辞作诗瘦。\n明年用和羹，请为使君寿。",
        "dynasty": "宋",
        "collection_info": null
    },
    {
        "title": "梅林分韵得爱字",
        "author": "吕及之",
        "content": "去城十里南郊外，突兀老梅余十辈。\n玉雪为骨冰为魂，气象不与凡木对。\n我来穷冬烟雨晦，把酒从公对公酹。\n人言此实升庙堂，埋没荒村今几岁。\n清芳不为无人改，捐弃何妨本根在。\n瑰章妙语今得公，国色天香真有待。\n归路从公巾倒戴，俗物污人非所爱。\n我公行向日边归，此段风流入图绘。",
        "dynasty": "宋",
        "collection_info": null
    },
    {
        "title": "梅林分韵得陶字",
        "author": "杨大光",
        "content": "蟠根寄荒绝，擢干空椮萧。\n乡来闻妙语，翦拂到儿曹。\n垂老犹叵堪，开落几徒劳。\n不谓动杖屦，惠然排蓬蒿。\n尚能领诸生，相就醉澄醪。\n真頼旁辉映，併觉标韵高。\n酒阑兴未已，分韵看挥毫。\n籍湜俱可人，冥搜争过褒。\n乃知天地间，一等为贤豪。\n横飞与陆沉，亦各繫所遭。\n再烦起穷边，国柄行当操。\n尽期如此花，晓夕幸甄陶。\n得备和羹用，宁不出伊皋。\n百年几春风，勿令心忉忉。",
        "dynasty": "宋",
        "collection_info": null
    },
    {
        "title": "冯先生访梅于成都西郊同游十五人分韵哦诗而积不与翊日先生分僧字属积作之",
        "author": "张积",
        "content": "春回九地阳潜升，南枝破腊如酥凝。\n疏篱度香竹稍短，寒沙倒影溪流澄。\n魁然老株忽骇目，雪鳞矫矫双龙腾。\n天公一叱困仆地，掀髯弄爪高曲肱。\n长林望断千百株，奋首直欲青云凌。\n黎州太守和羹手，十里往看车呼登。\n西江破晓郊路浄，合簪者谁金兰朋。\n欢笑藉草飞大白，行厨载酒多于渑。\n风花飘摇落杯面，漱齿浇胸如嚼冰。\n湘流之清岘山瘦，千古邂逅一笑兴。\n却踏东风急回首，侵夜霜月寒生棱。\n入门未坐亟相诧，曰今见之生未曾。\n成都胜事多四蜀，我欲问津云水僧。\n先生功成早丐身，未老重来醉倚籐。",
        "dynasty": "宋",
        "collection_info": null
    },
    {
        "title": "梅林分韵得作字",
        "author": "吕商隠",
        "content": "一树知独秀，十里方出郭。\n江流浩清冷，露气凝凄薄。\n胡为此行色，疲马外踊跃。\n玄冥正擅令，植物困摇落。\n喜见南北枝，粲然秀冰壑。\n千林色辉映，百亩香旁礴。\n首破春风荒，独傲清雪虐。\n坐令芳信传，芬菲到羣萼。\n如一君子信，茹连俱有託。\n相期饮此意，浩荡放杯酌。\n更应护攀折，嘉实须若若。\n终收调鼎功，傅岩真可作。\n持问缙云老，一尊笑相酢。",
        "dynasty": "宋",
        "collection_info": null
    },
    {
        "title": "偈颂六十首  其一",
        "author": "释昙华",
        "content": "大道只在目前，要且目前难覩。\n欲识大道真体，不离声色言语。",
        "dynasty": "宋",
        "collection_info": null
    },
    {
        "title": "偈颂六十首  其二",
        "author": "释昙华",
        "content": "九年面壁，坏却东土儿孙。\n隻履西归，钝置黄面老子。",
        "dynasty": "宋",
        "collection_info": null
    },
    {
        "title": "偈颂六十首  其三",
        "author": "释昙华",
        "content": "黄蘗老婆，大愚饶舌。\n佛法无多子，正眼瞎馿灭。\n妙严突出拄杖，三人证龟成鼈。\n拄杖子，善甄别。\n硬却脊梁，莫教漏泄。\n观音菩萨将钱买胡餠，放下却是一块生铁。",
        "dynasty": "宋",
        "collection_info": null
    },
    {
        "title": "偈颂六十首  其四",
        "author": "释昙华",
        "content": "大丈夫，须猛烈。\n打破从前伎俩，直下斩钉截铁。\n拈却佛祖机，拔却繫馿橛。\n岂不见睦州为人太亲切，拶得云门脚折。\n后来儿孙不辨端倪，却向推门处辨别。\n若也恁么参禅，馿年未得休歇。\n妙严不惜眉毛，与你当头拈出。\n南赡部洲人，常在北鬰单越。",
        "dynasty": "宋",
        "collection_info": null
    },
    {
        "title": "偈颂六十首  其五",
        "author": "释昙华",
        "content": "簸箕有唇，米跳不出，天下衲僧赤肐𩪸。\n更须拨转上头关，十方世界黑似漆。",
        "dynasty": "宋",
        "collection_info": null
    },
    {
        "title": "偈颂六十首  其六",
        "author": "释昙华",
        "content": "百草头上，罢却干戈。\n万仞峰前，纵横游戏。\n暗嗟鲁祖面壁，一味祇贪瞌睡。\n翻笑睦州见僧，与我提一桶水。",
        "dynasty": "宋",
        "collection_info": null
    },
    {
        "title": "偈颂六十首  其七",
        "author": "释昙华",
        "content": "九九九，释迦老子不知有。\n翻转面皮，伸出毛手，握金刚锤碎窠臼。\n突出无位真人，一一面南看北斗。",
        "dynasty": "宋",
        "collection_info": null
    },
    {
        "title": "偈颂六十首  其八",
        "author": "释昙华",
        "content": "千溪水冷，万壑云寒。\n无位真人干屎橛，金刚宝劒破牢关。\n多年历日最灵验，百尺竿头子细看。\n瞎却眼，哑却口，无孔铁锤成队走。",
        "dynasty": "宋",
        "collection_info": null
    },
    {
        "title": "偈颂六十首  其九",
        "author": "释昙华",
        "content": "云门露，猛如虎。\n达磨师，不是祖。\n岂不见盐官老须弥为槌，虚空为鼓。\n又不见禾山老解打鼓。\n休莽卤，甜瓜彻蒂甜，苦瓠连根苦。",
        "dynasty": "宋",
        "collection_info": null
    },
    {
        "title": "偈颂六十首  其一○",
        "author": "释昙华",
        "content": "少室峰前，漆桶话堕。\n曹溪路上，赚杀阇梨。",
        "dynasty": "宋",
        "collection_info": null
    },
    {
        "title": "偈颂六十首  其一一",
        "author": "释昙华",
        "content": "德章老瞎秃，从来没滋味。\n拈得口，失却鼻。\n三更二点唱巴歌，无端惊起梵王睡。",
        "dynasty": "宋",
        "collection_info": null
    },
    {
        "title": "偈颂六十首  其一二",
        "author": "释昙华",
        "content": "虚空为鼓，须弥为槌。\n要打便打，莫问是谁。",
        "dynasty": "宋",
        "collection_info": null
    },
    {
        "title": "偈颂六十首  其一三",
        "author": "释昙华",
        "content": "始从鹿野苑，终至跋提河。\n用尽自己心，笑破他人口。",
        "dynasty": "宋",
        "collection_info": null
    },
    {
        "title": "偈颂六十首  其一四",
        "author": "释昙华",
        "content": "文殊据虎头，山僧取虎尾。\n中间诸菩萨，随列生欢喜。",
        "dynasty": "宋",
        "collection_info": null
    },
    {
        "title": "偈颂六十首  其一五",
        "author": "释昙华",
        "content": "蜻蜓许是好蜻蜓，飞来飞去不曾停。\n被我捉来摘却两边翼，恰似一枚大铁钉。",
        "dynasty": "宋",
        "collection_info": null
    },
    {
        "title": "偈颂六十首  其一六",
        "author": "释昙华",
        "content": "药山道头，云岩知尾。\n虽然头尾相称，要且不知羞耻。",
        "dynasty": "宋",
        "collection_info": null
    },
    {
        "title": "偈颂六十首  其一七",
        "author": "释昙华",
        "content": "天清地宁，时康道泰。\n摩酰正眼洞明，肘后灵符光彩。",
        "dynasty": "宋",
        "collection_info": null
    },
    {
        "title": "偈颂六十首  其一八",
        "author": "释昙华",
        "content": "现成公案，百匝千重。\n峻如崄崖，平如镜面。\n执之失度，必入邪路。\n放之自然，体无去住。",
        "dynasty": "宋",
        "collection_info": null
    },
    {
        "title": "偈颂六十首  其一九",
        "author": "释昙华",
        "content": "雪子落纷纷，乌盆变白盆。\n忽然日头出，依旧是乌盆。",
        "dynasty": "宋",
        "collection_info": null
    },
    {
        "title": "偈颂六十首  其二○",
        "author": "释昙华",
        "content": "若作一句商量，吃粥吃饭阿谁不会。\n不作一句商量，屎坑裏虫子笑杀阇梨。",
        "dynasty": "宋",
        "collection_info": null
    },
    {
        "title": "偈颂六十首  其二一",
        "author": "释昙华",
        "content": "跛脚云门言打杀，达之居士示全身。\n当阳出格无多子，报佛深恩只两人。",
        "dynasty": "宋",
        "collection_info": null
    },
    {
        "title": "偈颂六十首  其二二",
        "author": "释昙华",
        "content": "去时冒雨连宵去，回来带水又拖泥。\n自怪一生无定力，寻常多被业风吹。",
        "dynasty": "宋",
        "collection_info": null
    },
    {
        "title": "偈颂六十首  其二三",
        "author": "释昙华",
        "content": "心自本来心，本心非有法。\n有法有本心，非心非本法。",
        "dynasty": "宋",
        "collection_info": null
    },
    {
        "title": "偈颂六十首  其二四",
        "author": "释昙华",
        "content": "五月五日端午节，好事当阳难掩塞。\n归宗突出拄杖头，闲神野鬼俱消灭。\n俱消灭，砌下寒泉忽倒流，岭上白云不敢白。",
        "dynasty": "宋",
        "collection_info": null
    },
    {
        "title": "偈颂六十首  其二五",
        "author": "释昙华",
        "content": "弥勒真弥勒，分身千百亿。\n时时示时人，时人俱不识。",
        "dynasty": "宋",
        "collection_info": null
    },
    {
        "title": "偈颂六十首  其二六",
        "author": "释昙华",
        "content": "佛祖正印，衲僧藞苴。\n有眼如盲，有口如哑。\n更问如何，可知礼也。",
        "dynasty": "宋",
        "collection_info": null
    },
    {
        "title": "偈颂六十首  其二七",
        "author": "释昙华",
        "content": "苦苦，苦中苦，乐中苦，谁道黄金如粪土。\n象骨老师曾辊毬，秘魔扠下捉老鼠。",
        "dynasty": "宋",
        "collection_info": null
    },
    {
        "title": "偈颂六十首  其二八",
        "author": "释昙华",
        "content": "大道无方所，从容寰海间。\n几思归隠处，安乐在庐山。",
        "dynasty": "宋",
        "collection_info": null
    },
    {
        "title": "偈颂六十首  其二九",
        "author": "释昙华",
        "content": "黄面老人干屎橛，参随一火烂泥团。\n心肝肠胃皆条直，蔬饭茶花照胆寒。\n佛法虽然未梦见，神通却许入云端。\n应须痛念归宗寺，时復持盂下翠峦。",
        "dynasty": "宋",
        "collection_info": null
    },
    {
        "title": "偈颂六十首  其三○",
        "author": "释昙华",
        "content": "识得橙子，周匝有余。\n识得橙子，天地悬殊。\n若向周匝有余处会，理上偏枯。\n若向天地悬殊处会，事上偏枯。",
        "dynasty": "宋",
        "collection_info": null
    },
    {
        "title": "偈颂六十首  其三一",
        "author": "释昙华",
        "content": "金锡罢游留靠壁，草鞋干晒待秋风。\n且那长夏深思省，看是平生有底功。\n真实行藏宜保惜，虚头伎俩疾销镕。\n老僧岂是多饶舌，要与诸人气味同。",
        "dynasty": "宋",
        "collection_info": null
    },
    {
        "title": "偈颂六十首  其三二",
        "author": "释昙华",
        "content": "古来为法老尊宿，荷众曾无有倦时。\n况是年来衰落甚，动为多与行相违。\n应须痛念平生事，着意披襟善护持。\n颗粒果能无渗漏，少林初不隔毫釐。",
        "dynasty": "宋",
        "collection_info": null
    },
    {
        "title": "偈颂六十首  其三三",
        "author": "释昙华",
        "content": "西天四七，唐土二三。\n尽向者裏钉桩摇橹，新东林为你诸人解缆放船。\n未说超宗异目，若得齐眉共瞩。\n亦可明窗下安排，未免栏腮掴出。",
        "dynasty": "宋",
        "collection_info": null
    },
    {
        "title": "偈颂六十首  其三四",
        "author": "释昙华",
        "content": "心佛及众生，笑而还復喜。\n笑喜本无根，缁素诚有旨。\n千古万古人，几箇识道理。\n道理深，何处寻。\n海枯终见底，人死不知心。",
        "dynasty": "宋",
        "collection_info": null
    },
    {
        "title": "偈颂六十首  其三五",
        "author": "释昙华",
        "content": "云门不负者僧来问，未免落在陷阱中。\n是你诸人若向者裏会得，许你高步毗卢顶。",
        "dynasty": "宋",
        "collection_info": null
    },
    {
        "title": "偈颂六十首  其三六",
        "author": "释昙华",
        "content": "一呼善来，鬚髮自落。\n积累既多，无处安着。\n普请大众，把火烧却。",
        "dynasty": "宋",
        "collection_info": null
    },
    {
        "title": "偈颂六十首  其三七",
        "author": "释昙华",
        "content": "元正启祚，更无回互。\n万物咸新，截铁斩钉。\n应时纳祜，跳出窠臼。\n孟春犹寒，言端语端。\n知事头首，各各希有。\n云堂大众，雍容郑重。",
        "dynasty": "宋",
        "collection_info": null
    },
    {
        "title": "偈颂六十首  其三八",
        "author": "释昙华",
        "content": "世人住处我不住，世人行处我不行。\n不是与人难共住，大都缁素要分明。",
        "dynasty": "宋",
        "collection_info": null
    },
    {
        "title": "偈颂六十首  其三九",
        "author": "释昙华",
        "content": "思是闻之本，闻是思之用。\n青原白家三盏酒，吃了犹道未沾唇。",
        "dynasty": "宋",
        "collection_info": null
    },
    {
        "title": "偈颂六十首  其四○",
        "author": "释昙华",
        "content": "道远乎哉，触事而真，善因招恶果。\n圣远乎哉，体之即神，刻粪作旃檀。",
        "dynasty": "宋",
        "collection_info": null
    },
    {
        "title": "偈颂六十首  其四一",
        "author": "释昙华",
        "content": "赵州吃茶，我也怕他。\n若非债主，便是冤家。\n倚墙靠壁成群队，不知谁解辨龙蛇。",
        "dynasty": "宋",
        "collection_info": null
    },
    {
        "title": "偈颂六十首  其四二",
        "author": "释昙华",
        "content": "天上无双日，阎浮一至尊。\n万年松不老，圣寿等干坤。",
        "dynasty": "宋",
        "collection_info": null
    },
    {
        "title": "偈颂六十首  其四三",
        "author": "释昙华",
        "content": "去年无此雪，今年有此雪。\n人皆怨此雪，不见元宵灯与月。\n莫怨雪，自是时人无辨别。\n堪辨别，一片清光倚寥泬。",
        "dynasty": "宋",
        "collection_info": null
    },
    {
        "title": "偈颂六十首  其四四",
        "author": "释昙华",
        "content": "一茎两茎斜，其意毒如蛇。\n三茎四茎曲，无疑入地狱。\n言下若知非，心空及第归。\n堪笑蒋山老，无端入荒草。",
        "dynasty": "宋",
        "collection_info": null
    },
    {
        "title": "偈颂六十首  其四五",
        "author": "释昙华",
        "content": "一二三四五，五四三二一。\n从头点检来，笑杀维摩诘。\n带累李胡子，喷水髭鬚湿。\n洒浄已周圆，次念波罗蜜。\n蒋山恁么道，千古谁人识。\n识不识，何处觅，堪与丛林为轨则。",
        "dynasty": "宋",
        "collection_info": null
    },
    {
        "title": "偈颂六十首  其四六",
        "author": "释昙华",
        "content": "泥多佛大，水长船高。\n直饶说得道理分明，也须亲到一遭。",
        "dynasty": "宋",
        "collection_info": null
    },
    {
        "title": "偈颂六十首  其四七",
        "author": "释昙华",
        "content": "千说万说，不如亲见。\n把手共行，略通一线。\n打破漆桶，何曾见面。\n阿耨多罗三藐三菩提，也是灵验。\n蒋山恁么做颂，馿年也未梦见。",
        "dynasty": "宋",
        "collection_info": null
    },
    {
        "title": "偈颂六十首  其四八",
        "author": "释昙华",
        "content": "金佛不度炉，木佛不度火。\n泥佛不度水，真佛屋裏坐。\n万牛挽不迴，千箇与万箇。\n好事积如山，祇缘轻放过。\n不放过今日，钟山甘话堕。",
        "dynasty": "宋",
        "collection_info": null
    },
    {
        "title": "偈颂六十首  其四九",
        "author": "释昙华",
        "content": "师子吼，无畏说，百兽闻之皆脑裂。\n香象奔波失却威，龙天寂听生欣悦。",
        "dynasty": "宋",
        "collection_info": null
    },
    {
        "title": "偈颂六十首  其五○",
        "author": "释昙华",
        "content": "千年田，八百主。\n甜瓜彻蒂甜，苦瓠连根苦。\n君不见禾山解打鼓，又不见采菊东篱下，千山万山迭迭高门户。\n又不见光孝僧堂六七间，日日普请搬泥土。\n又不见临济主中宾宾中主，二三四七面相覩。\n报禅流莫莽卤闻，普请欢喜搀先去。\n去去实不去，途中好善为。\n来来实不来，路上莫亏危。\n又不见主中主，箇箇衲僧气如虎。",
        "dynasty": "宋",
        "collection_info": null
    },
    {
        "title": "偈颂六十首  其五一",
        "author": "释昙华",
        "content": "去年十一月，笑别下钟阜。\n今年九月中，行见朝天路。\n去住既无心，动静非取与。\n平生安乐法，此意同谁语。\n四明昔尝到，诸剎皆可数。\n山川气象雄，麟凤栖迟处。\n今思昔日游，岁月二纪许。\n岂谓临晚景，侯伯重相顾。\n开缄读来书，丁宁见毫楮。\n姑苏二千石，眼高照天宇。\n我昔昧平生，今见开心腑。\n欣然乐与行，方鸣集众鼓。\n先师未了底，今日应须去。",
        "dynasty": "宋",
        "collection_info": null
    },
    {
        "title": "偈颂六十首  其五二",
        "author": "释昙华",
        "content": "禅禅，更不相煎。\n坐底自坐，眠底自眠。\n大家安乐，无法可传。\n禅禅，曹洞五位，临济三玄。\n大年三十夜，脚踏地，头顶天。\n禅禅，不直半文钱。\n海枯终见底，人死脚皮穿。",
        "dynasty": "宋",
        "collection_info": null
    },
    {
        "title": "偈颂六十首  其五三",
        "author": "释昙华",
        "content": "四月初八佛生日，天下丛林皆浴佛。\n佛身充满太虚空，何处更有虚空觅。\n见前僧俗等金躯，长短方圆皆显赫。\n放光动地二六时，从本至今无间隔。\n今有檀越女弟子，刘氏同男王承直。\n旷大劫来植善根，所行真实如菩萨。\n当知功德福无涯，回向癸未诞生日。\n唯愿岁君嚮此诚，诸天星曜同昭格。\n资持刘氏从此去，寿同赵州百二十。\n更祈不尽大功勋，保男察判官崇极。\n子子孙孙福禄昌，无量福田咸併集。\n此月十四往临安，龙天当护为般挈。\n三江九堰聪明神，稽首归依助英杰。\n全家既达九重城，母子忻懽仰天力。",
        "dynasty": "宋",
        "collection_info": null
    },
    {
        "title": "偈颂六十首  其五四",
        "author": "释昙华",
        "content": "一棒一条痕，一掴一手血。\n临济老瞎馿，至今犹未瞥。\n须弥顶上浪拍天，大洋海水无一滴。\n伟哉本色人，顶门亚三隻。\n辨龙蛇百草头，擒虎兕一毫力。\n穿大地人鼻孔，坐断衲僧摇舌。",
        "dynasty": "宋",
        "collection_info": null
    },
    {
        "title": "偈颂六十首  其五五",
        "author": "释昙华",
        "content": "五月五日端午节，天童为汝开真诀。\n驱释迦，逐弥勒。\n佛病祖病毛病顿清凉，魍魉邪神俱殄灭。\n相从唯喜本色人，非我同流谁与别。\n拄杖子，非列挈。\n公心一字更无说，千古万古休饶舌。",
        "dynasty": "宋",
        "collection_info": null
    },
    {
        "title": "偈颂六十首  其五六",
        "author": "释昙华",
        "content": "青萝夤缘直上寒松之顶，白云澹泞出没太虚之中。\n狗子尾巴书梵字，野狐窟宅梵王宫。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释昙华",
        "content": "草木无端拈出来，更加註脚放痴獃。\n西天此土谁知己，夜半优昙火裏开。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释昙华",
        "content": "金色头陀忽破颜，看来也是管窥斑。\n当时若得回头早，免见儿孙堕黑山。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释昙华",
        "content": "出得出不得，满面是埃尘。\n愁人莫向愁人说，说向愁人愁杀人。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释昙华",
        "content": "凿开荒径造浮图，往復商量价不孤。\n无限落华随水去，夕阳春色满江湖。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释昙华",
        "content": "急水滩头下钓时，锦鳞红尾尚迟疑。\n蓦然跳出洪波裏，攫雾拏云宇宙低。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释昙华",
        "content": "大海波涛涌，千江水逆流。\n龙王宫殿裏，不见一人游。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释昙华",
        "content": "背众吃油糍，对人夸好手。\n潦倒不识羞，抵死扬家丑。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释昙华",
        "content": "故园春色在枝头，恼乱春风卒未休。\n无事晚来江上望，三三两两钓鱼舟。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释昙华",
        "content": "丹霞寒烧木佛，院主因祸得福。\n可怜杜撰巡官，祇管胡卜乱卜。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释昙华",
        "content": "苦瓠连根苦，甜瓜彻蒂甜。\n两般滋味恶，中后入黄泉。",
        "dynasty": "宋",
        "collection_info": null
    },
    {
        "title": "赞睦州和尚",
        "author": "释昙华",
        "content": "稽首金容癞狗师，一生快活没人知。\n平田浅草翻身处，合水和泥换步时。\n垂手未施三寸刃，破关先下顶门槌。\n寥寥万古谁堪对，唯有嘉禾跛脚儿。",
        "dynasty": "宋",
        "collection_info": null
    },
    {
        "title": "严教授画临济请赞",
        "author": "释昙华",
        "content": "喝下忽雷惊，声前休领略。\n当锋嚙镞时，蹉过第一着。\n不在壁立处，岂向平地泊。\n野水白连天，秋空飞一鹗。",
        "dynasty": "宋",
        "collection_info": null
    },
    {
        "title": "满禅人画临济像请赞",
        "author": "释昙华",
        "content": "临济秃，无眼目，讨便宜兮不知足。\n高悬羊头卖狗肉，秤头斤两惜如玉。\n胸中更有一般毒，天下无人敢轻触。",
        "dynasty": "宋",
        "collection_info": null
    },
    {
        "title": "卞禅人画布袋和尚求赞",
        "author": "释昙华",
        "content": "人谓是弥勒，且喜没交涉。\n拖箇破布袋，到处纳败阙。\n祇有一味长，子细为君说。\n是什么，干屎橛。",
        "dynasty": "宋",
        "collection_info": null
    },
    {
        "title": "赞三将军",
        "author": "释昙华",
        "content": "家在归宗寺后山，洞中春色异人间。\n祇因亲受灵山记，长与归宗把要关。",
        "dynasty": "宋",
        "collection_info": null
    },
    {
        "title": "赞大慧禅师",
        "author": "释昙华",
        "content": "人天之师，佛祖榜样。\n顶𩕳一着，匙挑不上。\n俾临济价增十倍，起圆悟更无伎俩。\n小侄如此赞扬，老胡决定有望。\n三十年后脱空话行，也是一番性懆起谤。",
        "dynasty": "宋",
        "collection_info": null
    },
    {
        "title": "赞虎丘先师",
        "author": "释昙华",
        "content": "老汉从来无禅，一味心中含毒。\n此毒时復现前，浑家大小不穆。\n异口同音呪诅，至今活陷地狱。\n一名临济正宗，一名丛林瞎秃。",
        "dynasty": "宋",
        "collection_info": null
    },
    {
        "title": "赞佛眼叔祖雪堂和尚侍立",
        "author": "释昙华",
        "content": "正法眼藏，瞎馿边灭。\n父行子随，了无途辙。\n老禅已是错针锥，添得应庵乱饶舌。",
        "dynasty": "宋",
        "collection_info": null
    },
    {
        "title": "赞此庵元和尚二首  其一",
        "author": "释昙华",
        "content": "佛祖生冤家，人天不喜见。\n忒杀聱头，却通一线。\n劈胸拳下破牢关，大用机轮辘辘转。",
        "dynasty": "宋",
        "collection_info": null
    },
    {
        "title": "赞此庵元和尚二首  其二",
        "author": "释昙华",
        "content": "十分画得相似，祇有一处誵讹。\n佛祖检点不出，从教平地干戈。",
        "dynasty": "宋",
        "collection_info": null
    },
    {
        "title": "赞李知府朝议",
        "author": "释昙华",
        "content": "人言公死，我言公在。\n在在在何处，清风动天籁。",
        "dynasty": "宋",
        "collection_info": null
    },
    {
        "title": "赞程宗古承务",
        "author": "释昙华",
        "content": "庞居士悟心于马驹言下，裴相国得大用于黄蘗棒头。\n虽相去数百年间，其金声玉振联环不断。\n彼时有此二大老光明烜赫，此时有宗古先生仁义礼信。\n根于心而能以此心确然履践，佛祖大解脱门诚不让耳。\n白云山月未足为齐，寒桧青松堪同大节。",
        "dynasty": "宋",
        "collection_info": null
    },
    {
        "title": "乌巨山逵长老命立首座持师顶相请赞",
        "author": "释昙华",
        "content": "烟林风姿，山岳气宇。\n坐看春回，行无伴侣。\n不图成佛，岂欲作祖。\n一句掀翻，万机罔措。\n更提柱杖，击涂毒鼓。\n立禅持归，分付乌巨。",
        "dynasty": "宋",
        "collection_info": null
    },
    {
        "title": "积善普长老请赞",
        "author": "释昙华",
        "content": "天台南，石桥北，观音寺裏有弥勒。\n顶门瞎却摩酰眼，肘后风雷轰霹雳。",
        "dynasty": "宋",
        "collection_info": null
    },
    {
        "title": "表微首座请赞",
        "author": "释昙华",
        "content": "左捺膝，右握拳。\n槌瞎正法眼，打破葛藤禅。\n奋迅西河爪距，踢出杨岐金圈。\n祇凭箇一着，今古有人传。",
        "dynasty": "宋",
        "collection_info": null
    },
    {
        "title": "禅人写真请赞  其一",
        "author": "释昙华",
        "content": "形枯岂是持斋叟，貌古还非入定僧。\n马又不成馿不是，当头一着得人憎。",
        "dynasty": "宋",
        "collection_info": null
    },
    {
        "title": "禅人写真请赞  其二",
        "author": "释昙华",
        "content": "法中之魔，僧中之贼。\n盗佛祖宝刀，断衲僧命脉。\n贫穷者示之无价宝珠，富贵者令之破家散宅。\n不是平地上干戈，且非孤峻处标格。",
        "dynasty": "宋",
        "collection_info": null
    },
    {
        "title": "禅人写真请赞  其三",
        "author": "释昙华",
        "content": "者汉初无罪过，祇是头匾眼大。\n虽然肚裏醒醒，开口便先话堕。\n如斯出世为人，恰似大虫看水磨。",
        "dynasty": "宋",
        "collection_info": null
    },
    {
        "title": "禅人写真请赞  其四",
        "author": "释昙华",
        "content": "竖拂拄拂，全机出没。\n一喝耳聋三日，丛林至今狼藉。\n屈屈，且道是马祖屈，百丈屈，归宗屈。\n宗一侍者，但恁么拈出。",
        "dynasty": "宋",
        "collection_info": null
    },
    {
        "title": "禅人写真请赞  其五",
        "author": "释昙华",
        "content": "鲁祖偏工面壁，秘魔动便擎杈。\n唯有归宗长老，一味撒土撒沙。\n三箇上牢漆桶，不知那箇堪夸。\n诸方检点得出，也是勾贼破家。",
        "dynasty": "宋",
        "collection_info": null
    },
    {
        "title": "禅人写真请赞  其六",
        "author": "释昙华",
        "content": "波涛千尺冷飕飕，谁向沧溟泛逆流。\n唯有渠侬谙水脉，卷舒出没任遨游。",
        "dynasty": "宋",
        "collection_info": null
    },
    {
        "title": "禅人写真请赞  其七",
        "author": "释昙华",
        "content": "九年面壁成迂曲，三顿亲承愈见赊。\n併荡那伽大机手，不知谁可继生涯。",
        "dynasty": "宋",
        "collection_info": null
    },
    {
        "title": "禅人写真请赞  其八",
        "author": "释昙华",
        "content": "拭眼堂前，临济正令。\n且行一半，拈佛祖病。",
        "dynasty": "宋",
        "collection_info": null
    },
    {
        "title": "禅人写真请赞  其九",
        "author": "释昙华",
        "content": "江上青山千万迭，水边茅屋两三间。\n朝来无限扁舟过，何似渠侬把钓竿。",
        "dynasty": "宋",
        "collection_info": null
    },
    {
        "title": "禅人写真请赞  其一○",
        "author": "释昙华",
        "content": "茅屋紫霄下，良田石镜边。\n此生随分过，不用买山钱。\n这般恶比丘，何人敢近傍。\n恣焚三毒火，力起无根谤。\n破除少室窠巢，併荡衲僧见障。\n闻者见者攒眉，应是无人瞻仰。",
        "dynasty": "宋",
        "collection_info": null
    },
    {
        "title": "禅人写真请赞  其一一",
        "author": "释昙华",
        "content": "身心一如，身外无余。\n不愿成佛，亦非凡夫。\n甘作上牢漆桶，无心计较锱铢。\n万古银山铁壁，更没者也之乎。\n是则活埋老僧，不是则打杀昙慧。\n暗透两重牢关，烈焰不藏蚊蚋。",
        "dynasty": "宋",
        "collection_info": null
    },
    {
        "title": "禅人写真请赞  其一二",
        "author": "释昙华",
        "content": "元是黄梅村裏僧，生来自笑百无能。\n一瓶一钵随缘住，孰谓而今继祖灯。",
        "dynasty": "宋",
        "collection_info": null
    },
    {
        "title": "平江虞祖道写顶相求赞",
        "author": "释昙华",
        "content": "枯松下，盘陀上，独坐大方，横按拄杖。\n谓是应庵，无恁相状。\n谓非应庵，谁肯归向。\n分付祖道，试自定当。",
        "dynasty": "宋",
        "collection_info": null
    },
    {
        "title": "徐伯寿求赞",
        "author": "释昙华",
        "content": "大海波涛阔，千峰气象雄。\n当头俱坐断，直下展家风。\n一喝分宾主，三玄辨正宗。\n其余都莫问，今古有盲聋。",
        "dynasty": "宋",
        "collection_info": null
    },
    {
        "title": "如道人求赞",
        "author": "释昙华",
        "content": "江上青山迭迭来，屋头松竹手亲栽。\n柴门尽日无人到，时见窗前云作堆。",
        "dynasty": "宋",
        "collection_info": null
    },
    {
        "title": "莲道人自写像求赞",
        "author": "释昙华",
        "content": "凌行婆，莲道者。\n一箇患聋，一箇患哑。\n聋者善听，哑者能话。\n堪笑堪悲，可知礼也。",
        "dynasty": "宋",
        "collection_info": null
    },
    {
        "title": "吉彬老二侄女绣普贤菩萨求赞",
        "author": "释昙华",
        "content": "吴门吉彬老，寿年可及百。\n骨目清且癯，施为有标格。\n行步快如风，谈笑气不乏。\n穷之无他术，一味好佛法。\n每亲善知识，言下究生杀。\n家有二侄女，贞姿迥超拔。\n自幼不茹荤，晨昏常燕默。\n从容定中起，痛念十使结。\n显尘劫大愿，运针发五色。\n幻普贤妙身，应现四菩萨。\n等十方虚空，皎若揭日月。\n大哉白象王，羣狐悉弥灭。\n当知妙殊胜，岂在别处设。\n若从自己求，犹如病作热。\n如是名正观，不尔是邪说。",
        "dynasty": "宋",
        "collection_info": null
    },
    {
        "title": "和宫使李侍郎颂送入莞山庵",
        "author": "释昙华",
        "content": "此山已是胜天台，峰顶寥寥正眼开。\n无限水云难凑泊，却容扫地相公来。",
        "dynasty": "宋",
        "collection_info": null
    },
    {
        "title": "题陈参议中大大隠图",
        "author": "释昙华",
        "content": "荷锄居士隠云庄，竹屋茅堂瞰小江。\n祇这逍遥是知己，人间天上更无双。",
        "dynasty": "宋",
        "collection_info": null
    },
    {
        "title": "和李参政颂示鉴禅者",
        "author": "释昙华",
        "content": "清源居士顶门着，从本已来自寥廓。\n更透吾家向上关，活鱍鱍地难收捉。\n风尘草动鉴来端，临机八面初无作。\n纔起分毫取与心，即被邪师笼罩却。",
        "dynasty": "宋",
        "collection_info": null
    },
    {
        "title": "赠别俗兄",
        "author": "释昙华",
        "content": "此行安忍泛轻舟，无奈官差不自由。\n痛望老人修浄业，莫教容易度春秋。",
        "dynasty": "宋",
        "collection_info": null
    },
    {
        "title": "题刘民用居士藏六庵  其一",
        "author": "释昙华",
        "content": "西溪缚屋称幽居，坐对松窗与世疏。\n到眼青山千万迭，此生安乐更无如。",
        "dynasty": "宋",
        "collection_info": null
    },
    {
        "title": "题刘民用居士藏六庵  其二",
        "author": "释昙华",
        "content": "虚空正体没边涯，藏六如何盖覆伊。\n要听少林无孔笛，从来多是逆风吹。",
        "dynasty": "宋",
        "collection_info": null
    },
    {
        "title": "辞此庵和尚塔",
        "author": "释昙华",
        "content": "道韵如山重，冰怀有纪纲。\n一拳成活业，千古更无双。\n松竹森森老，云山迭迭长。\n洛阳无限意，对此一炉香。",
        "dynasty": "宋",
        "collection_info": null
    },
    {
        "title": "示智道者",
        "author": "释昙华",
        "content": "少室门庭冷似灰，长年不见一人来。\n汝今若解知惭愧，那取工夫到一回。",
        "dynasty": "宋",
        "collection_info": null
    },
    {
        "title": "赠成主簿",
        "author": "释昙华",
        "content": "同是崇宁癸未生，公为官长我为僧。\n大家履践通天路，共踏毗卢顶上行。",
        "dynasty": "宋",
        "collection_info": null
    },
    {
        "title": "禅人之梅阳",
        "author": "释昙华",
        "content": "此行不惮三千里，况是江天欲雪时。\n问道身心如不昧，梅阳老子已先知。",
        "dynasty": "宋",
        "collection_info": null
    },
    {
        "title": "与铸钟道者",
        "author": "释昙华",
        "content": "野店小桥外，黄昏欲雪时。\n一声谁侧耳，千古唤愚痴。",
        "dynasty": "宋",
        "collection_info": null
    },
    {
        "title": "德彬修双阳塔求颂",
        "author": "释昙华",
        "content": "九层塔耸青霄外，七佛灵踪在上方。\n山冷云寒当午夜，唯闻仙乐散天香。",
        "dynasty": "宋",
        "collection_info": null
    },
    {
        "title": "送僧化席",
        "author": "释昙华",
        "content": "穷心何必在三椽，直透归宗一味禅。\n翻忆当年曾卷起，无端又展与人眠。",
        "dynasty": "宋",
        "collection_info": null
    },
    {
        "title": "吴必东请小参后说偈",
        "author": "释昙华",
        "content": "百草头边千圣眼，一毫端上万重关。\n更无佛法并玄妙，堪与知音共往还。",
        "dynasty": "宋",
        "collection_info": null
    },
    {
        "title": "送六人禅者随宏长老住大智",
        "author": "释昙华",
        "content": "大智荒凉久，中兴六上人。\n机前施远略，句下要通津。\n事理无兼带，偏圆有主宾。\n风云今际会，弹指一番新。",
        "dynasty": "宋",
        "collection_info": null
    },
    {
        "title": "赠悟上人造华严塔",
        "author": "释昙华",
        "content": "山前马廐普光殿，门外牛栏正觉场。\n五十三人同日葬，善财走得脚生疮。",
        "dynasty": "宋",
        "collection_info": null
    },
    {
        "title": "术人求颂",
        "author": "释昙华",
        "content": "造化付谁手，君来聊解颜。\n欲游天上路，先破鬼门关。\n祸福行藏内，高低方寸间。\n毫芒差错处，过犯重如山。",
        "dynasty": "宋",
        "collection_info": null
    },
    {
        "title": "行者求颂",
        "author": "释昙华",
        "content": "了身不若了心休，了得心时身不愁。\n若也身心俱了了，神仙何必更封侯。",
        "dynasty": "宋",
        "collection_info": null
    },
    {
        "title": "观道人求颂",
        "author": "释昙华",
        "content": "学佛从来境界多，不能降伏便成魔。\n降魔能用无心法，六贼倾城尽倒戈。",
        "dynasty": "宋",
        "collection_info": null
    },
    {
        "title": "题仲逸宣教三境图",
        "author": "释昙华",
        "content": "太清之云，镜中之尘。\n从无住本，廓应如春。\n妙玄不动，示现无垠。\n三世普入，孰妄孰真。\n现成公案，岂费精神。\n当头一着，坐断要津。",
        "dynasty": "宋",
        "collection_info": null
    },
    {
        "title": "莞山浄明庵小参示众",
        "author": "释昙华",
        "content": "三十三州七十僧，馿腮马颔得人憎。\n诸方若具罗笼手，今日无因到浄明。",
        "dynasty": "宋",
        "collection_info": null
    },
    {
        "title": "题永宁小轩",
        "author": "释昙华",
        "content": "我行重到清凉地，小室轩窗分外明。\n不是山家占春色，大都物理自舒情。",
        "dynasty": "宋",
        "collection_info": null
    },
    {
        "title": "赠晦叔秀才二首  其一",
        "author": "释昙华",
        "content": "处世从教眼似眉，自然心地绝支离。\n翻身更透龙门浪，头角峥嵘宇宙低。",
        "dynasty": "宋",
        "collection_info": null
    },
    {
        "title": "赠晦叔秀才二首  其二",
        "author": "释昙华",
        "content": "少室岩前路不遥，毫芒纔拟便迢迢。\n西湖湖上晚来看，小艇轻风落画桡。",
        "dynasty": "宋",
        "collection_info": null
    },
    {
        "title": "西蜀祖正道者还乡求颂",
        "author": "释昙华",
        "content": "西川五十四军州，几箇男儿会点头。\n透得剑门关子过，不风流处也风流。",
        "dynasty": "宋",
        "collection_info": null
    },
    {
        "title": "夜宿解田偶成",
        "author": "释昙华",
        "content": "夜宿西山居士家，围炉相对话生涯。\n从来无一丝头许，自是劳生眼裏花。",
        "dynasty": "宋",
        "collection_info": null
    },
    {
        "title": "送宏监寺开海田",
        "author": "释昙华",
        "content": "轩昂气宇要争先，及早乘时痛着鞭。\n翻转江皋千顷浪，灵苗从此秀桑田。",
        "dynasty": "宋",
        "collection_info": null
    },
    {
        "title": "送珣禅还乡",
        "author": "释昙华",
        "content": "极目澄澄水照空，白苹红蓼战西风。\n三千里外深深意，铁券谁将累祖翁。",
        "dynasty": "宋",
        "collection_info": null
    },
    {
        "title": "送祥禅人二首  其一",
        "author": "释昙华",
        "content": "子是慈明家畔人，直须超卓要惊羣。\n腾身快入洪波裏，始见曹源正脉分。",
        "dynasty": "宋",
        "collection_info": null
    },
    {
        "title": "送祥禅人二首  其二",
        "author": "释昙华",
        "content": "浊港江头送别时，碧云秋水淡依依。\n莫嫌老拙疏慵甚，它日重来扣竹扉。",
        "dynasty": "宋",
        "collection_info": null
    },
    {
        "title": "谢杨善才道友惠数珠",
        "author": "释昙华",
        "content": "南询初不失程途，收得金刚脑后珠。\n两手持来亲献我，光明烱烱破昏衢。",
        "dynasty": "宋",
        "collection_info": null
    },
    {
        "title": "胡氏妙圆求颂",
        "author": "释昙华",
        "content": "八年伏枕今安乐，安乐常思病苦时。\n苦乐本来真实义，要须猛省力扶持。",
        "dynasty": "宋",
        "collection_info": null
    },
    {
        "title": "送杰侍者还乡",
        "author": "释昙华",
        "content": "大彻投机句，当阳廓顶门。\n相从今四载，征诘洞无痕。\n虽未付钵袋，气宇吞干坤。\n却把正法眼，唤作破沙盆。\n此行将省觐，切忌便垛根。\n吾有末后着，待归要汝遵。",
        "dynasty": "宋",
        "collection_info": null
    },
    {
        "title": "为南书记下火",
        "author": "释昙华",
        "content": "东湖莞岭及归宗，烨烨腾辉炉鞴中。\n铁眼铜睛烹不破，衲僧巴鼻好流通。",
        "dynasty": "宋",
        "collection_info": null
    },
    {
        "title": "偈",
        "author": "释昙华",
        "content": "五百力士揭石义，万仞崖头撒手行。\n十方世界一团铁，虚空背上白毛生。",
        "dynasty": "宋",
        "collection_info": null
    },
    {
        "title": "偶作",
        "author": "释昙华",
        "content": "黄檗堂前行正令，天童今日验疏亲。\n老来拄杖思分付，未见当年吃棒人。",
        "dynasty": "宋",
        "collection_info": null
    },
    {
        "title": "颂古",
        "author": "释昙华",
        "content": "居士倒地，灵照扶起。\n乞儿伎俩，讨甚巴鼻。",
        "dynasty": "宋",
        "collection_info": null
    },
    {
        "title": "七夕",
        "author": "王之望",
        "content": "西风吹繁暑，夜气初宜秋。\n所居稍虚豁，得以消我忧。\n独眠堂中央，一榻无衾裯。\n开轩敞南北，凉飈入翛翛。\n是日七月七，三星已西流。\n残云不成雨，缥缈当空浮。\n云行忽中断，月彩烂不收。\n影落庭树间，枝叶如雕锼。\n草根有小虫，微吟作啾啾。\n岂復厌喧聒，更觉窗户幽。\n我欲终今夕，飞蚊不相谋。\n喧我復啮我，驱去嗟无由。\n但当我自屏，岂与汝辈仇。\n闭门归下帷，蝶梦寻庄周。",
        "dynasty": "宋",
        "collection_info": null
    },
    {
        "title": "杂诗四首  其一",
        "author": "王之望",
        "content": "有忧乌啼门，有喜鹊噪庐。\n主人闻啼噪，喜鹊唾老乌。\n吉凶实由人，乌鹊何与乎。\n但知预相报，其智各有余。\n人智不如鸟，贪喜忌忧虞。\n遂于乌鹊间，憎爱乃尔殊。\n福至自福至，祸来贵先图。\n二鸟孰有益，嗟哉主人愚。",
        "dynasty": "宋",
        "collection_info": null
    },
    {
        "title": "杂诗四首  其二",
        "author": "王之望",
        "content": "春蚕口吐丝，生人皆仰供。\n蜘蛛丝满腹，祇能打飞虫。\n衣服与网罗，利害岂可同。\n蚕生旬月老，蜘蛛无春冬。\n蚕食惟草木，蜘蛛肉食丰。\n蚕以茧自缚，蜘蛛挂青空。\n蜘蛛有余毒，春蚕有余功。\n受报乃如此，天理不可穷。",
        "dynasty": "宋",
        "collection_info": null
    },
    {
        "title": "杂诗四首  其三",
        "author": "王之望",
        "content": "龟肉不可食，蟹螯不中卜。\n龟以殻自戕，蟹以味见戮。\n所养殊毅豹，所亡等臧谷。\n一足致患害，内外皆鸩毒。\n嵇康坐才死，霍禹以势族。\n乐哉蟹螯中，贮此老龟肉。",
        "dynasty": "宋",
        "collection_info": null
    },
    {
        "title": "杂诗四首  其四",
        "author": "王之望",
        "content": "江发岷山阳，河出昆崙趾。\n渊源既洪深，浩浩并众水。\n东流至渤澥，曲折万余里。\n经山无重数，过郡不知几。\n海边有小溪，近出海山裏。\n未能数里间，已接潮波起。\n到海虽则同，难与江河比。",
        "dynasty": "宋",
        "collection_info": null
    },
    {
        "title": "书怀  其一",
        "author": "王之望",
        "content": "羣山岸东海，兹地真斗绝。\n洪涛渺翻天，朝夕吐日月。\n虽同一宇宙，迥与朝市别。\n三山在咫尺，芝草吾欲撷。\n未能仙骨轻，稍浣衷肠热。\n从我其谁欤，乘桴晓当发。",
        "dynasty": "宋",
        "collection_info": null
    },
    {
        "title": "书怀  其二",
        "author": "王之望",
        "content": "百年胡为哉，万事聊復尔。\n功名早有意，贫贱昔所耻。\n岁月忽蹉跎，少壮何足恃。\n身外非我有，毫髮不可致。\n惟有一寸心，俯仰要无愧。\n归去来山中，高人未吾鄙。",
        "dynasty": "宋",
        "collection_info": null
    },
    {
        "title": "书怀  其三",
        "author": "王之望",
        "content": "村居何所乐，春至木欣欣。\n夜睇海上月，昼瞻岭头云。\n东家有胜士，杖屦日相亲。\n山行共采蕨，野步仍班荆。\n初见气已合，久游意弥真。\n剧谈復痛饮，相对有余情。",
        "dynasty": "宋",
        "collection_info": null
    },
    {
        "title": "书怀  其四",
        "author": "王之望",
        "content": "海边寂寞村，春半芳菲月。\n东风所至处，陋境亦佳绝。\n壠麦已翻芒，山花自成列。\n愁肠不堪断，预畏柳飞雪。\n更忧鶗鴂鸣，坐使众芳歇。\n白日不可留，请试餐玉诀。",
        "dynasty": "宋",
        "collection_info": null
    },
    {
        "title": "山居",
        "author": "王之望",
        "content": "山居入长夏，草树绕我屋。\n微风披拂之，有声来肃肃。\n葳蕤摇散影，掩冉飘暗馥。\n百合开数花，孤芳更清淑。\n我卧北窗下，午枕睡方足。\n挹此一襟凉，泠然若堪掬。\n坐使万虑空，乐哉谢羁束。\n有同颜氏子，坐忘遗耳目。\n又如慧可师，安心得归宿。\n落日行庭前，披衣自扪腹。\n閒扶旧僵石，细数新上竹。\n小禽时下来，相鸣入丛簇。\n见我不惊飞，人禽两幽独。",
        "dynasty": "宋",
        "collection_info": null
    },
    {
        "title": "登第后投魏侍郎",
        "author": "王之望",
        "content": "空山学仙子，旧识安期生。\n青霄许相接，凡骨难为轻。\n一朝行业满，九转丹砂成。\n安期忽东来，从帝游玉京。\n下视一笑莞，依然有余情。\n借我白云车，导以虹蜺旌。\n摄身出尘土，随君凌紫清。\n机会倘一失，千载何由丁。",
        "dynasty": "宋",
        "collection_info": null
    },
    {
        "title": "汉南晤魏侯彦诚魏侯赠诗期依韵和已而荆门受代归乡襄务冗甚未果答既离襄阳舟中追和",
        "author": "王之望",
        "content": "白头有如新，倾盖或如故。\n乃知意气间，投分自有处。\n魏公使汉南，风采耸一路。\n凋残濡膏泽，冤讼廓氛雾。\n游刃若发硎，调琴不胶柱。\n平生不相识，见我国士遇。\n杯盘倒箱箧，笑语杂巵寓。\n岂惟倾肺腑，便可託婴孺。\n慰我畴昔心，何啻封万户。\n离觞岘山曲，握手惜欢聚。\n江风吹行色，短棹不得住。\n临岐亦何言，加餐纳多祜。",
        "dynasty": "宋",
        "collection_info": null
    },
    {
        "title": "道中寄丹丘亲旧",
        "author": "王之望",
        "content": "别处日已远，别情转绸缪。\n行行千里余，脉脉无时休。\n夜与梦相随，昼与泪俱流。\n山高恨不断，水阔遮无由。\n欲吞不下咽，欲吐不出喉。\n戟我胸肺间，有如鱼挂鈎。\n寻端无从来，了知在心头。\n翻疑一寸心，能容如许愁。\n平生丈夫气，愧此鬚髯虬。\n朝来看蓬鬓，满鑑雪霜浮。",
        "dynasty": "宋",
        "collection_info": null
    },
    {
        "title": "上李丈尚书  其一",
        "author": "王之望",
        "content": "天孙司经纬，专巧上帝旁。\n星缕日月针，几经补苍苍。\n弭节游人间，帝服无文章。\n寒女一机素，未知作衣裳。\n再拜愿祈巧，精神通渺茫。\n但恐云车回，虚无往路长。",
        "dynasty": "宋",
        "collection_info": null
    },
    {
        "title": "上李丈尚书  其二",
        "author": "王之望",
        "content": "亭亭涧阿松，冰雪何青青。\n千岁已枯死，流膏生茯苓。\n虽无岁寒姿，气味犹典刑。\n尘土久埋没，谁能验仙经。\n置君药笼中，傥可延年龄。",
        "dynasty": "宋",
        "collection_info": null
    },
    {
        "title": "上李丈尚书  其三",
        "author": "王之望",
        "content": "蓬室有姝女，颜色耀朝晖。\n幽独人未识，婵娟心自知。\n高堂悬宝鑑，美丑良不欺。\n借君一寸光，为妾照蛾眉。\n念当有所适，辞亲结罗衣。\n常恐妾命薄，失身轻薄儿。\n安得嬿婉人，白头同所归。",
        "dynasty": "宋",
        "collection_info": null
    },
    {
        "title": "魏彦诚见示出守广德朝士送行诗用韵追赋",
        "author": "王之望",
        "content": "肃肃松柏姿，春月惭蒲柳。\n但看霜雪后，何者能不朽。\n君昔辞鸳鸾，出为小邦守。\n治行达明听，眷知从此厚。\n至今两郡碑，德政刊琼玖。\n九醖熟虽迟，要成宗庙酒。",
        "dynasty": "宋",
        "collection_info": null
    },
    {
        "title": "食橄榄有感",
        "author": "王之望",
        "content": "余初食橄榄，眉蹙口欲吐。\n稍稍滋味之，久乃见媚妩。\n曲终喜奏雅，先病得后愈。\n功成老大时，亦足酬嘬咀。\n余生足忧患，备已尝险阻。\n犹如蓼中虫，自习蓼中苦。\n不知苦尽处，回味有几许。\n古人倒啖蔗，佳境贵渐取。\n但问有与无，迟暮不犹愈。\n君看道傍李，弃置终泥土。",
        "dynasty": "宋",
        "collection_info": null
    },
    {
        "title": "书白氏长庆集",
        "author": "王之望",
        "content": "我爱乐天文，平易更精切。\n笔端应有口，心事无不说。\n游戏供日用，工巧疑天设。\n述情悉毫釐，辩理穷曲折。\n如我本欲言，挽我开齿颊。\n如人病瘖哑，代我传喉舌。\n驽骀拟举步，骏足过如瞥。\n弱弧未及弯，强弩已穿札。\n抚才初自愧，适意还深惬。\n读尽一编诗，胸怀消百结。",
        "dynasty": "宋",
        "collection_info": null
    },
    {
        "title": "移竹",
        "author": "王之望",
        "content": "借宅开小轩，自移一丛竹。\n悠然北窗下，意色都不俗。\n晴影终日幽，风声杪秋肃。\n最怜疏雨过，会有白云宿。\n深培畏不寿，静对殊未足。\n主人已虚心，坐客亦青目。\n四村多修篁，玉立森如束。\n不为人所爱，况復困斤斸。\n天姿奚优劣，地远悬荣辱。\n物情岂固然，世事同一躅。\n何当寻怪石，小垒傍寒绿。\n要收山林趣，密置轩槛曲。\n西峰谩多奇，吾方倦遐瞩。",
        "dynasty": "宋",
        "collection_info": null
    },
    {
        "title": "吴传朋游丝书",
        "author": "王之望",
        "content": "鸟迹既茫昧，文字几变更。\n达者擅所长，各就一世名。\n众体森大备，造化无留情。\n独此游丝法，千古秘未呈。\n右军露消息，笔墨无成形。\n伟哉延陵老，三纪常研精。\n绝艺本天得，非假学力成。\n应手快挥洒，援毫谢经营。\n奋迅风雨疾，飘浮鬼神惊。\n风狂蛛网转，春老蚕咽明。\n直如朱弦急，曲若卷髮萦。\n飞梭递往復，折藕分纵横。\n独茧缲不断，风鸢腾更轻。\n希微破余地，妙绝无容声。\n飞白笑冗长，堆墨惭彭亨。\n可怜太纤瘦，不受镌瑶琼。\n咨尔百代后，若为求典刑。",
        "dynasty": "宋",
        "collection_info": null
    },
    {
        "title": "病后戏赠同官蒋子权",
        "author": "王之望",
        "content": "吾衰谬养生，任运常坦坦。\n每婴相如病，渐作叔夜懒。\n昨因触大暑，留热在鬲脘。\n医师戒饮酒，所嗜不可断。\n寒热一朝作，水火互濯熯。\n地偏无药饵，伏枕但忧悺。\n同僚有蒋子，爽俊流辈罕。\n作诗宗徐庾，巧语如绣纂。\n间有少陵风，醇音调玉管。\n岂惟诗家秀，从政今可算。\n牢盆有出纳，晓夕亲授筦。\n琴瑟费更张，君能时急缓。\n公余治方书，今昔多所缵。\n有来谒疾病，手自施汤散。\n买药辍俸钱，为民已痌痯。\n我昨病在床，君来问尤款。\n教我煮橘皮，汤热过冰碗。\n继送桔梗汤，一杯去烦懑。\n柴胡作引子，汗出如被趱。\n所投立有效，病去若水浣。\n乃知才艺多，所蓄非窽窽。\n又闻善骑射，长箭必引满。\n设侯六十步，所发无虚簳。\n观君精悍姿，此语不其亶。\n独于围棋低，尺固有所短。\n向来屡小胜，喜气辄衎衎。\n我欲张以羸，不令见矛䂎。\n侈心益骄汰，出语颇夸诞。\n不知小敌坚，一败石破卵。\n大战决雌雄，迟君落新馆。",
        "dynasty": "宋",
        "collection_info": null
    },
    {
        "title": "赠范觉民",
        "author": "王之望",
        "content": "范子廊庙器，至宝非凡璞。\n胸怀吞云梦，豪气低华岳。\n昔在童稚时，树立已卓卓。\n曳裾桥门内，崭然见头角。\n岁行在辛丑，帝策询民瘼。\n造庭百千人，衣带矜褒博。\n平居议执政，至此舌为括。\n独余子范子，雅志不可夺。\n吐辞如涌泉，一发孰能遏。\n挥毫不停缀，盈卷无点抹。\n汉廷执戟郎，环顾皆错莫。\n纵横五千字，字字医国药。\n期于必伐病，非徒事迂阔。\n怪言一惊众，士论叹且愕。\n皆云布衣流，志在縻好爵。\n乃尔张危言，身谋胡太错。\n当时羣宗匠，其间多龌龊。\n指言为沽直，欲使趋鼎镬。\n堂堂春官臣，主张独何确。\n谠议既冰释，众口不能铄。\n乙科忽大阐，秋天一鵰鹗。\n传诵争取先，纸价为翔跃。\n声华顿辉赫，蔼然暨南朔。\n忆昔客东都，猥厕英游数。\n每于谈笑间，论议闻謇谔。\n诵语非沽名，生平真所乐。\n乖离三四载，遣我情怀恶。\n间者见眉宇，飒然意气豁。\n亟使罗酒浆，沈沈动清酌。\n秉烛夜相对，谈词恣嘲谑。\n公卿颇历诋，治乱亦商略。\n间出新诗篇，清制皆洒落。\n祇怀苍生忧，肯为穷愁作。\n少陵不忘主，气味若相若。\n倘使任言责，必有裨帷幄。\n奈何谏诤姿，久矣滞丘壑。\n似闻庙堂上，知己被新渥。\n一公丞乌台，一公相黄阁。\n吾君皆太平，二公繄深託。\n荐贤乃报国，看子翔寥廓。",
        "dynasty": "宋",
        "collection_info": null
    },
    {
        "title": "送黄叔愚赴平江教授",
        "author": "王之望",
        "content": "人生水中萍，泛泛随波澜。\n偶然成聚散，谁使为悲欢。\n伊余从君游，两见岁履端。\n相得恨不早，相见常苦难。\n今又舍我去，觉我肝肠酸。\n君诚湖海士，豪气老不刓。\n剧谈愤世俗，怒髮时衝冠。\n向来对宣室，见晚帝兴叹。\n落落不苟合，栖迟犹冷官。\n高才徒白首，未许陪鸳鸾。\n苏台今辅郡，举头见长安。\n会看有追诏，祝君且加餐。\n吾衰钓沧溟，羊裘侣鱼鼋。\n逍遥各有适，快覩扶摇抟。\n尺书倘见存，慰此离忧宽。",
        "dynasty": "宋",
        "collection_info": null
    },
    {
        "title": "初至鸿佑成二百字",
        "author": "王之望",
        "content": "我生何悠悠，飘摇若悬旌。\n已破龙华梦，復成鸿佑行。\n鸿佑在何许，海阔山峥嵘。\n地侵鱼龙窟，路与猿猱争。\n晓日见初出，潮波无时平。\n我来秋薄暮，寒雨纷纵横。\n狂飈振林麓，窗户皆有声。\n山鬼夜中号，怪禽篱外鸣。\n我衰不能寐，起行迟天明。\n欻然念身世，百感襟抱盈。\n仲宣昔遭乱，避地之蛮荆。\n登楼赋怀土，悽伤欲无生。\n况我滞瓯越，八见秋风惊。\n憧憧一州间，萧寺六易名。\n已去还復来，如鱼被鈎婴。\n去既无所之，来亦何所营。\n藜藿诚不充，萍蓬甘所丁。\n兹地实乐土，浮生聊耦耕。\n鸰原喜在眼，蠹简能娱情。\n九夷亦何陋，四海皆弟兄。",
        "dynasty": "宋",
        "collection_info": null
    },
    {
        "title": "舟至都昌初见庐阜连日阴雨忽尔晚晴云气顿收岩峦尽出截然苍翠立乎巨浸之中真天下之奇观也遥望欣然酌酒赋诗",
        "author": "王之望",
        "content": "久思庐山游，忽至左蠡曲。\n倚船初一望，秀色溢我目。\n百里堆翠黛，千峰矗寒玉。\n阴云知我来，收敛入山腹。\n须臾变光景，尽出一山绿。\n宛如几案间，青铜铸岩谷。\n又如墙壁上，古画挂图轴。\n水光晚苍茫，风气秋肃穆。\n明朝南康岸，舣棹陟山麓。\n欢喜不自持，一杯醉醽醁。",
        "dynasty": "宋",
        "collection_info": null
    },
    {
        "title": "和许总卿  其一",
        "author": "王之望",
        "content": "孔明屡出师，常苦粮食少。\n公今主边计，积粟丘阜小。\n卧龙志空大，流马功竟杳。\n当时若得公，大事指顾了。",
        "dynasty": "宋",
        "collection_info": null
    },
    {
        "title": "和许总卿  其二",
        "author": "王之望",
        "content": "从来方面贵，体尊吟咏少。\n君侯七尺躯，诗胆看更小。\n句如星斗烂，气与云天杳。\n词源倒三江，倾泻何时了。",
        "dynasty": "宋",
        "collection_info": null
    },
    {
        "title": "和许总卿  其三",
        "author": "王之望",
        "content": "我登峨嵋山，伟观天下少。\n观公惊俗句，更觉眉山小。\n短章锋斩绝，大篇气深杳。\n纸敝墨色渝，读诵不能了。",
        "dynasty": "宋",
        "collection_info": null
    },
    {
        "title": "赠襄阳帅吴彦猷",
        "author": "王之望",
        "content": "令威千岁归，城郭尚如故。\n我今还故乡，陵谷亦易处。\n荆榛荒旧蹊，溪壑改新路。\n城中十万家，碧瓦生烟雾。\n茅茨变闾阎，旧屋无一柱。\n相逢访亲旧，十百不一遇。\n岂无新人民，往往皆旅寓。\n元帅念疲瘵，抚养若稚孺。\n近闻田裏间，稍稍復逃户。\n会当一二年，功效见生聚。\n但恐锋车来，追诏不容住。\n努力慰斯民，望公若羊祜。",
        "dynasty": "宋",
        "collection_info": null
    },
    {
        "title": "出疆次副使淮阴舟行",
        "author": "王之望",
        "content": "丁年慕请缨，白首翻攘袂。\n輶轩遽凭轼，魏阙频回睇。\n两淮经战争，万物皆憔悴。\n云繁雪霰舞，风猛波涛沸。\n椎凌仅通航，鼓夜无停枻。\n依樯闻喜鹊，酌斚烹鲜鳜。\n出塞那復古，涉川今已利。\n一节谁与持，同舟心靡异。\n奋身徇主忧，图国忘私计。\n昌黎去怀妾，定远老思妹。\n高情独无戚，慧眼不留翳。\n岂惟诗酒豪，抑亦文武备。\n开馆昔登瀛，奉车元起沛。\n君遭功名迫，我堪閒散置。\n他年洛下吟，忆君徒拥鼻。",
        "dynasty": "宋",
        "collection_info": null
    },
    {
        "title": "投座主张子猷给事",
        "author": "王之望",
        "content": "东风入雕槛，百卉无不花。\n一经造化手，各若矜春华。\n主人最好事，护养从萌芽。\n浇灌与封植，恩光无等差。\n其间一本尤所喜，欲售千金贵无比。\n君不见洛阳好事丞相家，曾剪姚黄贡天子。",
        "dynasty": "宋",
        "collection_info": null
    },
    {
        "title": "送贾可封随郭帅还西城三十韵",
        "author": "王之望",
        "content": "岘山之阳汉江浦，黄花九月迷村坞。\n故人船上初识君，白酒黄鷄对樽俎。\n坐中意气最相亲，便许论交输肺腑。\n君时方壮我尚少，杯酒相逢各豪举。\n欲倾沧海入壶觞，不觉风云先笑语。\n烟尘回首暗乡县，避地偷生两羁旅。\n西城邂逅正春风，南郑流离共秋暑。\n扁舟东下一沾巾，汉阴渡头天欲雨。\n君留蜀汉我瓯越，关塞悠悠路修阻。\n每悔昔日但酸辛，欲寄好音谁付与。\n日边失喜双眼明，一笑恍然相劳苦。\n久经丧乱喜强健，语及艰难更悽楚。\n离合悲欢二十载，往事伤心那可数。\n酒后清狂不復能，鬓边白髮今如许。\n向来骥子未总角，今与爷长秀而膴。\n文学崭然已老成，吾徒之衰固其所。\n君材磊磊多大略，胸次纵横杂文武。\n当年上疏请长缨，欲以忠信为干橹。\n驰驱慷慨感知己，十年上佐留边圉。\n一从捧檄傍红莲，几为临戎挥白羽。\n元戎入觐载辎车，策勋进秩光宾主。\n王卿合作水衡丞，庾杲復入将军府。\n胡为侧翅尚随人，千里长城頼裨补。\n汾阳僚吏多将相，家声盛事今犹古。\n致身富贵真未晚，唾手功名不难取。\n岂惟出幕看旌麾，会是封侯裂茅土。\n炎歊六月三吴路，海气昏昏暗天宇。\n骊驹已驾不可留，忧绪中来密如组。\n亦如远送终别离，只有加餐相赠处。\n双鱼莫厌远书频，从此西风日倾伫。",
        "dynasty": "宋",
        "collection_info": null
    },
    {
        "title": "次韵陈庭藻赴天申燕诗二首  其一",
        "author": "王之望",
        "content": "绍兴圣主垂衣裳，倬然文治昭天章。\n已闻华封祝尧帝，岂但畏垒歌庚桑。\n千秋此日纪佳节，万岁羣臣称寿觞。\n帘前宫扇交翡翠，仗下宝马屯飞黄。\n昭容引仪近日月，御史执法严风霜。\n九宾无譁胪句肃，剑佩俨雅趋侯王。\n一声鸣跸传朱辇，千官赐宴趋文昌。\n湛露尊罍均渥泽，熏风絃管迓休祥。\n浩唱充庭云不动，繁花压帽春风光。\n可怜欢声正四合，不觉暮色来苍苍。\n轩驺散去九衢闹，朝衣醉沥余淋浪。\n小臣病着不能起，但听广乐风声长。",
        "dynasty": "宋",
        "collection_info": null
    },
    {
        "title": "次韵陈庭藻赴天申燕诗二首  其二",
        "author": "王之望",
        "content": "天申上寿开明堂，羣公祝圣多新章。\n不论文南山成带砺，要看东海生禾桑。\n君恩中台燕百辟，金罍兕觥雕玉觞。\n饭抄香粳云子白，酒泻法酿鹅儿黄。\n宫衣拜赐近端午，轻迭香罗如雪霜。\n功臣彯甲奉朝请，貂冠峩峩来异王。\n中兴盛事须记述，乐府宜得张文昌。\n感寓诸孙今列宿，诗鸣省户为时祥。\n每逢朝家有庆瑞，辄以篇咏赓休光。\n腐儒白首谬通籍，博士一经惭后苍。\n敢陪诗人论风雅，祇与渔父歌沧浪。\n昇平颂声还大手，白傅才力兼诸长。",
        "dynasty": "宋",
        "collection_info": null
    },
    {
        "title": "词源图",
        "author": "王之望",
        "content": "着作之厅屏十幅，怪石沧江莽相束。\n恍然坐我三峡旁，汹汹奔流欲颓屋。\n不知狂澜何处回，壮哉万顷纳一杯。\n自从此画出名手，海潮不復声如雷。\n一时文士罗东观，波涛入笔驱河汉。\n逍遥扪腹日来看，更得丹青助挥翰。\n我本儒中山泽癯，烟蓑祇合老江湖。\n烦将一段好东绢，画箇渔舟钓雪图。",
        "dynasty": "宋",
        "collection_info": null
    },
    {
        "title": "王钤辖出示乃祖两令公画像求诗为赋长句",
        "author": "王之望",
        "content": "艺祖开基登九五，驾驭羣雄走龙虎。\n五十余年到章圣，将帅名臣犹接武。\n王家再世蒙休光，父子继踵仍腾骧。\n我从诸孙见画像，绝世风骨何堂堂。\n隋国令公温如玉，方口丰颐秀眉目。\n典刑犹在想可知，骨肉都匀肥不俗。\n小令公为隋国儿，比之乃父加瓌奇。\n凛然满面英豪气，犹有酣战骁雄姿。\n百年神隽今已矣，貌向丹青尚如此。\n虎头不用着三毫，燕颔须教飞万里。\n屹然立向庙堂间，可使边人毛骨寒。\n千载长存麒麟阁，当年肯着鵔鸃冠。\n人物于今宁復有，奇庞谁是功名手。\n麞头鼠目休求官，归作山中耦耕叟。",
        "dynasty": "宋",
        "collection_info": null
    },
    {
        "title": "登大峨绝顶睹圆相佛光成长句二十韵",
        "author": "王之望",
        "content": "峨眉峻极西南着，万景庄严诸佛住。\n高标天柱八纮张，雄镇坤维百灵赴。\n我来雨霁羣峰出，正值春暄三月暮。\n上方解冻僧入岩，远俗来游客填路。\n篮舆牵挽六十里，梯栈高低三万步。\n鱼贯攀缘筋力疲，鸟腾陡绝神魂惧。\n行经崖坂几萦曲，望极堪舆莽回互。\n锦里遥看井底迷，雪山忽认屏间误。\n幽岩得照石发彩，阴洞有声雷蓄怒。\n楞伽仙音好鸟语，兜罗绵界神龙护。\n沧海潮回波浪平，蓝田日暖烟霏布。\n长虹欻放白毫光，淡墨俄瞻紫金聚。\n应真飞锡众共覩，圆相摄身人自顾。\n六牙白象恍当空，三足赤乌潜隠雾。\n琉璃瓶莹秋月白，优昙花浄含晓露。\n瑞境旁连瓦屋起，合成一界如相附。\n神灯夜从九顶朝，散作千山无尽炷。\n肉眼亲观佛会开，凡躯恐逐仙风骛。\n欲寻傅说箕尾间，休访君平斗牛度。\n便排阊阖陟高圆，扰扰人寰何足寓。",
        "dynasty": "宋",
        "collection_info": null
    },
    {
        "title": "次制帅所和前韵",
        "author": "王之望",
        "content": "圣主忧勤躬万务，英豪宁许山林住。\n弓旌号召士无留，竹帛功名公所赴。\n天表对扬咨见晚，坤维镇抚歌来暮。\n雪山增重绝纷埃，蜀道非难履平路。\n分陕聊烦摅妙略，秉钧已叹迂高步。\n朱轓抚俗远民怀，玉帐折衝荒服惧。\n羽檄不飞烽堠灭，骏骨多收边市互。\n孔明七纵讵非长，户牖六奇真不误。\n农狎其野无外忧，马腾于槽有余怒。\n三陲绝徼皆妥安，诸将雄师今尽护。\n九重益友思直谅，四蜀新声咏宣布。\n帅阃方观勋业成，庙堂行看精神聚。\n嗟我衰迟託末契，辱公敦笃倾殊顾。\n当年献赋诵凌云，上国承颜悦披雾。\n禹门亲覩跃风雷，尧陛初惊承雨露。\n龙颜下瞩顿生光，凤翼高翔从此附。\n称身朝服曳青云，满袖天香携宝炷。\n九霄变化冥鹏升，一纪光阴隙驹骛。\n绨袍雅意念张禄，襦袴余波依叔度。\n他时入觐对金莲，伴直应随玉堂寓。",
        "dynasty": "宋",
        "collection_info": null
    },
    {
        "title": "再和",
        "author": "王之望",
        "content": "年将六秩诸衰具，漏尽钟鸣行不住。\n一身许国铢两轻，万里携家斗升赴。\n五羊大夫习劳苦，三鳣先生嗟晚暮。\n分为一世数奇人，踏遍九州多半路。\n早岁尝为梁甫吟，中途已失邯郸步。\n穷通有命常自乐，幽显无惭方不惧。\n每读商书戒十愆，不忧汉法干三互。\n奔走频惊使节光，叨逾敢叹儒冠误。\n车下夺牛任客疑，水中见蟹从人怒。\n怨恩肯效儿女语，正直犹希鬼神护。\n平生事业在方册，将老精神弊泉布。\n九重德意日边远，十万师徒关外聚。\n不令圣泽皆下霑，宁免吾皇尚西顾。\n上为朝廷广霖雨，下令郡邑清蒙雾。\n乘轺无术漫观风，分陕维贤倚行露。\n青天云雾昔曾披，绿水芙蓉今密附。\n郊垧小队连后乘，燕寝清香同妙炷。\n鸟雀难偕鸿鹄飞，驽骀暂逐骅骝骛。\n自怜落落王平子，遇此汪汪黄叔度。\n但忧温诏趣公归，荫宇不容孤迹寓。",
        "dynasty": "宋",
        "collection_info": null
    },
    {
        "title": "再和",
        "author": "王之望",
        "content": "珠玑百斛何人付，公有诗筒来不住。\n出尘秀句若霞摛，走笔豪篇逾响赴。\n吟安一字不知老，朝作千篇犹未暮。\n秋天鸿鹄翥浮云，平地骅骝驱熟路。\n分忧制节绵万里，余事文章兼七步。\n千军独扫人共惊，八面俱来我何惧。\n力扛九鼎更妥帖，胸蟠万卷森差互。\n千言未困见纵横，一点不加无谬误。\n音谐律吕凤凰鸣，势薄云天鹏鸟怒。\n流传应有贾客售，在处岂无神物护。\n公诗光焰千丈锦，我诗粗窘一尺布。\n公诗雄富百雉都，我诗穷陋三家聚。\n行经北海恍自失，出见西施羞反顾。\n残膏祇欲借邻光，余润有如蒙晓雾。\n君侯雅志和熏风，圣主恩光深湛露。\n事业终期白日悬，功名已见青云附。\n愿公归侍玉皇案，天香復与金童炷。\n愿公西取王母环，云车直指瑶池骛。\n要当都俞庙堂上，岂久淹留井参度。\n顾我尘埃不足论，屈曲世间随所寓。",
        "dynasty": "宋",
        "collection_info": null
    },
    {
        "title": "许总卿见和再用韵",
        "author": "王之望",
        "content": "四纪才名淹世务，七年符节坤维住。\n褒功屡有玺书来，趋诏尚迟轺传赴。\n男儿功多投老遂，烈士心岂随年暮。\n松杉顶秃始干云，骏驵齿长方识路。\n所临遗迹纪萧规，相继小巫窥禹步。\n补公旧处信有幸，顾我非才深自惧。\n转粟飞刍驱蜀阪，摘山市马司边互。\n伐柯执斧固非难，依样画葫终少误。\n解牛毋叹妙肯綮，养虎尤工时喜怒。\n騋牝三千归圉师，貔貅十万安都护。\n公家遗利悉桑孔，阃将欢心收戍布。\n关信增屯烽燧远，边储入粟舟车聚。\n未归左右展论思，端为西南重忧顾。\n漠北齐盟寻皦日，斗间王气缠非雾。\n坐镇全消玉塞尘，召还应及金茎露。\n佳句忽贻韶濩作，正音乃许巴渝附。\n昼哦蔬饭费三吐，夜诵苇灯残一炷。\n欲随骥尾强争驰，暨到蚁封难并骛。\n囊收甚谨加十袭，笔举復停知几度。\n试将风格比唐人，堪与拾遗参感寓。",
        "dynasty": "宋",
        "collection_info": null
    },
    {
        "title": "刘侍郎见和再用韵",
        "author": "王之望",
        "content": "大方广佛三身具，境号华严普贤住。\n三千浄土毛孔吞，百亿化身尘剎赴。\n底事眉山迹偏显，端由象法时将暮。\n三乘不起正信心，一线顿开方便路。\n将欲神变惊凡目，故敛光芒归窘步。\n示现虽同人异见，开遮未判谁无惧。\n臂力遥擎妙喜来，顶光近摄清凉互。\n我来亲睹未曾有，方审传闻元不误。\n阳春正值风日好，阴雨不逢雷雹怒。\n入梦惟忧神鬼知，乘危暗有龙天护。\n招提问路方上征，世界当空已先布。\n千林寂历鸟声少，万岭奔腾云气聚。\n高峰初到甫休歇，圆相俄惊成指顾。\n一壶恍入物外天，五里知非世间雾。\n感通咫尺捷影响，变灭须臾嗟电露。\n公居福地宝岩对，身享耆年仙籍附。\n两禁高辞法从班，一灯久续禅宗炷。\n正始余风独后凋，建安逸驾争先骛。\n忽聆酬唱便随喜，要与见闻俱得度。\n愿公且见宰官身，一宅常与轩冕寓。",
        "dynasty": "宋",
        "collection_info": null
    },
    {
        "title": "和人元夕",
        "author": "王之望",
        "content": "长安百尺朱楼高，传筹夜醉闻鸡号。\n金吾弛禁玉漏永，九衢遍走狂欢遨。\n访寻三曲选清唱，交结五陵皆大豪。\n笑将千金买斗酒，轻若九牛亡一毛。\n赋诗更作文字饮，止酒一篇羞和陶。\n笔端百韵斗奇险，坐上几人推俊髦。\n万事转头成短梦，十年屈指如奔涛。\n祇今衰老但悲感，长歌终日弹豪曹。",
        "dynasty": "宋",
        "collection_info": null
    },
    {
        "title": "和关子东铁尺歌",
        "author": "王之望",
        "content": "先生平生无俗嗜，博取珍奇自娱戏。\n案间双尺本蛟龙，怪底雄雌俱出地。\n含精古铁色沈沈，质白玉兮价黄金。\n有时风雨暗堂室，直恐雷电相搜寻。\n浄业知君专笔砚，白首残编天眼见。\n一朝出此瑞文房，神物化成非锻炼。\n阅遍千人谁得将，主人比德端且方。\n永供黄卷镇边幅，明窗浄几生辉光。\n先生歌成惊杰句，助发铿锵得君故。\n何人似与郭代公，宝剑豪篇不须赋。",
        "dynasty": "宋",
        "collection_info": null
    },
    {
        "title": "乙巳四月自都下省欧阳氏姊于封丘时河朔流移满道即事有作寄范觉民",
        "author": "王之望",
        "content": "北出都门道，红尘污客襟。\n号蝉如有意，高柳自成阴。\n辙乱思良马，林幽慕逸禽。\n据鞍回首处，愈觉帝阍深。",
        "dynasty": "宋",
        "collection_info": null
    },
    {
        "title": "龙华山寺寓居十首  其一",
        "author": "王之望",
        "content": "抱病云山远，兴怀节物新。\n林红纷过雨，岭翠鬰堆春。\n猿鸟时相狎，烟霞日自亲。\n可怜成底事，半世走风尘。",
        "dynasty": "宋",
        "collection_info": null
    },
    {
        "title": "龙华山寺寓居十首  其二",
        "author": "王之望",
        "content": "斋饭来香积，钟声出翠筠。\n僧投松径远，鸟下石坛驯。\n茶摘春山嫩，泉烹雨涧新。\n萧然烟篆室，处处喜留人。",
        "dynasty": "宋",
        "collection_info": null
    },
    {
        "title": "龙华山寺寓居十首  其三",
        "author": "王之望",
        "content": "嗜好非前日，颠狂减少年。\n久疏长夜饮，新学小乘禅。\n觅句驱春恨，翻书引昼眠。\n朝来山鸟闹，惊破睡中天。",
        "dynasty": "宋",
        "collection_info": null
    },
    {
        "title": "龙华山寺寓居十首  其四",
        "author": "王之望",
        "content": "作客他乡久，宜人此界稀。\n身閒长挟策，地僻惯披衣。\n妻有虀盐乐，儿因笋蕨肥。\n出门何所适，终日掩荆扉。",
        "dynasty": "宋",
        "collection_info": null
    },
    {
        "title": "龙华山寺寓居十首  其五",
        "author": "王之望",
        "content": "海国幽栖地，春风欲暮时。\n病忧梅雨逼，贫叹麦秋迟。\n併日终无愧，逢年会有期。\n饥寒宁苟免，吾道讳磷缁。",
        "dynasty": "宋",
        "collection_info": null
    },
    {
        "title": "龙华山寺寓居十首  其六",
        "author": "王之望",
        "content": "时节清明过，溪山晴霁初。\n出游偕妇子，相识半樵渔。\n稼穑归宁遂，经纶计已疏。\n渊明至穷约，三径亦吾庐。",
        "dynasty": "宋",
        "collection_info": null
    },
    {
        "title": "龙华山寺寓居十首  其七",
        "author": "王之望",
        "content": "羊乳茎犹嫩，猪牙叶未残。\n呼童聊小摘，为尔得加餐。\n仗马卑三品，山雌慕一箪。\n朝来食指动，苦菜入春盘。",
        "dynasty": "宋",
        "collection_info": null
    },
    {
        "title": "龙华山寺寓居十首  其八",
        "author": "王之望",
        "content": "有客过松径，呼儿下竹关。\n张灯深夜语，沽酒远村还。\n醇异交公瑾，清非醉景山。\n剧谈自有理，不在浊醪间。",
        "dynasty": "宋",
        "collection_info": null
    },
    {
        "title": "龙华山寺寓居十首  其九",
        "author": "王之望",
        "content": "杜宇来何处，天涯又復鸣。\n空山听更激，寒夜窈难明。\n故国三千里，春风第一声。\n年年羁旅地，愁绝不胜情。",
        "dynasty": "宋",
        "collection_info": null
    },
    {
        "title": "龙华山寺寓居十首  其一○",
        "author": "王之望",
        "content": "水乡经月雨，潮海暮春天。\n芒种嗟无日，来牟失有年。\n人多逢菜色，村或断炊烟。\n谁谓山中乐，忧来百虑煎。",
        "dynasty": "宋",
        "collection_info": null
    },
    {
        "title": "送别祝得之",
        "author": "王之望",
        "content": "倦游淹海上，得子意弥敦。\n文彩与春秀，性情如玉温。\n相从不知久，欲别更何言。\n努力功名会，飞腾入帝阍。",
        "dynasty": "宋",
        "collection_info": null
    },
    {
        "title": "别友人",
        "author": "王之望",
        "content": "此日天涯别，春风断客魂。\n绿杨初暗路，芳草欲迷村。\n祖帐前山远，骊歌落日昏。\n相思今夜月，不復对清樽。",
        "dynasty": "宋",
        "collection_info": null
    },
    {
        "title": "豁然亭",
        "author": "王之望",
        "content": "何处开轩槛，凌虚香霭间。\n胸中吞百粤，眼界抵三山。\n晓日宾沧海，秋潮俯碧湾。\n登临一舒啸，宇宙顿宽閒。",
        "dynasty": "宋",
        "collection_info": null
    },
    {
        "title": "同诸乡人泛临安西湖",
        "author": "王之望",
        "content": "短棹夷犹处，湖平酒满觞。\n荷深迷去路，波浅涩归航。\n落日山头暗，西风水面凉。\n今朝一尊共，相对恍江乡。",
        "dynasty": "宋",
        "collection_info": null
    },
    {
        "title": "坐中赠朱尉庆长",
        "author": "王之望",
        "content": "君尉襄阳日，吾方首善游。\n素交微半面，青顾乃双眸。\n有喜一樽共，相期三径幽。\n溪山许分老，为我缮菟裘。",
        "dynasty": "宋",
        "collection_info": null
    },
    {
        "title": "怀李相之",
        "author": "王之望",
        "content": "李子通家旧，人门孰与侔。\n胸中足今古，皮裏贮阳秋。\n尊酒怀清致，关山隔俊游。\n江城携手地，春色黯离忧。",
        "dynasty": "宋",
        "collection_info": null
    },
    {
        "title": "相之见和有真能乘兴之句再次韵",
        "author": "王之望",
        "content": "一月如三岁，怀君未足侔。\n情亲频入梦，句好欲生秋。\n真有山阴兴，聊寻河表游。\n翻愁江上别，心事不堪忧。",
        "dynasty": "宋",
        "collection_info": null
    },
    {
        "title": "齐尧佐寄诗许予授代归谷城日相过次韵",
        "author": "王之望",
        "content": "故人千里去，犹记别时歌。\n衰鬓禁愁得，狂怀可奈何。\n南枝春意动，西望夕阳多。\n三径荒凉外，高轩讵肯过。",
        "dynasty": "宋",
        "collection_info": null
    },
    {
        "title": "和李士举陪提刑徽猷游中梁山临秀远轩以望江中平陆之胜承示佳句且叙故旧离合之感次韵二首  其一",
        "author": "王之望",
        "content": "空翠浮轩槛，岚光拂栋梁。\n江随平野曲，林拥暮山苍。\n城郭犹平日，田畴本乐乡。\n呻吟未休息，衰病意空长。",
        "dynasty": "宋",
        "collection_info": null
    },
    {
        "title": "和李士举陪提刑徽猷游中梁山临秀远轩以望江中平陆之胜承示佳句且叙故旧离合之感次韵二首  其二",
        "author": "王之望",
        "content": "京口追游地，钱塘执别年。\n飘流恍如梦，聚散岂其天。\n夙驾行趋诏，当朝正急贤。\n紫荷持从橐，去去入林泉。",
        "dynasty": "宋",
        "collection_info": null
    },
    {
        "title": "次韵贺子忱春事",
        "author": "王之望",
        "content": "老境流年速，春风几日晴。\n清尊花下怯，白髮镜中明。\n蝴蝶迷幽梦，仓庚愧好声。\n良辰一尊酒，钟鼎可忘情。",
        "dynasty": "宋",
        "collection_info": null
    },
    {
        "title": "挽林给事中母柳夫人词三首  其一",
        "author": "王之望",
        "content": "联德成偕老，和鸣六十春。\n休声传孝妇，余庆产名臣。\n人去虚韦幔，哀深泣孟邻。\n千年凭直笔，图史播芳尘。",
        "dynasty": "宋",
        "collection_info": null
    },
    {
        "title": "挽林给事中母柳夫人词三首  其二",
        "author": "王之望",
        "content": "作配归华族，生贤瑞国朝。\n升堂拜王导，窥牖识房乔。\n綵服金龟重，安舆驷马骄。\n庆门今鼎盛，环佩忽萧萧。",
        "dynasty": "宋",
        "collection_info": null
    },
    {
        "title": "挽林给事中母柳夫人词三首  其三",
        "author": "王之望",
        "content": "方喜门施戟，俄惊容奠刍。\n孤鸾空对影，老凤独将雏。\n祖送倾朝士，哀荣震帝都。\n祇应归葬处，千两拥山隅。",
        "dynasty": "宋",
        "collection_info": null
    },
    {
        "title": "张和公母秦国太夫人輓词",
        "author": "王之望",
        "content": "誓比共姜早，贫如翟母希。\n三迁功可大，五福报无违。\n衮绣供儿綵，风旛契祖机。\n千秋凭直笔，图史播芳徽。",
        "dynasty": "宋",
        "collection_info": null
    },
    {
        "title": "赠元观正字",
        "author": "王之望",
        "content": "才名四纪蔼簪绅，王谢风流信绝伦。\n云路旧游羣玉府，山城初见谪仙人。\n八龙漂泊知余几，三爵追随莫厌频。\n此会未应轻作别，梅花且醉腊前春。",
        "dynasty": "宋",
        "collection_info": null
    },
    {
        "title": "和曾丈赠光化令赵元质",
        "author": "王之望",
        "content": "奔波朝士觅官忙，独买扁舟去意长。\n汲黯旧闻羞作令，冯唐今愧老为郎。\n鹓鸿引去知何慕，鸥鹭归来不乱行。\n窃食端输厕中鼠，惊余犹得饱饥肠。",
        "dynasty": "宋",
        "collection_info": null
    },
    {
        "title": "关子东约中秋游天竺再用前韵有诗和之",
        "author": "王之望",
        "content": "湖光尽处两山开，夹道苍松鬰壮哉。\n水过冷泉双涧合，石飞天竺一峰来。\n胜游喜有幽人约，佳句俄催爽气回。\n桂子中秋正芬馥，流霞好泛月边杯。",
        "dynasty": "宋",
        "collection_info": null
    },
    {
        "title": "文监丞出关子东西湖春游倡和且约为重九之游次韵",
        "author": "王之望",
        "content": "西湖烂醉踏青天，秀句重寻未隔年。\n已约清樽携九日，要将黄菊荐三贤。\n深秋风日明寒水，宿雨波澜起画船。\n佳气葱茏如有待，晓粧浓淡抹非烟。",
        "dynasty": "宋",
        "collection_info": null
    },
    {
        "title": "题龙华寺",
        "author": "王之望",
        "content": "孤枕僧庵梦不成，披衣推户竹轩明。\n一天月色连秋色，万树风声似水声。\n小槛沉沉青嶂合，修檐冉冉白云行。\n今宵伫立情何限，晓鑑霜毛两鬓生。",
        "dynasty": "宋",
        "collection_info": null
    },
    {
        "title": "同年十人会于湖上巫子先拘台制不来有诗次韵",
        "author": "王之望",
        "content": "曲江一散各西东，杯酒重来气尚雄。\n才薄愧参龙虎榜，会难常叹马牛风。\n弟兄半已颠毛白，宾主休辞醉颊红。\n底事坐中犹未乐，车公不遂一尊同。",
        "dynasty": "宋",
        "collection_info": null
    },
    {
        "title": "与同舍游浄明是日大寒予独乘马诸公以孟浩然相戏以其乡人故也关丈有诗次韵",
        "author": "王之望",
        "content": "惨淡阴风暗广川，衝寒直到白云边。\n寒馿苦忆长安道，古寺深行小有天。\n岘首诗人穷入画，孤山处士句堪传。\n疑君便是林君復，妙字清题故宛然。",
        "dynasty": "宋",
        "collection_info": null
    },
    {
        "title": "丈人观设醮留题",
        "author": "王之望",
        "content": "翠麓丹崖敞洞天，琼宫珠殿照云烟。\n森罗壁绘推前辈，缥缈楼居见列仙。\n朝斗坛边星象冷，步虚声内月华圆。\n尘埃迥隔人间世，骨悚魂清夜不眠。",
        "dynasty": "宋",
        "collection_info": null
    },
    {
        "title": "再用前二诗韵  其一",
        "author": "王之望",
        "content": "洞府仙扃本不关，凡踪长堕世尘间。\n胜游得得今须遍，俗驾迟迟肯遽还。\n绝巘晨光收雨脚，羣峰春色亸烟鬟。\n感通珍重神灵意，诗思虽荒讵敢悭。",
        "dynasty": "宋",
        "collection_info": null
    },
    {
        "title": "再用前二诗韵  其二",
        "author": "王之望",
        "content": "胜境名标第五天，殊庭佳气蔼非烟。\n鼓钟与看千人会，玉石难分十种仙。\n幽壑旧传灵药富，苍崖曾现宝光圆。\n尘劳未决丹梯急，只得虚堂一夜眠。",
        "dynasty": "宋",
        "collection_info": null
    },
    {
        "title": "栖贤三峡桥次南康守晏德基韵",
        "author": "王之望",
        "content": "古寺深藏紫翠间，清风夹道凛苍官。\n千寻秋色岩峦凈，十里雷声涧谷寒。\n此去洗心应少累，从来蓄眼未经看。\n使君健笔题佳句，一首新诗倒醉澜。",
        "dynasty": "宋",
        "collection_info": null
    },
    {
        "title": "题胥解元成美堂",
        "author": "王之望",
        "content": "当年英妙曳青衿，曾习王褒盛德吟。\n骥騄作驹期万里，鸾凰振翼便千寻。\n驰声场屋谁勍敌，好事侯邦尽赏音。\n古语美成须在久，愿君长保岁寒心。",
        "dynasty": "宋",
        "collection_info": null
    },
    {
        "title": "赠元运使",
        "author": "王之望",
        "content": "使节东来炯绣衣，蒙泉景色动旌旗。\n官曹传檄清风肃，老稚随车淑气移。\n赵日可能兼畏爱，苏天那復间公私。\n鸰原更遇蓬瀛客，好驻幨帷十日期。",
        "dynasty": "宋",
        "collection_info": null
    },
    {
        "title": "缺题",
        "author": "王之望",
        "content": "霜晴爱日晓生东，萧寺山茶赏岁丰。\n锦里出遨驱小队，雪山纳堠狎诸戎。\n叶连油幕侵天碧，花倚朱旗特地红。\n美景良辰万人喜，不妨行乐一尊同。",
        "dynasty": "宋",
        "collection_info": null
    },
    {
        "title": "还鲜于蹈夫诗编",
        "author": "王之望",
        "content": "百首新诗句句妍，追还江左一千年。\n春归池草难专美，冷入江枫称所传。\n一字人知吟不到，八分我喜录成编。\n西来所得真多矣，满箧今藏锦绣篇。",
        "dynasty": "宋",
        "collection_info": null
    },
    {
        "title": "温原庙神御北还和谢景思韵",
        "author": "王之望",
        "content": "灵舆归路肃班班，帐殿秋风响佩环。\n九庙向来连北阙，五陵依旧对南山。\n玉衣不受清尘涴，风马应随綵仗还。\n行起奉常陪荐享，天威咫尺侍悬间。",
        "dynasty": "宋",
        "collection_info": null
    },
    {
        "title": "贺刘侍郎三首  其一",
        "author": "王之望",
        "content": "早岁儒林俊誉流，中年持橐侍宸游。\n论思清禁三朝遇，閒散殊庭二纪投。\n迹与香山齐出处，诗将彭泽尽赓酬。\n似闻璧水求三老，行起蒲轮慰九州。",
        "dynasty": "宋",
        "collection_info": null
    },
    {
        "title": "贺刘侍郎三首  其二",
        "author": "王之望",
        "content": "汉嘉平日想风流，喜作凌云载酒游。\n尘土何时公事了，林泉聊与故人投。\n心期济物衰难强，志在求田老未酬。\n官满便当投劾去，一航从此下扬州。",
        "dynasty": "宋",
        "collection_info": null
    },
    {
        "title": "贺刘侍郎三首  其三",
        "author": "王之望",
        "content": "万景楼头尽日留，乌尤岭上及春游。\n溪潭杳渺游鱼乐，林木阴森倦鸟投。\n千尺梵身名不谬，半轮山月句难酬。\n争流竞秀君休问，更有江声撼一州。",
        "dynasty": "宋",
        "collection_info": null
    },
    {
        "title": "题上清宫",
        "author": "王之望",
        "content": "一径缘云彻上台，玉楼银阙冠崔嵬。\n连峰衮衮从天下，迥野茫茫匝地开。\n晓日重溟红浪涌，夜灯千岭瑞光来。\n却归下土人应怪，身自瑶池阆苑回。",
        "dynasty": "宋",
        "collection_info": null
    },
    {
        "title": "留题修觉山绝胜亭",
        "author": "王之望",
        "content": "古寺幽岩万木稠，蜀川一览尽西州。\n依微远树低平野，散漫清江吐乱洲。\n老眼乍明疑岘首，归心忽动忆槎头。\n当年风物悲游子，子美应同故国愁。",
        "dynasty": "宋",
        "collection_info": null
    },
    {
        "title": "题广利院",
        "author": "王之望",
        "content": "翠岭苍岩带落霞，水云平野一川斜。\n二山相距无千里，数口俱仙有两家。\n仇穴便当营草屋，武陵何必访桃花。\n择乡试復询风俗，善政人人令尹夸。",
        "dynasty": "宋",
        "collection_info": null
    },
    {
        "title": "寄题谢景思药寮仍用其韵",
        "author": "王之望",
        "content": "城府年来怪迹疏，端因药圃滞巾车。\n芒鞋入谷亲寻种，野服巡栏自把锄。\n室蔼芝兰无俗物，房深花木称僧居。\n他时猿鹤休惊怨，安石宁终老一墟。",
        "dynasty": "宋",
        "collection_info": null
    },
    {
        "title": "同鲜于蹈夫管养正饮卫氏云亭",
        "author": "王之望",
        "content": "谁结危亭古岸头，云容水态入帘鈎。\n数峰岚翠欲排闼，半夜溪声碍枕流。\n入坐烟霞终日秀，对床风雨一灯幽。\n那知戎马纷纭际，杖屦相陪得胜游。",
        "dynasty": "宋",
        "collection_info": null
    },
    {
        "title": "同庞彦才晚酌于涵翠轩",
        "author": "王之望",
        "content": "登临到处久徘徊，水色山光滚滚来。\n百顷烟村抱城郭，数峰云水拥楼台。\n千篇取足诗材剩，万轴横陈画笥开。\n清兴穷探犹未厌，更投涵翠举余杯。",
        "dynasty": "宋",
        "collection_info": null
    },
    {
        "title": "上曾二丈仲成  其一",
        "author": "王之望",
        "content": "湖海元龙气尚豪，笑谈谁料已霜毛。\n文章家法西京在，兄弟才名北斗高。\n欲取功名酬老大，岂将州县叹徒劳。\n登坛不独风骚将，出幕他年看节旄。",
        "dynasty": "宋",
        "collection_info": null
    },
    {
        "title": "上曾二丈仲成  其二",
        "author": "王之望",
        "content": "忆拜冰壶日下时，先君未老我方儿。\n庭闱一閟成今昔，世路重来太险巘。\n风义肯忘三益友，姓名愿入八哀诗。\n遗孤么么何能报，泉下幽魂傥有知。",
        "dynasty": "宋",
        "collection_info": null
    },
    {
        "title": "上曾二丈仲成  其三",
        "author": "王之望",
        "content": "患难余生二十年，一身孤苦百忧缠。\n文章昔谓古可到，踪迹今为人所怜。\n憔悴形容勋业镜，归依空寂祖师禅。\n不孤虽有山公在，恐逐龙舒下九泉。",
        "dynasty": "宋",
        "collection_info": null
    },
    {
        "title": "和关子东笻杖",
        "author": "王之望",
        "content": "老境生涯正倚君，周旋夷险共悲欣。\n最怜磊磊多高节，未肯斑斑出异文。\n汉阁灯来徒照夜，葛陂龙去谩拏云。\n愿为灵寿扶黄髮，廊庙他年看勒勋。",
        "dynasty": "宋",
        "collection_info": null
    },
    {
        "title": "落梅  其一",
        "author": "王之望",
        "content": "春意枝间忽暗惊，乘风作阵去纵横。\n苍苔可忍欺香骨，粉蝶无端乱舞英。\n有恨应羞霜月照，钟情犹頼晚风轻。\n梦回一夜频搔首，肠断空阶骤雨声。",
        "dynasty": "宋",
        "collection_info": null
    },
    {
        "title": "落梅  其二",
        "author": "王之望",
        "content": "香残粉暗若为情，寂寞空余瘦影横。\n雨后园林无玉树，朝来庭院满琼英。\n浮云冉冉当风尽，飞雪飘飘落砌轻。\n广武为君聊一叹，羣花从此擅名声。",
        "dynasty": "宋",
        "collection_info": null
    },
    {
        "title": "挽季通判",
        "author": "王之望",
        "content": "六艺潜心老益尊，此邦耆旧众推贤。\n高文早出诸儒右，清节宜书独行篇。\n白首可怜纔半刺，朱衣犹得贵重泉。\n佳城一閟成千古，寂寞哀笳惨暮烟。",
        "dynasty": "宋",
        "collection_info": null
    },
    {
        "title": "挽王教授子节父",
        "author": "王之望",
        "content": "綵衣方喜奉安舆，丹旐俄惊返故居。\n已作善人称里闬，固宜阴德大门闾。\n悟超庭柏心无碍，香茁阶兰庆有余。\n哀挽一声寒日外，萧萧风树锁郊墟。",
        "dynasty": "宋",
        "collection_info": null
    },
    {
        "title": "题蒙泉",
        "author": "王之望",
        "content": "西北峩峩迭嶂来，涛奔浪涌势难回。\n忽临城郭千峰住，下有源泉万斛开。\n鱼鼈宁容腥沼沚，蛟龙曾是起风雷。\n平时寂寞何灵响，岁旱方知济物才。",
        "dynasty": "宋",
        "collection_info": null
    },
    {
        "title": "和友人  其一",
        "author": "王之望",
        "content": "弟兄南渡各驰驱，几奉君王尺一除。\n黄耳音书寄怀抱，乌衣门巷惜丘墟。\n澄清孟博荣持节，雅量玄平静着书。\n五桂家风殊未艾，黄山佳气蔼如初。",
        "dynasty": "宋",
        "collection_info": null
    },
    {
        "title": "和友人  其二",
        "author": "王之望",
        "content": "坐阅江城岁月迁，心劳政拙岂能贤。\n昔游泉石迷寻访，故里风烟喜接连。\n聊假颁宣行素学，敢将迟暮叹华颠。\n他年良史征佳什，会入西京循吏篇。",
        "dynasty": "宋",
        "collection_info": null
    },
    {
        "title": "和眉守王郎中",
        "author": "王之望",
        "content": "惊风鸿鹄各翻飞，同落西南蜀一维。\n一日三秋双鬓改，两乡千里寸心驰。\n清香燕寝多佳致，远景楼台发妙词。\n只恐江山留不得，赐环闻已下丹墀。",
        "dynasty": "宋",
        "collection_info": null
    },
    {
        "title": "寿台州黄守",
        "author": "王之望",
        "content": "千载初平庆未穷，本支今復见仙翁。\n当年郜鼎争尤力，此日于门报已隆。\n政尚宽和承祖烈，量涵清浊称家风。\n赐金增秩知非晚，行看丝纶下禁中。",
        "dynasty": "宋",
        "collection_info": null
    },
    {
        "title": "寿处州徐守三首  其一",
        "author": "王之望",
        "content": "仆射文章六百春，人间又见石麒麟。\n朱颜白髮古仙伯，和气清风今德人。\n出处三朝常守道，承宣千里更宜民。\n圣时共政须耆旧，归去千秋辅紫宸。",
        "dynasty": "宋",
        "collection_info": null
    },
    {
        "title": "寿处州徐守三首  其二",
        "author": "王之望",
        "content": "共理经年惠利丰，此邦歌颂蔼提封。\n仙都洞府春风好，处士星躔瑞气浓。\n道向偓佺传口诀，禅从摩诘悟心宗。\n世间功业公余事，平日高情薄万钟。",
        "dynasty": "宋",
        "collection_info": null
    },
    {
        "title": "寿处州徐守三首  其三",
        "author": "王之望",
        "content": "赤矢朱弓祖庆绵，五云吉梦世生贤。\n嘉时浃日迎重九，景运中天恰半千。\n律播金商资爽气，露和琼屑引遐年。\n寿觞莫负专城贵，好对西风醉管弦。",
        "dynasty": "宋",
        "collection_info": null
    },
    {
        "title": "留题光相寺",
        "author": "王之望",
        "content": "至人悲念摄冥顽，倏见光明指顾间。\n亿劫未曾亲见佛，一宵今得暂栖山。\n从来叶障须除结，此去功名直等閒。\n欲以残年奉香火，尘劳无计恋松关。",
        "dynasty": "宋",
        "collection_info": null
    },
    {
        "title": "挽张直讲",
        "author": "王之望",
        "content": "早岁英声已绝尘，暮年高节更殊伦。\n绛帷久擅诗书乐，朱邸频酾酒醴醇。\n不许功名书竹帛，祇将文行照簪绅。\n乡邻若欲存遗范，祭社端宜配古今。",
        "dynasty": "宋",
        "collection_info": null
    },
    {
        "title": "和李清卿雪",
        "author": "王之望",
        "content": "浩荡天花弄晓光，春风未转忽芬芳。\n人跻物外红尘远，境堕壶中白昼长。\n风柳冷飘三月絮，寒梅幽寄一枝香。\n朝来暴喜家风贵，圆璧方圭满舍旁。",
        "dynasty": "宋",
        "collection_info": null
    },
    {
        "title": "吴明可寄诗次韵为答",
        "author": "王之望",
        "content": "两地相望百舍强，相思空结九回肠。\n君家沧海宾初日，我戍衡山俯夕阳。\n情话何当倾肺腑，倦游聊復信行藏。\n求田问舍真长策，捧檄荣亲道更光。",
        "dynasty": "宋",
        "collection_info": null
    },
    {
        "title": "房公湖",
        "author": "王之望",
        "content": "金雁桥南二顷湖，房公遗迹未湮芜。\n人游杜牧晚晴赋，境对王维别墅图。\n经始林泉心自巧，折衝廊庙术何迂。\n当时只作幽人计，留得陈陶四万夫。",
        "dynasty": "宋",
        "collection_info": null
    },
    {
        "title": "皇华馆以上巳落成因修禊事题诗纪之",
        "author": "王之望",
        "content": "泉上新台紫翠环，暮春修禊俯潺湲。\n汉流尚带桃花水，云气初披杏子山。\n柳絮轻扬晴日暖，竹光不动午阴閒。\n时和岁稔游人乐，一醉聊开病守颜。",
        "dynasty": "宋",
        "collection_info": null
    },
    {
        "title": "吕叔恭运使和题皇华馆诗復次韵",
        "author": "王之望",
        "content": "何处溪声响佩环，洗心堂下转潺湲。\n数株古柳枯临水，百亩丛篁翠倚山。\n岁久刊题多泯灭，时清景物自幽閒。\n轺轩登览留佳句，顿觉林泉发妙颜。",
        "dynasty": "宋",
        "collection_info": null
    },
    {
        "title": "帅漕復次韵再和",
        "author": "王之望",
        "content": "二豪诗律晋江东，迭倡更酬卷轴丰。\n狎主齐盟争定霸，互为勍敌锐临戎。\n波澜已得江流助，组丽仍依锦段红。\n入蜀词人多妙句，向来严杜一编同。",
        "dynasty": "宋",
        "collection_info": null
    },
    {
        "title": "中秋同儿侄登宝峰亭",
        "author": "王之望",
        "content": "绝顶凭栏思有余，沧江下眺眇三隅。\n月光此夜十分满，风色今朝一点无。\n乡国不须悲楚蜀，庭阶且喜集封胡。\n史君邂逅分鲜鲫，斫鲙还成逸少图。",
        "dynasty": "宋",
        "collection_info": null
    },
    {
        "title": "缺题",
        "author": "王之望",
        "content": "天梯云栈转龙旗，细雨凄风暗路岐。\n七夕难忘祈巧夜，三乡不以望仙时。\n曲江若悟贤臣语，汾水宁伤才子词。\n此日铃声肠断处，后庭遗唱未为悲。",
        "dynasty": "宋",
        "collection_info": null
    },
    {
        "title": "大龙湫",
        "author": "王之望",
        "content": "瀑水传闻旧壮哉，飞流亭下久徘徊。\n玉龙鳞甲寒犹蛰，银汉波澜冻未开。\n斜日湫潭微溅雨，深冬天地不鸣雷。\n斯游未快平时意，更拟他年得得来。",
        "dynasty": "宋",
        "collection_info": null
    },
    {
        "title": "次韵刘南伯二首  其一",
        "author": "王之望",
        "content": "晓来庭竹碎秋声，令我思君重怆情。\n三画当年曾擅价，五言今去合知名。\n赋归已荷因风寄，酾藇终期对月倾。\n但愿官军破骄敌，不妨淮海寄余生。",
        "dynasty": "宋",
        "collection_info": null
    },
    {
        "title": "次韵刘南伯二首  其二",
        "author": "王之望",
        "content": "十年踪迹困邅如，多谢韦郎肯寄书。\n千里漫寻苕水梦，一廛方对相山居。\n归心不为莼鲈切，交契应闲简牍疏。\n近向钱塘得嘉种，秋盘何日共新蔬。",
        "dynasty": "宋",
        "collection_info": null
    },
    {
        "title": "次韵王圜中二首  其一",
        "author": "王之望",
        "content": "网得金鳞不忍烹，一瓯春菜眼偏明。\n逢君强赋湖阴曲，顾我方趋日照城。\n散坐酴醿留客醉，过庭鹎鵊为谁鸣。\n还朝密迩非轻别，知有蒲轮访姓名。",
        "dynasty": "宋",
        "collection_info": null
    },
    {
        "title": "次韵王圜中二首  其二",
        "author": "王之望",
        "content": "舟兀东风怯晓寒，绿杨堤畔见青山。\n遡流不碍朝天去，掉鞅何当拜命还。\n半世光阴忧患裏，他时勋业笑谈间。\n儿童似觉吾衰老，只欲西归便丐閒。",
        "dynasty": "宋",
        "collection_info": null
    },
    {
        "title": "次韵制帅和王宪二首  其一",
        "author": "王之望",
        "content": "淮水绵绵不绝流，渡江龙化復东游。\n宗盟尚诧当年盛，交分还欣此日投。\n名并邛郲公等继，政称京兆我难酬。\n得时俱为公家计，三窟宁当各一州。",
        "dynasty": "宋",
        "collection_info": null
    },
    {
        "title": "次韵制帅和王宪二首  其二",
        "author": "王之望",
        "content": "二麦初收堰水流，西园飞盖使君游。\n羽旄每出邦人喜，壶矢閒同坐客投。\n膏雨应时和气洽，丰年有兆颂声酬。\n政成讼简追胥息，镇静西南五十州。",
        "dynasty": "宋",
        "collection_info": null
    },
    {
        "title": "次韵陈勉仲见留之什",
        "author": "王之望",
        "content": "新诗俊逸走风雷，愧我驰驱欲强陪。\n花外疏篁青掩映，门前流水绿萦迴。\n高情好客长留客，胜赏传杯莫放杯。\n老懒畏寒朝睡美，报章淹缓莫相催。",
        "dynasty": "宋",
        "collection_info": null
    },
    {
        "title": "寄制帅",
        "author": "王之望",
        "content": "五郡驰驱两月忙，少城春事杳相忘。\n鷅鹠鸣处韶光老，鹈鴂声中旅思长。\n曾为青山迂客路，莫偕红旆访仙乡。\n浣花时节归期近，犹及遨头共一觞。",
        "dynasty": "宋",
        "collection_info": null
    },
    {
        "title": "和制帅",
        "author": "王之望",
        "content": "离索堪惊岁月忙，少城遗爱未曾忘。\n西园尚记英游并，南浦空嗟别恨长。\n壮志且窥勋业镜，高情休忆水云乡。\n玉关柝静边烽息，汉殿归称万岁觞。",
        "dynasty": "宋",
        "collection_info": null
    },
    {
        "title": "和制帅  其一",
        "author": "王之望",
        "content": "按部经时走四封，云山有路宝岩通。\n普贤相对圆光裏，摩诘不离方丈中。\n喜有篇章交寄远，恨无羽翼可凌空。\n来诗忽作蛟龙吼，三日能令两耳聋。",
        "dynasty": "宋",
        "collection_info": null
    },
    {
        "title": "和制帅  其二",
        "author": "王之望",
        "content": "自怜麋鹿性疏顽，心在云林迹世间。\n每厌尘埃驱俗驾，不辞险阻访名山。\n池鱼得意时归壑，厩马长鸣暂出闲。\n万仞峰头曾进步，禅机一拨透三关。",
        "dynasty": "宋",
        "collection_info": null
    },
    {
        "title": "和制帅  其三",
        "author": "王之望",
        "content": "力求见佛上天梯，忽覩光明志意迷。\n华藏神通惊变现，台山公案好拈提。\n太冲漫作三都赋，子美全无一字题。\n今日诸贤赓妙句，强驱驽驾力难齐。",
        "dynasty": "宋",
        "collection_info": null
    },
    {
        "title": "和制帅  其四",
        "author": "王之望",
        "content": "卿月中天照上流，使星入蜀久西游。\n蟠胸经纬开棋局，出手枭卢转博投。\n学有渊源流不竭，诗如珠玉价难酬。\n词章怪底犹雄健，棠荫曾联柳柳州。",
        "dynasty": "宋",
        "collection_info": null
    },
    {
        "title": "又和  其一",
        "author": "王之望",
        "content": "胜游每恨不相同，邮递犹欣日日通。\n玉帐未容佳境到，云山已在好诗中。\n灵珠忽富千金赠，凡马堪嗟万古空。\n展卷高吟知几过，大音一震耳根聋。",
        "dynasty": "宋",
        "collection_info": null
    },
    {
        "title": "又和  其二",
        "author": "王之望",
        "content": "尘劳汩没老尤顽，遍走岷峨杳霭间。\n筋力已疲难报国，田园有计即归山。\n何期俗驾经时出，却得浮生数日閒。\n已请一麾江海去，故应生入玉门关。",
        "dynasty": "宋",
        "collection_info": null
    },
    {
        "title": "又和  其三",
        "author": "王之望",
        "content": "新篇孤峻绝阶梯，照眼光芒五色迷。\n已向诗坛称独步，不妨祖令更全提。\n真空雅与高情契，绝景终希大手题。\n余事文章暂游戏，要将李杜与名齐。",
        "dynasty": "宋",
        "collection_info": null
    },
    {
        "title": "又和  其四",
        "author": "王之望",
        "content": "住因得坎去乘流，万里西南更倦游。\n三径未成归计晚，一尊犹喜故人投。\n小篇偶寓诗筒去，佳句还劳驿使酬。\n得与诸贤更倡和，故应盛事播西州。",
        "dynasty": "宋",
        "collection_info": null
    },
    {
        "title": "浑醉庵诗",
        "author": "王之望",
        "content": "人间岁月都几许，醉裏光阴差较长。\n千日不醒终有尽，百年浑得要为常。\n故人屡过无穷巷，一室能宽有醉乡。\n好事不妨多酌我，老来无復次公狂。",
        "dynasty": "宋",
        "collection_info": null
    },
    {
        "title": "又题鸿佑寺",
        "author": "王之望",
        "content": "石佛山头日欲颓，寻僧不遇懒空回。\n青鞋布袜云门路，拄杖穿林归去来。",
        "dynasty": "宋",
        "collection_info": null
    },
    {
        "title": "戏景思  其一",
        "author": "王之望",
        "content": "明镜佳期故未忘，月圆人缺恨何长。\n阳台朝暮谁为主，梦裏时时怨楚王。",
        "dynasty": "宋",
        "collection_info": null
    },
    {
        "title": "戏景思  其二",
        "author": "王之望",
        "content": "颜色倾城艺更精，爱卿长是说卿卿。\n卷中昔日崔徽貌，重见应怜太瘦生。",
        "dynasty": "宋",
        "collection_info": null
    },
    {
        "title": "题邓寨周氏小园",
        "author": "王之望",
        "content": "径草荒春绿作堆，东风深入小园来。\n可怜几阵嫣香裏，立尽庭前数树梅。",
        "dynasty": "宋",
        "collection_info": null
    },
    {
        "title": "病余兀坐偶成二绝  其一",
        "author": "王之望",
        "content": "寂寂经旬病卧家，起来都不记年华。\n一声檐上惊秋晚，墙外初闻卖菊花。",
        "dynasty": "宋",
        "collection_info": null
    },
    {
        "title": "病余兀坐偶成二绝  其二",
        "author": "王之望",
        "content": "病骨栾栾瘦转加，秋风怯傍小窗纱。\n萧然丈室维摩观，一炷清香到日斜。",
        "dynasty": "宋",
        "collection_info": null
    },
    {
        "title": "倚江亭会上虞伯逵送梅花并二绝句坐上次韵併调贺子忱  其一",
        "author": "王之望",
        "content": "肠断江头索笑花，三三两两逐枝斜。\n忽随清绝惊人句，来自西湖处士家。",
        "dynasty": "宋",
        "collection_info": null
    },
    {
        "title": "倚江亭会上虞伯逵送梅花并二绝句坐上次韵併调贺子忱  其二",
        "author": "王之望",
        "content": "喜见江梅又着花，插来不怕帽檐斜。\n高标幽韵谁真似，人在风流贺监家。",
        "dynasty": "宋",
        "collection_info": null
    },
    {
        "title": "和姚令威春阴四绝  其一",
        "author": "王之望",
        "content": "急雨颠风带海烟，白头肠断落花天。\n东风为买春光住，柳撒黄金榆掷钱。",
        "dynasty": "宋",
        "collection_info": null
    },
    {
        "title": "和姚令威春阴四绝  其二",
        "author": "王之望",
        "content": "十日春阴昼景微，鸣鸠逐妇几时归。\n柔桑细麦宁馨长，落絮游丝可解飞。",
        "dynasty": "宋",
        "collection_info": null
    },
    {
        "title": "和姚令威春阴四绝  其三",
        "author": "王之望",
        "content": "雨过山村绿满陂，红芳渐少翠阴低。\n春风吹草依然碧，潮水浮花却自西。",
        "dynasty": "宋",
        "collection_info": null
    },
    {
        "title": "和姚令威春阴四绝  其四",
        "author": "王之望",
        "content": "休对风光感物华，且将春酒趁春赊。\n一声杜宇芳菲晚，只有荼𧃲芍药花。",
        "dynasty": "宋",
        "collection_info": null
    },
    {
        "title": "题延庆观六时泉",
        "author": "王之望",
        "content": "千尺高崖屏翠琰，六时甘露雨真珠。\n梯岩穿壑身亲到，始信仙灵境界殊。",
        "dynasty": "宋",
        "collection_info": null
    },
    {
        "title": "和尚书李丈六绝  其一",
        "author": "王之望",
        "content": "丈人诗律照青春，句到诸郎副析薪。\n特许八分传阿买，囊收珠玉破清贫。",
        "dynasty": "宋",
        "collection_info": null
    },
    {
        "title": "和尚书李丈六绝  其二",
        "author": "王之望",
        "content": "风光无頼恼诗翁，健笔凌云思未慵。\n长句数篇欺白雪，江山浩荡发春容。",
        "dynasty": "宋",
        "collection_info": null
    },
    {
        "title": "和尚书李丈六绝  其三",
        "author": "王之望",
        "content": "近侍三朝捧御床，宫衣犹带内家香。\n殊庭更得流霞助，杖屦春风步履强。",
        "dynasty": "宋",
        "collection_info": null
    },
    {
        "title": "和尚书李丈六绝  其四",
        "author": "王之望",
        "content": "休论世事苦悲辛，龙卧南阳自有人。\n指日承明却归去，烟花紫禁及青春。",
        "dynasty": "宋",
        "collection_info": null
    },
    {
        "title": "和尚书李丈六绝  其五",
        "author": "王之望",
        "content": "经旬山雨暗春辉，桃李成阴总未知。\n试逐东风入城市，不妨尊酒暂娱嬉。",
        "dynasty": "宋",
        "collection_info": null
    },
    {
        "title": "和尚书李丈六绝  其六",
        "author": "王之望",
        "content": "雨过千山翠色重，羣花欲尽絮飞空。\n牡丹寂寞芬芳晚，日暮朱栏独倚风。",
        "dynasty": "宋",
        "collection_info": null
    },
    {
        "title": "题真符道中山寺",
        "author": "王之望",
        "content": "江路南风涨白沙，镫馿来憩梵王家。\n片云忽作萧萧雨，梦断僧窗日未斜。",
        "dynasty": "宋",
        "collection_info": null
    },
    {
        "title": "题前诗已天忽作雨戏成一绝",
        "author": "王之望",
        "content": "岁暮灵泉水未饶，苍崖无復舞飞蛟。\n诗成不觉天零雨，料得神龙欲解嘲。",
        "dynasty": "宋",
        "collection_info": null
    },
    {
        "title": "钟鼓山间久雨二绝  其一",
        "author": "王之望",
        "content": "山雨萧萧不肯住，天寒云愁光景昏。\n桃李红白春风面，有恨无言空泪痕。",
        "dynasty": "宋",
        "collection_info": null
    },
    {
        "title": "钟鼓山间久雨二绝  其二",
        "author": "王之望",
        "content": "高林缥缈强可见，茅屋半山烟雨昏。\n谁家一幅鹅溪绢，古画犹存水墨痕。",
        "dynasty": "宋",
        "collection_info": null
    },
    {
        "title": "次韵王司户梅花五绝不得用古人意及比妇人玉雪并洁白等字  其一",
        "author": "王之望",
        "content": "牢落天涯邂逅逢，清愁幽恨与谁同。\n故园肠断三千里，客裏看花岁又穷。",
        "dynasty": "宋",
        "collection_info": null
    },
    {
        "title": "次韵王司户梅花五绝不得用古人意及比妇人玉雪并洁白等字  其二",
        "author": "王之望",
        "content": "溪外人家处处栽，三分蓓蕾一分开。\n故教嫩萼参差发，似要幽人次第来。",
        "dynasty": "宋",
        "collection_info": null
    },
    {
        "title": "次韵王司户梅花五绝不得用古人意及比妇人玉雪并洁白等字  其三",
        "author": "王之望",
        "content": "可耐幽花发较迟，殷勤为倩晓风吹。\n朝来策杖探消息，香处初开一两枝。",
        "dynasty": "宋",
        "collection_info": null
    },
    {
        "title": "次韵王司户梅花五绝不得用古人意及比妇人玉雪并洁白等字  其四",
        "author": "王之望",
        "content": "闻说江梅已恼人，衝寒着意去寻春。\n枝枝细看枝枝好，岁岁相逢岁岁新。",
        "dynasty": "宋",
        "collection_info": null
    },
    {
        "title": "次韵王司户梅花五绝不得用古人意及比妇人玉雪并洁白等字  其五",
        "author": "王之望",
        "content": "一岁都来几日开，一开能得几回来。\n清尊留待溪边月，不怕山城晚鼓催。",
        "dynasty": "宋",
        "collection_info": null
    },
    {
        "title": "和钱处和梅花五绝  其一",
        "author": "王之望",
        "content": "万木归根冷未滋，可怜孤绝发寒枝。\n心期本在冰霜后，占得隆冬未恨迟。",
        "dynasty": "宋",
        "collection_info": null
    },
    {
        "title": "和钱处和梅花五绝  其二",
        "author": "王之望",
        "content": "枝上春风渐有涯，断魂初见两三花。\n一尊尽日看无厌，要待参横月影斜。",
        "dynasty": "宋",
        "collection_info": null
    },
    {
        "title": "和钱处和梅花五绝  其三",
        "author": "王之望",
        "content": "莫欺玉蕊瘦栾栾，中有江南长恨端。\n白髮天涯归未得，年年老眼泪中看。",
        "dynasty": "宋",
        "collection_info": null
    },
    {
        "title": "和钱处和梅花五绝  其四",
        "author": "王之望",
        "content": "铁心开府不妨狂，赋语清便独擅唐。\n堪笑离骚穷逐客，只知兰蕙有幽香。",
        "dynasty": "宋",
        "collection_info": null
    },
    {
        "title": "和钱处和梅花五绝  其五",
        "author": "王之望",
        "content": "林下风神物外姿，闺房秀色鑑中奇。\n两家标韵谁兼得，会有多情识者知。",
        "dynasty": "宋",
        "collection_info": null
    },
    {
        "title": "以鼎炉遗关子东有诗相谢次韵  其一",
        "author": "王之望",
        "content": "君家聚古无不有，不腆敝器何足奇。\n两首新诗愧虚辱，恨无郜鼎为君移。",
        "dynasty": "宋",
        "collection_info": null
    },
    {
        "title": "以鼎炉遗关子东有诗相谢次韵  其二",
        "author": "王之望",
        "content": "赠君剑川八卦鼎，一餠清泉终日然。\n浄几明窗读周易，妙香时炷不论钱。",
        "dynasty": "宋",
        "collection_info": null
    },
    {
        "title": "送海棠与姚令威",
        "author": "王之望",
        "content": "酣酣芳意不胜春，一笑嫣然恼杀人。\n分寄多情还解否，要教国色在东邻。",
        "dynasty": "宋",
        "collection_info": null
    },
    {
        "title": "谢景思惠酒并二绝时宗守邀看上元景思不至次韵  其一",
        "author": "王之望",
        "content": "户外惊闻剥啄声，东山消息到柴荆。\n两章着意撩衰白，风味相扶有曲生。",
        "dynasty": "宋",
        "collection_info": null
    },
    {
        "title": "谢景思惠酒并二绝时宗守邀看上元景思不至次韵  其二",
        "author": "王之望",
        "content": "使君高会着幽人，灯火元宵醉夜分。\n博士从来文字饮，不妨聊復醉红裙。",
        "dynasty": "宋",
        "collection_info": null
    },
    {
        "title": "饶守陈粹中有诗见留次韵为谢",
        "author": "王之望",
        "content": "相逢一笑又相离，肠断登临送别时。\n久占都亭惭重客，秋风回首片帆迟。",
        "dynasty": "宋",
        "collection_info": null
    },
    {
        "title": "郢守乔民瞻寄襄阳雪中三绝因追述前过石城杯酒登临之胜为和  其一",
        "author": "王之望",
        "content": "沧浪渡口莫愁乡，万顷寒烟木落霜。\n珍重使君留客意，一尊芳酒醉斜阳。",
        "dynasty": "宋",
        "collection_info": null
    },
    {
        "title": "郢守乔民瞻寄襄阳雪中三绝因追述前过石城杯酒登临之胜为和  其二",
        "author": "王之望",
        "content": "江上危亭思黯然，追游陈迹欲经年。\n别来西望应相忆，郢树荆门共一川。",
        "dynasty": "宋",
        "collection_info": null
    },
    {
        "title": "郢守乔民瞻寄襄阳雪中三绝因追述前过石城杯酒登临之胜为和  其三",
        "author": "王之望",
        "content": "白雪楼倾不记秋，楼前江水自悠悠。\n多情犹忆湖南守，一曲阳春白尽头。",
        "dynasty": "宋",
        "collection_info": null
    },
    {
        "title": "浯溪中兴颂碑",
        "author": "王之望",
        "content": "蜀日既衰洛日亡，前星灵武腾光芒。\n元功百战两京復，万里阿瞒归故乡。\n干戈纷纷遍四海，浯碑已立湘江旁。\n太师艰难喜粗定，作此大字龙鸾翔。\n纸摹缣搨四百载，家家传宝踰琳琅。\n唐文中世未变古，燕许偶俪为班扬。\n次山之文可也简，此颂未追周鲁商。\n禄山滔天等穷浇，春秋之法诛无将。\n骋兵二字斥边将，此语岂足惩姦强。\n末篇三章颇辞费，笔力不復能铿锵。\n磨崖勒铭亦何有，反復自赞乃尔详。\n向来各人过许与，举世附和无雌黄。\n淮西仆碑无墨客，惜哉不得逢钟王。",
        "dynasty": "宋",
        "collection_info": null
    },
    {
        "title": "题王氏秀野堂",
        "author": "王之望",
        "content": "树林阴翳鸟声繁，下有幽人昼掩关。\n五亩邱园傍城市，一堂花竹带云山。\n留连风月真成趣，屏远尘埃雅自闲。\n我访一区无定所，卜邻拟向翠微间。",
        "dynasty": "宋",
        "collection_info": null
    },
    {
        "title": "自公堂诗",
        "author": "王之望",
        "content": "丛石当轩峙，横池傍砌深。\n还将修竹绕，半入古榕阴。\n昼赏风澜皱，宵怜月影侵。\n聊纾江海志，寄此小山林。",
        "dynasty": "宋",
        "collection_info": null
    },
    {
        "title": "再和制帅  其一",
        "author": "王之望",
        "content": "用尽登山力，方知行路难。\n孤峰宁久驻，半岭敢求安。\n远目穷千里，危肠搅百酸。\n川原忽开豁，歧路正平端。",
        "dynasty": "宋",
        "collection_info": null
    },
    {
        "title": "再和制帅  其二",
        "author": "王之望",
        "content": "露宿风餐走部封，要询民瘼下情通。\n消磨光景驱驰裏，疲弊精神倥偬中。\n珠玉忽收千里赠，尘埃顿洗一襟空。\n病余快觉心情爽，愈却头风耳不聋。",
        "dynasty": "宋",
        "collection_info": null
    },
    {
        "title": "再和制帅  其三",
        "author": "王之望",
        "content": "丘园养浩久怀安，忽侍天威咫尺间。\n草制方观周诰命，筹边聊重蜀江山。\n抟风已激三千水，掣电终归十二闲。\n天遣词人来作牧，勒铭重刻剑门关。",
        "dynasty": "宋",
        "collection_info": null
    },
    {
        "title": "再和制帅  其四",
        "author": "王之望",
        "content": "羁怀感槩少多违，世路迍邅老更迷。\n松槚十年乖种植，妻孥万里困携提。\n龙门偶幸余光借，雁塔曾同伯氏题。\n拥篲祇今知不晚，曹装犹未去三齐。",
        "dynasty": "宋",
        "collection_info": null
    },
    {
        "title": "再和制帅  其五",
        "author": "王之望",
        "content": "武林一别几经秋，谁料同为锦里游。\n蒹苇已惭瑶树倚，琼琚仍愧木瓜投。\n小诗勉向忙中和，大白难禁醉裏酬。\n他日东南陪晤语，故应相对话刀州。",
        "dynasty": "宋",
        "collection_info": null
    },
    {
        "title": "再和制帅  其六",
        "author": "王之望",
        "content": "圣主不忘远，惠怀尧所难。\n如何吾所部，疲瘵未全安。\n诏条少宣布，牒诉多悲酸。\n抚节夜长叹，忧惭非一端。",
        "dynasty": "宋",
        "collection_info": null
    },
    {
        "title": "过石城  其一",
        "author": "王之望",
        "content": "沧浪渡口莫愁乡，万顷寒烟落木霜。\n珍重使君留客意，一樽芳酒对斜阳。",
        "dynasty": "宋",
        "collection_info": null
    },
    {
        "title": "过石城  其二",
        "author": "王之望",
        "content": "江上危亭思黯然，追游陈迹欲经年。\n别来西望应相忆，郢树荆门共一川。",
        "dynasty": "宋",
        "collection_info": null
    },
    {
        "title": "句  其一",
        "author": "王之望",
        "content": "雪班远岫明苍鬓，春秀奇峰拥翠鬟。",
        "dynasty": "宋",
        "collection_info": null
    },
    {
        "title": "句  其二",
        "author": "王之望",
        "content": "神灯点点光可烛，星斗荧荧低欲扪。",
        "dynasty": "宋",
        "collection_info": null
    },
    {
        "title": "偈颂一百零二首  其一",
        "author": "释慧远",
        "content": "千尺身中丈六衣，斩新拈出恰相宜。\n长针短线君看取，节角请讹我自知。",
        "dynasty": "宋",
        "collection_info": null
    },
    {
        "title": "偈颂一百零二首  其二",
        "author": "释慧远",
        "content": "龙幡胜槩落羣峰，水石清奇迭万重。\n燕坐不辞提祖令，微躯那更继前踪。",
        "dynasty": "宋",
        "collection_info": null
    },
    {
        "title": "偈颂一百零二首  其三",
        "author": "释慧远",
        "content": "虾蟇跳上梵天，蚯蚓蓦过东海。\n洞庭湖顶门着地，龙蟠山脑后见腮。",
        "dynasty": "宋",
        "collection_info": null
    },
    {
        "title": "偈颂一百零二首  其四",
        "author": "释慧远",
        "content": "陇麦青青春色过，岭云散尽楚天高。\n翻思欢喜园中事，八万魔军争奈何。",
        "dynasty": "宋",
        "collection_info": null
    },
    {
        "title": "偈颂一百零二首  其五",
        "author": "释慧远",
        "content": "如来不说无余说，迦叶无闻无异闻。\n体得无闻无说说，玉石难分亦自分。\n国恩佛恩总报，人王法王道存。\n仰祝圣明逾日月，更祈睿筭等干坤。",
        "dynasty": "宋",
        "collection_info": null
    },
    {
        "title": "偈颂一百零二首  其六",
        "author": "释慧远",
        "content": "黄面瞿昙，虽则分疏应口。\n车不横推，文殊仗剑逼佛。",
        "dynasty": "宋",
        "collection_info": null
    },
    {
        "title": "偈颂一百零二首  其七",
        "author": "释慧远",
        "content": "佛祖由来总是冤，电机旋处直如弦。\n金毛若解和声拶，月裏麒麟笑揭天。",
        "dynasty": "宋",
        "collection_info": null
    },
    {
        "title": "偈颂一百零二首  其八",
        "author": "释慧远",
        "content": "扫尽衲僧踪，裂破祖师印。\n蹋翻香水海，透出威音前。\n生断主人公，不落第二见。",
        "dynasty": "宋",
        "collection_info": null
    },
    {
        "title": "偈颂一百零二首  其九",
        "author": "释慧远",
        "content": "今朝九月初一，败叶凋零满室。\n钵盂高挂悬崖，拄杖依前靠壁。\n几许斸山风月，且无遮箇消息。\n诸祖不解提掷，久参那辨端的。\n云黯黯兮胡汉何分，风萧萧兮鼻孔突出。\n自是捕盗无功，只管抱赃叫屈。\n捉得也，捉得也，在什么处。\n晚风吹动小楼春，归来一径花狼藉。",
        "dynasty": "宋",
        "collection_info": null
    },
    {
        "title": "偈颂一百零二首  其一○",
        "author": "释慧远",
        "content": "醉翁亭畔寒梅折，庶子泉边瑞雪铺。\n不二法门从此入，更于何处觅文殊。",
        "dynasty": "宋",
        "collection_info": null
    },
    {
        "title": "偈颂一百零二首  其一一",
        "author": "释慧远",
        "content": "今朝四月八，邪师坏正法。\n累及释迦文，死水裏淹杀。",
        "dynasty": "宋",
        "collection_info": null
    },
    {
        "title": "偈颂一百零二首  其一二",
        "author": "释慧远",
        "content": "鹤立松梢月，鱼行水底天。\n风光都买尽，不费一文钱。",
        "dynasty": "宋",
        "collection_info": null
    },
    {
        "title": "偈颂一百零二首  其一三",
        "author": "释慧远",
        "content": "先师□住独龙山，四十余程自买船。\n今日琅瑘归普济，借婆裙子拜婆年。",
        "dynasty": "宋",
        "collection_info": null
    },
    {
        "title": "偈颂一百零二首  其一四",
        "author": "释慧远",
        "content": "直下犹难会，寻言转更赊。\n若论佛与祖，特地隔天涯。\n看看，普济拄杖子，化作天龙夜叉。",
        "dynasty": "宋",
        "collection_info": null
    },
    {
        "title": "偈颂一百零二首  其一五",
        "author": "释慧远",
        "content": "南山匼匝云遮日，西坞逡巡水满塘。\n三日不来成话覇，叶公若在□郎当。",
        "dynasty": "宋",
        "collection_info": null
    },
    {
        "title": "偈颂一百零二首  其一六",
        "author": "释慧远",
        "content": "白枫坞荆棘塞路，清潭山草莽缠身。\n牛栏头鳢鱼𨁝跳，朱岭榨出油三斤。",
        "dynasty": "宋",
        "collection_info": null
    },
    {
        "title": "偈颂一百零二首  其一七",
        "author": "释慧远",
        "content": "掬水月在手，弄花香满衣。\n若作佛法会，永劝堕泥犁。",
        "dynasty": "宋",
        "collection_info": null
    },
    {
        "title": "偈颂一百零二首  其一八",
        "author": "释慧远",
        "content": "元正启祚旧时事，万物咸新今日春。\n自是天机超妙化，何须更捋鬼头巾。\n攀北斗，倚南辰，唱拍相随特地新。\n引得水轮风轮火轮金轮相磨俱不动，执持世界等空手。\n面皮厚三寸，眉毛重八斤。\n有时无事倚门立，十字街头等箇人。",
        "dynasty": "宋",
        "collection_info": null
    },
    {
        "title": "偈颂一百零二首  其一九",
        "author": "释慧远",
        "content": "五四三二一，日向东畔出。\n照见洞庭湖，乌龟眼睛赤。\n天无门，地无壁。\n一阵任风倒射回，吹起两须无孔笛。",
        "dynasty": "宋",
        "collection_info": null
    },
    {
        "title": "偈颂一百零二首  其二○",
        "author": "释慧远",
        "content": "竹杖轻携离婺女，云衣高捲上仙霞。\n五湖四海休云别，南北东西六一家。",
        "dynasty": "宋",
        "collection_info": null
    },
    {
        "title": "偈颂一百零二首  其二一",
        "author": "释慧远",
        "content": "愧我金鳞困守株，误佗禅寂远招呼。\n中途再领贤使命，定业难逃住子湖。",
        "dynasty": "宋",
        "collection_info": null
    },
    {
        "title": "偈颂一百零二首  其二二",
        "author": "释慧远",
        "content": "年年正月一，鼻孔长三尺。\n箇箇贺新春，眉毛重八斤。\n但□平正事，天道自分明。",
        "dynasty": "宋",
        "collection_info": null
    },
    {
        "title": "偈颂一百零二首  其二三",
        "author": "释慧远",
        "content": "昨夜三更风起，吹皱一池春水。\n鱼龙头角峥嵘，露柱振腮摆尾。\n虾蟆㪍跳上天，鸭儿惊得匾觜。",
        "dynasty": "宋",
        "collection_info": null
    },
    {
        "title": "偈颂一百零二首  其二四",
        "author": "释慧远",
        "content": "迦叶不闻闻，如来无说说。\n父子不相传，神仙无秘诀。\n君不见谢豹花开雨后春，杜鹃啼破梢头月。",
        "dynasty": "宋",
        "collection_info": null
    },
    {
        "title": "偈颂一百零二首  其二五",
        "author": "释慧远",
        "content": "老胡诞生四月八，韶阳乱棒打不杀。\n如今纵得十分全，顶门正眼依前瞎。",
        "dynasty": "宋",
        "collection_info": null
    },
    {
        "title": "偈颂一百零二首  其二六",
        "author": "释慧远",
        "content": "大道忘情绝去留，天伦何处觅踪由。\n七星利剑当锋按，八臂那咤辊绣毬。",
        "dynasty": "宋",
        "collection_info": null
    },
    {
        "title": "偈颂一百零二首  其二七",
        "author": "释慧远",
        "content": "如是如是，脑门着地。\n不是不是，叉手长跪。\n是与不是，转无巴鼻。\n北人运至南方，货易获其厚利。",
        "dynasty": "宋",
        "collection_info": null
    },
    {
        "title": "偈颂一百零二首  其二八",
        "author": "释慧远",
        "content": "新罗国裏打斋钟，稳泛灵槎到月宫。\n仙侣不知何处去，秋声依旧着梧桐。",
        "dynasty": "宋",
        "collection_info": null
    },
    {
        "title": "偈颂一百零二首  其二九",
        "author": "释慧远",
        "content": "一尘入正受，诸尘三昧起。\n诸尘入正受，一尘三昧起。\n三昧与正受，门檈作碓觜。\n起灭无定时，恰如眼见鬼。\n正受非正受，云何作道理。\n一去寥寥七百年，下载清风今未已。",
        "dynasty": "宋",
        "collection_info": null
    },
    {
        "title": "偈颂一百零二首  其三○",
        "author": "释慧远",
        "content": "十月今朝又初一，丛林正值开炉日。\n打斋卖饭也寻常，残杯冷炙谁能吃。\n天无门，地无壁。\n葫芦棚上种冬瓜，两手扶犁水过膝。\n跳金圈，吞栗棘，毡拍板对无孔笛。\n屈屈，独脚山魈解双踢。\n去年冬裏无炭烧，今年定是无火炙。\n饥时饥到眼睛黄，穷时穷至赤骨力。",
        "dynasty": "宋",
        "collection_info": null
    },
    {
        "title": "偈颂一百零二首  其三一",
        "author": "释慧远",
        "content": "人天道大梅阳老，佛祖功恢临济宗。\n赤手擘开无字印，冤家何处不相逢。",
        "dynasty": "宋",
        "collection_info": null
    },
    {
        "title": "偈颂一百零二首  其三二",
        "author": "释慧远",
        "content": "梅阳老嘱付此衣，遮护得山僧一半。\n借问搭来何所宜，恰似当年卖柴汉。\n醤裏堕，雪中炭，留与丛林斫额看。\n君不见睦州严陵滩畔兜率寺裏有箇陈蒲鞵，解道秦时𨍏轹钻。",
        "dynasty": "宋",
        "collection_info": null
    },
    {
        "title": "偈颂一百零二首  其三三",
        "author": "释慧远",
        "content": "一二三，四五六，萨达麻绳难辨的。\n翻身掷地向人前，鼻孔眼睛俱突出。",
        "dynasty": "宋",
        "collection_info": null
    },
    {
        "title": "偈颂一百零二首  其三四",
        "author": "释慧远",
        "content": "咄咄牯牛儿，森森头角露。\n恣贪肥腻草，胀杀孃生肚。\n忆昔未离羣，已作牛王步。\n今既离羣去，触讳没回互。\n没回互病最堪忧，灌澉依前是好牛。\n有时喜，未跨门栏先撒𡱢。\n有时瞋，掉尾昂头不顾人。\n有时好，舌端揽尽千峰草。\n有时恶，掣断鼻头双服索。\n而今风和日暖，江南江北去何之，伫看深耕浅种拕犁拽杷正当时。\n稍乖角，觅便宜。\n老夫不惜操刀手，生捉归来活剥皮。",
        "dynasty": "宋",
        "collection_info": null
    },
    {
        "title": "偈颂一百零二首  其三五",
        "author": "释慧远",
        "content": "弯弯初生如櫜弓，团团次第漾悬镜。\n人间起舞争清辉，影落秋江验邪正。\n圆也缺也乌足论，体也用也谁能分。\n潦倒南泉没碑记，夜随流水绕孤村。",
        "dynasty": "宋",
        "collection_info": null
    },
    {
        "title": "偈颂一百零二首  其三六",
        "author": "释慧远",
        "content": "老婆二八少年时，羞向人前舞柘枝。\n而今要嫁便改嫁，谁管傍人说是非。",
        "dynasty": "宋",
        "collection_info": null
    },
    {
        "title": "偈颂一百零二首  其三七",
        "author": "释慧远",
        "content": "良宵正月一，日从东畔出。\n照见耆阇峰，回环指□中。\n坐断石桥路，凡圣无回互。\n佛祖生冤家，相逢若稻麻。\n雪消春雨过，碓觜也生花。",
        "dynasty": "宋",
        "collection_info": null
    },
    {
        "title": "偈颂一百零二首  其三八",
        "author": "释慧远",
        "content": "一心不生，万法无咎。\n木匠带枷，自作自受。\n有心无法，受报好丑。\n有法无心，天长地久。\n心生法生，乌飞兔走。\n心灭法灭，倒翻筋斗。\n口似鼓椎，眉如扫箒。",
        "dynasty": "宋",
        "collection_info": null
    },
    {
        "title": "偈颂一百零二首  其三九",
        "author": "释慧远",
        "content": "一粒红稻饭，几滴牛领血。\n凭君子细看，我亦难分雪。\n耕者耕未已，种者种不歇。\n目望九霄云，谁顾三伏热。\n秋收政其时，全在要精洁。\n升合等平分，彼我言词绝。\n暗室不可欺，吃水也防噎。\n上人饱法味，道眼能昭彻。\n归来满钵香，坐断水云舌。\n金毛恣翻踯，异兽潜深穴。\n栗棘金刚圈，略不通水泄。\n百草头边着眼看，七星用处当风截。",
        "dynasty": "宋",
        "collection_info": null
    },
    {
        "title": "偈颂一百零二首  其四○",
        "author": "释慧远",
        "content": "新岁有来由，烹茶上酒楼。\n一双无两脚，半箇有三头。\n突出神难辨，相逢鬼见愁。\n倒吹无孔笛，促拍舞梁州。",
        "dynasty": "宋",
        "collection_info": null
    },
    {
        "title": "偈颂一百零二首  其四一",
        "author": "释慧远",
        "content": "瞎堂也有三箇诀，靠倒云门干屎橛。\n一双白大吃泥鳅，两箇鹭鸶吞石蠮。",
        "dynasty": "宋",
        "collection_info": null
    },
    {
        "title": "偈颂一百零二首  其四二",
        "author": "释慧远",
        "content": "堂前开饭店，屋裏贩扬州。\n南泉翻盐落醤钢，赵州老鼠入牛角。",
        "dynasty": "宋",
        "collection_info": null
    },
    {
        "title": "偈颂一百零二首  其四三",
        "author": "释慧远",
        "content": "久雨不晴，务在丙丁。\n修罗合掌，菩萨生瞋。\n佛也不会，波斯转经。\n拗直作曲，弄假像真。\n好是明明说与，从教鸭听雷声。",
        "dynasty": "宋",
        "collection_info": null
    },
    {
        "title": "偈颂一百零二首  其四四",
        "author": "释慧远",
        "content": "陕府铁牛口门窄，嘉州石佛耳轮长。\n惊起暮天沙上雁，海门斜去两三行。",
        "dynasty": "宋",
        "collection_info": null
    },
    {
        "title": "偈颂一百零二首  其四五",
        "author": "释慧远",
        "content": "初二十六，虀羹豆粥。\n日午夜行，投明暗宿。",
        "dynasty": "宋",
        "collection_info": null
    },
    {
        "title": "偈颂一百零二首  其四六",
        "author": "释慧远",
        "content": "我闻禅师，荣领天竺。\n山色湖光，争辉夺日。\n佛法禅道，日月灯烛。\n眼放电光，机逾臂竹。\n说云门禅，如珠走盘。\n唱无生曲，铿金戛玉。\n千眼洞明，万机攒簇。\n佛祖并驱，水云迭足。\n掣颠掣狂，可记可录。\n诳吓闾阎，鼓荡流俗。\n眉毛厮结，形影相逐。\n把手共行，孤峰独宿。\n彼上人者，难继高躅。\n因甚如此，为佗牵犁入市，骑牛上屋。\n七九从来八十三，六六何曾三十六。",
        "dynasty": "宋",
        "collection_info": null
    },
    {
        "title": "偈颂一百零二首  其四七",
        "author": "释慧远",
        "content": "阿呵呵，也大奇，折臂修罗舞柘枝。\n急如闪电，疾如飞毛，{眘皮}翣眼迷痴，得便宜是落便宜。",
        "dynasty": "宋",
        "collection_info": null
    },
    {
        "title": "偈颂一百零二首  其四八",
        "author": "释慧远",
        "content": "腐鞴架壁本无情，致雨兴雷自有因。\n倾倒十年放火口，高谭一夜动公卿。\n林长老，久相亲，楚语吴歌曲调新。\n羚羊已挂悬崖角，猛虎难藏露地身。",
        "dynasty": "宋",
        "collection_info": null
    },
    {
        "title": "偈颂一百零二首  其四九",
        "author": "释慧远",
        "content": "万机彻处若为酬，千圣头边合自由。\n佛国乍归金作界，仙宫回首玉为楼。",
        "dynasty": "宋",
        "collection_info": null
    },
    {
        "title": "偈颂一百零二首  其五○",
        "author": "释慧远",
        "content": "大哉释迦文，生下便作怪。\n南北东西行，点胸也忒杀。\n弃舍轮王位，反受父母拜。\n六载向雪山，精进修浄戒。\n明星纔出现，证道果能快。\n分别说三乘，惹得一身债。\n最后向灵山，拈花索买卖。\n十万众人前，就中无一介。\n独有迦叶波，和赃与捉败。\n二千年前且放过，直至而今被佗坏。\n坏不坏，主元在。\n主既在，休厮頼。",
        "dynasty": "宋",
        "collection_info": null
    },
    {
        "title": "偈颂一百零二首  其五一",
        "author": "释慧远",
        "content": "平生学弄蛇，是蛇皆可弄。\n唯有遮一条，咬人不可动。\n轻轻动便觉，和身入草蓬。\n草蓬深，无处寻，不用寻。\n好水好山留不住，千岩万壑听龙吟。",
        "dynasty": "宋",
        "collection_info": null
    },
    {
        "title": "偈颂一百零二首  其五二",
        "author": "释慧远",
        "content": "寒山扫松径，拾得拂苍苔。\n凭仗东君些子力，一时吹入我门来。",
        "dynasty": "宋",
        "collection_info": null
    },
    {
        "title": "偈颂一百零二首  其五三",
        "author": "释慧远",
        "content": "古圣伽蓝，一切成见。\n未跨三门，先见佛殿。",
        "dynasty": "宋",
        "collection_info": null
    },
    {
        "title": "偈颂一百零二首  其五四",
        "author": "释慧远",
        "content": "毗耶离瞎人撞彩，摩竭陀哑子吃瓜。\n新长老到遮裏，棒头开正眼，拳下作生涯。",
        "dynasty": "宋",
        "collection_info": null
    },
    {
        "title": "偈颂一百零二首  其五五",
        "author": "释慧远",
        "content": "良宵三月十五，依旧神歌鬼舞。\n未须三四吐吞，且看七八吞吐。\n临济瞎馿倒跨，云门正法眼普。\n三人证鼈成龟，一任衲僧气鼓。\n休气鼓，甜者甜兮苦者苦。\n偃月长蛇不用呈，发机自有千钧弩。",
        "dynasty": "宋",
        "collection_info": null
    },
    {
        "title": "偈颂一百零二首  其五六",
        "author": "释慧远",
        "content": "山僧有箇不是，丧尽衲僧巴鼻。\n惊回陕府铁牛，吞却山河大地。",
        "dynasty": "宋",
        "collection_info": null
    },
    {
        "title": "偈颂一百零二首  其五七",
        "author": "释慧远",
        "content": "四月上夏渐热，善疗也须调摄。\n文殊眼裏抽筋，金刚脑后拔楔。\n须弥㪍跳上天，海底昆崙吐舌。\n几度长歌几度愁，一回饮水一回噎。",
        "dynasty": "宋",
        "collection_info": null
    },
    {
        "title": "偈颂一百零二首  其五八",
        "author": "释慧远",
        "content": "徐六担板，我则不然。\n初三十一，不用择日。\n鼻孔剔穿，眼睛突出。\n撞着露柱，参学事毕。",
        "dynasty": "宋",
        "collection_info": null
    },
    {
        "title": "偈颂一百零二首  其五九",
        "author": "释慧远",
        "content": "金地岭胸中丘壑，赤城山皮裏阳秋。\n华顶峰脑门着地，桐柏观稽首叩头。",
        "dynasty": "宋",
        "collection_info": null
    },
    {
        "title": "偈颂一百零二首  其六○",
        "author": "释慧远",
        "content": "云外千峰秀，目前双涧清。\n若作如是会，永劫受沉沦。",
        "dynasty": "宋",
        "collection_info": null
    },
    {
        "title": "偈颂一百零二首  其六一",
        "author": "释慧远",
        "content": "今朝七月初一，丛林法岁将周。\n便请解开布袋，相从触处□游。\n解与不解总得，而今要休便休。\n凡圣本无忌讳，佛魔总是寃雠。\n静悄悄没干涉，闹浩浩莫能收。\n东行不见西行利，一叶落知天下秋。",
        "dynasty": "宋",
        "collection_info": null
    },
    {
        "title": "偈颂一百零二首  其六二",
        "author": "释慧远",
        "content": "锦江巨浪连三峡，九陇峰高接五天。\n中有导师口生角，眉毛落尽脚跟穿。\n击得嘉州石佛眼中火出，惊回陕府铁牛鼻孔生烟。\n阿呵呵，莫怨天。\n有利无利，不离行市。\n伸手缩手，无党无偏。\n酽茶三五碗，意在镢头边。",
        "dynasty": "宋",
        "collection_info": null
    },
    {
        "title": "偈颂一百零二首  其六三",
        "author": "释慧远",
        "content": "容路如天远，情忘道义深。\n虚空无向背，何处觅家音。",
        "dynasty": "宋",
        "collection_info": null
    },
    {
        "title": "偈颂一百零二首  其六四",
        "author": "释慧远",
        "content": "道大兮功不立，隅无兮方莫存。\n跨鳌头兮归巨海，挟月角兮出天门。",
        "dynasty": "宋",
        "collection_info": null
    },
    {
        "title": "偈颂一百零二首  其六五",
        "author": "释慧远",
        "content": "大地毗岚起，人天觉树摧。\n白云归大壑，惨雾结成堆。\n淼淼江天门，声声唤不回。",
        "dynasty": "宋",
        "collection_info": null
    },
    {
        "title": "偈颂一百零二首  其六六",
        "author": "释慧远",
        "content": "长连床上，北俱卢洲。\n吃粥吃饭，遍界冤雠。",
        "dynasty": "宋",
        "collection_info": null
    },
    {
        "title": "偈颂一百零二首  其六七",
        "author": "释慧远",
        "content": "一是二，二是三，咬定牙关彻底参。\n闹浩浩时双手掷，赤条条处两肩担。\n文殊老，强指南，□门三顿实难甘。\n五峰山下翻筋斗，八达衢头转放憨。",
        "dynasty": "宋",
        "collection_info": null
    },
    {
        "title": "偈颂一百零二首  其六八",
        "author": "释慧远",
        "content": "大地山河不现，虚空冷汗通身。\n拄杖头边路绝，髑髅眼裏抽筋。",
        "dynasty": "宋",
        "collection_info": null
    },
    {
        "title": "偈颂一百零二首  其六九",
        "author": "释慧远",
        "content": "虎穴魔宫阔步挨，犁耕拔舌待君来。\n摩云鼻孔鬚胡口，闹裏相逢鬼擘开。\n不离刀山居马腹，便从炉炭入馿胎。\n一句子，不须猜，延宾岂在预安排。\n换手搥胸何处去，虾蟇头上戴青苔。",
        "dynasty": "宋",
        "collection_info": null
    },
    {
        "title": "偈颂一百零二首  其七○",
        "author": "释慧远",
        "content": "今朝六月初五，明眼衲僧难覩。\n惊回座□□龟，咬杀街头石虎。\n磨镇旗，挝铁鼓，破口半治闲佛祖。\n起坐相随独自行，夜漏声沈日卓午。",
        "dynasty": "宋",
        "collection_info": null
    },
    {
        "title": "偈颂一百零二首  其七一",
        "author": "释慧远",
        "content": "今朝腊月二十，依旧眼横鼻直。\n从头收拾将来，恰似一棚杂剧。\n便是抹土涂灰，我也阿谁相识。\n九百木大小进，处分全由节级。\n忽然出至棚前，也解打躬相揖。\n驼起要打便打，放下要泣便泣。\n蓦然冷笑一声，笑倒判官五十。",
        "dynasty": "宋",
        "collection_info": null
    },
    {
        "title": "偈颂一百零二首  其七二",
        "author": "释慧远",
        "content": "梦魂飞锡下天台，疑是佗方应供来。\n石室乍归于雾冷，海山风月满楼台。",
        "dynasty": "宋",
        "collection_info": null
    },
    {
        "title": "偈颂一百零二首  其七三",
        "author": "释慧远",
        "content": "曾到未到俱吃茶，不在沾唇眼便花。\n若是谢家船上客，肯来平地摝鱼鰕。",
        "dynasty": "宋",
        "collection_info": null
    },
    {
        "title": "偈颂一百零二首  其七四",
        "author": "释慧远",
        "content": "一雨洗郊原，千山锁寒色。\n底事不须论，元胡口门窄。",
        "dynasty": "宋",
        "collection_info": null
    },
    {
        "title": "偈颂一百零二首  其七五",
        "author": "释慧远",
        "content": "仲冬十一月半，冷地急着眼看。\n春来草木还青，冬去冰霜自泮。\n谁知两箇五百，元来合成一贯。\n纵饶百炼真金，也入红炉再煅。\n衡门突出古菱花，由胜秦时𨍏轹钻。",
        "dynasty": "宋",
        "collection_info": null
    },
    {
        "title": "偈颂一百零二首  其七六",
        "author": "释慧远",
        "content": "神仙秘诀妙难传，秃头修罗打左拳。\n夜半归来无觅处，忍饥高卧饭箩边。",
        "dynasty": "宋",
        "collection_info": null
    },
    {
        "title": "偈颂一百零二首  其七七",
        "author": "释慧远",
        "content": "钵盂盛世界，拄杖搅沧溟。\n鱼龙俱削迹，佛祖也逃形。\n日午全机现，乌沉未出轮。\n秋高山月白，春至烧痕青。",
        "dynasty": "宋",
        "collection_info": null
    },
    {
        "title": "偈颂一百零二首  其七八",
        "author": "释慧远",
        "content": "春日迟迟，春风浩浩。\n绿水绕腰，青山戴帽。\n柳绿花红，鸦鸣鹊噪。\n大施门开，何处着到。",
        "dynasty": "宋",
        "collection_info": null
    },
    {
        "title": "偈颂一百零二首  其七九",
        "author": "释慧远",
        "content": "两阵交锋笑似嗔，双眉倒卓眼生筋。\n溪山云月谁为侣，南北东西绝近邻。",
        "dynasty": "宋",
        "collection_info": null
    },
    {
        "title": "偈颂一百零二首  其八○",
        "author": "释慧远",
        "content": "建山徐廷干，三请谭般若。\n未跨浮山门，一时说了也。\n更开破天口，塞破太虚空。\n潭南湘之北，赵州西院东。\n掷下金刚圈，更饶栗棘蓬。\n百千万亿箇，吞跳无有穷。\n幸有当阳险崖句，山僧不敢重下注。\n月裏麒麟笑揭天，泥牛拔断珊瑚树。",
        "dynasty": "宋",
        "collection_info": null
    },
    {
        "title": "偈颂一百零二首  其八一",
        "author": "释慧远",
        "content": "而来与一杓咸盐酸醋，北来与一杓苦菜淡虀。\n吃则因邪打正，不吃则自东自西。",
        "dynasty": "宋",
        "collection_info": null
    },
    {
        "title": "偈颂一百零二首  其八二",
        "author": "释慧远",
        "content": "红霞穿碧落，白鹭点苍苔。\n不得颜良首，谁能叹善哉。\n根向梢头出，子从花裏开。\n只遮是，不须猜，青山绿水鬓边腮。\n有时寻不见，依旧却还来。",
        "dynasty": "宋",
        "collection_info": null
    },
    {
        "title": "偈颂一百零二首  其八三",
        "author": "释慧远",
        "content": "当年四月初八，老胡旧病再发。\n云门遇水脱鞵，且莫随佗孟八。\n九龙吐水沐金躯，七步周行总不如。\n稽首归依干屎橛，胡鬚更撞赤鬚鬍。",
        "dynasty": "宋",
        "collection_info": null
    },
    {
        "title": "偈颂一百零二首  其八四",
        "author": "释慧远",
        "content": "水满花肥春正长，东君作意脑愁肠。\n同风未必如吾蜀，鼻观先闻荔子香。",
        "dynasty": "宋",
        "collection_info": null
    },
    {
        "title": "偈颂一百零二首  其八五",
        "author": "释慧远",
        "content": "文殊尽力一问，维摩结舌无言。\n布袋长时落魄，饮光论劫坐禅。\n鼻孔只在面上，口皮不离唇边。\n四箇合成两箇，三钱置得一钱。\n而今除本算利，且喜本利俱全。",
        "dynasty": "宋",
        "collection_info": null
    },
    {
        "title": "偈颂一百零二首  其八六",
        "author": "释慧远",
        "content": "会得浮山两错，佛祖从头架阁。\n若还依旧宁馨，若极黄病白鹤。",
        "dynasty": "宋",
        "collection_info": null
    },
    {
        "title": "偈颂一百零二首  其八七",
        "author": "释慧远",
        "content": "若能离诸相，即入法王家。\n法王无二法，无法即是家。\n是故法王法，当甚苦瓠瓜。",
        "dynasty": "宋",
        "collection_info": null
    },
    {
        "title": "偈颂一百零二首  其八八",
        "author": "释慧远",
        "content": "云笼岳顶，月印波心。\n私道车马，官不容针。\n着底一任着，不着底一任不着。\n虎□龙驹，兔头生角。\n春光夜雨昼晴，不怕和根烂却。",
        "dynasty": "宋",
        "collection_info": null
    },
    {
        "title": "偈颂一百零二首  其八九",
        "author": "释慧远",
        "content": "门外春将半，岩花带雨开。\n信从天外至，人自日边来。\n虎啸风生谷，龙吟雾满腮。\n相逢眉盖眼，平地舞三台。",
        "dynasty": "宋",
        "collection_info": null
    },
    {
        "title": "偈颂一百零二首  其九○",
        "author": "释慧远",
        "content": "庵内不知庵外事，铁额铜头不相似。\n定花板上打秋韆，猛虎舌头书卍字。",
        "dynasty": "宋",
        "collection_info": null
    },
    {
        "title": "偈颂一百零二首  其九一",
        "author": "释慧远",
        "content": "天书下十诏，云恩飞九重。\n万邦归正化，千载一遭逢。",
        "dynasty": "宋",
        "collection_info": null
    },
    {
        "title": "偈颂一百零二首  其九二",
        "author": "释慧远",
        "content": "电卷星驰作者知，倒施逆用猛提撕。\n霜华宝剑当风按，忿怒那咤斫额窥。",
        "dynasty": "宋",
        "collection_info": null
    },
    {
        "title": "偈颂一百零二首  其九三",
        "author": "释慧远",
        "content": "圆机互唱脱名模，妙应还同转辘轳。\n北济渊源连海峤，西岐枝叶茂江湖。\n一句子，彻天衢。\n草木虫鱼随物化，山川海岳亦欢呼。\n大千世界归明主，万国梯航贡帝都。",
        "dynasty": "宋",
        "collection_info": null
    },
    {
        "title": "偈颂一百零二首  其九四",
        "author": "释慧远",
        "content": "风捲云天小艇斜，烟波深处作生涯。\n丝纶掣断双关手，抉出骊龙眼裏沙。",
        "dynasty": "宋",
        "collection_info": null
    },
    {
        "title": "偈颂一百零二首  其九五",
        "author": "释慧远",
        "content": "託迹但知忘世故，栖芦何事不容闲。\n已能蹑足龙门过，试把轮钩扬碧湾。",
        "dynasty": "宋",
        "collection_info": null
    },
    {
        "title": "偈颂一百零二首  其九六",
        "author": "释慧远",
        "content": "青苍山色挼蓝翠，潋滟湖光照眼新。\n珍重导师居此地，颓纲振举是其人。",
        "dynasty": "宋",
        "collection_info": null
    },
    {
        "title": "偈颂一百零二首  其九七",
        "author": "释慧远",
        "content": "言无展事，语不投机。\n顶门着眼，颔下安眉。\n圣凡路绝，事理俱非。\n刀截春风，锯解称锤。\n刀锯俱妙，明暗可追。\n刀锯不尔，二破一亏。\n阿呵呵，也大奇。\n风卷怒涛天际阔，莫教断送老头皮。",
        "dynasty": "宋",
        "collection_info": null
    },
    {
        "title": "偈颂一百零二首  其九八",
        "author": "释慧远",
        "content": "年年腊月三十日，家家门首钉桃符。\n苦菜澹虀随分有，残杯冷炙阿谁无。\n大丈夫，德不孤，醋酸不用挂葫芦。\n收白牯，放狸奴。\n地碓舂粳光似玉，沙缾煮豆软如酥。\n穷鬼子嘴，卢都一饱，但知忘百念，更有何人得似渠。\n从此华山图籍上，更添潘阆倒骑馿。",
        "dynasty": "宋",
        "collection_info": null
    },
    {
        "title": "偈颂一百零二首  其九九",
        "author": "释慧远",
        "content": "浓云泼墨无回互，疾燄过风不可窥。\n頼有金华慈愍力，火坑化作白莲池。",
        "dynasty": "宋",
        "collection_info": null
    },
    {
        "title": "偈颂一百零二首  其一○○",
        "author": "释慧远",
        "content": "三世诸佛转法轮，一大藏教说不尽。\n象骨当机正令行，玄沙见机行正令。\n或说或听闻不闻，电卷星飞谁与论。\n拨转那边关捩子，眉毛留得数茎有。",
        "dynasty": "宋",
        "collection_info": null
    },
    {
        "title": "偈颂一百零二首  其一○一",
        "author": "释慧远",
        "content": "来日书云节，新阳岁月更。\n泥牛光影乱，石女肚膨脝。\n迤逦蛇吞瓮，相将虎眼横。\n春风一阵至，敢与百花争。",
        "dynasty": "宋",
        "collection_info": null
    },
    {
        "title": "偈颂一百零二首  其一○二",
        "author": "释慧远",
        "content": "两阵交锋出战时，旗鎗倒卓鼓无槌。\n丝毫不犯将军令，独脚机关各自提。",
        "dynasty": "宋",
        "collection_info": null
    },
    {
        "title": "偈颂一百零二首  其一○三",
        "author": "释慧远",
        "content": "正如穷汉破衫袖，也不与万法为侣。\n捺着头，掀尾举，西江吸尽铁船浮，活捉泥牛和角煮。\n泼天大，些子许，君不见二月三月寒食天，桃花杏花落如雨。\n一口吸尽西江水，栗棘金圈饶得底。\n解道心空及第归，此去西天十万里。",
        "dynasty": "宋",
        "collection_info": null
    },
    {
        "title": "偈颂一百零二首  其一○四",
        "author": "释慧远",
        "content": "学道如学射，久久自中的。\n一句透天关，万机俱丧迹。",
        "dynasty": "宋",
        "collection_info": null
    },
    {
        "title": "偈颂一百零二首  其一○五",
        "author": "释慧远",
        "content": "参透西来鼻祖禅，乘时东去广流传。\n镬汤炉炭随缘入，剑树刀山自在攀。\n教海义天休更问，龙宫宝藏岂能诠。\n翻身师子通涂妙，活捉魔王鼻孔穿。",
        "dynasty": "宋",
        "collection_info": null
    },
    {
        "title": "颂古四十五首  其一",
        "author": "释慧远",
        "content": "未离兜率降王宫，便就刀山入镬汤。\n等闲擒下白拈贼，满眼俱为败露赃。",
        "dynasty": "宋",
        "collection_info": null
    },
    {
        "title": "颂古四十五首  其二",
        "author": "释慧远",
        "content": "毗蓝园裏丧佳声，分手徒劳布恶名。\n果是一文偷不得，至今虚作不良人。",
        "dynasty": "宋",
        "collection_info": null
    },
    {
        "title": "颂古四十五首  其三",
        "author": "释慧远",
        "content": "十万众前无出路，冬瓜印子印何人。\n迦叶只因曾冷笑，至今陷在涅槃城。",
        "dynasty": "宋",
        "collection_info": null
    },
    {
        "title": "颂古四十五首  其四",
        "author": "释慧远",
        "content": "家常待客劝三杯，鸩酒不消吃一盏。\n当时裂破夜叉头，顶门突出酰罗眼。",
        "dynasty": "宋",
        "collection_info": null
    },
    {
        "title": "颂古四十五首  其五",
        "author": "释慧远",
        "content": "纔拈折箭断弦弓，随手双鵰落碧空。\n打鼓看来君不见，万年松在祝融峰。",
        "dynasty": "宋",
        "collection_info": null
    },
    {
        "title": "颂古四十五首  其六",
        "author": "释慧远",
        "content": "马面馿腮无处雪，海竭山摧天地裂。\n老古锥，太孤绝。\n龟毛拂去眼中尘，兔角杖敲空裏月。",
        "dynasty": "宋",
        "collection_info": null
    },
    {
        "title": "颂古四十五首  其七",
        "author": "释慧远",
        "content": "时临孤岛畔，拭目望蓬莱。\n空山无人处，水流花自开。",
        "dynasty": "宋",
        "collection_info": null
    },
    {
        "title": "颂古四十五首  其八",
        "author": "释慧远",
        "content": "咄咄瞎馿趁大队，眨上眉毛佛不会。\n白云断处是青山，行人更在青山外。",
        "dynasty": "宋",
        "collection_info": null
    },
    {
        "title": "颂古四十五首  其九",
        "author": "释慧远",
        "content": "浓云泼墨半遮山，碎雨跳珠乱入船。\n卷地风来忽吹散，望湖楼下水如天。",
        "dynasty": "宋",
        "collection_info": null
    },
    {
        "title": "颂古四十五首  其一○",
        "author": "释慧远",
        "content": "参天白刃赤身挨，李顺王均破草鞵。\n德山智量过君子，活捉生擒立地埋。",
        "dynasty": "宋",
        "collection_info": null
    },
    {
        "title": "颂古四十五首  其一一",
        "author": "释慧远",
        "content": "梵志有钱时，能肥又能白。\n梵志无钱时，能瘦又能黑。\n十字街头立，被人唤作贼。",
        "dynasty": "宋",
        "collection_info": null
    },
    {
        "title": "颂古四十五首  其一二",
        "author": "释慧远",
        "content": "尊位如何，澄潭影裏探秋波。\n日面月面，铁眼铜睛安可辨。\n君不见一声霹雳兮雾罩长空，千眼顿开兮云收岳面。\n还见马师么？病在膏肓，切须忌口。",
        "dynasty": "宋",
        "collection_info": null
    },
    {
        "title": "颂古四十五首  其一三",
        "author": "释慧远",
        "content": "抟风展翅拏沧海，直取龙吞也大奇。\n八臂那咤拦得住，和声扑碎五须弥。\n风前截断，句后全提。\n高出祖师三要印，不落云门第一机。\n噫！卢陂卢陂。",
        "dynasty": "宋",
        "collection_info": null
    },
    {
        "title": "颂古四十五首  其一四",
        "author": "释慧远",
        "content": "短帽轻衫宫样窄，舞遍胡笳十八拍。\n曲罢酒阑犹未归，归来月色和云白。",
        "dynasty": "宋",
        "collection_info": null
    },
    {
        "title": "颂古四十五首  其一五",
        "author": "释慧远",
        "content": "去若丘山重，来如一羽轻。\n去来无别路，倾盖白头新。",
        "dynasty": "宋",
        "collection_info": null
    },
    {
        "title": "颂古四十五首  其一六",
        "author": "释慧远",
        "content": "唱拍相随特地新，舞衣歌版不须呈。\n云间独有箫韶曲，未肯流传取次人。",
        "dynasty": "宋",
        "collection_info": null
    },
    {
        "title": "颂古四十五首  其一七",
        "author": "释慧远",
        "content": "案头获敕令行时，阃外全提杀活机。\n回首华山孤顶望，巨灵神亦竖降旗。",
        "dynasty": "宋",
        "collection_info": null
    },
    {
        "title": "颂古四十五首  其一八",
        "author": "释慧远",
        "content": "率陀天上翻筋斗，酆毕罗都汩碖眠。\n醉后归来明月夜，笙歌引入画堂前。",
        "dynasty": "宋",
        "collection_info": null
    },
    {
        "title": "颂古四十五首  其一九",
        "author": "释慧远",
        "content": "不是风幡动，亦非仁者心。\n自从胡乱后，淈𣸩到而今。",
        "dynasty": "宋",
        "collection_info": null
    },
    {
        "title": "颂古四十五首  其二○",
        "author": "释慧远",
        "content": "楚王城畔水东流，独脚山魈趯气毬。\n贪看六么花十八，不知船子下扬州。",
        "dynasty": "宋",
        "collection_info": null
    },
    {
        "title": "颂古四十五首  其二一",
        "author": "释慧远",
        "content": "神仙秘诀妙难传，秃顶修罗打左拳。\n半夜归来无觅处，忍饥高卧饭箩边。",
        "dynasty": "宋",
        "collection_info": null
    },
    {
        "title": "颂古四十五首  其二二",
        "author": "释慧远",
        "content": "登坛道士羽衣轻，呪力虽穷法转新。\n拇指破开天地暗，蛇头攧落鬼神惊。",
        "dynasty": "宋",
        "collection_info": null
    },
    {
        "title": "颂古四十五首  其二三",
        "author": "释慧远",
        "content": "门裏有，门外有，不作严平犯牛斗。\n师子嚬呻野犴鸣，抉出离娄眼裏筋。\n伸一手，缩一手，重阳决定九月九。\n相唤相呼独自归，赤骨贫穷露双肘。",
        "dynasty": "宋",
        "collection_info": null
    },
    {
        "title": "颂古四十五首  其二四",
        "author": "释慧远",
        "content": "膏肓未必两边寻，好是良医双下鍼。\n死活不能全忌口，丧车背后念观音。",
        "dynasty": "宋",
        "collection_info": null
    },
    {
        "title": "颂古四十五首  其二五",
        "author": "释慧远",
        "content": "父严子逆事犹乖，宣德楼前问李差。\n断头剖腹从轻断，直待还魂合处埋。",
        "dynasty": "宋",
        "collection_info": null
    },
    {
        "title": "颂古四十五首  其二六",
        "author": "释慧远",
        "content": "汲水佳人立晓风，青丝放尽辘轳空。\n银瓶触破红粧面，零落桃花满井红。",
        "dynasty": "宋",
        "collection_info": null
    },
    {
        "title": "颂古四十五首  其二七",
        "author": "释慧远",
        "content": "两阵交锋笑似瞋，双眉倒卓眼生筋。\n溪山云月谁为侣，南北东西绝近隣。",
        "dynasty": "宋",
        "collection_info": null
    },
    {
        "title": "颂古四十五首  其二八",
        "author": "释慧远",
        "content": "不问有言无言，说甚见影见鞭。\n露柱口挂壁上，灯笼倒退三千。",
        "dynasty": "宋",
        "collection_info": null
    },
    {
        "title": "颂古四十五首  其二九",
        "author": "释慧远",
        "content": "塞破太虚空，关津更不通。\n文殊与网明，自西还自东。\n眉间拔剑频相顾，女子瞿昙立下风。",
        "dynasty": "宋",
        "collection_info": null
    },
    {
        "title": "颂古四十五首  其三○",
        "author": "释慧远",
        "content": "等闲饶舌话金襕，便与当头倒剎竿。\n从此天伦转无义，冷光犹自逼人寒。",
        "dynasty": "宋",
        "collection_info": null
    },
    {
        "title": "颂古四十五首  其三一",
        "author": "释慧远",
        "content": "韶阳一击最新奇，闹市门头直面提。\n倒岳倾湫全正令，电光石火去难追。",
        "dynasty": "宋",
        "collection_info": null
    },
    {
        "title": "颂古四十五首  其三二",
        "author": "释慧远",
        "content": "眼目高低鼻孔横，浅深轻重不多争。\n蠓蝱虿上挨肩入，鸑鷟牙根借路行。\n便把长河搅酥酪，敢将粟柄作禾茎。\n后山未是潜身处，出没任佗乌兔更。",
        "dynasty": "宋",
        "collection_info": null
    },
    {
        "title": "颂古四十五首  其三三",
        "author": "释慧远",
        "content": "雾卷云收，雷奔电烁。\n眼暗耳聋，此错彼错。\n错不错，何处着。\n去兮住兮大匆匆，寂兮寥兮活鱍鱍。",
        "dynasty": "宋",
        "collection_info": null
    },
    {
        "title": "颂古四十五首  其三四",
        "author": "释慧远",
        "content": "饶君舌拄梵天，我也令行一半。\n赵州头戴草鞵，也是新繁轹钻。",
        "dynasty": "宋",
        "collection_info": null
    },
    {
        "title": "颂古四十五首  其三五",
        "author": "释慧远",
        "content": "赵州狗子无佛性，石牛不怕师子吼。\n午夜云腾浪接天，海门一阵狂风扫。\n茫茫大地参玄人，眼裏无筋一世贫。\n掣电机关何处讨，头角峥嵘出荒草。",
        "dynasty": "宋",
        "collection_info": null
    },
    {
        "title": "颂古四十五首  其三六",
        "author": "释慧远",
        "content": "更深夜静好商量，携手相将入醉乡。\n姹女已归霄汉去，獃郎何事守空房。",
        "dynasty": "宋",
        "collection_info": null
    },
    {
        "title": "颂古四十五首  其三七",
        "author": "释慧远",
        "content": "无位真人赤肉团，电机旋掣走珠盘。\n金刚正眼泥弹子，烈燄光中侧足看。",
        "dynasty": "宋",
        "collection_info": null
    },
    {
        "title": "颂古四十五首  其三八",
        "author": "释慧远",
        "content": "门外雨滴声，家和万事成。\n归来无一物，令人忆镜清。",
        "dynasty": "宋",
        "collection_info": null
    },
    {
        "title": "颂古四十五首  其三九",
        "author": "释慧远",
        "content": "因我得礼汝，干坤粟粒许。\n若要除三害，无过问周处。",
        "dynasty": "宋",
        "collection_info": null
    },
    {
        "title": "颂古四十五首  其四○",
        "author": "释慧远",
        "content": "神前拨帐问西来，直截当机指酒台。\n赤体袒肩头面礼，祸从天降不生灾。",
        "dynasty": "宋",
        "collection_info": null
    },
    {
        "title": "颂古四十五首  其四一",
        "author": "释慧远",
        "content": "暑往寒来春復秋，夕阳西去水东流。\n将军战马今何在，野草闲花满地愁。",
        "dynasty": "宋",
        "collection_info": null
    },
    {
        "title": "颂古四十五首  其四二",
        "author": "释慧远",
        "content": "飘飘一雁落寒空，步步追空觅雁踪。\n蹋破草鞵跟已断，巍然独坐大雄峯。",
        "dynasty": "宋",
        "collection_info": null
    },
    {
        "title": "释迦出山相赞",
        "author": "释慧远",
        "content": "大哉释迦文，福聚海无量。\n此地少朱砂，赤土以为上。\n我今稽首礼讚扬，留与人天作牓样。",
        "dynasty": "宋",
        "collection_info": null
    },
    {
        "title": "观音大士赞",
        "author": "释慧远",
        "content": "大哉观世音，功德不思议。\n来说是非人，是非人便是。",
        "dynasty": "宋",
        "collection_info": null
    },
    {
        "title": "布袋和尚赞恭依圣上韵",
        "author": "释慧远",
        "content": "布袋挨开，猿啼晓月。\n海岳逃形，佛魔路绝。\n列列挈挈，翘翘杰杰。\n大机兮棒打不回头，大用兮利剑流鲜血。\n别别，出海昆崙头戴雪。",
        "dynasty": "宋",
        "collection_info": null
    },
    {
        "title": "志公和尚赞",
        "author": "释慧远",
        "content": "一据独龙冈，三朝扬圣化。\n擘破老面皮，索尽辽天价。\n当时误杀张僧繇，谁料而今转更遥。\n描不成，画不就，三箇骰儿抛十九。\n一段风光何处有，曲尺翦刀并扫箒。",
        "dynasty": "宋",
        "collection_info": null
    },
    {
        "title": "维摩居士赞",
        "author": "释慧远",
        "content": "到处毁僧駡佛，知佗有官无官。\n善现屡遭呵责，瞿昙也被热谩。\n只有文殊不肯，吃气出来理问。\n遮汉自知无理，当时口似磉盘。",
        "dynasty": "宋",
        "collection_info": null
    },
    {
        "title": "金华圣者赞",
        "author": "释慧远",
        "content": "御兵戈刀，斧不能斫。\n经大劫水，火不能着。\n姊夫小舅有来由，佛面猪头何处求。\n二百年来龟岭下，三山依旧水东流。",
        "dynasty": "宋",
        "collection_info": null
    },
    {
        "title": "达磨祖师赞",
        "author": "释慧远",
        "content": "不是梁皇勘过，肯来少室冷坐。\n累佗二祖失心，被人唤作达磨。",
        "dynasty": "宋",
        "collection_info": null
    },
    {
        "title": "盐官和尚赞",
        "author": "释慧远",
        "content": "老倒放，不会事。\n扇破觅，犀牛儿。\n尚有遗风余烈，㗶咤哒哩嚤呢。",
        "dynasty": "宋",
        "collection_info": null
    },
    {
        "title": "雪峰和尚赞",
        "author": "释慧远",
        "content": "三回访道投子，九度亲到洞山。\n末后最初非句，从教盖地盖天。\n三箇木毬开鬼眼，无端羁锁落人间。",
        "dynasty": "宋",
        "collection_info": null
    },
    {
        "title": "长髭和尚赞",
        "author": "释慧远",
        "content": "突兀神光万寻，𣭝𣬬髭鬚百结。\n声冤瑞应峯前，解道红炉片雪。\n我今稽音问行踪，敢向虚空钉铁橛。",
        "dynasty": "宋",
        "collection_info": null
    },
    {
        "title": "临济和尚赞",
        "author": "释慧远",
        "content": "吹毛未举，鲜血淋漓。\n涂毒纔挝，遍界横尸。\n机如劈竹，口似鼓槌。\n二百年前江西湖南杀人放火，三千里外山东河北夺鼓搀旗。\n掀翻大海，倒坐须弥。\n青草步头行正令，白拈手裏觅便宜。",
        "dynasty": "宋",
        "collection_info": null
    },
    {
        "title": "云门大师赞",
        "author": "释慧远",
        "content": "倒着睦州破蒲鞵，横辊雪峯烂毬子。\n鸩鸟飞空草不生，毒龙入水鱼皆死。\n单提独掇验人关，逆顺双行绝往还。\n遗烈尚余风凛凛，至今犹有一斑斑。",
        "dynasty": "宋",
        "collection_info": null
    },
    {
        "title": "普化和尚赞",
        "author": "释慧远",
        "content": "热发风狂，趯倒饭床。\n挨脚脱漏，倒翻筋斗。\n坏佗临济一生禅，哑却盘山三昧口。\n有时好，未必好。\n有时恶，未必恶。\n有时把箇破木铎。\n大悲院裏赶村斋，直至而今无摸索。",
        "dynasty": "宋",
        "collection_info": null
    },
    {
        "title": "木平和尚赞",
        "author": "释慧远",
        "content": "岳耸渊深，貌古神清。\n渴有米汁，馔无佳珍。\n龙床头卖弄草鞵两脚，御舟前突出云衲半身。\n举棹迷源兮檈索已露，移舟别水兮眼倒生筋。\n敢道不劳斤斧，夫是之谓木平。",
        "dynasty": "宋",
        "collection_info": null
    },
    {
        "title": "船子和尚赞  其一",
        "author": "释慧远",
        "content": "老手当年靠夹山，全机丧尽结深冤。\n父南子北家何在，拨转天关地轴翻。",
        "dynasty": "宋",
        "collection_info": null
    },
    {
        "title": "船子和尚赞  其二",
        "author": "释慧远",
        "content": "风卷云天小艇斜，烟波深处作生涯。\n丝纶掣断双关手，抉出骊龙眼裏沙。",
        "dynasty": "宋",
        "collection_info": null
    },
    {
        "title": "香林远和尚赞",
        "author": "释慧远",
        "content": "十八年参甚么禅，云门奥旨要人传。\n蓦然合着大石调，斩新腊月火烧山。",
        "dynasty": "宋",
        "collection_info": null
    },
    {
        "title": "杨岐和尚赞",
        "author": "释慧远",
        "content": "札杨岐，独脚寨。\n吓临济，小厮儿。\n栗棘金圈输货价，土旷人稀卖与谁。\n只将破草鞵泥弹子，向十字街头换得眼睛三百担。\n人亦不觉，鬼也不知，噫嘻嚱，半夜归来日卓午，虚空依旧画娥眉。",
        "dynasty": "宋",
        "collection_info": null
    },
    {
        "title": "玉泉皓和尚赞",
        "author": "释慧远",
        "content": "倒施逆用，独掇单提。\n乌飞兔走，虎骤龙驰。\n晷运推移兮日南长至，布裩不洗兮无来换替。\n从教撒土抛沙，自在碗鸣𡱰沸。\n我今稽首楼至如来，揭谛揭谛波罗揭谛。",
        "dynasty": "宋",
        "collection_info": null
    },
    {
        "title": "典午和尚赞",
        "author": "释慧远",
        "content": "濯锦之源，怒涛汹涌吞三峡。\n合浦之渊，巨浪腾空接五湖。\n夺双标随手便掷，考丹霞復得贤无。\n颅顶方衣，踞死心席面而饱饮鸩毒。\n鵰眉象准，造湛堂虎穴而断命丧躯。\n彻黄龙三关巴鼻，脱临济十世规模。\n牛头马头出没，佛病祖病痛除。\n稽首瞎馿，非横灭族。\n水无鳞介，岩有涂毒。\n义断情忘，亲承付嘱。",
        "dynasty": "宋",
        "collection_info": null
    },
    {
        "title": "大慧禅师赞",
        "author": "释慧远",
        "content": "参禅阙典，学佛无功。\n破杨岐道，灭临济宗。\n直下单提，佛祖不犯令。\n掣颠掣狂，住双径峯。\n等闲拈却衲僧定命索，将错就错，名闻九重。\n阿呵呵，见也么？竹篦触背，失钱遭罪。\n天道不放还，骊珠绝瑕颣。",
        "dynasty": "宋",
        "collection_info": null
    },
    {
        "title": "楞严六根 非眼能见",
        "author": "释慧远",
        "content": "阿那律陀天眼观，大千摄入一毫端。\n掌中谩说庵摩勒，无限苍生被热谩。",
        "dynasty": "宋",
        "collection_info": null
    },
    {
        "title": "楞严六根 无耳能闻",
        "author": "释慧远",
        "content": "跋难陀龙能听闻，浄名结舌若为论。\n行到水穷山尽处，虚空依旧塞干坤。",
        "dynasty": "宋",
        "collection_info": null
    },
    {
        "title": "楞严六根 无鼻嗅香",
        "author": "释慧远",
        "content": "殑伽河神非鼻香，贫儿乍富也寻常。\n莲河岸上曾遭叱，祸出私门变吉祥。",
        "dynasty": "宋",
        "collection_info": null
    },
    {
        "title": "楞严六根 异舌知味",
        "author": "释慧远",
        "content": "憍梵钵提知此味，苦涩咸酸那裏是。\n一举如能至梵天，超证如来真实义。",
        "dynasty": "宋",
        "collection_info": null
    },
    {
        "title": "楞严六根 非身觉触",
        "author": "释慧远",
        "content": "舜若多非身觉触，闭门塞户栽荆棘。\n邈得虚空恰似渠，似渠也是闲相识。",
        "dynasty": "宋",
        "collection_info": null
    },
    {
        "title": "楞严六根 意根了知",
        "author": "释慧远",
        "content": "金色头蛇意根灭，圆明了知无处雪。\n草鞵跟断眼皮横，善财拄杖生三节。",
        "dynasty": "宋",
        "collection_info": null
    },
    {
        "title": "子湖有狗上取人头中取人心下取人足  其一",
        "author": "释慧远",
        "content": "子湖有狗取人头，大笑长歌出画楼。\n落日断霞连岳顶，牧童归去倒骑牛。",
        "dynasty": "宋",
        "collection_info": null
    },
    {
        "title": "子湖有狗上取人头中取人心下取人足  其二",
        "author": "释慧远",
        "content": "子湖有狗取人心，见说黄河没底深。\n华表柱头留语后，更无消息到如今。",
        "dynasty": "宋",
        "collection_info": null
    },
    {
        "title": "子湖有狗上取人头中取人心下取人足  其三",
        "author": "释慧远",
        "content": "子湖有狗取人足，舞罢饶君三两曲。\n玉𩍐金鞍挽莫回，夜来依旧芦花宿。",
        "dynasty": "宋",
        "collection_info": null
    },
    {
        "title": "瞎堂三句  其一",
        "author": "释慧远",
        "content": "我有不入馿耳句，日盈月昃未容呈。\n出门会得天平错，未出门先举向君。",
        "dynasty": "宋",
        "collection_info": null
    },
    {
        "title": "瞎堂三句  其二",
        "author": "释慧远",
        "content": "我有截水停轮句，人天路绝信来稀。\n等闲靠却过头杖，门裏深沙眼{眘皮}𥉍。",
        "dynasty": "宋",
        "collection_info": null
    },
    {
        "title": "瞎堂三句  其三",
        "author": "释慧远",
        "content": "我有和烟钓月句，山摧海竭是生涯。\n到头贫富知恩少，收拾归来总一家。",
        "dynasty": "宋",
        "collection_info": null
    },
    {
        "title": "瞎堂三句  其四",
        "author": "释慧远",
        "content": "瞎堂一句分三句，纯钢打就生铁铸。\n半夜乌龟脱殻飞，星罗云散无寻处。",
        "dynasty": "宋",
        "collection_info": null
    },
    {
        "title": "四威仪  其一",
        "author": "释慧远",
        "content": "行，日午归来打八更。\n荒草裏，结舌话无生。",
        "dynasty": "宋",
        "collection_info": null
    },
    {
        "title": "四威仪  其二",
        "author": "释慧远",
        "content": "住，和声塞断来时路。\n斗柄垂，风云常满肚。",
        "dynasty": "宋",
        "collection_info": null
    },
    {
        "title": "四威仪  其三",
        "author": "释慧远",
        "content": "坐，往来凡圣如推磨。\n罢休休，相招不肯过。",
        "dynasty": "宋",
        "collection_info": null
    },
    {
        "title": "四威仪  其四",
        "author": "释慧远",
        "content": "卧，精进谁知成懒惰。\n念摩诃，不如还忍饿。",
        "dynasty": "宋",
        "collection_info": null
    },
    {
        "title": "不显名大檀越请偈  其一",
        "author": "释慧远",
        "content": "大机圜应脱名模，极目风光满帝都。\n昨夜酒楼春洞晓，当头彻见大毗卢。",
        "dynasty": "宋",
        "collection_info": null
    },
    {
        "title": "不显名大檀越请偈  其二",
        "author": "释慧远",
        "content": "逆顺机中总是禅，在家不碍出家缘。\n庞公父子团圞坐，顿觉无生话已圜。",
        "dynasty": "宋",
        "collection_info": null
    },
    {
        "title": "不显名大檀越请偈  其三",
        "author": "释慧远",
        "content": "单提直指若为参，贝叶灵文满宝函。\n无我无人无寿者，尘尘剎剎是瞿昙。",
        "dynasty": "宋",
        "collection_info": null
    },
    {
        "title": "不显名大檀越请偈  其四",
        "author": "释慧远",
        "content": "若能转物即如来，粪扫堆头正眼开。\n随顺众生颠倒见，庶几随处显灵台。",
        "dynasty": "宋",
        "collection_info": null
    },
    {
        "title": "不显名大檀越请偈  其五",
        "author": "释慧远",
        "content": "报应差殊事不同，劳生何用出樊笼。\n欲知自性天真佛，尽在朝昏一念中。",
        "dynasty": "宋",
        "collection_info": null
    },
    {
        "title": "答松窗居士",
        "author": "释慧远",
        "content": "万机消烁眼头空，一点不来谁与同。\n未问维摩先杜口，如何作得住山翁。",
        "dynasty": "宋",
        "collection_info": null
    },
    {
        "title": "寄超然居士",
        "author": "释慧远",
        "content": "瀫水一言亲领略，桐城千里重相闻。\n节角誵讹斩新句，不知居士与谁论。",
        "dynasty": "宋",
        "collection_info": null
    },
    {
        "title": "答曾侍郎",
        "author": "释慧远",
        "content": "辉天绰地金刚眼，再锻重烹铁蒺蔾。\n脱体顿抛无朕迹，瞎馿从此丧全机。\n当阳活脱向上路，收放应须阔着步。\n印泥印水目前观，日面月面没回互。\n脱笼掣辔绝名模，棒喝交驰得也无。\n不落化门成底事，紫罗帐裏撒真珠。",
        "dynasty": "宋",
        "collection_info": null
    },
    {
        "title": "寄汪状元",
        "author": "释慧远",
        "content": "全机倒用若为酬，尽法无民未肯休。\n金马玉堂留不住，依前屋裏贩扬州。",
        "dynasty": "宋",
        "collection_info": null
    },
    {
        "title": "答葛通判",
        "author": "释慧远",
        "content": "酰罗正眼尘中现，列祖玄机格外提。\n打鼓看来冤未雪，从来赤土画团箕。",
        "dynasty": "宋",
        "collection_info": null
    },
    {
        "title": "示李才翁宣教",
        "author": "释慧远",
        "content": "吾官学佛几经秋，梦裏书空醒便休。\n会得三吴灭门句，也须亲到百花洲。",
        "dynasty": "宋",
        "collection_info": null
    },
    {
        "title": "朱伯可求颂",
        "author": "释慧远",
        "content": "凤凰山下方求隠，摩竭城中又转身。\n星电交驰何处是，旋机倒用若为陈。\n居士门高无异说，山僧行处脱根尘。\n风作伴，月为隣，三眼摩酰笑似瞋。\n佗年策杖重倾盖，抵掌掀眉一笑新。",
        "dynasty": "宋",
        "collection_info": null
    },
    {
        "title": "钱知县祈嗣求颂",
        "author": "释慧远",
        "content": "明珠在掌犹遗坠，辉玉囊中不失时。\n幸有观音玉环手，何劳更诵梦熊诗。",
        "dynasty": "宋",
        "collection_info": null
    },
    {
        "title": "王知县求颂",
        "author": "释慧远",
        "content": "无一法与人，岂有二种语。\n居士门墙高，逢人恁么举。\n石梁踏断眼皮横，师子游行无伴侣。",
        "dynasty": "宋",
        "collection_info": null
    },
    {
        "title": "葛通判请益非心非佛因缘以偈示之",
        "author": "释慧远",
        "content": "即心即佛眉拕地，非佛非心双眼横。\n蝴蝶梦中家万里，子规枝上月三更。",
        "dynasty": "宋",
        "collection_info": null
    },
    {
        "title": "李抚干牧牛图",
        "author": "释慧远",
        "content": "道是沩山水牯牛，输佗黑子却赢筹。\n不是沩山水牯牛，赢佗白子却输筹。\n黑白未分头角露，输赢不是遮头牛。\n绳已断，鼻无钩，掉尾昂头得自由。\n云山无限青青草，香水和烟细细流。\n饥时放，饱时收。\n临风轰起一声笛，回首家山万事休。",
        "dynasty": "宋",
        "collection_info": null
    },
    {
        "title": "和石解元白莲  其一",
        "author": "释慧远",
        "content": "玉女欹冠莹夜塘，雪敷仙掌犯秋香。\n江南五月多风韵，素艷天资难点粧。",
        "dynasty": "宋",
        "collection_info": null
    },
    {
        "title": "和石解元白莲  其二",
        "author": "释慧远",
        "content": "初从莲社泛池塘，摄入羣贤鼻观香。\n粉露已随云雨去，冰姿留得小残粧。",
        "dynasty": "宋",
        "collection_info": null
    },
    {
        "title": "国清振锡桥",
        "author": "释慧远",
        "content": "五峯翠挼蓝，双涧声振锡。\n中有老频螺，倒吹无孔笛。\n不许行云作伴归，谁来蹋破苍苔迹。",
        "dynasty": "宋",
        "collection_info": null
    },
    {
        "title": "双林无着轩",
        "author": "释慧远",
        "content": "卓尔羣机赴，陶然万象沈。\n湖天浮水远，岸石浸云深。\n雨霁月华透，风摇山影侵。\n灵然超八达，廓彻妙明心。",
        "dynasty": "宋",
        "collection_info": null
    },
    {
        "title": "游刘阮洞",
        "author": "释慧远",
        "content": "云深露冷无人到，小径阴云翠欲迷。\n弔罢神仙古时迹，乱峯影裏听猿啼。",
        "dynasty": "宋",
        "collection_info": null
    },
    {
        "title": "南翔寺",
        "author": "释慧远",
        "content": "无数青山伴我行，更将清浅濯尘缨。\n枕流漱石真吾事，买片闲田就此耕。",
        "dynasty": "宋",
        "collection_info": null
    },
    {
        "title": "镜庵",
        "author": "释慧远",
        "content": "古镜破来庵许大，秋毫未尽眼能宽。\n江湖不记三生梦，风月惟余一钓竿。",
        "dynasty": "宋",
        "collection_info": null
    },
    {
        "title": "鸿福普同塔",
        "author": "释慧远",
        "content": "海底红尘起，山头白浪飞。\n若能如是会，永劫堕泥犁。",
        "dynasty": "宋",
        "collection_info": null
    },
    {
        "title": "题墨竹",
        "author": "释慧远",
        "content": "通乎笔端之有神，妙乎造化之有功。\n戏苍龙之引尾，背皓月而摇风。\n疏影无声乱寒墨，瘦枝有叶翻秋空。",
        "dynasty": "宋",
        "collection_info": null
    },
    {
        "title": "福胜寺香风堂",
        "author": "释慧远",
        "content": "袭袭闻天都，飘飘满衣𧞨。\n高出威音前，平超楼至后。\n不堕四时春，肯与百花斗。\n鼻观岂能收，河神安可诟。\n陶然水镜空，云冷香风透。",
        "dynasty": "宋",
        "collection_info": null
    },
    {
        "title": "妙喜南还以偈迓之",
        "author": "释慧远",
        "content": "闻道天书下禁闱，定知云迹会枢机。\n铜驼千载今休问，一段风光本彩归。",
        "dynasty": "宋",
        "collection_info": null
    },
    {
        "title": "次万年贲和尚韵  其一",
        "author": "释慧远",
        "content": "就得头来正好参，倚佗门户不相谙。\n导师故有眠云句，应笑空生梦裏谈。",
        "dynasty": "宋",
        "collection_info": null
    },
    {
        "title": "次万年贲和尚韵  其二",
        "author": "释慧远",
        "content": "一丘一壑笑谈开，安用相逢把酒杯。\n雨后雨前牙爪在，细磨春色待君来。",
        "dynasty": "宋",
        "collection_info": null
    },
    {
        "title": "寄中竺妙禅师",
        "author": "释慧远",
        "content": "湖山添得老魔王，舌卷风雷眼放光。\n背却法堂重勘破，不知谁与我分赃。",
        "dynasty": "宋",
        "collection_info": null
    },
    {
        "title": "寄道场全和尚",
        "author": "释慧远",
        "content": "雪顶昆崙着意猜，十头罗剎笑颜开。\n镬汤冷处君先入，浒眼横时待我来。",
        "dynasty": "宋",
        "collection_info": null
    },
    {
        "title": "寄㑃堂仁和尚",
        "author": "释慧远",
        "content": "一击当机，千圣莫窥。\n佩无文印，着粪扫衣。\n踞魔王殿，开邪见扉。\n说禅说道，恶口臊齿。\n论心论性，撒屎撒尿。\n牵犁上树，拗折称锤。\n抗戾佛祖，倒行逆施。\n不是㑃堂，更是阿谁。\n曲罢酒阑人不会，断肠依旧画娥眉。",
        "dynasty": "宋",
        "collection_info": null
    },
    {
        "title": "寄体首座",
        "author": "释慧远",
        "content": "白石山头衲子多，泥牛吸尽井中波。\n佗年布袋重开口，佛祖依前不奈何。",
        "dynasty": "宋",
        "collection_info": null
    },
    {
        "title": "送能首座住紫箨",
        "author": "释慧远",
        "content": "驱耕夺食继心灯，互换交驰货物增。\n道大莫知空冀北，功恢高揖岭南能。",
        "dynasty": "宋",
        "collection_info": null
    },
    {
        "title": "送宣长老住林泉",
        "author": "释慧远",
        "content": "脱笼掣辔换皮毛，水远山长道自高。\n平澹家风随分展，割鸡时暂屈牛刀。",
        "dynasty": "宋",
        "collection_info": null
    },
    {
        "title": "送九峰长老归旧隠",
        "author": "释慧远",
        "content": "铁面波斯驾怒涛，黑风纔起浪头高。\n倒撑小艇抽金镞，恰似将军入不毛。",
        "dynasty": "宋",
        "collection_info": null
    },
    {
        "title": "送之书记",
        "author": "释慧远",
        "content": "大用现前全体是，圣凡情尽影难留。\n钵盂根底三千界，拄杖头边四百州。\n云作伴，月为俦。\n到家别有通天路，把定牢关辊绣毬。",
        "dynasty": "宋",
        "collection_info": null
    },
    {
        "title": "寄杨高士",
        "author": "释慧远",
        "content": "富有十年别，贫无一觉眠。\n好来同夜话，相共酌清泉。",
        "dynasty": "宋",
        "collection_info": null
    },
    {
        "title": "寄源大师",
        "author": "释慧远",
        "content": "学佛以悟为则，虚词不入公门。\n君看羲之草圣，一点入石三分。",
        "dynasty": "宋",
        "collection_info": null
    },
    {
        "title": "送万年化主兼简妙浄居士",
        "author": "释慧远",
        "content": "石桥路崄横身入，牛宿峰高䫌面看。\n不是闾丘贤太守，谁能闲识老丰干。",
        "dynasty": "宋",
        "collection_info": null
    },
    {
        "title": "送日本国觉阿金庆二禅人游天台  其一",
        "author": "释慧远",
        "content": "佛子亲从日本来，人天随步叹奇哉。\n一机拶出金牛舞，千圣当头正眼开。",
        "dynasty": "宋",
        "collection_info": null
    },
    {
        "title": "送日本国觉阿金庆二禅人游天台  其二",
        "author": "释慧远",
        "content": "杀人放火大慈悲，禅教俱非道莫齐。\n平地一声师子吼，释迦弥勒竖降旗。",
        "dynasty": "宋",
        "collection_info": null
    },
    {
        "title": "送日本国觉阿金庆二禅人游天台  其三",
        "author": "释慧远",
        "content": "佛子飞帆过海来，好携瓶锡上天台。\n国师尚有灵踪在，宝塔巍然正面开。",
        "dynasty": "宋",
        "collection_info": null
    },
    {
        "title": "送日本国觉阿金庆二禅人游天台  其四",
        "author": "释慧远",
        "content": "达磨西来教外宗，了无言说立全功。\n单传直指通身眼，谁信从前彻骨穷。",
        "dynasty": "宋",
        "collection_info": null
    },
    {
        "title": "次陈秘书韵  其一",
        "author": "释慧远",
        "content": "保福当年闲借问，鹅湖骤步入僧堂。\n定盘星上无深意，莫认钩头些子香。",
        "dynasty": "宋",
        "collection_info": null
    },
    {
        "title": "次陈秘书韵  其二",
        "author": "释慧远",
        "content": "一句单提脱正偏，百川风月自陶然。\n优楼不敢轻开口，合掌擎拳在佛前。",
        "dynasty": "宋",
        "collection_info": null
    },
    {
        "title": "次陈秘书韵  其三",
        "author": "释慧远",
        "content": "旋机倒用从前事，夺食驱耕验作家。\n星电交驰玄路绝，从教努目视深沙。",
        "dynasty": "宋",
        "collection_info": null
    },
    {
        "title": "次陈判院韵",
        "author": "释慧远",
        "content": "谤佗佛法坏佗禅，剑树刀山在目前。\n井底乌龟吞夜月，木人回首哭苍天。",
        "dynasty": "宋",
        "collection_info": null
    },
    {
        "title": "示无住道人",
        "author": "释慧远",
        "content": "打破从来浄洁禅，万机攒簇髑髅前。\n横身塞断来时路，一句当机日丽天。",
        "dynasty": "宋",
        "collection_info": null
    },
    {
        "title": "示干水碓化士",
        "author": "释慧远",
        "content": "转辘辘时难近傍，立停停处绝承当。\n硙磨碓捣从来事，磕破浑仑总不妨。",
        "dynasty": "宋",
        "collection_info": null
    },
    {
        "title": "赴鸿福示众",
        "author": "释慧远",
        "content": "十处住山今已老，半生云水未忘机。\n今朝又作浮山梦，暗写愁肠寄与谁。",
        "dynasty": "宋",
        "collection_info": null
    },
    {
        "title": "送杨高士归蜀",
        "author": "释慧远",
        "content": "龙驰虎骤道何存，肯转灵丹奉至尊。\n令下家山言下准，瓢中日月掌中分。\n昔年握手登金殿，今日擎拳出禁门。\n我欲送君迷旧隠，桃源流水杏花村。",
        "dynasty": "宋",
        "collection_info": null
    },
    {
        "title": "寄骥禅人",
        "author": "释慧远",
        "content": "姑苏台畔恶相从，海涌峯前事亦同。\n故国梦回春已走，水云相望一帆风。",
        "dynasty": "宋",
        "collection_info": null
    },
    {
        "title": "送惠冲禅客",
        "author": "释慧远",
        "content": "老冲问法如春雷，忿怒那咤挽不回。\n龙驰虎骤劈箭催，暴风狂雨山岳摧。\n我亦随分圆机应，出必取也战必胜。\n如珠走盘盘走珠，星飞电转了无余。\n佗年呵风駡雨，巍巍独坐妙峯顶。\n伫看杀人放火，烱烱双眸烁太虚。",
        "dynasty": "宋",
        "collection_info": null
    },
    {
        "title": "送了禅人",
        "author": "释慧远",
        "content": "未明定观三千界，且看江西十八滩。\n照出芙蓉城下月，金波影裏麦秋寒。",
        "dynasty": "宋",
        "collection_info": null
    },
    {
        "title": "示禅人  其一",
        "author": "释慧远",
        "content": "铁石身心来问道，惯调金镞若为酬。\n棒头喝下随流入，靠倒沩山水牯牛。",
        "dynasty": "宋",
        "collection_info": null
    },
    {
        "title": "示禅人  其二",
        "author": "释慧远",
        "content": "一句全提绝类伦，万机不到始通津。\n道人别有遮天眼，四海无家总是亲。",
        "dynasty": "宋",
        "collection_info": null
    },
    {
        "title": "示禅人  其三",
        "author": "释慧远",
        "content": "顾鑑全抽彻底参，新丰三顿实难甘。\n到头恩怨无余地，赢得儿孙转放憨。",
        "dynasty": "宋",
        "collection_info": null
    },
    {
        "title": "示禅人  其四",
        "author": "释慧远",
        "content": "六尘不恶机难测，三昧无声妙莫穷。\n脱体顿抛忘朕迹，瞎馿何处觅行踪。",
        "dynasty": "宋",
        "collection_info": null
    },
    {
        "title": "示禅人  其五",
        "author": "释慧远",
        "content": "悬崖捉拍舞三台，死虎惊忙眼豁开。\n圣地不生凡草木，果然亲见瞎堂来。",
        "dynasty": "宋",
        "collection_info": null
    },
    {
        "title": "示禅人  其六",
        "author": "释慧远",
        "content": "风前突出酰罗眼，格外单提栗棘禅。\n百草头边玄路绝，到家不直半分钱。",
        "dynasty": "宋",
        "collection_info": null
    },
    {
        "title": "示化士  其一",
        "author": "释慧远",
        "content": "披毛戴角学无生，剑树刀山取次行。\n不向五峯吞栗棘，争知日午打三更。",
        "dynasty": "宋",
        "collection_info": null
    },
    {
        "title": "示化士  其二",
        "author": "释慧远",
        "content": "身如椰子胆如天，喝道来参栗棘禅。\n按下云头轻领过，口皮元只在唇边。",
        "dynasty": "宋",
        "collection_info": null
    },
    {
        "title": "示化士  其三",
        "author": "释慧远",
        "content": "临济家常添钵游，知音纔见不轻酬。\n掩门归去陈嘉馔，直至而今饱未休。",
        "dynasty": "宋",
        "collection_info": null
    },
    {
        "title": "示化士  其四",
        "author": "释慧远",
        "content": "拄杖生根挑不上，钵盂无底满盛归。\n浄名何用空惆怅，哭罢香严也不知。\n头蓬松兮郡辨，耳卓朔兮莫窥。\n渡口船回人借问，寒山南畔石桥西。",
        "dynasty": "宋",
        "collection_info": null
    },
    {
        "title": "示化士  其五",
        "author": "释慧远",
        "content": "顾在机前发，鑑从顾后抽。\n法身藏北斗，船子下扬州。\n四海风为线，三山月作钩。\n回戈拨龙尾，伫看钓鳌头。",
        "dynasty": "宋",
        "collection_info": null
    },
    {
        "title": "洪秀才乞颂",
        "author": "释慧远",
        "content": "列圣丛中独许君，空王令下急翻身。\n会须别有拏云手，指出威音那畔人。",
        "dynasty": "宋",
        "collection_info": null
    },
    {
        "title": "陈道士乞颂",
        "author": "释慧远",
        "content": "先生道妙一时传，我亦随机叩两端。\n拈却司农无字印，百川从此绝波澜。",
        "dynasty": "宋",
        "collection_info": null
    },
    {
        "title": "东阳光化士乞颂",
        "author": "释慧远",
        "content": "古殿烧残不记年，冷光相射斗牛寒。\n投机会有挥斤手，碧瓦朱甍翠插天。",
        "dynasty": "宋",
        "collection_info": null
    },
    {
        "title": "赠演说人",
        "author": "释慧远",
        "content": "西湖演士妙天机，舌转风雷口角飞。\n夺骑未闻沙塞冷，斩关先觉阵云低。\n前贤后圣从君数，水远山长我自知。\n皓首不须寻旧隠，到头谁是復谁非。",
        "dynasty": "宋",
        "collection_info": null
    },
    {
        "title": "禅人写师真请讚  其一",
        "author": "释慧远",
        "content": "早依圜悟，晚住林泉。\n无门雪屈，遍界声冤。\n对天子廓摩酰首罗眼，提杨岐金圈栗棘蓬禅。\n神仙秘诀，父子不传。\n平地放开缚虎手，等闲迸出拦胸拳。",
        "dynasty": "宋",
        "collection_info": null
    },
    {
        "title": "禅人写师真请讚  其二",
        "author": "释慧远",
        "content": "独步邪见林，高据魔王殿。\n说欺凡罔圣禅，现夜叉罗剎面。\n掀翻巨岳，彻底放憨。\n打破牢关，突出难辨。\n阿呵呵，见也么。\n到江吴地尽，隔岸越山多。",
        "dynasty": "宋",
        "collection_info": null
    },
    {
        "title": "禅人写师真请讚  其三",
        "author": "释慧远",
        "content": "画也错，讚也错。\n不识蚬子笊篱，唤作普化木铎。\n而今要且头不是头，脚不是脚。\n恐人无信，立此为约。",
        "dynasty": "宋",
        "collection_info": null
    },
    {
        "title": "禅人写师真请讚  其四",
        "author": "释慧远",
        "content": "开荆棘林，塞人天路。\n把断纲宗，阔行大步。\n风高云静月眉横，直向金轮水际行。\n到家无剩地，日出事还生。",
        "dynasty": "宋",
        "collection_info": null
    },
    {
        "title": "禅人写师真请讚  其五",
        "author": "释慧远",
        "content": "断灭佛种，破除家计。\n不是别人，杨岐五世。\n禅道耳边风，佛法眼中翳。\n问渠将底为人，尚有随身赤契。",
        "dynasty": "宋",
        "collection_info": null
    },
    {
        "title": "禅人写师真请讚  其六",
        "author": "释慧远",
        "content": "大地一浑身，虚空绝四隣。\n不识柏树子，唤作麻三斤。\n好时十分潇洒，恶时一味藞苴。\n等闲牵犁上佛殿，乘兴钵盂裏走马。\n平地撒屎撒尿，知佗是真是假。\n禅人描邈将来，大虫头上火把。",
        "dynasty": "宋",
        "collection_info": null
    },
    {
        "title": "禅人写师真请讚  其七",
        "author": "释慧远",
        "content": "祝髮何早，闻道何晚。\n出林猛虎靠山，当路毒蛇开眼。\n重不重漏洩，拟不拟便着。\n借问吕望六韬，何似黄公三略。",
        "dynasty": "宋",
        "collection_info": null
    },
    {
        "title": "禅人写师真请讚  其八",
        "author": "释慧远",
        "content": "把定放开全在你，和泥合水更由谁。\n大地簇成三事衲，虚空迸出两条眉。\n绝忌讳，猛提撕。\n惊回春梦破，倒跨铁牛归。",
        "dynasty": "宋",
        "collection_info": null
    },
    {
        "title": "禅人写师真请讚  其九",
        "author": "释慧远",
        "content": "按轮王剑，全生杀机。\n豁开正眼，当头者谁。\n从来无忌讳，底事没商量。\n赵州密意凭谁诉，铁作心肝也断肠。",
        "dynasty": "宋",
        "collection_info": null
    },
    {
        "title": "禅人写师真请讚  其一○",
        "author": "释慧远",
        "content": "冷笑德山，热谩临济。\n头重尾轻，碗鸣𡱰沸。\n明侍者，透天机，八十翁翁巧画眉。\n掀翻师子窟，倒跨瞎馿儿。",
        "dynasty": "宋",
        "collection_info": null
    },
    {
        "title": "禅人写师真请讚  其一一",
        "author": "释慧远",
        "content": "风高云澹，露冷烟清。\n坐松下石，听松上声。\n闻知见觉没干涉，暑往寒来无处雪。\n八臂那咤䫌面看，七星利剑和声截。",
        "dynasty": "宋",
        "collection_info": null
    },
    {
        "title": "禅人写师真请讚  其一二",
        "author": "释慧远",
        "content": "画出不堪，弃智杂毒。\n讚之不是，厌身桎梏。\n一十三处坐道场，二时粥饭何曾足。\n日裏夜行，投明暗宿。",
        "dynasty": "宋",
        "collection_info": null
    },
    {
        "title": "禅人写师真请讚  其一三",
        "author": "释慧远",
        "content": "透过荆棘林，瞎却酰罗眼。\n拈起破砂盆，放下漏灯盏。\n独有周书记，全机识得渠。\n好笑云黄傅大士，也曾赤脚礼文殊。",
        "dynasty": "宋",
        "collection_info": null
    },
    {
        "title": "禅人写师真请讚  其一四",
        "author": "释慧远",
        "content": "靠倒云门抽顾鉴，挨开临济主宾禅。\n一星猊血化馿乳，半点鸾胶续断弦。\n淳侍者，脱机缘。\n波斯拾得招文袋，月裏麒麟笑揭天。",
        "dynasty": "宋",
        "collection_info": null
    },
    {
        "title": "禅人写师真请讚  其一五",
        "author": "释慧远",
        "content": "帀地普天，银山铁壁。\n正令全提，虚空削迹。\n月眉横，照用分，星流电掣透龙门。\n向道瞎馿无忌讳，脚尖趯出旧干坤。",
        "dynasty": "宋",
        "collection_info": null
    },
    {
        "title": "禅人写师真请讚  其一六",
        "author": "释慧远",
        "content": "不参鼻祖禅，不使冬瓜印。\n倒拈定命索，单提不犯令。\n天堂地狱莫能收，佛界魔宫任意游。\n因寻清水闸，误入赤城州。",
        "dynasty": "宋",
        "collection_info": null
    },
    {
        "title": "禅人写师真请讚  其一七",
        "author": "释慧远",
        "content": "虽有两条眉，不识一箇字。\n露柱未怀胎，面目却相似。\n说心说性，来与三斤麻。\n撒屎撒尿，演出一大事。\n阿呵呵，见也么？江南生皂树，江北出天萝。",
        "dynasty": "宋",
        "collection_info": null
    },
    {
        "title": "禅人写师真请讚  其一八",
        "author": "释慧远",
        "content": "横按拄杖，坐盘陀石。\n鼻孔辽天，眼睛突出。\n澹烟笼古树，缺月挂藤萝。\n分付俊禅者，勘破老头陀。",
        "dynasty": "宋",
        "collection_info": null
    },
    {
        "title": "禅人写师真请讚  其一九",
        "author": "释慧远",
        "content": "列列挈挈，硗硗聱聱。\n廓然无圣，平地吃交。\n鼻孔生三窍，眉毛只一般。\n奇哉王道士，头戴桦皮冠。",
        "dynasty": "宋",
        "collection_info": null
    },
    {
        "title": "禅人写师真请讚  其二○",
        "author": "释慧远",
        "content": "面目可憎，语言无味。\n放箸忘恩，停杯断义。\n参得些儿小玉禅，几回卖弄帝王前。\n圆悟室中遭毒手，为人挥起迸心拳。",
        "dynasty": "宋",
        "collection_info": null
    },
    {
        "title": "禅人写师真请讚  其二一",
        "author": "释慧远",
        "content": "飘飘萧萧松百赤，突突兀兀云半肩。\n放□□□□□调，刚被时人唤作禅。",
        "dynasty": "宋",
        "collection_info": null
    },
    {
        "title": "禅人写师真请讚  其二二",
        "author": "释慧远",
        "content": "松形鹤骨底村僧，鬼妬人嫌我亦憎。\n悬羊卖狗随时遣，栗棘金圈任跳吞。\n忽然拶着东弗于逮，骑馿吃扑。\n蓦地拓开北鬰单越，海涌波腾。\n淮山两踞，拨火求冰。\n问渠西祖之道，何曾□□□□。",
        "dynasty": "宋",
        "collection_info": null
    },
    {
        "title": "禅人写师真请讚  其二三",
        "author": "释慧远",
        "content": "幸自十分，画出一半。\n我便是渠，略无思算。\n无思算处妙难传，忿怒那咤吃痛拳。\n道不是道，禅不是禅。\n星驰电掣，汉语胡言。\n蓦地揭起脑盖，依前舌拄梵天。\n咄，是甚么面目。\n可怜只有些儿栗棘金圈，尽底分付常山林泉。",
        "dynasty": "宋",
        "collection_info": null
    },
    {
        "title": "禅人写师真请讚  其二四",
        "author": "释慧远",
        "content": "倒数一二三，翻成四五六。\n蹋断独木桥，唱起云门曲。\n急似箭，直如弦。\n列祖不知何处去，瞎馿依旧痛加鞭。",
        "dynasty": "宋",
        "collection_info": null
    },
    {
        "title": "禅人写师真请讚  其二五",
        "author": "释慧远",
        "content": "住飞来峯，饮冷泉水。\n倒用逆施，拈头作尾。\n十字街头击鼓，五天印土吃茶。\n南北东西若稻麻。\n镢头些子意，验尽当行家。",
        "dynasty": "宋",
        "collection_info": null
    },
    {
        "title": "禅人写师真请讚  其二六",
        "author": "释慧远",
        "content": "普证作此像，是相故非真。\n虚空无背面，露柱倒生根。\n傍提正按低叉手，独掇单提高打躬。\n佛魔削迹，凡圣泯踪。\n雨过云山空漠漠，日高花影乱重重。",
        "dynasty": "宋",
        "collection_info": null
    },
    {
        "title": "禅人写师真请讚  其二七",
        "author": "释慧远",
        "content": "道出古今，法超闻见。\n雨骤云驰，星移斗转。\n梦魂历尽百城余，觉后端知一物无。\n打鼓看来君不见，拈花笑杀老臊胡。",
        "dynasty": "宋",
        "collection_info": null
    },
    {
        "title": "禅人写师真请讚  其二八",
        "author": "释慧远",
        "content": "师子哮吼，象王回旋。\n左顾右盻，七穴八穿。\n平地和声便拶，等闲㪍跳上天。\n筑着梵王香案，然后退身归本位，叉手而立。\n自云法徽伏候台旨，未敢自专。",
        "dynasty": "宋",
        "collection_info": null
    },
    {
        "title": "禅人写师真请讚  其二九",
        "author": "释慧远",
        "content": "入魔王队，住邪见林。\n修菩萨行，现夜叉心。\n舌头拖地有谁识，鼻孔辽天无处寻。",
        "dynasty": "宋",
        "collection_info": null
    },
    {
        "title": "禅人写师真请讚  其三○",
        "author": "释慧远",
        "content": "大道廓然，真空泯迹。\n金裏淘砂，玉中辨石。\n衲僧用处脱罗笼，熨斗煎茶铫不同。\n一声师子吼，遍界绝狐踪。",
        "dynasty": "宋",
        "collection_info": null
    },
    {
        "title": "禅人写师真请讚  其三一",
        "author": "释慧远",
        "content": "到处说禅说道，为人入水入泥。\n半生出来住院，一□断送头皮。\n讚也得，毁也得，临济便是白拈贼。\n贼贼，也只当甚干罗卜。",
        "dynasty": "宋",
        "collection_info": null
    },
    {
        "title": "偈",
        "author": "释慧远",
        "content": "至道无难，唯嫌拣择。\n但莫憎爱，洞然明白。\n毫釐有差，天地悬隔。",
        "dynasty": "宋",
        "collection_info": null
    },
    {
        "title": "偈八首  其一",
        "author": "释慧远",
        "content": "道绝名言，法离闻见。\n打破虚空，成七八片。\n直饶锢鏴完全，也是由基副箭。",
        "dynasty": "宋",
        "collection_info": null
    },
    {
        "title": "偈八首  其二",
        "author": "释慧远",
        "content": "昨夜来报五参，正值老僧洗脚。\n起来抖擞精神，末上输他一着。",
        "dynasty": "宋",
        "collection_info": null
    },
    {
        "title": "偈八首  其三",
        "author": "释慧远",
        "content": "天道亏盈，地道变盈。\n鬼神害盈，人道恶盈。",
        "dynasty": "宋",
        "collection_info": null
    },
    {
        "title": "偈八首  其四",
        "author": "释慧远",
        "content": "自小出家，横草不拈，竖草不把。\n路转山回君自看，南不龟头北不厦。",
        "dynasty": "宋",
        "collection_info": null
    },
    {
        "title": "偈八首  其五",
        "author": "释慧远",
        "content": "滴水冰生分外寒，冻云环合锁峰峦。\n根尘不昧心珠露，眨上眉毛子细看。",
        "dynasty": "宋",
        "collection_info": null
    },
    {
        "title": "偈八首  其六",
        "author": "释慧远",
        "content": "好是仲春渐暖，那堪寒食清明。\n万迭云山耸翠，一天风月为邻。\n在处华红柳绿，湖天浪稳风平。\n山禽枝上语谆谆，再三琐琐碎碎，嘱付叮叮咛咛。",
        "dynasty": "宋",
        "collection_info": null
    },
    {
        "title": "偈八首  其七",
        "author": "释慧远",
        "content": "闹处莫出头，冷地着眼看。\n明暗不相干，彼此分一半。\n一种作贵人，教谁卖柴炭。\n向你道，不可毁，不可讚，体若虚空没涯岸。\n相唤相呼归去来，记取明年正月半。",
        "dynasty": "宋",
        "collection_info": null
    },
    {
        "title": "偈八首  其八",
        "author": "释慧远",
        "content": "拗折秤锤，掀翻露布。\n突出机先，鸦飞不度。",
        "dynasty": "宋",
        "collection_info": null
    },
    {
        "title": "颂古",
        "author": "释慧远",
        "content": "静鞭声裏驾头来，紧握双拳打不开。\n打得开，云压香尘何处是，静鞭声裏驾头来。",
        "dynasty": "宋",
        "collection_info": null
    },
    {
        "title": "颂古十五首  其一",
        "author": "释慧远",
        "content": "老胡一击许谁知，大冶红炉片雪飞。\n青草冢间留不住，白云还望故山归。",
        "dynasty": "宋",
        "collection_info": null
    },
    {
        "title": "颂古十五首  其二",
        "author": "释慧远",
        "content": "接着一箇半箇，觅得三文两文。\n谁知破布袋裏，许多弥勒世尊。",
        "dynasty": "宋",
        "collection_info": null
    },
    {
        "title": "颂古十五首  其三",
        "author": "释慧远",
        "content": "良哉观世音，旋闻与声脱。\n犬吠馿鸣休未休，世出世间活鱍鱍。",
        "dynasty": "宋",
        "collection_info": null
    },
    {
        "title": "颂古十五首  其四",
        "author": "释慧远",
        "content": "见处孤危立处高，急如石火利如刀。\n到家问路家何在，掀倒棋盘脱布袍。",
        "dynasty": "宋",
        "collection_info": null
    },
    {
        "title": "颂古十五首  其五",
        "author": "释慧远",
        "content": "电捲星飞，珠回玉转。\n打破面皮，赤心片片。",
        "dynasty": "宋",
        "collection_info": null
    },
    {
        "title": "颂古十五首  其六",
        "author": "释慧远",
        "content": "三唤三应，更饶贴称。\n月逗寒窗，水归巨浸。\n负汝负吾，全锋敌胜。",
        "dynasty": "宋",
        "collection_info": null
    },
    {
        "title": "颂古十五首  其七",
        "author": "释慧远",
        "content": "起模画样弄精魂，拂迹除踪更见人。\n行到水穷山尽处，满天云散月华明。",
        "dynasty": "宋",
        "collection_info": null
    },
    {
        "title": "颂古十五首  其八",
        "author": "释慧远",
        "content": "行行月冷风高，步步山寒水深。\n逢人披肝露胆，见义劈腹剜心。",
        "dynasty": "宋",
        "collection_info": null
    },
    {
        "title": "颂古十五首  其九",
        "author": "释慧远",
        "content": "你爱我笊篱，我爱你木杓。\n主山纔放高，案山又岌嶪。\n居士大同师，将错便就错。\n归去来兮天地宽，一对铁槌何处着。",
        "dynasty": "宋",
        "collection_info": null
    },
    {
        "title": "颂古十五首  其一○",
        "author": "释慧远",
        "content": "佛性分明脱有无，醋酸何用挂葫芦。\n薄雾轻烟留不住，扁舟已过洞庭湖。",
        "dynasty": "宋",
        "collection_info": null
    },
    {
        "title": "颂古十五首  其一一",
        "author": "释慧远",
        "content": "换手搥胸哭老爷，棺材未出死尸斜。\n不如掘地深埋却，管取来年吃嫩茄。",
        "dynasty": "宋",
        "collection_info": null
    },
    {
        "title": "颂古十五首  其一二",
        "author": "释慧远",
        "content": "南北东西老赵州，见人骑马也骑牛。\n清风月下寻归路，夫子门前问孔丘。",
        "dynasty": "宋",
        "collection_info": null
    },
    {
        "title": "颂古十五首  其一三",
        "author": "释慧远",
        "content": "明暗双双照用分，几人亲到孟尝门。\n街头不识真弥勒，却向灵山问世尊。",
        "dynasty": "宋",
        "collection_info": null
    },
    {
        "title": "颂古十五首  其一四",
        "author": "释慧远",
        "content": "山花如锦水如蓝，亲见文殊接话谈。\n十字街头轻一拶，前三三对后三三。",
        "dynasty": "宋",
        "collection_info": null
    },
    {
        "title": "颂古十五首  其一五",
        "author": "释慧远",
        "content": "尽力当胸一拳，几箇眉鬚堕落。\n更欲如何若何，普化空中木铎。",
        "dynasty": "宋",
        "collection_info": null
    },
    {
        "title": "赠栖禅上人",
        "author": "释与咸",
        "content": "岩房高且静，住此几寒暄。\n鹿嗅安禅石，猿啼乞食村。\n朝阳生树罅，古路透云根。\n独步閒相觅，凄凉碧洞门。",
        "dynasty": "宋",
        "collection_info": null
    },
    {
        "title": "句",
        "author": "释与咸",
        "content": "金谷人亡后，沙场日暖时。",
        "dynasty": "宋",
        "collection_info": null
    },
    {
        "title": "滩石八阵图行",
        "author": "王刚中",
        "content": "我生孔明后，相望九百载。\n我想孔明贤，巍然伊吕配。\n奇谋勇略夸雄师，大节英风盖当代。\n木牛流马何足言，八阵遗踪千古在。\n我行已度瞿唐门，长滩石垒差参分。\n洪纤高下尺寸等，犹有当年节制存。\n四头八尾触处首，敌衝中央两皆救。\n握奇如枢运无穷，七纵七擒仍敢攻。\n规模黄帝已垂文，后来得者惟将军。\n唐宗李靖拾遗意，乐舞旛表徒缤纷。\n长江之上石蟠结，江波汹涌石不灭。\n使君何事遽刬除，一夜风雷吼天阙。\n明朝仍旧石纵横，神物护持人已惊。\n向来守蜀用此法，谁知石垒真金城。\n嗟乎孔明遇不遇，遇则刘公恢大度。\n国险地狭民力微，法出万全势未具。\n嗟乎孔明以此用于吴，长江内固魏可图。\n嗟乎孔明以此用于魏，扫平三分归一篲。\n祇应所遇势不同，势既不同功亦异。\n嗟乎孔明之心如石坚，欲扶汉室还中原。\n事之不就则天耳，安肯俯首从曹袁。\n嗟乎孔明如生石不老，后世用兵无草草。\n忽然变作六花看，便失本真难按考。\n请观迭石韬机筹，江流东去自悠悠。\n英豪得此石外指，长与君王靖边垒。",
        "dynasty": "宋",
        "collection_info": null
    },
    {
        "title": "弥牟镇孔明八阵图",
        "author": "王刚中",
        "content": "我稽八阵图，规模载方册。\n朅来镇西蜀，夔门观迭石。\n赋诗有数字，字字究来历。\n进涉汉州西，弥牟镇之北。\n平原列堆阜，滩石同一式。\n细思作者意，孔明有深策。\n高岸或为谷，滩石存遗迹。\n江海变桑田，平原犹可觅。\n故今两处存，千载必一得。\n再歌遂成篇，当有智者识。",
        "dynasty": "宋",
        "collection_info": null
    },
    {
        "title": "应雪木",
        "author": "王之渊",
        "content": "木名应雪匪辞夸，比似灵蓍总不差。\n从昔到今凡几验，一番飞雪一番花。",
        "dynasty": "宋",
        "collection_info": null
    },
    {
        "title": "经湘东",
        "author": "侍其备",
        "content": "迢迢萍水向西流，地接长沙一片秋。\n不逐征鸿过湘浦，行程应记到南州。",
        "dynasty": "宋",
        "collection_info": null
    },
    {
        "title": "自赞",
        "author": "李迎",
        "content": "三仕三已，应缘而进。\n一丘一壑，倦游而归。",
        "dynasty": "宋",
        "collection_info": null
    },
    {
        "title": "句",
        "author": "李迎",
        "content": "籍甚人言易已东。",
        "dynasty": "宋",
        "collection_info": null
    },
    {
        "title": "丁角暮春",
        "author": "闻人武子",
        "content": "绿叶成阴春已归，茅檐相对两斜晖。\n残花且插春事急，别酒欲酌歌声微。\n黄鸟匆匆隔林语，杨花款款沾人衣。\n人间一别春常好，过我渔舟果是非。",
        "dynasty": "宋",
        "collection_info": null
    },
    {
        "title": "墨梅",
        "author": "闻人武子",
        "content": "陇首人归信息稀，愁看冰楮破寒枝。\n瑶姬驻立缘何事，直到霜飞月堕时。",
        "dynasty": "宋",
        "collection_info": null
    },
    {
        "title": "句",
        "author": "闻人武子",
        "content": "踪迹共徘徊。",
        "dynasty": "宋",
        "collection_info": null
    },
    {
        "title": "呈德厚宫主先生",
        "author": "王伯淮",
        "content": "九锁松门夜不关，蓬莱分境到尘寰。\n仙风鹤驾来天表，白昼云旗下世间。\n古洞得泉消俗病，名山有药驻童颜。\n何当常对先生面，愿借飞鳬日往还。",
        "dynasty": "宋",
        "collection_info": null
    },
    {
        "title": "题十咏堂",
        "author": "赵善宣",
        "content": "十咏名堂岁月深，我来访古闢荆榛。\n依村结屋临山址，种柳寻花傍水滨。\n珠玉旧传清唱在，沧浪初棹绿波新。\n此心乐与邦人共，要使浑如郡北春。",
        "dynasty": "宋",
        "collection_info": null
    },
    {
        "title": "东林院",
        "author": "何麟",
        "content": "此地非庐岳，东林邂逅过。\n我羞陶靖节，僧异远头陀。",
        "dynasty": "宋",
        "collection_info": null
    },
    {
        "title": "外大父丞相初登科为雒县主簿经摄𡊚窑镇税官留诗护国寺中令狐监征录以见寄谨再拜追和而记其后",
        "author": "何麟",
        "content": "传翁遗墨剩咨嗟，四海当年尚一家。\n大老不为今日用，小诗徒遣后人夸。\n兴来思跨巴滇马，归去方乘下泽车。\n燕麦兔葵僧舍裏，何如梦得访桃花。",
        "dynasty": "宋",
        "collection_info": null
    },
    {
        "title": "生公讲堂",
        "author": "何麟",
        "content": "平地涌岩壑，棱层惊大雄。\n何曾远人世，直欲傍天宫。\n白虎威灵在，赤乌缘影空。\n生公能说法，音与塔铃同。",
        "dynasty": "宋",
        "collection_info": null
    },
    {
        "title": "句  其一",
        "author": "何麟",
        "content": "明朝一棹夷陵过，始觉吴天楚地宽。",
        "dynasty": "宋",
        "collection_info": null
    },
    {
        "title": "句  其二",
        "author": "何麟",
        "content": "但见岑楼名楚塞，不知元是国西门。",
        "dynasty": "宋",
        "collection_info": null
    },
    {
        "title": "句  其三",
        "author": "何麟",
        "content": "一楠枯再生，两石合无罅。",
        "dynasty": "宋",
        "collection_info": null
    },
    {
        "title": "句  其四",
        "author": "何麟",
        "content": "梁山韮黄妙天下，玉筯金钗盈大把。",
        "dynasty": "宋",
        "collection_info": null
    },
    {
        "title": "朱槿花",
        "author": "张登",
        "content": "甲子虽推小雪天，刺桐犹绿槿花然。\n阳和长养无时歇，却是炎州雨露偏。",
        "dynasty": "宋",
        "collection_info": null
    },
    {
        "title": "洞石岩",
        "author": "张登",
        "content": "山断开元蝎，龛留大业僧。\n七年驰便路，三蹑石梯层。",
        "dynasty": "宋",
        "collection_info": null
    },
    {
        "title": "留题熙春亭",
        "author": "张登",
        "content": "熙春亭建为民安，要识熙熙本不难。\n一日但能先克復，百年虽久亦胜残。\n满城和气熏天地，终岁长春忘暑寒。\n斯道古今无异路，独题待与后贤看。",
        "dynasty": "宋",
        "collection_info": null
    },
    {
        "title": "句",
        "author": "张登",
        "content": "孤高齐帝右，潇洒晋亭峯。",
        "dynasty": "宋",
        "collection_info": null
    },
    {
        "title": "泊吴江寄僧",
        "author": "孙大雅",
        "content": "松陵桥畔太湖前，斜日青枫繫客船。\n引颈数看花鸭乱，含情深愧白鸥贤。\n千镫庾岭传无尽，一宿曹溪觉有缘。\n稍待月明风细细，卧吹箫管学坡仙。",
        "dynasty": "宋",
        "collection_info": null
    },
    {
        "title": "侍家君诣洞霄宫道出天竺山纪兴",
        "author": "李茂之",
        "content": "九里松阴路，三天竺国山。\n日蒸岩雾紫，花点石苔斑。\n溪尽寺方到，云深僧独还。\n吟行随杖履，踪迹出人间。",
        "dynasty": "宋",
        "collection_info": null
    },
    {
        "title": "咏石僧",
        "author": "汤思退",
        "content": "云作袈裟石作僧，岩前独立几经春。\n有人若问西来意，默默无言总是真。",
        "dynasty": "宋",
        "collection_info": null
    },
    {
        "title": "句",
        "author": "汤思退",
        "content": "虞妃从梧野，启母祔稽山。",
        "dynasty": "宋",
        "collection_info": null
    },
    {
        "title": "殊圣寺和孟我幕韵",
        "author": "吴咏",
        "content": "院静僧疑少，门幽客自稀。\n山寒云近屋，径狭石侵衣。\n松鬣苍髯古，姜芽紫笋肥。\n骚人诗战罢，踏月夜深归。",
        "dynasty": "宋",
        "collection_info": null
    },
    {
        "title": "题大兴院",
        "author": "孟大武",
        "content": "松柏回环路屈盘，像堂僧室枕层峦。\n泉多翠茗临烹便，寺僻红尘欲到难。\n樵斧斫云春谷暗，渔榔敲月夜溪寒。\n我来未足登高兴，欲去裴回更倚阑。",
        "dynasty": "宋",
        "collection_info": null
    },
    {
        "title": "题万安院",
        "author": "孟大武",
        "content": "十年不作此山来，依旧青山好在哉。\n聊逐春风驱酒病，却惊身世得愁媒。\n禅床寄枕眠初熟，山鬼嫌人梦却回。\n明日拂衣还出去，桃花地上欲成堆。",
        "dynasty": "宋",
        "collection_info": null
    },
    {
        "title": "题紫岩寺",
        "author": "孟大武",
        "content": "路入溪声远，秋深树影稀。\n涧云藏鸟语，松露滴人衣。\n诗战蜂腰怯，茶分粥面肥。\n胜游殊未厌，肯为夜寒归。",
        "dynasty": "宋",
        "collection_info": null
    },
    {
        "title": "春日晚望",
        "author": "孟大武",
        "content": "屋角风微烟雾霏，柳丝无力杏花肥。\n朦胧数点斜阳裏，应是呢喃燕子归。",
        "dynasty": "宋",
        "collection_info": null
    },
    {
        "title": "句  其一",
        "author": "孟大武",
        "content": "綵仞气浮三塔耸，浮牌声振两溪寒。",
        "dynasty": "宋",
        "collection_info": null
    },
    {
        "title": "句  其二",
        "author": "孟大武",
        "content": "扫地石盆冷，闭门春昼长。",
        "dynasty": "宋",
        "collection_info": null
    },
    {
        "title": "书事十绝  其一",
        "author": "曾惇",
        "content": "黄泥坂下雪犹深，赤壁矶头江欲平。\n驿吏西来闻好语，蕃人已出蔡州城。",
        "dynasty": "宋",
        "collection_info": null
    },
    {
        "title": "书事十绝  其二",
        "author": "曾惇",
        "content": "和戎诏下破羣疑，无復旄头彗紫微。\n屈己销兵宜有报，先看长乐版舆归。",
        "dynasty": "宋",
        "collection_info": null
    },
    {
        "title": "书事十绝  其三",
        "author": "曾惇",
        "content": "吾君见事若通神，兵柄收还号令新。\n裴度只今真圣相，勒碑十丈可无人。",
        "dynasty": "宋",
        "collection_info": null
    },
    {
        "title": "书事十绝  其四",
        "author": "曾惇",
        "content": "淮上州州尽灭烽，今年方喜得和戎。\n问谁整顿干坤了，学语儿童道相公。",
        "dynasty": "宋",
        "collection_info": null
    },
    {
        "title": "书事十绝  其五",
        "author": "曾惇",
        "content": "连营貔虎气如云，听诏人人愿立勋。\n沔鄂蕲黄一千里，更无人说岳家军。",
        "dynasty": "宋",
        "collection_info": null
    },
    {
        "title": "书事十绝  其六",
        "author": "曾惇",
        "content": "田父今年作社频，边头闻见一番新。\n官军不斫人家树，各自持钱去买薪。",
        "dynasty": "宋",
        "collection_info": null
    },
    {
        "title": "书事十绝  其七",
        "author": "曾惇",
        "content": "江头柳木已参天，柳色花光日日妍。\n惊怪田家频得醉，今年斗米不论钱。",
        "dynasty": "宋",
        "collection_info": null
    },
    {
        "title": "书事十绝  其八",
        "author": "曾惇",
        "content": "村村准拟十分禾，老稚扶携笑且歌。\n租税况今黄纸放，阳城元自拙催科。",
        "dynasty": "宋",
        "collection_info": null
    },
    {
        "title": "书事十绝  其九",
        "author": "曾惇",
        "content": "淮畔风尘自此清，斯人还喜见昇平。\n田家尽说今年好，要雨雨来晴便晴。",
        "dynasty": "宋",
        "collection_info": null
    },
    {
        "title": "书事十绝  其一○",
        "author": "曾惇",
        "content": "百丈岢峨贾客船，张帆打鼓下长川。\n路人指点几垂泪，江道无来十六年。",
        "dynasty": "宋",
        "collection_info": null
    },
    {
        "title": "栖霞会饮诸僚",
        "author": "曾惇",
        "content": "月近中秋好，风因小雨清。\n山眉烟外远，江练夜深横。\n我病自不饮，君诗俱有声。\n放歌能取醉，不必唤嘉荣。",
        "dynasty": "宋",
        "collection_info": null
    },
    {
        "title": "栖霞偶作",
        "author": "曾惇",
        "content": "蔬饭已忘肉，清心已是僧。\n春华空婉娩，衰病苦侵凌。\n风扬孤舟急，江明远浦澄。\n邵楼来远念，实怯醉时登。",
        "dynasty": "宋",
        "collection_info": null
    },
    {
        "title": "和何麒子应雪堂",
        "author": "曾惇",
        "content": "坐想诛茅日，山川走百灵。\n重来寻旧宅，几至泣新亭。\n何意投天禄，犹传是岁星。\n花砖知底物，只老合沉溟。",
        "dynasty": "宋",
        "collection_info": null
    },
    {
        "title": "次谢景思韵",
        "author": "曾惇",
        "content": "埋没双岩已百年，班班胜事漫流传。\n幸陪佳客挥犀麈，实欠倾城舞绣筵。\n故老风流寒似铁，月卿英妙笔如椽。\n拂衣便欲故山去，復恐眼中无此贤。",
        "dynasty": "宋",
        "collection_info": null
    },
    {
        "title": "东湖怀洪景伯",
        "author": "曾惇",
        "content": "东湖径昃半苍苔，问讯红蕖几许开。\n渺渺波光侵坐席，霏霏荷气着尊罍。\n片云正为诗情起，好雨更将凉意来。\n别乘朝来知健否，颇思剧饮拗莲台。",
        "dynasty": "宋",
        "collection_info": null
    },
    {
        "title": "和谢景思",
        "author": "曾惇",
        "content": "康乐东山迹已陈，续衣传钵不无人。\n往时绛阙清都上，几岁荒山野水滨。\n红药高吟须小谢，白莲胜社得遗民。\n不嫌小邑来车辙，同试龙园第一春。",
        "dynasty": "宋",
        "collection_info": null
    },
    {
        "title": "次洪景伯韵  其一",
        "author": "曾惇",
        "content": "午夜崩腾玉马飞，春前腊后未为迟。\n正怜灞上诗无继，似与山阴客有期。\n摇荡江花迷远渚，埋藏海峤失多歧。\n谁能作句催端水，清绝台州别驾诗。",
        "dynasty": "宋",
        "collection_info": null
    },
    {
        "title": "次洪景伯韵  其二",
        "author": "曾惇",
        "content": "半刺风流雅好贤，幽寻同举蔡经鞭。\n江梅满树为谁好，官柳着行还自妍。\n笔阵如君难索敌，诗锋顾我敢争先。\n一春剩唤忘忧子，要看长鲸吸百川。",
        "dynasty": "宋",
        "collection_info": null
    },
    {
        "title": "次洪景伯韵  其三",
        "author": "曾惇",
        "content": "新诗清如玉壶冰，一读为破旅愁凝。\n正怀狂客贺秘监，忽见高人王右丞。\n坐忘仙去境尚在，广文骨冷呼不应。\n其谁洗涤怀古恨，别乘博物如何曾。",
        "dynasty": "宋",
        "collection_info": null
    },
    {
        "title": "题一相庵",
        "author": "曾惇",
        "content": "满山松竹翠成林，彷佛前身旧所临。\n不分双旌杀风景，他年蜡屐再幽寻。",
        "dynasty": "宋",
        "collection_info": null
    },
    {
        "title": "后园观梅简洪景伯",
        "author": "曾惇",
        "content": "扶藜点检后园梅，小雨霑滋第一回。\n宾客正愁花有语，拾遗只恐老相催。\n关心故国赏心处，爱酒暮年疏酒杯。\n待得山宫千树白，与君骑马入青苔。",
        "dynasty": "宋",
        "collection_info": null
    },
    {
        "title": "分绣阁",
        "author": "曾惇",
        "content": "治中妙言语，洪涛泻词源。\n向来羣玉府，垂上紫微垣。\n佐郡沧海傍，凭轩望朝暾。\n便欲乘轻车，长啸登昆崙。\n兹楼何缥缈，千岩霭云屯。\n空庭百吏散，博山炷微熏。\n重寻羡门辈，仙事渺无垠。\n何知对妙高，举手招德云。",
        "dynasty": "宋",
        "collection_info": null
    },
    {
        "title": "清閟堂",
        "author": "曾惇",
        "content": "洪郎雅吴语，不减贺季真。\n开轩风烟上，爽气朝朝新。\n手栽渭川竹，坐对北海尊。\n平生耐久朋，岁晚独此君。\n此君不可疏，亦復未易亲。\n纷纷桃李行，岂容託清尘。\n退食静隠几，微风冷衣巾。\n乃知王子猷，真是我辈人。",
        "dynasty": "宋",
        "collection_info": null
    },
    {
        "title": "题东湖",
        "author": "曾惇",
        "content": "三年领客醉东湖，欲去犹携竹裏厨。\n谁解挽留狂太守，风荷十顷翠相扶。",
        "dynasty": "宋",
        "collection_info": null
    },
    {
        "title": "次韵朱知裁少卿见贻二首  其一",
        "author": "曾惇",
        "content": "丹丘山水窟，中有如斗城。\n地迥鸟不喧，一叶动亦惊。\n閒门有胜士，学道师广成。\n翛然卧环堵，六印一缕轻。\n脱非玄真子，疑即坐忘生。\n姓名存丹台，宁问月旦评。\n小试未轩翥，幞被辞汉廷。\n肯令莲社流，坐叹草堂灵。\n要当酌家酿，酒色粲碧瑛。",
        "dynasty": "宋",
        "collection_info": null
    },
    {
        "title": "次韵朱知裁少卿见贻二首  其二",
        "author": "曾惇",
        "content": "少陵卧穷巷，作诗叹秋雨。\n坐令马羣空，真欲洗万古。\n乃知笔有神，宁復惭思阻。\n此翁已仙去，上界足官府。\n下视五浊世，正自一尘聚。\n后学如秋蝉，聒耳了无取。\n月卿折槛后，传家有仪矩。\n织成锦绣段，宫商寄鸣杼。\n追还正始音，雅颂继皇武。\n即今风骚将，仅可一二数。\n岂伊尘滓人，得此百世士。\n心源忽湛然，对面识诸祖。\n何待登妙高，历险叹踽踽。\n便可咤善才，室中闻密语。",
        "dynasty": "宋",
        "collection_info": null
    },
    {
        "title": "题谢景思少卿药寮二首  其一",
        "author": "曾惇",
        "content": "先生数亩园，种药一何盛。\n子知医国手，元自谙药性。\n愚溪植仙毗，服食每自信。\n伏波收薏苡，初不避谗柄。\n牛溲马渤辈，并蓄用必慎。\n我知若人心，欲了世閒病。\n君非山中相，疑即句漏令。\n问讯紫金丹，刀圭宜有赠。",
        "dynasty": "宋",
        "collection_info": null
    },
    {
        "title": "题谢景思少卿药寮二首  其二",
        "author": "曾惇",
        "content": "维摩示清羸，宴坐丈室中。\n静观世上人，百邪所交攻。\n我有一丸药，得之无是公。\n人人各安乐，淡然心地空。\n脱復未办此，济物存阴功。\n南山千岁苓，託根万丈松。\n下有青青草，其名为救穷。\n愿君时举手，采取置药笼。",
        "dynasty": "宋",
        "collection_info": null
    },
    {
        "title": "次韵李举之玉霄亭  其一",
        "author": "曾惇",
        "content": "新亭崛起最高峰，无数遥岑翠埽空。\n恐有谢公留屐齿，为开摩诘画屏风。\n倚江杨柳自高下，照水杏花能白红。\n正欠渭川千亩竹，清阴分借頼邻翁。",
        "dynasty": "宋",
        "collection_info": null
    },
    {
        "title": "次韵李举之玉霄亭  其二",
        "author": "曾惇",
        "content": "亭据城央一径开，仍标兰芷出蒿莱。\n诸峰合沓云边出，大舶岢峩海上来。\n已办酒池供倒载，可无舞袖看低回。\n风烟正頼君弹压，时遣诗锋为剸裁。",
        "dynasty": "宋",
        "collection_info": null
    },
    {
        "title": "再用前韵  其一",
        "author": "曾惇",
        "content": "举觞东望玉霄峰，万顷云涛雪塞空。\n拥鼻自应多好句，褰裳便欲御长风。\n际天江草如许碧，隔水山桃无限红。\n李侯长句有家法，惊倒江楼一秃翁。",
        "dynasty": "宋",
        "collection_info": null
    },
    {
        "title": "再用前韵  其二",
        "author": "曾惇",
        "content": "危观干霄百尺开，海山罗列似东莱。\n鸟飞千里暮天碧，云断半弦新月来。\n报答风光伤晼晚，扶持欢事小徘徊。\n一春准拟留君醉，翡翠罗衫窄窄裁。",
        "dynasty": "宋",
        "collection_info": null
    },
    {
        "title": "东湖怀贺子忱",
        "author": "曾惇",
        "content": "不负春风烂漫晴，聊驱小队出郊垧。\n一百五日可无酒，二十四弦须细听。\n溶溶漾漾沙鸟白，短短长长溪柳青。\n贺监扁舟在何许，惜无妙墨记兰亭。",
        "dynasty": "宋",
        "collection_info": null
    },
    {
        "title": "丹丘诸先辈被荐书赴试南宫郡守曾惇既大合乐祖其行復成小诗歌以送之",
        "author": "曾惇",
        "content": "夜窗几岁聚寒萤，一日秋闱较艺精。\n不但春秋明古义，雅知月旦着乡评。\n毫端剩埽三千牍，云路方期九万程。\n三郡看魁天下士，丹丘应未坠家声。",
        "dynasty": "宋",
        "collection_info": null
    },
    {
        "title": "江南野步简贺子忱蔡瞻明",
        "author": "曾惇",
        "content": "步屧溪南探野梅，衝寒仍与故人来。\n竹边嫩蕊为谁好，雪后恶云今日开。\n照夜剩呼修月户，惜花须筑避风台。\n中郎华髮殊堪酒，更挽稽山贺监回。",
        "dynasty": "宋",
        "collection_info": null
    },
    {
        "title": "次韵景伯宠示劝农新什",
        "author": "曾惇",
        "content": "奉诏东郊宣主恩，如云和气蔼生春。\n仙舟偶共元礼载，宫舍仍依王翰邻。\n忽有清诗惊老眼，惭无惠化及斯人。\n半生不分微官缚，早晚故溪归钓纶。",
        "dynasty": "宋",
        "collection_info": null
    },
    {
        "title": "题桐柏石道士院妙声堂",
        "author": "曾惇",
        "content": "门外千峰翠作堆，道人名籍在丹台。\n是非荣辱俱休问，只放泉声入耳来。",
        "dynasty": "宋",
        "collection_info": null
    },
    {
        "title": "洪景伯饮诸丈分绣阁以诗戏之",
        "author": "曾惇",
        "content": "新营小阁面孱颜，领客开樽紫翠閒。\n千里画图供徙倚，一时名胜喜跻攀。\n好风已破晚来暑，小雨不遮湖上山。\n老子箇中殊不浅，尚堪同醉看弓弯。",
        "dynasty": "宋",
        "collection_info": null
    },
    {
        "title": "龙溪新亭",
        "author": "曾惇",
        "content": "怀玉知名寺，诸峯翠插天。\n凌云飞略彴，照水舞蜿蜒。\n午日孤穿履，新凉定着鞭。\n更须烦惠远，小立虎溪边。",
        "dynasty": "宋",
        "collection_info": null
    },
    {
        "title": "句  其一",
        "author": "曾惇",
        "content": "家贫只旧醅，不办樽中醁。\n但煮官焙香，炊饭鲙鱼腹。",
        "dynasty": "宋",
        "collection_info": null
    },
    {
        "title": "句  其二",
        "author": "曾惇",
        "content": "浅沙细与鸥盟。",
        "dynasty": "宋",
        "collection_info": null
    },
    {
        "title": "句  其三",
        "author": "曾惇",
        "content": "南城南丰万家邑，异人间出俱屹立。",
        "dynasty": "宋",
        "collection_info": null
    },
    {
        "title": "句  其四",
        "author": "曾惇",
        "content": "坐对潜山万髻鬟，一峰孤秀独搀天。",
        "dynasty": "宋",
        "collection_info": null
    },
    {
        "title": "句  其五",
        "author": "曾惇",
        "content": "近城殊未发，君与探山宫。",
        "dynasty": "宋",
        "collection_info": null
    },
    {
        "title": "怀天台",
        "author": "谢伋",
        "content": "有妹有弟奉亲慈，我因官事独此縻。\n涛江身隔一万里，永日心思十二时。\n恋豆岂能劳远驾，临流端欲赋清诗。\n故山尚有茅茨旧，端策何须更拂龟。",
        "dynasty": "宋",
        "collection_info": null
    },
    {
        "title": "绍兴甲寅正月至吴文叟山庄",
        "author": "谢伋",
        "content": "学士奔波方绕枝，隠者盘旋能避时。\n萦纡三径襄枳棘，庇荫万木藏茅茨。\n常时理棹去城远，先世卜筑无人知。\n高山为屏开锦绣，清泉可鑑堆琉璃。\n主人好德乡党敬，宾客来游邻里窥。\n有田千亩何所羡，遗子一经常自期。\n莫向清流歌考槃，须知好爵徒尔縻。\n驱羊拾芥不难取，濯缨洗耳应復思。",
        "dynasty": "宋",
        "collection_info": null
    },
    {
        "title": "曾谹父使君招客双岩堂",
        "author": "谢伋",
        "content": "云篆长悬纪岁年，凤池人去政声传。\n风流继踵今诗伯，物色分留到绮筵。\n南国甘棠有琪树，平居大屋尚修椽。\n使君小试扶颠手，高义仍闻过昔贤。",
        "dynasty": "宋",
        "collection_info": null
    },
    {
        "title": "寄曾使君",
        "author": "谢伋",
        "content": "江色城霞气象新，中兴岳牧用诗人。\n争趋画戟高门地，窃伏荒山涨海濒。\n敢望车鱼延传舍，先持笺简具州民。\n猿惊鹤讶知吾意，欲醉双岩堂上春。",
        "dynasty": "宋",
        "collection_info": null
    },
    {
        "title": "国清愚谷禅师索更好堂诗",
        "author": "谢伋",
        "content": "丹梯宁復倦扶筇，闻说青山又改容。\n下界已同三绝寺，上方仍对妙高峰。\n聊须小憩窗前榻，莫虑遥闻斋后钟。\n脚力已穷犹应接，兹时目力更难供。",
        "dynasty": "宋",
        "collection_info": null
    },
    {
        "title": "恭谒台岳桐柏观纪事",
        "author": "谢伋",
        "content": "拜恩散号在兹地，乘兴真游驾小车。\n拥笏朝真香火罢，虚明庭院静无譁。\n按图默记金声赋，意气直欲登仙槎。\n龙渊三井液膏乳，琼台双阙飞云霞。\n玉堂珠阁不可到，山灵勒回因念差。\n金壶龙检世已远，五千漆字犹堪夸。\n如今丹笔已漫漶，风日暴炙元无遮。\n元公丰碑压千柱，择木小隶湮尘沙。\n丈人巾屦青松下，道士瓯蚁随倾茶。\n谓予读敕见陈请，州帖次第来幽遐。\n了知君心弃符竹，不敢復献旌节花。\n我今便欲老岩谷，亦不求枣大如瓜。\n洗心脱然去尘累，不慕盛丽并纷华。\n黄衣青藜或可遇，愿授竹简观聱牙。\n人生信是行乐耳，岂復自慁同池蛙。\n兹行已占平生胜，后来游观宁復加。\n清兴不极尚忘返，长天日暮空咨嗟。",
        "dynasty": "宋",
        "collection_info": null
    },
    {
        "title": "灵岩寂庵辩才师有罗汉树一株移自台岳託根木香架下颇妨成长因寄沈水香往易之",
        "author": "谢伋",
        "content": "台岳石为梁，苔滑水湍激。\n应真所游处，林杪飞杖锡。\n遂令山木閒，变现如所历。\n扶疏冠琪玉，不受霜雪滴。\n当其含蕊时，知状曾目击。\n端如尊者相，相呈咸可觌。\n掌合貌甚恭，头光不加幂。\n升高真蹑虚，集菀聊憩寂。\n枝栖过三宿，神通渺难测。\n不于下成蹊，俗眼何曾识。\n四皓共木奴，大槐荫土国。\n孰非梦幻閒，昧者徒自惑。\n况此方广徒，衲身岂人力。\n我有一瓣香，敬为千百亿。\n漂摇风雨中，此地何偪仄。\n向来专一丘，不受山庭勒。\n盘踞来药寮，使我亲封植。\n清泉堪晚漱，甘露充朝食。\n埽除有浮屠，高下宜降陟。\n稽首达声闻，应供毋难色。",
        "dynasty": "宋",
        "collection_info": null
    },
    {
        "title": "买舟过双塔夜阻风舟中有作",
        "author": "谢伋",
        "content": "高阁临流双塔寺，扁舟舣岸一帆风。\n夜潮迷浦难安枕，昼雨翻江只闭篷。\n人境行时虽甚逆，我身着处本来空。\n明朝乍喜团栾话，应忘波涛汹涌中。",
        "dynasty": "宋",
        "collection_info": null
    },
    {
        "title": "恭谒灵康祠下二首  其一",
        "author": "谢伋",
        "content": "婺女光分邻土壤，赤城标建绝纷埃。\n丛祠祗事无终古，灵迹相传有自来。\n屋上飞烟梧鼎熟，水边迎棹度船回。\n大神如在匪徼福，但欲乞灵消祸灾。",
        "dynasty": "宋",
        "collection_info": null
    },
    {
        "title": "恭谒灵康祠下二首  其二",
        "author": "谢伋",
        "content": "生求同志论心事，没耸邦人福祸间。\n吏奉敕书跻旧典，庙长血食配崇山。\n刲羊刺豕来村社，鼓瑟吹笙出市阛。\n报祭丰年更晴日，稻秔充羡老农閒。",
        "dynasty": "宋",
        "collection_info": null
    },
    {
        "title": "某昨日赴景伯通判正字宴集坐间使君郎中有诗问讯末章仍及今日湖上之约辄次严韵",
        "author": "谢伋",
        "content": "巾车入郭解愁颜，着我群贤俎豆间。\n小队出郊还许从，清诗首唱讵容攀。\n溪风杜守吟秋浦，云月韦侯夸盛山。\n何似赤城遗暑湿，东湖尽醉碧筒弯。",
        "dynasty": "宋",
        "collection_info": null
    },
    {
        "title": "洪景伯正字分绣阁",
        "author": "谢伋",
        "content": "层屋周遭列岫围，碧滋红彩眩晴晖。\n境中一段明绫出，望外千春碎缕归。\n迭嶂分留女娲练，飞流不杂卫文衣。\n主人亦是登临客，凤阁明年咏紫薇。",
        "dynasty": "宋",
        "collection_info": null
    },
    {
        "title": "子忱崇道吏部寄书问讯并寄药物适当风雨夕长句代谢",
        "author": "谢伋",
        "content": "数閒破屋压崔嵬，经月何人共酒杯。\n入耳了无门外事，关心惟访药中材。\n一山秋色连云暗，半夜风声夹雨来。\n欲向天台招贺监，未应容易拔船开。",
        "dynasty": "宋",
        "collection_info": null
    },
    {
        "title": "题瑞岩惺惺石",
        "author": "谢伋",
        "content": "宁復露棱角，明心不受欺。\n千年谁可转，空照是宗师。",
        "dynasty": "宋",
        "collection_info": null
    },
    {
        "title": "滴滴泉",
        "author": "谢伋",
        "content": "滴沥来无尽，秋声杂水声。\n纵观深省后，一酌更心清。",
        "dynasty": "宋",
        "collection_info": null
    },
    {
        "title": "奉酬洪景伯",
        "author": "谢伋",
        "content": "屏居常恨造门疏，觌面真如得异书。\n昔年丹笔勘阁本，此日海邦题坐舆。\n幸接好音闻正始，岂惟妙句突黄初。\n道山学士来车骑，还使林僧识佩鱼。",
        "dynasty": "宋",
        "collection_info": null
    },
    {
        "title": "药寮候洪景伯",
        "author": "谢伋",
        "content": "十日元无两日晴，小园幽事最关情。\n早披鹤氅看云出，晚踏渔舟趁月明。\n夜雨洗来修竹浄，晓风吹入瘦松清。\n野亭花径缘君埽，袅袅秋声动旆旌。",
        "dynasty": "宋",
        "collection_info": null
    },
    {
        "title": "天台李公孟长官出示桐柏观百丈坑玉兰且索赋诗继以一本分惠又復见督勉为之赋",
        "author": "谢伋",
        "content": "桐柏古福地，琼台上侵星。\n仙人种玉处，瑶草犹亭亭。\n羽人纫作佩，瑞露濯芳馨。\n悬崖百丈坑，九畴诗得经。\n真境有谁何，守护烦六丁。\n长官仙李氏，不畏兹山灵。\n河阳无数花，叶蕊衒紫青。\n受此贞洁姿，不露凡卉形。\n命彼轻举者，窃取岩中扃。\n封植入笼槛，罗列旁轩屏。\n结根失所託，摧残日飘零。\n揖我求我言，矢诗当见听。\n草木遂其性，民物自安宁。\n君其毋求奇，采掇庶可停。\n兰玉近取譬，何用专阶庭。\n人观尽白眼，莫遣下青冥。",
        "dynasty": "宋",
        "collection_info": null
    },
    {
        "title": "过护国广恩寺",
        "author": "谢伋",
        "content": "地隔三江云水深，那知帝子启山林。\n咸京筑馆今谁主，白昼松风哀怨音。",
        "dynasty": "宋",
        "collection_info": null
    },
    {
        "title": "同季父游东掖能仁寺",
        "author": "谢伋",
        "content": "两寺从分有白莲，人瞻东掖旧承天。\n重寻贵主布金地，共饮神僧卓锡泉。\n阮叔林閒携伴侣，支郎社内许留连。\n欲迎瑞相还龛去，香火灵山古佛前。",
        "dynasty": "宋",
        "collection_info": null
    },
    {
        "title": "伋再和史君前诗末章闻已再乞宫祠伋居在远郊不获同州人致挽留之词復用前韵",
        "author": "谢伋",
        "content": "追锋未下玺书催，鼎味调和欠尔梅。\n太守印章常懒佩，神仙官府要同陪。\n赤城霞起楼居见，紫逻云深吏引来。\n岂羡蓬莱新日月，莫教寓士奉离杯。",
        "dynasty": "宋",
        "collection_info": null
    },
    {
        "title": "元夕日承再示梅韵佳作过形褒借辄尔继和自兹当绝笔矣",
        "author": "谢伋",
        "content": "别来无奈岁时催，渴想声猷但指梅。\n六逸溪头难角逐，七贤林下曷追陪。\n忘怀不觉老将至，揣分争如归去来。\n况值元宵增感慨，十年耳冷听倾杯。",
        "dynasty": "宋",
        "collection_info": null
    },
    {
        "title": "陪内翰尚书丈同到官梅亭会有他期先去情见乎辞",
        "author": "谢伋",
        "content": "岁云暮矣物华催，江城风光着野梅。\n东阁诗成将付与，南枝花发许追陪。\n混冰落素应难久，姑雪欺春不并来。\n谁为商量开细细，早教玉树映金杯。",
        "dynasty": "宋",
        "collection_info": null
    },
    {
        "title": "送司马季思通守沿檄天台二首  其一",
        "author": "谢伋",
        "content": "静听天台事，兹行毋惮劳。\n水和青屿出，霞起赤城高。\n佛寺炊乌饭，仙宫压白醪。\n奉符须少缓，处处可游遨。",
        "dynasty": "宋",
        "collection_info": null
    },
    {
        "title": "送司马季思通守沿檄天台二首  其二",
        "author": "谢伋",
        "content": "灵石山头路，君应访药寮。\n竹阴千箇密，松色数章乔。\n季弟方从政，孤僧伴采樵。\n为言心已往，不待楚词招。",
        "dynasty": "宋",
        "collection_info": null
    },
    {
        "title": "送孙仲举徽猷罢郡造朝",
        "author": "谢伋",
        "content": "四月维夏天未暑，天台居民逃室处。\n城中屦贵巷陌喧，城外号奴去村墅。\n老癃扶杖少者趋，夫弃禾麻妇投杼。\n肩随足蹑似同谋，色沮声低咸偶语。\n使君高车挽不止，谁其嗣之保闾里。\n攀辕卧辙岂留行，遮道填门宁足恃。\n三江阻隔江水深，莫使江头有船舣。\n我闻此语良足听，呼使来前陈本始。\n吾州使君能静治，千里无虞安狱市。\n澄之不清扰不浊，尽道使君心似水。\n昔襦不足今袴余，良药千金补疮痏。\n黄屋近驻钱塘城，愿说政平并讼理。\n从今更借二三年，增秩赐金书用玺。\n我言此语尔未思，有大于此尔何知。\n入为三公自故事，天台美称公是宜。\n德泽但可施一州，润及九里宁独私。\n携持却看祖道盛，送车百两多旌麾。\n争先劝饮接殷勤，玉酒湛湛皆盈巵。\n使君千觞亦未醉，更听小儒前致词。\n嗟予待次七闽郡，法式规模知吏师。\n忘年屈势待我厚，岁月易得今再期。\n送公去郡情更恶，人送作郡知何时。",
        "dynasty": "宋",
        "collection_info": null
    },
    {
        "title": "过晁使君子莫园有感",
        "author": "谢伋",
        "content": "一丘膴膴占冈原，夐隔尘寰息世喧。\n墙屋朅来营胜地，篮舆不復羡高轩。\n当年松菊渊明宅，此日蓬蒿仲蔚园。\n奠冢成泥有遗爱，怀人谁为雪沈冤。",
        "dynasty": "宋",
        "collection_info": null
    },
    {
        "title": "妙庭观二首  其一",
        "author": "谢伋",
        "content": "萧萧六辔天边路，云竹风松正岁寒。\n欲洗衰颜换凡骨，应须九转大还丹。",
        "dynasty": "宋",
        "collection_info": null
    },
    {
        "title": "妙庭观二首  其二",
        "author": "谢伋",
        "content": "云軿一去远难追，丹鼎埋光固不疑。\n承露仙人辞汉后，几重深杳隔瑶池。",
        "dynasty": "宋",
        "collection_info": null
    },
    {
        "title": "和李士举过仙都徐氏山居  其一",
        "author": "谢伋",
        "content": "{𥫗场}节光华远，轺车那得闲。\n咨询元自急，省敛亦相关。\n去住存高咏，晴阴对好山。\n深惭縻郡绂，仙境不同攀。",
        "dynasty": "宋",
        "collection_info": null
    },
    {
        "title": "和李士举过仙都徐氏山居  其二",
        "author": "谢伋",
        "content": "绕耄倪扶杖小童闲，绕舍清溪碧水环。\n争看赤帷仍避传，静无桴鼓爱青山。",
        "dynasty": "宋",
        "collection_info": null
    },
    {
        "title": "题夹漈草堂  其一",
        "author": "郑樵",
        "content": "堂后青松百尺长，堂前流水日汤汤。\n西窗尽是农桑域，北牖无非花葛乡。\n罢去精神浑冉冉，看来几案尚穰穰。\n不知此物何时了，待看临流自在狂。",
        "dynasty": "宋",
        "collection_info": null
    },
    {
        "title": "题夹漈草堂  其二",
        "author": "郑樵",
        "content": "堂后施柴堂上烧，柴门终日似无聊。\n蓼虫不解知辛苦，松鹤何能慰寂寥。\n述作还惊心力尽，吟哦早觉鬓毛雕。\n布衣蔬食随天性，休讶巢由不见尧。",
        "dynasty": "宋",
        "collection_info": null
    },
    {
        "title": "题南山书堂",
        "author": "郑樵",
        "content": "一泓澄澈照人间，明月团团落古湾。\n不向奔流随浪击，独持高洁伴云閒。\n禅房夜静留清鑑，阆苑仙归坠碧环。\n每到轩前心转逸，了无纤翳可相关。",
        "dynasty": "宋",
        "collection_info": null
    },
    {
        "title": "谷城山松隠岩",
        "author": "郑樵",
        "content": "青嶂迴环画屏倚，晴窗倒入春湖水。\n村村丛树绿于蓝，列列行人去如蚁。\n新秧未插水田平，高低陇麦相纵横。\n黄昏倦客忘归去，孤月亭亭云外生。",
        "dynasty": "宋",
        "collection_info": null
    },
    {
        "title": "送芹斋",
        "author": "郑樵",
        "content": "千载清风去不留，何人能伴赤松游。\n乞骸直到骸归日，告老须临老尽头。\n元亮园田何处有，向平昏嫁几时休。\n湖州别驾发深省，挂却朝冠便自由。",
        "dynasty": "宋",
        "collection_info": null
    },
    {
        "title": "题溪东草堂",
        "author": "郑樵",
        "content": "春融天气露微微，药草葱芽脉脉肥。\n植竹旧竿从茂谢，栽桃新树忽芳菲。\n天寒堂上燃柴火，日暖溪东解蝨衣。\n兴动便携樽到岭，人生真性莫教违。",
        "dynasty": "宋",
        "collection_info": null
    },
    {
        "title": "湘妃怨",
        "author": "郑樵",
        "content": "黄埃游辇毂，翳日冷旌旗。\n龙去攀髯远，鸾孤对影微。\n魂沉江缥渺，泪染竹依稀。\n枯树空千载，寒松已十围。\n芦花深月色，燐火剧萤飞。\n横笛潇湘暮，哀猿何处归。",
        "dynasty": "宋",
        "collection_info": null
    },
    {
        "title": "昭君怨",
        "author": "郑樵",
        "content": "长谢椒房草，终为薄命身。\n那教兰蕙质，翻与雪霜亲。\n脸腻匀脂浅，粧残促恨颦。\n故知关北夜，无分汉南春。\n红泪残胡月，轻衣半洛尘。\n琵琶凄切语，愁杀路傍人。",
        "dynasty": "宋",
        "collection_info": null
    },
    {
        "title": "輓通判黄子方",
        "author": "郑樵",
        "content": "歌成薤露悲，秋草正离离。\n昔异修文事，今同鬼伯司。\n盾衰双日落，夷惠两风遗。\n衰俗吾无恨，亲曾识紫芝。",
        "dynasty": "宋",
        "collection_info": null
    },
    {
        "title": "昭君解",
        "author": "郑樵",
        "content": "巫山能雨亦能云，宫丽三千杳不闻。\n延寿若为公道笔，后人谁识一昭君。",
        "dynasty": "宋",
        "collection_info": null
    },
    {
        "title": "灵龟潭",
        "author": "郑樵",
        "content": "泉心漱玉开心孔，山色挼蓝熨眼花。\n着手摩娑溪上石，他年来访汝为家。",
        "dynasty": "宋",
        "collection_info": null
    },
    {
        "title": "北山岩",
        "author": "郑樵",
        "content": "西风曳曳片云閒，一夜寒泉卧北山。\n倚杖岩头秋独望，稀疏烟壠是人间。",
        "dynasty": "宋",
        "collection_info": null
    },
    {
        "title": "东山采药",
        "author": "郑樵",
        "content": "一掬金丹向晚风，山前草木尽龙宫。\n诗书便是神仙味，更笑行冲问药笼。",
        "dynasty": "宋",
        "collection_info": null
    },
    {
        "title": "过桃花洞田家留饮",
        "author": "郑樵",
        "content": "偶促沼渚过山家，灼灼桃花噪暮鸦。\n是处竹篱环草屋，人间鸡黍话桑麻。\n抱琴静听涛声急，对酒閒观月色奢。\n可笑南阳刘子骥，欲寻风土滞京华。",
        "dynasty": "宋",
        "collection_info": null
    },
    {
        "title": "芗林閒居  其一",
        "author": "郑樵",
        "content": "芗林苍翠甚，极目可□诗。\n梅子风前落，杏花雨后移。\n清溪过半郭，孤月隠疏篱。\n寂寂云山外，萧然独自知。",
        "dynasty": "宋",
        "collection_info": null
    },
    {
        "title": "芗林閒居  其二",
        "author": "郑樵",
        "content": "芗林苍翠甚，霁色绕吾庐。\n四面鸟声寂，一庭月影疏。\n有山皆入坐，无日不安居。\n好向墙东卧，看人献子虚。",
        "dynasty": "宋",
        "collection_info": null
    },
    {
        "title": "晨雨",
        "author": "郑樵",
        "content": "东方斜未彻，暝色淡初分。\n宿鸟林中噪，凄风叶上闻。\n钟鸣催过雨，星落避行云。\n独立草堂内，涓涓羣动纷。",
        "dynasty": "宋",
        "collection_info": null
    },
    {
        "title": "夜雨",
        "author": "郑樵",
        "content": "夜雨潇潇至，天寒拥敝裘。\n空床听幻响，独咏解深忧。\n次第园蔬润，参差渔火幽。\n长江风浪息，何日放舟游。",
        "dynasty": "宋",
        "collection_info": null
    },
    {
        "title": "村雨",
        "author": "郑樵",
        "content": "荒村常寂寂，小雨自涓涓。\n寒气侵人急，野花入目妍。\n看山频当户，听鸟倍难眠。\n万事萧条尽，空余日暮烟。",
        "dynasty": "宋",
        "collection_info": null
    },
    {
        "title": "涧雨",
        "author": "郑樵",
        "content": "飘飘雨色乱，终日悞闻声。\n钓客呼持笠，牧童喜啜羹。\n轻香树下满，余响谷中清。\n为谢登临者，枕流洗耳倾。",
        "dynasty": "宋",
        "collection_info": null
    },
    {
        "title": "涤愫  其一",
        "author": "郑樵",
        "content": "枳棘何榛榛，猿狖不敢下。\n芳苓何烨烨，雹霜不敢洒。\n骅骝驰曲囏，举足难宽假。\n所以古之人，犁锄聊自把。",
        "dynasty": "宋",
        "collection_info": null
    },
    {
        "title": "涤愫  其二",
        "author": "郑樵",
        "content": "天命既倒悬，将身费椒糈。\n朝行畏日薄，暮行畏龃龉。\n娵娃虽见珍，众嫭心未许。\n展转溷餔歠，敢俟庆云举。",
        "dynasty": "宋",
        "collection_info": null
    },
    {
        "title": "涤愫  其三",
        "author": "郑樵",
        "content": "孤凤落鹰巢，啼麟坠虎穴。\n未能脱蒙茸，安得出轩凸。\n迢递空自倬，耀灵久已灭。\n褆身入三门，黾勉成吾拙。",
        "dynasty": "宋",
        "collection_info": null
    },
    {
        "title": "涤愫  其四",
        "author": "郑樵",
        "content": "修身以为弓，矫思以为矢。\n立义以为的，亦云善拟议。\n呜呼彼鸿渐，进德亦犹水。\n我如驾其说，木舌畅所指。",
        "dynasty": "宋",
        "collection_info": null
    },
    {
        "title": "涤愫  其五",
        "author": "郑樵",
        "content": "八荒有礼乐，涂民以耳目。\n五政不得加，七赋不能育。\n古今贵天常，最厌彼婴犊。\n嗟哉生不辰，霑顶滋觳觫。",
        "dynasty": "宋",
        "collection_info": null
    },
    {
        "title": "涤愫  其六",
        "author": "郑樵",
        "content": "潜天以不策，潜心以不手。\n天人既和同，飞潜均不朽。\n吾生既病劳，未敢轻俯首。\n久幽不改操，旦夕谋杯酒。\n岷峨自沉冥，丘壑难为后。",
        "dynasty": "宋",
        "collection_info": null
    },
    {
        "title": "涤愫  其七",
        "author": "郑樵",
        "content": "德行尊颜闵，股肱卑萧曹。\n明哲知寝伏，文章亦弁髦。\n纵彼攀龙鳞，何如棹小舠。\n人生一世间，慎勿轻自豪。",
        "dynasty": "宋",
        "collection_info": null
    },
    {
        "title": "涤愫  其八",
        "author": "郑樵",
        "content": "贤者不饱食，何为仕与农。\n圣人不诡时，何为世所宗。\n显晦既有因，盛衰亦偶逢。\n先秋而后春，俄顷自雍容。",
        "dynasty": "宋",
        "collection_info": null
    },
    {
        "title": "涤愫  其九",
        "author": "郑樵",
        "content": "金革久不息，遐方徒惮指。\n谁为民请命，皇天犹未喜。\n茂德自不绥，眷眷我梓里。\n伤哉古王道，樵夫亦冷齿。",
        "dynasty": "宋",
        "collection_info": null
    },
    {
        "title": "涤愫  其一○",
        "author": "郑樵",
        "content": "嗟余本固陋，湛身入花渚。\n未制芙蓉裳，已习离骚语。\n绰约虽多姿，涕零何如雨。\n季夏遭繁霜，天寒不可御。",
        "dynasty": "宋",
        "collection_info": null
    },
    {
        "title": "家园示弟槱  其一",
        "author": "郑樵",
        "content": "天下轻黄宪，居邻孰戴良。\n暴田安足较，散绢未为狂。\n失剑羞余里，还牛让古乡。\n家风留不坠，少贱自翱翔。",
        "dynasty": "宋",
        "collection_info": null
    },
    {
        "title": "家园示弟槱  其二",
        "author": "郑樵",
        "content": "竹床读史惯，土锉勿粘尘。\n洒扫王维德，浇锄郭太仁。\n使才看着屐，有道验时薪。\n小物汝知谨，同心作古人。",
        "dynasty": "宋",
        "collection_info": null
    },
    {
        "title": "家园示弟槱  其三",
        "author": "郑樵",
        "content": "每恨纨绮子，交游半博徒。\n弃家寻有道，舍命事名儒。\n风雅非难及，今人贵与殊。\n夜深何所嘱，嘱汝似狂夫。",
        "dynasty": "宋",
        "collection_info": null
    },
    {
        "title": "家园示弟槱  其四",
        "author": "郑樵",
        "content": "读书经百卷，见影岂须惊。\n中夜山精笑，寒灯草魅争。\n脱冠神采足，掷樏眼光明。\n面壁吾常事，庵题天耐名。",
        "dynasty": "宋",
        "collection_info": null
    },
    {
        "title": "家园示弟槱  其五",
        "author": "郑樵",
        "content": "佻达凭豪族，疏狂自克家。\n看人呼狗窦，纵我泛渔槎。\n凿穴安蜂豕，穿篱避管笳。\n如能痴胜黠，寒食贺骝骅。",
        "dynasty": "宋",
        "collection_info": null
    },
    {
        "title": "家园示弟槱  其六",
        "author": "郑樵",
        "content": "谁使余为墨，朝朝哭染丝。\n猎鹰才子累，杀虎古人痴。\n早信山宜面，休嫌谷可移。\n日光图史满，炳烛却惊迟。",
        "dynasty": "宋",
        "collection_info": null
    },
    {
        "title": "家园示弟槱  其七",
        "author": "郑樵",
        "content": "学俭诚佳事，悭名岂足居。\n写多崇厚论，读废绝交书。\n结客饶倾产，破贫累卖车。\n前人家训在，孙孔未全疏。",
        "dynasty": "宋",
        "collection_info": null
    },
    {
        "title": "家园示弟槱  其八",
        "author": "郑樵",
        "content": "隻身空后死，千卷未酬恩。\n不辱看来世，贪生托立言。\n无家称马粪，何史世龙门。\n负石今愁晚，中宵弔屈原。",
        "dynasty": "宋",
        "collection_info": null
    },
    {
        "title": "夏日题王右丞冬山书屋图",
        "author": "郑樵",
        "content": "壁间飒飒松涛起，□□□□□氷冽。\n呼灯始见王右丞，毫毛矜贵逞奇杰。\n挥洒冬山书屋图，岩壑幽櫺坐高哲。\n数笔萧瑟天貌寒，不尽枯枝不尽雪。\n高崕崛曲形凄肃，驱禽逐兽但松竹。\n傍有一水白于峰，千顷奔茫日难昱。\n绢外似觉风惨激，大江尽断船相逐。\n室中之人淡如菊，长年手携一卷读。\n窗外苍虬恣飞瀑，欲夺造化齐冷燠。\n天下无几焦孝然，当世宁更有梅福。\n苦吟抱膝此何人，乃肯萧条立炼谷。\n古今书画技总微，贵有嵚崎生眼目。\n我闻孙登居北山，隆冬披髮以自覆。\n又闻昔贤暑重裘，六月御车鄙王侯。\n二公气岸皆千里，朗月白霜胸际浮。\n名士逆天天不怒，冬景能暖夏能秋。\n千载斯人不可致，我于画间得其意。\n揆向高飈远远至，笔光墨汁俱吐弃。\n但悬此幅清吾心，千岩炎伏曦景炽，布褐推车我不避。",
        "dynasty": "宋",
        "collection_info": null
    },
    {
        "title": "弔采石渡头将军",
        "author": "郑樵",
        "content": "石头城下何纷纷，将军疋马气如云。\n金鼓死兮弓矢休，势失英雄不自由。\n风淅淅兮月沉沉，荻花满岸江水深。\n千年江水留明月，一片将军报国心。",
        "dynasty": "宋",
        "collection_info": null
    },
    {
        "title": "采茶行",
        "author": "郑樵",
        "content": "春山晓露洗新碧，宿鸟倦飞啼石壁。\n手携桃杖歌行役，鸟道纡迴惬所适。\n千树朦胧半含白，峰峦高低如几席。\n我生偃蹇耽幽僻，拨草驱烟频蹑屐。\n采采前山慎所择，紫芽嫩绿敢轻掷。\n龙团佳制自往昔，我今未酌神先怿。\n安得龟蒙地百尺，前种武夷后郑宅。\n逢春吸露枝润泽，大招二陆栖魂魄。",
        "dynasty": "宋",
        "collection_info": null
    },
    {
        "title": "秋水歌",
        "author": "郑樵",
        "content": "年年秋水崩江石，秋水年年连天碧。\n山中草木尽号呼，江外鱼龙轻虚掷。\n既怜茅屋化飞蓬，又嘆虾蟆共枕席。\n人生变化不可知，且听秋风吹萝薜。",
        "dynasty": "宋",
        "collection_info": null
    },
    {
        "title": "负耒歌",
        "author": "郑樵",
        "content": "烟冉冉兮雨纷纷，负耒耜兮出柴门。\n出柴门兮踏行云。\n茫茫山色天未分，相率歌吟兮乐耕耘。",
        "dynasty": "宋",
        "collection_info": null
    },
    {
        "title": "插秧歌",
        "author": "郑樵",
        "content": "漠漠兮水田，袅袅兮轻烟。\n布谷啼兮人比肩，纵横兮陌阡。",
        "dynasty": "宋",
        "collection_info": null
    },
    {
        "title": "饷馌歌",
        "author": "郑樵",
        "content": "提筐兮阡陌，花红兮衣白，步迟迟兮心迫迫。\n行至止兮嗟于役，低声相劳兮日其夕。",
        "dynasty": "宋",
        "collection_info": null
    },
    {
        "title": "漫兴  其一",
        "author": "郑樵",
        "content": "野鸟日啼户外，凉风时入帘间。\n老夫梦后欹枕，稚子病中解颜。",
        "dynasty": "宋",
        "collection_info": null
    },
    {
        "title": "漫兴  其二",
        "author": "郑樵",
        "content": "陋巷颜回早死，柴桑陶令长生。\n达观千载儿戏，厌见一时利名。",
        "dynasty": "宋",
        "collection_info": null
    },
    {
        "title": "漫兴  其三",
        "author": "郑樵",
        "content": "门前半亩禾苗，日午翠色可描。\n笑问耦耕沮溺，何劳蓑笠终朝。",
        "dynasty": "宋",
        "collection_info": null
    },
    {
        "title": "漫兴  其四",
        "author": "郑樵",
        "content": "今古去来有数，干坤阖闢无涯。\n人生行云流水，处世运瓮搬柴。",
        "dynasty": "宋",
        "collection_info": null
    },
    {
        "title": "漫兴  其五",
        "author": "郑樵",
        "content": "初秋一雨新凉，子夜长吟未央。\n阶下花枝冷艷，堂前佛火微茫。",
        "dynasty": "宋",
        "collection_info": null
    },
    {
        "title": "漫兴  其六",
        "author": "郑樵",
        "content": "壶山八面苍翠，兰水一泓涟漪。\n容我放歌问渡，凭谁拄杖支颐。",
        "dynasty": "宋",
        "collection_info": null
    },
    {
        "title": "漫兴  其七",
        "author": "郑樵",
        "content": "空山无人坚卧，冷竈有饭晚餐。\n安得原宪与语，雪霜不受天寒。",
        "dynasty": "宋",
        "collection_info": null
    },
    {
        "title": "漫兴  其八",
        "author": "郑樵",
        "content": "花下閒倾浊酒，人前莫道清贫。\n残生全无奢愿，岁月徙倚竹筠。",
        "dynasty": "宋",
        "collection_info": null
    },
    {
        "title": "漫兴  其九",
        "author": "郑樵",
        "content": "临水时思下钓，闭门聊学吞羶。\n一身苦乐无定，万事安危有天。",
        "dynasty": "宋",
        "collection_info": null
    },
    {
        "title": "漫兴  其一○",
        "author": "郑樵",
        "content": "邻沽数盏微醉，坦腹北窗短眠。\n风送松涛聒耳，惊回梦蝶翩翩。",
        "dynasty": "宋",
        "collection_info": null
    },
    {
        "title": "福宁州蓝溪寺前蒙井",
        "author": "郑樵",
        "content": "静涵空碧色，泻自翠微巅。\n品题当第一，不让慧山泉。",
        "dynasty": "宋",
        "collection_info": null
    },
    {
        "title": "建炎初秋不得北狩消息作",
        "author": "郑樵",
        "content": "昨夜西风到汉军，塞鸿不敢传殷勤。\n几山衰草连天见，何处悲笳异地闻。\n犬马有心虽许国，草茅无路可酬君。\n微臣一缕申胥泪，不落秦庭落暮云。",
        "dynasty": "宋",
        "collection_info": null
    },
    {
        "title": "观除夕火爆",
        "author": "郑樵",
        "content": "驹隙光阴岁已残，门门竹爆共团栾。\n烧成焰焰丹砂瑰，碎尽琅琅碧玉竿。\n唤转韶光新景燠，辟除恶魅旧时寒。\n主人从此占佳瑞，再入为霖洒旱干。",
        "dynasty": "宋",
        "collection_info": null
    },
    {
        "title": "百丈山",
        "author": "郑樵",
        "content": "迭嶂联屏飞远近，风情物色有余涯。\n回头四顾东西地，多少砺山壮帝家。",
        "dynasty": "宋",
        "collection_info": null
    },
    {
        "title": "句",
        "author": "郑樵",
        "content": "官似冯唐能老去，节如苏武不生还。",
        "dynasty": "宋",
        "collection_info": null
    },
    {
        "title": "避地伤春六绝句  其一",
        "author": "葛立方",
        "content": "一年春事又阑珊，可惜芳菲愁裏看。\n慎勿扫花供餵马，恼人秀色自堪餐。",
        "dynasty": "宋",
        "collection_info": null
    },
    {
        "title": "避地伤春六绝句  其二",
        "author": "葛立方",
        "content": "洛阳宫阙半成灰，草草花枝溅泪开。\n国色天香消息断，粧台谁奉紫金杯。",
        "dynasty": "宋",
        "collection_info": null
    },
    {
        "title": "避地伤春六绝句  其三",
        "author": "葛立方",
        "content": "枯藤六尺步长阡，客裏韶光绝可怜。\n好着青枫重试火，西阳三日突无烟。",
        "dynasty": "宋",
        "collection_info": null
    },
    {
        "title": "避地伤春六绝句  其四",
        "author": "葛立方",
        "content": "碧罗天宇乱花稠，搔首花阴只重愁。\n头上无貂堪换酒，开箱頼有骕骦裘。",
        "dynasty": "宋",
        "collection_info": null
    },
    {
        "title": "避地伤春六绝句  其五",
        "author": "葛立方",
        "content": "石门连日动征鼙，花柳无情自绕溪。\n回首故园今好在，杜鹃花落子规啼。",
        "dynasty": "宋",
        "collection_info": null
    },
    {
        "title": "避地伤春六绝句  其六",
        "author": "葛立方",
        "content": "菖叶青青杏蕊新，牛耕白水一犁匀。\n蒨裙窥爱疏篱晚，不是沉香倚太真。",
        "dynasty": "宋",
        "collection_info": null
    },
    {
        "title": "和卢叔才食蛹  其一",
        "author": "葛立方",
        "content": "绿柘林中听晚缫，闻将煮蛹当持螯。\n何须有茧大如瓮，救得妻儿啼与号。",
        "dynasty": "宋",
        "collection_info": null
    },
    {
        "title": "和卢叔才食蛹  其二",
        "author": "葛立方",
        "content": "开箔团团雪满床，桃浆洒尽煮兰汤。\n微躯分合葬君腹，报答君家三亩桑。",
        "dynasty": "宋",
        "collection_info": null
    },
    {
        "title": "天宝三绝  其一",
        "author": "葛立方",
        "content": "凝碧池头弦管声，秋槐落叶若为情。\n王维空咏朝天句，谁似当年雷海青。",
        "dynasty": "宋",
        "collection_info": null
    },
    {
        "title": "天宝三绝  其二",
        "author": "葛立方",
        "content": "翠辇重登勤政楼，红桃依旧唱凉州。\n但知玉笛传佳曲，不记铃声动客愁。",
        "dynasty": "宋",
        "collection_info": null
    },
    {
        "title": "天宝三绝  其三",
        "author": "葛立方",
        "content": "綷縩黄裙堕游水，斓斑锦袜委嵬山。\n臂环留得知何用，羞杀新丰谢阿蛮。",
        "dynasty": "宋",
        "collection_info": null
    },
    {
        "title": "携家避地  其一",
        "author": "葛立方",
        "content": "菟裘真可老，飘寓失初心。\n去去家山远，行行泽国深。\n光阴三翼过，情绪二毛侵。\n何日干戈定，鸥盟得再寻。",
        "dynasty": "宋",
        "collection_info": null
    },
    {
        "title": "携家避地  其二",
        "author": "葛立方",
        "content": "生身恨晼晚，丧乱适吾遭。\n百岁大槐过，三年空谷逃。\n平羌无上策，医国付羣豪。\n年大伤蓬转，愁城破浊醪。",
        "dynasty": "宋",
        "collection_info": null
    },
    {
        "title": "避地復归故乡",
        "author": "葛立方",
        "content": "二老堂边花作林，不愁酒竭贳貂金。\n宗人避世散还聚，才子哦诗绝復寻。\n莫话衣冠一酸鼻，回思戎虏几寒心。\n半墩仙隠吾庐在，人认桃源鸡犬音。",
        "dynasty": "宋",
        "collection_info": null
    },
    {
        "title": "沿檄省亲復还书呈叔能同官",
        "author": "葛立方",
        "content": "云间霅水往来航，风雨几番腾客装。\n子职废供一旬劣，官事不了三春强。\n去时园花初放白，归日江梅如许黄。\n少復须之又西指，熏风一舸在迴塘。",
        "dynasty": "宋",
        "collection_info": null
    },
    {
        "title": "盐仓作呈叔能同官",
        "author": "葛立方",
        "content": "平生懒作子公书，俛首铨曹一纪余。\n第有神驰招隠馆，久无梦到承明庐。\n文字真宜覆醤瓿，技能只合服盐车。\n清才弗悟亦尘役，早晚促君登石渠。",
        "dynasty": "宋",
        "collection_info": null
    },
    {
        "title": "直孺叔用韵见赠再和为谢",
        "author": "葛立方",
        "content": "异时黉舍共翻书，黄卷相从乐有余。\n十载乖离驰别梦，半生漂荡失吾庐。\n饮江偶脱胡人马，并海欣逢长者车。\n软语蝉联相劳苦，羁游无绪领勤渠。",
        "dynasty": "宋",
        "collection_info": null
    },
    {
        "title": "次韵陈文仲探梅二绝  其一",
        "author": "葛立方",
        "content": "小园邈在古城阴，为爱寒葩杖屦寻。\n却笑含章檐下客，对花熟睡亦何心。",
        "dynasty": "宋",
        "collection_info": null
    },
    {
        "title": "次韵陈文仲探梅二绝  其二",
        "author": "葛立方",
        "content": "低枝垂蕊逗疏阴，不学髯龙干百寻。\n此去江南知几驿，只今谁动故人心。",
        "dynasty": "宋",
        "collection_info": null
    },
    {
        "title": "张千里惠诗次韵  其一",
        "author": "葛立方",
        "content": "十年风搅海波翻，未报穹庐气踊山。\n且把毛锥觑天巧，异时方叔要威蛮。",
        "dynasty": "宋",
        "collection_info": null
    },
    {
        "title": "张千里惠诗次韵  其二",
        "author": "葛立方",
        "content": "笔端玉筯更银鈎，胸次三坟復九丘。\n儿辈政忧书种断，灵胶忽至凤麟洲。",
        "dynasty": "宋",
        "collection_info": null
    },
    {
        "title": "张千里惠诗次韵  其三",
        "author": "葛立方",
        "content": "芝兰楚楚峙庭阶，不集寻常村裏来。\n新蔡门前说甘露，也应入细视庭槐。",
        "dynasty": "宋",
        "collection_info": null
    },
    {
        "title": "大人游千金访张仲宗以守舍不得侍行用仲宗韵二首  其一",
        "author": "葛立方",
        "content": "古寺依烟艇，一篙春水深。\n石坛幡转影，玉殿磬流音。\n客有张公子，僧皆支道林。\n行行云水窟，幽梦渺难寻。",
        "dynasty": "宋",
        "collection_info": null
    },
    {
        "title": "大人游千金访张仲宗以守舍不得侍行用仲宗韵二首  其二",
        "author": "葛立方",
        "content": "闻道千金好，幽人已奠居。\n森森松绕寺，㶁㶁水循渠。\n旅泊未妨酒，长饥犹着书。\n谪仙诗酒地，今尚指匡庐。",
        "dynasty": "宋",
        "collection_info": null
    },
    {
        "title": "和叔才饷酒",
        "author": "葛立方",
        "content": "百事不挂眼，一尊难暂忘。\n伻来颁酒圣，客至引杯长。\n桑落开新瓮，昆崙接旧觞。\n鹅儿黄液重，象鼻碧筩香。\n银海俄增量，金罂可配浆。\n蚁浮甘潋滟，石饮见温良。\n世事纷忘去，诗情合得尝。\n醉来庭宇眩，醒后竹阴凉。\n酿鄙平原县，邻防吏部郎。\n糟丘诚可老，不用尔殽将。",
        "dynasty": "宋",
        "collection_info": null
    },
    {
        "title": "次韵蔡仲平察院中秋  其一",
        "author": "葛立方",
        "content": "素魄经秋分外明，桂枝浓傍蕊渊清。\n人寰散影千山白，愁绝村村砧杵鸣。",
        "dynasty": "宋",
        "collection_info": null
    },
    {
        "title": "次韵蔡仲平察院中秋  其二",
        "author": "葛立方",
        "content": "不是银河隠半轮，满天散彩绝埃尘。\n幽怀想得如罗隠，耿耿相看似故人。",
        "dynasty": "宋",
        "collection_info": null
    },
    {
        "title": "次韵仲平病间斋祠  其一",
        "author": "葛立方",
        "content": "居士弹一指，森罗万象皆。\n聊倾三昧酒，不奉八关斋。\n雨罢帘初捲，山迎闼自排。\n萧然忘世虑，心境两相谐。",
        "dynasty": "宋",
        "collection_info": null
    },
    {
        "title": "次韵仲平病间斋祠  其二",
        "author": "葛立方",
        "content": "病间百念屏，寒窗无与皆。\n吾公那窟室，学士且高斋。\n今日明粢彻，诘朝阊阖排。\n犹寻淡生话，泚笔当俳谐。",
        "dynasty": "宋",
        "collection_info": null
    },
    {
        "title": "次韵林梅卿吏部游湖",
        "author": "葛立方",
        "content": "竟日关心朱墨间，西湖好在且偷闲。\n光凌万顷摇银海，兴惬千钟倒玉山。\n未办綵毫书侧理，只愁赤壁下乌蛮。\n客儿忽堕池塘句，格律都高汉以还。",
        "dynasty": "宋",
        "collection_info": null
    },
    {
        "title": "周元举侍郎梅花次韵三首  其一",
        "author": "葛立方",
        "content": "不随羣卉艷阳天，几树孤芳玉磵前。\n陆凯何妨饷范晔，绿华端合伴羊权。\n忧虞莫问兵戈满，赏玩要须酒盏先。\n虽是广平心似铁，也应作赋咏蕃鲜。",
        "dynasty": "宋",
        "collection_info": null
    },
    {
        "title": "周元举侍郎梅花次韵三首  其二",
        "author": "葛立方",
        "content": "山村疑有散花天，五出琼瑶忽满前。\n闺女传香得韩寿，宫娥濡蜡照公权。\n赏心共付尊中美，索笑谁为席上先。\n它日成阴子如豆，不堪对酒割芳鲜。",
        "dynasty": "宋",
        "collection_info": null
    },
    {
        "title": "周元举侍郎梅花次韵三首  其三",
        "author": "葛立方",
        "content": "怪底穷冬凛冽天，一枝香艷媚尊前。\n未应黑帝专司杀，谁道青阳独斡权。\n冷伴素蟾斜弄影，轻飞么凤欲相先。\n坐中人是王夷甫，幽韵清标两斗鲜。",
        "dynasty": "宋",
        "collection_info": null
    },
    {
        "title": "次韵洪庆善同饮道祖家赏梅  其一",
        "author": "葛立方",
        "content": "末上风光惊老眼，斩新香韵恼骚人。\n霜晴日淡虚庭裏，玉骨幽贞不嫁春。",
        "dynasty": "宋",
        "collection_info": null
    },
    {
        "title": "次韵洪庆善同饮道祖家赏梅  其二",
        "author": "葛立方",
        "content": "麝脐飘馥来疏蕊，霜女将寒堕瘦枝。\n数朵腊前舒冷艷，催花羯鼓未应知。",
        "dynasty": "宋",
        "collection_info": null
    },
    {
        "title": "次韵洪庆善同饮道祖家赏梅  其三",
        "author": "葛立方",
        "content": "寒葩脉脉画堂新，同是巡檐索笑人。\n独把幽姿伴冰雪，舒花结蕊不关春。",
        "dynasty": "宋",
        "collection_info": null
    },
    {
        "title": "次韵洪庆善同饮道祖家赏梅  其四",
        "author": "葛立方",
        "content": "立尽黄昏赏玉肌，月华无语上疏枝。\n绝怜熟睡含章畔，无限花飞总不知。",
        "dynasty": "宋",
        "collection_info": null
    },
    {
        "title": "游衢州乌巨山干明寺",
        "author": "葛立方",
        "content": "乌巨山前谈实谛，江郎岩畔逗真机。\n白虹示灭知何处，去采山桃又不归。",
        "dynasty": "宋",
        "collection_info": null
    },
    {
        "title": "次韵刘卿任饮散感秋之作二首  其一",
        "author": "葛立方",
        "content": "云子登场赛鼓讙，村南村北尽黄冠。\n几声干叶下碧甃，数尺瘦山浮画栏。\n水落野桥鱼网挂，月悬烟浦鹊枝寒。\n新秋愁绝他乡客，衣带年来如沈宽。",
        "dynasty": "宋",
        "collection_info": null
    },
    {
        "title": "次韵刘卿任饮散感秋之作二首  其二",
        "author": "葛立方",
        "content": "华堂不料着野客，菲屦底同章甫冠。\n鸥外翠光清醉眼，尊前爽气动危栏。\n霜沉紫荇玉奁阔，风脱丹林烟髺寒。\n百榼香醪消万斛，酒中跌宕頼君宽。",
        "dynasty": "宋",
        "collection_info": null
    },
    {
        "title": "小酌以诗招道祖分茶",
        "author": "葛立方",
        "content": "宝胯开缃叶，香尘堕柘罗。\n汤鸣檐雨细，盏占陇云多。\n连日伊蒲塞，今朝热洛河。\n春风入诗腹，五字与君哦。",
        "dynasty": "宋",
        "collection_info": null
    },
    {
        "title": "九日庆善示诗次韵",
        "author": "葛立方",
        "content": "眼明逢九日，习气自多生。\n官冷有闲趣，花开无世情。\n玄嚣何许是，素浐第存名。\n百岁风狂似，东篱且掇英。",
        "dynasty": "宋",
        "collection_info": null
    },
    {
        "title": "比访叔才旋蒙赐诗以贫不能留客为愧次韵",
        "author": "葛立方",
        "content": "一舸风帆放晚秋，访君幽巷卜淹留。\n绿摇岸柳容如舞，碧蘸溪毛美可羞。\n喜见林宗銮为辍，久钦阿大语难休。\n士贫鸡黍无劳具，谋食何如道可谋。",
        "dynasty": "宋",
        "collection_info": null
    },
    {
        "title": "和道祖韵",
        "author": "葛立方",
        "content": "未落天狼未止戈，谁能频击唾壶歌。\n弈棋聊欲消忧耳，饮酒无如作病何。\n孙绍那忧卿太少，退之莫叹日无多。\n菟裘已向菁山卜，从此栖迟到髮皤。",
        "dynasty": "宋",
        "collection_info": null
    },
    {
        "title": "大人筑室将毕道祖亦作宅基治园作四诗示道祖  其一",
        "author": "葛立方",
        "content": "习隠肯回驾，求荣难着鞭。\n有心营绿野，无梦到凌烟。\n盏斝花开裏，檐楹雁落边。\n冰清仍玉润，共此一山川。",
        "dynasty": "宋",
        "collection_info": null
    },
    {
        "title": "大人筑室将毕道祖亦作宅基治园作四诗示道祖  其二",
        "author": "葛立方",
        "content": "蓬转欣小定，泛金非我乡。\n买田无好畤，共宅有清漳。\n菱罢水天接，风来花草香。\n邗沟风月地，怊怅隔参商。",
        "dynasty": "宋",
        "collection_info": null
    },
    {
        "title": "大人筑室将毕道祖亦作宅基治园作四诗示道祖  其三",
        "author": "葛立方",
        "content": "两第屹相向，幽园卑辟彊。\n君方林上坞，吾亦沼横洋。\n凿翠闢窗户，入天栖栋梁。\n东屯寒月夜，老杜只茅堂。",
        "dynasty": "宋",
        "collection_info": null
    },
    {
        "title": "大人筑室将毕道祖亦作宅基治园作四诗示道祖  其四",
        "author": "葛立方",
        "content": "世事只如许，幽居诚乐哉。\n报安知楚竹，索笑得江梅。\n岸放平湖入，窗邀远岫来。\n两家车马地，莫遣染苍苔。",
        "dynasty": "宋",
        "collection_info": null
    },
    {
        "title": "风起",
        "author": "葛立方",
        "content": "炎蒸困钳釱，虎啸漏天机。\n树杪忽垂髻，榴边今污衣。\n草鸣溪水立，帆饱客船飞。\n更设琉璃簟，瓜茶迟落晖。",
        "dynasty": "宋",
        "collection_info": null
    },
    {
        "title": "十月十四夜三鼓壶天月色佳甚以诗招道祖",
        "author": "葛立方",
        "content": "壶天有胜事，玉宇浄纤埃。\n有意嚼復嚼，今宵来不来。\n山公须酩酊，令史莫咍台。\n明月隔溪共，只今肠九回。",
        "dynasty": "宋",
        "collection_info": null
    },
    {
        "title": "次韵道祖书怀",
        "author": "葛立方",
        "content": "白云深处缚柴荆，一壑湾环似有情。\n志气萧娘并吕姥，年华张丈与殷兄。\n浊贤清圣时同酌，上尾平头得共评。\n莫问鹤翎由啄菢，此心久与白鸥盟。",
        "dynasty": "宋",
        "collection_info": null
    },
    {
        "title": "次韵法观送红梅栽",
        "author": "葛立方",
        "content": "罗袜初凌一水间，霜深应怯夜来寒。\n含章檐下浑冰雪，却要骚人带醉看。",
        "dynasty": "宋",
        "collection_info": null
    },
    {
        "title": "胡枢横山堂  其一",
        "author": "葛立方",
        "content": "鬰葱佳气龟食墨，雾閤云窗丹雘新。\n玉碗金杯有微玷，瑶林琼树无纤尘。\n枕溪饱度国山日，横海小乖朐水春。\n上古干坤随处有，素琴浊酒且关身。",
        "dynasty": "宋",
        "collection_info": null
    },
    {
        "title": "胡枢横山堂  其二",
        "author": "葛立方",
        "content": "云梦胸中吞八九，了无官事苦相关。\n庙堂曾引五星缕，岩壑今疏八节滩。\n鸟织白云机杼阔，溪喧苍石杵碪寒。\n东山难恋山中相，梅子枝头正着酸。",
        "dynasty": "宋",
        "collection_info": null
    },
    {
        "title": "胡枢横山堂  其三",
        "author": "葛立方",
        "content": "朱甍碧瓦市廛远，绕舍泉啼山復横。\n胜处争长浑仆妾，乱来有此几公卿。\n巳公茅屋实父子，裴氏午桥真弟兄。\n竟日倚栏天外眼，世间轩冕一毫轻。",
        "dynasty": "宋",
        "collection_info": null
    },
    {
        "title": "胡枢横山堂  其四",
        "author": "葛立方",
        "content": "春过木浓山转翠，旱余湍减石添痕。\n主人正自笏拄颊，客子底容裾撇门。\n好鸟傍人窥野核，乱云释峤落芳尊。\n真成命驾轻千里，李杜文章得细论。",
        "dynasty": "宋",
        "collection_info": null
    },
    {
        "title": "胡枢横山堂  其五",
        "author": "葛立方",
        "content": "天然平远染百幅，泚笔底须东绢传。\n窗户吐吞新日月，风烟出没旧山川。\n白公筑室地三一，杨子草玄文五千。\n筋力尚堪驱使在，异时重泛白苹船。",
        "dynasty": "宋",
        "collection_info": null
    },
    {
        "title": "连日灌畦莳菜废作诗",
        "author": "葛立方",
        "content": "莫问新来额插犀，了无魂梦到金闺。\n平头上尾慵搜句，重后轻前且灌畦。\n正自无人尝鼎脔，不如有客办萍虀。\n庾郎三九同刍豢，野荠从教施五溪。",
        "dynasty": "宋",
        "collection_info": null
    },
    {
        "title": "送李元孟赴湖南漕属",
        "author": "葛立方",
        "content": "君忽湘潭去，斜阳催马衔。\n将无衝白髮，正坐此青衫。\n暑雨驱鱼婢，熏风入鲎帆。\n南来衡岳雁，引领望书函。",
        "dynasty": "宋",
        "collection_info": null
    },
    {
        "title": "疏慵",
        "author": "葛立方",
        "content": "闲处着疏慵，鲜鲜幽桂丛。\n读书聊竈北，避世且墙东。\n市骏卑苏代，求征谢子公。\n丹心阻阊阖，欲付小心风。",
        "dynasty": "宋",
        "collection_info": null
    },
    {
        "title": "题卧屏十八花 姚黄",
        "author": "葛立方",
        "content": "抗旌汾浦根移白，竖箔蓝关花染红。\n欲识龙媒空万马，宫袍黄挟御炉风。",
        "dynasty": "宋",
        "collection_info": null
    },
    {
        "title": "题卧屏十八花 八仙",
        "author": "葛立方",
        "content": "瑶林琼树非人世，种得仙花雪作团。\n后土祠边还寂寞，只今空对画图看。",
        "dynasty": "宋",
        "collection_info": null
    },
    {
        "title": "题卧屏十八花 榴花",
        "author": "葛立方",
        "content": "琴轸含房风未吹，盈盈脉脉度炎晖。\n怪来一夜丹鬚拆，杯酒新翻阿措衣。",
        "dynasty": "宋",
        "collection_info": null
    },
    {
        "title": "题卧屏十八花 蔷薇",
        "author": "葛立方",
        "content": "香风细细入东荣，嫩刺柔条迭绛英。\n飞下神霞缘底事，剪来曾倩董双成。",
        "dynasty": "宋",
        "collection_info": null
    },
    {
        "title": "题卧屏十八花 杜鹃花",
        "author": "葛立方",
        "content": "云昏水暖草萋萋，空谷无人独杖藜。\n却忆西江石楼老，送春花下子规啼。",
        "dynasty": "宋",
        "collection_info": null
    },
    {
        "title": "题卧屏十八花 牡丹",
        "author": "葛立方",
        "content": "北廊东院满畦栽，嫩紫轻红次第开。\n直与戎葵较多少，二千里外一枝来。",
        "dynasty": "宋",
        "collection_info": null
    },
    {
        "title": "题卧屏十八花 山茶",
        "author": "葛立方",
        "content": "十月幽园开晓风，层层绛蕊艷芳丛。\n江南只惯收鹰爪，谁顾山前鹤顶红。",
        "dynasty": "宋",
        "collection_info": null
    },
    {
        "title": "题卧屏十八花 梅花",
        "author": "葛立方",
        "content": "含章英落佳人睡，却月香残水部诗。\n何似江南觅春信，和香先得最南枝。",
        "dynasty": "宋",
        "collection_info": null
    },
    {
        "title": "题卧屏十八花 蜀葵",
        "author": "葛立方",
        "content": "倾心小圃阳初照，束火中庭雨不霑。\n袅那腰支浑欲舞，好令韩偓赋香奁。",
        "dynasty": "宋",
        "collection_info": null
    },
    {
        "title": "题卧屏十八花 杏花",
        "author": "葛立方",
        "content": "頼乡仙种手亲栽，春闹枝头满意开。\n正拂文君酒垆上，莫教蜂蝶等闲来。",
        "dynasty": "宋",
        "collection_info": null
    },
    {
        "title": "题卧屏十八花 酴醿",
        "author": "葛立方",
        "content": "玉骨檀心不肯粧，牵丝引蔓过东墙。\n政须把酒酬清艷，莫待幽香閟枕囊。",
        "dynasty": "宋",
        "collection_info": null
    },
    {
        "title": "题卧屏十八花 海棠",
        "author": "葛立方",
        "content": "濯锦江边雨露匀，杜鹃啼血染香缯。\n自缘佳处诗难貌，可是无花开杜陵。",
        "dynasty": "宋",
        "collection_info": null
    },
    {
        "title": "题卧屏十八花 黄菊",
        "author": "葛立方",
        "content": "秋入重阳气倍清，东篱采菊眼偏明。\n杯中要作茱萸伴，不是湘纍餐落英。",
        "dynasty": "宋",
        "collection_info": null
    },
    {
        "title": "题卧屏十八花 芍药",
        "author": "葛立方",
        "content": "沉水飘香透蕊尘，红灯烁烁一枝春。\n鼠姑倚槛虽无頼，未肯甘为近侍臣。",
        "dynasty": "宋",
        "collection_info": null
    },
    {
        "title": "题卧屏十八花 桃花",
        "author": "葛立方",
        "content": "细看裂锦又蒸霞，黄师塔前江上花。\n折得一枝明老眼，与儿洗面作容华。",
        "dynasty": "宋",
        "collection_info": null
    },
    {
        "title": "题卧屏十八花 苣霜",
        "author": "葛立方",
        "content": "密叶高丛傲岁寒，殷红腻绿映江干。\n沉香亭畔无消息，頼有霜前秋牡丹。",
        "dynasty": "宋",
        "collection_info": null
    },
    {
        "title": "题卧屏十八花 牵牛竹",
        "author": "葛立方",
        "content": "高节本为青女伴，牵牛弗悟配龙孙。\n孔融天下无双士，并坐尊前对虎贲。",
        "dynasty": "宋",
        "collection_info": null
    },
    {
        "title": "题卧屏十八花 白菊",
        "author": "葛立方",
        "content": "天上新栽琪树枝，拖云带月下瑶墀。\n须知正自真仙种，岂是金钿未染时。",
        "dynasty": "宋",
        "collection_info": null
    },
    {
        "title": "不饮",
        "author": "葛立方",
        "content": "蒲团藜杖屋三间，世故真成触与蛮。\n但有云山供送目，傥无尊酒亦开颜。\n吴宫雪纻鹤翎散，历社风荷象鼻弯。\n老子何曾持入梦，百年鼎鼎鬓毛班。",
        "dynasty": "宋",
        "collection_info": null
    },
    {
        "title": "月蚀",
        "author": "葛立方",
        "content": "六月炎歊气鬰蒸，缘空宝镜没埃尘。\n长歌不见徘徊影，并出初无龃龉轮。\n麟斗何因识星度，鹊飞谁復见天津。\n春秋不着诚非异，毋惑东家号素臣。",
        "dynasty": "宋",
        "collection_info": null
    },
    {
        "title": "十一月十日酒散已二鼓与千里步月因至水堂  其一",
        "author": "葛立方",
        "content": "雪后泥方冻，酒阑寒少威。\n傍云生夜月，唤客出柴扉。\n篱败犬声合，街闲人影稀。\n石栏山几尺，暝霭只依依。",
        "dynasty": "宋",
        "collection_info": null
    },
    {
        "title": "十一月十日酒散已二鼓与千里步月因至水堂  其二",
        "author": "葛立方",
        "content": "梦入千家枕，寒声薄水堂。\n溪山浑着月，梅竹半封霜。\n夜榜响葭浦，寒鱼跳石塘。\n可怜清绝景，夜夜属渔郎。",
        "dynasty": "宋",
        "collection_info": null
    },
    {
        "title": "十一月十日酒散已二鼓与千里步月因至水堂  其三",
        "author": "葛立方",
        "content": "杖策踏霜月，满空烟雾浮。\n苍颜酡蚁酒，黑帝避貂裘。\n太液池台晚，广寒宫殿秋。\n归来清耿耿，未省喘吴牛。",
        "dynasty": "宋",
        "collection_info": null
    },
    {
        "title": "冬至小雨踏泥出谒",
        "author": "葛立方",
        "content": "葭灰动玉管，丝雨惨良辰。\n幽巷未通屐，高人犹垫巾。\n底忙持爵里，衝冷候比隣。\n犹胜邯郸驿，灯前影伴身。",
        "dynasty": "宋",
        "collection_info": null
    },
    {
        "title": "闻歌二绝  其一",
        "author": "葛立方",
        "content": "初唱城闉雁影寒，玉喉䆗窱亸云簪。\n小丛底处传歌样，供奉梨园人姓南。",
        "dynasty": "宋",
        "collection_info": null
    },
    {
        "title": "闻歌二绝  其二",
        "author": "葛立方",
        "content": "月明如镜酒如空，响谷清声出汉宫。\n怪得中庭红叶堕，琉璃帐底唱迴风。",
        "dynasty": "宋",
        "collection_info": null
    },
    {
        "title": "有感  其一",
        "author": "葛立方",
        "content": "将军塞上夸三箭，学士堂中记八砖。\n正眼观来都是幻，月明羣蚁在花毡。",
        "dynasty": "宋",
        "collection_info": null
    },
    {
        "title": "有感  其二",
        "author": "葛立方",
        "content": "莫将横笛衒柯亭，岂解穿云裂石声。\n湘水老翁那復见，世间谁数吕筠卿。",
        "dynasty": "宋",
        "collection_info": null
    },
    {
        "title": "有感  其三",
        "author": "葛立方",
        "content": "但知鬼目为芝草，谁信羚羊破佛牙。\n娘子阿姨何处辨，时人识卖假金家。",
        "dynasty": "宋",
        "collection_info": null
    },
    {
        "title": "操叶舟凌巨浪访道祖  其一",
        "author": "葛立方",
        "content": "一牛鸣处是君家，乘兴烟蓬蹴浪花。\n银浦流云新得路，人惊仙客在浮槎。",
        "dynasty": "宋",
        "collection_info": null
    },
    {
        "title": "操叶舟凌巨浪访道祖  其二",
        "author": "葛立方",
        "content": "一顷烟波渺太空，独操莲叶破青铜。\n炊烟不动无桐甑，底处求僧与二童。",
        "dynasty": "宋",
        "collection_info": null
    },
    {
        "title": "春日野饮",
        "author": "葛立方",
        "content": "十载干戈仅脱身，残年重作太平民。\n杯铛有趣于中好，花柳无情分外春。\n不远上元新甲子，肯将短笔怨庚寅。\n从教蕙帐惊猿鹤，却欲重弹冠上尘。",
        "dynasty": "宋",
        "collection_info": null
    },
    {
        "title": "余赴官宫庠与道祖通判久聚乍散每有怀想作诗五十韵道二十余年出处寄呈",
        "author": "葛立方",
        "content": "初拜清扬日，菰城荻始芽。\n家声璜出渭，骏气马生洼。\n博识该三箧，宏才记五车。\n高明挈日月，文彩炫云霞。\n结友方倾盖，连姻復附葭。\n凤軿银烛映，鸾扇綵云遮。\n去作南阳别，俄成泽国赊。\n浚都先玉辔，濉水会仙槎。\n我止邗沟第，君归霅水涯。\n枌关方弛檐，毳幕忽鸣笳。\n茂苑依城堞，菁山隠谽谺。\n林峦迷雾豹，鼓吹只池蛙。\n宇宙焦先室，庖厨蔡樽茄。\n旋闻翦蛇豕，却共注鱼虾。\n经笥精蓝肄，辞锋试席夸。\n棘闱排胜阵，枫殿趁朝赮。\n联籍攀丹桂，连名拟墨緺。\n枕溪同择胜，筑室共崇窊。\n许迈通悬溜，何君住若耶。\n奇礓争磊砢，嘉卉斗纷葩。\n风入黄芦浦，烟横白鹭沙。\n鹢舟行棹短，蚁酒酌尊污。\n觅句文词竞，枰棋笑语譁。\n山深陪杖屦，林僻预瓜茶。\n歌放卑王豹，琴闲鄙瓠巴。\n朝游趁奔鹿，暮宴起栖鸦。\n溪上方霏屑，山阴遽及瓜。\n殿诃纷候吏，罄折拥晨衙。\n踊跃良朋贺，睢盱野老呀。\n铜章轻掷置，银绂嗣荣加。\n还与牛同皁，宁嗟凤在笯。\n归来齐靖节，隠去类祁嘉。\n鸩堇功名会，膏粱释梵家。\n果因流菜叶，倏尔认桃花。\n杜口伤鸣雁，持钩出睡蛇。\n少多临济棒，生死秘魔叉。\n蔬食期羹芋，蓬心正倚麻。\n一朝牵吏鞅，琐质滥京华。\n宫邸便清佚，官曹惧过差。\n学无裨稚騃，儒或变淫奢。\n仰德劳心膂，陈情费齿牙。\n幸蒙鱼网细，数寄雁行斜。\n凝望千岩阻，何因两桨拏。\n身修谁琢切，诗病孰疵瑕。\n缩地今无费，移山第觅夸。\n愿怜鱼蓄榭，莫惜马频檛。\n骥尾终期附，牛鸣幸不遐。\n清标如会觌，羁旅失悲嗟。\n悃愊烦青镂，凄凉倦绛纱。\n聊须哦短句，缄印锦溪砂。",
        "dynasty": "宋",
        "collection_info": null
    },
    {
        "title": "宫庠旅泊",
        "author": "葛立方",
        "content": "客裏绝经营，清心摧五兵。\n功名两蜗角，田舍一牛鸣。\n行止成阿唯，荣枯略弟兄。\n欲摅今日意，聊仗五言城。",
        "dynasty": "宋",
        "collection_info": null
    },
    {
        "title": "奉祠太一",
        "author": "葛立方",
        "content": "冬冬鼛鼓不勤民，幻出琳宫远世尘。\n风咽呗声金殿邃，日移幡影石坛新。\n云軿摇曳来三境，雾帐凄迷妥十神。\n堪笑茂陵成左计，虚将枣脯候秋春。",
        "dynasty": "宋",
        "collection_info": null
    },
    {
        "title": "次韵陈廷藻户部西湖快目堂之集",
        "author": "葛立方",
        "content": "冰壶影裏集朋从，三雅同倾共一中。\n相与文楸看飞雹，不须舞袖觅惊鸿。\n云边鸟道古来寺，烟际渔舟何处翁。\n竟日追欢难卜夜，只缘身在省墙东。",
        "dynasty": "宋",
        "collection_info": null
    },
    {
        "title": "周元举待制挽歌词  其一",
        "author": "葛立方",
        "content": "平生器业负经纶，谁谓公才不秉钧。\n谠论十年持紫橐，仁声三郡驾朱轮。\n龟文岂是背无甲，驹隙俄惊岁在辰。\n宅夹清漳亲义重，佳城引脰涕霑巾。",
        "dynasty": "宋",
        "collection_info": null
    },
    {
        "title": "周元举待制挽歌词  其二",
        "author": "葛立方",
        "content": "手开榛棘启云扃，淳古胸怀到大庭。\n坐脱老庞那问日，自铭小杜不占星。\n牛头吉兆空形梦，马鬣新封遽妥灵。\n謦欬从今成永诀，欲瞻遗像只丹青。",
        "dynasty": "宋",
        "collection_info": null
    },
    {
        "title": "次韵周少隠梅花三绝  其一",
        "author": "葛立方",
        "content": "蝇馆先生心若灰，犹怜梅蘤傍墙栽。\n瀛洲快覩春风面，却笑江南苦未开。",
        "dynasty": "宋",
        "collection_info": null
    },
    {
        "title": "次韵周少隠梅花三绝  其二",
        "author": "葛立方",
        "content": "闻说青腰夜雨霜，水沉山麝洩寒香。\n西湖处士多标榜，端的包羞是海棠。",
        "dynasty": "宋",
        "collection_info": null
    },
    {
        "title": "次韵周少隠梅花三绝  其三",
        "author": "葛立方",
        "content": "化工巧缀一枝斜，点玉凝酥碎迭纱。\n待得春来开满树，何如忍冻雨三花。",
        "dynasty": "宋",
        "collection_info": null
    },
    {
        "title": "试院和陈蕃仲酴醿两绝  其一",
        "author": "葛立方",
        "content": "芳心玉面出蚕丛，骨醉先生酒盏中。\n白髮病翁新止酒，枕囊犹觊梦魂通。",
        "dynasty": "宋",
        "collection_info": null
    },
    {
        "title": "试院和陈蕃仲酴醿两绝  其二",
        "author": "葛立方",
        "content": "幽姿不分小山丛，合在江梅季孟中。\n香破鹤林真呓语，肯教七七擅神通。",
        "dynasty": "宋",
        "collection_info": null
    },
    {
        "title": "送胡汝明待制赴镇桂林",
        "author": "葛立方",
        "content": "今代人中杰，摅忠久赞襄。\n摛文挥镂管，积学俪青箱。\n体道经为笥，临机智作囊。\n威名知草木，义勇震戎羌。\n玄女传符旧，黄公授略长。\n投壶祭征虏，纳策蔡中郎。\n暂解淮西印，来浮霅水航。\n求田多好畤，卜宅类清漳。\n寄兴红尘外，追欢锦瑟旁。\n醉酣容偃鼠，吟咏许寒螀。\n邂逅升徐榻，夤缘上孔堂。\n周旋略名分，眄睐沐谦光。\n细札俄颁命，真儒起干方。\n地宽连五岭，权重詟三梁。\n油戟明朝日，铦戈耿夜霜。\n桂林飘黝粒，荔蒲劈琼房。\n来暮歌廉袴，遄归觐舜裳。\n谋谟多妙简，梦想独难忘。\n乌府思忠荩，丹墀渴对扬。\n一言苏品类，三接屈皇王。\n沙水犹含冻，江梅渐放香。\n行行携部曲，去去背云乡。\n劈箭飞征棹，牵绳黯别肠。\n平居膺刻画，祖送倍凄凉。\n睿意兴邦急，人材敌国强。\n竚观扬涣号，爰立上岩廊。\n谈笑妖氛静，经纶宝祚昌。\n小人簪履旧，枯卉徯春阳。",
        "dynasty": "宋",
        "collection_info": null
    },
    {
        "title": "冬至后雪",
        "author": "葛立方",
        "content": "客寐失通宵，寒声动泬寥。\n云容颓玉宇，雪阵搅层霄。\n点点楷灰落，亭亭柳絮飘。\n文窗斜击纸，老树巧装条。\n堕岭筛寒髻，凌波洒碧绡。\n风狂初索索，雨细渐瀌瀌。\n入酒应愁冻，当炉觉易消。\n萧森声势密，飘瞥路岐遥。\n蓑冷翁仍钓，山迷客罢樵。\n裁纨铺缟素，修月屑琨瑶。\n市小琼楼合，时和玉烛调。\n三章歌睿制，五板贺寒朝。\n吠犬惊南岭，骑馿忆灞桥。\n终南忧压脑，少室衒齐腰。\n嗟我星霜老，经时鬓髮凋。\n摘蔬和冻煮，收叶带苏烧。\n路滑难求马，衣单悔贳貂。\n暖寒谁扫径，莫负紫金蕉。",
        "dynasty": "宋",
        "collection_info": null
    },
    {
        "title": "次韵陈元述见寄谢茶  其一",
        "author": "葛立方",
        "content": "年来直欲配茶神，石鼎山泉日日亲。\n竹裏烹煎嗤左计，舌端绵味认前尘。\n书林坐搅枯肠读，酒所浑消玉颊春。\n曾饮日边甘露碗，沙溪难遣乱吾真。",
        "dynasty": "宋",
        "collection_info": null
    },
    {
        "title": "次韵陈元述见寄谢茶  其二",
        "author": "葛立方",
        "content": "露窠那畏主林神，小摘筠篮手自亲。\n旋转注汤云作脚，缤纷出磨曲为尘。\n睡魔已战三竿日，诗社聊尝一信春。\n不把膏油涂首面，要须色裏认天真。",
        "dynasty": "宋",
        "collection_info": null
    },
    {
        "title": "次韵陈元述见寄谢茶  其三",
        "author": "葛立方",
        "content": "青缕宜婴石穴神，姜盐藙橘岂容亲。\n汤鸣鼎甗飕飕响，末下刀圭瑟瑟尘。\n火裏枪旗俱发妙，胸中梨枣不妨春。\n柳州佳句诚堪诵，涤虑还源更发真。",
        "dynasty": "宋",
        "collection_info": null
    },
    {
        "title": "次韵程天游叙旧",
        "author": "葛立方",
        "content": "太学虀盐怆语离，半周甲子定何之。\n霜空过雁我宴坐，云路看鸿君赋诗。\n鄙吝政忧陈仲举，谈谐喜值庾元规。\n东邻更有程居士，鼎足论文妙一时。",
        "dynasty": "宋",
        "collection_info": null
    },
    {
        "title": "天游以前韵赋雪诗走笔和",
        "author": "葛立方",
        "content": "剪水飞花下玉墀，驼裘忍冻一窥之。\n寒侵凿落豪呼酒，冰合陶泓懒赋诗。\n嵩岭齐腰缘个事，剡溪鼓棹欲何规。\n唯欣嗣岁千仓积，玉烛调和运四时。",
        "dynasty": "宋",
        "collection_info": null
    },
    {
        "title": "章氏园小集荷池上  其一",
        "author": "葛立方",
        "content": "一金营雅集，荷湿露香浓。\n鸟起惊歌扇，云移落酒钟。\n碧筩弯象鼻，翠釜出驼峯。\n百岁风狂似，无因繫六龙。",
        "dynasty": "宋",
        "collection_info": null
    },
    {
        "title": "章氏园小集荷池上  其二",
        "author": "葛立方",
        "content": "钳釱困残暑，杯铛方兴浓。\n歌舞趁晨版，欢呼从暮钟。\n风声回立鹊，云影堕奇峯。\n行酒有佳丽，未须烦八龙。",
        "dynasty": "宋",
        "collection_info": null
    },
    {
        "title": "次韵伯父工部见庆尘忝之什",
        "author": "葛立方",
        "content": "江夏无双旧姓黄，末科容我出寒乡。\n人间学子垂垂老，天上丹枝恰恰芳。\n避地本安元结洞，拥书犹记赞公房。\n岂知今世持衡者，不听更筹听织芒。",
        "dynasty": "宋",
        "collection_info": null
    },
    {
        "title": "接伴贺天申节北使至阙",
        "author": "葛立方",
        "content": "流虹寿节庆升平，嵩岳遥呼万岁声。\n毳幕奉琛充日阙，綵船卷旆息云程。\n九天镐宴欢鱼藻，重译宾筵咏鹿苹。\n闻有芝泥还饯客，淮山佳处拟班荆。",
        "dynasty": "宋",
        "collection_info": null
    },
    {
        "title": "送伴回至平江舟中与元览试茶",
        "author": "葛立方",
        "content": "壑源春色起云阿，拂拂轻尘动柘罗。\n骑火已惊官焙早，注汤还斗乳花多。\n清风两腋添诗兴，红日三竿战睡魔。\n燕颔未能飞食肉，腹中藜苋且摩娑。",
        "dynasty": "宋",
        "collection_info": null
    },
    {
        "title": "正月十日小园瑞香盛开",
        "author": "葛立方",
        "content": "天上新春破，奇花照野塘。\n灵苞洩兰麝，仙骨傲风霜。\n未放攒丹粒，初开散粉囊。\n亭亭欹宝槛，戢戢动香房。\n庐阜移僧钵，平泉出相堂。\n栾枝识嘉种，桐叶认真香。\n左紫空西洛，辛夷谩楚湘。\n邀宾须醉赏，莫诉引杯长。",
        "dynasty": "宋",
        "collection_info": null
    },
    {
        "title": "子直近日画笔稍进而棋似倒长作诗戏之",
        "author": "葛立方",
        "content": "沈郎终日掩柴扉，游艺虽多道日肥。\n东绢丹青真得髓，文楸黑白要知机。\n笔添龙眼防颓壁，阵合鱼丽孰解围。\n暇日杖藜须过子，一枰赢取画图归。",
        "dynasty": "宋",
        "collection_info": null
    },
    {
        "title": "比赋棋画诗蒙子直次韵復和",
        "author": "葛立方",
        "content": "东床高韵画兼棋，不比寻常似瓠肥。\n莫向谢安争别墅，自同刘子得天机。\n翻成小窟乖三捷，规出神光诧一围。\n二事相从真可乐，篮舆访子殆忘归。",
        "dynasty": "宋",
        "collection_info": null
    },
    {
        "title": "园中新迭假山",
        "author": "葛立方",
        "content": "万花争放辟彊园，九仞功成对竹轩。\n鳌负崇基凌象纬，虎蹲深径列儿孙。\n栏雕结绿笼芳砌，树剪琉璃破绿痕。\n水递畦丁飞瀑堕，烟吹童子乱云屯。\n日晞绝顶金茎露，雨涨虚坳玉女盆。\n只欠五城楼十二，便应人指是昆崙。",
        "dynasty": "宋",
        "collection_info": null
    },
    {
        "title": "礼部尚书洪公挽歌词  其一",
        "author": "葛立方",
        "content": "沙场握节仗时髦，说舌纵横小六弢。\n委质肯轻从晋鼓，摛文空见泣秦牢。\n冷山韵语名如斗，莲泺危言命若毛。\n岂料归朝纔十稔，白杨声裏寿原高。",
        "dynasty": "宋",
        "collection_info": null
    },
    {
        "title": "礼部尚书洪公挽歌词  其二",
        "author": "葛立方",
        "content": "守节冰天十五霜，归来飞语又炎方。\n正欣射雁还幽窖，旋復飞鸢堕瘴乡。\n位不当材仅喉舌，寿难酬德遽膏肓。\n八龙共侈荀门庆，虽厄龙蛇殆不亡。",
        "dynasty": "宋",
        "collection_info": null
    },
    {
        "title": "礼部尚书洪公挽歌词  其三",
        "author": "葛立方",
        "content": "高材博识服簪绅，玉树瑶林绝点尘。\n氏族源流推肉谱，春秋褒贬藉调人。\n膝间韵磬传山水，枰上枯棋战楚秦。\n妙处不传今已矣，遥瞻遗像泪霑巾。",
        "dynasty": "宋",
        "collection_info": null
    },
    {
        "title": "江阴新阡松柏为大浸所坏累夕见于梦寐",
        "author": "葛立方",
        "content": "新阡松槚已交柯，狂潦侵凌一尺过。\n拟欲移根易嘉本，正须捄土捍层波。\n伤心半夜飞蝴蝶，触眼何人是橐驼。\n火迫归欤亲在视，定教枯枿再婆娑。",
        "dynasty": "宋",
        "collection_info": null
    },
    {
        "title": "所居二室号书痴禅悦各成一诗 书痴",
        "author": "葛立方",
        "content": "枕溪曲室巧涵虚，黄卷旁罗恣卷舒。\n单族未应惭四姓，寸阴端合竞三余。\n麟毛不具羞文虎，狸骨空传尚墨猪。\n坐穴藜床逢掖事，那知新有鹤头书。",
        "dynasty": "宋",
        "collection_info": null
    },
    {
        "title": "所居二室号书痴禅悦各成一诗 禅悦",
        "author": "葛立方",
        "content": "多生业果种情田，鹫岭宗风好着鞭。\n要使野狐惊铁杖，莫令黄叶认金钱。\n传衣虽落慧能后，成佛应居灵运前。\n趺坐蒲团成冷淡，比从人役竟谁贤。",
        "dynasty": "宋",
        "collection_info": null
    },
    {
        "title": "闻琵琶方响成二绝  其一",
        "author": "葛立方",
        "content": "赤乌宝女眩新粧，九酘霞浆肯见觞。\n但听琵琶喧啄木，谁知捍拨是龙香。",
        "dynasty": "宋",
        "collection_info": null
    },
    {
        "title": "闻琵琶方响成二绝  其二",
        "author": "葛立方",
        "content": "十六寒金犀作槌，旧人谩说马仙期。\n荷间纵有蕤宾铁，唤取廉郊始得知。",
        "dynasty": "宋",
        "collection_info": null
    },
    {
        "title": "己卯岁四月二十七日自湖州赴宜春郡余杭出陆至富阳",
        "author": "葛立方",
        "content": "发轫出江津，晴熏绿野匀。\n泉声漱莎石，岚翠湿衣巾。\n天近云衝马，林深鸟唤人。\n将身入图画，谁復羡麒麟。",
        "dynasty": "宋",
        "collection_info": null
    },
    {
        "title": "观插秧",
        "author": "葛立方",
        "content": "秧把束西畦，东畦翠罽齐。\n甘心鹤俛啄，不用马行泥。\n井井塍千曲，泱泱水半犂。\n黄云它日事，欢喜舞龆齯。",
        "dynasty": "宋",
        "collection_info": null
    },
    {
        "title": "和新城旅店壁间韵",
        "author": "葛立方",
        "content": "我本臞山泽，冠裳绊此身。\n平生只黄卷，晚岁误朱轮。\n妓舞山禽怪，驺呼迭颖嗔。\n会当还此笏，不愧葛天民。",
        "dynasty": "宋",
        "collection_info": null
    },
    {
        "title": "新城道中",
        "author": "葛立方",
        "content": "已去日边远，宜春程尚赊。\n呼童秣征马，带月趁啼鸦。\n桥断復揭水，路穷还渡沙。\n谁能饰厨传，裹饭野人家。",
        "dynasty": "宋",
        "collection_info": null
    },
    {
        "title": "桐庐牛岭",
        "author": "葛立方",
        "content": "舆曳入崔嵬，连天雾不开。\n惊波掀过雨，细路滑苍苔。\n瞰下忧鱼葬，凌高被鸟猜。\n垂堂千古戒，底急为名来。",
        "dynasty": "宋",
        "collection_info": null
    },
    {
        "title": "入寿昌县界",
        "author": "葛立方",
        "content": "一蹑寿昌境，山深溪水苍。\n编柴作篱落，囊石当桥梁。\n野店炊烟接，官涂松吹长。\n石田能几棱，底用谷人忙。",
        "dynasty": "宋",
        "collection_info": null
    },
    {
        "title": "寿昌道中壁间有乌石寺诗和其韵",
        "author": "葛立方",
        "content": "钟情翠巘倚崚嶒，付与芒鞋与瘦藤。\n君赐一麾方作吏，天融万壑却输僧。\n拟将矩矱追廉杜，未许机锋嗣秀能。\n投帻它年应未晚，与君曲室话三乘。",
        "dynasty": "宋",
        "collection_info": null
    },
    {
        "title": "早行二绝  其一",
        "author": "葛立方",
        "content": "屈指云程路尚赊，脂车秣马闹栖鸦。\n梦魂正入无何有，谁着长鈎恼睡蛇。",
        "dynasty": "宋",
        "collection_info": null
    },
    {
        "title": "早行二绝  其二",
        "author": "葛立方",
        "content": "二十五声更漏短，那将残漏费征涂。\n铃斋拟欲寻胡蝶，朱墨还应许我无。",
        "dynasty": "宋",
        "collection_info": null
    },
    {
        "title": "晚泊二绝  其一",
        "author": "葛立方",
        "content": "晚泊牛羊已下来，清泉为我洗尘埃。\n解颜客裏无巵酒，壁上寻诗笑几回。",
        "dynasty": "宋",
        "collection_info": null
    },
    {
        "title": "晚泊二绝  其二",
        "author": "葛立方",
        "content": "曲突无烟驿吏忙，匆匆弛担旋舂粮。\n紞如五鼓还应起，早趁南窗一枕凉。",
        "dynasty": "宋",
        "collection_info": null
    },
    {
        "title": "将至玉山",
        "author": "葛立方",
        "content": "蓐食转前峯，梅黄细雨中。\n涛翻疑鹭翿，泉激认松风。\n山合秧畦窄，林深屐路通。\n怪来人语别，一置便江东。",
        "dynasty": "宋",
        "collection_info": null
    },
    {
        "title": "过九坡",
        "author": "葛立方",
        "content": "行尽千山与万山，钟情偏在此烟岚。\n海波神阙今饶六，仙女巫峯尚欠三。\n雨润蒙条生翠滴，云封迭颖莹脂涵。\n却思九坂修梁第，空使斯民命不堪。",
        "dynasty": "宋",
        "collection_info": null
    },
    {
        "title": "寄睦之",
        "author": "葛立方",
        "content": "室如悬磬众推贤，蓍草占来命尚邅。\n不耐扊扅愁妇室，且歌欵乃上渔船。\n杀青聊卒檀溪业，破白难耕好畤田。\n外日同归鞯尚暖，依然清梦绕苕川。",
        "dynasty": "宋",
        "collection_info": null
    },
    {
        "title": "赠褚明远",
        "author": "葛立方",
        "content": "今岁难衣食，知闻莫若君。\n衣裳颠紫凤，陇亩槁黄云。\n主馈妇求去，承家子出分。\n清才岂长窭，奇相有龟文。",
        "dynasty": "宋",
        "collection_info": null
    },
    {
        "title": "四绝赠马浩然法师 木公",
        "author": "葛立方",
        "content": "餐霞吸瀣炯方瞳，时着青裙拜木公。\n玉女投壶天为笑，却来绣岭伴仙翁。",
        "dynasty": "宋",
        "collection_info": null
    },
    {
        "title": "四绝赠马浩然法师 魏伯阳",
        "author": "葛立方",
        "content": "丹成谁羡伯阳仙，白犬腾空恐浪传。\n未似尊师得丹诀，火毬吞吐葛山前。",
        "dynasty": "宋",
        "collection_info": null
    },
    {
        "title": "四绝赠马浩然法师 张道陵",
        "author": "葛立方",
        "content": "灵桃入手亦艰勤，正一门中仅策勋。\n未说赵昇王长在，鹄鸣衣钵已输君。",
        "dynasty": "宋",
        "collection_info": null
    },
    {
        "title": "四绝赠马浩然法师 李筌吴真君",
        "author": "葛立方",
        "content": "旧得阴符虎口岩，素书漆轴玉函缄。\n君方濡笔书灵篆，已有飞来青鸟衔。",
        "dynasty": "宋",
        "collection_info": null
    },
    {
        "title": "子直画屏求题诗 裴休乞食歌姬院",
        "author": "葛立方",
        "content": "一从黄蘗逗真机，瞥地回光更不疑。\n着脚洞房犹乞食，那知罗剎是歌姬。",
        "dynasty": "宋",
        "collection_info": null
    },
    {
        "title": "子直画屏求题诗 杜牧之水嬉",
        "author": "葛立方",
        "content": "翚飞华屋浸涟漪，曼衍鱼龙看水嬉。\n自是翻阶恋红药，哦诗莫恨十年迟。",
        "dynasty": "宋",
        "collection_info": null
    },
    {
        "title": "子直画屏求题诗 谢安东山",
        "author": "葛立方",
        "content": "人间钟鼎与山林，出处由来异此心。\n既是东山成雅趣，底须捉鼻更微吟。",
        "dynasty": "宋",
        "collection_info": null
    },
    {
        "title": "子直画屏求题诗 张禹受经",
        "author": "葛立方",
        "content": "谈经难并绮罗边，先圣微言可浪传。\n四海儒生知败绩，后堂何怯一彭宣。",
        "dynasty": "宋",
        "collection_info": null
    },
    {
        "title": "罢职还家汉卿叔赐诗和韵",
        "author": "葛立方",
        "content": "爝火畴能补大明，谩陪朝请趁晨兴。\n虽叨荷橐簪缨旧，颇愧铨衡水镜澄。\n夜帐归来惊怨鹤，晓窗穴处纵痴蝇。\n自知浮食辜君赐，却拟扶犁换斗升。",
        "dynasty": "宋",
        "collection_info": null
    },
    {
        "title": "致政宣义王公挽歌辞",
        "author": "葛立方",
        "content": "平生志趣漫无求，蠖屈乡关七十秋。\n不把楞伽堆案上，每将周易置床头。\n天庭纶告荣初命，子舍安车互两州。\n云水俄惊遗宝剑，幽扉欲启涕横流。",
        "dynasty": "宋",
        "collection_info": null
    },
    {
        "title": "赠施尧年老人  其一",
        "author": "葛立方",
        "content": "何须石室秘仙书，家有云英尚药炉。\n奕世大年缘底事，知君华胄出肩吾。",
        "dynasty": "宋",
        "collection_info": null
    },
    {
        "title": "赠施尧年老人  其二",
        "author": "葛立方",
        "content": "从今九夏即期颐，小楷犹搜贺雨诗。\n未得雨时曾过我，见君忧色上庞眉。",
        "dynasty": "宋",
        "collection_info": null
    },
    {
        "title": "赠施尧年老人  其三",
        "author": "葛立方",
        "content": "谒叟搘筇步后吴，茅檐枳落水平铺。\n大儿侍侧霜飘领，犹着荆衣学弄乌。",
        "dynasty": "宋",
        "collection_info": null
    },
    {
        "title": "题曲屏牡丹桃花  其一",
        "author": "葛立方",
        "content": "不与春风别有因，香苞长好四时新。\n曲屏忽见西明种，疑有蓝关竖箔人。",
        "dynasty": "宋",
        "collection_info": null
    },
    {
        "title": "题曲屏牡丹桃花  其二",
        "author": "葛立方",
        "content": "一枝浓艷欲烧空，谁畏门前人姓封。\n岂有落英飘曲槛，与儿洗面作华容。",
        "dynasty": "宋",
        "collection_info": null
    },
    {
        "title": "蒙恩除吏部侍郎子侄以诗相庆",
        "author": "葛立方",
        "content": "鸡窗不梦笔头花，分合扶犂霅水涯。\n禁掖俄膺九芝检，仙逵许从五香车。\n厚陵戎部尊荷橐，徽庙司成踵棣华。\n无似鹈梁讥不称，且欣绂冕粗承家。",
        "dynasty": "宋",
        "collection_info": null
    },
    {
        "title": "蒙才孺伯惠诗颇及参问",
        "author": "葛立方",
        "content": "鹤氅蒲团养粹和，冥心十地六波罗。\n宦情微似庵摩勒，佛行高于窣堵波。\n海裏泥牛端解笑，庵前石镜不须磨。\n拟询一句合头语，只恐新罗鹞子过。",
        "dynasty": "宋",
        "collection_info": null
    },
    {
        "title": "丐祠将离云间崔申之以诗为别次韵",
        "author": "葛立方",
        "content": "荆兰戏綵关情切，朱墨为官与愿违。\n夜鹤帐空周子去，秋鲈风动季鹰归。\n忍看妙句金声振，行阻清谈木屑飞。\n引领吴兴何许是，碧云深处暮山微。",
        "dynasty": "宋",
        "collection_info": null
    },
    {
        "title": "崔申之以诗为别苏明父郭逢叔各有和章谨復用韵二首  其一",
        "author": "葛立方",
        "content": "露章沥血上彤墀，蝼蚁虽微愿弗违。\n韫迹正惭高士传，离羣却恐小人归。\n身同玄豹雾中隠，目送孤鸿天际飞。\n丹竈素书今好在，临风忆子话精微。",
        "dynasty": "宋",
        "collection_info": null
    },
    {
        "title": "崔申之以诗为别苏明父郭逢叔各有和章谨復用韵二首  其二",
        "author": "葛立方",
        "content": "见远亭边送落晖，菁山挽我作睽违。\n连年走俗为贫仕，一日投闲恐富归。\n谷水为官轻似纸，苕溪转棹疾于飞。\n羽觞捧剑无人问，怅望如今束广微。",
        "dynasty": "宋",
        "collection_info": null
    },
    {
        "title": "次韵施予善谢茶",
        "author": "葛立方",
        "content": "缃奁香叶裹新英，分与骚人取次烹。\n碗裏定疑甘露荐，腋边应觉午风生。\n色方蒙岭虽微胜，品带沙溪未苦精。\n客好窗晴聊小试，跳珠急雨看泉清。",
        "dynasty": "宋",
        "collection_info": null
    },
    {
        "title": "具上人以诗相别復和之",
        "author": "葛立方",
        "content": "钵囊已解何山夏，千顷堂前又饱参。\n仙裏未须求七七，禅中聊共说三三。\n远师今日宜同社，弥勒它年可共龛。\n不见生公讲经处，至今花雨落毵毵。",
        "dynasty": "宋",
        "collection_info": null
    },
    {
        "title": "朱丞相赴宣州四十韵",
        "author": "葛立方",
        "content": "天佑于皇宋，时生柱石贤。\n余光承祖祢，秀气禀山川。\n应物心如水，临机直似弦。\n孔书穷竹简，羲易玩韦编。\n记问诸儒竦，声华六合传。\n虎闱书考异，蟾窟姓名先。\n文卷惊严助，经师拜郑虔。\n刊雠饱黄卷，迁擢冠青钱。\n稠迭膺神恉，澄清出使旜。\n陪都佐留钥，东道握兵权。\n惨淡胡尘暗，低回汉节坚。\n肃陈鹅鹳列，坐困犬羊羶。\n潜拔淮阴帜，争加祖逖鞭。\n力遮江国路，坐沮朔陲烟。\n气槩青云上，忠诚紫盖边。\n龙飞逢履位，蛇辅喜差肩。\n遭际风云会，寅缘雨露偏。\n紫荷跻法从，碧落耀卿联。\n揆事符中扆，论文动细毡。\n北扉邻浴殿，夜直履花砖。\n将略惊颇牧，纶言粲许燕。\n覆袍分蜀锦，归烛烂金莲。\n左辖精搜选，中原付斡旋。\n凤池邦本正，虎帐国威全。\n七校兵屯壮，三吴节制专。\n金瓯升揆席，玉铉焕台躔。\n治欲追三五，时方会半千。\n蝨臣惊内变，象阙倏妖缠。\n智洗虞渊日，忠扶杞国天。\n朝廷终不改，宗社復安然。\n宰路连三入，官荣笑九迁。\n和戎频魏绛，遣使屡张骞。\n功纪旗常外，忠居令甲前。\n两仪归燮理，万化入陶甄。\n少戆卑周勃，伤苛小薛宣。\n暂迷商野梦，来泛霅溪船。\n偃息聊三辅，蕃宣表十连。\n敬亭青嶻嶻，泾水碧涟涟。\n衮绣看于迈，锋车竚式遄。\n黄麻重拜相，又见中兴年。",
        "dynasty": "宋",
        "collection_info": null
    },
    {
        "title": "不寐",
        "author": "葛立方",
        "content": "年来百念如灰冷，何物关心搅睡眠。\n奠枕不容安丙夜，乘轺端復类丁年。\n曲中谁辨齁齁趣，梦裏难成栩栩然。\n只恐睡蛇鈎已尽，髦蛮难到曲屏边。",
        "dynasty": "宋",
        "collection_info": null
    },
    {
        "title": "闻我师大捷虏骑宵遁上时宰五十韵",
        "author": "葛立方",
        "content": "憬彼金微虏，游魂擅一隅。\n筋驽殂老革，乳臭立遗雏。\n毒螫钟蛇豕，虔刘肆猰貙。\n请和包谲诈，归地反膏腴。\n尚尔载书湿，俄然信誓渝。\n不庭时寇境，匪茹自干诛。\n作噩新年换，青阳窒月踰。\n违天辄非觊，扫国敢长驱。\n崛强提凶器，飞扬起逆徒。\n酋渠连渤海，部曲杂单于。\n区脱宵成寨，兜牟晓援桴。\n刺船窥采石，擐甲逼濡须。\n烽火来何急，囊书报不虞。\n山河依睿主，社稷倚真儒。\n自昔经纶手，惟公器业殊。\n保江卑谢傅，图霸小夷吾。\n端揆开黄閤，中权正紫枢。\n邦基资翊戴，贤路闢崎岖。\n傅说推良弼，周公孙硕肤。\n时危材愈见，位重德相符。\n勇决扳裴度，迟迴鄙蔡谟。\n艰难初议在，慷慨赤心输。\n饷道通流马，疲兵斥滥竽。\n机能乘眇忽，谋不失锱铢。\n李郭遵成算，韩彭听指呼。\n骁师驰建邺，突骑出皇都。\n疾视冠衝髮，先登胆满躯。\n貔貅人贾勇，鹅鹳阵标图。\n象弭弯繁弱，霜锋运属镂。\n舍生如弃唾，歼敌甚摧枯。\n感忽惊飞将，神明服大巫。\n羊肠开道路，熊耳积头颅。\n川绛居巢血，原膏下谷俘。\n据鞍来马援，烧舰得周瑜。\n淝水奔余烬，乌江復旧郛。\n采薇因遣戍，破竹遂来铺。\n折棰宁劳汉，觭轮不反胡。\n恺歌旋魏阙，京观筑淮区。\n妖祲西消楚，祥星东照吴。\n百蛮应震慑，十载谩含餬。\n公昔居中宪，纯诚着託孤。\n神扶脱沙漠，帝赉陟台衢。\n国势今安堵，民编靖覆盂。\n百嘉同寿域，一气转洪炉。\n行赏颁金印，禋宗荐玉瑚。\n鼎彝刊阀阅，简策记规模。\n国栋从今定，边尘自此无。\n雷霆先慴服，雨露继涵濡。\n北极羣星拱，明堂一柱扶。\n家家鬻钗钏，贺酒约同𣂏。",
        "dynasty": "宋",
        "collection_info": null
    },
    {
        "title": "张千里以诗送邰侄铨试用其韵",
        "author": "葛立方",
        "content": "明堂一柱已扶颠，下诏犹求梠与椽。\n言并玉巵宜阁笔，鉴同金镜正持铨。\n骊珠鱼目难齐价，嫫母西施孰是妍。\n勉矣一鸣惊众彦，莫将栀蜡误长鞭。",
        "dynasty": "宋",
        "collection_info": null
    },
    {
        "title": "旅次二首  其一",
        "author": "葛立方",
        "content": "山行确荦趁云程，食寝无多但有名。\n作梦方成鸡唤起，加餐未竟马催行。\n鼓风飞壒浑无际，敲日吹炎似有声。\n埃息火流知不晚，依然六幕自澄清。",
        "dynasty": "宋",
        "collection_info": null
    },
    {
        "title": "旅次二首  其二",
        "author": "葛立方",
        "content": "视印宜春一月过，宁知平地起风波。\n未成黔突真如传，俄復脂车去似梭。\n虽快征君还北牖，却思太守类南柯。\n流行坎止何须问，似觉闲中所得多。",
        "dynasty": "宋",
        "collection_info": null
    },
    {
        "title": "为章道祖作颇及葛藤 缀景亭",
        "author": "葛立方",
        "content": "烟溪云巘映朱扉，声色丛中入定时。\n十万丈夫森铁甲，三千宫女醉瑶池。\n纍纍珠帐露滋颗，点点金衣霜着枝。\n心境消融无一物，景从何得缀为谁。",
        "dynasty": "宋",
        "collection_info": null
    },
    {
        "title": "为章道祖作颇及葛藤 踊山閤",
        "author": "葛立方",
        "content": "横空复閤面嵯峩，影堕前溪瑟瑟波。\n九坂端疑筑梁第，二山应恐负夸娥。\n凌云北固俗尘远，采菊东篱真意多。\n会取祖师端的意，此间万象正森罗。",
        "dynasty": "宋",
        "collection_info": null
    },
    {
        "title": "为章道祖作颇及葛藤 沧浪亭",
        "author": "葛立方",
        "content": "沧浪亭下水连溪，影倒虚檐凤翅齐。\n白小牵风动晨镜，碧圆着雨响秋鼙。\n鱼舟点点依苹渚，雁齿依依跨柳堤。\n旧日沧浪元不变，何妨居士为全提。",
        "dynasty": "宋",
        "collection_info": null
    },
    {
        "title": "为章道祖作颇及葛藤 华藏庵",
        "author": "葛立方",
        "content": "鲜健庞翁今罢参，柱杖挂壁云迷庵。\n开花聊幻仙七七，逗机更说禅三三。\n未办浮丘招挹袖，且邀弥勒与同龛。\n庵中认得华严界，何用宗风谈北南。",
        "dynasty": "宋",
        "collection_info": null
    },
    {
        "title": "为章道祖作颇及葛藤 锦熏閤",
        "author": "葛立方",
        "content": "窈窕轩窗小閤深，种花卜得半晴阴。\n眼根忽堕锦绣谷，鼻观如游薝卜林。\n莫问花枝有开落，须知法性勿来今。\n色香尘裏回光照，只这凡心是佛心。",
        "dynasty": "宋",
        "collection_info": null
    },
    {
        "title": "洪庆善郎中挽诗四首  其一",
        "author": "葛立方",
        "content": "登名蟾窟值休辰，中外掀腾宠数频。\n锦帐握兰荣帝所，绣衣持斧耀江滨。\n两州民社施张在，四水门墙卜筑新。\n岂料生还杳无日，冢边唯卧石麒麟。",
        "dynasty": "宋",
        "collection_info": null
    },
    {
        "title": "洪庆善郎中挽诗四首  其二",
        "author": "葛立方",
        "content": "笔下翻翻注九河，腹中空洞五车多。\n麟经旨妙传洙泗，骚学词明慰汨罗。\n六度有为超梵业，一心无累证禅那。\n龙蛇岁恶贤人逝，心折风前薤露歌。",
        "dynasty": "宋",
        "collection_info": null
    },
    {
        "title": "洪庆善郎中挽诗四首  其三",
        "author": "葛立方",
        "content": "平生气槩凛冰霜，圣读潜心德愈光。\n赏善每能频击节，避人宁復解移床。\n第知中垒序论语，谁测诗仙流夜郎。\n有道固应黄髮寿，何期竟不验长桑。",
        "dynasty": "宋",
        "collection_info": null
    },
    {
        "title": "洪庆善郎中挽诗四首  其四",
        "author": "葛立方",
        "content": "阉茂之年拜伏犀，鸡豚同社记金溪。\n情深缟纻论交契，义切蓬麻荷品题。\n花底醉春同挈榼，云中历妙共扶藜。\n岂知生死今殊路，抆泪佳城意惨悽。",
        "dynasty": "宋",
        "collection_info": null
    },
    {
        "title": "响应山",
        "author": "葛立方",
        "content": "一派寒滩度白云，几重危磴远红尘。\n奇礓烟合松筠古，绀殿香浮栋宇新。\n玉响碧潭鸣地籁，瀑垂苍岭挂天绅。\n潜虬未用升云去，乞取晴天畀散人。",
        "dynasty": "宋",
        "collection_info": null
    },
    {
        "title": "朝隠病疟作谴疟鬼文而差示佳句次韵",
        "author": "葛立方",
        "content": "浃旬移病卧荒村，冰炭交攻水帝魂。\n句咏髑髅诗老在，舌飞霹雳诅师存。\n徙居何事四方馆，谴鬼宜归白石门。\n壮士高人今药喜，鲜粧隙地不须论。",
        "dynasty": "宋",
        "collection_info": null
    },
    {
        "title": "金灯花",
        "author": "葛立方",
        "content": "小圃金灯满意芳，苞舒绛彩照煌煌。\n珠玑小滴今朝雨，缟纻难禁昨夜霜。\n拂秉麟鬚蛾欲避，枝衔螭口蜡犹香。\n列钱都是银缸影，莫遣狂风出土囊。",
        "dynasty": "宋",
        "collection_info": null
    },
    {
        "title": "建国刘夫人挽歌词  其一",
        "author": "葛立方",
        "content": "娈彼闺房秀，鱼轩侈大家。\n鸠巢奠苹藻，翟茀绚笄珈。\n觉海聊依筏，言筌谢算沙。\n平生功用在，无疾问毗耶。",
        "dynasty": "宋",
        "collection_info": null
    },
    {
        "title": "建国刘夫人挽歌词  其二",
        "author": "葛立方",
        "content": "四德推贤范，流芳在管彤。\n植兰门户秀，嚼蜡世缘空。\n荷橐夫官重，萱堂母道崇。\n相孙仍相妇，寂漠閟幽宫。",
        "dynasty": "宋",
        "collection_info": null
    },
    {
        "title": "筑室以乏金小辍",
        "author": "葛立方",
        "content": "萍踪留异县，小隠卜清苕。\n囊罄欲质史，官卑难贳貂。\n挥斤停匠手，伐木断江潮。\n未有王司马，携钱过野桥。",
        "dynasty": "宋",
        "collection_info": null
    },
    {
        "title": "春日移舟章园  其一",
        "author": "葛立方",
        "content": "冰壶彻骨无纤尘，新来结屋苕溪滨。\n倾银注瓦叟泥饮，披锦裂绣天行春。\n沙平印篆鸟浴羽，浪暖破绡鱼跃鳞。\n一丘一壑志愿毕，肯待人招祁孔宾。",
        "dynasty": "宋",
        "collection_info": null
    },
    {
        "title": "春日移舟章园  其二",
        "author": "葛立方",
        "content": "腰悬六印不用求，胜处引人着沧洲。\n波平草软鸥鸟下，花明柳暗池亭幽。\n两园牛鸣一舟了，三春驷隙千觞酬。\n肯将仆射易此乐，瀚海飞狐云正愁。",
        "dynasty": "宋",
        "collection_info": null
    },
    {
        "title": "大雄寺陈朝桧",
        "author": "葛立方",
        "content": "老桧盘拏古殿春，空庭坐阅几朝曛。\n根株横裂可寻蚁，枝叶倒垂犹拂云。\n求福端同木居士，出灵那效柳将军。\n黄奴已毙韩擒虎，独有兹材贷斧斤。",
        "dynasty": "宋",
        "collection_info": null
    },
    {
        "title": "喜闲",
        "author": "葛立方",
        "content": "白苹花发兮水晶宫，舍此地兮余将曷从。\n斧斤丁丁兮为余之栖，药作房兮梁则辛夷。\n朝迎山云兮，莫送云归。\n伏腊粗给兮，朝市奚为。\n姜畦兮芋畴，瓜㼌蔓长兮女桑始柔。\n高田兮壤沃，麦芒如篲兮黍如粟。\n下田兮若按，䆉䅉衡从兮碧泉。\n乳水不淫兮旱火不光，神之德兮畴敢忘。\n拜金铺兮奠椒浆，赛鼓坎坎兮锦伞悠扬。\n倾银兮注瓦，玄鲫霜芹兮父老同社。\n鸟劝饮兮风为启关，宇宙之间兮谁如我闲。\n热官虽好兮宁守菟裘，彼有危机兮余差无忧。\n鹰綵绁兮金作镮，搏狐兔兮供吾之餐。\n马玉勒兮锦作障，檀溪深兮跃必五丈。\n为人吠兮乃可以佩人之镅，为人鸣兮乃可以食人之粟。\n所贵兮寂寂而矫矫，所鄙兮赫赫而碌碌。\n吾宁为鸿兮取食于江湖，吾宁为龟兮曳尾于泥涂。",
        "dynasty": "宋",
        "collection_info": null
    },
    {
        "title": "云仙",
        "author": "葛立方",
        "content": "木叶萧萧兮雨冥冥，山鬼呼风兮猨夜鸣。\n巫假神兮惊愚，髡假巫兮乞灵。\n云仙来兮瑶席启，坎坎击鼓兮拜寒水。\n云仙去兮闪倏不闻，锦伞摇兮望莫云。\n纷姣服兮走朝与暮，焄蒿淫昏兮使君怒。\n青螭白虬兮不须款帝居，请发镞兮何必天弧。\n沉主兮焚屋，正人伸气兮淫神夜哭。\n妖止兮俗醇，请倾百川兮寿使君。\n鼻亭兮不记营道，苏侯兮已屏尧庙。\n愤王去兮响莫出，狄梁公兮方草檄。",
        "dynasty": "宋",
        "collection_info": null
    },
    {
        "title": "九效 天运",
        "author": "葛立方",
        "content": "阴阳寒暑兮运无积，天之成岁兮顾岂一日。\n羲和敲日兮声作玻璃，桂魄迎宵兮忽挂之。\n流沙兮扬土，檐涔涔兮又夜雨。\n严霜苦寒兮万木不花，叶底兮俄茁其芽。\n星鸟星火兮四时有令，惨舒阊阖兮斟酌斗柄。\n三百六旬兮岁功始成，细人蠢蠢兮又岂知夫天运。",
        "dynasty": "宋",
        "collection_info": null
    },
    {
        "title": "九效 慈宁",
        "author": "葛立方",
        "content": "天龙兮负图，地龟兮负书。\n后皇兮纯孝格天，台衮兮秘画无前。\n薜荔兮出之水中，芙蓉兮搴之木末。\n碧玉上兮烟霄远，彤霞烂兮秋水阔。\n重翟兮顺动，长御兮启引。\n交鼓兮緪瑟，箫钟兮瑶簨。\n御玉衣兮珠步摇，赭黄奉觞兮臣妾入朝。\n建中天子兮百僞纷错，我宋中兴兮天返长乐。\n四海为养兮子职供，千秋万岁兮慈宁宫。",
        "dynasty": "宋",
        "collection_info": null
    },
    {
        "title": "九效 永固",
        "author": "葛立方",
        "content": "珠丘峨峨兮苍梧远，弓剑杳隔兮九土魂断。\n边声起兮春草深，木铎无声兮岁月换。\n上天悔祸兮诱天骄，黄肠素绋兮归路迢迢。\n抚榇循题兮愁雾重，江河倾泪兮雷霆声恸。\n行妥灵兮金粟堆，白杨萧萧兮风送哀。\n匰主兮肖貌，穆将愉兮清庙。\n对越兮在天，永蒸尝兮千万年。",
        "dynasty": "宋",
        "collection_info": null
    },
    {
        "title": "九效 强弱",
        "author": "葛立方",
        "content": "坚木兮不可为圈，炼铁兮不可为鈎。\n圈不成兮何箕之得，鈎不成兮何鱼之求。\n委吴以筦籥兮復越，事狄以皮币兮兴周。\n故曰拯乱兮不如图治，锐进兮不如观势。\n以弱为强兮以予为取，边廷无犬吠兮息旗与鼓。",
        "dynasty": "宋",
        "collection_info": null
    },
    {
        "title": "九效 医国",
        "author": "葛立方",
        "content": "破纽绝络兮民不支，不了兰藏兮举世无医。\n病在腠兮废汤熨，未至血脉兮乃施鍼石。\n布指于位兮息至不知，阴阳倒置兮寒凉逆施。\n内实兮饵之桂附，中干兮反投消以蠹。\n天生卢扁兮授术上池，跻民寿兮至期颐。",
        "dynasty": "宋",
        "collection_info": null
    },
    {
        "title": "九效 君臣",
        "author": "葛立方",
        "content": "虎啸兮风生，龙举兮云从。\n弹角兮应角，鼓宫兮应宫。\n有熊兮重华，风后兮皋繇。\n世卓兮眇眇，矩矱兮可寻。\n申椒兮杜蘅，揭车兮留夷。\n捋芽兮撷条，芳菲菲兮满堂。\n梓人兮善工，赤箓兮重昌。",
        "dynasty": "宋",
        "collection_info": null
    },
    {
        "title": "九效 姦萌",
        "author": "葛立方",
        "content": "苗芃芃兮防莠，桂鬰鬰兮防蠹。\n欲苗实兮桂荣，必莠除兮蠹去。\n吾有少陵之镵兮莠必耨，吾有尉佗之器兮蠹将奚逃。\n发嘉颖兮昆崙，缭樛枝兮招摇。\n粒米狼戾兮乐復乐，长涂炎日兮又庇之以垂天之幄。",
        "dynasty": "宋",
        "collection_info": null
    },
    {
        "title": "九效 自修",
        "author": "葛立方",
        "content": "岁曶曶其欲颓兮，久栖身于幽仄。\n虑修名之不立兮，聊广遂于前画。\n搴玉英以自修兮，结荣茝以佩之。\n服芰制而荷衣兮，又饰之以江蓠。\n望阆风之板桐兮，弱水瀰以见隔。\n造旬始而觐清都兮，求仙梯而未得。\n沐咸池兮，晞髮阳阿。\n凿井耕田兮，姑击壤以歌。",
        "dynasty": "宋",
        "collection_info": null
    },
    {
        "title": "九效 鸣穷",
        "author": "葛立方",
        "content": "吾有车兮山之阿，吾有舟兮江之沚。\n任重兮致远，欲行兮谁止。\n车欲行兮山路槎牙，舟欲行兮底着平沙。\n吾不能移王屋之山兮，通褒斜之阪。\n此舟车兮，孰推孰挽。\n将狶膏棘轴而强挽兮，畏颡泚兮力疲。\n将编蒲结草而强挽兮，惮褰裳而汩其泥。\n欲行石兮乘流，吾当求之梓人之与阳侯。",
        "dynasty": "宋",
        "collection_info": null
    },
    {
        "title": "横山堂三章  其一",
        "author": "葛立方",
        "content": "阳羡之山兮领地灵，鸿洞欻吸兮九迭为屏。\n青萝层层兮深岩绝壁，一鸟不鸣兮山更寂。\n横山老人兮蝉蜕埃尘，倚石梁兮手揽白云。\n眼中万仞兮，胸中万顷。\n泰华山林兮，秋毫钟鼎。\n东山妓女兮，北山猿鹤。\n西山拄笏兮，亦復奚乐。\n节彼南山兮山岩岩，突鲸额兮霄堮间。\n民具瞻兮倾百川以为寿，鸿毋遵陆兮公归锦绣。",
        "dynasty": "宋",
        "collection_info": null
    },
    {
        "title": "横山堂三章  其二",
        "author": "葛立方",
        "content": "阳羡之水兮湍流喧豗，砅崖转石兮万壑殷雷。\n濑浅浅兮忽如泻，畦碧绣兮溪罨画。\n横山老人兮乐天无忧，聊临睨兮夷犹。\n擥芳茝兮大薄，搴杜若兮汀洲。\n摹写兮宝唾传，悲壮兮又双琐。\n沐髮兮何必咸池，濯吾缨兮水之湄。\n乘月兮何必牛渚，繫吾舟兮水之浦。\n吾之舟兮万斛有余，凌阳侯兮狎灵胥。\n百尺揭兮帆席举，撇旋捎濆兮无险阻。\n傅说骑箕兮不可攀，留此舟兮横山。",
        "dynasty": "宋",
        "collection_info": null
    },
    {
        "title": "横山堂三章  其三",
        "author": "葛立方",
        "content": "阳羡之居兮宅淼茫，辛夷闺兮薜荔墙。\n建芳馨兮庑门，烂昭昭兮未央。\n横山老人兮独处廓，十七地兮三一屋。\n龙驰兮冲天，花鸟水竹兮聊尔平泉。\n公有豫章楩楠兮耸万仞，公有瑊玏玄厉兮磨而不磷。\n栋梁兮媞媞，柱之石兮不倾以支。\n此栋此石兮非斤非斧，盍以帡幪兮寰宇。",
        "dynasty": "宋",
        "collection_info": null
    },
    {
        "title": "赠友人莫之用",
        "author": "葛立方",
        "content": "抱犬高眠已云足，更得牛衣有余燠。\n起来败絮拥悬鹑，谁羡龙髯织冰縠。\n踏翻菜园底用羊，从他春雷吼枯肠。\n击钟烹鼎莫渠爱，小芼自许猴葵香。\n半世饥寒孔移带，鼠米占来身渐泰。\n吉云神马日匝三，樗蒱肯作猪奴态。\n虎头食肉何足夸，阴德由来报宜奢。\n丹竈功成无跃兔，玉函方秘缘青蛇。",
        "dynasty": "宋",
        "collection_info": null
    },
    {
        "title": "咏春申君二首  其一",
        "author": "葛立方",
        "content": "朱英在楚强黄歇，黄歇如何弱李园。\n一旦棘门奇祸作，自诒伊戚向谁论。",
        "dynasty": "宋",
        "collection_info": null
    },
    {
        "title": "咏春申君二首  其二",
        "author": "葛立方",
        "content": "先秦岂谓嬴为吕，东晋那知马作牛。\n不悟春申亦如许，敢凭宫掖妻邪谋。",
        "dynasty": "宋",
        "collection_info": null
    },
    {
        "title": "二老堂",
        "author": "葛立方",
        "content": "去家纔隔水一股，二老堂成三百弓。\n鸰原暮下沙水暖，雁行夜落霜天空。\n竹根酌酒不妨醉，花萼斵诗如许工。\n坐久与关笻竹杖，出门人指两仙翁。",
        "dynasty": "宋",
        "collection_info": null
    },
    {
        "title": "余居吴兴泛金溪上暇日率同志拏小舟载鱼鼈虾蟹命五比丘诵宝胜佛名若十二因缘法作梵呗舍之溪中坐间有请作诗以纪一时事者余辄为书云",
        "author": "葛立方",
        "content": "渔师竟日渔，水族作斤卖。\n小捐使鬼兄，大载获鳞介。\n鲲鲸未易罗，所得亦殊态。\n青蛙尽公私，朱鲔兼小大。\n霜鲈尚贯针，土负或黏块。\n轮囷积文螺，郭索走苍蟹。\n湿沫相煦濡，自分煮姜芥。\n岂知恻隠人，规作江湖贷。\n因呼小青翰，放留舞澎湃。\n趺坐延黑衣，号佛指清濑。\n经翻流水篇，梵起鱼山呗。\n倾盆带寒藻，圉圉看于迈。\n惊疑或依蒲，喜跃或生喝。\n快若鹰辞鞴，欢如囚破械。\n定非校人池，恐是余不派。\n愿汝藉佛力，永脱钩网债。\n口腹聊尔耳，香饵莫渠爱。",
        "dynasty": "宋",
        "collection_info": null
    },
    {
        "title": "喜子邲登第",
        "author": "葛立方",
        "content": "吾家五世十三人，竞撷丹枝撼月轮。\n庆历贤科开后裔，隆兴儒业继前尘。\n泥金帖报家庭喜，烧尾筵张帝里春。\n从此传芳应未艾，桂香应已袭天伦。",
        "dynasty": "宋",
        "collection_info": null
    },
    {
        "title": "喜侄郯登第",
        "author": "葛立方",
        "content": "飞铃走帜到金溪，喜子文闱预品题。\n名字巍峩光蕊榜，词章斐亹动文奎。\n阶梯已合婴儿梦，星斗先分天老题。\n后日胪传当第一，天伦科甲尚为低。",
        "dynasty": "宋",
        "collection_info": null
    },
    {
        "title": "瓢饮亭",
        "author": "葛立方",
        "content": "我不学许由隠烟雾，得瓢不饮惟挂树。\n又不学德义居虎丘，带瓢入市多骑牛。\n分无玉瓯囊古锦，病渴文园只瓢饮。\n下瞰金溪新结亭，未须引吸如长鲸。\n但愿金溪化为酒，岁岁持瓢醉花柳。",
        "dynasty": "宋",
        "collection_info": null
    },
    {
        "title": "送舒殿丞",
        "author": "葛立方",
        "content": "紫盖亭亭秀荆渚，股分綵水穿林莽。\n尚想当年老阿瞒，燕骑蛇矛走先主。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其一",
        "author": "葛立方",
        "content": "自叹杖头无孔方，头上貂蝉乏金黄。\n醉乡遥遥道路长，傲窗新酿汲新凉。\n指点银瓶难索尝，空教金缕唱秋娘。\n遥想玳席行觞忙，绣段装帘筛妙香。\n梦熟有时归故乡，赐我屈巵浇客肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其二",
        "author": "葛立方",
        "content": "不堪羁寓天一方，无心佩紫兼怀黄。\n侍酒无由道路长，如意至今质西凉。\n箬溪竹叶傥许尝，艺色何须留窈娘。\n缅怀星郎抛令忙，席上微闻鸡舌香。\n支颐腾腾之醉乡，惟有曲生可娱肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其三",
        "author": "葛立方",
        "content": "席中珍核来异方，乌椑正绿金枨黄。\n大谷消梨紫蒂长，蒲萄马乳堆西凉。\n深秋杨梅有何尝，罗浮定逢何二娘。\n洞庭霜橘苞苴忙，吴姬手擘三日香。\n可怜犹子留他乡，终日忍饥如龟肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其四",
        "author": "葛立方",
        "content": "阔展食前一丈方，羔儿酿酒鹅儿黄。\n千里莼羹紫丝长，乳肫丰贮琉璃凉。\n䓑虀豆粥得并尝，尊前何用绿珠娘。\n貊炙羌煮庖厨忙，碗面浓封龙脑香。\n鲁卫勾吴莫夸乡，南北两烹慰中肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其五",
        "author": "葛立方",
        "content": "客居贫病医无方，忍饥面作瞿昙黄。\n枫叶萧萧风阵长，东厢曝背资沧凉。\n邻家有酒难偷尝，草书正藉公孙娘。\n家家刈熟畦丁忙，有口不识云子香。\n令我驰神青旸乡，杯粟有时来实肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其六",
        "author": "葛立方",
        "content": "金杯制宅初奠方，夏木阴阴啭鹂黄。\n紫丝步障百里长，鱼轩象服池阁凉。\n笙歌嘈杂闻未尝，何止一曲杜韦娘。\n珠屦玳簪迎送忙，罗帏绣幕围风香。\n须臾料理龙阳乡，木奴千头可充肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其七",
        "author": "葛立方",
        "content": "灵芽胯底棋局方，茗碗班班金粟黄。\n食罢煮香消日长，莫遣姜盐资胃凉。\n廪君所嫉裴不尝，谁是纤纤捧碗娘。\n识取真腴那得忙，不是沙溪不入香。\n可须臾醉无何乡，甘膬肥浓能腐肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其八",
        "author": "葛立方",
        "content": "纸窗蒲团竹几方，清晓聊翻经卷黄。\n禅心无累鬚眉长，坐回热恼生清凉。\n月六腥羶口不尝，眼静不觑登伽娘。\n名利从渠朝市忙，象口轻飘柏子香。\n菰莼大嚼蜻蛙乡，不教黎苋徒集肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其九",
        "author": "葛立方",
        "content": "淮南空说枕中方，鬼物岂解为金黄。\n虎龙自卫策最长，身阅寒暑无炎凉。\n王母蟠桃端可尝，何必更值王巵娘。\n日月跳丸那觉忙，口中自有芝朮香。\n云装羽帔入仙乡，为公洗髓兼浣肠。",
        "dynasty": "宋",
        "collection_info": null
    },
    {
        "title": "卫卿叔自青旸寄诗一卷以饮酒果核殽味烹茶斋戒清修伤时等为题皆纪一时之事凡十七首为报  其一○",
        "author": "葛立方",
        "content": "玉轪华芝今省方，西风索索吹伞黄。\n汴京宫阙秋草长，望风屑涕心凄凉。\n袭粲用命嗟何尝，义军谁是竹园娘。\n黠羌何事追奔忙，大似浓熏返魂香。\n清跸何时还都乡，中兴慰我九回肠。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其一",
        "author": "葛立方",
        "content": "匏繫坐蜗舍，秋光只檐楹。\n悬知西湖佳，颇困官事婴。\n今日復何日，綵舟天外横。\n木落山骨露，千螺倒澄瀛。\n神仙勿浪求，玉京仍五城。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其二",
        "author": "葛立方",
        "content": "繫舟孤山脚，曳杖聊意行。\n三贤已仙去，丹青俨南荣。\n由来作诗苦，鼎峙太瘦生。\n碑板摘奇艳，银鈎出金声。\n湖山久寂寥，谁能作斯人。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其三",
        "author": "葛立方",
        "content": "跨马绿杨堤，左右临无地。\n鞭影堕清泚，乌帽入苍翠。\n老龙拏半空，九里作青吹。\n闻声类击竹，心与景相值。\n许由厌瓢鸣，渠未领真意。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其四",
        "author": "葛立方",
        "content": "下马冷泉亭，懿此丹壑幽。\n泓澄粲玉砾，半亩如泼油。\n岩岰起三板，轰雷溅涛头。\n向来澄止面，怒沫喧山丘。\n莫作动静观，止性元不流。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其五",
        "author": "葛立方",
        "content": "天竺古浮屠，孤云一鸟径。\n去天真尺五，峻步欲乘兴。\n石壁半空立，略彴引危嶝。\n山底禽衔花，石罅僧入定。\n请从三昧起，林外有疏磬。",
        "dynasty": "宋",
        "collection_info": null
    },
    {
        "title": "八月二十日与馆中同舍游西湖作  其六",
        "author": "葛立方",
        "content": "不障庾公尘，那有刘舆腻。\n堂堂七丈夫，草木一臭味。\n跻攀亦云足，赏适兴犹未。\n却呼三翼舟，击汰舞绡翠。\n苇蒲纷已扫，奁鑑莹新剂。\n持此寿诸公，空缸一沉醉。",
        "dynasty": "宋",
        "collection_info": null
    },
    {
        "title": "王季恭蓬斋",
        "author": "葛立方",
        "content": "湖汊园林隠环堵，繫舟几并春风浦。\n桑橹无声百丈收，卧听萧萧蓬皆雨。\n只今尺五明光宫，清梦时犹记短蓬。\n斧木为斋劣容膝，舟居非水如张融。\n膏火自煎身有累，几人不踏风波地。\n阳侯不动箕伯闲，蓬斋赑屃安如山。",
        "dynasty": "宋",
        "collection_info": null
    },
    {
        "title": "题盐仓壁",
        "author": "葛立方",
        "content": "破贼须缗钱，箕敛困郡县。\n孰若严矩矱，溟海恣煎炼。\n僚寀课惰勤，息入计亏羡。\n连艘走羣商，金帛委神甸。\n小人堪底用，吏鞅縻卑贱。\n怪来符似火，法制适中变。\n省览几牛腰，十日了未遍。\n鳬行摘纸尾，挥扫同掣电。\n盈车笔摧颖，溢匣印销篆。\n壮士缚朱墨，食废枕弗奠。\n忍饥危肠吼，失睡两眼眩。\n我本丘壑姿，素乏封侯面。\n胡为浪自苦，刚作五斗恋。\n会当还此笏，归云送苍弁。",
        "dynasty": "宋",
        "collection_info": null
    },
    {
        "title": "月岩",
        "author": "葛立方",
        "content": "头转狻猊身卧虎，斓斑苔藓苍颜古。\n凿空融结宝月形，只露半规余未吐。\n正观傍睨苦有恨，拟借天工修月斧。\n桂树窅窊堕子香，未见姮娥来倚树。\n姮娥只今居广寒，虹桥幻成愁阿瞒。\n何如岩窦守孤洁，却视玉兔飞云端。\n云端之月有圆缺，常在争如石中月。\n寒光万丈照幽岩，石上云端两奇绝。",
        "dynasty": "宋",
        "collection_info": null
    },
    {
        "title": "闻行在今岁元夕放灯颇盛",
        "author": "葛立方",
        "content": "寂寞元宵十六霜，月中披蓑带干将。\n兜鍪第见烽火举，觚棱不辨华灯张。\n新来冰天被声教，铁骑无復驰沙场。\n缯山再见旧灯影，金枝密焰看流芳。\n鸣珂篝烛竞游衍，金吾不禁春宵长。\n传闻慈宁更炜烨，万岁声动东朝觞。\n琉璃云母万枝宝，桂膏兰灺飘余香。\n我今暂留三家野，岂有鹄采开莲房。\n聊向猪栏迎紫女，更设膏粥祈蚕桑。\n叶师无恙可霄汉，会把如意游西凉。",
        "dynasty": "宋",
        "collection_info": null
    },
    {
        "title": "省习堂偶题",
        "author": "葛立方",
        "content": "格外官曹自在身，阖门扫轨养天真。\n何须更待年三十，始约孤高不诣人。",
        "dynasty": "宋",
        "collection_info": null
    },
    {
        "title": "次韵刘无言寿山中五绝句敢请诸僚和之  其一",
        "author": "葛立方",
        "content": "载酒陶春久不归，将花判断定忘疲。\n寻芳便作而今计，莫待他年子满枝。",
        "dynasty": "宋",
        "collection_info": null
    },
    {
        "title": "次韵刘无言寿山中五绝句敢请诸僚和之  其二",
        "author": "葛立方",
        "content": "命友登山共寄情，亦逢佳处便班荆。\n有时便取琴双锁，写出苍髯夜半声。",
        "dynasty": "宋",
        "collection_info": null
    },
    {
        "title": "次韵刘无言寿山中五绝句敢请诸僚和之  其三",
        "author": "葛立方",
        "content": "萧閒谷饮更岩栖，应笑痴人簿领迷。\n万顷青油行省舫，嫩黄轻拂柳条低。",
        "dynasty": "宋",
        "collection_info": null
    },
    {
        "title": "次韵刘无言寿山中五绝句敢请诸僚和之  其四",
        "author": "葛立方",
        "content": "川原红绿远交加，春物关心梦到家。\n体骨素轻唯燕子，面皮最好是桃花。",
        "dynasty": "宋",
        "collection_info": null
    },
    {
        "title": "次韵刘无言寿山中五绝句敢请诸僚和之  其五",
        "author": "葛立方",
        "content": "荣槁如环浪自循，一筇双屐伴行春。\n溪翁野老来争席，不识蓬山第一人。",
        "dynasty": "宋",
        "collection_info": null
    },
    {
        "title": "韩干画马",
        "author": "葛立方",
        "content": "刖足俄然增足，蹶蹄那害全蹄。\n还解追风奔雷，不妨一跃檀溪。",
        "dynasty": "宋",
        "collection_info": null
    },
    {
        "title": "和陶停云  其一",
        "author": "吴芾",
        "content": "渊明抱节，不渝风雨。\n为米折腰，颇厌艰阻。\n归卧柴桑，孤松独抚。\n希踪前贤，寤寐倾伫。",
        "dynasty": "宋",
        "collection_info": null
    },
    {
        "title": "和陶停云  其二",
        "author": "吴芾",
        "content": "眷兹衡宇，草树溟蒙。\n坐对五柳，遥望九江。\n亦足寄傲，东轩南窗。\n独恨无人，载酒相从。",
        "dynasty": "宋",
        "collection_info": null
    },
    {
        "title": "和陶停云  其三",
        "author": "吴芾",
        "content": "我顷虽达，不足为荣。\n拟攀逸轨，少适真情。\n遐赏风味，魂梦宵征。\n葛巾藜杖，彷佛如生。",
        "dynasty": "宋",
        "collection_info": null
    },
    {
        "title": "和陶停云  其四",
        "author": "吴芾",
        "content": "吁嗟人世，如彼南柯。\n正宜闲处，养此太和。\n纵使得意，位高金多。\n老不知止，宁逃谴呵。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其一",
        "author": "吴芾",
        "content": "士农工商，古有四民。\n惟儒最贵，但患非真。\n诚能力学，进必有因。\n傥或中辍，岂能为人。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其二",
        "author": "吴芾",
        "content": "譬如田家，所仰黍稷。\n要当早夜，勤于种植。\n惰而自安，不稼不穑。\n岁云暮矣，何由足食。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其三",
        "author": "吴芾",
        "content": "吾乡人物，散处川陆。\n岂无秀民，生而清穆。\n亦既从师，步趋随逐。\n亦既穷经，访寻归宿。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其四",
        "author": "吴芾",
        "content": "奈何人性，易流难久。\n纔及长成，即求配耦。\n稍得其资，復营南亩。\n自暴自弃，有同游手。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其五",
        "author": "吴芾",
        "content": "大抵名儒，岂患穷匮。\n大抵外物，岂在侥冀。\n学成道尊，富贵自至。\n不学空虚，非惟自愧。",
        "dynasty": "宋",
        "collection_info": null
    },
    {
        "title": "和陶劝农韵勉吾乡之学者  其六",
        "author": "吴芾",
        "content": "纵得美官，人亦见鄙。\n若博羣书，更坚素履。\n虽处常流，亦超尘轨。\n一旦进为，必兼众美。",
        "dynasty": "宋",
        "collection_info": null
    },
    {
        "title": "和陶命子韵示津调官  其一",
        "author": "吴芾",
        "content": "我爱二龚，绝胜二唐。\n克着清节，终始有光。\n夫岂不知，伊傅在商。\n相汤洎高，俱致明昌。",
        "dynasty": "宋",
        "collection_info": null
    },
    {
        "title": "和陶命子韵示津调官  其二",
        "author": "吴芾",
        "content": "又岂不知，道否晚周。\n天纵将圣，独有孔丘。\n卒老于行，靡惮周流。\n胡为洁己，耻事王侯。",
        "dynasty": "宋",
        "collection_info": null
    },
    {
        "title": "和陶命子韵示津调官  其三",
        "author": "吴芾",
        "content": "曰岂不欲，效彼羣龙。\n润泽万物，助成岁功。\n潜而不用，夫岂自封。\n惧将有悔，不显其踪。",
        "dynasty": "宋",
        "collection_info": null
    },
    {
        "title": "和陶命子韵示津调官  其四",
        "author": "吴芾",
        "content": "乔木千寻，竟困斧柯。\n屈原特立，终陨汨罗。\n水行地中，尚值坳窊。\n纵如贾谊，犹滞长沙。",
        "dynasty": "宋",
        "collection_info": null
    },
    {
        "title": "和陶命子韵示津调官  其五",
        "author": "吴芾",
        "content": "勿谓吾身，有才有德。\n可以安世，可以益国。\n不善用之，鲜不为忒。\n所以古人，戒之在得。",
        "dynasty": "宋",
        "collection_info": null
    },
    {
        "title": "和陶命子韵示津调官  其六",
        "author": "吴芾",
        "content": "我幸此生，不忘本始。\n身虽朝廷，心实田里。\n所以暮年，知足知止。\n以进为忧，以退为喜。",
        "dynasty": "宋",
        "collection_info": null
    },
    {
        "title": "和陶命子韵示津调官  其七",
        "author": "吴芾",
        "content": "汝能传家，一第已及。\n使进而为，不患无立。\n奈何亲老，奉亲为急。\n莫待异时，徒然涕泣。",
        "dynasty": "宋",
        "collection_info": null
    },
    {
        "title": "和陶命子韵示津调官  其八",
        "author": "吴芾",
        "content": "我不望汝，勋业济时。\n纵得入侍，朝夕论思。\n欲供子职，何如在兹。\n人能尽孝，忠岂远而。",
        "dynasty": "宋",
        "collection_info": null
    },
    {
        "title": "和陶命子韵示津调官  其九",
        "author": "吴芾",
        "content": "既有余力，且亲灯火。\n读破万卷，百倍于我。\n我恨书少，意不自可。\n汝能雪耻，天亦见假。",
        "dynasty": "宋",
        "collection_info": null
    },
    {
        "title": "和陶命子韵示津调官  其一○",
        "author": "吴芾",
        "content": "我本白丁，恩及童孩。\n虽由先德，亦自书来。\n汝诚博古，为世实才。\n时或未遇，又何慊哉。",
        "dynasty": "宋",
        "collection_info": null
    },
    {
        "title": "和陶归鸟  其一",
        "author": "吴芾",
        "content": "翩翩归鸟，投宿深林。\n岂无所择，相彼遥岑。\n厥有嘉树，可以託心。\n虽逢赫日，终贮清阴。",
        "dynasty": "宋",
        "collection_info": null
    },
    {
        "title": "和陶归鸟  其二",
        "author": "吴芾",
        "content": "翩翩归鸟，亦已倦飞。\n平林在望，非此曷依。\n是用敛翮，一意来归。\n世网虽密，容或我遗。",
        "dynasty": "宋",
        "collection_info": null
    },
    {
        "title": "和陶归鸟  其三",
        "author": "吴芾",
        "content": "翩翩归鸟，虑患徘徊。\n四顾万里，独有故栖。\n故栖来反，所愿已谐。\n毋思寥廓，扰扰此怀。",
        "dynasty": "宋",
        "collection_info": null
    },
    {
        "title": "和陶归鸟  其四",
        "author": "吴芾",
        "content": "翩翩归鸟，顾影萧条。\n亦既休息，敛此风标。\n仍遇俦匹，其鸣交交。\n营巢虽苦，亦復亡劳。",
        "dynasty": "宋",
        "collection_info": null
    },
    {
        "title": "和陶形赠影",
        "author": "吴芾",
        "content": "吁嗟汝依我，自有此身时。\n跬步不相舍，皆随我所之。\n使汝动必正，端本皆在兹。\n念我已衰老，自知死有期。\n行且与汝别，此心宁不思。\n但我不畏死，亦耻涕涟洏。\n且把一樽酒，话别汝莫疑。\n渊明甫中寿，已作挽歌辞。",
        "dynasty": "宋",
        "collection_info": null
    },
    {
        "title": "和陶神释",
        "author": "吴芾",
        "content": "人生禀一气，自微而至着。\n不问富与贫，不论新与故。\n自有形影初，我便相亲附。\n二子既有言，我宁无一语。\n汝形未生时，影復在何处。\n偶与我有缘，同生復同住。\n幸我所依人，造理仍知数。\n身虽未溘然，已办周身具。\n得酒即忘怀，宁復顾毁誉。\n醒即看云眠，目送孤鸿去。\n我亦得安闲，不忧还不惧。\n说与二子知，莫为身外虑。",
        "dynasty": "宋",
        "collection_info": null
    },
    {
        "title": "和陶示周续之祖企谢景夷韵寄朱元晦",
        "author": "吴芾",
        "content": "我爱朱夫子，处世无戚欣。\n渊明不可见，幸哉有斯人。\n奈何不苟合，进用苦无因。\n夫子于此道，妙处固已臻。\n尚欲传后学，使闻所不闻。\n顾我景慕久，愿见亦良勤。\n第恨隔千里，无由往卜隣。\n安得缩地杖，一到建溪滨。",
        "dynasty": "宋",
        "collection_info": null
    },
    {
        "title": "和陶与殷晋安别韵送陈顺之赴官",
        "author": "吴芾",
        "content": "子往治畿邑，趣装亦良勤。\n惠然来过我，话别更情亲。\n顾我老且病，已与死为邻。\n独思陪胜侣，倍觉惜清晨。\n忍唱阳关彻，与子从此分。\n愿子且少驻，醉我瓮头春。\n子虽未宦达，意气已凌云。\n今去天尺五，腾上岂无因。\n要无求速化，切莫虑长贫。\n抱才能自重，何患不如人。",
        "dynasty": "宋",
        "collection_info": null
    },
    {
        "title": "乍晴与客登眺和陶和胡西曹韵",
        "author": "吴芾",
        "content": "方欣秋气爽，庭户生凉飔。\n俄然毛骨冷，霜露侵人衣。\n乍霁还可喜，领客登翠微。\n犹有篱下菊，不见园中葵。\n徘徊视景物，似与人俱衰。\n幸有杯中物，何妨时一挥。\n人生得行乐，老去未为迟。\n宋玉犹未老，何事苦多悲。",
        "dynasty": "宋",
        "collection_info": null
    },
    {
        "title": "和陶悲从弟仲德韵哭陈泽民",
        "author": "吴芾",
        "content": "年来朋旧少，大半已雕零。\n人物如吾子，共谓上青冥。\n行年纔五十，叹惜负平生。\n忆子初见我，我意已先倾。\n爱子器识远，伫子功业成。\n纵不登要路，亦必享遐龄。\n贰邑曾未久，早已闻政声。\n方将脱选调，荣养娱亲庭。\n天公亦何事，于此独无情。\n一旦弃我去，不復见仪形。\n痛伤风月夜，空对酒尊盈。",
        "dynasty": "宋",
        "collection_info": null
    },
    {
        "title": "和陶始作镇军参军经曲阿韵哭陈能之",
        "author": "吴芾",
        "content": "陈公行古道，出处尽堪书。\n俯仰端无负，初终总一如。\n粤从为剧邑，平步上亨衢。\n正色主风宪，弹劾靡亲疏。\n故虽频补外，直性不可纡。\n召还方进用，谓当推绪余。\n一朝忽撄疾，力请归旧居。\n竟化辽东鹤，不作北溟鱼。\n哀哉名世士，天胡赋分拘。\n有子传衣钵，无钱治室庐。",
        "dynasty": "宋",
        "collection_info": null
    },
    {
        "title": "和陶阻风于规林韵寄陈时中二首  其一",
        "author": "吴芾",
        "content": "退处固云乐，未免叹索居。\n頼有陈使君，情亲如友于。\n自应长相见，岂谓各一隅。\n我虽事跧伏，闭门懒问涂。\n无日不看山，无时不面湖。\n君尤我所爱，良会安得疏。\n纵不思风度，亦欲闻绪余。\n会须成二老，君意定何如。",
        "dynasty": "宋",
        "collection_info": null
    },
    {
        "title": "和陶阻风于规林韵寄陈时中二首  其二",
        "author": "吴芾",
        "content": "人皆有还往，我独无所之。\n若不见君子，谁与同襟期。\n嗟我已衰老，无復少壮时。\n纵使善卫养，岂能长在兹。\n愿言时命驾，容我亲色辞。\n我已不强酒，从今君莫疑。",
        "dynasty": "宋",
        "collection_info": null
    },
    {
        "title": "和陶赴假还江陵夜行途口韵寄江朝宗",
        "author": "吴芾",
        "content": "居闲岁月久，万事心已冥。\n独于同调人，独未能忘情。\n忆昔桂花发，君来访柴荆。\n把酒坐花下，欢然话平生。\n今年秋更好，花还照眼明。\n无由共清赏，幽恨已难平。\n那闻遭横议，意颇悔西征。\n既不乐朝市，却思岩石耕。\n古来未遇者，宁免寸禄荣。\n要当且隠忍，勉强就功名。",
        "dynasty": "宋",
        "collection_info": null
    },
    {
        "title": "和陶己酉岁九月九日",
        "author": "吴芾",
        "content": "天地气将肃，秋冬候欲交。\n眷兹万木落，感我双鬓雕。\n悠然清兴动，与客共登高。\n有岩号景星，万仞连云霄。\n一览快心目，宁辞杖履劳。\n但恨无酒量，一举如沃焦。\n仍恨无坐客，可继五柳陶。\n且拚风帽落，聊醉菊花朝。",
        "dynasty": "宋",
        "collection_info": null
    },
    {
        "title": "和陶庚戌岁九月中于西田穫早稻",
        "author": "吴芾",
        "content": "东风纔解冻，农事已开端。\n田夫竞力作，不获须臾安。\n渊明于是时，亦岂容坐观。\n日出负耒去，入夜乘牛还。\n宁不惮劳苦，要得逃饥寒。\n顾我独何幸，虽知稼穑难。\n逢秋但一饱，此外了不干。\n回首视渊明，已是增汗颜。\n那堪万事拙，只得长掩关。\n诵公穫稻句，倍为公兴叹。",
        "dynasty": "宋",
        "collection_info": null
    },
    {
        "title": "和陶丙辰岁八月中于下潠田舍穫",
        "author": "吴芾",
        "content": "渊明事南亩，躬自穫岩隈。\n虽復竭吾力，却得舒我怀。\n所收既不薄，卒岁事可谐。\n隣家相慰劳，竞持酒与鸡。\n留连相酬酢，入夜未能迴。\n回思往岁歉，举目俱堪哀。\n忧心今幸释，笑口何妨开。\n须倾瓦盆尽，须放玉山颓。\n已是从吾好，宁忧与世乖。\n任他田父哂，未足为高栖。",
        "dynasty": "宋",
        "collection_info": null
    },
    {
        "title": "和陶咏贫士七首  其一",
        "author": "吴芾",
        "content": "士贫亦常事，但视其所依。\n苟能依于道，暮景亦有辉。\n渊明生乱世，初不求奋飞。\n为贫聊一出，违己即言归。\n归来坐衡宇，无粟可疗饥。\n作诗咏贫士，泰然曾不悲。",
        "dynasty": "宋",
        "collection_info": null
    },
    {
        "title": "和陶咏贫士七首  其二",
        "author": "吴芾",
        "content": "渊明抱归兴，未老辞华轩。\n应谓役于人，岂如归田园。\n在家贫亦好，满眼是风烟。\n亲戚可晤语，书史可精研。\n妻子识此意，相对无间言。\n时取新酒漉，一笑中圣贤。",
        "dynasty": "宋",
        "collection_info": null
    },
    {
        "title": "和陶咏贫士七首  其三",
        "author": "吴芾",
        "content": "我家未为贫，尚有绿绮琴。\n手虽不能弹，颇喜闻遗音。\n时时命女奴，强于弦上寻。\n听罢方寸适，取酒时一斟。\n颜回与原宪，平日我所钦。\n傥得从之游，虽贫亦甘心。",
        "dynasty": "宋",
        "collection_info": null
    },
    {
        "title": "和陶咏贫士七首  其四",
        "author": "吴芾",
        "content": "新春来未几，已见日在娄。\n游人怕春去，把酒急献酬。\n折花各盈把，行歌满道周。\n贫者壁四立，若不堪其忧。\n亦復典春衣，买酒呼朋俦。\n一醉人所嗜，此外非所求。",
        "dynasty": "宋",
        "collection_info": null
    },
    {
        "title": "和陶咏贫士七首  其五",
        "author": "吴芾",
        "content": "我爱徐孺子，高名满江干。\n众人皆欲仕，乃独耻为官。\n曾不惮辛苦，负耒营一餐。\n清节映千古，至今闻者寒。\n洪井有祠宇，我尝瞻其颜。\n不觉愧汗下，竟归长掩关。",
        "dynasty": "宋",
        "collection_info": null
    },
    {
        "title": "和陶咏贫士七首  其六",
        "author": "吴芾",
        "content": "光景如春花，身世似秋蓬。\n渊明洞此理，养拙不求工。\n上独思四皓，下独友两龚。\n出处虽或异，心迹亦畧同。\n安贫抱全节，虽穷亦如通。\n九原傥可作，我欲以身从。",
        "dynasty": "宋",
        "collection_info": null
    },
    {
        "title": "和陶咏贫士七首  其七",
        "author": "吴芾",
        "content": "入仕已四纪，把麾还六州。\n曾未见县令，有若渊明俦。\n稍屈便引去，高致更风流。\n醉卧衡门下，曾无寒饿忧。\n独抱千金璧，未许人轻酬。\n声名传不朽，千古仰前修。",
        "dynasty": "宋",
        "collection_info": null
    },
    {
        "title": "和陶咏二疏韵",
        "author": "吴芾",
        "content": "世人躭宠荣，往往麾不去。\n日已迫桑榆，驰骛方成趣。\n谁肯急流中，便作冥鸿举。\n屈指数哲人，在昔独疏傅。\n万口共称贤，饯送塞归路。\n天子亦嘉之，赐金示优顾。\n渊明作此诗，端欲迷者悟。\n我观二疏高，岂无子孙虑。\n挥金以自娱，益表清节着。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其一",
        "author": "吴芾",
        "content": "我自归林下，亦復与世疏。\n頼有善知识，时能过吾庐。\n伴我说道话，我爱读佛书。\n师为岩上去，我亦为膏车。\n便欲展我钵，随师同饭蔬。\n脱此尘俗累，长与岩石俱。\n此岩固高矣，卓出山海图。\n但比吾师高，还恐岩不如。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其二",
        "author": "吴芾",
        "content": "我生山窟裏，终朝面孱颜。\n独此岩未到，抱恨知几年。\n兹游信奇绝，一览小众山。\n更得师为主，二妙为易言。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其三",
        "author": "吴芾",
        "content": "幽栖非不胜，触目是林丘。\n若比兹岩秀，培塿固难俦。\n云山千里见，石泉四时流。\n登临有如此，何必更他游。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其四",
        "author": "吴芾",
        "content": "我年七十五，木末挂残阳。\n纵使身未逝，亦岂能久长。\n尚冀林间住，与师共末光。\n孤云俄暂出，道俗纷苍黄。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其五",
        "author": "吴芾",
        "content": "爱山端有素，拘俗亦可怜。\n昨守当涂郡，不识隠静山。\n羡师来又去，愧我復何言。\n尚期无久住，归送我残年。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其六",
        "author": "吴芾",
        "content": "师心如死灰，形亦如槁木。\n胡为衲子归，以响答空谷。\n顾我尘垢身，拟向禅河浴。\n更愿张佛灯，为我代明烛。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其七",
        "author": "吴芾",
        "content": "扶疏岩下树，入夏总成阴。\n几年荆棘地，一旦为丛林。\n我方与衲子，共听海潮音。\n人生多聚散，离别忽惊心。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其八",
        "author": "吴芾",
        "content": "我与师来往，岁月虽未长。\n相看成二老，风流亦异常。\n既宴坐岩上，我方为聚粮。\n傥师能早归，此乐犹未央。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其九",
        "author": "吴芾",
        "content": "纷纷学禅者，腰包竞奔走。\n才能脱葛藤，痴意便自负。\n求其道德尊，如师盖希有。\n愿傅上乘人，永光临济后。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其一○",
        "author": "吴芾",
        "content": "吾邑多缁徒，浩浩若云海。\n大机久已亡，頼有小机在。\n乃更与一岑，纯全两无悔。\n堂堂二老禅，海内共期待。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其一一",
        "author": "吴芾",
        "content": "古无住持事，但只传法旨。\n有能悟色空，便可超生死。\n庸僧昧本原，岂识西归履。\n买帖坐禅床，佛法将何恃。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其一二",
        "author": "吴芾",
        "content": "僧中有高僧，士亦有高士。\n我虽不为高，心粗能知止。\n师是箇中人，特患不为尔。\n何幸我与师，俱是隣家子。",
        "dynasty": "宋",
        "collection_info": null
    },
    {
        "title": "和陶读山海经十三首韵送机简堂自景星岩再住隠静  其一三",
        "author": "吴芾",
        "content": "师本穷和尚，我亦穷秀才。\n忍穷俱已彻，老肯不归来。\n今师虽暂别，泉石莫相猜。\n应缘聊復耳，师岂有心哉。",
        "dynasty": "宋",
        "collection_info": null
    },
    {
        "title": "和陶挽歌词三首  其一",
        "author": "吴芾",
        "content": "吾年七十五，寿命不为促。\n仕仅五十年，出处粗可录。\n人生会有尽，自应身就木。\n寄语亲旧辈，不必为我哭。\n百年如一梦，吾梦今始觉。\n亦既了万缘，无殆亦无辱。\n所欠惟一死，得死今已足。",
        "dynasty": "宋",
        "collection_info": null
    },
    {
        "title": "和陶挽歌词三首  其二",
        "author": "吴芾",
        "content": "嗟我在生日，一饮数十觞。\n有时无酒饮，亦復泼醅尝。\n今日虽有酒，罗列在我傍。\n对之徒自叹，与世隔风光。\n所幸埋骨地，不离云外乡。\n魂魄时一游，此乐犹未央。",
        "dynasty": "宋",
        "collection_info": null
    },
    {
        "title": "和陶挽歌词三首  其三",
        "author": "吴芾",
        "content": "老眼日昏昏，华髮日萧萧。\n不死竟何待，理合葬荒郊。\n荒郊何所有，四面俱岧峣。\n荣木望秋落，亦已成枯条。\n青松为我夕，白石为我朝。\n仍幸二亲墓，相去无几何。\n今得从之游，欢喜如还家。\n我心既欢喜，安用挽者歌。\n有人来奠我，但问山之阿。",
        "dynasty": "宋",
        "collection_info": null
    },
    {
        "title": "和陶桃花源",
        "author": "吴芾",
        "content": "我闻桃花源，其先是秦世。\n当时避地人，岁久俱已逝。\n其后长子孙，生理还不废。\n种桃以自营，结茅以自憇。\n有儿但发蒙，初不工六艺。\n有田但收禾，了不输二税。\n有鸡只晨号，有犬不夜吠。\n渊明爱其真，为此成新制。\n我久闻其风，褰裳思一诣。\n所虑路难通，仍恐水难厉。\n梦寐不能忘，抱恨知几岁。\n所恨天见私，于此施嘉惠。\n贻我万株桃，漫山迷眼界。\n却胜武陵溪，草树相蒙蔽。\n相去復不远，只在吾庐外。\n人号小桃源，景物适相契。",
        "dynasty": "宋",
        "collection_info": null
    },
    {
        "title": "春雨不止鲁漕有二诗因次韵  其一",
        "author": "吴芾",
        "content": "青春能几何，况已过寒食。\n此时对东风，一日亦可惜。\n正好倒清尊，呼妇戛鸣瑟。\n胡不少自宽，兀坐有忧色。\n一春雨已多，连日风更力。\n安得补天漏，坐待江月白。",
        "dynasty": "宋",
        "collection_info": null
    },
    {
        "title": "春雨不止鲁漕有二诗因次韵  其二",
        "author": "吴芾",
        "content": "春日固喜雨，雨多亦可已。\n若为尚霶𩃱，连月烟浪裏。\n江湖更瀰漫，不见蒲与苇。\n有时漏日光，烘云薄如纸。\n欲晴又復阴，何以慰田里。\n鬰鬰不能舒，一坐四五起。",
        "dynasty": "宋",
        "collection_info": null
    },
    {
        "title": "和陈平仲中秋怀旧游",
        "author": "吴芾",
        "content": "天末逢秋半，临流玩佳月。\n置酒延孤光，夜久凉风发。\n感时歌慨慷，醉来翻不悦。\n念人有聚散，念月有圆缺。\n万事转头空，百年飞鸟瞥。\n粤从罹乱离，头角嗟垂折。\n兀坐山谷间，何人定交结。\n素琴已尘埃，孤剑尚清刮。\n故人不可见，幽怀欲谁说。\n明月自团团，幽忧空烈烈。\n忽得陈子诗，辞旨两奇绝。\n历历叙旧游，笔端如有舌。\n何处復相从，酒壶行自揭。\n遥想鲍与刘，应亦叹胡越。\n要当按酒兵，无令冒斧钺。\n吾侪岂长贫，庙堂方简拔。",
        "dynasty": "宋",
        "collection_info": null
    },
    {
        "title": "符倅同游雁荡赓其所和范相游山韵",
        "author": "吴芾",
        "content": "晚学愧淹博，微官妨隠盘。\n攀龙荣请事，敛板喜承颜。\n懦庸资盼睐，簿领洗尘烦。\n南丰茂人杰，才望蔼江关。\n题舆裨德政，镇俗念时艰。\n仙山寻胜外，妙句落人间。\n气连天柱壮，清夺霜空寒。\n一读三叹息，髮立谁敢谩。\n但嗟俊逸才，尚滞海之湾。\n中兴急贤哲，日日闻赐环。\n况復有如公，骥足宁久閒。\n会须早命驾，即日当召还。\n发硎观利器，断鳌新海寰。\n宣室伫前席，顾问应夜阑。",
        "dynasty": "宋",
        "collection_info": null
    },
    {
        "title": "寄季元集",
        "author": "吴芾",
        "content": "剑池有逸人，过我谈名理。\n自谓出嚣尘，知足更知止。\n高标拂烟云，雅志在山水。\n既作陶渊明，且慕赤松子。\n我方闻绪余，固已生欢喜。\n正欲叩渊源，独恨未暇耳。\n忽云桐柏山，此去甚密迩。\n拟一往其间，寻真访遗址。\n不久便可还，毕此玄妙旨。\n一去寂无音，逢人问行李。\n人言不復来，征车已西指。\n反把游山屐，去踏长安市。\n似闻稍留连，尚稽归故里。\n未免傍人门，乞怜应忍耻。\n纵使得美官，所丧亦多矣。\n嗟哉人学仙，如君能有几。\n冥鸿合高翔，不谓事乃尔。\n徒有懒窝名，却入旋窝裏。\n始知听空言，未若观素履。\n意者天爱君，要君行处是。\n虑或成沈迷，败道自此始。\n聊復小挠之，欲其全暮齿。\n庶发坚固心，永无尘念起。",
        "dynasty": "宋",
        "collection_info": null
    },
    {
        "title": "江行阻风",
        "author": "吴芾",
        "content": "我生走四方，足迹亦几遍。\n初未识江行，每起浮家羡。\n一从登此舟，举室尽欣忭。\n既得舍车徒，且免入邮传。\n高枕卧短篷，顿忘行役倦。\n始谓旬日间，便可朝行殿。\n纵未许归田，行止亦可判。\n那知事好乖，一夜狂风转。\n怒号动地来，波涛立江面。\n如屋復如山，拍天仍拍岸。\n三日不能休，云容更千变。\n始疑江神骄，出与风伯战。\n拥起千里潮，散作雪飞溅。\n跬步莫能前，有缆莫能牵。\n又疑慢尔神，至此获深谴。\n亦自料平生，忠信粗表见。\n神既依人行，岂不略为援。\n若谓神无私，应物当普现。\n胡为泝流船，却乃去如箭。\n而我独滞留，舣棹长江畔。\n终日困飘飖，使我头目眩。\n试取苹藻羞，更效潢污荐。\n再拜祝天公，冀为开方便。\n莫分往与来，莫问贵与贱。\n风静波亦平，一一如所愿。\n庶几舟中人，彼此两无怨。",
        "dynasty": "宋",
        "collection_info": null
    },
    {
        "title": "阻风又成数语呈江朝宗",
        "author": "吴芾",
        "content": "平生航浙河，不知几往返。\n岂不或滞留，有时容幸免。\n未若此番来，所向辄相反。\n顺水即值风，便风还阻浅。\n夜来至奔牛，一雨成瓴建。\n妻孥笑相看，陡觉双眉展。\n谓可便及城，假馆少休偃。\n平明风横生，吹我船头转。\n咫尺不可前，安能达京辇。\n客路固多艰，我行亦太蹇。\n何当归去来，高卧青山远。\n一任雨兼风，杜门都不管。",
        "dynasty": "宋",
        "collection_info": null
    },
    {
        "title": "和何倅游雁荡",
        "author": "吴芾",
        "content": "何侯富词藻，能赋兼能诗。\n百篇辈李白，十稔嗤左思。\n搜奇抉灵怪，造化不能私。\n每为山水游，锦囊随所之。\n雁荡閟神秀，鬼物潜司巘。\n开林发幽隠，肇自兴国时。\n高岩耸崷崒，列岫森瑰奇。\n龙湫神光异，龙鼻灵液滋。\n天柱万仞立，冰帘千丈垂。\n羡君沿檄来，暇日遂遍窥。\n兴随佳处发，景与高情宜。\n留步欣有得，过眼光如遗。\n乘寒蹑危磴，跻险攀樛枝。\n雅有许询兴，心形不知疲。\n我渐动拘俗，薄宦方栖迟。\n恨君为此行，不获相追随。\n平生爱山心，自视如调饥。\n寻幽傥有路，初不问险夷。\n几欲老山间，便将云衲披。\n顷幸官是邑，柴车日载驰。\n列贤不暂舍，游燕必于斯。\n每欲状奇怪，苦乏幼妇词。\n千岩与万壑，胸中徒自知。\n别来岁月久，况復逢艰危。\n兹虽值平时，老大无所施。\n今观君所赋，妙境俱在兹。\n慨然想云壑，应不谓我欺。\n会当寻旧游，重与同襟期。",
        "dynasty": "宋",
        "collection_info": null
    },
    {
        "title": "丁亥守当涂中夏有献瑞麦者今日池中復得双头莲因成小诗以记之",
        "author": "吴芾",
        "content": "嗟我百无能，此身仍老矣。\n滥此把一麾，何以慰千里。\n陇麦秀两岐，池莲绽双蕊。\n斯事虽偶然，亦为邦人喜。",
        "dynasty": "宋",
        "collection_info": null
    },
    {
        "title": "和许守岩桂",
        "author": "吴芾",
        "content": "桂华灿秋杪，造物气所钟。\n清香遍十里，不与凡卉同。\n使君雅好客，携酒临芳丛。\n被花恼不彻，一笑高堂烘。\n花本生月窟，何事来樊笼。\n疑是姮娥懒，睡起鬓蓬松。\n一枝欲斜插，误落秋山中。\n要须排日赏，拚取百尊空。\n莫待花零落，惆怅随西风。",
        "dynasty": "宋",
        "collection_info": null
    },
    {
        "title": "和任司理赏梅",
        "author": "吴芾",
        "content": "平生爱梅花，尝有花前诺。\n花亦知我心，臭味颇相若。\n对花辄痛饮，席地天为幕。\n常恐风雨摧，有负东君託。\n一从随宦牒，但知究民瘼。\n动为官拘守，进退非绰绰。\n倒指三十年，无復有此乐。\n每逢春信回，长忆花下酌。\n老来把一麾，亦欲强有作。\n牒讼日装怀，朱墨苦纷错。\n忽闻花已开，枝头闹寒爵。\n喜即领宾僚，对花话离索。\n邂逅却成欢，清谈间谐谑。\n胜赏虽未穷，亦足慰寥落。\n后夜霜月明，尚可理前约。",
        "dynasty": "宋",
        "collection_info": null
    },
    {
        "title": "和许守水晶蒲萄",
        "author": "吴芾",
        "content": "珍果孰称最，静中试旁搜。\n白柰非时至，赤梨经岁留。\n庐山杏万株，武陵橘千头。\n未若蒲萄美，甘滑仍脆柔。\n正当三伏暑，满架走青虬。\n繁子何磊落，一一如缀旒。\n我家得异种，洁白映林丘。\n每笑枣与栗，滥比千户侯。\n迩来事奔走，颇恨抛鉏耰。\n持此赠夫子，因復献鄙谋。\n他年堆马乳，岂但供荐羞。\n愿以酿千斛，永言资燕游。\n客来弥日醉，应不数青州。",
        "dynasty": "宋",
        "collection_info": null
    },
    {
        "title": "门外池内荷生双叶",
        "author": "吴芾",
        "content": "今朝池内荷，一柄生双叶。\n傍人为我言，喜事尚重迭。\n我老皆无用，荣望久已绝。\n偶有二妇妊，行将临诞月。\n所愿生二孙，绵绵传世业。",
        "dynasty": "宋",
        "collection_info": null
    },
    {
        "title": "寄题杨宰清畏轩",
        "author": "吴芾",
        "content": "古人贵慎独，举世知者希。\n末俗事夸耀，常患不我知。\n杨子有雅尚，传家守清规。\n折腰三十载，不辞州县卑。\n犹虑与众异，忧谗还畏讥。\n开轩揭华榜，却恐非其宜。\n要当且用晦，处静藏天机。\n昔贤忌独清，此语非吾欺。",
        "dynasty": "宋",
        "collection_info": null
    },
    {
        "title": "题碧云亭",
        "author": "吴芾",
        "content": "累土创新亭，本拟还旧观。\n或言旧亭庳，视此纔及半。\n我方安朴拙，岂敢事轮奂。\n言念梦幻身，终日困几案。\n既未许自如，超然脱羁绊。\n亦欲对江山，时发一笑粲。\n自从得新亭，顿觉百忧散。\n亭前柳色新，亭下荷花乱。\n明月可坐邀，积雪堪俯玩。\n凭栏送飞鸿，千里归一盼。\n诗成似有神，酒行欲无算。\n取次亦足乐，胡为尚兴叹。\n恨吾年已衰，志不在游宦。\n何当归去来，终老湖山畔。",
        "dynasty": "宋",
        "collection_info": null
    },
    {
        "title": "次韵沈漕使寄和碧云亭之作",
        "author": "吴芾",
        "content": "衰年厌尘劳，久念作浄观。\n奉祠还故山，阅岁更过半。\n草草结茅庐，虽无轮与奂。\n水作绿罗衣，山为青玉案。\n自足了余生，岂谓浮名绊。\n牵从江上来，去国同王粲。\n既与猿鹤疏，还惊鸥鹭散。\n公余坐危亭，四顾云影乱。\n新诗忽鼎来，累日饱吟玩。\n洗我胸中尘，宛如覩清盼。\n信知隠侯家，句法有成算。\n方今苦乏材，当馈屡兴叹。\n如公人物英，宁久从远宦。\n会见御追风，起自长淮畔。",
        "dynasty": "宋",
        "collection_info": null
    },
    {
        "title": "寄题鲍昌朝足轩",
        "author": "吴芾",
        "content": "江南有散人，几年卧草野。\n破甑余尘埃，衡门绝车马。\n倘非义所安，一介不取舍。\n闢轩穷巷间，此意非满假。\n虽云外不足，中有至足者。\n道义辈古人，文章播天下。\n一点浩然气，万象资陶冶。\n持此復何求，酣歌对醆斚。\n吁哉箪瓢乐，千古一回也。\n先生于此时，卓然秉大雅。\n顾我愧高风，亦忝诗酒社。\n何当登此轩，抵掌共披写。",
        "dynasty": "宋",
        "collection_info": null
    },
    {
        "title": "题生春亭",
        "author": "吴芾",
        "content": "府治何偪仄，几不容欠伸。\n我来撤败屋，池馆为一新。\n便有鸟唤客，更多花恼人。\n谁知牢落地，一旦遽生春。",
        "dynasty": "宋",
        "collection_info": null
    },
    {
        "title": "题涵碧亭",
        "author": "吴芾",
        "content": "几年涵碧亭，吾亦屡来往。\n当暑既难逃，斯亭尤可赏。\n清照心胆寒，凉侵毛骨爽。\n我方困长涂，且此休尘鞅。",
        "dynasty": "宋",
        "collection_info": null
    },
    {
        "title": "登遐观亭",
        "author": "吴芾",
        "content": "城上闢新亭，似若规模小。\n谁知此亭中，景胜冠江表。\n湖山既回旋，烟云仍缥缈。\n万象森目前，不数花与草。\n公余乘兴来，聊以散怀抱。\n四时风物新，一一发天巧。\n芳春柳色连，长夏荷花绕。\n月明固已佳，雪积还更好。\n凭栏认归舟，策杖送飞鸟。\n适意岂在大，容膝自足了。\n第我思故山，上章方告老。\n指日是行人，颇恨来不早。",
        "dynasty": "宋",
        "collection_info": null
    },
    {
        "title": "寄隠者",
        "author": "吴芾",
        "content": "守道宋高士，筑室齐东鄙。\n植竹看岁寒，种田助形委。\n束书捐古今，抱易究生死。\n不以外移内，不以行责止。\n九十留童颜，湖山饱清视。\n或顾先生云，时平可以起。\n先生本无求，弃置如敝屣。\n俄闻与物化，精一未尝毁。\n汗简书逸民，义风洗贪士。\n东望呈肺肝，遥泻一巵水。",
        "dynasty": "宋",
        "collection_info": null
    },
    {
        "title": "和陈国佐亦爱堂韵",
        "author": "吴芾",
        "content": "纷纷当世士，尽道休官去。\n有堕尘网中，谁能復回顾。\n重为轩冕惑，一念遂差互。\n要当发深省，悟此形皆寓。\n奔驰徒扰扰，静中有奇趣。\n夫子廊庙材，华途昔荣遇。\n富贵方迫逐，脱身一何遽。\n盖恐负初心，或为名所误。\n独寻陶渊明，三径归来处。\n亲朋续旧游，寝食安故步。\n诗成月满窗，坐久尘生屦。\n箇中有真乐，自足慰迟暮。\n我方困长途，因公识归路。\n读公寄傲篇，更觉忘世虑。\n有如逃空虚，倾耳听韶頀。\n念此有限身，岁月空復度。\n他时愿卜筑，结茅相近住。\n如公迈往姿，平生已心慕。\n我虽负俗累，胸中无好句。\n傥获从后尘，登高亦能赋。",
        "dynasty": "宋",
        "collection_info": null
    },
    {
        "title": "夏日同官会饮白鹤寺双瀑亭李道济作诗纪事因次其韵",
        "author": "吴芾",
        "content": "嗟予好泉石，所至穷幽胜。\n年来堕尘埃，復苦炎热盛。\n頼有古招提，相去不步仞。\n何时供燕游，庶以息喧竞。\n山僧结虚亭，潇洒浄如镜。\n双瀑从天来，景物更幽迥。\n栏楯溢波光，清凉殊可凭。\n復幸僚友贤，雅与山川称。\n得暇倾尊罍，相从尽豪俊。\n令尹如子文，去就亡喜愠。\n贰邑不负丞，所蓄金玉润。\n耿侯固坦夷，赵子亦纯正。\n盍簪已足乐，况復有名醖。\n酒酣人意适，坐久天宇静。\n踏月各言归，清风远相趁。\n君诗继踵来，敏捷过于瞬。\n中復含妙理，不独写幽兴。\n读罢愈惊人，痴坐不知暝。\n援笔强续貂，安能继高咏。",
        "dynasty": "宋",
        "collection_info": null
    },
    {
        "title": "和王夷仲咏施粥",
        "author": "吴芾",
        "content": "伊昔岂无旱，赫日流金石。\n伊昔岂无水，巨浸连天白。\n未若去岁风，飘忽几终夕。\n时方属新秋，稻子半黄赤。\n倏然卷地来，一扫不遗力。\n但觉田亩空，不见仓箱积。\n余祸及吾民，来春有饥色。\n巡门粥妻子，不足充贵籴。\n往往成流离，有家归不得。\n我方还里闾，正值此艰厄。\n有心怀拯救，不寐欲通昔。\n念无捐廪人，此意空愤激。\n民饥犹己饥，吾宁忍独食。\n作糜倒瓶粟，恨不及九百。\n纠合族与隣，乐从有吾叔。\n岂但一时利，永作他年额。\n要令里中人，自此长饱德。\n虽或有凶年，不復更他适。\n郑罕与宋乐，未足为匹敌。\n施厚报必丰，会须看他日。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "嗟我性拙疏，平生好泉石。\n好景与良辰，风清并月白。\n必对佳友朋，一尊陶永夕。\n雅志在轻肥，每笑公西赤。\n岁晚效一官，粗竭区区力。\n所得仅牛毛，罪戾如山积。\n与其镇营营，终朝有忧色。\n孰若归去来，日作太仓籴。\n虽然食不充，野性还自得。\n况復二老人，年来多病厄。\n杜门奉旨甘，此意自平昔。\n端欲务宽闲，初非为矫激。\n他日会稽归，斯言终不食。\n人谁谅此心，交游谩千百。\n独幸王夫子，相知如鲍叔。\n怜我气早衰，短髮仅覆额。\n信我非作僞，有意在作德。\n余生能几何，舍此将安适。\n世路多风波，谈间起仇敌。\n且復倒壶觞，乐此承平日。",
        "dynasty": "宋",
        "collection_info": null
    },
    {
        "title": "有感",
        "author": "吴芾",
        "content": "阴阳失调燮，岁事成大饥。\n我闻江湖间，细民竞流离。\n疗饥已无食，卒岁还无衣。\n民穷聚为盗，自古诚有之。\n不谓严冬日，宛如暮春时。\n里闾疫疠起，灾迍逮婴儿。\n今已岁残腊，不见雪片飞。\n中夜不能寐，念此方涕洟。\n上天復赫怒，雷声震四维。\n骤雨相继作，奔电仍交驰。\n连夕不能止，远近俱忧疑。\n我心更惊愕，倍畏天之威。\n炷香拜庭下，再三为民祈。\n愿天正时令，顺行无逆施。\n反雷变作雪，盈尺以为期。\n庶几宇宙内，物物各得宜。",
        "dynasty": "宋",
        "collection_info": null
    },
    {
        "title": "和王澧州喜雨",
        "author": "吴芾",
        "content": "田父苦亢旱，伤心涕泗沱。\n使君悯斯民，雩禜亦何多。\n古庙舞羣巫，袂属肩相摩。\n密云自西郊，奈汝旱魃何。\n天官感精诚，霹雳加谴诃。\n遂协毕星好，一洗吾民痾。\n顿觉田亩间，欢然声气和。\n人生一饱足，宁復忧其他。\n要当及丰年，对酒仍高歌。\n祇愁偃鼠腹，未醉颜已酡。",
        "dynasty": "宋",
        "collection_info": null
    },
    {
        "title": "和林大任上许守喜雨",
        "author": "吴芾",
        "content": "退之讼风伯，风伯罪固彰。\n未若旱魃甚，千里尘沙黄。\n我欲持斧钺，尸诸古道傍。\n此志竟未就，展转成悲凉。\n使君有妙术，在德非馨香。\n神龙不敢卧，感会趋灵场。\n霈然下甘雨，天地森开张。\n旱魃不待诛，一旦自摧藏。",
        "dynasty": "宋",
        "collection_info": null
    },
    {
        "title": "机简堂余里人也在方外三十年未识其面干道己丑余帅豫章乃自圆通来谒与之款语连日忘疲不谓末法中有此龙象且喜余里之有人因其归作诗以送之",
        "author": "吴芾",
        "content": "我家石井旁，山水非不奇。\n所恨过从少，无与同襟期。\n独幸里巷间，高僧有二机。\n大机传祖印，海内声名驰。\n晚归结草庵，杜门人莫窥。\n嗟哉已物化，不见三十朞。\n我为铭其塔，世犹仰清规。\n小机真龙象，方为人天师。\n宴坐一禅榻，天花零乱飞。\n闻名亦二纪，颇愧会面稀。\n忽自庐阜来，访我江之湄。\n共说无生话，不觉日晷移。\n顾我麋鹿姿，久欲脱馽羁。\n来日宁有几，扰扰将何为。\n一点退闲心，不谓师已知。\n祇俟及新岁，上章力丐归。\n师傥还故里，愿言款柴扉。\n我虽无长物，亦有筇一枝。\n正欲穿林壑，相与穷幽微。\n庶几进此道，尽洗平生非。",
        "dynasty": "宋",
        "collection_info": null
    },
    {
        "title": "白石道者栖于洪岩以石为粮先朝敬爱之赐予之物甚盛一日主僧持来郡斋因获恭览叹仰之余偶成拙句二首  其一",
        "author": "吴芾",
        "content": "高僧隠青山，宴坐咀白石。\n不知几何年，人犹访遗迹。\n顾我顽钝姿，但知能肉食。\n回首仰高风，扪心有惭色。",
        "dynasty": "宋",
        "collection_info": null
    },
    {
        "title": "白石道者栖于洪岩以石为粮先朝敬爱之赐予之物甚盛一日主僧持来郡斋因获恭览叹仰之余偶成拙句二首  其二",
        "author": "吴芾",
        "content": "道人厌尘纷，万乘挽不住。\n愧我未得归，见之愈增慕。\n奎画俨若新，真容宛如故。\n旧隠虽寂寥，山灵尚可护。",
        "dynasty": "宋",
        "collection_info": null
    },
    {
        "title": "和黄作霖白髮",
        "author": "吴芾",
        "content": "白髮有公道，古来人尽然。\n我初未四十，霜雪已满颠。\n黄子我同岁，比我还更贤。\n时命未遇合，退藏非自捐。\n不须悲晚景，不须怨苍天。\n如君岂长贫，时主方御干。",
        "dynasty": "宋",
        "collection_info": null
    },
    {
        "title": "病中有感",
        "author": "吴芾",
        "content": "大暑苦河鱼，久乃变成痢。\n辗转枕席间，百药几尽试。\n神气顿索然，不止形容悴。\n自谓与鬼隣，偶然有生意。\n方欲少开眉，赤目又为祟。\n余年能几何，十日不知味。\n今虽强支持，下筯犹畏忌。\n去岁夏到官，今年又秋至。\n默数一年中，安好无一二。\n顾此衰病躯，岂堪长代匮。\n回首望故山，幸有宽闲地。\n不如归去来，笑歌聊自慰。",
        "dynasty": "宋",
        "collection_info": null
    },
    {
        "title": "和胡经仲中秋",
        "author": "吴芾",
        "content": "平生恶晻昧，虚空光陆离。\n心与此月同，不容一毫疵。\n恨月有圆缺，不得常清奇。\n每欲语天公，仍斫此桂枝。\n青冥去无路，思虑空劳疲。\n明知此意苦，殷勤长我随。\n去年西湖上，烂醉吟悲辞。\n今年巧相觅，似欲叙离思。\n西风为披拂，浮云无蔽亏。\n坐开百壶酒，与月论襟期。\n永结无情欢，谢此世上儿。\n吾友胡夫子，豪荡笑墨釐。\n拟借月颜色，为君鉴薄帷。\n告之且痛饮，行乐当及时。",
        "dynasty": "宋",
        "collection_info": null
    },
    {
        "title": "和闾丘莘叟中秋玩月",
        "author": "吴芾",
        "content": "平生爱明月，夜坐长忘眠。\n每见冰轮上，两足先跰跹。\n清赏意未足，常恐云油然。\n老来有余兴，犹不减少年。\n今岁值秋半，一醉拟流连。\n无何山雨来，不见觚棱圆。\n尚意闰余夕，百分棹觥船。\n居然遂此愿，使我喜欲颠。\n引满对清影，席地仍幕天。\n岂知贤伯仲，亦爱此婵娟。\n与我嗜好同，清夜耸诗肩。\n此景已买断，初不用一钱。\n况復有佳句，还与月争妍。\n愧我无好语，滥继联珠篇。",
        "dynasty": "宋",
        "collection_info": null
    },
    {
        "title": "酒为偷儿所窃",
        "author": "吴芾",
        "content": "我性苦拙疏，与世不相偶。\n平生不如意，往往十八九。\n何以遣此怀，頼有樽中酒。\n去冬酿碧香，颇不计升斗。\n准拟与亲朋，兴来一聚首。\n庶几牢落中，时时开笑口。\n偷儿何好事，一夕负之走。\n可惜数十壶，化为一乌有。\n昔闻韦秀才，有酒盗不取。\n今我乃致寇，退省良可丑。\n无乃造物者，知我疏慵久。\n恐我醉时狂，未免自遗咎。\n用此警昏迷，意在鞭其后。\n顾我虽无知，自爱岂不厚。\n从今誓改图，停此传杯手。\n炷香捧茶瓯，闭门清自守。\n坐对古圣贤，永作忘年友。",
        "dynasty": "宋",
        "collection_info": null
    },
    {
        "title": "和董伯玉不向东山久韵  其一",
        "author": "吴芾",
        "content": "读书想前人，往往得师友。\n每爱钓渭滨，颇喜耕谷口。\n夫岂与世违，甘心卧岩薮。\n升沉自有时，此意君知不。",
        "dynasty": "宋",
        "collection_info": null
    },
    {
        "title": "和董伯玉不向东山久韵  其二",
        "author": "吴芾",
        "content": "野外少过从，出门欲何向。\n所幸得夫君，相与乐闲旷。\n年来既倦游，老去那病忘。\n且復对酒樽，尚须时一访。",
        "dynasty": "宋",
        "collection_info": null
    },
    {
        "title": "和董伯玉不向东山久韵  其三",
        "author": "吴芾",
        "content": "我暂出山去，常忧蕙帐空。\n闻君东山乐，爱君古人风。\n日暮君不来，碧云蔽高穹。\n凌晨戒僮仆，驾言将徂东。",
        "dynasty": "宋",
        "collection_info": null
    },
    {
        "title": "和董伯玉不向东山久韵  其四",
        "author": "吴芾",
        "content": "尘缘嗟未断，俗事颇相关。\n虽怀林下趣，坐失山中闲。\n时令清夜裏，梦绕云水湾。\n寄语猿鹤伴，明朝归故山。",
        "dynasty": "宋",
        "collection_info": null
    },
    {
        "title": "和董伯玉不向东山久韵  其五",
        "author": "吴芾",
        "content": "云气满户庭，岚光入窗牖。\n是中有佳处，不出吾座右。\n迩来独何事，未免踆踆走。\n三读寄佳篇，临风嗟叹久。",
        "dynasty": "宋",
        "collection_info": null
    },
    {
        "title": "和王朝议韵",
        "author": "吴芾",
        "content": "晚日转云头，长空收雨脚。\n稍觉暑气清，独坐倾桑落。\n兴来或醉吟，接䍦还倒着。\n胸中了无忧，事事俱脱畧。\n缅怀我友朋，踪迹东西各。\n几欲往从之，恨被微官缚。\n此来得夫子，臭味颇相若。\n倾盖便论心，开怀不我却。\n新诗一何工，清思渺寥廓。\n才如李杜雄，句压曹刘弱。\n顾我志意衰，笔力不如昨。\n明时百无用，正恐填沟壑。\n公余幸少闲，对酒且深酌。\n拭目看诸公，衮衮登台阁。",
        "dynasty": "宋",
        "collection_info": null
    },
    {
        "title": "和楼大防韵",
        "author": "吴芾",
        "content": "嗟余本何人，纍然居海峤。\n家世业为农，有田在岩窔。\n春到耦妻耕，寒来从母漂。\n屋角日诛茅，杖头时荷莜。\n迨冠知读书，聊为起家兆。\n有琴既无弦，有劔亦无鞘。\n侥倖厕末科，安敢缀天彯。\n但期窃斗升，活此老与少。\n岂谓暮年中，亦误蒙收召。\n曾未着微劳，遽使登华要。\n自度老无能，共知愚不肖。\n纵未遭人非，难逃天日照。\n傥不速休官，宁免渊明笑。\n矫矫渊明贤，千载谁能绍。\n瓶粟虽无储，风标松比峭。\n诗篇虽不多，笔力天与妙。\n顾余岂能诗，微吟蚯蚓窍。\n可笑不自量，辄欲赓高调。\n贰车真豪英，逸如千里骠。\n又如礼乐器，肃然在宗庙。\n有美颀而长，视容清且瞭。\n自应辅明时，与国增光耀。\n胡为佐一州，从容陪坐啸。\n乘兴来湖山，欲看余把钓。\n濯足玩水云，纵目观野烧。\n喜余和陶作，举杯为余釂。\n草具虽萧疏，亦復为余嚼。\n余已学渊明，公方跂周召。\n出处既不侔，无由远相叫。\n愿公保令名，求贤行有诏。",
        "dynasty": "宋",
        "collection_info": null
    },
    {
        "title": "二月晦日惜春有感",
        "author": "吴芾",
        "content": "春半年已除，旧闻诗人语。\n老夫始信之，倍觉伤时序。\n方春未来时，屈指朝朝数。\n十分拟春来，欲与春为主。\n那知事已乖，十日九风雨。\n纵得暂时晴，应酬纷万绪。\n举眼看枝头，春事已如许。\n还忆故园花，连年成间阻。\n南园亦可人，虽美非吾土。\n愿天早放归，容我老农圃。\n月下与风前，对花歌且舞。\n日日是青春，何必唱金缕。",
        "dynasty": "宋",
        "collection_info": null
    },
    {
        "title": "送春有感",
        "author": "吴芾",
        "content": "物物俱有情，情尤钟我辈。\n况復病且衰，白髮不相贷。\n今日送残春，倍觉生感慨。\n正恐明年春，此身不復在。\n忆昔少年时，逢春便倾盖。\n五十六年中，相亲復相爱。\n春虽自天来，祇在花丛内。\n常忧地不宽，栽花容有碍。\n买山敢论钱，惟恐力不逮。\n花开即欲看，花好还须戴。\n诗必为花吟，酒必与花对。\n醉则卧花间，岂事形骸外。\n醒復绕花行，视之过粉黛。\n从人笑我狂，我作童儿态。\n自云尽此身，与春长相会。\n人事苦相争，花谢春亦退。\n我欲苦留春，春去不少待。\n为春搅离肠，寝食俱忘废。\n悲来不可禁，未免歌慷慨。\n我当保余龄，相见犹可再。\n若或径溘然，遂成永分背。\n愿春畧踌躇，一樽容我酹。",
        "dynasty": "宋",
        "collection_info": null
    },
    {
        "title": "忧居杜门久废笔砚兹因卜筑辄有所感不免破戒作数语呈诸亲友",
        "author": "吴芾",
        "content": "平生事幽讨，性与山水便。\n晚岁闢三径，颇喜得地偏。\n远不去桑梓，近与松楸连。\n青山枕其后，流水绕其前。\n羣山更簇簇，左右相周旋。\n栋宇虽未立，气象已足观。\n旁人笑我拙，空囊无一钱。\n何苦欲架屋，作此烦恼缘。\n我岂不自知，老去将终焉。\n游居与寝卧，安可无数椽。\n人生七十稀，自古尝有言。\n我今五十七，髭鬓已皤然。\n纵使此身健，前去能几年。\n仕宦虽龃龉，亦復忝蕃宣。\n向来为亲养，犹或强着鞭。\n今既成永感，前事都弃捐。\n傥或未死灭，誓将老林泉。\n遂此卜筑志，闭门日高眠。\n栽花满我屋，种竹环我园。\n山上创一堂，湖中具一船。\n从容与亲旧，取次中圣贤。\n虽无万钟禄，虽无二顷田。\n胸中富邱壑，眼界饱风烟。\n自足了一世，此外休问天。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "嗟我椎钝姿，处世百不便。\n性独爱山水，固非嗜好偏。\n本来山中人，家与青山连。\n仕宦三十载，尘事虽满前。\n登临兴不减，佳处辄盘旋。\n搜奇更探胜，往往穷游观。\n所恨坐艰窘，苦乏买山钱。\n年来足忧患，杜门绝世缘。\n百念俱不起，此心已休焉。\n尚欲对山水，茅茨架短椽。\n非为求安计，盖守知足言。\n如我百无似，自视仍阙然。\n余生亦何幸，获覩中兴年。\n贤能随任使，熙运逢周宣。\n退量驽钝姿，老去难加鞭。\n有如不才木，偶未沟中捐。\n宁復几寒暑，白骨埋黄泉。\n且趁此身健，饱食仍醉眠。\n衣葛谢轩冕，杖藜守丘园。\n朝蹑登山屐，暮上泛湖船。\n保真师古语，乐圣继前贤。\n有妻能执爨，有儿能力田。\n万事不介意，过眼如云烟。\n无荣亦无辱，庶以全吾天。",
        "dynasty": "宋",
        "collection_info": null
    },
    {
        "title": "久雨",
        "author": "吴芾",
        "content": "岁旦值庚午，已有旱暵忧。\n甲申与甲子，仍更雨不收。\n岂惟主夏旱，还虑麦不收。\n农占吁可畏，使我生春愁。\n我今安静退，身外百无求。\n止愿年谷熟，高枕卧林丘。\n时时与亲友，尊酒相献酬。\n天意今乃尔，一饱未易谋。\n众人忧饿死，我能独乐不。\n念此不成寐，中夜涕泗流。\n无所用吾力，止望天赐休。\n天不绝民命，会见大有秋。",
        "dynasty": "宋",
        "collection_info": null
    },
    {
        "title": "送董伯玉造朝改秩",
        "author": "吴芾",
        "content": "之子久言别，今秋忽此来。\n访我湖山上，连月相追陪。\n和诗动盈轴，举酒必尽罍。\n使我增眼明，顿觉忘衰颓。\n方将走山谷，乘兴共寻梅。\n一笑坐花下，覆此黄金杯。\n俄然告我去，遮路挽不回。\n匆匆陈祖席，再豁怀抱开。\n自古论治道，常患无人才。\n如子虽寒素，万口称贤哉。\n时运偶未至，半在困尘埃。\n从今脱选调，宁復嗟淹回。\n会见日千里，腾跃如龙媒。\n愿言更努力，圣主方筑台。",
        "dynasty": "宋",
        "collection_info": null
    },
    {
        "title": "丙戌送春有作",
        "author": "吴芾",
        "content": "三月三十日，春去人尽惜。\n我独惜春多，欲留春不得。\n忆昨仕行都，亦屡逢春色。\n王事多鞅掌，常苦无暇隙。\n担上看桃李，负春长叹息。\n每欲早归田，恨不生羽翼。\n及至今得归，亦復少欢适。\n平生无室庐，方且事工役。\n老妻病累年，年来觉转剧。\n百事总关心，十日九不怿。\n把酒对东风，一春能几夕。\n因念梦幻躯，处世不满百。\n今日六十三，已是桑榆迫。\n纵使到七十，能得几年客。\n幸春有旧好，一笑常莫逆。\n今既舍我归，动是经年隔。\n聊復倒离樽，与春话胸臆。\n我方葺园亭，随分足泉石。\n准拟共东君，着此几两屐。\n丁宁春早回，莫使常相忆。\n今宵已拚醉，坐待东方白。\n明旦各分飞，断肠芳草碧。",
        "dynasty": "宋",
        "collection_info": null
    },
    {
        "title": "和送春诗送陈泽民",
        "author": "吴芾",
        "content": "少年买青春，千金初不惜。\n常恐春不留，韶华难再得。\n种杏更栽桃，为春添景色。\n对酒復当歌，与春亡间隙。\n春去或未来，日探春消息。\n及至春又归，送春恨无翼。\n追随九十日，无日不自适。\n胡为把一麾，千里从吏役。\n当涂古道院，事简非繁剧。\n宴坐对江山，亦足自怡怿。\n所叹乏游从，无与共良夕。\n陈侯有高标，鸷鸟空累百。\n落笔动成篇，端不在促迫。\n不意牢落中，乃得此佳客。\n人事苦参商，天意有顺逆。\n笑言犹未竟，遽尔成乖隔。\n虽未唱阳关，别恨已填臆。\n此邦固寂寥，颇亦富水石。\n方拟出郊垧，共试登山屐。\n何事逐春归，不念人相忆。\n春事虽已阑，残花尚红白。\n且復引离尊，倒此香醪碧。",
        "dynasty": "宋",
        "collection_info": null
    },
    {
        "title": "答客难",
        "author": "吴芾",
        "content": "我治湖上园，占断山水窟。\n幽事日相关，颇觉无暇逸。\n有客来相过，云欲救我失。\n谓我虽爱閒，未得居閒术。\n众人役利名，公独役景物。\n固与众人殊，未免俱汩没。\n孰若淡无营，燕坐一虚室。\n百念尽消除，百事付真率。\n物来则应之，岂可自撄拂。\n客言非不忠，我意客未悉。\n万物仗境生，百果因花实。\n我闻洛阳城，名园浑比迹。\n至如司马公，朴素世莫及。\n有园号独乐，晚岁亦加葺。\n人心固不同，岂能尽如一。\n顾我病且衰，行年将七十。\n光景去不留，余龄那可必。\n要当且逍遥，乐此桑榆日。\n宁如土木偶，终朝长兀兀。\n况有佳山水，兹焉久蟠鬰。\n地灵尽发露，一旦为我出。\n若不一领畧，无乃太拘执。\n何妨几席间，时与相顾揖。\n择胜把酒杯，搜奇入诗笔。\n犹恨景物多，未能尽收拾。\n他人视若忙，我心常自佚。\n人无所用心，先圣每忿疾。\n既不学羣儿，诧仙仍佞佛。\n不有博奕乎，为之犹胜弗。\n客既闻斯言，语塞几若讷。\n因为客书之，聊以志彷佛。\n会须画成图，继取王摩诘。",
        "dynasty": "宋",
        "collection_info": null
    },
    {
        "title": "闻同庚不幸有感",
        "author": "吴芾",
        "content": "我生甲申岁，同岁知几人。\n十中无一在，使我涕陨巾。\n尝试屈指数，谁登要路津。\n不过五六辈，踪迹半已陈。\n其一最先达，进为国大臣。\n宠荣无与比，近亦以讣闻。\n顾我何为者，本是陇亩民。\n持橐已过分，寿更近七旬。\n独恨苦拘缚，归志不得申。\n天復放我归，遂此自由身。\n湖山堪寓目，风月足怡神。\n有花我共醉，有鸟助我吟。\n若不自娱乐，开口对芳辰。\n却恐泉下客，笑我浪苦辛。\n虽生亦何益，徒负百年春。",
        "dynasty": "宋",
        "collection_info": null
    },
    {
        "title": "和陈天予卜居二首  其一",
        "author": "吴芾",
        "content": "夫子有直气，声名重如山。\n上书遭放逐，去国知几年。\n伤弓念投林，失水思潜渊。\n但期归里社，问舍仍求田。\n迨兹是卜筑，占胜郊野间。\n梅竹映左右，溪山绕后前。\n且欣轮奂美，碧瓦生青烟。\n莫叹经营苦，绿鬓成华颠。\n君虽欲退处，天岂容久闲。\n会起佐明主，四海俱晏然。",
        "dynasty": "宋",
        "collection_info": null
    },
    {
        "title": "和陈天予卜居二首  其二",
        "author": "吴芾",
        "content": "我亦初卜筑，止有湖与山。\n一区未易就，首尾八九年。\n种竹已成林，积水已成渊。\n我始得栖息，守此桑麻田。\n羡君治第敏，不出数月间。\n落成写胸臆，遥寄到我前。\n佳句粲珠玉，妙画梯云烟。\n我见为君动，喜甚殆欲颠。\n第恨隔山岳，无由相伴闲。\n何时一会面，尊酒共陶然。",
        "dynasty": "宋",
        "collection_info": null
    },
    {
        "title": "湖山遣兴",
        "author": "吴芾",
        "content": "我在小西湖，浩渺仍清旷。\n大旱未尝枯，久雨亦不涨。\n灌溉数千顷，无欠亦无长。\n中有十里荷，花开密相傍。\n疑若水仙游，波间张供帐。\n既列万红粧，復陈千彩仗。\n风细月明时，天香互飘荡。\n纵有老画师，丹青难髣像。\n我心如死灰，万事俱废忘。\n独于此留情，曾不忘一饷。\n日日绕岸行，踏破屐几緉。\n无以寄幽怀，诛茅聊小创。\n开窗面湖光，纳此无尽藏。\n冀得日临赋，少效陶元亮。\n用以偿素心，庶不孤雅尚。\n每自谓生前，足可供酬唱。\n偶未脱世缘，一出成牵强。\n红尘四十年，白髮三千丈。\n劳力復劳心，时时婴拙恙。\n梦寝到湖边，恨无缩地杖。\n迨今始归休，挂冠老湖上。\n坐看水中天，依然涵万象。\n近树与远山，倒引还弥望。\n惊湍泻两闸，飞瀑来千嶂。\n沙头鸥鹭集，水面龟鱼漾。\n似认旧主人，有意来相向。\n时方夏初临，雨霁天风扬。\n日影烘微云，水纹生细浪。\n徘徊至夕阳，迤逦扁舟放。\n恍觉此身轻，有如在昆阆。\n我病虽不饮，亦为倾家酿。\n酒酣逸兴来，怀抱益舒畅。\n嗟我本寒儒，百种无一样。\n晚有田与园，所得已过当。\n今更享此湖，重惭踰分量。\n是岂人之力，无乃天所贶。\n惟是顽钝姿，年衰多俗状。\n尘痕满衣襟，揽镜空感怆。\n要当尽洗濯，见我本来相。\n心迹喜双清，从人诧官况。",
        "dynasty": "宋",
        "collection_info": null
    },
    {
        "title": "纪梦",
        "author": "吴芾",
        "content": "平生好山水，至老心不移。\n每闻有佳处，欲见唯恐迟。\n相去虽云远，不惮脚力疲。\n纵不能得到，夜梦必见之。\n晚岁卜筑地，一半在翠微。\n山水既俱胜，景物还相宜。\n旁人来覩此，已自心目怡。\n若乃梦中见，则又远过斯。\n高山与流水，到处皆崛奇。\n其间有楼观，金碧仍相辉。\n幽深极险怪，皆世所未窥。\n谓必神仙窟，非世所得知。\n不谓我凡骨，乃获来游嬉。\n恍然若惊觉，有如天上归。\n是岂造物者，不与人相违。\n知我有雅好，特以此见贻。\n嗟我今老矣，万事都弃遗。\n犹有山水债，未能忘梦思。\n他日或蝉蜕，百态不愿为。\n只愿海山去，赴我赤松期。",
        "dynasty": "宋",
        "collection_info": null
    },
    {
        "title": "机简堂自隠静归为万年主人访余林下相与道旧因以述怀",
        "author": "吴芾",
        "content": "吾乡本仙窟，石井尤奇特。\n民物生其间，古来盖千亿。\n惟师与我家，所居共阡陌。\n少小初无殊，长乃分儒释。\n术业虽不同，于道俱有得。\n师为方外游，声价已籍籍。\n象教久衰微，頼师振业席。\n炉鞴与钳锤，信有弥天力。\n果续佛慧命，作大善知识。\n我虽登禁涂，无功亦无德。\n但有忧国心，徒劳竟何益。\n挂冠归林下，面亦无惭色。\n知心独有师，相视笑莫逆。\n每思共谈玄，倾倒此胸臆。\n江浙遥相望，恨不生羽翼。\n昨朝忽惠然，得得访泉石。\n一见双眼明，欢喜几折屐。\n第念我与师，彼此头颅白。\n世路方艰难，老去合休息。\n师既归故乡，不应復他适。\n愿言却世缘，来伴我幽寂。\n相看成二老，永为闾里式。",
        "dynasty": "宋",
        "collection_info": null
    },
    {
        "title": "叶性之有诗纪十五夜之集因用来韵",
        "author": "吴芾",
        "content": "人生重行乐，乐事古难全。\n有如天边月，多阙还少圆。\n又如牛女星，会合动经年。\n今夕羣贤集，定知非偶然。\n顾我老多病，要路懒着鞭。\n年年上章疏，只丐早归田。\n頼天怜此意，得遂性所便。\n归来小西湖，湖水清且涟。\n吾庐在其上，可濯仍可沿。\n一望兴无尽，十里开红莲。\n风前波渺渺，雨后竹娟娟。\n到此百念灭，已是卜终焉。\n但恨乏胜侣，使我心悬悬。\n今得与公辈，共上泛湖船。\n载月娱清夜，同醉壶中天。\n虽无管弦奏，虽无罗绮筵。\n看此水与月，自足中圣贤。\n况復座上客，尽如珠玉联。\n其间有老匠，自旧称诗仙。\n饮散出佳句，为我写由拳。\n纪此一时胜，付与山水传。\n合当风月夕，更结一笑缘。",
        "dynasty": "宋",
        "collection_info": null
    },
    {
        "title": "家人生朝",
        "author": "吴芾",
        "content": "相从四十年，于今成二老。\n向来苦宦游，颇恨归不早。\n我家枕湖山，彷佛如蓬岛。\n今始得归来，方喜开怀抱。\n復值君诞辰，满目春光好。\n幸有酒千钟，足可共倾倒。\n要须且沈酣，莫被闲愁恼。\n我方务清虚，志不在金宝。\n亦復戒浮华，意岂在花草。\n但愿享遐龄，白首长相保。",
        "dynasty": "宋",
        "collection_info": null
    },
    {
        "title": "生朝偶成",
        "author": "吴芾",
        "content": "今晨是生朝，今夕是除夜。\n年年聚亲朋，往往罗酒炙。\n而我忽抱痾，见酒辄避舍。\n一滴不沾唇，何以相慰藉。\n人生能几许，今已迫衰谢。\n病躯復如斯，令人发悲咤。\n展转竟无眠，作诗诉同社。",
        "dynasty": "宋",
        "collection_info": null
    },
    {
        "title": "送津儿之官丽水",
        "author": "吴芾",
        "content": "忆我初仕时，不敢望高位。\n但得宰一同，便可行己志。\n实惠傥及民，死亦有生气。\n况復着阴功，子孙将不坠。\n胡为人惮之，百计欲求避。\n我闻事无难，辞难岂为义。\n世路虽多艰，官途须历试。\n是用俾吾儿，往当民社寄。\n眷言古括州，山水有佳致。\n我尚记昔年，尝为郡守贰。\n虽无德在人，人亦安平易。\n百里闻汝来，想见多忻慰。\n要当尽此心，有以塞其意。\n诚能使吏民，自此知怀畏。\n家家各安居，人人共称治。\n纵或罹谤伤，固自有公议。\n有如汝所存，俯仰似无愧。\n功名余事耳，何必成与遂。\n年来我挂冠，方得闲中味。\n无乃逼桑榆，七十仍有二。\n知復几何时，得见汝娱侍。\n虽幸枕湖山，已闢幽栖地。\n有诗谁伴吟，有酒谁同醉。\n正欲汝相随，俄然又相离。\n会须早归来，日作斑衣戏。\n箇中有真乐，岂必三旌贲。",
        "dynasty": "宋",
        "collection_info": null
    },
    {
        "title": "予与王瞻叔韩通一林梅卿余知默徐彦才六人皆同庚也一登政路五上禁涂其四久已物故所存者独知默与予耳今日得报知默又已云亡念年齿至此予亦岂久于世者乎怅然有感于怀因成数语以自解",
        "author": "吴芾",
        "content": "同庚非不多，达者能有几。\n七十二年间，六人而已矣。\n其四迹已陈，止予二人尔。\n今朝闻讣音，其一又不起。\n嗟予独何人，偶尔未见鬼。\n自度如许衰，宁久红尘裏。\n念此梦幻身，谁能保终始。\n失者虽或非，得亦未为是。\n死者固可悲，生亦不足喜。\n幸然已挂冠，万事不到耳。\n何妨日凭栏，乐此佳山水。\n仍更日开尊，赏此新桃李。\n时时命歌童，唱箇陶真理。\n倘或未溘然，亦足娱暮齿。",
        "dynasty": "宋",
        "collection_info": null
    },
    {
        "title": "病中有作",
        "author": "吴芾",
        "content": "吾年七十五，一朝忽患疟。\n仍害及老妻，对床更撼铎。\n寒时寒如冰，热后热如灼。\n既去还復来，如与我有约。\n连日莫能休，尽室皆惊愕。\n饮啖一不忺，形骸顿如削。\n细思岂无因，良由赋分薄。\n本是农家子，只合事耕作。\n既已得美官，復有归田乐。\n已是无福当，又不知惭怍。\n遂至疟鬼憎，故意来相虐。\n作诗告天公，纵我有过恶。\n愿天少垂怜，疾痛且阔畧。\n但速赐之死，莫令我知觉。\n一生缠世网，正欲解其缚。\n假使寿百年，宁免此一着。\n不如早归藏，且免论强弱。\n我非畏死人，久已办棺椁。",
        "dynasty": "宋",
        "collection_info": null
    },
    {
        "title": "述怀",
        "author": "吴芾",
        "content": "我爱白乐天，千载共称贤。\n行年七十五，奄忽遂溘先。\n我爱范忠宣，一代名德全。\n年龄甫至此，亦復成弃捐。\n二公虽已逝，四海至今传。\n顾我百无事，幸及二公年。\n今夏疾疢作，已分归黄泉。\n偶然得无事，固荷天见怜。\n但我有一语，恰欲与天言。\n有生则有死，如行者言旋。\n我是久行客，亦自应息肩。\n念人处一世，动为世网缠。\n开口罕欢笑，触绪多忧煎。\n纵使至百岁，终困尘俗缘。\n不如早瞑目，庶以全吾天。\n是非与宠辱，总不到我前。\n一心亦安静，却得返自然。\n况我办归计，久已卜新阡。",
        "dynasty": "宋",
        "collection_info": null
    },
    {
        "title": "里有蒋生者颇志于学迫于贫困吾叔德先见而怜之赡其有无使从胡经仲学作诗勉之",
        "author": "吴芾",
        "content": "君不见昔日泰山孙先生，蹭蹬穷途道未行。\n读书有志破万卷，置锥无地可躬耕。\n高堂亲老仰甘旨，未免道路长营营。\n睢阳客舍一再过，牢落谁人如姓名。\n文正范公真好士，一见宾阶喜气形。\n深知先生非乞客，金在泥沙玉在荆。\n底事穷年事奔走，厄贫废学诚可矜。\n因留乡校周所急，奉亲为学使有成。\n先生果不负公望，行益修兮经益明。\n十年声名动廊庙，天下望之如日星。\n一代儒宗君试数，谁不首以先生称。\n向使不遇文正公，亦将因循埋没如腐萤。\n吁嗟此风寂寞久，岂是𤱶亩无如先生之才能。\n世人俗眼弃贫贱，胸中壮气空峥嵘。\n吾家叔父特达士，汪汪伟量如沧溟。\n比隣有蒋生，所志在穷经。\n迫于饥寒故，无以赡亲庭。\n不问师道己未足，聚训青衿已十龄。\n锐志日已丧，尘事日已婴。\n顾虽仅能供子职，而此术业何由精。\n吾叔念之为慨然，一见自待如父兄。\n恐子坐穷竟废弃，亟使就学趋准绳。\n况有括苍胡夫子，传道吾里作世程。\n执经座下子无忽，子之所须吾其应。\n倾囷倒廪略无靳，阔视世俗亲疏情。\n我闻此事犹叹息，俗士闻之应骇惊。\n近来世道太浇薄，骨肉犹作锱铢争。\n故虽有子尚不教，但欲黄金自满籝。\n安能推其余，以及异姓忘爱憎。\n伟哉吾叔贤，远继文正公之英声。\n蒋生其勉之，无使后人独羡孙先生。",
        "dynasty": "宋",
        "collection_info": null
    },
    {
        "title": "续潘仲严秋夜叹",
        "author": "吴芾",
        "content": "秋夜凉，秋夜凉，碧天如水涵月光。\n空堂耿耿不成寐，起坐拔剑歌慨慷。\n罢金樽，还独酌，试一停杯问寥廓。\n此身此世竟如何，摇摇惊燕巢风幕。\n伊昔我生适太平，岂信中原有甲兵。\n扬鞭走马长安市，美人如玉酒如渑。\n可惜太平留不住，一旦风尘沓回互。\n谁知年少乐游场，翻作敌人争战处。\n烽火照天光夺日，杀气腾空暗如雾。\n皇家骨肉几千人，尽逐銮舆沙漠去。\n回头宫阙成一空，惟有山河在如故。\n咄咄姦谀何误国，二十年来启边隙。\n边隙已成犹自如，忍使吾民罹此极。\n哀哉吾民亦何辜，父子连年死锋镝。\n兴言及此心胆寒，空对秋风泪横臆。\n泪横臆，宇宙回旋云失色。\n我闻古亦有乱离，人道乱离今过昔。\n一人厌奔走，四海念休息。\n如何廊庙土木人，安坐恬然有肉食。\n我今愿得上方斩马剑，尽取凶徒肆诛殛。\n却总堂堂百万师，浄扫边尘空塞北。\n莫言草芥无奇策，愿蒙天子一前席。",
        "dynasty": "宋",
        "collection_info": null
    },
    {
        "title": "和林大任劝耕",
        "author": "吴芾",
        "content": "壮哉溢目还盈耳，千骑出城歌吹起。\n野人一覩快争先，奔走欢呼几折趾。\n往年戎马偶出郊，田间弥望皆荒茅。\n使君笃意劝农课，尽使惰游如所教。\n麦欲连云桑蔽野，此心犹恐孤民社。\n要将治绩迈龚黄，不但文辞超贾马。\n编民击壤自欣欢，尽道年来百虑宽。\n承流宣化得贤帅，湛恩霑溉何漫漫。\n不愧剖符仍受玉，善政已为千里福。\n年丰谷贱復何忧，向也穷民今亦足。\n固知博施非屯膏，况能好善如干旄。\n宾僚倘有公辅器，宁辞解赠腰间刀。\n有客有客歌贤业，词烂春葩光炜烨。\n一时酬唱已清新，四坐朋从更和叶。\n酒酣谐笑应云云，元白李杜疑前身。\n想当挥毫落纸时，笔端往往俱有神。\n我来触绪未暇给，首覩明珠千百粒。\n豁然两眼顿增明，更觉慢心无自入。\n已幸从今日往还，况復赋诗宾客间。\n只恐使君丹诏下，擢归青琐点朝班。",
        "dynasty": "宋",
        "collection_info": null
    },
    {
        "title": "又劝耕",
        "author": "吴芾",
        "content": "浙东十载歌丰登，去年水旱俄相乘。\n吾州何幸得一熟，四野绝闻愁叹声。\n田畴二月土膏动，树头布谷争飞鸣。\n田家饱食苦无事，雨后一犁方对耕。\n敢意使君亲劝率，千骑晓作田间行。\n老农感激前致语，使君不用忧西成。\n腊中昨已见三白，今日还逢甲子晴。\n年丰谷贱定可卜，仓箱会见如坻京。\n但愿使君对春色，莫负花前双玉瓶。\n人生适意未易得，况復时节遭昇平。\n要须拚与宾客醉，无使旁人笑独醒。",
        "dynasty": "宋",
        "collection_info": null
    },
    {
        "title": "喜晴",
        "author": "吴芾",
        "content": "我家世业本农夫，力作耕田供百需。\n食无鱼兮出无车，但守桑梓依枌榆。\n中更兵火田园芜，骨肉奔迸几为奴。\n饥肠雷转寒侵肤，中夜穷鬼常揶揄。\n自笑为生亦良劬，此身何由出泥涂。\n始弃耒耜亲诗书，一以经训为菑畬。\n弟兄相继蹑云衢，吾乡往往推诸吴。\n我虽有志徒区区，顾惭小技非大巫。\n向来聊出应时须，亦復接武丹陛趋。\n退视才悭思且枯，敢意滥吹东郭竽。\n自从得请归田庐，万事闭眼不问渠。\n岂谓割分姑孰符，一时乏使偶见除。\n此邦自昔称膏腴，千里旧富稻与鱼。\n十年九潦田无租，今岁䆉稏方满圩。\n邦人举首争欢呼，谓此丰登亘古无。\n骤然一雨惊里闾，直疑平地浮江湖。\n灵祠致祷纔登舆，已见皎日升东隅。\n一方今既奠厥居，太守宁不欲自娱，便可投绂歌归欤。",
        "dynasty": "宋",
        "collection_info": null
    },
    {
        "title": "癸巳岁邑中大歉三七侄捐金散谷以济艰食因成三十韵以纪之",
        "author": "吴芾",
        "content": "吾家谓侄非常儿，自幼读书尝下帷。\n平居事母尽孝道，力供子职曾无违。\n辛勤农亩三十载，顿立门户成家肥。\n耻同流俗事骄吝，好贤乐业常怡怡。\n闻人急难如在己，见义踊跃无不为。\n造桥砌路未为德，折券释逋未足奇。\n究其存心用意处，尤在邑人艰食时。\n此邑山多土田少，民贫自昔难支持。\n其间岁收数百斛，已为富室他可知。\n况復今年苦亢旱，州里远近咸告饥。\n田畴弥望总如燎，细民未免俱流移。\n纵使人能保常产，亦復有甑无米炊。\n虽幸朝家行赈济，正恐未能遍羣黎。\n往往倾村走山谷，荷锄掘地寻蕨萁。\n取根为粉虽可饱，食之既久人亦羸。\n春来必至生疫疠，死填沟壑夫何疑。\n吾侄见之轸忧恻，首议倡率输家赀。\n既捐青蚨二百万，犹恨籴贵难疗饥。\n庾中仅存二千石，一旦倾倒尽散之。\n此心但欲济隣里，身外浮名非所希。\n吁嗟薄俗务贪鄙，计较升斗争刀锥。\n徒知富有可润屋，岂虑人怨亲戚离。\n有如吾侄为此举，吾乡自古应亦稀。\n小惠所施固未博，风义自足洗浇漓。\n傥使人人皆若尔，千里岂復忧馁时。\n第愿吾侄广此意，所为尽从今日推。\n阴功在人天心报，会俾尔寿膺繁禧。\n梓里遗芳传未艾，世有子孙攀桂枝。\n岂惟同里共歆艷，亦使吾侄增光辉。\n老夫无以示旌劝，聊为吾侄题此诗。",
        "dynasty": "宋",
        "collection_info": null
    },
    {
        "title": "和向巨源冷语  其一",
        "author": "吴芾",
        "content": "长空一夜飞瑞叶，正是人间苦寒月。\n静坐遥闻修竹折，天惨云愁风更冽。\n喜君试水烹春雪，却笑酒酣长耳热。",
        "dynasty": "宋",
        "collection_info": null
    },
    {
        "title": "和向巨源冷语  其二",
        "author": "吴芾",
        "content": "风扫千林无一叶，独有疏梅浸霜月。\n欲御瑶琴愁指折，试酌寒泉惊齿冽。\n最爱闭门人卧雪，不作羣儿附炎热。",
        "dynasty": "宋",
        "collection_info": null
    },
    {
        "title": "释奠于学和刘判官韵",
        "author": "吴芾",
        "content": "忆昔未冠随亲庭，采芹曾挹泮水清。\n仰高先圣空有志，逮壮纔能脱白丁。\n三釜及亲虽可喜，抗尘不復论书史。\n旧游恍若一梦中，十载何期两来此。\n惭无善政及邦人，况负平生道德心。\n再瞻庙像直汗下，正恐不为神所歆。\n朝来俎豆敬通灵，幸頼贤僚赞礼成。\n更勤佳句愧盛意，敢与前贤齐令名。\n词场自顾非元帅，白髮星星徒满戴。\n尚期君与振斯文，休嗟莲幕淹三载。",
        "dynasty": "宋",
        "collection_info": null
    },
    {
        "title": "朱世同喜雪中得酒出佳篇相谢用韵奉酬",
        "author": "吴芾",
        "content": "吾子一布衣，抱道仍怀德。\n人虽仰其高，耐寒如松柏。\n亦復诮其介，忍穷如铁石。\n欲耕且无田，欲住且无宅。\n借人茅舍居，破漏无遮幂。\n兀坐懒扫除，凝尘常满席。\n文章老更成，初不事雕刻。\n间为场屋游，往往遭弃掷。\n进取既不谐，资身又无策。\n斆学三十年，尝作离乡客。\n亦岂无六亲，为亲成间隔。\n亦欲求知音，无奈俗眼白。\n不知何所负，半生罹此厄。\n空读万卷书，不得稽古力。\n昨朝起开门，雪深平地尺。\n极目望四郊，万里如一色。\n穷人尽皱眉，共畏寒威逼。\n亦大不能堪，君独无戚戚。\n危然书窗下，哦诗度朝夕。\n我送一壶酒，酒面蛆浮碧。\n但可浇愁肠，岂足资欢适。\n君乃走长篇，再三叙感激。\n笔下有如君，足为人楷式。\n勿谓道难行，自古有通塞。\n时来会见上通津，莫忧计拙无衣食。",
        "dynasty": "宋",
        "collection_info": null
    },
    {
        "title": "和刘判官喜雪",
        "author": "吴芾",
        "content": "滥把州麾奉北堂，自惭政术非龚黄。\n年丰物阜天所赐，容我养拙山水乡。\n今朝瑞气俄融结，散作飞花应时节。\n万家疫疠一扫除，尽道年时无此雪。\n幕中佳士欣得公，笔端能与造化通。\n乃知冰柱有家法，寡和未饶歌郢中。\n一望琼瑶迷四境，我復白头临绝顶。\n要须相与作春温，共向尊前拚酩酊。",
        "dynasty": "宋",
        "collection_info": null
    },
    {
        "title": "咏海棠",
        "author": "吴芾",
        "content": "古人花谱名浮实，独有海棠真第一。\n我家千树足奇花，晚得此花尤杰出。\n每逢春色鼎来时，争逞新粧媚晴日。\n浑如酒晕入香腮，宛似臙脂施玉质。\n雨后妖娆倍有情，天然富贵曾无匹。\n夜深烛下更端相，睡起还疑春思鬰。\n老来百事尽疏慵，颇喜与花时款密。\n岂知牢落向江城，骤尔乖离心若失。\n试从僻陋强搜寻，偶得一株天所乞。\n纤枝虽瘦不禁春，亦有花光相照拂。\n一时游子覩争先，共叹凡花难跂及。\n愈令倦客忆故园，不觉泪沾衫袖湿。",
        "dynasty": "宋",
        "collection_info": null
    },
    {
        "title": "对海棠怀江朝宗",
        "author": "吴芾",
        "content": "我住湖山岁月赊，年年长醉海棠花。\n忆昨君来花未放，却言花放定相过。\n亦欲花间同一醉，肯教垂老负阳和。\n东风始动花始蕊，君已翩然到我家。\n意君为花必少驻，那知事復成参差。\n眼底垂丝先弄影，一时浮艷亦堪夸。\n岂若神仙真态度，红粧翠袖肩相摩。\n踌躇花下不忍别，回头彼此奈愁何。\n匆匆直向剡溪去，急为饥民救札瘥。\n万人既欲全性命，赏心乐事自应那。\n待得明春来修好，因循又恐成蹉跎。\n世间万事无不尔，不用逢春苦叹嗟。\n如君年年走尘俗，深疑天不付芳华。\n何似相随林下住，共将烂醉为生涯。\n不但有花供笑语，还应有句助吟哦。",
        "dynasty": "宋",
        "collection_info": null
    },
    {
        "title": "王若夫谓水晶蒲萄本出其家求诗",
        "author": "吴芾",
        "content": "君家蒲萄天下奇，奴视百果何其卑。\n种成满架日蕃衍，清似水晶甘若饴。\n八月江南风日美，正是人家酒熟时。\n盘中珍果有如此，谁数闽中生荔枝。\n乡人歆艷竞分种，不过数年条已萎。\n胡为君家植此树，阅岁数十如新移。\n我闻尤物天所靳，盛衰颇与人相随。\n君家令祖有贤行，一邑远近人争推。\n少虽失身事刀笔，吏之操术皆耻为。\n处心积虑人莫及，奉法循理古亦稀。\n人与黄金目不视，身居暗室心不欺。\n退处郊垧忍穷困，只教子孙为布衣。\n天公无以表纯懿，特以此果先见贻。\n其孙努力效儒业，表表颖出非常儿。\n未壮果能立门户，直上蟾宫攀桂枝。\n自余虽未登上第，亦已飞鸣到礼闱。\n俱传清白守家训，端若此果光陆离。\n今君既取以饷我，又復琢句形声诗。\n愿君采折多醖酿，积千万石为酒池。\n客来自此酌不竭，永永百年供寿巵。",
        "dynasty": "宋",
        "collection_info": null
    },
    {
        "title": "和陈天予岩桂",
        "author": "吴芾",
        "content": "乞身未遂归岩谷，满面尘埃慵靧沐。\n铃斋独坐更悲秋，喜见吾人驻车毂。\n吾人别久正怀思，一旦渴心还慰沃。\n天公助我作清欢，特遣仙花荐芬馥。\n万枝琐碎屑黄金，几树阴森攒碧玉。\n天然风韵月中来，颇鄙人间桃李俗。\n秋高气爽人意佳，衰病无悰惟我独。\n胡为却被此花恼，尽日檐前看不足。\n况是欣逢磊落人，远追渭钓并岩筑。\n须知天欲长吟哦，使向筠阳看修竹。\n见花落笔作长谣，灿若珠玑千百斛。\n我方触绪不自聊，得此细看还熟读。\n明朝人去花亦残，只把新诗时反覆。",
        "dynasty": "宋",
        "collection_info": null
    },
    {
        "title": "得家书报敝居紫丁香盛开怅然有感",
        "author": "吴芾",
        "content": "我家丁香大盈丈，天公靳惜非凡材。\n去年花开香满屋，我方局促缠悲哀。\n准拟今年必无事，尽可花下相追陪。\n何期顿与花隔绝，斗粟牵从江上来。\n前日我家寄书至，为报堂前花正开。\n熏人已如兰麝喷，照眼还若锦绣堆。\n狂蜂游蝶自来往，旧成蹊处今生苔。\n主人有花不解赏，向来何以事栽培。\n置书不觉双泪堕，人事好乖如此哉。\n嗟我行年近六十，鬓髮星星心已灰。\n纵使从今得自便，此生看花能几回。\n况復奔驰未能已，断蓬正滚风中埃。\n欲往一见尚不可，敢望近前持酒杯。\n须知轩冕傥来耳，不如归去山之隈。",
        "dynasty": "宋",
        "collection_info": null
    },
    {
        "title": "病中秋香开因成拙句呈诸亲友",
        "author": "吴芾",
        "content": "仙姿元自广寒来，分得天香长馥郁。\n千古风流独占秋，一枝曾比昆山玉。\n伊余老去百念灰，已是形骸如土木。\n年年尚为此花狂，有似渊明偏爱菊。\n坐中不可一日无，又似子猷真爱竹。\n一从秋到天宇清，颇费梦思眠不熟。\n凌晨便起探花枝，走遍荒园常仆仆。\n可怪司秋失故常，时节已深花尚伏。\n迨余抱病卧匡床，始报枝头缀金粟。\n折来三嗅忽悽然，不觉泪珠悬两目。\n天胡祇赋惜花心，不容享此看花福。\n今年疾疢已如斯，来岁衰颓还可卜。\n纵令牵强到花间，空使此心生不足。\n不如等是趁西风，把花一扫还空谷。",
        "dynasty": "宋",
        "collection_info": null
    },
    {
        "title": "陈正卿示蛤蜊解嘲之作因次来韵",
        "author": "吴芾",
        "content": "夫君雅志知谁会，身在寰中心物外。\n平生初不入州县，一任傍人惊且怪。\n日来杖屦忽相过，为我踏破松阴碎。\n亹亹清谈颇逼人，祇将万卷窥千载。\n得酒欢然竟不辞，右手持杯左手蟹。\n夫君真是人中豪，宁比寻常庸俗辈。\n不食蛤蜊何足羞，但能适口斯为快。\n山肴野䔩亦自佳，岂必莼羹与鲈脍。",
        "dynasty": "宋",
        "collection_info": null
    },
    {
        "title": "復次韵",
        "author": "吴芾",
        "content": "老来绝意风云会，久欲脱身尘垢外。\n有时偶被世缘牵，咄咄书空常作怪。\n一麾何事到江城，却犯喧嚣亲琐碎。\n簿书丛裏度光阴，倏忽已惊踰一载。\n所幸连年值有秋，颇足稻粱富鱼蟹。\n正愁客少无与娱，忽得诗流真我辈。\n剧谈终日坐生风，洗濯烦襟一何快。\n酒行到手君莫辞，有鼈可炰鱼可脍。",
        "dynasty": "宋",
        "collection_info": null
    },
    {
        "title": "中秋会于照水堂竟不见月和刘判官",
        "author": "吴芾",
        "content": "又是人间八月秋，西风万里残暑收。\n簿书汩没日復日，忽逢佳节聊举头。\n开樽喜有宾僚共，准拟延月归城楼。\n姮娥何事苦相恼，使我珠帘空上鈎。\n百年乐事能有几，兴来不惮秉烛游。\n虽无月华助吟赏，须知节物不可留。\n樽前莫问漏声促，且对溪山倒玉舟。",
        "dynasty": "宋",
        "collection_info": null
    },
    {
        "title": "九日感怀",
        "author": "吴芾",
        "content": "淡云笼日秋容薄，淅淅西风度帘幕。\n篱边黄菊自重阳，天外幽人正离索。\n登高那可望长安，记得当年醉丰乐。\n十千美酒一百分，脱帽狂歌恣欢谑。\n风流坐上尽英豪，醉倒不知红日落。\n谁知陈迹转头空，漠漠烟尘暗京洛。\n又是秋高塞马肥，万国城头悲战角。\n对花强饮欲忘怀，万感并生还作恶。\n河水之浊有日清，世乱当復见太平。\n只应人老鬓毛疏，愧他年少插茱萸。",
        "dynasty": "宋",
        "collection_info": null
    },
    {
        "title": "臻公释氏之秀者浮游徜徉迹接天下乃者归卧云山闭门不出遂命斋名曰戏鲸真得古惠师之遗趣也予喜其志因留二十韵以赠之",
        "author": "吴芾",
        "content": "吸尽百川还见底，头角惊杀鳣与鲔。\n有时大瞋明月珠，照耀六合光不死。\n沧溟浩荡极游巡，鈎深匪惮穷涯涘。\n今者修鳞何侧倚，岂是吞舟厌迁徙。\n祇应喷浪云日翳，故此盘桓良有以。\n朝发夕至固无难，在在处处期一视。\n苟容肯向寻常沟，要养此身数千里。\n圉圉洋洋信自如，涵泳嚅哜真得理。\n从容讵止濠梁游，枯槁宁同车辙裏。\n至乐元非惠子知，入舟肯作周王美。\n谪仙跨背应无由，昌黎鲙鲍诚虚拟。\n终日相望谁得似，井蛙安足为跨跱。\n得所一任笑獱獭，旋体宁容咂蝼蚁。\n清波孤虚有余泽，何必龙津夸锯齿。\n蕞尔鳏鲕徒唯唯，春来秋化无暂已。\n随阳上下一何劳，风波荡薄不自止。\n謷乎大哉天独委，居然不与众鳞比。\n高摩无为还已矣，肯向人求升斗水。\n古来大鱼不池活，会须终作风雷起。\n殷勤寄语任公子，收拾巨钓毋进跬。",
        "dynasty": "宋",
        "collection_info": null
    },
    {
        "title": "忠侍者自隠静来既归觅诗因述其意以赠之自可呈似简堂老师也",
        "author": "吴芾",
        "content": "上人手持隠静书，示我刊成送行句。\n飘忽如云不可留，又归隠静山中去。\n自谓为僧亦有缘，获事老师非易遇。\n第念学道须遍参，要证此心归宿处。\n退量天分不如人，亦復性资非颖悟。\n那能终日坐蒲团，只看水上浮杯渡。\n挑囊亦欲走诸方，趁此年龄犹未暮。\n他时参竟却归来，伴我老师岩上住。\n上人此意似可嘉，止是出家儿调度。\n老师若也可其言，不应忘却来时路。",
        "dynasty": "宋",
        "collection_info": null
    },
    {
        "title": "寄江朝宗",
        "author": "吴芾",
        "content": "藕花爽约约寒梅，开遍南枝尚未来。\n今日有人传尺素，却云直待海棠开。\n若赏海棠犹未晚，回头便见春风转。\n只恐君无必信言，守到此时还更展。",
        "dynasty": "宋",
        "collection_info": null
    },
    {
        "title": "吕丞相生日",
        "author": "吴芾",
        "content": "日躔析木当良月，辰象煌煌森罗列。\n忽惊昴宿下天来，果向明时作人杰。\n巍巍德望冠簪缨，鲁国真儒独擅名。\n五百年来世希有，端为社稷万人生。\n胸中素抱经纶术，致身便欲扶王室。\n不学磻溪坐钓矶，洗光直取虞渊日。\n艰难将相罕全才，天使我公居上台。\n公能以道佐人主，四海俱知天意回。\n苍生政尔资霖雨，未许超然成独处。\n伫看丹诏下严宸，会见敖叔三相楚。\n向来忠烈已无前，此去勋庸非偶然。\n便使呼韩朝魏阙，直须光復旧山川。\n富贵功名人所欲，世间万事今合足。\n龙门客至亦何言，独有长年为公祝。\n但愿我公如汾阳，二十四考中书堂。\n他年更伴赤松游，永作汉家张子房。",
        "dynasty": "宋",
        "collection_info": null
    },
    {
        "title": "寄刘与权与几",
        "author": "吴芾",
        "content": "君在桃源山下居，我家相距百里余。\n神仙襟韵固异禀，草木臭味曾不殊。\n一日京华定交契，十年太学论诗书。\n断金高义薄云汉，阔视往往轻俗徒。\n一时侪辈稍推许，二刘之外称三吴。\n风云际会有早晚，一吴近已联朝裾。\n四子徒怀经济术，蹭蹬今犹卧海隅。\n苍生颙颙未苏息，天意其肯终舍诸。\n丈夫遇则行所学，未遇不应为腐儒。\n共约天台最深处，考定古今相与俱。\n所冀激昂平日志，力取功名摅壮图。\n谁知人事竟好乖，合并欲进还趦趄。\n空堂独坐弔形影，仰天不觉兴长吁。\n却忆长安日，相亲如友于。\n一朝不会面，犹且嫌迹疏。\n何况久睽隔，动见岁月除。\n竟负鸡黍约，中心当何如。\n窗间琴数弄，花下酒一壶。\n自歌还自酌，此意君知无。\n闻君南塘富山水，清虚旷绝如西湖。\n好藏头角俟雷雨，他年同跃天之衢。",
        "dynasty": "宋",
        "collection_info": null
    },
    {
        "title": "三老图既成久欲作诗未果因次任漕韵",
        "author": "吴芾",
        "content": "我久欲作三老诗，苦无佳句能解颐。\n抽轧鄙思成无期，有语欲吐还茹之。\n忽得新篇向此诗，恍如春草生谢池。\n明珠万斛光陆离，璀璨不减珊瑚枝。\n压倒元白头欲垂，直与李杜肩相差，使我手把不停披。\n忆昨梅花吐琼蕤，枝头爱日仍舒迟。\n虽恨捧觞无翠眉，吾人臭味自相宜，花下清欢聊共追。\n嗟我老来意气衰，归心已决不復疑。\n虽来江右把一麾，但知痛饮真吾师。\n尊前况逢冰雪姿，岂容不醉负屈巵。\n二老揽辔方并驰，一气相和如埙箎。\n百城感化熏兰芝，不事威怒轰雷椎。\n后园探春容我随，开怀笑语何熙熙。\n丹青写此一段奇，未羡九老洛水湄。\n何日归去山之崖，时命柴车载鸱夷。\n相逢径醉莫问谁，饮尽不妨寻酒旗。",
        "dynasty": "宋",
        "collection_info": null
    },
    {
        "title": "耿曼老将命乡邦见过匆遽言别復作诗送之",
        "author": "吴芾",
        "content": "我方退老湖山上，混迹渔樵甘放浪。\n亲旧凋零会面稀，与君亦復成疏旷。\n何期拥节到乡邦，得得驱车肯迂访。\n开门倒屣笑相迎，尽室欢忻无此况。\n湖光山色似争辉，两眼韶华更骀荡。\n伸眉抵掌话中肠，正好花前倒春酿。\n胡为欲去挽不留，忍把阳关容易唱。\n嗟乎来日苦无多，况是频年婴拙恙。\n兴来亦欲强登临，龙钟未免扶藜杖。\n目前衰飒已如斯，宁保明年见花放。\n而今花下幸逢君，岂容不尽长鲸量。\n如君志尚迥不羣，治行既高心且壮。\n方当圣主急搜扬，为斲岂应遗巧匠。\n会看唾手取功名，尽展才猷结旒纩。\n出处从今不復齐，尊酒何由更相向。\n临期一醉尚何辞，后夜月明空怅望。",
        "dynasty": "宋",
        "collection_info": null
    },
    {
        "title": "符倅同游雁荡赓其所和范相游山韵",
        "author": "吴芾",
        "content": "高才独立万夫却，险语磨崖山鬼愕。\n翕然万口竞流传，一字谁能加笔削。\n自怜庸钝百不聪，晚来喜见人中龙。\n更看挥翰光夺目，恍如海蜃浮青红。\n一时闻望已难攀，相见平居养浩然。\n慷慨胸襟包海岳，轩昂高义薄云天。\n散材不谓蒙知遇，孤迹何期遂保全。\n碌碌未能酬国士，正惭他日尉通泉。",
        "dynasty": "宋",
        "collection_info": null
    },
    {
        "title": "夜来同诸公泛舟湖中乐甚因更潭名作北湖乃作拙句呈诸友亲聊以纪一时之胜云",
        "author": "吴芾",
        "content": "北山万仞罗翠屏，下有湖水镜面平。\n山影静倒千丈碧，波光冷浸一天星。\n自有此湖知几岁，居人日日常经行。\n但知湖水鸭头绿，谁人向此含幽情。\n我来正值秋容媚，野旷天空风物清。\n烟横木末斜阳晚，云散溪头明月升。\n放舟直入波深处，水鸟窥人元不惊。\n天晴水暖鱼亦乐，时见泼剌波间鸣。\n持竿举网忽有得，满座欢呼山岳倾。\n水面黄花更堪爱，盈盈伫立如娉婷。\n栗玉簪头红一点，随风翠带还相萦。\n兴来不觉千钟尽，众宾皆醉无一醒。\n渔榔敲罢棹歌起，十里犹闻笑语声。\n谪仙死后无此乐，我今此乐真难并。\n人生适意未易得，此湖从此宜知名。\n要配北山长不朽，酹酒更告山之灵。\n我欲结茅湖上住，尽使湖光入户庭。\n枕流潄石过一世，不妨清处时濯缨。\n更酿此湖作春酒，招我四海良友朋。\n夜夜扁舟同载月，樽前吹笛到天明。",
        "dynasty": "宋",
        "collection_info": null
    },
    {
        "title": "又和谢良辅惠箭笋",
        "author": "吴芾",
        "content": "卜得幽居山绕屋，四围景物何纷鬰。\n门前掩映百垂杨，墙裏回环万修竹。\n风来花气竞熏人，日出鸟声浑满谷。\n檐前花树尽堪攀，砌下清泉常可掬。\n暮年得此復何求，但闭柴荆理松菊。\n客至草草具杯盘，随分烹炮荐鱼肉。\n野人颇厌近腥羶，长苦春蔬餐不足。\n固知竹箭已抽萌，玉筯琼簪破苔绿。\n非君好事远寄将，安得今朝充我腹。\n礼勤意厚已难当，仍出长篇相付嘱。\n嗟予朴拙岂知诗，祇觉珠玑照双目。\n朝吟夕咏自忘疲，虽欲安眠眠不熟。\n起来烂煮饱枯肠，尽却韭葅并豆粥。\n人生嗜好固不同，此味定知人共欲。\n第惭作报乏琼瑶，恶语虽多漫盈牍。",
        "dynasty": "宋",
        "collection_info": null
    },
    {
        "title": "哭元帅宗公泽",
        "author": "吴芾",
        "content": "呜呼哀哉元帅公，百世一人不易逢。\n堂堂天下想风采，心如铁石气如虹。\n正色立朝不顾死，半生常在谪籍中。\n真金百炼愈不变，流水万折归必东。\n落落奇才世莫识，欲知劲草须疾风。\n维时中原丁祸乱，尘氛涨天天蒙蒙。\n众人畏缩公独奋，毅然来建中兴功。\n雄图一定百废举，復见南阳起卧龙。\n呜呼哀哉元帅公，翩然遗世何匆匆。\n无乃天上亦乏才，故促我公还帝宫。\n公还帝宫应有用，何忍坐视四海穷。\n吁哉四海正困穷，兴仆植僵頼有公。\n公虽居东都，天下日望公登庸。\n公今既云亡，天下不知何时康。\n正如济巨川，中流失舟航。\n当今士夫岂无人，请问谁有公器业，谁如公忠良。\n公虽不为相，德望震要荒。\n公虽非世将，威棱詟豺狼。\n伟哉奇节冠今古，我试一二聊铺张。\n靖康元年冬，敌人正披猖。\n庙堂惊失色，愁覩赤白囊。\n公首慨然乞奉使，欲以口伐定扰攘。\n朝廷是时未知公，公之蚤志不获偿。\n忧国耿耿思自效，再乞守土河之旁。\n命下得磁州，翌日径束装。\n下车未三日，边骑已及疆。\n敌人闻之亟退舍，匹马不敢临城隍。\n顷之得兵数十万，康邸頼公王业昌。\n及公领留守，北顾宽吾王。\n恩威两得所，春雨兮秋霜。\n余刃曾不劳，危弱成安强。\n姦雄悉胆落，谁敢乱纪纲。\n呜呼哀哉公死矣，民今有粟安得尝。\n狙诈乘我虚，近復陷洛阳。\n洛阳去东都，雉堞遥相望。\n不闻敢侵犯，岂是军无粮。\n祇畏我公霹雳手，气慑不復思南翔。\n呜呼哀哉公死矣，秋高马肥谁与防。\n天子久东狩，去冬幸维扬。\n都人心恋主，谓言何相忘。\n朝夕望回辇，断肠还断肠。\n公独以死请，再请意愈刚。\n呜呼哀哉公死矣，万乘何当归大梁。\n咄咄食肉人，尚踵蔡与王。\n姦谀蔽人主，痛毒流万邦。\n人怨天且怒，意气犹洋洋。\n所冀我公当轴日，尽死此曹膏剑铓。\n呜呼哀哉公死矣，始知国病在膏肓。\n我公我公经济才，设施曾未竟所长。\n但留英声与后世，永与日月争辉光。\n此死于公亦何憾，顾我但为天下伤。\n我闻天下哭公者，哀痛不翅父母丧。\n父母生我而已耳，岂能保我身无殃。\n邦人此时失所依，波迸东下纷苍黄。\n我公我公不復见，秋风在处生凄凉。\n百身傥可赎，我愿先以微躯当。\n灵丹傥可活，我愿万金购其方。\n彷徨愧无起公计，安得长喙号穹苍。\n呜呼哀哉元帅公，太平时节君不容。\n及至艰难君始用，民之无禄天不容。\n呜呼哀哉元帅公，古来有生皆有终。\n唯公存亡系休戚，千年万口长怨恫。\n嗟我草茅一贱士，念此抑鬰气拂胸。\n衔哀挥涕何有极，愿以此诗铭鼎钟。",
        "dynasty": "宋",
        "collection_info": null
    },
    {
        "title": "释奠礼毕偶得数语呈广文兼简诸生",
        "author": "吴芾",
        "content": "黉舍修方毕，还欣祭服成。\n豆笾罗庶品，环佩出新声。\n已见威仪肃，更须经术明。\n愿言俱努力，看即奋鹏程。",
        "dynasty": "宋",
        "collection_info": null
    },
    {
        "title": "学中诸士子惠和篇復次韵为谢",
        "author": "吴芾",
        "content": "欲为多士劝，聊缀五言成。\n乃得琼瑶报，仍闻韶頀声。\n尘襟因顿豁，老眼为增明。\n有句能如此，何忧万里程。",
        "dynasty": "宋",
        "collection_info": null
    },
    {
        "title": "二月晦日劝耕石城三首  其一",
        "author": "吴芾",
        "content": "春晓喜新晴，聊为野外行。\n残花红雨乱，垂柳绿丝轻。\n路入藏云寺，山围走马城。\n空余怀古意，往事与谁评。",
        "dynasty": "宋",
        "collection_info": null
    },
    {
        "title": "二月晦日劝耕石城三首  其二",
        "author": "吴芾",
        "content": "经年萦吏役，今日作春游。\n梅雪随风去，桃花逐水流。\n已惊时节晚，还叹物华休。\n扰扰终何补，归与老一丘。",
        "dynasty": "宋",
        "collection_info": null
    },
    {
        "title": "二月晦日劝耕石城三首  其三",
        "author": "吴芾",
        "content": "兀坐无聊頼，所期怀抱开。\n偶驱千骑出，还得十朋来。\n遣兴非无句，消愁亦有杯。\n此心终不乐，祇是忆天台。",
        "dynasty": "宋",
        "collection_info": null
    },
    {
        "title": "和左达功春日即事二首  其一",
        "author": "吴芾",
        "content": "世途虽反侧，春草自萋迷。\n独树花仍发，何枝鹊可栖。\n犬羊终逐北，貔虎未征西。\n回首长安路，茫茫日欲低。",
        "dynasty": "宋",
        "collection_info": null
    },
    {
        "title": "和左达功春日即事二首  其二",
        "author": "吴芾",
        "content": "春色还如旧，吾生愧此心。\n功名嗟晼晚，时序忆追寻。\n万国豺狼满，重城草木深。\n西湖真赏处，空想旧登临。",
        "dynasty": "宋",
        "collection_info": null
    },
    {
        "title": "和李子仪韵四首  其一",
        "author": "吴芾",
        "content": "甚矣吾儿病，求安欲吁天。\n忧心千里切，喜信一朝传。\n远胜开金穴，浑如得宝鞭。\n若非天相我，今日岂能然。",
        "dynasty": "宋",
        "collection_info": null
    },
    {
        "title": "和李子仪韵四首  其二",
        "author": "吴芾",
        "content": "我已成衰谢，传家在此儿。\n俄然闻感疾，至欲别呼医。\n愁绪浑无奈，忧心祇自知。\n如今安乐也，有酒任盈巵。",
        "dynasty": "宋",
        "collection_info": null
    },
    {
        "title": "和李子仪韵四首  其三",
        "author": "吴芾",
        "content": "我自吾儿病，匆匆去若逃。\n天寒霜似雪，山险石如刀。\n已得平安信，宁辞往復劳。\n故园归去也，醉裏甚游遨。",
        "dynasty": "宋",
        "collection_info": null
    },
    {
        "title": "和李子仪韵四首  其四",
        "author": "吴芾",
        "content": "夜向茅茨宿，晨兴矫首看。\n远山俱有雪，小店更多寒。\n客路虽云恶，儿曹幸已安。\n不妨频小憩，时引一杯干。",
        "dynasty": "宋",
        "collection_info": null
    },
    {
        "title": "和张君美韵二首  其一",
        "author": "吴芾",
        "content": "志大空忧国，途穷欲问天。\n功名羞短褐，蹭蹬惜流年。\n死友留天末，生涯寄海边。\n相逢是何日，回首重依然。",
        "dynasty": "宋",
        "collection_info": null
    },
    {
        "title": "和张君美韵二首  其二",
        "author": "吴芾",
        "content": "风尘环四海，烟水绕孤村。\n涉世曾无味，思君更断魂。\n区区何面目，苒苒且朝昏。\n此意凭谁语，悠然付酒樽。",
        "dynasty": "宋",
        "collection_info": null
    },
    {
        "title": "和尹少稷席上韵",
        "author": "吴芾",
        "content": "每恨千山隔，俄欣一日同。\n交游非比众，人物少如公。\n正欲扶公道，端期振此风。\n不须深退避，风雨要帡幪。",
        "dynasty": "宋",
        "collection_info": null
    },
    {
        "title": "和王夷仲韵",
        "author": "吴芾",
        "content": "故人声气合，交契久弥深。\n不弃荒村陋，来分古木阴。\n意倾陈笃论，兴发出高吟。\n岂料逃空谷，犹闻正始音。",
        "dynasty": "宋",
        "collection_info": null
    },
    {
        "title": "和鲍昌朝韵",
        "author": "吴芾",
        "content": "参军长俊逸，醉裏度流年。\n客路三千里，狂吟几百篇。\n贫宁贻俗笑，死不受人怜。\n别后知何处，相思夜不眠。",
        "dynasty": "宋",
        "collection_info": null
    },
    {
        "title": "洪景伯行县以不得相见寄诗道意因和其韵",
        "author": "吴芾",
        "content": "准拟君行县，相随入醉乡。\n何知旋旆速，空负倚楼望。\n室迩嗟人远，愁多觉夜长。\n后亭梅正发，谁共赏寒香。",
        "dynasty": "宋",
        "collection_info": null
    },
    {
        "title": "和范迁善见寄三首  其一",
        "author": "吴芾",
        "content": "苍生未苏息，谁与任安危。\n腾蹋思千里，栖迟尚一枝。\n谩劳男子志，空忆太平时。\n读罢君诗句，愁端愈上眉。",
        "dynasty": "宋",
        "collection_info": null
    },
    {
        "title": "和范迁善见寄三首  其二",
        "author": "吴芾",
        "content": "平生夸志气，妄意语功名。\n自顾心无歉，谁知道不行。\n霜蹄从暂蹶，嘉木会重荣。\n愿守焚舟志，他年学孟明。",
        "dynasty": "宋",
        "collection_info": null
    },
    {
        "title": "和范迁善见寄三首  其三",
        "author": "吴芾",
        "content": "新诗劳远寄，深识子怜余。\n句法追元白，交情笑耳余。\n飘零疏酒盏，离乱足兵车。\n何日相从去，白云深处居。",
        "dynasty": "宋",
        "collection_info": null
    },
    {
        "title": "再和三首  其一",
        "author": "吴芾",
        "content": "不才当退缩，何况国阽危。\n犹事毛锥子，欲攀丹桂枝。\n人怜无好命，自笑不知时。\n且尽一樽酒，高歌展两眉。",
        "dynasty": "宋",
        "collection_info": null
    },
    {
        "title": "再和三首  其二",
        "author": "吴芾",
        "content": "范侯心貌古，懒与世争名。\n此去穷弥壮，逢时用则行。\n琴尊无限好，道义有余荣。\n末俗方奔竞，思君坐到明。",
        "dynasty": "宋",
        "collection_info": null
    },
    {
        "title": "再和三首  其三",
        "author": "吴芾",
        "content": "忆昔干戈裏，劳君远访余。\n再为千里别，又是一年余。\n天末空樽酒，人生念辅车。\n西湖从处好，毕竟若为居。",
        "dynasty": "宋",
        "collection_info": null
    },
    {
        "title": "和左达功春日见寄二首  其一",
        "author": "吴芾",
        "content": "良觌弥年阻，相思入梦迷。\n性疏仍寡合，世乱且幽栖。\n极目苍山北，伤心白水西。\n书空愁坐处，还是暮云低。",
        "dynasty": "宋",
        "collection_info": null
    },
    {
        "title": "和左达功春日见寄二首  其二",
        "author": "吴芾",
        "content": "万方多难日，千里故人心。\n酒社知谁在，诗盟阻重寻。\n鶑啼空日暮，花落又春深。\n我去惭无计，何年许见临。",
        "dynasty": "宋",
        "collection_info": null
    },
    {
        "title": "和何倅与林大任韵二首  其一",
        "author": "吴芾",
        "content": "迟日郊原好，杖藜春色随。\n此行端不恶，对酒醉何辞。\n竹外名花发，檐间野鸟窥。\n晚来登阁望，山水更幽奇。",
        "dynasty": "宋",
        "collection_info": null
    },
    {
        "title": "和何倅与林大任韵二首  其二",
        "author": "吴芾",
        "content": "久欲寻高隠，今朝信马行。\n闲看花上蝶，静听柳间鶑。\n披豁尘襟尽，从容乐事并。\n醉来犹有恨，未许见倾城。",
        "dynasty": "宋",
        "collection_info": null
    },
    {
        "title": "和黄作霖董伯玉东山岭上及崇相沙头会饮二首  其一",
        "author": "吴芾",
        "content": "寒日传佳节，联镳出近垧。\n预忧宾骑散，欲驻日车停。\n坐上人颓玉，灯前酒尽瓶。\n但知修故事，三日不能醒。",
        "dynasty": "宋",
        "collection_info": null
    },
    {
        "title": "和黄作霖董伯玉东山岭上及崇相沙头会饮二首  其二",
        "author": "吴芾",
        "content": "杖藜寻古寺，把酒俯长流。\n节物尚三月，风流似十洲。\n且看花满眼，休说锦缠头。\n但得陶陶醉，何妨守旧丘。",
        "dynasty": "宋",
        "collection_info": null
    },
    {
        "title": "和良老寄别韵",
        "author": "吴芾",
        "content": "紫箨从师住，山幽水亦深。\n方将偿素约，一到洗尘心。\n别去遽如许，愁来且至今。\n何时能见过，容我听潮音。",
        "dynasty": "宋",
        "collection_info": null
    },
    {
        "title": "赠恪上人",
        "author": "吴芾",
        "content": "上人来访我，袖裏出佳篇。\n穷理通三命，知音妙七弦。\n不妨时对榻，聊与共谈禅。\n一饭虽粗粝，闲中且结缘。",
        "dynasty": "宋",
        "collection_info": null
    },
    {
        "title": "题汤宰山居",
        "author": "吴芾",
        "content": "住在青山下，风流踵谢家。\n屋头千箇竹，园裏万株花。\n乱石危通径，清泉浅见沙。\n幽居谁得此，倦客倍兴嗟。",
        "dynasty": "宋",
        "collection_info": null
    },
    {
        "title": "和鲁漕喜雨韵",
        "author": "吴芾",
        "content": "下车逢好雨，清兴一何长。\n暑退郊原爽，风生院落凉。\n登楼延夜月，绕树探秋香。\n况得陪诗社，从容乐岁穰。",
        "dynasty": "宋",
        "collection_info": null
    },
    {
        "title": "和胡经仲即事二首  其一",
        "author": "吴芾",
        "content": "世事凭谁论，羁怀只自谙。\n风烟悲蜀魄，桑柘老吴蚕。\n晚步惜残照，春衫怯晓岚。\n日来鼙鼓近，牢落愈无堪。",
        "dynasty": "宋",
        "collection_info": null
    },
    {
        "title": "和胡经仲即事二首  其二",
        "author": "吴芾",
        "content": "雨脚转前湾，烟蓑带雨还。\n清诗陶野色，薄酒散愁颜。\n檐鸟下苔径，溪云媚屋山。\n世途方扰扰，谁得似君闲。",
        "dynasty": "宋",
        "collection_info": null
    },
    {
        "title": "和陈宗师",
        "author": "吴芾",
        "content": "昨幸朋簪盍，还惊客袂分。\n相望千里月，独占一溪云。\n高论无由款，新诗忽得闻。\n羡君岩穴下，清坐绝埃氛。",
        "dynasty": "宋",
        "collection_info": null
    },
    {
        "title": "和任漕韵",
        "author": "吴芾",
        "content": "耆英持漕节，一稔百无忧。\n心计唯丰国，文移罕到州。\n泽流千嶂雨，效见万家秋。\n早晚趋严召，雍容侍冕旒。",
        "dynasty": "宋",
        "collection_info": null
    },
    {
        "title": "病中再继前韵书怀",
        "author": "吴芾",
        "content": "暌违行十日，日抱负薪忧。\n已疾无良药，呼医到别州。\n不堪当剧暑，渐喜近新秋。\n痛定因追念，从生若缀旒。",
        "dynasty": "宋",
        "collection_info": null
    },
    {
        "title": "和任漕罗溪道中韵",
        "author": "吴芾",
        "content": "揽辔驰原隰，行行四牡骄。\n风烟方入眼，雷雨忽连宵。\n官事终期了，征途岂惮遥。\n经旬怀笑语，嗟我亦何聊。",
        "dynasty": "宋",
        "collection_info": null
    },
    {
        "title": "和许守小阁",
        "author": "吴芾",
        "content": "依山开户牖，每到眼增明。\n爽垲偏宜性，清虚更醒酲。\n地高朝纳日，江近夜闻声。\n默坐观身世，还应百念轻。",
        "dynasty": "宋",
        "collection_info": null
    },
    {
        "title": "寄江朝宗",
        "author": "吴芾",
        "content": "自遣迎君骑，期君指日来。\n胡为多坎坷，欲动却迟回。\n望眼凝还断，愁怀鬰不开。\n相过须及早，莫待折寒梅。",
        "dynasty": "宋",
        "collection_info": null
    },
    {
        "title": "再和前韵赠江朝宗",
        "author": "吴芾",
        "content": "方欣佳客至，已寄好诗来。\n玩味徒三叹，披寻欲百回。\n相思愁梦断，一见笑颜开。\n便欲扶藜杖，江头共探梅。",
        "dynasty": "宋",
        "collection_info": null
    },
    {
        "title": "寄李彦平",
        "author": "吴芾",
        "content": "日伫高轩过，从容慰别离。\n已乖桂子约，还失菊花期。\n正尔思一面，忽然掀两眉。\n闻君有召节，平步上丹墀。",
        "dynasty": "宋",
        "collection_info": null
    },
    {
        "title": "寄江朝宗",
        "author": "吴芾",
        "content": "相聚纔经岁，分携又许时。\n遣怀还有酒，排闷岂无诗。\n饮罢凭谁语，吟成祇自知。\n愿君怜此意，命驾莫迟迟。",
        "dynasty": "宋",
        "collection_info": null
    },
    {
        "title": "任漕鲁漕同谒史发运为庐阜之游恨不得偕行因成小诗二首  其一",
        "author": "吴芾",
        "content": "不向庐山久，回头五十秋。\n羡君联骑去，顾我几时游。\n五老想如故，二林应更幽。\n无因陪后乘，神往但形留。",
        "dynasty": "宋",
        "collection_info": null
    },
    {
        "title": "任漕鲁漕同谒史发运为庐阜之游恨不得偕行因成小诗二首  其二",
        "author": "吴芾",
        "content": "岁事行将半，今年又有秋。\n喜君将漕计，容我厕英游。\n湓浦古来胜，庐山天下幽。\n此行殊不恶，莫惜少迟留。",
        "dynasty": "宋",
        "collection_info": null
    },
    {
        "title": "游金山二首  其一",
        "author": "吴芾",
        "content": "造物分南北，长江欲尽头。\n有山浮碧玉，亘古屹中流。\n万顷涵空月，千帆破浪舟。\n羡他云水客，长此占清幽。",
        "dynasty": "宋",
        "collection_info": null
    },
    {
        "title": "游金山二首  其二",
        "author": "吴芾",
        "content": "欲向南昌去，先为北固行。\n泛舟游寺古，倚槛看江清。\n久作市朝客，喜闻钟磬声。\n登临曾未竟，已足快平生。",
        "dynasty": "宋",
        "collection_info": null
    },
    {
        "title": "游荆山寺",
        "author": "吴芾",
        "content": "道左逢幽寺，巍然气象新。\n泉声长绕舍，山色欲侵人。\n疏牖时穿竹，虚堂不染尘。\n老僧仍好事，不厌客来频。",
        "dynasty": "宋",
        "collection_info": null
    },
    {
        "title": "用王龟龄韵题五柳堂",
        "author": "吴芾",
        "content": "久矣斯堂废，重兴頼有公。\n双溪修故事，五柳振遗风。\n顿觉烟光好，端由气味同。\n莫言官独冷，长在绿阴中。",
        "dynasty": "宋",
        "collection_info": null
    },
    {
        "title": "题鉴止堂",
        "author": "吴芾",
        "content": "道人本无俗，肯与世浮沉。\n坐对一池水，浄观千古心。\n月高天宇豁，风静夜堂深。\n此意知谁会，泠然抚素琴。",
        "dynasty": "宋",
        "collection_info": null
    },
    {
        "title": "题先春亭",
        "author": "吴芾",
        "content": "洪钧转一气，万彙俱争妍。\n我不与春竞，春胡推我先。\n清寒徒自苦，幽独有谁怜。\n且与江南客，共结诗酒缘。",
        "dynasty": "宋",
        "collection_info": null
    },
    {
        "title": "和钱倅秋晚登帢帻亭",
        "author": "吴芾",
        "content": "满目悲凉意，凭谁断送秋。\n寻僧求竹舍，俯槛得江流。\n天末高低雁，波间出没鸥。\n时危身局促，却羡汝无愁。",
        "dynasty": "宋",
        "collection_info": null
    },
    {
        "title": "联句题吉祥寺",
        "author": "吴芾",
        "content": "繫舟枯柳岸，穷胜古城阴。\n松径云生屧，竹窗风满襟。\n不妨情话好，且放酒杯深。\n杖履寻归路，西山日未沈。",
        "dynasty": "宋",
        "collection_info": null
    },
    {
        "title": "闻鹿生子",
        "author": "吴芾",
        "content": "再上归田疏，从违未可知。\n方忧鹤怨我，忽喜鹿生儿。\n六月事已验，千年寿可期。\n我归须汝健，正要汝相随。",
        "dynasty": "宋",
        "collection_info": null
    },
    {
        "title": "生朝有感",
        "author": "吴芾",
        "content": "姑溪来几日，两度见生朝。\n亲旧三年隔，乡关千里遥。\n梅还开旧树，柳更长新条。\n只有双蓬鬓，天公不见饶。",
        "dynasty": "宋",
        "collection_info": null
    },
    {
        "title": "得三七侄书说湖山佳趣因以书中语成四韵",
        "author": "吴芾",
        "content": "今日家书到，从头说故丘。\n园林增茂密，池馆愈清幽。\n嫩竹已千箇，新莲仅万头。\n欲归归未得，长是梦中游。",
        "dynasty": "宋",
        "collection_info": null
    },
    {
        "title": "寄四二侄",
        "author": "吴芾",
        "content": "书来言旧隠，湖上足烟光。\n树密交青荫，花繁溢暗香。\n红尘飞不入，绿水去何长。\n回首千山隔，归心欲发狂。",
        "dynasty": "宋",
        "collection_info": null
    },
    {
        "title": "泛舟归自郡中舟中偶成  其一",
        "author": "吴芾",
        "content": "寒流清更浅，短棹去仍来。\n山色侵书帙，波光映酒杯。\n龟鱼应旧识，鸥鹭莫相猜。\n全胜山阴路，空船载月回。",
        "dynasty": "宋",
        "collection_info": null
    },
    {
        "title": "泛舟归自郡中舟中偶成  其二",
        "author": "吴芾",
        "content": "薄日烘云影，轻风溅浪花。\n数峯排绝岸，一雁落平沙。\n冉冉寒生袖，悠悠梦到家。\n前村谁有酒，试遣小童赊。",
        "dynasty": "宋",
        "collection_info": null
    },
    {
        "title": "暮春感怀  其一",
        "author": "吴芾",
        "content": "寰区殊未定，怀抱几时宽。\n倦马驱驰苦，穷猿叫啸酸。\n烟深春草碧，日薄暮云寒。\n岂料沧波上，经年驻玉銮。",
        "dynasty": "宋",
        "collection_info": null
    },
    {
        "title": "暮春感怀  其二",
        "author": "吴芾",
        "content": "是处兵戈满，谁言宇宙宽。\n战声惊胆破，春色入心酸。\n北狩江天远，东巡海气寒。\n野人元任运，愁梦亦随銮。",
        "dynasty": "宋",
        "collection_info": null
    },
    {
        "title": "暮春感怀  其三",
        "author": "吴芾",
        "content": "途穷朝绝爨，世乱夜忘眠。\n遁迹几无地，全生頼有天。\n江山春满眼，豺虎日骈肩。\n万事愁歌裏，看花泪迸泉。",
        "dynasty": "宋",
        "collection_info": null
    },
    {
        "title": "暮春感怀  其四",
        "author": "吴芾",
        "content": "忆昔平居日，春来足醉眠。\n黄鹂鸣绿树，白鸟印青天。\n片片花经眼，垂垂柳拂肩。\n谁知遭丧乱，空负酒如泉。",
        "dynasty": "宋",
        "collection_info": null
    },
    {
        "title": "忆昔",
        "author": "吴芾",
        "content": "忆昔从吾友，兹焉事笔耕。\n萤窗秋夜短，莲社晚风清。\n乱后成陈迹，重来怆故情。\n惟余云水客，依旧戏长鲸。",
        "dynasty": "宋",
        "collection_info": null
    },
    {
        "title": "与江朝宗丁彦功饮酒梅花下二首  其一",
        "author": "吴芾",
        "content": "挈榼西园去，花光照月华。\n共看花上月，肯负月中花。\n酒与花俱白，人如月不瑕。\n且陪月花醉，何用苦思家。",
        "dynasty": "宋",
        "collection_info": null
    },
    {
        "title": "与江朝宗丁彦功饮酒梅花下二首  其二",
        "author": "吴芾",
        "content": "一笑未易得，今朝岂偶然。\n故园方自适，我辈更相便。\n好月好花夜，不寒不暖天。\n莫辞拚一醉，为我棹觥船。",
        "dynasty": "宋",
        "collection_info": null
    },
    {
        "title": "六鹤中偶一鹤折翅",
        "author": "吴芾",
        "content": "皓鹤相从久，衰颜每为开。\n忽闻渠翅折，频使我心摧。\n本意俱仙去，那知偶祸来。\n纵令医得活，无復见毰毸。",
        "dynasty": "宋",
        "collection_info": null
    },
    {
        "title": "挽范丞相五首  其一",
        "author": "吴芾",
        "content": "蚤岁登三事，皇朝第一人。\n声名塞寰宇，功业在生民。\n千载风云会，三朝柱石臣。\n堂堂无復见，空忆吐车茵。",
        "dynasty": "宋",
        "collection_info": null
    },
    {
        "title": "挽范丞相五首  其二",
        "author": "吴芾",
        "content": "伊昔宣和际，公来射策初。\n独陈天下事，不负古人书。\n宣室方前席，苍生欲奠居。\n黑头成奄忽，天意果何如。",
        "dynasty": "宋",
        "collection_info": null
    },
    {
        "title": "挽范丞相五首  其三",
        "author": "吴芾",
        "content": "贵处人臣极，居忘相位尊。\n朝廷名德重，前辈典刑存。\n方喜生同世，俄惊弔在门。\n百年知己恨，寂寞向谁论。",
        "dynasty": "宋",
        "collection_info": null
    },
    {
        "title": "挽范丞相五首  其四",
        "author": "吴芾",
        "content": "七十方强半，天胡不憗遗。\n致身虽宰辅，遭世已艰危。\n计策安宗社，勋庸载鼎彝。\n国雠犹未灭，岂料哲人萎。",
        "dynasty": "宋",
        "collection_info": null
    },
    {
        "title": "挽范丞相五首  其五",
        "author": "吴芾",
        "content": "长计公生日，年年献寿诗。\n祇今良月近，遽作九泉悲。\n世事真难料，人生信有涯。\n西风吹画翣，心折泪空垂。",
        "dynasty": "宋",
        "collection_info": null
    },
    {
        "title": "挽汤丞相三首  其一",
        "author": "吴芾",
        "content": "平步青云上，逢辰亦盛哉。\n十年登两地，四见入中台。\n独擅调元手，咸推济世才。\n如何天不憗，一夕泰山颓。",
        "dynasty": "宋",
        "collection_info": null
    },
    {
        "title": "挽汤丞相三首  其二",
        "author": "吴芾",
        "content": "游刃有余地，孤忠不愧天。\n两朝资弼亮，四海頼陶甄。\n身后浮言汹，生前素履全。\n他时公论定，史笔看流传。",
        "dynasty": "宋",
        "collection_info": null
    },
    {
        "title": "挽汤丞相三首  其三",
        "author": "吴芾",
        "content": "吴郡为僚日，如公最妙龄。\n众寻归鬼录，独出佐王庭。\n道丧思人物，公存尚典刑。\n伤哉今亦逝，唯我老零丁。",
        "dynasty": "宋",
        "collection_info": null
    },
    {
        "title": "挽鹿国强二首  其一",
        "author": "吴芾",
        "content": "藉甚鸣场屋，居然好弟兄。\n桂林同擢秀，梓里顿增荣。\n泮水清规在，家山雅趣成。\n投簪方自适，何处掩佳城。",
        "dynasty": "宋",
        "collection_info": null
    },
    {
        "title": "挽鹿国强二首  其二",
        "author": "吴芾",
        "content": "仕宦吾乡少，咸尊鲁一儒。\n名虽登上第，身不到亨衢。\n耆旧今垂尽，游从孰与俱。\n百年如梦幻，回首但惊呼。",
        "dynasty": "宋",
        "collection_info": null
    },
    {
        "title": "挽谢次安二首  其一",
        "author": "吴芾",
        "content": "耆旧今无几，乡闾素所依。\n官登五马贵，年及七旬稀。\n一旦成长往，九原谁与归。\n寒风吹画翣，回首泪空挥。",
        "dynasty": "宋",
        "collection_info": null
    },
    {
        "title": "挽谢次安二首  其二",
        "author": "吴芾",
        "content": "场屋声名久，簪绅誉望优。\n心虽驰北阙，化止被南州。\n缅想生无憾，犹怜志未酬。\n庭阶有兰玉，身后復何忧。",
        "dynasty": "宋",
        "collection_info": null
    },
    {
        "title": "挽林绍伊二首  其一",
        "author": "吴芾",
        "content": "早负经纶志，居然欲起家。\n持身惟孝友，告后尽忠嘉。\n位望隆青琐，文章在白麻。\n忍闻埋玉树，四海共惊嗟。",
        "dynasty": "宋",
        "collection_info": null
    },
    {
        "title": "挽林绍伊二首  其二",
        "author": "吴芾",
        "content": "三朝褒旧德，一代仰名儒。\n晚岁持荷橐，频年剖竹符。\n共期调鼎鼐，岂谓老江湖。\n身后知无憾，传家有凤雏。",
        "dynasty": "宋",
        "collection_info": null
    },
    {
        "title": "挽周希舜二首  其一",
        "author": "吴芾",
        "content": "末俗事浮竞，夫君志不移。\n至诚闾里化，纯孝冕旒知。\n恬养方安命，骞腾未济时。\n一朝埋玉树，空使万人悲。",
        "dynasty": "宋",
        "collection_info": null
    },
    {
        "title": "挽周希舜二首  其二",
        "author": "吴芾",
        "content": "倾盖如前日，分携忽累年。\n我方来旧治，公已闢新阡。\n宿草荒三径，寒云惨一川。\n善人无復见，回首已茫然。",
        "dynasty": "宋",
        "collection_info": null
    },
    {
        "title": "挽梁尚书二首  其一",
        "author": "吴芾",
        "content": "早岁膺宸眷，回翔老禁涂。\n三持周版籍，九佩汉铜符。\n度量包千顷，声名满八区。\n谁知成奄忽，陈迹付龟趺。",
        "dynasty": "宋",
        "collection_info": null
    },
    {
        "title": "挽梁尚书二首  其二",
        "author": "吴芾",
        "content": "身在名卿数，人怀长者风。\n爱民余善政，富国着休功。\n扬历周中外，哀荣极始终。\n芝兰方竞秀，流庆看无穷。",
        "dynasty": "宋",
        "collection_info": null
    },
    {
        "title": "挽吴尚书三首  其一",
        "author": "吴芾",
        "content": "奇才从古少，厚德独公全。\n克己强为善，虚心乐荐贤。\n立朝忠贯日，谋国力回天。\n阅世虽多故，胸中固湛然。",
        "dynasty": "宋",
        "collection_info": null
    },
    {
        "title": "挽吴尚书三首  其二",
        "author": "吴芾",
        "content": "晚岁登台省，频年侍殿墀。\n从容如素宦，卓荦冠明时。\n人冀终图任，天胡不憗遗。\n流芳知未艾，家有宁馨儿。",
        "dynasty": "宋",
        "collection_info": null
    },
    {
        "title": "挽吴尚书三首  其三",
        "author": "吴芾",
        "content": "公守东阳郡，于今已十年。\n人犹诵遗爱，政不愧前贤。\n清议当时重，休声后代传。\n我来叨郡佐，怅望隔重泉。",
        "dynasty": "宋",
        "collection_info": null
    },
    {
        "title": "挽楼枢密二首  其一",
        "author": "吴芾",
        "content": "耆旧凋零久，惟公作世程。\n险夷全一节，终始保荣名。\n二府勋庸着，三州政绩成。\n十连方倚重，何遽掩佳城。",
        "dynasty": "宋",
        "collection_info": null
    },
    {
        "title": "挽楼枢密二首  其二",
        "author": "吴芾",
        "content": "忆昔登龙日，从容接胜游。\n轩窗临绿野，尊俎俯清流。\n尚欲荣花坞，那知负钓舟。\n新阡何处是，极目暮云愁。",
        "dynasty": "宋",
        "collection_info": null
    },
    {
        "title": "挽周季卿",
        "author": "吴芾",
        "content": "一时推旷达，末俗少如公。\n自得高人趣，居多长者风。\n生涯书卷裏，世事酒杯中。\n瞑目应无憾，传家有阿戎。",
        "dynasty": "宋",
        "collection_info": null
    },
    {
        "title": "挽陈兖仲",
        "author": "吴芾",
        "content": "慷慨平羣盗，能为众所难。\n身虽淹武弁，志不负儒冠。\n义概千钧重，心田万顷宽。\n故山方适意，清梦忽惊残。",
        "dynasty": "宋",
        "collection_info": null
    },
    {
        "title": "挽朱枢言",
        "author": "吴芾",
        "content": "持心常近厚，遇事不辞难。\n早岁曾攀桂，中年更握兰。\n盛名驰海内，素望耸朝端。\n尚有清芬在，流光永后观。",
        "dynasty": "宋",
        "collection_info": null
    },
    {
        "title": "挽姚君二首  其一",
        "author": "吴芾",
        "content": "处世心无愧，持身德有常。\n施恩周里闬，植福遍僧坊。\n入户书盈室，开樽客满堂。\n清芬传后叶，看取桂枝芳。",
        "dynasty": "宋",
        "collection_info": null
    },
    {
        "title": "挽姚君二首  其二",
        "author": "吴芾",
        "content": "晚得田园趣，平居乐有余。\n好贤闻善道，奉佛契真如。\n往事歌谣在，浮生梦幻虚。\n我惭居垩室，无路挽灵车。",
        "dynasty": "宋",
        "collection_info": null
    },
    {
        "title": "挽胡经仲二首  其一",
        "author": "吴芾",
        "content": "千载微言绝，夫君妙独传。\n鈎深探阃奥，养浩塞天渊。\n忧世心虽切，归田志颇坚。\n斯文今已矣，空復诵遗编。",
        "dynasty": "宋",
        "collection_info": null
    },
    {
        "title": "挽胡经仲二首  其二",
        "author": "吴芾",
        "content": "相距一百里，相从四十年。\n话言穷理窟，酬唱足诗篇。\n我始归三径，公胡掩九泉。\n无由论旧事，尚拟志新阡。",
        "dynasty": "宋",
        "collection_info": null
    },
    {
        "title": "初冬山居即事十首  其一",
        "author": "吴芾",
        "content": "我爱山居好，冬来惬野情。\n檐前朝日暖，谷口暮云横。\n柏子当轩堕，蕉花傍槛生。\n自堪安朴拙，何苦慕尘缨。",
        "dynasty": "宋",
        "collection_info": null
    },
    {
        "title": "初冬山居即事十首  其二",
        "author": "吴芾",
        "content": "屋角营书室，新成八九椽。\n开林延爱日，甃石截流泉。\n山近岚光逼，窗疏月色穿。\n寒梅何日吐，我欲醉花前。",
        "dynasty": "宋",
        "collection_info": null
    },
    {
        "title": "初冬山居即事十首  其三",
        "author": "吴芾",
        "content": "归来非计失，事少得心宽。\n村落年方稔，庭闱病復安。\n诗当随景赋，酒莫放杯干。\n插架书还在，仍容子细看。",
        "dynasty": "宋",
        "collection_info": null
    },
    {
        "title": "初冬山居即事十首  其四",
        "author": "吴芾",
        "content": "自笑谋生拙，空惊岁月除。\n年衰惟藉药，髮少不禁梳。\n尽日扃蓬户，无人过草庐。\n晚来闲策杖，缓步当柴车。",
        "dynasty": "宋",
        "collection_info": null
    },
    {
        "title": "初冬山居即事十首  其五",
        "author": "吴芾",
        "content": "节物随时变，斜阳一望中。\n暮云重迭碧，远树浅深红。\n菊色滋寒露，芦花荡晚风。\n一樽谁与共，独立意无穷。",
        "dynasty": "宋",
        "collection_info": null
    },
    {
        "title": "初冬山居即事十首  其六",
        "author": "吴芾",
        "content": "本是山中客，胡为作远游。\n风波惊脱险，岩谷喜寻幽。\n纸帐寒来暖，僧蔬饱即休。\n百年如一梦，此外復何求。",
        "dynasty": "宋",
        "collection_info": null
    },
    {
        "title": "初冬山居即事十首  其七",
        "author": "吴芾",
        "content": "久出畏人事，端来避世纷。\n山光闲裏见，樵唱静中闻。\n茗碗晴翻雪，香炉晓吐云。\n已应空百念，勿復叹离羣。",
        "dynasty": "宋",
        "collection_info": null
    },
    {
        "title": "初冬山居即事十首  其八",
        "author": "吴芾",
        "content": "年去惊人老，坐来忘夜深。\n未能成一事，何敢废分阴。\n灯尽添残烛，山寒拥败衾。\n幸无尘俗虑，聊遂读书心。",
        "dynasty": "宋",
        "collection_info": null
    },
    {
        "title": "初冬山居即事十首  其九",
        "author": "吴芾",
        "content": "搔首寒窗下，荒山草树迷。\n鸟声喧昼寂，雁阵接天低。\n更欲开三径，终当把一犁。\n此心非傲世，揣分合幽栖。",
        "dynasty": "宋",
        "collection_info": null
    },
    {
        "title": "初冬山居即事十首  其一○",
        "author": "吴芾",
        "content": "田宅虽无几，琴书幸有余。\n不妨临水赋，况是背山居。\n适意真为乐，浮名总是虚。\n前贤犹若此，我辈欲何如。",
        "dynasty": "宋",
        "collection_info": null
    },
    {
        "title": "范丞相生日",
        "author": "吴芾",
        "content": "天启中兴运，时生间世人。\n岘山钟气象，汉水赋精神。\n文采倾场屋，声猷耸缙绅。\n千言医国策，一日致君身。\n平步登黄阁，孤忠结紫宸。\n圣心资启沃，帝业頼经纶。\n嶷嶷文章伯，堂堂社稷臣。\n威名腾异域，德泽遍斯民。\n相越风流在，归秦意气伸。\n有才俱擢用，靡事不咨询。\n十载空天路，三年泽国滨。\n宵衣方念远，皂盖且行春。\n令下人咸喜，风行俗自淳。\n一方新沐惠，四海旧依仁。\n伫见飞还诏，重烦秉国钧。\n从容扶日毂，慷慨扫边尘。\n为相贤如此，当朝信绝伦。\n邦人逢诞日，和气满城闉。\n贵极纔三纪，冬来始浃辰。\n愿随灵寿杖，千岁阅庄椿。",
        "dynasty": "宋",
        "collection_info": null
    },
    {
        "title": "和许守喜雪",
        "author": "吴芾",
        "content": "一夜飘琼屑，雕镌竟孰施。\n主张归白帝，勾引自云师。\n飞洒斜穿牖，连翩乱入池。\n漫空疑柳絮，着树混梅枝。\n月射光偏莹，风迴势转危。\n联华怜鹤髮，耐冷羡冰肌。\n万壑填将合，千林压欲垂。\n拂檐轻似粉，绕砌白于脂。\n公已齐高洁，吾方守钝迟。\n共欣占嗣岁，仍喜没多歧。\n政已腾民颂，忠宜结主知。\n会看颁紫诏，早晚下丹墀。",
        "dynasty": "宋",
        "collection_info": null
    },
    {
        "title": "二十八日出郊劝农陈泽民见示佳作因次来韵",
        "author": "吴芾",
        "content": "雨多晴少恐妨农，相劝欣逢日出东。\n烟蔼已收霄汉外，江山如在画图中。\n相看且喜头俱白，一醉休辞颊暂红。\n万事要从勤苦得，莫言丰歉在天公。",
        "dynasty": "宋",
        "collection_info": null
    },
    {
        "title": "同日和黄繁昌韵",
        "author": "吴芾",
        "content": "乘闲聊復出城游，所喜相从尽胜流。\n已对江山销客恨，更添花卉解人愁。\n须知世事浑如梦，还念人生尽若浮。\n君若更辞花下醉，问君能有几春秋。",
        "dynasty": "宋",
        "collection_info": null
    },
    {
        "title": "同日登青山偶作",
        "author": "吴芾",
        "content": "公余不惮陟崔嵬，三到谢公池上来。\n下视众山俱培塿，俯窥尘世尽氛埃。\n松生清籁醒人耳，花褪残红堕酒杯。\n喜与诸君同胜赏，莫辞一醉少徘徊。",
        "dynasty": "宋",
        "collection_info": null
    },
    {
        "title": "和李相之劝农",
        "author": "吴芾",
        "content": "忧民无语对东君，一雨霶𩃱慰望云。\n宣化但期施实惠，劝耕宁復事虚文。\n已看野老扶藜去，应有幽人植杖耘。\n千里农桑知帝力，自惭滥把竹符分。",
        "dynasty": "宋",
        "collection_info": null
    },
    {
        "title": "送任漕",
        "author": "吴芾",
        "content": "圣主方将大有为，有如二老盍来归。\n不应飞輓留江表，且使澄清向日畿。\n四海英豪从古少，一时耆旧似君稀。\n相将稳入修门去，直上云霄拱太微。",
        "dynasty": "宋",
        "collection_info": null
    },
    {
        "title": "送鲁漕四首  其一",
        "author": "吴芾",
        "content": "高人本爱水云乡，揽辔登车未免忙。\n连岁已陪徐孺子，今年更访贺知章。\n近家上冢情何限，寻壑经丘兴更长。\n祇恐便归清禁去，稽山未必得徜徉。",
        "dynasty": "宋",
        "collection_info": null
    },
    {
        "title": "送鲁漕四首  其二",
        "author": "吴芾",
        "content": "聚散无期自古来，偶然相值且徘徊。\n百年能得几回醉，三世肯辞平等杯。\n晚岁谁如君激烈，高情应念我衰颓。\n亦知分袂无多日，怀抱何妨更尽开。",
        "dynasty": "宋",
        "collection_info": null
    },
    {
        "title": "送鲁漕四首  其三",
        "author": "吴芾",
        "content": "自别频惊岁月迁，又来此地奉周旋。\n虽欣同会成三老，却恨相从未一年。\n君已促装行诣阙，我方投绂欲归田。\n须知出处从今异，一醉休辞拍酒船。",
        "dynasty": "宋",
        "collection_info": null
    },
    {
        "title": "送鲁漕四首  其四",
        "author": "吴芾",
        "content": "不贪燕寝日凝香，祇要归休深处藏。\n大火已流秋尚暑，商飈微动夜初凉。\n身縻官事老不止，心着家山梦更长。\n颇羡浙东新使者，如今衣锦更还乡。",
        "dynasty": "宋",
        "collection_info": null
    },
    {
        "title": "送黄仲秉舍人赴湖南漕",
        "author": "吴芾",
        "content": "巧僞由来苦乱真，独持正论竦簪绅。\n身心赢得为君子，学术宁将杀世人。\n已向廷中伸此道，更来湖外济斯民。\n愿言恢作经纶业，会有功名遇合辰。",
        "dynasty": "宋",
        "collection_info": null
    },
    {
        "title": "鲁漕按行诸郡以所得江山之秀形之篇章灿然成轴出以相示卒卒未能尽和且作数语以报来辱",
        "author": "吴芾",
        "content": "十分秋色满江天，准拟游观快目前。\n愧我把麾成束缚，羡君揽辔得盘旋。\n平时已富琼瑶什，行处还多锦绣篇。\n何计获陪轺传去，肯将吟笔写山川。",
        "dynasty": "宋",
        "collection_info": null
    },
    {
        "title": "前日小诗併呈鲁漕",
        "author": "吴芾",
        "content": "华髮萧萧我与君，未能免俗尚驰奔。\n相看已是成三老，得暇何妨共一樽。\n我欲丐闲归故里，君行趣召入修门。\n亦知聚首无多日，且把交情更细论。",
        "dynasty": "宋",
        "collection_info": null
    },
    {
        "title": "和鲁漕节中见示",
        "author": "吴芾",
        "content": "天时又是一番新，顾我犹为逆旅人。\n诗酒情怀聊自遣，山林志愿几时伸。\n羡君职事有余暇，赠我篇章不厌频。\n一读洒然忘鄙吝，浑胜笑语得相亲。",
        "dynasty": "宋",
        "collection_info": null
    },
    {
        "title": "陈时中法台得郡而归喜而成诗",
        "author": "吴芾",
        "content": "去岁秋风话别离，今秋俄报有归期。\n自应冠豸登三院，何遽凭熊把一麾。\n治行伫为千里最，才猷已是九重知。\n莫辞小憩留仙隠，伴我花前倒玉巵。",
        "dynasty": "宋",
        "collection_info": null
    },
    {
        "title": "龚漕见示游山唱和诗卷用其首章和二篇  其一",
        "author": "吴芾",
        "content": "说着登临喜欲颠，正惭拘俗未能前。\n羡君领客同游去，使我闻风亦豁然。\n已叹高怀能放旷，还欣佳句更清圆。\n如今便蜡寻山屐，夙驾何须吉日涓。",
        "dynasty": "宋",
        "collection_info": null
    },
    {
        "title": "龚漕见示游山唱和诗卷用其首章和二篇  其二",
        "author": "吴芾",
        "content": "尘埃终日满华颠，忽见新诗堕我前。\n溢目众篇虽杰出，惊人逸思独飘然。\n秀如松桧枝枝老，好似珠玑颗颗圆。\n自此得闻清庙瑟，懒从滩上听师涓。",
        "dynasty": "宋",
        "collection_info": null
    },
    {
        "title": "和任漕开宴值雨",
        "author": "吴芾",
        "content": "正是千花万卉开，一时景物亦佳哉。\n良辰已幸陪龙节，盛宴仍容饫豹胎。\n虽喜风光环几席，其如烟雨暗池台。\n明朝天宇应澄霁，尚拟寻芳一再来。",
        "dynasty": "宋",
        "collection_info": null
    },
    {
        "title": "加恩进秩有作",
        "author": "吴芾",
        "content": "庆典施恩及万方，老臣遭遇亦非常。\n顿加多邑惭非称，倍进崇阶惧莫当。\n自念生来无此望，却忧福过有余殃。\n病躯莫效循墙避，且上天庭控免章。",
        "dynasty": "宋",
        "collection_info": null
    },
    {
        "title": "寄鲁漕",
        "author": "吴芾",
        "content": "四海耆英世共知，七旬强健似公稀。\n使星姑暂淹黄髮，卿月还须近紫微。\n门外埙箎方合奏，庭前兰玉更相辉。\n人生乐事谁能及，莫惜通宵寿斚飞。",
        "dynasty": "宋",
        "collection_info": null
    },
    {
        "title": "送魏签",
        "author": "吴芾",
        "content": "平分冬气恰经旬，天应新阳产异人。\n家世旧来推硕学，胸襟自许作良臣。\n不应莲幕淹留久，会见枫宸拔擢新。\n但愿朱颜长不老，稳看他日画麒麟。",
        "dynasty": "宋",
        "collection_info": null
    },
    {
        "title": "赠萧守  其一",
        "author": "吴芾",
        "content": "一代簪绅仰老成，天生贤德佐昇平。\n庆传八叶源流远，气禀三秋表裏清。\n蚤戴豸冠居宪府，旋持荷橐直承明。\n祇今名德如公少，宁久淹留海上城。",
        "dynasty": "宋",
        "collection_info": null
    },
    {
        "title": "赠萧守  其二",
        "author": "吴芾",
        "content": "天界仁贤镇一方，坐令歉岁作丰穰。\n尽锄海上鲸鲵迹，顿肃庭中雁鹜行。\n万室共知歌邵杜，千年重喜见龚黄。\n修龄已逐阴功长，不待邦人献寿觞。",
        "dynasty": "宋",
        "collection_info": null
    },
    {
        "title": "赠许守",
        "author": "吴芾",
        "content": "天赋奇才属意深，一时人望冠儒林。\n文章世有中和气，政术家传清白箴。\n屏翰岂能淹大手，江山聊助发高吟。\n寒梅已有调羹意，寿斚何妨且满斟。",
        "dynasty": "宋",
        "collection_info": null
    },
    {
        "title": "送谢子肃之官",
        "author": "吴芾",
        "content": "吾乡人物苦雕零，頼子传家有典刑。\n仕宦方期行古道，姓名早已达天庭。\n致君事业须先办，涉世风霜要饱经。\n终不负丞宁久屈，会看感遇际千龄。",
        "dynasty": "宋",
        "collection_info": null
    },
    {
        "title": "送江朝宗之官",
        "author": "吴芾",
        "content": "芳草连天柳拂堤，怜君俯首去勾稽。\n赋成梁苑方同乐，唱彻阳关遽解携。\n指日鵾鹏当直上，待时鸾凤且卑栖。\n若逢访戴人乘兴，莫惜相随泛剡溪。",
        "dynasty": "宋",
        "collection_info": null
    },
    {
        "title": "送王若夫造朝",
        "author": "吴芾",
        "content": "要路如公今着鞭，况逢圣主正需贤。\n长贫岂谓连三世，不调那知又十年。\n道在未应终困踬，时来看取即腾骞。\n此行会有知音者，送上通津岁九迁。",
        "dynasty": "宋",
        "collection_info": null
    },
    {
        "title": "送孟世功",
        "author": "吴芾",
        "content": "男儿三十未成名，肯但区区事笔耕。\n王粲平时希负鼎，贾生今日请长缨。\n漫漫海内妖氛暗，策策腰间老剑鸣。\n会使苍生重奠枕，北山休顾小猿惊。",
        "dynasty": "宋",
        "collection_info": null
    },
    {
        "title": "潘公舍人义荣当世第一流人也仆顷得金华私窃自喜将获从公之游洎至而公已云亡至今以为恨金元鼎出公往还诗帖因即公韵和数句于后姑以少见平生慕用之意云",
        "author": "吴芾",
        "content": "一代名流世许谁，独公皎皎着明晖。\n少摅妙藴聊持橐，欲振孤风便拂衣。\n愧我仰高乖晤对，羡君请益探玄微。\n今朝刮眼看遗墨，更觉平生万事非。",
        "dynasty": "宋",
        "collection_info": null
    },
    {
        "title": "送张甥归上饶",
        "author": "吴芾",
        "content": "悲恼情怀未易除，相逢犹未免嗟吁。\n暂停丝竹虽云冷，只对江山亦足娱。\n我得退闲为上策，汝能勤苦是亨衢。\n欲行千里非难事，须作人间汗血驹。",
        "dynasty": "宋",
        "collection_info": null
    },
    {
        "title": "与鹿郎中",
        "author": "吴芾",
        "content": "思到高人见一堂，经年魂梦镇飞扬。\n抱疴已恨身无力，拗俗还疑路有妨。\n聊寄一樽牵酒兴，更凭五字恼诗肠。\n巡檐应索梅花笑，无计从君醉几场。",
        "dynasty": "宋",
        "collection_info": null
    },
    {
        "title": "王百洪遭旱经火之后赴官荆南作诗勉之",
        "author": "吴芾",
        "content": "莫将外物挠胸中，旱魃从他更祝融。\n道业不应缘火尽，生涯会復值年丰。\n事经盘错才方见，诗到羁穷句始工。\n休叹徒劳淹幕府，要君努力振家风。",
        "dynasty": "宋",
        "collection_info": null
    },
    {
        "title": "李仓子长按行偶成四韵奉呈  其一",
        "author": "吴芾",
        "content": "强把州麾楚水东，星轺临按偶相逢。\n平居已是同闾里，岁晚还来託部封。\n千里江山多契阔，一樽风月且从容。\n我将投绂林泉去，拭目公归侍九重。",
        "dynasty": "宋",
        "collection_info": null
    },
    {
        "title": "李仓子长按行偶成四韵奉呈  其二",
        "author": "吴芾",
        "content": "长年踪迹叹西东，此地那知得会逢。\n老去我将归梓里，时来君合拜芝封。\n故交零落添新冢，晚景衰颓减旧容。\n今日尊前休惜醉，回头千里暮山重。",
        "dynasty": "宋",
        "collection_info": null
    },
    {
        "title": "远眺",
        "author": "吴芾",
        "content": "万壑千岩百尺楼，地形高压浙东州。\n旁窥照水烟波阔，四顾沧溟雪浪浮。\n远望尚赊秦辙迹，怀人还想晋风流。\n凭栏已足消尘虑，何必三山汗漫游。",
        "dynasty": "宋",
        "collection_info": null
    },
    {
        "title": "和王龟龄待制贡院落成二首  其一",
        "author": "吴芾",
        "content": "扁舟犹记拂洲苹，转眼年华几度新。\n愧我今成双白鬓，喜君来驾两朱轮。\n一时令下从如水，千里威行敬若神。\n拟访旧游观盛事，一官何苦绊吾身。",
        "dynasty": "宋",
        "collection_info": null
    },
    {
        "title": "和王龟龄待制贡院落成二首  其二",
        "author": "吴芾",
        "content": "主盟湖学属何人，頼有公来为作新。\n士俗似闻衰也久，文场今见美哉轮。\n挈还旧观人争覩，赋就新诗笔有神。\n苕霅儒风从此振，文翁端恐是前身。",
        "dynasty": "宋",
        "collection_info": null
    },
    {
        "title": "贡院落成郡庠诸生毕集因作诗以勉之",
        "author": "吴芾",
        "content": "多士如林古豫章，不应较艺寓僧房。\n一朝尽闢荆榛地，万础俄新翰墨场。\n文笔要同孤塔耸，词源宜与两湖长。\n会看从此飞鸣去，九万鹏程未易量。",
        "dynasty": "宋",
        "collection_info": null
    },
    {
        "title": "和池州陈教授韵二首  其一",
        "author": "吴芾",
        "content": "人物今谁似此郎，合居严近赞垂裳。\n未将事业先诸老，且把文章变一方。\n今日杏坛风似鲁，向来铁砚志如桑。\n会看奋迅为时用，展尽胸中计策长。",
        "dynasty": "宋",
        "collection_info": null
    },
    {
        "title": "和池州陈教授韵二首  其二",
        "author": "吴芾",
        "content": "平时野性爱吟诗，一字长惭未得师。\n妙句既容窥格律，良辰更喜觌光仪。\n绛帷暂且留三楚，丹陛行将命一夔。\n莫为浮荣求速化，功名到底属男儿。",
        "dynasty": "宋",
        "collection_info": null
    },
    {
        "title": "和郭教授立春除夜之作二首  其一",
        "author": "吴芾",
        "content": "儿童争喜岁时新，老去方知感此辰。\n始具杯盘来送腊，又簪幡胜去鞭春。\n满斟蕉叶休辞醉，且对桃花痛饮醇。\n况有故人能过我，相看岁晚更情亲。",
        "dynasty": "宋",
        "collection_info": null
    },
    {
        "title": "和郭教授立春除夜之作二首  其二",
        "author": "吴芾",
        "content": "意广才高困谤伤，又还客裏换年光。\n驱驰道路风霜苦，放荡江湖日月长。\n纵未致身登凤阁，也应平步入鹓行。\n胡为尚鬰骞腾志，无地栖迟寄寺廊。",
        "dynasty": "宋",
        "collection_info": null
    },
    {
        "title": "和许守韵",
        "author": "吴芾",
        "content": "台阁如公盍见收，尚淹外补为民忧。\n身为邦国三年计，心在江湖万里秋。\n乘兴举杯还对月，得閒搜句或临流。\n平生恨不逢名士，岂谓年来遂此谋。",
        "dynasty": "宋",
        "collection_info": null
    },
    {
        "title": "和詹守二首  其一",
        "author": "吴芾",
        "content": "一日相逢喜有余，对谈胜读十年书。\n欢声已溢枌榆社，和气还蒸蓬荜居。\n敢道高标攀靖节，或疑胜致到华胥。\n愿言莫惜留连醉，看我东皋带雨锄。",
        "dynasty": "宋",
        "collection_info": null
    },
    {
        "title": "和詹守二首  其二",
        "author": "吴芾",
        "content": "特迂千骑访柴门，多谢清朝皂盖臣。\n肯为衰翁留竟日，顿令寒谷暖生春。\n论心便觉尘襟豁，刮目仍观妙句新。\n转盼又还成远别，相思后夜定伤神。",
        "dynasty": "宋",
        "collection_info": null
    },
    {
        "title": "和许守野亭登眺",
        "author": "吴芾",
        "content": "夫君自合代王言，暂寓空斋八九椽。\n尽日清谈挥麈尾，闭门危坐爇龙涎。\n诗囊遣兴随时赋，茗碗袪魔对客煎。\n看即除书催入觐，得閒登眺且欣然。",
        "dynasty": "宋",
        "collection_info": null
    },
    {
        "title": "送许守  其一",
        "author": "吴芾",
        "content": "惯分符竹理疲民，来往贤星又两春。\n语到江山端有助，化行风俗自还淳。\n我知既去思何武，人叹无从借寇恂。\n别酒径须拚一醉，他时良会恐无因。",
        "dynasty": "宋",
        "collection_info": null
    },
    {
        "title": "送许守  其二",
        "author": "吴芾",
        "content": "千里欢谣处处同，使君遗爱信无穷。\n不容昏垫为民患，解转凶荒作岁丰。\n治行好书循吏传，清声无愧古人风。\n九重想已知名久，看即黄麻出禁中。",
        "dynasty": "宋",
        "collection_info": null
    },
    {
        "title": "和梁次张得酒之作",
        "author": "吴芾",
        "content": "在处人争馈五浆，风标端是紫微郎。\n已能遣兴追工部，更欲消忧对杜康。\n阐教暂烦临水泮，趋朝行见裛天香。\n老夫素乏惊人句，徒叹辞锋未易当。",
        "dynasty": "宋",
        "collection_info": null
    },
    {
        "title": "十五夜与朝宗对月把酒朝宗屡怀归因赋二首  其一",
        "author": "吴芾",
        "content": "人间无处避炎光，頼有湖山六月凉。\n清夜已欣天似水，长空还爱月如霜。\n我将乘兴拚沉醉，君苦怀归有底忙。\n试问今宵能饮否，更来月下对胡床。",
        "dynasty": "宋",
        "collection_info": null
    },
    {
        "title": "十五夜与朝宗对月把酒朝宗屡怀归因赋二首  其二",
        "author": "吴芾",
        "content": "雾捲云收月迸光，一时烦浊变清凉。\n怪来坐上深无暑，疑是山间已有霜。\n老去岂期身尚健，閒中且以酒为忙。\n故人若也坚辞醉，忍负良宵月满床。",
        "dynasty": "宋",
        "collection_info": null
    },
    {
        "title": "登南楼二首  其一",
        "author": "吴芾",
        "content": "人生安用惹閒愁，得暇何妨且少休。\n睡起径须烹北苑，兴来聊復上南楼。\n公庭渐觉日无事，田里仍逢岁有秋。\n满目江山还可乐，归心已动不容留。",
        "dynasty": "宋",
        "collection_info": null
    },
    {
        "title": "登南楼二首  其二",
        "author": "吴芾",
        "content": "新敞南楼百尺雄，一溪遥跨两长虹。\n青山迭迭登临外，碧瓦鳞鳞指顾中。\n倦客自怜如倦翼，归心长是逐归鸿。\n凭高幸与宾僚共，酒盏何妨为我空。",
        "dynasty": "宋",
        "collection_info": null
    },
    {
        "title": "凌歊台六首  其一",
        "author": "吴芾",
        "content": "莫辞千骑小徘徊，共上凌歊百尺台。\n过雨江山新似洗，连天草树翠成堆。\n搜罗好景归诗句，断送閒愁付酒杯。\n对此愿公拚一醉，相逢能得几回来。",
        "dynasty": "宋",
        "collection_info": null
    },
    {
        "title": "凌歊台六首  其二",
        "author": "吴芾",
        "content": "万里清光绝点尘，别来经岁镇如新。\n恨居平地去天远，喜上高台与月亲。\n正好赏心拚酩酊，不堪怀古倍酸辛。\n向来登此知何限，传到如今有几人。",
        "dynasty": "宋",
        "collection_info": null
    },
    {
        "title": "凌歊台六首  其三",
        "author": "吴芾",
        "content": "簿书终日困拘挛，每到凌歊意豁然。\n千里日光斜照水，一川草色远连天。\n青山顶上玄晖宅，采石江头太白船。\n俱在目中浑可乐，何妨时復一扬鞭。",
        "dynasty": "宋",
        "collection_info": null
    },
    {
        "title": "凌歊台六首  其四",
        "author": "吴芾",
        "content": "黄山高处敞层台，伊昔规模想壮哉。\n江上依然双阙在，日边不见六龙来。\n落花啼鸟空遗恨，翠竹青松且漫栽。\n先是老怀多感慨，每来弔古一兴哀。",
        "dynasty": "宋",
        "collection_info": null
    },
    {
        "title": "凌歊台六首  其五",
        "author": "吴芾",
        "content": "百尺台前万顷宽，风烟缥缈隔尘寰。\n天浮江水兼湖水，云抹淮山与楚山。\n景物宛如图画裏，星河祇在户庭间。\n登临莫作悲秋意，且对黄花一解颜。",
        "dynasty": "宋",
        "collection_info": null
    },
    {
        "title": "凌歊台六首  其六",
        "author": "吴芾",
        "content": "宋武当年迹已陈，荒台寂寞几经春。\n一番栋宇从头葺，四面轩窗入眼新。\n陡觉江山增气象，更添风月愈精神。\n老夫无处逃炎暑，领客时来一岸巾。",
        "dynasty": "宋",
        "collection_info": null
    },
    {
        "title": "江月台",
        "author": "吴芾",
        "content": "秋来江月十分明，台上凉生气倍清。\n正好醉吟时自适，若为衰病日相萦。\n苦无佳况人空老，数尽残更梦不成。\n料想宾僚应笑我，鬓丝如此尚含情。",
        "dynasty": "宋",
        "collection_info": null
    },
    {
        "title": "陪梁大谏察院同登蒋山",
        "author": "吴芾",
        "content": "山如屏障阜如钟，中有巍巍古梵宫。\n六代兴王俱扫迹，一僧遗塔尚摩空。\n万松雪类长波挂，八水源从异域通。\n家在天台最深处，见山还忆故山中。",
        "dynasty": "宋",
        "collection_info": null
    },
    {
        "title": "过吴江题臞庵",
        "author": "吴芾",
        "content": "壮岁经行今白头，未容归老復来游。\n人如化鹤云间去，桥似垂虹天际浮。\n风月一川无限兴，烟波万顷不胜愁。\n三贤高躅何难继，犹抗尘容祇自羞。",
        "dynasty": "宋",
        "collection_info": null
    },
    {
        "title": "游臞庵",
        "author": "吴芾",
        "content": "松江桥畔阚名园，一别重游二十年。\n种德堂前松菊茂，浮天阁下水云连。\n同来朋旧今谁在，独去情怀祇自怜。\n若许拂衣从此逝，不妨长泛钓鱼船。",
        "dynasty": "宋",
        "collection_info": null
    },
    {
        "title": "过吴门登简孚堂有感",
        "author": "吴芾",
        "content": "三十年前此宦游，经从偶得驻扁舟。\n回头岁月如驹隙，到眼风烟独虎丘。\n无復故人论旧事，却因陈迹惹新愁。\n此生未必能重到，且为斯堂更少留。",
        "dynasty": "宋",
        "collection_info": null
    },
    {
        "title": "游朱氏园",
        "author": "吴芾",
        "content": "萋萋芳草遍池塘，叹惜韶华一半强。\n闻道名园千亩胜，来看浪蕊万枝芳。\n浑疑席上红裙拥，未让阶前绮帐张。\n坐客径须拚痛饮，要将一醉答春光。",
        "dynasty": "宋",
        "collection_info": null
    },
    {
        "title": "自湖上归游朱园和李相之韵二首  其一",
        "author": "吴芾",
        "content": "万顷湖光一镜开，几人湖上散轮蹄。\n水明尽倒千岩影，沙软新成百里堤。\n草际已横烟雨艇，眼前无復稻粱畦。\n马侯遗迹依然在，顾我无功敢与齐。",
        "dynasty": "宋",
        "collection_info": null
    },
    {
        "title": "自湖上归游朱园和李相之韵二首  其二",
        "author": "吴芾",
        "content": "闻道城东有故家，海棠初试万枝花。\n偶来花下烧银烛，还似空中散绮霞。\n园裏高人全旷达，坐中骚客富文华。\n新诗已就惊人句，醉墨纵横似乱鸦。",
        "dynasty": "宋",
        "collection_info": null
    },
    {
        "title": "游鹿田三洞",
        "author": "吴芾",
        "content": "野性平生酷爱山，好山不厌绝跻攀。\n感时又见三春暮，乘兴聊同一日闲。\n云出岫时迷古洞，鹿耕田处认禅关。\n自怜扰扰尘埃裏，眼底欣逢水石环。",
        "dynasty": "宋",
        "collection_info": null
    },
    {
        "title": "次韵沈漕寄和题碧云亭之作",
        "author": "吴芾",
        "content": "昔日危亭迹已陈，我来聊试运风斤。\n断垣无復生青草，旧观依然耸碧云。\n千里江山檐下见，一天星斗坐中分。\n他时有客来登览，应记当年老使君。",
        "dynasty": "宋",
        "collection_info": null
    },
    {
        "title": "和王致君见寄望海亭诗",
        "author": "吴芾",
        "content": "领客闲登木杪亭，坐来四面对峥嵘。\n野田散漫高低绿，湖水瀰茫远近清。\n览胜喜穷千里目，放怀笑引百壶倾。\n酒阑未用忙归去，更看亭前海月明。",
        "dynasty": "宋",
        "collection_info": null
    },
    {
        "title": "题陈彦山草堂",
        "author": "吴芾",
        "content": "矫首江天正奉怀，一缄遥寄百篇来。\n颇闻新筑草堂就，仍对旧穿花径开。\n坐上好山长作伴，窗前修竹镇相陪。\n嘉君深得闲中趣，千里何时共一杯。",
        "dynasty": "宋",
        "collection_info": null
    },
    {
        "title": "题养浩轩",
        "author": "吴芾",
        "content": "丈夫穷饿亦陶陶，肯使胸襟挂一毫。\n千古功名输慷慨，百年荣辱付酕醄。\n斗间古剑光芒直，雪后青松意气高。\n安得泊船沽美酒，月明相对读离骚。",
        "dynasty": "宋",
        "collection_info": null
    },
    {
        "title": "姑溪楼",
        "author": "吴芾",
        "content": "四面楼成已壮观，兹楼仍更出云间。\n一条溪引五湖水，千里江分两岸山。\n是处风烟俱秀发，旧家气象顿追还。\n公余幸此同登览，一醉休辞酒量悭。",
        "dynasty": "宋",
        "collection_info": null
    },
    {
        "title": "和天予孺子亭三首  其一",
        "author": "吴芾",
        "content": "南州高士务躬行，不事王侯祇力耕。\n西岭已如刚节峻，东湖还似古心清。\n正惭老拙非良牧，安有仁恩及庶氓。\n若也当年能逐迹，他时容或可齐名。",
        "dynasty": "宋",
        "collection_info": null
    },
    {
        "title": "和天予孺子亭三首  其二",
        "author": "吴芾",
        "content": "东汉诸公孰最贤，南州高士独推先。\n蒲轮徒枉当年聘，尘榻从教尽日悬。\n吾道固应天未丧，此时争奈木将颠。\n栖栖尔辈成何事，那似清风万古传。",
        "dynasty": "宋",
        "collection_info": null
    },
    {
        "title": "和天予孺子亭三首  其三",
        "author": "吴芾",
        "content": "我来湖上访前贤，正值清秋欲暮天。\n十顷败荷欹浅水，千章古木锁寒烟。\n遍寻陈迹俱亡矣，独立幽亭祇黯然。\n清德照人增我愧，暮年独未返林泉。",
        "dynasty": "宋",
        "collection_info": null
    },
    {
        "title": "黄超然参议和拙者去郡十五绝又以诗见寄属痰眩未能一一次韵且和二篇以谢  其一",
        "author": "吴芾",
        "content": "三復诗翁白雪篇，渴尘俄得醉心泉。\n高人固已追摩诘，好句还应压玉川。\n快似凉风来木末，清如皓月出云边。\n呼儿好为藏巾笥，莫许闲人取次传。",
        "dynasty": "宋",
        "collection_info": null
    },
    {
        "title": "黄超然参议和拙者去郡十五绝又以诗见寄属痰眩未能一一次韵且和二篇以谢  其二",
        "author": "吴芾",
        "content": "向来从宦郑公乡，每遇清游坐有光。\n江上凭栏天一色，湖边舣棹木千章。\n眼前景物俱堪赋，心着家山独未忘。\n归到小西湖更好，观鱼何必远如棠。",
        "dynasty": "宋",
        "collection_info": null
    },
    {
        "title": "陪任漕胡仓登滕王阁秋屏列岫",
        "author": "吴芾",
        "content": "滕阁秋屏已快哉，更登列岫少徘徊。\n溶溶一水檐前去，隠隠千帆坐上来。\n每恨长年成契阔，颇欣今日得追陪。\n能并四乐由来少，且对江山举一杯。",
        "dynasty": "宋",
        "collection_info": null
    },
    {
        "title": "登列岫",
        "author": "吴芾",
        "content": "此邦已是富烟光，那更斯亭冠此邦。\n正向座中窥列岫，恰从檐下瞰长江。\n闲穿松径云生屧，宴坐蒲团月满窗。\n想得山人应笑我，老来强拥碧油幢。",
        "dynasty": "宋",
        "collection_info": null
    },
    {
        "title": "滕王阁三首  其一",
        "author": "吴芾",
        "content": "昔日骄王镇此州，特营高阁瞰清流。\n一时杰出称雄观，千古争传作胜游。\n遍览遗踪容可想，回思往事却堪羞。\n时人漫说珠帘雨，空惹骚人拄笏愁。",
        "dynasty": "宋",
        "collection_info": null
    },
    {
        "title": "滕王阁三首  其二",
        "author": "吴芾",
        "content": "高阁秋登第一回，顿令心目豁然开。\n山腾翠霭浮空去，水引清风入座来。\n九夏炎光今已矣，一时佳兴更悠哉。\n和君妙句如冰雪，想见胸中绝点埃。",
        "dynasty": "宋",
        "collection_info": null
    },
    {
        "title": "滕王阁三首  其三",
        "author": "吴芾",
        "content": "向来高阁久成空，今日雕栏势尚雄。\n触影自怜人已老，题诗还愧我非工。\n江山满目长悲古，樽俎开怀幸对公。\n莫惜踌躇连日醉，此回别后几时同。",
        "dynasty": "宋",
        "collection_info": null
    },
    {
        "title": "贺梁氏书楼初成",
        "author": "吴芾",
        "content": "于门高处许谁同，杰阁新成气象雄。\n辉映万家增壮观，峥嵘百尺耸层空。\n一天风月登临后，千里溪山指顾中。\n此地旧多仙窟宅，对君疑是老仙翁。",
        "dynasty": "宋",
        "collection_info": null
    },
    {
        "title": "城上初作新亭犹未名也邦人閧然称为三槐殊不知所从来揣其意必以亭下有槐一根三干挺然秀出故有是号然非所宜言也余恐不知者谓出自我作数语以解之",
        "author": "吴芾",
        "content": "我心祇是忆天台，欲去无从首重回。\n若得此时追五柳，绝胜他日面三槐。\n年年白髮催人老，夜夜青山入梦来。\n纵有万钟非我事，何如且覆掌中杯。",
        "dynasty": "宋",
        "collection_info": null
    },
    {
        "title": "再题周处士山居  其一",
        "author": "吴芾",
        "content": "山锁烟萝自古青，更临绝顶敞檐楹。\n前瞻江气连云起，回顾湖光照日明。\n坐久已惊毛骨爽，归来犹觉梦魂清。\n从今便拟休官去，梦伴幽人度此生。",
        "dynasty": "宋",
        "collection_info": null
    },
    {
        "title": "再题周处士山居  其二",
        "author": "吴芾",
        "content": "闲驱小队出城闉，春色三分已二分。\n到处有花浑灼灼，望中无木不欣欣。\n故池尚想玄晖宅，荒草空悲太白坟。\n满目青山谁是主，独输高士卧烟云。",
        "dynasty": "宋",
        "collection_info": null
    },
    {
        "title": "和李子仪到山居",
        "author": "吴芾",
        "content": "接得新诗喜有余，诗中字字说山居。\n固知还舍方为乐，亦悟浮名总是虚。\n无计林间闲放鹤，何时湖上静观鱼。\n我心万事都无累，祇欠归来得自如。",
        "dynasty": "宋",
        "collection_info": null
    },
    {
        "title": "和董伯玉读当涂小集",
        "author": "吴芾",
        "content": "昔时乘障楚江边，信笔题诗度岁年。\n岂敢嘲风仍咏月，祇思问舍与求田。\n归心虽似陶元亮，句法宁窥孟浩然。\n多谢君诗过褒拂，愈令惭汗出如泉。",
        "dynasty": "宋",
        "collection_info": null
    },
    {
        "title": "和方叔载读小集",
        "author": "吴芾",
        "content": "江城留滞两经年，强把诗篇拟昔贤。\n岂有高歌翻白雪，祇凭短句问青天。\n优人献伎徒供笑，丑妇添装岂解妍。\n君欲学诗须学古，不应读此向窗前。",
        "dynasty": "宋",
        "collection_info": null
    },
    {
        "title": "前日小集梅花犹在乘兴移其下杯行乐甚是夕风微月朗花飞入坐者纷纷如雪待制曾丈有四并之叹谓不可无作屡属唱之因成拙句",
        "author": "吴芾",
        "content": "老去逢春倍感时，兴来聊復对芳菲。\n月明更觉花枝好，风动还惊雪片飞。\n一笑休辞今夕醉，四并须信古来稀。\n乘闲莫惜频相过，要共携壶上翠微。",
        "dynasty": "宋",
        "collection_info": null
    },
    {
        "title": "五月五日领客泛舟",
        "author": "吴芾",
        "content": "要同佳客濯清泉，却下危楼上画船。\n拭目已看云际月，洗心还爱水中天。\n更无暑气侵尊俎，但有熏风入管弦。\n我欲就闲行作别，且拚一醉共陶然。",
        "dynasty": "宋",
        "collection_info": null
    },
    {
        "title": "待史志道不至",
        "author": "吴芾",
        "content": "欲觌英标慰此怀，既推印绶尚裴回。\n心驰岩壑吾将老，目断云霄君不来。\n清夜漫劳蝴蝶梦，重阳已负菊花杯。\n傥能谅此拳拳意，胜似心颜相对开。",
        "dynasty": "宋",
        "collection_info": null
    },
    {
        "title": "王瞻叔参政寄惠云笈经因成四韵奉酬",
        "author": "吴芾",
        "content": "老来犹未返林泉，终日区区亦可怜。\n拟扣玄关求至道，喜披云笈探真筌。\n他时使我离尘境，今日由君结妙缘。\n莫谓骨凡难变化，丹成鷄犬尚升仙。",
        "dynasty": "宋",
        "collection_info": null
    },
    {
        "title": "怀梁丈陈丈",
        "author": "吴芾",
        "content": "不见高标动浃旬，寸心如渴欲生尘。\n春深渐觉梅花老，风暖还惊柳色新。\n对景想题诗句满，开怀应把酒杯频。\n扁舟前后空相望，安得从容笑语亲。",
        "dynasty": "宋",
        "collection_info": null
    },
    {
        "title": "会使帅郭侯燕于采石",
        "author": "吴芾",
        "content": "高牙大纛拂层云，樽酒相逢楚水滨。\n千里江山俱入眼，一天风月解留人。\n横吹玉笛渔船晚，醉拥金钗绮席春。\n此地谪仙归去后，谁知今日兴尤新。",
        "dynasty": "宋",
        "collection_info": null
    },
    {
        "title": "再用前韵坚使帅凌歊之约",
        "author": "吴芾",
        "content": "喜对东风玩朵云，按行知已遍淮滨。\n论心我正怀良晤，乘兴公应继昔人。\n采石江头天欲霁，凌歊台上物长春。\n从容傥许留牙纛，看取姑溪岁事新。",
        "dynasty": "宋",
        "collection_info": null
    },
    {
        "title": "送黄作霖",
        "author": "吴芾",
        "content": "有志男儿走四方，怜君羁旅岁时长。\n数千里外干微禄，三十年余返故乡。\n老着青衫唯可恨，光生白屋亦非常。\n时来会有抟风便，莫道穷途便感伤。",
        "dynasty": "宋",
        "collection_info": null
    },
    {
        "title": "耿曼老自去秋起归兴以被旨捄荒方有行色来告别伤成数语送之",
        "author": "吴芾",
        "content": "去秋已作送君诗，岂意淹留復许时。\n端为九重忧岁歉，故令六辔缓归期。\n万人全活俱安业，二麦收成足疗饥。\n此事一归君妙画，阴功当自有天知。",
        "dynasty": "宋",
        "collection_info": null
    },
    {
        "title": "送陈泽民赴铜陵簿",
        "author": "吴芾",
        "content": "乡闾人物久凋零，辈行如君却老成。\n自合怀铅居册府，若为栖棘向江城。\n簿书且作三年计，事业当为万里程。\n林下贤人如未泯，尚期拭目看飞鸣。",
        "dynasty": "宋",
        "collection_info": null
    },
    {
        "title": "送江簿归括苍",
        "author": "吴芾",
        "content": "羁怀索寞苦难禁，頼有良朋与盍簪。\n同志自怜今日少，知心谁復似君深。\n哦诗喜得江天句，把酒愁分岁暮襟。\n莫恋故山乖素约，春来准拟共登临。",
        "dynasty": "宋",
        "collection_info": null
    },
    {
        "title": "和高簿  其一",
        "author": "吴芾",
        "content": "不惮驱驰半驿间，劝耕聊復到禅关。\n耳根暗泻潺潺水，眼界横陈迭迭山。\n已喜新来春事好，还嗟老去世涂艰。\n洪崖幸尔心相契，此后何妨数往还。",
        "dynasty": "宋",
        "collection_info": null
    },
    {
        "title": "和高簿  其二",
        "author": "吴芾",
        "content": "家家门外与墙头，迭足排肩看我游。\n出郭不应祇独乐，劳农端欲与同忧。\n偶逢佳处宁空过，纵迫归时亦暂留。\n惭愧高轩远相过，聊持杯酒当茶瓯。",
        "dynasty": "宋",
        "collection_info": null
    },
    {
        "title": "送汪枢帅福唐",
        "author": "吴芾",
        "content": "试数中兴社稷臣，独公名德冠簪绅。\n合依衮绣归双阙，却拥旌幢帅七闽。\n帝欲十连均雨露，人思四海静风尘。\n会须展尽经纶手，总把安危佩一身。",
        "dynasty": "宋",
        "collection_info": null
    },
    {
        "title": "送王舍人彦正奉祠东归",
        "author": "吴芾",
        "content": "去年趋召偶同时，每喜蒹葭玉树依。\n伟论峥嵘从古少，高怀恬退似君稀。\n身游紫禁方持橐，心着青山便拂衣。\n顾我滞留徒有愧，扁舟何日送东归。",
        "dynasty": "宋",
        "collection_info": null
    },
    {
        "title": "送方务德侍郎得请东归",
        "author": "吴芾",
        "content": "三抗封章未得归，故山归梦每飞驰。\n羡君却向林泉去，愧我犹为印绂縻。\n忙裏光阴能自惜，静中气味许谁知。\n祇疑天靳清闲福，丹诏还催上赤墀。",
        "dynasty": "宋",
        "collection_info": null
    },
    {
        "title": "送人出使  其一",
        "author": "吴芾",
        "content": "天心轸念国西陲，妙选廷臣下赤墀。\n要布宽仁慰雕瘵，用资根本济艰危。\n九重眷遇风云会，万里威名草木知。\n此去愿罗天下士，归来共立太平基。",
        "dynasty": "宋",
        "collection_info": null
    },
    {
        "title": "送人出使  其二",
        "author": "吴芾",
        "content": "驿骑骎骎犯露霜，定知遐俗喜生光。\n千官弩矢迎郊外，百姓壶浆夹道旁。\n要使远谋安井邑，尽令诸将守封疆。\n更将余力筹边策，归日收功坐庙堂。",
        "dynasty": "宋",
        "collection_info": null
    },
    {
        "title": "和闾丘莘叟",
        "author": "吴芾",
        "content": "此时狂敌合灰飞，致我天王下紫微。\n士马生风增锐气，旌旗蔽日耀皇威。\n愧无一策裨黄屋，滥逐千官扈赭衣。\n智畧如君宜有用，周行指日看来归。",
        "dynasty": "宋",
        "collection_info": null
    },
    {
        "title": "送王仲矜赴兴元倅",
        "author": "吴芾",
        "content": "有志男儿自不同，出门慷慨气如虹。\n远谋尚欲安天下，小试何妨佐汉中。\n此地从来为重镇，乃翁还更有遗风。\n一行莫起徒劳叹，看即人歌别驾功。",
        "dynasty": "宋",
        "collection_info": null
    },
    {
        "title": "和严倅觅碧香",
        "author": "吴芾",
        "content": "不劳斋戒绝羶荤，闻已潜通妙众门。\n此道能明从古少，今朝正要与君论。\n十年未免忧茅塞，一诣终期破枣昏。\n纵有香醪堪寄远，何如相对倒清樽。",
        "dynasty": "宋",
        "collection_info": null
    },
    {
        "title": "和鲍倅  其一",
        "author": "吴芾",
        "content": "彯缨谁不是王臣，抗志如今有几人。\n坠典固尝深探讨，颓纲犹未许弥纶。\n拟归旧隠消残腊，旋买新田作好春。\n圣主搜扬方侧席，不应无术济生民。",
        "dynasty": "宋",
        "collection_info": null
    },
    {
        "title": "和鲍倅  其二",
        "author": "吴芾",
        "content": "参军已去作飞仙，俊逸声名久不传。\n千古家风期尔振，一时句法许谁先。\n心惟酷好佳山水，手不停披旧简编。\n想得锦囊应是富，年来知有几千篇。",
        "dynasty": "宋",
        "collection_info": null
    },
    {
        "title": "和鲍倅  其三",
        "author": "吴芾",
        "content": "人生出处苦难全，老矣安能了世缘。\n聊向此时看捉月，敢希他日上凌烟。\n行吟虽愧无新语，坐食犹欣有故廛。\n若得放归多种秫，不忧长欠酒家钱。",
        "dynasty": "宋",
        "collection_info": null
    },
    {
        "title": "劝农题岩寺",
        "author": "吴芾",
        "content": "西山千仞鬰崔嵬，寺在山椒胜处开。\n暇日久思乘兴去，中春始为劝耕来。\n屋头水色青如染，檐外岚光翠作堆。\n幽赏未穷天已暮，驱车欲去更徘徊。",
        "dynasty": "宋",
        "collection_info": null
    },
    {
        "title": "开河毕功喜而有作",
        "author": "吴芾",
        "content": "污河积水困熏蒸，开凿那知不日成。\n野水尽从檐下过，客舟还傍市中行。\n江山自昔天然秀，人物从今分外清。\n本为此邦开眼目，老夫双目亦增明。",
        "dynasty": "宋",
        "collection_info": null
    },
    {
        "title": "和十五侄见寄",
        "author": "吴芾",
        "content": "草庐高卧几经春，被褐深藏席上珍。\n已自闭门甘澹泊，不妨琢句自清新。\n我惭老去同流俗，日念归来作野人。\n此后埙箎酬唱罢，因风见寄莫辞频。",
        "dynasty": "宋",
        "collection_info": null
    },
    {
        "title": "和十五侄韵",
        "author": "吴芾",
        "content": "无补公家祇主臣，但思高卧故山云。\n宦游耻蠹太仓粟，归去贪羹碧涧芹。\n喜得醇醪堪饮客，还惊妙句更超羣。\n速来共为梅花醉，趁取枝头香正芬。",
        "dynasty": "宋",
        "collection_info": null
    },
    {
        "title": "和四二侄用林道叟见寄字韵",
        "author": "吴芾",
        "content": "华髮萧萧日夜疏，奔驰不止欲何如。\n得抛印绶心方适，归见湖山气始舒。\n世事转头如蝶梦，人生到此似蘧庐。\n我今已作终焉计，却悔当年赴鹤书。",
        "dynasty": "宋",
        "collection_info": null
    },
    {
        "title": "元夕有感",
        "author": "吴芾",
        "content": "当涂连岁看烧灯，又见洪都烂满城。\n紫陌人疑春欲晓，清宵天放月争明。\n老逢好景知能几，暗数流年祇自惊。\n亦拟樽前成一笑，吾衰无復旧心情。",
        "dynasty": "宋",
        "collection_info": null
    },
    {
        "title": "元夕用胡经仲所寄韵呈辛倅及诸僚友",
        "author": "吴芾",
        "content": "星斗潜移下九天，满城如昼酒如泉。\n当时行乐陪千骑，今日重来恰十年。\n灯烛光中春更好，绮罗丛裏月争妍。\n诸君莫惜长鲸量，要向樽前中圣贤。",
        "dynasty": "宋",
        "collection_info": null
    },
    {
        "title": "和泽民送春  其一",
        "author": "吴芾",
        "content": "我家还分有园池，正愿春迟春又归。\n风扫花枝犹隠约，日烘云影渐熹微。\n客来但欲拚同醉，事往何须叹昨非。\n自念生平鱼鸟性，又思川泳与云飞。",
        "dynasty": "宋",
        "collection_info": null
    },
    {
        "title": "和泽民送春  其二",
        "author": "吴芾",
        "content": "不堪岁岁送青春，消黯浑如失所亲。\n短句吟成犹恨别，清樽买尽不辞贫。\n兴来直欲游三岛，老去何由驻二轮。\n頼有君能知我意，肯来同作送春人。",
        "dynasty": "宋",
        "collection_info": null
    },
    {
        "title": "又和金克家送春",
        "author": "吴芾",
        "content": "春来纵使日衔杯，老去逢春能几回。\n幸有良朋同雅集，不妨烂醉罄余罍。\n羞看落絮愁盈抱，强对残花泪满腮。\n惆怅又为经岁别，莫辞花下少徘徊。",
        "dynasty": "宋",
        "collection_info": null
    },
    {
        "title": "和经仲春日即事  其一",
        "author": "吴芾",
        "content": "淡烟笼水一溪虚，别有风光在野庐。\n幽咔唤人回远梦，落红铺水失清渠。\n此生得酒休辞醉，今日何人是奠居。\n正向东山念萧索，筠筒烦寄指南车。",
        "dynasty": "宋",
        "collection_info": null
    },
    {
        "title": "和经仲春日即事  其二",
        "author": "吴芾",
        "content": "策杖郊原信步行，沙边春水半涵清。\n花开旧树香仍在，燕葺破巢功未成。\n世路十年尘土面，春风万里鼓鼙声。\n从今准拟开怀去，到手荷杯莫厌倾。",
        "dynasty": "宋",
        "collection_info": null
    },
    {
        "title": "喜雨",
        "author": "吴芾",
        "content": "闻道他邦尽祷祈，沛然膏泽尚迟迟。\n有年已是天私我，连日那堪雨及时。\n声入万家添喜气，凉生千里解炎曦。\n也知造物恩难报，且采欢谣缀小诗。",
        "dynasty": "宋",
        "collection_info": null
    },
    {
        "title": "和许守喜雨韵  其一",
        "author": "吴芾",
        "content": "使君盛德格皇天，奔走羣龙雨霈然。\n坐使槁苗成茂实，潜将丰岁换凶年。\n荷锄野老欣嘉应，抱瓮田夫得晏眠。\n拟倩乐工弦盛事，山城那得有师涓。",
        "dynasty": "宋",
        "collection_info": null
    },
    {
        "title": "和许守喜雨韵  其二",
        "author": "吴芾",
        "content": "千里焦枯顿鬰苍，邦人宁復虑年荒。\n大田一雨浑霑足，邻壤羣偷更伏藏。\n治郡羡君端有术，救民愧我独无方。\n夜来復诵新诗句，叹赏徘徊月转廊。",
        "dynasty": "宋",
        "collection_info": null
    },
    {
        "title": "和闾丘省干喜雨韵  其一",
        "author": "吴芾",
        "content": "良田方苦莠骄骄，甘雨如何閟九霄。\n贤守治声喧道路，圣君德泽播黎苗。\n宁容赤地炎威炽，果见青天旱气消。\n昨夜东皋已霑足，康衢满耳沸歌谣。",
        "dynasty": "宋",
        "collection_info": null
    },
    {
        "title": "和闾丘省干喜雨韵  其二",
        "author": "吴芾",
        "content": "铃斋坐啸不为颇，愁叹翻然变咏歌。\n千里正忧无旧谷，一朝俄喜浃新禾。\n云师蔽日如张帜，雨阵横空似拥戈。\n我忝郡丞何所补，但将新句对松哦。",
        "dynasty": "宋",
        "collection_info": null
    },
    {
        "title": "和赵观使喜雨",
        "author": "吴芾",
        "content": "膏泽愆时愧已深，敢期诚意达天垠。\n片云忽送千峯雨，一气潜回万壑春。\n顿觉老农生喜色，坐令凶岁变佳辰。\n忧民虽切功何有，坱圠无私荷大钧。",
        "dynasty": "宋",
        "collection_info": null
    },
    {
        "title": "喜雨偶成",
        "author": "吴芾",
        "content": "麦熟蚕登处处同，万家举首谢天公。\n尚忧六月旱为虐，却喜连宵雨已通。\n万事自知成老懒，一心祇是愿年丰。\n从今准拟添新酿，要使樽中酒不空。",
        "dynasty": "宋",
        "collection_info": null
    },
    {
        "title": "和泽民喜雨",
        "author": "吴芾",
        "content": "阴长阳消帝怒深，尽驱赫日扫羣阴。\n却疑枉致一秋旱，聊復霈为三日霖。\n陇亩共知成乐岁，里闾谁不起欢心。\n朝来幽鸟知予意，亦向檐前作好音。",
        "dynasty": "宋",
        "collection_info": null
    },
    {
        "title": "和叶性之喜雨",
        "author": "吴芾",
        "content": "去岁饥荒特异常，那知今日便丰穰。\n田畴雨足经时润，院宇风生着处凉。\n老去我方辞五斗，秋来谁解积千仓。\n从今闾里无艰食，会见家家酒熟香。",
        "dynasty": "宋",
        "collection_info": null
    },
    {
        "title": "癸巳夏秋旱七月十日得雨喜雨有作",
        "author": "吴芾",
        "content": "旱魃为灾害有秋，焦枯满目使人忧。\n片云忽向天边合，一雨俄惊地上流。\n尽道槁苗须半活，如云晚稻可全收。\n老农两手齐加额，且免流离过外州。",
        "dynasty": "宋",
        "collection_info": null
    },
    {
        "title": "喜入冬初七八得雨",
        "author": "吴芾",
        "content": "夏旱连秋又及冬，大田高下总成空。\n千仓已失三农望，一雨欣闻百里同。\n青入平畴看麦秀，绿回枯沼喜泉通。\n从今得免填沟壑，皆谢天公惠困穷。",
        "dynasty": "宋",
        "collection_info": null
    },
    {
        "title": "和鲁漕喜雨二首  其一",
        "author": "吴芾",
        "content": "冬暖曾无欲雪天，正忧饥馑在新年。\n忽闻夜滴檐前雨，便觉春归郭外田。\n千里已知俱乐只，一尊亦拟共陶然。\n其如使者拘台制，不肯花间听管弦。",
        "dynasty": "宋",
        "collection_info": null
    },
    {
        "title": "和鲁漕喜雨二首  其二",
        "author": "吴芾",
        "content": "秋来日日困骄阳，正欲斋心问彼苍。\n倏尔四郊云气合，霈然一夜雨声长。\n三农已有仓箱庆，万室还欣枕簟凉。\n幸值故人来过我，尊前莫惜醉淋浪。",
        "dynasty": "宋",
        "collection_info": null
    },
    {
        "title": "和鲁漕春雨有感三首  其一",
        "author": "吴芾",
        "content": "自怜齿豁与头童，心事都非少壮同。\n那更闭门听夜雨，不容步屧趁东风。\n胜游尚喜朋簪盍，痛饮宁辞酒盏空。\n只恐酒醒归兴动，愈令倦客忆山中。",
        "dynasty": "宋",
        "collection_info": null
    },
    {
        "title": "和鲁漕春雨有感三首  其二",
        "author": "吴芾",
        "content": "自叹苍颜不復童，幸然三老此时同。\n登高能赋多佳咏，把酒论文有古风。\n可恨雨师频作恶，直疑春事遂成空。\n愁来不用殷勤劝，已判花前为一中。",
        "dynasty": "宋",
        "collection_info": null
    },
    {
        "title": "和鲁漕春雨有感三首  其三",
        "author": "吴芾",
        "content": "我心虽老尚如童，春到惟思笑语同。\n正欲对花歌且舞，那知通夕雨兼风。\n千畴固喜俱霑足，百卉还愁一扫空。\n安得晴天开万里，缓行花下豁胸中。",
        "dynasty": "宋",
        "collection_info": null
    },
    {
        "title": "雨后",
        "author": "吴芾",
        "content": "朝来一雨洒炎光，陡觉园林处处凉。\n烟柳数行萦翠带，风荷十里拥红妆。\n莫忧镜裏朱颜改，且喜壶中白昼长。\n只恐吾衰无此福，不容终老水云乡。",
        "dynasty": "宋",
        "collection_info": null
    },
    {
        "title": "喜晴  其一",
        "author": "吴芾",
        "content": "积阴初散雨初收，一解霖霪十日忧。\n已见郡条平似水，不妨官舍冷如秋。\n年来触绪无佳思，老去同僚得胜流。\n更喜丰年消息好，从今还遂稻粱谋。",
        "dynasty": "宋",
        "collection_info": null
    },
    {
        "title": "喜晴  其二",
        "author": "吴芾",
        "content": "久雨无聊喜乍晴，尚余春色到檐楹。\n杨花飞去今无力，燕子归来似有情。\n静看游鱼波面跃，闲随野鹤竹间行。\n世缘到此消磨尽，只欲徜徉度此生。",
        "dynasty": "宋",
        "collection_info": null
    },
    {
        "title": "未腊已见四白偶得数语呈子寿且述挽留之意",
        "author": "吴芾",
        "content": "人言三白兆丰年，四白欣逢向腊前。\n细糁芦花初着地，乱飘柳絮忽漫天。\n雅宜领客登台上，正欲开尊向酒边。\n乐岁幸君同赋咏，若为归棹遽翩然。",
        "dynasty": "宋",
        "collection_info": null
    },
    {
        "title": "和蒋无退咏雪",
        "author": "吴芾",
        "content": "腊中三白几年无，今岁呈祥事可书。\n披得一蓑方入画，翻成双带又随车。\n共惊飞絮迷清昼，更觉同云满太虚。\n忆昔读书灯火少，喜穿窗牖映吾庐。",
        "dynasty": "宋",
        "collection_info": null
    },
    {
        "title": "和魏签雪诗上赵守  其一",
        "author": "吴芾",
        "content": "腊尽东君已报春，雪花犹未敛轻尘。\n二天默祷浑如响，一夜呈祥觉有神。\n千里妖氛应洗涤，万家喜气欲轮囷。\n试询治行今谁最，屈指公为第一人。",
        "dynasty": "宋",
        "collection_info": null
    },
    {
        "title": "和魏签雪诗上赵守  其二",
        "author": "吴芾",
        "content": "透户穿帘到眼边，陡惊滕六逞威权。\n御寒我独忧无褐，得饱人皆喜有年。\n已见欢声腾比屋，好将盛事被丹弦。\n此时且莫孤清赏，早晚除书下九天。",
        "dynasty": "宋",
        "collection_info": null
    },
    {
        "title": "和朱文卿春雪韵",
        "author": "吴芾",
        "content": "春来何事尚凝严，一夜空庭霰雪兼。\n坐久罗衣惊顿薄，更阑杯酒觉频添。\n旋消疏滴檐间雨，更看平堆地上盐。\n谁道东风回暖律，韬霞掩日不容觇。",
        "dynasty": "宋",
        "collection_info": null
    },
    {
        "title": "喜雪  其一",
        "author": "吴芾",
        "content": "糁遍山巅与水涯，天公着意做年华。\n要令腊裏呈三白，时向空中散六花。\n勒住玉梅还可恨，妆成琼树却堪夸。\n须知造物忧民切，预把丰穰报万家。",
        "dynasty": "宋",
        "collection_info": null
    },
    {
        "title": "喜雪  其二",
        "author": "吴芾",
        "content": "雪意初疑作不成，纔飞数片又还晴。\n正思润泽霑千里，忽见缤纷满一城。\n凋郡共欣消沴气，老农相庆沸欢声。\n我将尽把姑溪酿，要与邦人乐太平。",
        "dynasty": "宋",
        "collection_info": null
    },
    {
        "title": "喜雪  其三",
        "author": "吴芾",
        "content": "冻云黯淡浩无涯，雪阵横空势欲斜。\n入户有人疑柳絮，绕园无处认梅花。\n举头顿觉青山老，扑面还惊绿鬓华。\n我醉未眠愁酒尽，挈瓶来问尔东家。",
        "dynasty": "宋",
        "collection_info": null
    },
    {
        "title": "和鲁漕途中喜雪",
        "author": "吴芾",
        "content": "陡觉同云翳四山，捲帘聊復望江干。\n举头喜见迎春雪，抱膝从教彻地寒。\n预卜丰穰知岁乐，潜消瘴疠想民安。\n一樽正欲同清赏，咫尺胡为会合难。",
        "dynasty": "宋",
        "collection_info": null
    },
    {
        "title": "和津喜雪二首  其一",
        "author": "吴芾",
        "content": "六花一夜降中天，飞绕吾庐顿满前。\n幻出仙家新窟宅，疑非尘世旧山川。\n但惊岩上青松老，不见天边白雁连。\n頼有瓮头新酿熟，何妨沉醉度残年。",
        "dynasty": "宋",
        "collection_info": null
    },
    {
        "title": "和津喜雪二首  其二",
        "author": "吴芾",
        "content": "我爱平湖绕碧山，山光倒碧到樽前。\n同云何事迷千嶂，飞雪俄然蔽一川。\n纵使玉楼从地涌，便教银阙与天连。\n到头幻化非真实，争似湖山耐岁年。",
        "dynasty": "宋",
        "collection_info": null
    },
    {
        "title": "和许守喜雪韵",
        "author": "吴芾",
        "content": "冻云垂地木停号，六出飞花遍九皋。\n已见随车翻缟带，还疑纵猎散风毛。\n幽人乘兴空回棹，公子无言独拥袍。\n顾我年来诗思涩，强吟冰柱愧才高。",
        "dynasty": "宋",
        "collection_info": null
    },
    {
        "title": "元宵雪作因成短句",
        "author": "吴芾",
        "content": "天公着意做元宵，陡使新春乐事饶。\n已放金莲开陆地，更疑银阙下云霄。\n坐中星斗浑相照，庭下琼瑰更乱飘。\n佳客莫辞通夕醉，要令来岁记今朝。",
        "dynasty": "宋",
        "collection_info": null
    },
    {
        "title": "是日大雪际晚復晴月色辉映尤为可喜偶成数句",
        "author": "吴芾",
        "content": "满城着地折红莲，天使今宵乐事全。\n已是雪中千里白，更兼月色十分圆。\n胡为佳客犹辞醉，正恐明年未必然。\n我欲乞身归去也，悬知此酒是离筵。",
        "dynasty": "宋",
        "collection_info": null
    },
    {
        "title": "和王夷仲雪中见贻",
        "author": "吴芾",
        "content": "岁晚端居寂寞滨，雪花零乱更愁人。\n捲帘已觉青山老，入座仍添白髮新。\n写景自怜佳句少，论交还喜宿心亲。\n来诗况復清如雪，想见吟成泣鬼神。",
        "dynasty": "宋",
        "collection_info": null
    },
    {
        "title": "待雪不至呈子仪",
        "author": "吴芾",
        "content": "冬暖方忧雪意悭，俄然飘洒到人间。\n夜闻便谓迷三径，晓看依然在半山。\n明日既容残腊去，今朝已是迫春还。\n如何滕六浑无意，不上云霄叩九关。",
        "dynasty": "宋",
        "collection_info": null
    },
    {
        "title": "三月十一日风雹",
        "author": "吴芾",
        "content": "向晚欣逢霁色开，方思花下共衔杯。\n一时雨雹排檐急，万里风云捲地来。\n扫荡千花真可恨，摧残二麦亦堪哀。\n赏心乐事俱休矣，惆怅青春去不回。",
        "dynasty": "宋",
        "collection_info": null
    },
    {
        "title": "初夏登城上有感",
        "author": "吴芾",
        "content": "来守孤城忽两朞，可堪登眺又斜晖。\n经春不见流鶑语，终日唯看乳燕飞。\n风舞新荷青袅袅，烟笼细柳绿依依。\n此邦纵美非吾土，莫怪山翁只念归。",
        "dynasty": "宋",
        "collection_info": null
    },
    {
        "title": "和朱世同夜坐待月",
        "author": "吴芾",
        "content": "新凉初入我庭中，满座清风孰与同。\n已喜故人来聚首，那堪明月更当空。\n满倾浊酒休辞醉，剩作新诗莫讳穷。\n屈指如今诗酒社，有谁胸次得如公。",
        "dynasty": "宋",
        "collection_info": null
    },
    {
        "title": "十六夜再登月台",
        "author": "吴芾",
        "content": "虚度中秋颇动怀，今宵却再上高台。\n强延风月虽聊尔，一对江山亦快哉。\n小子仍携竹叶至，同僚还折桂枝来。\n老夫为尔牵诗兴，笑向花前覆一杯。",
        "dynasty": "宋",
        "collection_info": null
    },
    {
        "title": "中秋后一夕烟雨楼玩月",
        "author": "吴芾",
        "content": "危楼百尺俯层城，烟敛云收眼更明。\n四面月华千顷白，一天秋气十分清。\n昨宵欲见浑无计，今夕相看似有情。\n又值病夫慵对酒，赏心乐事信难并。",
        "dynasty": "宋",
        "collection_info": null
    },
    {
        "title": "和陈泽民韵",
        "author": "吴芾",
        "content": "雨歇云收天意回，放教明月下天来。\n为怜病守怀三径，故遣姮娥荐一杯。\n坐上宾僚方共集，城头更漏莫相催。\n来年此夕知谁在，对月何妨笑口开。",
        "dynasty": "宋",
        "collection_info": null
    },
    {
        "title": "寄题鲁郎中遂隠堂",
        "author": "吴芾",
        "content": "老向江头强剖符，梦魂长是绕吾庐。\n正惭我未成归计，却羡君先遂隠居。\n湖上烟云常缥缈，园中花木总扶疏。\n他时尚冀相从醉，剩把鸱夷载后车。",
        "dynasty": "宋",
        "collection_info": null
    },
    {
        "title": "送王龟龄得请还乡  其一",
        "author": "吴芾",
        "content": "两驰章奏叩天关，只愿归来老故山。\n愧我尚留牵吏役，羡君先去得身闲。\n冥鸿已逐高风举，倦鸟终随落照还。\n尚拟杖藜寻旧约，雁峯深处共跻攀。",
        "dynasty": "宋",
        "collection_info": null
    },
    {
        "title": "送王龟龄得请还乡  其二",
        "author": "吴芾",
        "content": "和气融融动白苹，欢传千里政方新。\n若为摆落游珍馆，不顾悲啼拥画轮。\n鲸海无津堪纵目，雁山如旧足怡神。\n愿言分我闲中趣，已问君王乞此身。",
        "dynasty": "宋",
        "collection_info": null
    },
    {
        "title": "送江朝宗还乡",
        "author": "吴芾",
        "content": "欲留车骑少徘徊，归兴那知苦见催。\n只许霜前同把菊，不容雪裏共观梅。\n今朝对酒休辞醉，明日有怀谁与开。\n别后愿言无爽约，菊花开日又重来。",
        "dynasty": "宋",
        "collection_info": null
    },
    {
        "title": "和章德文侍郎题晞浣堂韵寄张法师",
        "author": "吴芾",
        "content": "丹成人去几经年，怪石峻嶒树曲拳。\n超脱每思攀逸驾，沉迷无奈缚尘缘。\n胜游徒有骚人咏，绝景难凭妙笔传。\n投绂归来应未晚，尚期一访洞中仙。",
        "dynasty": "宋",
        "collection_info": null
    },
    {
        "title": "余以前年五月八日到官今年又于此日去郡同僚作饯即席援笔言别",
        "author": "吴芾",
        "content": "来守江山恰二年，同僚何幸得诸贤。\n屡邀风月供吟笔，几度江山棹酒船。\n自分衰颓今老矣，可堪离索更凄然。\n青云有路平如砥，公等应须早着鞭。",
        "dynasty": "宋",
        "collection_info": null
    },
    {
        "title": "去郡日寄居诸公作饯即席奉呈",
        "author": "吴芾",
        "content": "三年江上守孤城，日日思归去未能。\n虽愧憩棠无惠政，却欣伐木有良朋。\n花开后圃春同醉，月满高楼夜共灯。\n别后要须俱自爱，从今拭目看飞腾。",
        "dynasty": "宋",
        "collection_info": null
    },
    {
        "title": "用天予贡院韵以饯行色",
        "author": "吴芾",
        "content": "直气如君世莫双，笑人老死利名场。\n一言龃龉身虽去，万口咨嗟道愈光。\n舌在何妨居泽国，时来会见佐岩廊。\n人间荣辱浑休问，日饮醇醪计亦长。",
        "dynasty": "宋",
        "collection_info": null
    },
    {
        "title": "和曾吉甫九日",
        "author": "吴芾",
        "content": "龙山陈迹已成灰，尚忆当年戏马台。\n我幸偶陪黄菊醉，君应亦向白衣来。\n风高日朗三秋霁，野旷天清万象开。\n好对良辰成乐事，若为不饮竟空回。",
        "dynasty": "宋",
        "collection_info": null
    },
    {
        "title": "再辱九日和章连日公冗失于奉赓今日大阅偶于马上得之兼简是日座客",
        "author": "吴芾",
        "content": "老子年来百念灰，尚怀月观与风台。\n良辰祇恐转头过，好景还欣入眼来。\n几席坐穷千里胜，轩窗高揖四山开。\n公余不厌频登眺，要伴诸君醉百回。",
        "dynasty": "宋",
        "collection_info": null
    },
    {
        "title": "重阳有作呈朝宗",
        "author": "吴芾",
        "content": "残年脚力已摧颓，不谓登高尚可来。\n每恨故人多爽约，那知今日共衔杯。\n挪挲黄菊香仍在，怅恨朱颜挽不回。\n君若此时犹惜醉，酒怀更待几时开。",
        "dynasty": "宋",
        "collection_info": null
    },
    {
        "title": "用前韵示三七侄",
        "author": "吴芾",
        "content": "吾家小阮亦贤哉，又得携壶为我来。\n应念难逢重九节，要陪痛饮十分杯。\n头添白髮那能久，眼看黄花有几回。\n颇恨病衰鲸量减，只将笑口为君开。",
        "dynasty": "宋",
        "collection_info": null
    },
    {
        "title": "重阳用昔年所作韵",
        "author": "吴芾",
        "content": "行尽天涯鬓欲霜，又来姑孰过重阳。\n试登翠巘邀珠履，更唤红裙侑玉觞。\n野菊有花供客眼，公庭无事恼人肠。\n诸君莫惜长鲸量，且伴衰翁入醉乡。",
        "dynasty": "宋",
        "collection_info": null
    },
    {
        "title": "和许守重阳出城韵",
        "author": "吴芾",
        "content": "晓从千骑越重闉，轧轧篮舆渡古津。\n万迭青山烟漠漠，一溪寒水石粼粼。\n笑携红袖寻莲社，醉折黄花上葛巾。\n此会从今成故事，他年应记座中人。",
        "dynasty": "宋",
        "collection_info": null
    },
    {
        "title": "江朝宗许重阳见过候终日竟不闻车音使人怅然因成拙句以诮之",
        "author": "吴芾",
        "content": "故人平日号推诚，然诺应当作世程。\n已是赏花频爽约，若为把菊又渝盟。\n诗成本拟君相和，酒熟当怜我独倾。\n惆怅死生犹未隔，如今先已见交情。",
        "dynasty": "宋",
        "collection_info": null
    },
    {
        "title": "拙者有重阳诗以阳字韵岁和一篇復继前作",
        "author": "吴芾",
        "content": "登临端欲赏秋光，病眼昏花怯太阳。\n老去不堪逢节物，愁来聊復近壶觞。\n沉迷有腼尘埃面，感慨空存铁石肠。\n已是思归无可奈，更来高处望家乡。",
        "dynasty": "宋",
        "collection_info": null
    },
    {
        "title": "重阳有感呈诸丈",
        "author": "吴芾",
        "content": "九日长年客异乡，今年又復到南昌。\n眼看黄菊依然好，心着青山祇自伤。\n已是岁华成晼晚，可堪秋色更凄凉。\n诸公不用羞吹帽，且试登高共一觞。",
        "dynasty": "宋",
        "collection_info": null
    },
    {
        "title": "春阅偶成三首  其一",
        "author": "吴芾",
        "content": "晓驱千骑出郊垧，极目江天万里晴。\n风入鼓鼙声益壮，日烘旗帜色增明。\n安边虽是难忘战，和众由来在戢兵。\n但愿从今烽燧息，早归林下看昇平。",
        "dynasty": "宋",
        "collection_info": null
    },
    {
        "title": "春阅偶成三首  其二",
        "author": "吴芾",
        "content": "大阅归来日未西，柳丝摇曳草萋迷。\n桑开蝉翼枝方绿，麦露虾鬚穗半齐。\n池面新荷争出水，道傍飞燕竞衔泥。\n风光撩我归心动，犹喜初无杜宇啼。",
        "dynasty": "宋",
        "collection_info": null
    },
    {
        "title": "春阅偶成三首  其三",
        "author": "吴芾",
        "content": "肩摩袂属拥如山，夹道争看大阅还。\n无限儿童齐拍手，几多父老尽酡颜。\n八方共乐青春好，我亦常欣白昼闲。\n无奈老来归念重，梦魂夜夜绕乡关。",
        "dynasty": "宋",
        "collection_info": null
    },
    {
        "title": "大阅即事书怀  其一",
        "author": "吴芾",
        "content": "东郊雨后好风烟，大阅归来意豁然。\n十里旌旗明照日，九衢鼓吹闹喧天。\n酴醿开也浑如雪，杨柳飞来总是绵。\n景物眼前虽不恶，老来无奈忆林泉。",
        "dynasty": "宋",
        "collection_info": null
    },
    {
        "title": "大阅即事书怀  其二",
        "author": "吴芾",
        "content": "懒散无堪合杜门，十连帅阃若为分。\n仁风尚可扬千里，勇气安能作六军。\n戈甲纷纷徒曜日，旌旗猎猎漫连云。\n归来夹道人争看，应笑苍颜老使君。",
        "dynasty": "宋",
        "collection_info": null
    },
    {
        "title": "和陈泽民咏岩桂",
        "author": "吴芾",
        "content": "我家千树正芬芳，不见羁怀已倍伤。\n岂谓幽姿怜索寞，亦来孤馆伴凄凉。\n追寻尚想年时侣，披拂还同故里香。\n花下光阴能有几，若为飘泊向江乡。",
        "dynasty": "宋",
        "collection_info": null
    },
    {
        "title": "岩桂盛开感而有作",
        "author": "吴芾",
        "content": "抱痾三月未能瘳，乐事都无祇有愁。\n忽觉天香参鼻观，顿令病客展眉头。\n拟招宾佐同欢赏，奈怯壶觞且罢休。\n却忆向来无事日，年年花下醉千秋。",
        "dynasty": "宋",
        "collection_info": null
    },
    {
        "title": "和天予即席咏岩桂",
        "author": "吴芾",
        "content": "衰病无悰日日加，喜君来自帝王家。\n素娥正驾一轮玉，老桂方开双树花。\n置酒虽欣陪重客，侑樽还愧乏名娃。\n莫辞今夕如泥醉，须念明朝各一涯。",
        "dynasty": "宋",
        "collection_info": null
    },
    {
        "title": "和子仪同赏荷花",
        "author": "吴芾",
        "content": "晚凉领客泛涟漪，境胜形容颇费诗。\n人自红莲丛裏过，舟从绿柳岸边移。\n兴来滞思俄然豁，坐久烦襟顿觉披。\n佳客要须拚一醉，莫辜风细月明时。",
        "dynasty": "宋",
        "collection_info": null
    },
    {
        "title": "得三七舍侄书云二月二十五日同族人至湖山赏海棠花枝繁丽宛如神仙窟宅感而有作",
        "author": "吴芾",
        "content": "报言宗族竞寻芳，共到吾庐赏海棠。\n亭下定知春烂熳，花间想见醉淋浪。\n长年心着神仙窟，此日身縻云水乡。\n苦恨欲归无羽翼，夜深魂梦只悠扬。",
        "dynasty": "宋",
        "collection_info": null
    },
    {
        "title": "见市上有卖海棠者怅然有感",
        "author": "吴芾",
        "content": "连年踪迹滞江乡，长忆吾庐万海棠。\n想得春来增艳丽，无因归去赏芬芳。\n偶然担上逢人卖，犹记樽前为尔狂。\n何日故园修旧约，剩烧银烛照红妆。",
        "dynasty": "宋",
        "collection_info": null
    },
    {
        "title": "和昝通彦早梅韵",
        "author": "吴芾",
        "content": "岁岁梅花破腊开，赏花尝记坐苍苔。\n今年似觉寒犹未，昨夜不知春已回。\n喜有暗香供雅客，可无佳句助深杯。\n须知不比闲桃李，莫把金刀取次裁。",
        "dynasty": "宋",
        "collection_info": null
    },
    {
        "title": "观梅偶成二首  其一",
        "author": "吴芾",
        "content": "化工一夜报春回，雪裏南枝已渐开。\n不与凡条斗红紫，独将孤艳照池台。\n胜游滥缀蓬山侣，高唱宁追郢客才。\n多病自怜心尚在，不辞岁岁为君来。",
        "dynasty": "宋",
        "collection_info": null
    },
    {
        "title": "观梅偶成二首  其二",
        "author": "吴芾",
        "content": "经年不见梦魂飞，依旧仙装淡薄衣。\n玉骨已无尘俗气，冰姿还耐雪霜威。\n携壶正欲酬清赏，策杖何妨历翠微。\n莫惜对花拚剧饮，看看风雨捲春归。",
        "dynasty": "宋",
        "collection_info": null
    },
    {
        "title": "远老惠雪中观梅诗次韵以谢",
        "author": "吴芾",
        "content": "山头飞雪已漫漫，云散须臾復见山。\n踏雪不辞来野外，爱梅须遍走林间。\n为怜孤艷思经目，拟索疏枝笑解颜。\n师肯相过宜及早，预愁花点绿苔斑。",
        "dynasty": "宋",
        "collection_info": null
    },
    {
        "title": "远老自和前诗再寄復次韵",
        "author": "吴芾",
        "content": "雪到梅开恰欲漫，扶藜得得绕湖山。\n折将冷蕊疏枝去，浸在明窗浄几间。\n一见已堪资琢句，细看还足助怡颜。\n只愁冰艷相侵逼，映得衰翁鬓愈斑。",
        "dynasty": "宋",
        "collection_info": null
    },
    {
        "title": "和紫岩老雪中观梅",
        "author": "吴芾",
        "content": "清寒池馆静沉沉，惨淡江梅弄晚阴。\n雪裏有谁能载酒，花前无语自伤心。\n低枝似欲迎人笑，清赏何妨倚树吟。\n况有争妍佳句在，愈撩诗思不能禁。",
        "dynasty": "宋",
        "collection_info": null
    },
    {
        "title": "赏梅偶成",
        "author": "吴芾",
        "content": "一冬准拟赏江梅，直至如今始见开。\n已怪轻寒勒春住，更忧横雨把花摧。\n相携且看枝头雪，共坐聊倾树下杯。\n况是公庭无箇事，何妨一醉习池回。",
        "dynasty": "宋",
        "collection_info": null
    },
    {
        "title": "爱梅",
        "author": "吴芾",
        "content": "经年不得见江梅，绕树行行日几回。\n已拟开时拚径醉，其如病后怯衔杯。\n伤心不觉成三叹，忍泪犹能强一来。\n顾我已衰无酒分，从今花更不须开。",
        "dynasty": "宋",
        "collection_info": null
    },
    {
        "title": "和隠老咏梅韵",
        "author": "吴芾",
        "content": "不惮行行雪满巅，要看与雪斗清妍。\n开花虽在三冬杪，结子还居万木先。\n水浅横斜聊自见，夜寒幽独有谁怜。\n君诗况与梅相亚，传写惭无十样笺。",
        "dynasty": "宋",
        "collection_info": null
    },
    {
        "title": "自京口至建康一路不见梅花慨然有作",
        "author": "吴芾",
        "content": "尽日经行不见梅，竹篱茅屋漫徘徊。\n无时得遣愁怀去，有底能教诗思来。\n遥想故园应好在，不知今岁为谁开。\n何时花下还如旧，一笑相看把酒杯。",
        "dynasty": "宋",
        "collection_info": null
    },
    {
        "title": "自建康路中见梅次前韵",
        "author": "吴芾",
        "content": "行尽山冈喜见梅，停骖深欲少徘徊。\n那知急雨连天暗，更有狂风捲地来。\n无计畧临花下坐，却嗟空向眼前开。\n行人頼有尊中绿，遥想孤芳寄一杯。",
        "dynasty": "宋",
        "collection_info": null
    },
    {
        "title": "北山席上见梅偶成",
        "author": "吴芾",
        "content": "闻道前村梅已开，有心踏月共徘徊。\n谁知白日匆匆过，竟阻青鞋得得来。\n席上相逢如有旧，尊前伫立恨无媒。\n楼头且莫横孤管，我欲今宵醉百杯。",
        "dynasty": "宋",
        "collection_info": null
    },
    {
        "title": "再和二首  其一",
        "author": "吴芾",
        "content": "一枝昨夜雪中开，报道江南春信回。\n自与东君私有约，不须驿使寄将来。\n风姿端是飞琼侣，标格宜为弄玉媒。\n莫惜移尊来月下，要看疏影落金杯。",
        "dynasty": "宋",
        "collection_info": null
    },
    {
        "title": "再和二首  其二",
        "author": "吴芾",
        "content": "平生相见即眉开，几遣车停马首回。\n窗外每怜随月到，竹边还喜过墙来。\n寒香入坐如相觅，幽艷迎人欲自媒。\n不负此花惟有醉，殷勤且覆掌中杯。",
        "dynasty": "宋",
        "collection_info": null
    },
    {
        "title": "用金克家韵赋梅花",
        "author": "吴芾",
        "content": "我赋梅花逼古人，人疑和靖是前身。\n祇思长向花前醉，不厌闲来树下频。\n俗眼但知夸洁白，老怀端是爱清真。\n大家管领须宜早，莫待飘零作地茵。",
        "dynasty": "宋",
        "collection_info": null
    },
    {
        "title": "诗勉及门赴海棠之约",
        "author": "吴芾",
        "content": "君与吾游积有年，未曾同醉海棠前。\n如今君乃先春到，似赴花朝岂偶然。\n已是诗中参造化，何妨花裏见神仙。\n暂归莫负重来约，未及春风便着鞭。",
        "dynasty": "宋",
        "collection_info": null
    },
    {
        "title": "四月六日同江朝宗花下饮",
        "author": "吴芾",
        "content": "十分拟共醉花枝，底事君来苦后期。\n芍药阶前犹烂熳，酴醿架上已离披。\n春归又是辜杯酒，老去还应惜岁时。\n今日要须拚酩酊，从教人笑赏花迟。",
        "dynasty": "宋",
        "collection_info": null
    },
    {
        "title": "和管大老瑞麦",
        "author": "吴芾",
        "content": "别来长恨见无时，不谓相逢总泣岐。\n愧我滞留身已老，怜君偃蹇宦犹卑。\n思归正续孤松赋，溢美空传瑞麦诗。\n万事从今休更问，祇知痛饮是吾师。",
        "dynasty": "宋",
        "collection_info": null
    },
    {
        "title": "忆鹿鹤",
        "author": "吴芾",
        "content": "山中鹿鹤久相疏，恨不归来与汝俱。\n飞舞尚如前日否，奔腾还上后山无。\n不闻警露来庭下，犹想衔花近座隅。\n叹我素钟山野性，从来与汝本无殊。",
        "dynasty": "宋",
        "collection_info": null
    },
    {
        "title": "偶得数琉璃瓶置窗几间因取小鱼漾其中乃见其浮游自适感而有作",
        "author": "吴芾",
        "content": "方安林下乐樵渔，底事牵来剖竹符。\n道院固知人少讼，丰年何幸俗多娱。\n闲随野鹤穿花径，静看游鱼戏玉壶。\n却愧此身犹束缚，未能归去老江湖。",
        "dynasty": "宋",
        "collection_info": null
    },
    {
        "title": "和陈义卿",
        "author": "吴芾",
        "content": "自顾迂疏不入时，朅来此地亦何为。\n游从断绝凭谁语，踪迹飘零祇自知。\n方喜朋簪今復合，却惭酒盏但空持。\n何时得遂归休去，把手临流共赋诗。",
        "dynasty": "宋",
        "collection_info": null
    },
    {
        "title": "和蒋宣卿韵  其一",
        "author": "吴芾",
        "content": "丐闲章上早知还，卓荦高风岂易攀。\n阔步未归龙尾道，胜游先到虎丘山。\n千寻古木轩窗外，一缕沉烟几席间。\n况是登临有佳客，何妨终夕对孱颜。",
        "dynasty": "宋",
        "collection_info": null
    },
    {
        "title": "和蒋宣卿韵  其二",
        "author": "吴芾",
        "content": "不将有限逐无涯，聊为寻幽驻使华。\n千古山川埋剑气，半空台阁雨天花。\n终期香火参同社，且赋新诗寄作家。\n归晚不须添列炬，预愁惊散暮林鸦。",
        "dynasty": "宋",
        "collection_info": null
    },
    {
        "title": "和沈子寿见寄",
        "author": "吴芾",
        "content": "心地荒芜旷几春，朅来邂逅共耕耘。\n交情正喜清如水，归兴那知去似云。\n百首漫劳频寄远，一樽终拟再论文。\n胡为竟尔乖前约，寂寞车音杳不闻。",
        "dynasty": "宋",
        "collection_info": null
    },
    {
        "title": "和梁次张韵",
        "author": "吴芾",
        "content": "妙龄才藻擢文犀，声价何须待品题。\n独狍孤衷长拱北，拟摅妙画欲平西。\n五年不见心如渴，一笑相逢醉似泥。\n我老已为林下计，看君平步上云梯。",
        "dynasty": "宋",
        "collection_info": null
    },
    {
        "title": "和王夷仲韵",
        "author": "吴芾",
        "content": "洒落胸襟有古风，日临清泚面巃嵸。\n不堪世路千重险，直与溪流万折东。\n刮眼相看言有味，倾怀一笑兴无穷。\n何时同访连樯老，快意觥船一棹空。",
        "dynasty": "宋",
        "collection_info": null
    },
    {
        "title": "和韩子云见寄四首  其一",
        "author": "吴芾",
        "content": "鬰鬰愁怀不自倾，时时倒指勘归程。\n情知岁月来无几，心着湖山去未成。\n恶语岂能赓绝唱，故人聊欲话平生。\n颇思共索梅花笑，点检枝头半吐英。",
        "dynasty": "宋",
        "collection_info": null
    },
    {
        "title": "和韩子云见寄四首  其二",
        "author": "吴芾",
        "content": "日在桑榆势欲倾，此时那可更贪程。\n屡凭熊轼惭无补，新葺燕巢欣有成。\n便好弃官还故里，不妨把酒乐余生。\n经纶事业须公等，看即持荷侍迩英。",
        "dynasty": "宋",
        "collection_info": null
    },
    {
        "title": "和韩子云见寄四首  其三",
        "author": "吴芾",
        "content": "有花须折酒须倾，少日追欢不计程。\n老去自怜心易懒，时过还恐道难成。\n城头又是暮云合，江上何时春水生。\n早理扁舟归去好，故园犹有万红英。",
        "dynasty": "宋",
        "collection_info": null
    },
    {
        "title": "和韩子云见寄四首  其四",
        "author": "吴芾",
        "content": "当时邂逅已心倾，别后逢人问去程。\n顾我拙疏非世用，喜君明悟自天成。\n十年不见怀芝宇，一笑相逢付麯生。\n暂尔就闲宜自爱，上方着意擢豪英。",
        "dynasty": "宋",
        "collection_info": null
    },
    {
        "title": "仆平日闻有此生待足何时足未老得闲方是闲之句每叹服之恨不知作者姓名一日与鲁漕话次方闻此诗乃福唐余倅所作鲁继录全诗及余君所梦始末见示读之使人益起怀归之兴因成小诗以记其事",
        "author": "吴芾",
        "content": "寒士叨尘分已踰，不为归计待何如。\n暮年光景那能久，浮世荣华总是虚。\n此去直须甘澹泊，箇中元自有乘除。\n因公拈起余君话，愈使衰翁忆故庐。",
        "dynasty": "宋",
        "collection_info": null
    },
    {
        "title": "挈累来当涂闻已入境感怀有作二首  其一",
        "author": "吴芾",
        "content": "鸥鹭相疏雁鹜亲，簿书丛裏度光阴。\n尘埃已觉胸中满，霜雪还从鬓上侵。\n尽室修途方在念，连宵苦雨若为心。\n明朝傥得成团聚，有酒从教取次斟。",
        "dynasty": "宋",
        "collection_info": null
    },
    {
        "title": "挈累来当涂闻已入境感怀有作二首  其二",
        "author": "吴芾",
        "content": "方与晴窗爱日亲，若为天又作重阴。\n年来已是忧思过，老去那堪疾病侵。\n默数七旬宁几日，更添一岁愈惊心。\n喜闻已办周身具，对酒何妨且满斟。",
        "dynasty": "宋",
        "collection_info": null
    },
    {
        "title": "和志道送行韵",
        "author": "吴芾",
        "content": "圣君图治事如何，但见风云气象和。\n公似一夔奚翅足，我如乘雁岂加多。\n西郊索索飘黄叶，南浦鳞鳞起绿波。\n今日邮亭休恨别，行看麻制草銮坡。",
        "dynasty": "宋",
        "collection_info": null
    },
    {
        "title": "寿元伯母太夫人八秩",
        "author": "吴芾",
        "content": "七十康强自古稀，年登八秩有谁宜。\n寿钟贤母人难及，庆袭佳儿世共知。\n荣养已为人子范，清规还作女流师。\n綵衣更戏兰阶下，遥想慈颜笑解颐。",
        "dynasty": "宋",
        "collection_info": null
    },
    {
        "title": "送朱彦聪和韵",
        "author": "吴芾",
        "content": "伤时已老壮夫颜，可使分携一日间。\n细细梅花熏别酒，依依寒日淡前山。\n由来世上知音少，况是人生会面难。\n他日诗成能念我，寄来莫放驿筒闲。",
        "dynasty": "宋",
        "collection_info": null
    },
    {
        "title": "送丘尉赴试南宫",
        "author": "吴芾",
        "content": "儒冠鼎盛缙绅多，海内如今数永嘉。\n士习艺文争擢第，君明经术合传家。\n莫言黄绶官犹小，须信青云路不赊。\n好上汉廷晁董对，要令吾道益光华。",
        "dynasty": "宋",
        "collection_info": null
    },
    {
        "title": "送诸乡人赴试南宫",
        "author": "吴芾",
        "content": "闻道诸君上玉京，一杯聊復话离情。\n青钱既中三年选，黄鹄须看万里程。\n欲向他时成远器，要从今日立修名。\n吾君锐意图兴復，好把嘉言对集英。",
        "dynasty": "宋",
        "collection_info": null
    },
    {
        "title": "送二十七弟五三侄赴试南宫",
        "author": "吴芾",
        "content": "家世登科能几人，两人今岁奄沉沦。\n不应天遽衰吾族，会见时当发汝身。\n联辔莫辞金镫冷，夺标争斗锦袍新。\n还须益励青云志，门户何忧不再振。",
        "dynasty": "宋",
        "collection_info": null
    },
    {
        "title": "送侄赴廷试  其一",
        "author": "吴芾",
        "content": "经术传家几缙绅，孙吴决策旧无人。\n上将用武方留意，汝始程能遂发身。\n伫展六韬登上第，更资三釜及偏亲。\n两科自此增双美，何患衰宗不再振。",
        "dynasty": "宋",
        "collection_info": null
    },
    {
        "title": "送侄赴廷试  其二",
        "author": "吴芾",
        "content": "昔年三榜偶联荣，人道吾家好弟兄。\n更喜鸰原俱有子，还来雁塔再题名。\n衰宗正恐儒风坠，晚景那知好事并。\n老子已为归去计，从今看汝奋鹏程。",
        "dynasty": "宋",
        "collection_info": null
    },
    {
        "title": "和曾吉甫四明见寄二首  其一",
        "author": "吴芾",
        "content": "老矣何堪剖竹符，频年强出应时须。\n腰间谩佩买臣印，月下同游贺老湖。\n白雪已知人寡和，清风还忆醉相扶。\n十洲三岛登临处，能记稽山病守无。",
        "dynasty": "宋",
        "collection_info": null
    },
    {
        "title": "和曾吉甫四明见寄二首  其二",
        "author": "吴芾",
        "content": "风烟浩荡甬东州，方羡公为烂漫游。\n岂料连宵垂雨脚，未容杲日出云头。\n扶藜登眺心应在，隠几吟哦趣更幽。\n遥想乍晴须痛赏，诗成还肯寄来不。",
        "dynasty": "宋",
        "collection_info": null
    },
    {
        "title": "和梁大谏望亭述怀",
        "author": "吴芾",
        "content": "屡试乘轺与把麾，笑谈自可解重围。\n暮年强健人争羡，平日刚方世所稀。\n国步尚艰端有頼，君恩方渥未须归。\n时清益展经纶手，直上岩廊秉政机。",
        "dynasty": "宋",
        "collection_info": null
    },
    {
        "title": "又和陈天予",
        "author": "吴芾",
        "content": "边敌临江强指麾，狂图欲效白登围。\n一朝殄灭妖氛浄，万里欢传盛事稀。\n故国山河看克復，中原父老徯来归。\n六飞便好乘时进，顺取天心莫失机。",
        "dynasty": "宋",
        "collection_info": null
    },
    {
        "title": "月下独酌有怀梁丈因和前韵以寄且约为明夜之集",
        "author": "吴芾",
        "content": "晚来清跸驻旌麾，月色分明彻四围。\n对景已欣羣动息，仰天还觉众星稀。\n如今路入中原去，看即春从上苑归。\n况是昇平时节近，一尊相属且忘机。",
        "dynasty": "宋",
        "collection_info": null
    },
    {
        "title": "和朱文卿见赠",
        "author": "吴芾",
        "content": "簿书终日叹徒劳，俄喜相看有故交。\n抱道尚稽怀印绶，安贫还不厌衡茅。\n草庐谁识真龙卧，阿阁行看彩凤巢。\n归去不妨深闭户，静听修竹晚风敲。",
        "dynasty": "宋",
        "collection_info": null
    },
    {
        "title": "和林徽之见寄",
        "author": "吴芾",
        "content": "涉世无堪足乱离，萧萧风雨一声鸡。\n故人别后干坤窄，三径归来草木迷。\n黄鸟翩翻思出谷，老龙头角尚蟠泥。\n一尊浊酒无人共，又是悲吟到日西。",
        "dynasty": "宋",
        "collection_info": null
    },
    {
        "title": "和韩子云韵留沈子寿",
        "author": "吴芾",
        "content": "一雨连宵继日倾，岂容吾子语归程。\n我为千里政方暇，子寓三年学已成。\n要把老怀倾倒尽，忍令别恨等闲生。\n江城先自伤牢落，况失一时人物英。",
        "dynasty": "宋",
        "collection_info": null
    },
    {
        "title": "和陈泽民见寄三首  其一",
        "author": "吴芾",
        "content": "平生懒病苦难医，长为家山咏式微。\n投老但思抛世网，非才安敢近天威。\n不堪人事来如织，况復年华去若飞。\n胸次万端谁与语，何时玉麈对君挥。",
        "dynasty": "宋",
        "collection_info": null
    },
    {
        "title": "和陈泽民见寄三首  其二",
        "author": "吴芾",
        "content": "青衫晚得自蟾宫，簿领虽卑道自隆。\n不为小官忘大计，要从旧学着新功。\n忽来书札情何厚，细读诗篇句更雄。\n还忆去年相聚日，风前月下酒频中。",
        "dynasty": "宋",
        "collection_info": null
    },
    {
        "title": "和陈泽民见寄三首  其三",
        "author": "吴芾",
        "content": "不学羣儿事诡随，世途虽险此心夷。\n人生富贵谁无分，男子功名自有时。\n好称良辰聊适意，莫因末路辄兴悲。\n山寒已有梅花放，想见寻梅日有诗。",
        "dynasty": "宋",
        "collection_info": null
    },
    {
        "title": "和王夷仲至日有感",
        "author": "吴芾",
        "content": "葭灰管裏气初浮，阳长阴消不自谋。\n吾道穷耶当復泰，此身老矣不禁愁。\n得闲正好寻诗社，乘兴何妨上钓舟。\n拟待梅开同胜赏，且宽归兴少迟留。",
        "dynasty": "宋",
        "collection_info": null
    },
    {
        "title": "和曾吉甫寄韵呈李相之二首  其一",
        "author": "吴芾",
        "content": "千龄景运适相符，况復才华世所须。\n腾蹋自应登馆殿，滞留谁谓尚江湖。\n从来太瘦缘诗苦，想见闲行信杖扶。\n闻道朝来病良愈，高轩还解出门无。",
        "dynasty": "宋",
        "collection_info": null
    },
    {
        "title": "和曾吉甫寄韵呈李相之二首  其二",
        "author": "吴芾",
        "content": "早已相从海上州，朅来鑑水又同游。\n驱驰官路俱华髮，缱绻交情异白头。\n公即横翔层汉去，我将归卧故山幽。\n连宵月色如明昼，乘兴还能过我不。",
        "dynasty": "宋",
        "collection_info": null
    },
    {
        "title": "和杨元明雪中见赠",
        "author": "吴芾",
        "content": "为别多年不记旬，雪中闻到喜难陈。\n尚稽良会心如渴，频展新诗手欲皴。\n和寡莫追歌郢客，兴来还愧泛溪人。\n要须早了官中事，趁取元宵作好春。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "老去光阴有几旬，到官俄见岁华新。\n陡惊懒慢随年长，更觉衰残畏客频。\n愧我方为牵俗士，羡君欲作独醒人。\n相逢未用辞归去，且向双溪醉早春。",
        "dynasty": "宋",
        "collection_info": null
    },
    {
        "title": "和陈天予冠字韵",
        "author": "吴芾",
        "content": "已是头童懒整冠，尊前犹欲强追欢。\n浮生得满七旬少，乐事能并四者难。\n闲去稍知心地适，兴来殊觉醉乡宽。\n入朝更诵公诗句，两腋风生盛暑寒。",
        "dynasty": "宋",
        "collection_info": null
    },
    {
        "title": "和孟世功秋日吴江见寄",
        "author": "吴芾",
        "content": "扁舟西去气凌云，坐看鱼龙跃浪纹。\n风起白苹初日晚，霜雕红叶欲秋分。\n忘机鸥鹭情相狎，入笔江山句不羣。\n正恐功名来追逐，烟波深处未留君。",
        "dynasty": "宋",
        "collection_info": null
    },
    {
        "title": "和鲁宪见寄",
        "author": "吴芾",
        "content": "一笑同登卷雨楼，相欢曾记昔年不。\n几凭诗句论心曲，屡折花枝作酒筹。\n醉裏忘形俱可乐，别来握手两无由。\n何时倾倒还如旧，月下花前恣献酬。",
        "dynasty": "宋",
        "collection_info": null
    },
    {
        "title": "和方叔载留别",
        "author": "吴芾",
        "content": "临别殷勤赠我诗，一披何喜得如之。\n怪来笔下能高妙，元是胸中自崛奇。\n长恨顷时纔一面，方欣今岁展双眉。\n明年莫负论文约，要向新元副所期。",
        "dynasty": "宋",
        "collection_info": null
    },
    {
        "title": "和朱世同咏梅",
        "author": "吴芾",
        "content": "竹篱茅舍旧同居，不见冰姿恰岁余。\n别后有谁亲几席，朝来忽喜映阶除。\n雪中有酒宜相就，月下无人肯自疏。\n端与岁寒长有约，不须青帝更吹嘘。",
        "dynasty": "宋",
        "collection_info": null
    },
    {
        "title": "和朱世同夜闻竹声",
        "author": "吴芾",
        "content": "醉卧空斋静绝人，夜阑霜月白纷纷。\n寒生枕上浑无梦，声到窗前疑是君。\n玉轸谁家调古曲，铁衣何处角孤军。\n羡君写入新诗裏，清壮还应过所闻。",
        "dynasty": "宋",
        "collection_info": null
    },
    {
        "title": "和刘与几悟昔",
        "author": "吴芾",
        "content": "先生岂是傲当时，知向名场早识机。\n扰扰半生蝴蝶梦，休休今日绿蓑衣。\n笔端信有江山助，醉裏从教日月飞。\n应笑蘧生回首晚，纔知四十九年非。",
        "dynasty": "宋",
        "collection_info": null
    },
    {
        "title": "感旧",
        "author": "吴芾",
        "content": "达宦吾乡旧罕闻，跻荣两禁止三人。\n二公嗟已归长夜，一老知能得几春。\n轩冕但堪遮俗眼，湖山正好乐天真。\n不妨日日花前醉，已是行年及七旬。",
        "dynasty": "宋",
        "collection_info": null
    },
    {
        "title": "范丞相生日",
        "author": "吴芾",
        "content": "鬰鬰葱葱瑞气新，中兴周室復生申。\n半千休运逢良月，十二祥蓂表庆辰。\n自有元勋书史册，漫留遗爱及邦人。\n愿同四海跻仁寿，剩赏蟠桃几万春。",
        "dynasty": "宋",
        "collection_info": null
    },
    {
        "title": "老妻生朝为寿",
        "author": "吴芾",
        "content": "人生七十古来稀，我幸君今及见之。\n教得子能传素业，养成孙亦守清规。\n禀生坎坷今当泰，积善初终志不移。\n白首喜为林下伴，愿从今日到期颐。",
        "dynasty": "宋",
        "collection_info": null
    },
    {
        "title": "余年七十辄和乐天诗以自广",
        "author": "吴芾",
        "content": "已是年龄及七旬，田园稍给未全贫。\n儿孙初识传儒业，世俗还称作贵人。\n门外湖山浑可乐，沙头鸥鹭更相亲。\n莫将尘事干吾虑，已向君王乞此身。",
        "dynasty": "宋",
        "collection_info": null
    },
    {
        "title": "曾元伯以余七十用韵见庆復和之",
        "author": "吴芾",
        "content": "迂疏如我世间稀，自笑于时百不宜。\n但欲平生无鬼责，岂期长命有天知。\n七旬虽慰白司马，三黜空惭柳士师。\n多谢君诗远相庆，一披顿解老人颐。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其一",
        "author": "吴芾",
        "content": "坐阅流年已七旬，从前忧道不忧贫。\n肯教世指为痴汉，只愿乡称作善人。\n老去固应忘物我，归来岂是负君亲。\n尝闻知进须知退，庶得终全不辱身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其二",
        "author": "吴芾",
        "content": "乞得行年到七旬，归田不问富和贫。\n初非洁己为高士，但欲颐心如古人。\n每对青山常意适，纔逢白叟便情亲。\n静中百念俱灰灭，识破浮生梦幻身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其三",
        "author": "吴芾",
        "content": "封章上达已经旬，所乞原非为贱贫。\n七秩自知非久客，一心只欲作闲人。\n虽惭绿鬓朱颜改，却喜清泉白石亲。\n荣辱是非都不问，尊前且乐自由身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其四",
        "author": "吴芾",
        "content": "先子春秋仅八旬，一生多难只安贫。\n岂期有子登清禁，亦復如今作老人。\n共羡浮荣光故里，自惭实德忝吾亲。\n从前万事皆踰分，只合归休保此身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其五",
        "author": "吴芾",
        "content": "新岁妻孥庆七旬，遍赒邻里及孤贫。\n高年满座有醉客，丐者塞涂无馁人。\n平日要同人喜乐，此时宁间物疏亲。\n余生自度浑能几，讵可徒劳负此身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其六",
        "author": "吴芾",
        "content": "故园春到已三旬，满目繁华未觉贫。\n年老得逢无事日，心闲不类有官人。\n戴花休管头无那，酌酒何妨手自亲。\n七十人生从古少，安知来岁有吾身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其七",
        "author": "吴芾",
        "content": "忆在霜台未六旬，尝陈仕宦纵家贫。\n岂容七十不纳禄，却为斗升犹牧人。\n年齿幸吾今已及，官曹从此不应亲。\n愿天许遂终焉志，养此疏慵老大身。",
        "dynasty": "宋",
        "collection_info": null
    },
    {
        "title": "余既和乐天诗而喜于年及之心犹不能自已又復再和八首  其八",
        "author": "吴芾",
        "content": "一年三百有余旬，举世栖栖苦迫贫。\n得享安宁七十岁，已胜衰谢万千人。\n好官纵使登三事，荣养何由及二亲。\n争似山间林下坐，无忧无毁足全身。",
        "dynasty": "宋",
        "collection_info": null
    },
    {
        "title": "乞身不获再和",
        "author": "吴芾",
        "content": "老合休官况七旬，我非辞富欲居贫。\n也知光景无多日，更觉筋骸不逮人。\n岂谓九重恩未替，復颁一札意犹亲。\n囊封再上终期允，已对苍穹誓此身。",
        "dynasty": "宋",
        "collection_info": null
    },
    {
        "title": "怀归有作",
        "author": "吴芾",
        "content": "一病兼旬百不禁，愈牵归梦绕家林。\n向来岂有功名念，此去断无人我心。\n但愿天怜将就木，许从人欲便投簪。\n若蒙不靳清闲福，尚惜余年尽寸阴。",
        "dynasty": "宋",
        "collection_info": null
    },
    {
        "title": "和四哥钱塘思归韵",
        "author": "吴芾",
        "content": "鬰鬰羁怀久欲东，故园何日割蒿蓬。\n可堪世路尘缨缚，却使云山蕙帐空。\n待价深藏非左计，汗颜为斲岂良工。\n须知吕望严陵辈，亦是沧浪一钓翁。",
        "dynasty": "宋",
        "collection_info": null
    },
    {
        "title": "读丐辞不允诏书感而有作  其一",
        "author": "吴芾",
        "content": "朅来江上再经年，衰病无时强自怜。\n屡控危衷甘屏缩，岂期优诏更留连。\n政平讼理曾何补，职称民安亦偶然。\n虽感上恩容卧治，何如便许老林泉。",
        "dynasty": "宋",
        "collection_info": null
    },
    {
        "title": "读丐辞不允诏书感而有作  其二",
        "author": "吴芾",
        "content": "齿豁头童已暮年，未容归去亦堪怜。\n只思旧隠如元亮，宁有新诗似惠连。\n万事此生浑已矣，一尊今日且陶然。\n宦情况復清如水，何必移封向酒泉。",
        "dynasty": "宋",
        "collection_info": null
    },
    {
        "title": "復和怜字韵二首  其一",
        "author": "吴芾",
        "content": "拟归林下度余年，底事天公不见怜。\n新岁已惊青鬓换，故园还想绿阴连。\n敢萌痴意贪非据，但欲冥心任自然。\n今日有谁闻此语，祇应白石与清泉。",
        "dynasty": "宋",
        "collection_info": null
    },
    {
        "title": "復和怜字韵二首  其二",
        "author": "吴芾",
        "content": "春色撩人胜去年，鶑啼燕语若相怜。\n一川烟水清还浅，万迭云山断復连。\n好景会心宜乐矣，故园回首却悽然。\n同僚頼有清新句，似听松风潄玉泉。",
        "dynasty": "宋",
        "collection_info": null
    },
    {
        "title": "二儿纳妇有感",
        "author": "吴芾",
        "content": "老乘一障楚江滨，无奈星星鬓影新。\n客裏情怀那似旧，忙中日月不知春。\n若为经岁抛泉石，犹把非才玷缙绅。\n还尽此生儿女债，盍归林下作闲人。",
        "dynasty": "宋",
        "collection_info": null
    },
    {
        "title": "重阳用去年韵  其一",
        "author": "吴芾",
        "content": "不堪秋色已悲凉，那更重阳对夕阳。\n白髮苍颜羞览镜，紫萸黄菊喜浮觞。\n且来高处开心目，莫引愁端挠肺肠。\n未信天教长作客，会须有日放还乡。",
        "dynasty": "宋",
        "collection_info": null
    },
    {
        "title": "重阳用去年韵  其二",
        "author": "吴芾",
        "content": "此生几度换炎凉，过了重阳又一阳。\n无奈流年如转毂，得逢佳节且飞觞。\n风前落帽从吹鬓，江上登台任断肠。\n老去已忘荣与辱，只思归卧水云乡。",
        "dynasty": "宋",
        "collection_info": null
    },
    {
        "title": "池上近作假山引水穿石撒珠其上亦有可观因成拙句",
        "author": "吴芾",
        "content": "终日尘劳困簿书，无因归泛小西湖。\n且来池上看堆翠，更向峯前认撒珠。\n触石有云时点缀，随风无雨自霑濡。\n老夫行矣休官去，留与邦人作画图。",
        "dynasty": "宋",
        "collection_info": null
    },
    {
        "title": "假山",
        "author": "吴芾",
        "content": "我爱青山欲细看，如何不在户庭间。\n聊移野外玲珑石，来作窗前重迭山。\n拄笏已堪供啸咏，杖藜还更得跻攀。\n莫言道院过从少，亦有修眉相伴闲。",
        "dynasty": "宋",
        "collection_info": null
    },
    {
        "title": "生日",
        "author": "吴芾",
        "content": "藜杖纶巾度几春，紫袍頳带一番新。\n恩荣可但将延世，渥泽还欣再及亲。\n已见里中夸盛事，何妨林下作闲人。\n年踰七十仍希有，寿酒须拚饮百巡。",
        "dynasty": "宋",
        "collection_info": null
    },
    {
        "title": "谢钱参惠馿",
        "author": "吴芾",
        "content": "白髮衰翁七十余，尚劳轸记特驰书。\n知无仙骨能骑鹤，喜有残骸可跨馿。\n廐下分来齐骏驷，林间乘去胜巾车。\n更烦拈出荆申事，遐想风流愧莫如。",
        "dynasty": "宋",
        "collection_info": null
    },
    {
        "title": "闻故旧二三公或不幸于官或以疾病而去或以口语而罢怅然有感",
        "author": "吴芾",
        "content": "平日衰迟众所怜，偶逢亨运亦腾骞。\n七旬已过宜休矣，一出不归终溘然。\n幸免烦言全晚节，且无多病恼残年。\n直须更作投簪计，莫待将身到九泉。",
        "dynasty": "宋",
        "collection_info": null
    },
    {
        "title": "寄周表卿",
        "author": "吴芾",
        "content": "别来星纪两周天，梦想风标每慨然。\n靖退喜公今就第，奔驰愧我未归田。\n得闲正好哦诗句，乘兴何妨棹酒船。\n颇恨路长还病暑，无由一见话当年。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "举世争披乐广天，得联契好岂徒然。\n少留接武游麟阁，晚更先期到鹿田。\n此日莫登扬子宅，何时能泛剡溪船。\n傥容一夜陪清话，胜把陈编读十年。",
        "dynasty": "宋",
        "collection_info": null
    },
    {
        "title": "和刘正夫见寄  其一",
        "author": "吴芾",
        "content": "揽辔澄清慕古人，观风问俗按行频。\n振荒已视饥由己，畜水犹思利及民。\n美意共推君体国，高怀还喜我抽身。\n名章下逮情何厚，和气熏然暖似春。",
        "dynasty": "宋",
        "collection_info": null
    },
    {
        "title": "和刘正夫见寄  其二",
        "author": "吴芾",
        "content": "已是龙钟七十人，故应告老上章频。\n九重垂念如慈父，一旦容归作幸民。\n今我可怜非故我，此身纔喜是吾身。\n花前幸有尊中醁，且醉湖山几度春。",
        "dynasty": "宋",
        "collection_info": null
    },
    {
        "title": "和泽民二首  其一",
        "author": "吴芾",
        "content": "归心已动不容留，多谢君恩许退休。\n虽喜溪山归似旧，却惊岁月去如流。\n门前已是开三径，湖上何妨具一舟。\n莫道此时无伴侣，得公足可共遨游。",
        "dynasty": "宋",
        "collection_info": null
    },
    {
        "title": "和泽民二首  其二",
        "author": "吴芾",
        "content": "欲绍家声每自鞭，肯同流俗饮贪泉。\n已将止足安心地，更把吟哦乐性天。\n笑日桃花将献媚，先春梅蕊欲争妍。\n人生会合真难遇，幸有杯觞且共传。",
        "dynasty": "宋",
        "collection_info": null
    },
    {
        "title": "和蒋无退怀湖山",
        "author": "吴芾",
        "content": "多谢君恩许引年，容亲白石与清泉。\n不来山下寻诗社，即向湖中棹酒船。\n意适更穿花坞去，兴阑还傍竹林眠。\n那闻高士飘然句，陡觉身轻似得仙。",
        "dynasty": "宋",
        "collection_info": null
    },
    {
        "title": "志道相见和前韵",
        "author": "吴芾",
        "content": "每忆湖山动老怀，今朝始作故乡回。\n正惭行李匆匆去，忽报轺车得得来。\n幸对清谈挥玉麈，肯辞痛饮倒金杯。\n我归已遂终焉计，何日重逢笑口开。",
        "dynasty": "宋",
        "collection_info": null
    },
    {
        "title": "李子仪喜津改秩作诗相庆因次韵  其一",
        "author": "吴芾",
        "content": "懒復从人问里评，纵今得誉亦虚声。\n有儿第使传儒业，改秩何期冒宠荣。\n敢望芝兰如谢氏，但亲松菊学渊明。\n烦君慰藉来佳句，读罢欣然酒一倾。",
        "dynasty": "宋",
        "collection_info": null
    },
    {
        "title": "李子仪喜津改秩作诗相庆因次韵  其二",
        "author": "吴芾",
        "content": "有屋依山復面湖，幽栖试问有谁如。\n门前更种千竿竹，堂上还堆万卷书。\n每恨暮年方卜筑，岂知今日得安居。\n鲤庭况有新桃李，莫惜时来长者车。",
        "dynasty": "宋",
        "collection_info": null
    },
    {
        "title": "归来到红梅下有感",
        "author": "吴芾",
        "content": "惜花端拟醉花时，不谓花开失素期。\n去日横枝纔蓓蕾，归来满树已离披。\n虽知胜赏输同舍，尚爱余芳绕曲池。\n花亦念予情不浅，更留残萼索题诗。",
        "dynasty": "宋",
        "collection_info": null
    },
    {
        "title": "二月望日三七侄移庖于休休堂约四老人为送春之集拙者预一老之数因成八句",
        "author": "吴芾",
        "content": "光阴过眼似奔轮，谁保生前梦幻身。\n四老共成三百岁，一时已胜万千人。\n得閒对酒须拚醉，乘健看花莫厌频。\n勿谓病多衰已甚，尚堪开口送残春。",
        "dynasty": "宋",
        "collection_info": null
    },
    {
        "title": "偶苦耳聋",
        "author": "吴芾",
        "content": "衰年已是病双瞳，那更新添两耳聋。\n山外钟声元不到，窗前鸡唱亦难通。\n便遭谤駡安能累，纵有笙歌也是空。\n每恨肚皮从旧窄，而今却做得家翁。",
        "dynasty": "宋",
        "collection_info": null
    },
    {
        "title": "巢内燕园中鹿俱生子喜而有作",
        "author": "吴芾",
        "content": "倦似渊明懒似嵇，归来聊向此中栖。\n湖山围绕吾庐静，草树高低野望迷。\n燕葺新巢方乳子，鹿游故苑又生麛。\n眼前景物俱堪赋，落日何妨一杖藜。",
        "dynasty": "宋",
        "collection_info": null
    },
    {
        "title": "有感",
        "author": "吴芾",
        "content": "自度吾生不久长，老怀犹自爱风光。\n春来扶杖观花急，夏到穿林看笋忙。\n无限故人成鬼录，几多逐客寓他乡。\n我今幸得身无事，剩向湖边醉几场。",
        "dynasty": "宋",
        "collection_info": null
    },
    {
        "title": "和江朝宗韵奉寄",
        "author": "吴芾",
        "content": "休言簿领尚沉迷，器业如公岂久稽。\n不见自怜心若失，相从还记手同携。\n飞黄正欲驰长坂，倦翼方欣返故栖。\n出处不同空怅望，何时来过武陵溪。",
        "dynasty": "宋",
        "collection_info": null
    },
    {
        "title": "陈天予喜拙者得谢作诗相庆次韵以报来辱",
        "author": "吴芾",
        "content": "一自同簪獬豸冠，几经离合几悲欢。\n荷君终始于人厚，知我疏慵涉世难。\n闻道休官能自适，惠然贻问更相宽。\n交游耐久如君少，松柏方能保岁寒。",
        "dynasty": "宋",
        "collection_info": null
    },
    {
        "title": "再用前韵奉寄",
        "author": "吴芾",
        "content": "向来虽着侍臣冠，忧国曾无一日欢。\n正色立朝从古少，犯颜论事似君难。\n思贤会见重相得，乐圣何妨且自宽。\n回首高风谁復继，凛然名节照人寒。",
        "dynasty": "宋",
        "collection_info": null
    },
    {
        "title": "赵默卿用拙者所和乐天七旬诗赋二篇见寄因状山中之景復成一首以报之",
        "author": "吴芾",
        "content": "买山将近一由旬，若比渊明未是贫。\n万迭峰峦俱入眼，四时景物总宜人。\n花开自足供心赏，酒熟何妨与客亲。\n何日杖藜能过我，竹林深处共藏身。",
        "dynasty": "宋",
        "collection_info": null
    },
    {
        "title": "龚帅以久别寄诗远惠因次其韵  其一",
        "author": "吴芾",
        "content": "性便野服厌朝裾，一意归休学二疏。\n门外浑无俗士驾，案头惟有道家书。\n胜游但欲寻蓬岛，旧事那能记石渠。\n亦拟冥搜酬绝唱，惭将瓦砾报琼琚。",
        "dynasty": "宋",
        "collection_info": null
    },
    {
        "title": "龚帅以久别寄诗远惠因次其韵  其二",
        "author": "吴芾",
        "content": "天与疏慵一味閒，许辞画戟老柴关。\n几年欲作冥鸿举，今日方随倦鸟还。\n有水不妨时载月，无人谁与共登山。\n相望千里空相忆，尊酒何时一破颜。",
        "dynasty": "宋",
        "collection_info": null
    },
    {
        "title": "再和龚帅所寄  其一",
        "author": "吴芾",
        "content": "契阔经年阻曳裾，满簪华髮愈萧疏。\n五禽聊作林间戏，双鲤忽传江上书。\n诗句方惭成间断，交情岂谓益勤渠。\n开缄更诵惊人语，恍若相从听佩琚。",
        "dynasty": "宋",
        "collection_info": null
    },
    {
        "title": "再和龚帅所寄  其二",
        "author": "吴芾",
        "content": "闻道公庭白昼閒，更无夜犬吠江关。\n一时戾气俱销尽，千载淳风顿使还。\n但恐赐环来北阙，不容拄笏看西山。\n祇今汲直如公少，正頼忠言一犯颜。",
        "dynasty": "宋",
        "collection_info": null
    },
    {
        "title": "和朱文卿落解后书怀",
        "author": "吴芾",
        "content": "先生英气欲横秋，唾手功名岂待求。\n共指层霄看展翼，谁知平地亦沉舟。\n箦中宰相宁嫌辱，胯下将军未足羞。\n有志会须腾踏去，莫将富贵羡王侯。",
        "dynasty": "宋",
        "collection_info": null
    },
    {
        "title": "清明登白纻山",
        "author": "吴芾",
        "content": "偷得铃斋半日閒，喜逢佳节漫追攀。\n扶衰强策青藜杖，寻胜聊登白纻山。\n远岫千重云出没，清溪一带水回环。\n我来恨未穷游览，回首孤城落照间。",
        "dynasty": "宋",
        "collection_info": null
    },
    {
        "title": "谢子肃任昆山丞和余留题旧游诗復次韵谢之",
        "author": "吴芾",
        "content": "故乡春好阻同游，谁与花前倒玉舟。\n陈迹未能忘茂苑，新诗俄喜寄丹丘。\n开缄已慰三年别，展诵还消万斛愁。\n文行如君今日少，蓝田宁许久淹留。",
        "dynasty": "宋",
        "collection_info": null
    },
    {
        "title": "临湖阁为向巨源郎中题",
        "author": "吴芾",
        "content": "胸襟洒落一尘无，晚岁归来足自娱。\n去国何须怀北地，卜居且喜面东湖。\n夕阳影裏山相映，古木阴中鸟自呼。\n正好凴栏吟復醉，胡为止酒太拘拘。",
        "dynasty": "宋",
        "collection_info": null
    },
    {
        "title": "拙者得归子仪喜而作诗见寄因次韵",
        "author": "吴芾",
        "content": "奉祠命下大明宫，尽室欢呼笑语同。\n但欲从容全晚节，敢言高尚激贪风。\n醉乡有约谁陪我，诗社无人頼有公。\n从此故山添胜事，未饶弘景相山中。",
        "dynasty": "宋",
        "collection_info": null
    },
    {
        "title": "和道叟韵",
        "author": "吴芾",
        "content": "自怜涉世太迂疏，岂料今朝得自如。\n老去不知官况好，归来顿觉道心舒。\n湖山深处非凡景，松竹阴中有旧庐。\n静坐忽闻乌鹊喜，开门还得故人书。",
        "dynasty": "宋",
        "collection_info": null
    },
    {
        "title": "泽民因诵乐天欲留年少待富贵富贵不来年少去之句慨然有感遂广此意作诗相示余以谓人之会遇各自有时年少固不可留而时亦何可待乐天自不应出此语而泽民亦不应为此诗因反其意以和之  其一",
        "author": "吴芾",
        "content": "老去疏慵厌仕途，归来林下学真如。\n不思身外千般事，只占人间一味愚。\n但得清尊长对客，纵添白髮亦从渠。\n世间达宦多忧畏，胸次还能似我无。",
        "dynasty": "宋",
        "collection_info": null
    },
    {
        "title": "泽民因诵乐天欲留年少待富贵富贵不来年少去之句慨然有感遂广此意作诗相示余以谓人之会遇各自有时年少固不可留而时亦何可待乐天自不应出此语而泽民亦不应为此诗因反其意以和之  其二",
        "author": "吴芾",
        "content": "劝君且醉瓮头春，休把升沉累此身。\n自古功名须遇主，到头富贵不由人。\n蟠胸器业元高世，落笔词章更出尘。\n道在何忧年少去，九重前席会相亲。",
        "dynasty": "宋",
        "collection_info": null
    },
    {
        "title": "和李光祖  其一",
        "author": "吴芾",
        "content": "英才端合在星躔，不谓淹回阅岁年。\n却向山中亲白石，更来涧下濯清泉。\n高情虽似秋云淡，丽句还如蜀锦鲜。\n怪得了无尘俗气，家风元是谪来仙。",
        "dynasty": "宋",
        "collection_info": null
    },
    {
        "title": "和李光祖  其二",
        "author": "吴芾",
        "content": "老去深悲宠辱惊，归来胸次渺寰瀛。\n登山临水随宜坐，问柳寻花信意行。\n境胜已勾诗兴动，身閒还引道心生。\n亲知满眼如君少，何不时来共一觥。",
        "dynasty": "宋",
        "collection_info": null
    },
    {
        "title": "和李光祖  其三",
        "author": "吴芾",
        "content": "男子升沉自有时，莫轻感慨叹稽迟。\n古来常患才难得，道在宁忧世不知。\n会际亨嘉膺昼接，且将粗粝疗朝饥。\n他年富贵君何虑，造物于人岂有私。",
        "dynasty": "宋",
        "collection_info": null
    },
    {
        "title": "和田伯清见寄  其一",
        "author": "吴芾",
        "content": "可叹人生有限身，终朝长是困嚣尘。\n向来每愧为人役，今日方能保我真。\n幸有一丘堪避俗，何妨百岁作閒人。\n更烦妙句相褒借，顿觉柴门暖似春。",
        "dynasty": "宋",
        "collection_info": null
    },
    {
        "title": "和田伯清见寄  其二",
        "author": "吴芾",
        "content": "落笔摛辞烂有章，故应往岁擅文场。\n身登霄汉声猷着，兴寄湖山气味长。\n无计盍簪同把酒，尚怀扫地对焚香。\n依然日暮碧云合，相望回头各一方。",
        "dynasty": "宋",
        "collection_info": null
    },
    {
        "title": "和杨季恪景疏希白二首  其一",
        "author": "吴芾",
        "content": "二疏高躅耸簪绅，寂寞无人继后尘。\n一代风流虽已远，千年名德镇如新。\n幸抛印绶归空谷，得与湖山作好春。\n若较前贤那可并，却惭温诏下严宸。",
        "dynasty": "宋",
        "collection_info": null
    },
    {
        "title": "和杨季恪景疏希白二首  其二",
        "author": "吴芾",
        "content": "人讥居士老来迂，与世依违总不符。\n虽似子牟怀魏阙，却同居易学浮屠。\n锄荒只欲开三径，适意宁论泛五湖。\n胸次更无尘一点，且同高士话虚无。",
        "dynasty": "宋",
        "collection_info": null
    },
    {
        "title": "和胡宗泽见寄  其一",
        "author": "吴芾",
        "content": "湖边策杖步新晴，陡觉胸襟万虑平。\n老去不须防意马，静中已是息心兵。\n閒来绿树阴中坐，懒去红尘闹裏行。\n頼与故人供一醉，不辜今夜月华明。",
        "dynasty": "宋",
        "collection_info": null
    },
    {
        "title": "和胡宗泽见寄  其二",
        "author": "吴芾",
        "content": "故人皮裏贮阳秋，爱我身如不繫舟。\n羞向人间为谄首，喜来林下作遨头。\n虽无仙骨能骑鹤，尚有閒心可狎鸥。\n乘兴惠然时过我，一樽相对笑言稠。",
        "dynasty": "宋",
        "collection_info": null
    },
    {
        "title": "和李光祖二首  其一",
        "author": "吴芾",
        "content": "漏残休更问铜壶，自视平生分已踰。\n每叹奔驰非得计，只知静退是良图。\n耽诗况味今虽在，爱酒情怀近已无。\n诏比二疏吾岂敢，或言出处亦相符。",
        "dynasty": "宋",
        "collection_info": null
    },
    {
        "title": "和李光祖二首  其二",
        "author": "吴芾",
        "content": "天资洒落更瑰奇，何患诸公不己知。\n运蹇尚须资汲引，时来宁復藉维持。\n家声况是钧公裔，文采还高幼妇碑。\n大器成时须在晚，如君方壮未为迟。",
        "dynasty": "宋",
        "collection_info": null
    },
    {
        "title": "和孟世功二首  其一",
        "author": "吴芾",
        "content": "老大疏慵一腐儒，长年离索与谁俱。\n杜门有意修黄老，开卷无心诵典谟。\n不是穿林寻鹤鹿，即来临水伴龟鱼。\n故人今日如君少，乘兴还能过我无。",
        "dynasty": "宋",
        "collection_info": null
    },
    {
        "title": "和孟世功二首  其二",
        "author": "吴芾",
        "content": "不见风标六岁余，閒中应是乐琴书。\n逢辰自合膺殊选，遯世何妨且隠居。\n已爱新诗如沈谢，更听高论似严徐。\n时来会有腾骧日，未许傍人笑问疏。",
        "dynasty": "宋",
        "collection_info": null
    },
    {
        "title": "和若夫韵二首  其一",
        "author": "吴芾",
        "content": "此身虽缚此心飞，脱得东还似解围。\n鹿鹤向人如赞善，林泉见我欲生辉。\n食珍他日终难饱，饮水从今亦可肥。\n况与亲朋时一醉，益知真乐是来归。",
        "dynasty": "宋",
        "collection_info": null
    },
    {
        "title": "和若夫韵二首  其二",
        "author": "吴芾",
        "content": "老夫吟咏本非长，僻性年来忽异常。\n唯是平生爱风月，致令清夜梦池塘。\n正惭遣与非工部，却喜言诗有卜商。\n佳句偶从閒裏得，片心如到白云乡。",
        "dynasty": "宋",
        "collection_info": null
    },
    {
        "title": "和鲁宪见寄二首  其一",
        "author": "吴芾",
        "content": "厌直承明老从臣，不将人事挠天真。\n几年欲作山中相，今日得为林下人。\n竹裏醉吟聊遣兴，水边宴坐足怡神。\n回思当日游从地，过眼浑如陌上尘。",
        "dynasty": "宋",
        "collection_info": null
    },
    {
        "title": "和鲁宪见寄二首  其二",
        "author": "吴芾",
        "content": "向来三老楚江滨，一笑相欢气味真。\n君向越溪持使节，我归台岭作閒人。\n颇思花下酒无算，尚记诗成笔有神。\n何日轺车能过我，开怀一洗渴心尘。",
        "dynasty": "宋",
        "collection_info": null
    },
    {
        "title": "和叶先生韵  其一",
        "author": "吴芾",
        "content": "三分春色一分强，风雨忧愁莫见妨。\n何幸山城官事少，且看溪路野花香。\n丝丝嫩绿垂流水，片片飞红逐去樯。\n一日要须拚一醉，百年能醉几千场。",
        "dynasty": "宋",
        "collection_info": null
    },
    {
        "title": "和叶先生韵  其二",
        "author": "吴芾",
        "content": "杯酒忘怀不计巡，少年行乐肯输人。\n年来性復便疏懒，老去谁能浪苦辛。\n春暖园林花放早，月长庭院燕来频。\n物华正尔撩诗思，况得诗翁好句新。",
        "dynasty": "宋",
        "collection_info": null
    },
    {
        "title": "和董伯玉韵",
        "author": "吴芾",
        "content": "野性躭閒昼掩扉，坐看斜日上书帷。\n不妨挟册从吾好，亦学吹竽笑昨痴。\n鬓髮星星行且老，胸襟碌碌苦亡奇。\n与君正欲论心事，又恐分携各一涯。",
        "dynasty": "宋",
        "collection_info": null
    },
    {
        "title": "和人见寄",
        "author": "吴芾",
        "content": "高义如君举世无，贤关十载会琴书。\n匆匆边马来时别，鬰鬰乱山深处居。\n天外风尘仍断绝，人间豪杰正萧疏。\n何时樽酒论文去，千里相思寄望舒。",
        "dynasty": "宋",
        "collection_info": null
    },
    {
        "title": "和金克孝韵",
        "author": "吴芾",
        "content": "天公放我作閒人，宠辱无缘到我身。\n浊酒兴来宁惜醉，小园日涉不嫌频。\n祇知丘壑追元亮，敢望京师说子真。\n渐近青春尤可乐，有花如锦草如茵。",
        "dynasty": "宋",
        "collection_info": null
    },
    {
        "title": "和韩子云见寄二首  其一",
        "author": "吴芾",
        "content": "投绂归来意适然，从今免咏式微篇。\n但令晚岁胸中适，安用虚名身后传。\n顾我只宜乘载月，如君端合上凌烟。\n功成或欲寻真去，莫惜驭风来揖仙。",
        "dynasty": "宋",
        "collection_info": null
    },
    {
        "title": "和韩子云见寄二首  其二",
        "author": "吴芾",
        "content": "世态无常似暮霞，人生难久类春花。\n已堪入谷携樵斧，还好临湖把钓车。\n对酒未能忘酒伴，哦诗尤更忆诗家。\n何由会面论心曲，两地相望天一涯。",
        "dynasty": "宋",
        "collection_info": null
    },
    {
        "title": "和陈泽民见寄  其一",
        "author": "吴芾",
        "content": "长年扰扰走红尘，今日方还自在身。\n行处湖光侵杖屦，坐来山色照衣巾。\n敢希寄傲陶元亮，且学躬耕郑子真。\n犹恐风烟劳顾揖，未能终日作閒人。",
        "dynasty": "宋",
        "collection_info": null
    },
    {
        "title": "和陈泽民见寄  其二",
        "author": "吴芾",
        "content": "应喜衰翁得挂冠，裁成妙语鼎来颁。\n清如水上看修竹，秀似云中见远山。\n已播政声来阙下，更传诗句满人间。\n祇疑自此飞腾去，未许归来伴我闲。",
        "dynasty": "宋",
        "collection_info": null
    },
    {
        "title": "和朱世同韵  其一",
        "author": "吴芾",
        "content": "聊向空山避世喧，数椽茅屋锁苔钱。\n怕逢俗客慵开户，欣慕前贤愿执鞭。\n已见二毛真老矣，幸存三径盍终焉。\n细思万计惟閒好，敢为浮名误百年。",
        "dynasty": "宋",
        "collection_info": null
    },
    {
        "title": "和朱世同韵  其二",
        "author": "吴芾",
        "content": "幽栖终日断经过，坐阅残编眼欲花。\n道在固应甘淡薄，心閒尤觉厌纷华。\n正惭我老无佳思，颇羡君诗似作家。\n拙恶岂能赓妙句，临风吟咏祇咨嗟。",
        "dynasty": "宋",
        "collection_info": null
    },
    {
        "title": "和朱世同韵  其三",
        "author": "吴芾",
        "content": "道义谁人似乃翁，有儿如子岂忧穷。\n自应便享千钟养，不谓今犹四壁空。\n好遣江山归笔下，莫将荆棘置胸中。\n诗书傥不辞勤苦，衣绣何难继祖风。",
        "dynasty": "宋",
        "collection_info": null
    },
    {
        "title": "和叶先生见寄",
        "author": "吴芾",
        "content": "春到山城花木深，兴来谁与共登临。\n空惊节物催人老，强对芳菲索酒斟。\n已喜筠筒先见寄，更闻藜杖欲相寻。\n劝君未用忙归去，要向樽前话寸心。",
        "dynasty": "宋",
        "collection_info": null
    },
    {
        "title": "和范希孟韵",
        "author": "吴芾",
        "content": "急隠归来趣转深，静中不放一尘侵。\n日长宴坐风敲竹，夜久澄心月满林。\n诗句每从佳境得，酒杯长为故人斟。\n时危莫用计然策，身在五湖空铸金。",
        "dynasty": "宋",
        "collection_info": null
    },
    {
        "title": "和范迁善见寄",
        "author": "吴芾",
        "content": "溪山深处养清高，名位虽穷节行饶。\n举世何人堪寂寞，杜门终日自逍遥。\n交情已作千金重，别恨空惊一叶飘。\n莫向五湖成独往，他年相与到云霄。",
        "dynasty": "宋",
        "collection_info": null
    },
    {
        "title": "和金克孝韵",
        "author": "吴芾",
        "content": "长嗟轩冕累吾身，幸得归来见此君。\n晚出渔樵呼作伴，行随鹿鹤与同羣。\n浮光喜踏山前月，弄影贪看水底云。\n还有江梅通信息，一枝暗裏递清芬。",
        "dynasty": "宋",
        "collection_info": null
    },
    {
        "title": "和世同见怀",
        "author": "吴芾",
        "content": "君去经春未得还，老夫幽恨满春山。\n海棠花过乖同赏，杨柳阴成阻共攀。\n对月有谁陪笑傲，临流惟影伴清閒。\n何时策杖来过我，把酒论文一解颜。",
        "dynasty": "宋",
        "collection_info": null
    },
    {
        "title": "立春",
        "author": "吴芾",
        "content": "老夫近日苦多屯，且喜来朝已立春。\n但得余殃随腊去，敢图好事逐年新。\n湖山入眼风光好，亲旧论心气味真。\n更若此身无疾疚，快哉天地一閒人。",
        "dynasty": "宋",
        "collection_info": null
    },
    {
        "title": "和王瞻叔泉字韵",
        "author": "吴芾",
        "content": "暮年亦復侍甘泉，每对青铜只自怜。\n宁忍忧疑探虎穴，且将得失付鱼筌。\n归来但欲无身累，老去那能徇世缘。\n若得优游全晚节，从人唤作地行仙。",
        "dynasty": "宋",
        "collection_info": null
    },
    {
        "title": "和陈天予见寄真字韵",
        "author": "吴芾",
        "content": "前贤惟有太丘真，岂谓于今见后身。\n虽是一时为逐客，不妨千古作全人。\n自从别后心如渴，却喜诗来句绝尘。\n无计復陪花下醉，对花只觉倍伤春。",
        "dynasty": "宋",
        "collection_info": null
    },
    {
        "title": "和鲍昌朝湖上二首  其一",
        "author": "吴芾",
        "content": "青山迭迭起汀沙，幽鸟惊人噪古槎。\n竹叶受风枞甲刃，松膏流地蛰龟蛇。\n爱閒正喜逢僧话，乘兴何妨到酒家。\n饮罢相携磨石壁，淋灕醉墨半欹斜。",
        "dynasty": "宋",
        "collection_info": null
    },
    {
        "title": "和鲍昌朝湖上二首  其二",
        "author": "吴芾",
        "content": "一片湖光浄见沙，晚来閒上钓鳊槎。\n山横平野堆寒玉，水绕孤城绾卧蛇。\n遥认茶烟知禁苑，忽闻机杼得人家。\n夕阳归路西风急，笑倩旁人整帽斜。",
        "dynasty": "宋",
        "collection_info": null
    },
    {
        "title": "湖上遣兴",
        "author": "吴芾",
        "content": "閒来湖上觅清凉，竹杖芒鞋野兴长。\n青嶂回环如洞府，绿波澄澈似沧浪。\n枝头落絮随风急，水面浮鱼逐饵忙。\n自笑衰翁无箇事，悠然身世两相忘。",
        "dynasty": "宋",
        "collection_info": null
    },
    {
        "title": "大雨后湖上有感",
        "author": "吴芾",
        "content": "拟为红蕖棹绿波，那知一夜作霶𩃱。\n风狂俄失云中树，雨涨全无水面荷。\n寻壑胜游先自减，泛湖乐事又多磨。\n老怀自度无閒处，且向尊前强笑歌。",
        "dynasty": "宋",
        "collection_info": null
    },
    {
        "title": "九日和向巨源送行韵",
        "author": "吴芾",
        "content": "世事无穷生有涯，羞将白髮对黄花。\n一江秋水涵初雁，万里暮天飞落霞。\n昔日自怜长作客，今朝方喜得还家。\n尊前话别宁辞醉，后夜相思月满沙。",
        "dynasty": "宋",
        "collection_info": null
    },
    {
        "title": "和逐年九日阳字韵",
        "author": "吴芾",
        "content": "天上恩来解郡章，人间那復是重阳。\n老身已许归三径，佳节何妨醉百觞。\n但有笑容生面目，更无閒事挠心肠。\n旁人不信吾归去，今日真成返故乡。",
        "dynasty": "宋",
        "collection_info": null
    },
    {
        "title": "余有重阳诗岁和一篇今日偶和成二首  其一",
        "author": "吴芾",
        "content": "此会从来有故常，湖山岁岁做重阳。\n黄花已是铺三径，绿酒何妨举百觞。\n小圃晚来堪散步，薄田秋入足充肠。\n登临莫起凄凉叹，且喜成归老故乡。",
        "dynasty": "宋",
        "collection_info": null
    },
    {
        "title": "余有重阳诗岁和一篇今日偶和成二首  其二",
        "author": "吴芾",
        "content": "去岁重阳解郡章，归来又復见重阳。\n此身已作林泉客，今日更持萸菊觞。\n正要登高穷远目，不妨拚醉浣愁肠。\n佳辰若得长无事，何必乘云至帝乡。",
        "dynasty": "宋",
        "collection_info": null
    },
    {
        "title": "重阳即席呈诸兄叔",
        "author": "吴芾",
        "content": "淅淅西风作晚凉，惊人节物又重阳。\n频年此会成千里，环坐如今共一觞。\n且把黄花开笑口，莫因白髮搅愁肠。\n人生聚散浑无定，来岁那知在故乡。",
        "dynasty": "宋",
        "collection_info": null
    },
    {
        "title": "重阳再和乙丑岁韵",
        "author": "吴芾",
        "content": "老去逢秋倍感伤，此生能见几重阳。\n喜君绿蚁初浮瓮，容我黄花满泛觞。\n幸返丘园如素志，况陪新旧话中肠。\n已拚今日如泥醉，苦恨频年客异乡。",
        "dynasty": "宋",
        "collection_info": null
    },
    {
        "title": "和吴致政韵",
        "author": "吴芾",
        "content": "晚学知谁继后尘，乡闾旧仰老成人。\n门无车马何妨静，室有诗书不厌贫。\n闹裏抽身甘寂寞，閒中觅句斗清新。\n杖藜莫惜频过我，共醉床头满榼春。",
        "dynasty": "宋",
        "collection_info": null
    },
    {
        "title": "和沈先觉韵",
        "author": "吴芾",
        "content": "枉度浮生八十春，休谈天数与人伦。\n长贫已是难餬口，久病那堪更累身。\n独把新诗娱晚景，谁将灵剂起痿人。\n若教得酒时时醉，醉裏高吟尚绝尘。",
        "dynasty": "宋",
        "collection_info": null
    },
    {
        "title": "和朱世同韵二首  其一",
        "author": "吴芾",
        "content": "立朝初不愧廷臣，晚节胡为苦乞身。\n自度济时无远畧，不如辞禄作閒人。\n林间幸已安禅榻，湖上何妨掷钓纶。\n若也故人能过我，尚堪共醉瓮头春。",
        "dynasty": "宋",
        "collection_info": null
    },
    {
        "title": "和朱世同韵二首  其二",
        "author": "吴芾",
        "content": "已归林下得从容，还喜时和与岁丰。\n好景尽归诗句裏，閒愁俱付酒杯中。\n腊残惟愿呈三白，春去从教落万红。\n亲旧自今休问位，只须唤我作吴公。",
        "dynasty": "宋",
        "collection_info": null
    },
    {
        "title": "和朱世同见寄",
        "author": "吴芾",
        "content": "门外青山玉作堆，山前一水更萦回。\n归来虽喜风烟好，老去还惊岁月催。\n不见故人增寂寞，尚怀往日共徘徊。\n何时轩盖重相过，伴我花前醉百杯。",
        "dynasty": "宋",
        "collection_info": null
    },
    {
        "title": "到双胜匆匆不及款舟中成小诗寄良器兼简杨宰",
        "author": "吴芾",
        "content": "海滨何处足春风，尽在王孙小圃中。\n雨洗山光供几席，日移花影上帘栊。\n扁舟回首烟波隔，尊酒何时笑语同。\n若对扬雄赏幽胜，杯行应亦话衰翁。",
        "dynasty": "宋",
        "collection_info": null
    },
    {
        "title": "寄江朝宗",
        "author": "吴芾",
        "content": "君来已是后花期，不见春风烂熳时。\n槛外止余新芍药，檐前祇有旧酴醿。\n尚堪共泛忘忧酒，亦可同吟遣兴诗。\n倒指春归能几日，速来相就赏残枝。",
        "dynasty": "宋",
        "collection_info": null
    },
    {
        "title": "寄周子及",
        "author": "吴芾",
        "content": "回头一别两经秋，喜奉安舆返故丘。\n自谓此时须见过，谁知官事不容留。\n君游幕府声猷着，我住湖山景趣幽。\n出处虽殊心不异，迂程能为一来不。",
        "dynasty": "宋",
        "collection_info": null
    },
    {
        "title": "寄江朝宗",
        "author": "吴芾",
        "content": "碧云暮合首重回，正拟前村共探梅。\n耐久直须看岁晚，追欢何必待春来。\n山中纵有诗千首，花下谁同酒一杯。\n顾我与君非面友，愿言命驾莫徘徊。",
        "dynasty": "宋",
        "collection_info": null
    },
    {
        "title": "寄陈能之",
        "author": "吴芾",
        "content": "乌府延登謇谔臣，共知吾道一时伸。\n方陈谠论来裨国，还守清规去洁身。\n峩豸岂能忘去佞，凭熊聊復试临民。\n颇思一见论心曲，同醉梅花烂漫春。",
        "dynasty": "宋",
        "collection_info": null
    },
    {
        "title": "寄陈叔进",
        "author": "吴芾",
        "content": "乡里衣冠久不振，后来犹喜有斯人。\n曾为蓬岛神仙主，端是储闱羽翼臣。\n大节已观能直己，小淹何惜且临民。\n君家幸有佳山水，莫向他乡别卜隣。",
        "dynasty": "宋",
        "collection_info": null
    },
    {
        "title": "寄杨次云岸长老",
        "author": "吴芾",
        "content": "高僧良士总贪閒，虽我同庚不往还。\n诗罢谁知勤治圃，斋余无事只潜山。\n亦闻相约来倾盖，久待如何未叩关。\n湖上藕花今正发，不妨共戏水云间。",
        "dynasty": "宋",
        "collection_info": null
    },
    {
        "title": "寄赵德庄",
        "author": "吴芾",
        "content": "故人分袂几何年，不谓乘轺到海边。\n我守丘园甘已矣，君驰原隰尚依然。\n有怀风月空相忆，无计杯觞可共传。\n出处不齐徒怅望，夕阳衰草自连天。",
        "dynasty": "宋",
        "collection_info": null
    },
    {
        "title": "又陈伯明知郡远寄诗篇因次韵二首  其一",
        "author": "吴芾",
        "content": "信笔题诗不记篇，聊凭赋咏写林泉。\n閒来倚杖云千嶂，睡起凭栏月一川。\n野性已安三径裏，吟魂犹绕两湖边。\n何时更许陪清话，復把深杯手自传。",
        "dynasty": "宋",
        "collection_info": null
    },
    {
        "title": "又陈伯明知郡远寄诗篇因次韵二首  其二",
        "author": "吴芾",
        "content": "喜到旧家山水乡，依然山色与湖光。\n此身宛在真仙窟，回首空怀太守章。\n岂意新诗犹见及，尚言故郡不相忘。\n自怜粃政无遗爱，安得人思蔽芾棠。",
        "dynasty": "宋",
        "collection_info": null
    },
    {
        "title": "寄陈彦邦二首  其一",
        "author": "吴芾",
        "content": "自古中兴用实才，正资贤哲共图回。\n若为清禁挽不住，亦效衰翁归去来。\n幸有江水供笑傲，更邀风月与徘徊。\n得閒莫惜频相过，伴我樽前笑口开。",
        "dynasty": "宋",
        "collection_info": null
    },
    {
        "title": "寄陈彦邦二首  其二",
        "author": "吴芾",
        "content": "不须细细说行藏，四十年来梦一场。\n我得放归心已足，君能勇退道尤光。\n閒中倍觉林泉好，闹裏谁知日月长。\n我已与君成二老，更将一节起吾乡。",
        "dynasty": "宋",
        "collection_info": null
    },
    {
        "title": "和采石诗韵寄韩无咎",
        "author": "吴芾",
        "content": "野性从来爱水云，合耕岩下钓溪滨。\n宦游愧负平生志，临按欣逢我辈人。\n奎阁雄文光照日，锦囊佳句艷争春。\n外台况上三年计，一节行看诏墨新。",
        "dynasty": "宋",
        "collection_info": null
    },
    {
        "title": "寄刘汝一陈天予",
        "author": "吴芾",
        "content": "昔年言路记同游，回首那知岁月流。\n已叹数公随物化，却欣二老与余留。\n去天不谓踰三岁，补外那知尚一州。\n想得赐环俱在即，不应似我老林丘。",
        "dynasty": "宋",
        "collection_info": null
    },
    {
        "title": "二公见和又成一首寄之",
        "author": "吴芾",
        "content": "忆昔同台接胜游，相期端不愧清流。\n一时人物存无几，百岁光阴挽不留。\n老去只思陶靖节，向来尤叹薛居州。\n亦闻聚首时倾倒，应笑衰翁守故丘。",
        "dynasty": "宋",
        "collection_info": null
    },
    {
        "title": "和陈泽民即事二首  其一",
        "author": "吴芾",
        "content": "鷄声催晓梦惊残，喜得归来卧碧峦。\n已是人间三月暮，尚余枕上五更寒。\n心安靖退虽无事，身觉衰颓亦鲜欢。\n頼有故人时会面，开颜一笑酒杯干。",
        "dynasty": "宋",
        "collection_info": null
    },
    {
        "title": "和陈泽民即事二首  其二",
        "author": "吴芾",
        "content": "萧条古寺野僧残，聊与僧俱住翠峦。\n树影绕帘春昼静，水晶摇屋暮天寒。\n固知书剑不嫌冷，却恨杯盘未尽欢。\n当念老人衰已久，外虽强健实中干。",
        "dynasty": "宋",
        "collection_info": null
    },
    {
        "title": "和远老韵",
        "author": "吴芾",
        "content": "野性平时酷爱山，年来何幸得休官。\n情知轩冕生无益，身在林泉死亦安。\n已免出门频应接，尚贪散策纵游观。\n得师妙语相开发，始觉浮华不足看。",
        "dynasty": "宋",
        "collection_info": null
    },
    {
        "title": "和远老见怀",
        "author": "吴芾",
        "content": "老去光阴能几何，祇求适意不求多。\n消除旧恨凭三盏，断送余生付一蓑。\n风月情怀虽已灭，渔樵伴侣尚相过。\n师来好趁荷花盛，我欲同游击棹歌。",
        "dynasty": "宋",
        "collection_info": null
    },
    {
        "title": "和朱守有待亭",
        "author": "吴芾",
        "content": "使君敛惠抚吾乡，物阜年丰特异常。\n已向湖中同众乐，更来山上发天藏。\n登临缅想高怀适，赋咏悬知雅兴长。\n独恨杜门方屏缩，莫窥佳致望余光。",
        "dynasty": "宋",
        "collection_info": null
    },
    {
        "title": "和鲁季钦别后寄",
        "author": "吴芾",
        "content": "盍簪经岁遽分襟，夜夜相思梦裏寻。\n寄远正惭无好语，开缄忽喜得高吟。\n感君不替绸缪意，使我还销鄙吝心。\n他日相逢重把酒，莫辞蘸甲十分深。",
        "dynasty": "宋",
        "collection_info": null
    },
    {
        "title": "病起泛舟呈诸亲友",
        "author": "吴芾",
        "content": "屏迹山间岁月深，四围绿树总成阴。\n已欣丛竹生湖岸，更爱双莲出水心。\n倚杖顿惊明老眼，舣舟还喜豁烦襟。\n病余虽是无佳思，乘兴何妨试一吟。",
        "dynasty": "宋",
        "collection_info": null
    },
    {
        "title": "山居归来恰一年有感",
        "author": "吴芾",
        "content": "去岁兹辰始息肩，俄然日月已周天。\n经营小隠虽云毕，栽种清阴苦未圆。\n湖畔百年多古木，山前一望足平川。\n从嗟白髮催吾老，能享林泉得几年。",
        "dynasty": "宋",
        "collection_info": null
    },
    {
        "title": "再和四首  其一",
        "author": "吴芾",
        "content": "花枝拂眼柳垂肩，幸得身閒且乐天。\n木杪夕阳当反照，草头朝露岂长圆。\n兴来策杖云迷径，睡起凭栏月满川。\n老矣不堪供世用，只将萧散度残年。",
        "dynasty": "宋",
        "collection_info": null
    },
    {
        "title": "再和四首  其二",
        "author": "吴芾",
        "content": "归来深欲断尘缘，常拜青词密吁天。\n既幸此身无玷辱，更欣尽室得团圆。\n扪心只合安三径，度力那能障百川。\n若也天公终见念，从今便是再生年。",
        "dynasty": "宋",
        "collection_info": null
    },
    {
        "title": "再和四首  其三",
        "author": "吴芾",
        "content": "卜得幽居野性便，山中风月水中天。\n新栽翠竹阴虽薄，旧植青松盖已圆。\n高致固难追绿野，胜游那復继斜川。\n我今已得安心法，早挂衣冠不待年。",
        "dynasty": "宋",
        "collection_info": null
    },
    {
        "title": "再和四首  其四",
        "author": "吴芾",
        "content": "新买湖头十亩园，绿阴罅裏见青天。\n金樱相亚枝枝袅，银杏低垂颗颗圆。\n仰看乌鸢翔古木，俯窥鸥鹭戏晴川。\n便须临水营台榭，要与渔樵乐暮年。",
        "dynasty": "宋",
        "collection_info": null
    },
    {
        "title": "泽民见示游洞宫护圣二诗次来韵  其一",
        "author": "吴芾",
        "content": "洞府藏真锁碧峦，我来顿觉百忧宽。\n真人已去留遗像，古木犹存翳旧坛。\n清入杖藜襟抱豁，冷侵衣袂骨毛寒。\n何妨便作诛茅计，幸我年来已挂冠。",
        "dynasty": "宋",
        "collection_info": null
    },
    {
        "title": "泽民见示游洞宫护圣二诗次来韵  其二",
        "author": "吴芾",
        "content": "山间安有此池塘，疑是天分一派江。\n万仞方如青玉案，千章森似碧油幢。\n檐前山色日侵座，屋角松声夜撼窗。\n游罢拥衾浑不寐，心清都把睡魔降。",
        "dynasty": "宋",
        "collection_info": null
    },
    {
        "title": "和薛丞",
        "author": "吴芾",
        "content": "归来林下恰年余，喜对青山更面湖。\n野兴自来知不浅，宦情今日觉全无。\n任从俗目嗤吾老，未许山灵诮客逋。\n多谢新诗相慰藉，头风一读顿然苏。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "少年勤苦惜三余，老去惟思泛五湖。\n已向林间甘淡泊，更从尘外学虚无。\n酒徒渐觉随年减，诗债还应隔岁逋。\n强欲冥搜赓绝唱，苦无笔力似三苏。",
        "dynasty": "宋",
        "collection_info": null
    },
    {
        "title": "送朝京赴福清宰",
        "author": "吴芾",
        "content": "来往看看二十春，开怀情话日相亲。\n悬车我已安三径，捧檄君俄向七闽。\n肯为浮名随薄俗，但施善政抚疲民。\n他时奏最归来处，好访湖山莫厌频。",
        "dynasty": "宋",
        "collection_info": null
    },
    {
        "title": "生朝有感",
        "author": "吴芾",
        "content": "每恨生朝天一涯，今年却喜得还家。\n渐看寒谷回春律，愈使衰翁感岁华。\n客至宁辞倾竹叶，老来能醉几梅花。\n余生祇愿长如此，浮利浮名未足夸。",
        "dynasty": "宋",
        "collection_info": null
    },
    {
        "title": "遣兴",
        "author": "吴芾",
        "content": "天怜衰病放还乡，犹恐多情易感伤。\n已遣蛙声喧鼓吹，更令燕语奏丝簧。\n固知老去心情减，颇爱閒中气味长。\n终日杜门无一事，不妨隠几凈焚香。",
        "dynasty": "宋",
        "collection_info": null
    },
    {
        "title": "余以庚寅十月十日抵敝庐今恰三年感而有作偶成三律  其一",
        "author": "吴芾",
        "content": "遡自洪都返故园，今朝倒指恰三年。\n举头但见松筠长，转盼那知岁月迁。\n幸有青山长在眼，休嗟白髮已垂颠。\n此身傥未归黄壤，花下犹堪醉圣贤。",
        "dynasty": "宋",
        "collection_info": null
    },
    {
        "title": "余以庚寅十月十日抵敝庐今恰三年感而有作偶成三律  其二",
        "author": "吴芾",
        "content": "何处风烟似我园，且将萧散乐余年。\n向来已不忧三黜，老去谁能羡九迁。\n门外往还惟白足，里中游旧尽华颠。\n竹林已是幽栖地，只恐风流愧七贤。",
        "dynasty": "宋",
        "collection_info": null
    },
    {
        "title": "余以庚寅十月十日抵敝庐今恰三年感而有作偶成三律  其三",
        "author": "吴芾",
        "content": "幸有湖边数亩园，尚堪行乐度残年。\n惊鱼自合潜渊去，倦翼宁思出谷迁。\n既乏仙方能却老，又无奇策可扶颠。\n但知藏拙安吾分，一任人称贤不贤。",
        "dynasty": "宋",
        "collection_info": null
    },
    {
        "title": "送沈子寿",
        "author": "吴芾",
        "content": "孤城度日宛如年，頼有吾人慰眼前。\n把酒论文方累月，扬鞭别我遽朝天。\n长才合赴风云会，新渥行沾雨露边。\n帝里故人如见问，为言衰悴愈皤然。",
        "dynasty": "宋",
        "collection_info": null
    },
    {
        "title": "挽袁正言",
        "author": "吴芾",
        "content": "言路同游记昔年，英风凛凛共推贤。\n从容峩豸霜台上，感慨婴鳞黼扆前。\n持橐自应登禁闼，乘轺聊復向江壖。\n一朝岂料成千古，空有清规后代传。",
        "dynasty": "宋",
        "collection_info": null
    },
    {
        "title": "挽郑武子",
        "author": "吴芾",
        "content": "中原耆旧久雕零，頼有夫君尚典刑。\n持节有心吞朔骑，请缨无路报朝廷。\n壮图落落嗟难合，末俗纷纷笑独醒。\n坐蜕已超尘世去，空余遗像在丹青。",
        "dynasty": "宋",
        "collection_info": null
    },
    {
        "title": "挽李季文二首  其一",
        "author": "吴芾",
        "content": "世趋捷径蹈危机，公独安恬度岁时。\n但见谦谦卑自牧，不为赫赫急人知。\n政成名已闻丹扆，官满身将上赤墀。\n岂料一朝成奄忽，空传南国去思碑。",
        "dynasty": "宋",
        "collection_info": null
    },
    {
        "title": "挽李季文二首  其二",
        "author": "吴芾",
        "content": "吴郡为僚记少时，别来光景迅如飞。\n江头我始怀章去，岭外君纔解组归。\n正望故人时见过，迴思往事遽成非。\n死生契阔无穷恨，极目高原泪满衣。",
        "dynasty": "宋",
        "collection_info": null
    },
    {
        "title": "挽翟伯寿二首  其一",
        "author": "吴芾",
        "content": "高情爽气薄云天，洒落真如晋七贤。\n笔下虫鱼元自得，胸中丘壑更依然。\n风流已足追千载，寿考胡为不百年。\n人物此时谁得似，祇应余庆尚流传。",
        "dynasty": "宋",
        "collection_info": null
    },
    {
        "title": "挽翟伯寿二首  其二",
        "author": "吴芾",
        "content": "少日为僚古乐成，一时共喜得豪英。\n盍簪便有功名志，倾盖曾无世俗情。\n回想旧游如昨梦，顿成尘迹负平生。\n故人倒指雕零尽，矫首佳城泪欲倾。",
        "dynasty": "宋",
        "collection_info": null
    },
    {
        "title": "挽徐子固",
        "author": "吴芾",
        "content": "相逢一笑记临安，倒指今逾二十年。\n别后每思论旧事，朝来忽报启新阡。\n莅官凛凛风犹在，居里恂恂誉更传。\n遥想武陵溪上路，送车千两一潸然。",
        "dynasty": "宋",
        "collection_info": null
    },
    {
        "title": "挽季行可",
        "author": "吴芾",
        "content": "当年阙下久栖迟，故里归来万事非。\n访旧几人成鬼录，伤君未老弃亲闱。\n开樽尚想延宾醉，发廪犹思赈岁饥。\n积庆流芳知未艾，会看门户日光辉。",
        "dynasty": "宋",
        "collection_info": null
    },
    {
        "title": "挽五兄知府二首  其一",
        "author": "吴芾",
        "content": "平生臭味最相投，方喜同时得退休。\n正欲从容陪杖屦，从兹萧散老林丘。\n高标岂料成千古，遗爱空嗟满一州。\n兄弟凋零復无继，故山谁与我同游。",
        "dynasty": "宋",
        "collection_info": null
    },
    {
        "title": "挽五兄知府二首  其二",
        "author": "吴芾",
        "content": "三吴意气各翩翩，尚忆俱游太学年。\n伯氏久惊归厚夜，吾兄远復掩新阡。\n自怜门户今衰矣，回想音容祇泫然。\n犹幸诸儿浑竞爽，他时当不负家传。",
        "dynasty": "宋",
        "collection_info": null
    },
    {
        "title": "挽何内翰二首  其一",
        "author": "吴芾",
        "content": "场屋声名四海知，十年平步上丹墀。\n伏蒲议论高千古，视草文章妙一时。\n雅望自应登辅弼，壮图仍欲济艰危。\n谁知竟负经纶志，空使人怀殄瘁悲。",
        "dynasty": "宋",
        "collection_info": null
    },
    {
        "title": "挽何内翰二首  其二",
        "author": "吴芾",
        "content": "老去交游半浅深，高山流水独知音。\n分携苦未经寒暑，转盼那知隔古今。\n联事尚怀时把酒，同朝犹记共论心。\n无因执绋西山路，空对东风泪满襟。",
        "dynasty": "宋",
        "collection_info": null
    },
    {
        "title": "挽钱省干",
        "author": "吴芾",
        "content": "高义由来擅月评，壮年锐志立功名。\n助平逆党谋先定，谩駡凶酋色不惊。\n赤帻蹉跎怜晚景，青云腾蹋负平生。\n祇应余庆钟兰玉，桂籍传芳奕世荣。",
        "dynasty": "宋",
        "collection_info": null
    },
    {
        "title": "挽陈巡检",
        "author": "吴芾",
        "content": "夫君端是一时豪，排难捐躯不惮劳。\n忠义自能全里社，姓名那肯辱铨曹。\n一生倜傥心常逸，五世团栾寿更高。\n瞑目定知无可憾，九原风树漫悲号。",
        "dynasty": "宋",
        "collection_info": null
    },
    {
        "title": "挽王之先",
        "author": "吴芾",
        "content": "壮志凌云气吐虹，才华高出辈流中。\n读书不负建楼意，好客尚赊投辖风。\n鹗荐共期登虎榜，鹢飞无復到蟾宫。\n春来池馆浑如旧，梦觉黄粱事已空。",
        "dynasty": "宋",
        "collection_info": null
    },
    {
        "title": "挽应伟节尊人",
        "author": "吴芾",
        "content": "归来闾里问高年，此日惟公五福全。\n三世儒科身及见，四经乡饮众推先。\n安时不恨青衫晚，适意还欣綵服鲜。\n终始哀荣无可憾，想应含笑入黄泉。",
        "dynasty": "宋",
        "collection_info": null
    },
    {
        "title": "挽孟仲安二首  其一",
        "author": "吴芾",
        "content": "琴劔纵横迹已陈，凛然英气尚如存。\n向来忠义全乡社，老去诗书付子孙。\n正好林泉穷胜事，那知风月负清樽。\n他年阴德留余庆，会见簪绅萃一门。",
        "dynasty": "宋",
        "collection_info": null
    },
    {
        "title": "挽孟仲安二首  其二",
        "author": "吴芾",
        "content": "义薄云天气吐虹，平生心事许谁同。\n从容破贼无遗策，清白传家有祖风。\n共意骞腾千里外，谁知萧瑟九原中。\n百年已矣余芳在，庭下行看发桂丛。",
        "dynasty": "宋",
        "collection_info": null
    },
    {
        "title": "挽程朝议二首  其一",
        "author": "吴芾",
        "content": "兵革连年苦乱离，江东耆旧日衰微。\n身兼五福如公少，眼见重孙自古稀。\n未厌案头翻贝叶，方荣堂上戏斑衣。\n东风忽破南柯梦，回首音容涕泪挥。",
        "dynasty": "宋",
        "collection_info": null
    },
    {
        "title": "挽程朝议二首  其二",
        "author": "吴芾",
        "content": "忆昔安舆到郡时，使君欢迓镇江湄。\n万人踊跃瞻耆艾，千里歌谣美孝慈。\n盛德所钟门阀在，平生无愧鬼神知。\n佳城一闭成千古，徒有阴风拂繐帏。",
        "dynasty": "宋",
        "collection_info": null
    },
    {
        "title": "挽席夫人二首  其一",
        "author": "吴芾",
        "content": "持身礼法动无违，四德如君古亦稀。\n大国增封光典册，长年献寿拥庭闱。\n俄惊蒿里飞丹旐，尚想萱堂玩綵衣。\n窃意生前犹有恨，沙堤不及见公归。",
        "dynasty": "宋",
        "collection_info": null
    },
    {
        "title": "挽席夫人二首  其二",
        "author": "吴芾",
        "content": "猗欤陶母世称贤，生子还持辅佐权。\n政府旧曾迎象服，成都重见拥戎旃。\n佳城闭处千车集，华屋生来五福全。\n终始衰荣今已矣，空余陈迹载青编。",
        "dynasty": "宋",
        "collection_info": null
    },
    {
        "title": "题商乐庵",
        "author": "吴芾",
        "content": "游戏一橘中，自谓有足乐。\n何如在商山，笑傲视寥廓。",
        "dynasty": "宋",
        "collection_info": null
    },
    {
        "title": "芳洲",
        "author": "吴芾",
        "content": "秋风雕兰芷，芳洲久寂寞。\n痛饮读离骚，此兴亦不恶。",
        "dynasty": "宋",
        "collection_info": null
    },
    {
        "title": "咏松",
        "author": "吴芾",
        "content": "幸不生涧底，杰出苍苍崖。\n岁寒只孤秀，万木非吾侪。",
        "dynasty": "宋",
        "collection_info": null
    },
    {
        "title": "送白酒白莲与钟统制钱广文因成二绝  其一",
        "author": "吴芾",
        "content": "瓮头白酒熟，池上白莲开。\n我爱君纯白，聊持荐一杯。",
        "dynasty": "宋",
        "collection_info": null
    },
    {
        "title": "送白酒白莲与钟统制钱广文因成二绝  其二",
        "author": "吴芾",
        "content": "白酒方浮玉，白莲仍可人。\n赠君飞大白，聊作冷官春。",
        "dynasty": "宋",
        "collection_info": null
    },
    {
        "title": "六月末间拒霜已开",
        "author": "吴芾",
        "content": "暑气犹未退，寒花早已开。\n衰年宁有几，寒暑若相催。",
        "dynasty": "宋",
        "collection_info": null
    },
    {
        "title": "香丛",
        "author": "吴芾",
        "content": "缓步绕芳丛，时时鼻观通。\n不须熏百和，满院是香风。",
        "dynasty": "宋",
        "collection_info": null
    },
    {
        "title": "生朝有感",
        "author": "吴芾",
        "content": "每岁逢生日，予心喜復悲。\n新年六十六，能得几多时。",
        "dynasty": "宋",
        "collection_info": null
    },
    {
        "title": "小有洞",
        "author": "吴芾",
        "content": "世人竞蜗角，终日汩尘缘。\n谁谓名园内，深藏小洞天。",
        "dynasty": "宋",
        "collection_info": null
    },
    {
        "title": "虞兵张宥康永年未六十一日相继力求归农余因嘉其志作小绝以纪之",
        "author": "吴芾",
        "content": "仕宦老不休，虞兵乃知止。\n低头愧斯人，三叹不能已。",
        "dynasty": "宋",
        "collection_info": null
    },
    {
        "title": "芙蓉",
        "author": "吴芾",
        "content": "谁向澄波上，尽将云锦铺。\n无因一寓目，却忆小西湖。",
        "dynasty": "宋",
        "collection_info": null
    },
    {
        "title": "前太守仲求石问留题因和三首  其一",
        "author": "吴芾",
        "content": "不解追时好，尤非治郡才。\n故山猿鹤怨，应怪未归来。",
        "dynasty": "宋",
        "collection_info": null
    },
    {
        "title": "前太守仲求石问留题因和三首  其二",
        "author": "吴芾",
        "content": "度力难堪事，甘心作弃才。\n欲归归未得，却悔出山来。",
        "dynasty": "宋",
        "collection_info": null
    },
    {
        "title": "前太守仲求石问留题因和三首  其三",
        "author": "吴芾",
        "content": "此日老法从，当年穷秀才。\n从今归去好，非不遇时来。",
        "dynasty": "宋",
        "collection_info": null
    },
    {
        "title": "题日涉园",
        "author": "吴芾",
        "content": "幽园足佳趣，散策日经行。\n岁久禽鱼熟，人来自不惊。",
        "dynasty": "宋",
        "collection_info": null
    },
    {
        "title": "题阅岁亭",
        "author": "吴芾",
        "content": "岁月催人老，少年安在哉。\n羡君杯酒裏，日日见花开。",
        "dynasty": "宋",
        "collection_info": null
    },
    {
        "title": "题望云亭",
        "author": "吴芾",
        "content": "白云来何时，英英冠山椒。\n西风莫吹去，使我心摇摇。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一",
        "author": "吴芾",
        "content": "处处是红蕖，分明似画图。\n匆匆看不尽，归对小西湖。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其二",
        "author": "吴芾",
        "content": "官舍似邮传，宦游如路岐。\n吾年行七十，安用苦奔驰。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其三",
        "author": "吴芾",
        "content": "触目尽陂塘，山光接水光。\n近来仍雨足，莫道是山乡。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其四",
        "author": "吴芾",
        "content": "方困长涂滑，俄逢赫日明。\n只忧开太早，却恐雨还生。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其五",
        "author": "吴芾",
        "content": "沙虚防败岸，舟小怯惊湍。\n行路难如此，争如野处安。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其六",
        "author": "吴芾",
        "content": "剧暑当三伏，新凉似九秋。\n日光还欲吐，云影未全收。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其七",
        "author": "吴芾",
        "content": "中夜不能眠，颇疑天有雨。\n寒燠自古然，不应冷如许。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其八",
        "author": "吴芾",
        "content": "自江至吾庐，七日喜及半。\n却恐席未温，又过江南岸。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其九",
        "author": "吴芾",
        "content": "村径迷南北，晨兴乃错行。\n悟来还已远，却悔早贪程。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一○",
        "author": "吴芾",
        "content": "崇阁瞰方池，池边绿树围。\n披襟临水坐，宁復畏炎威。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一一",
        "author": "吴芾",
        "content": "雨余江色浄，风过稻花香。\n客裏逢清旷，何妨且纳凉。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一二",
        "author": "吴芾",
        "content": "游鱼跳水面，幽鸟啭山腰。\n各随飞潜性，人犹恋市朝。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一三",
        "author": "吴芾",
        "content": "睡裏闻风雨，吾行拟暂停。\n起来搔首坐，喜见一天星。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一四",
        "author": "吴芾",
        "content": "苍崖崛地耸，飞瀑从天下。\n一岭跨两州，千年无九夏。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一五",
        "author": "吴芾",
        "content": "兹岭别二年，今朝又重过。\n过了还復来，哀哉蚁旋磨。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一六",
        "author": "吴芾",
        "content": "两山夹苍烟，双瀑挂峭壁。\n汹涌非一朝，倾泻几千尺。",
        "dynasty": "宋",
        "collection_info": null
    },
    {
        "title": "蒙恩易镇豫章丐假还乡途中偶成十七首  其一七",
        "author": "吴芾",
        "content": "千尺石屏雄，屏边列数峯。\n巍然不可犯，真是镇疆封。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其一",
        "author": "吴芾",
        "content": "出仕惭无补，长年咏式微。\n天公怜我意，一旦许来归。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其二",
        "author": "吴芾",
        "content": "绿鬓久垂雪，壮心今已灰。\n翩然归旧隠，端似再生来。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其三",
        "author": "吴芾",
        "content": "身既远市朝，足不到州郡。\n但知食与眠，此外不暇问。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其四",
        "author": "吴芾",
        "content": "秋来宇宙清，雨后山泽润。\n老农喜我归，时报丰年信。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其五",
        "author": "吴芾",
        "content": "四围山绕舍，一带水平湖。\n远近俱堪画，登临自足娱。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其六",
        "author": "吴芾",
        "content": "开门无一事，终日饱看山。\n石罅鸣流水，翻惊响佩环。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其七",
        "author": "吴芾",
        "content": "闲穿修竹行，时把孤松抚。\n身世两相忘，恍如居洞府。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其八",
        "author": "吴芾",
        "content": "人心生劔戟，世路足风波。\n祇有归田好，谁能自揣摩。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其九",
        "author": "吴芾",
        "content": "为邑赤城下，岂欲寻赤松。\n我家幸不远，杖履会相从。",
        "dynasty": "宋",
        "collection_info": null
    },
    {
        "title": "和任宰元绍见寄十首以归来问信湖山抚摩松菊为韵  其一○",
        "author": "吴芾",
        "content": "新诗远寄将，字字脱尘俗。\n时节近重阳，何由同把菊。",
        "dynasty": "宋",
        "collection_info": null
    },
    {
        "title": "春尽同诸公游紫岩各赋六言",
        "author": "吴芾",
        "content": "一径草深迷路，万点花飞到天。\n明日定知春去，祇今便是残年。",
        "dynasty": "宋",
        "collection_info": null
    },
    {
        "title": "和刘与仁见寄",
        "author": "吴芾",
        "content": "鸡黍经年契阔，池台落日登临。\n千里空劳回首，一樽谁与论心。",
        "dynasty": "宋",
        "collection_info": null
    },
    {
        "title": "和左达功",
        "author": "吴芾",
        "content": "英豪何事亦颠隮，命分多应与我齐。\n尚有他年功业在，未应归去把锄犁。",
        "dynasty": "宋",
        "collection_info": null
    },
    {
        "title": "和林大任三首  其一",
        "author": "吴芾",
        "content": "融融春色满花源，杨柳阴中繫画船。\n笑逐鳌头花下去，旌旗夹道鼓渊渊。",
        "dynasty": "宋",
        "collection_info": null
    },
    {
        "title": "和林大任三首  其二",
        "author": "吴芾",
        "content": "兰舟泛泛漾轻风，十里桃花一望中。\n疑是余霞天外落，不应花解满山红。",
        "dynasty": "宋",
        "collection_info": null
    },
    {
        "title": "和林大任三首  其三",
        "author": "吴芾",
        "content": "花绕禅房水更深，静中啼鸟有嘉音。\n我来已觉心如水，不用临流更洗心。",
        "dynasty": "宋",
        "collection_info": null
    },
    {
        "title": "和隠老见怀二首  其一",
        "author": "吴芾",
        "content": "独立溪头怅望时，高人遗我送春诗。\n不知春色归何处，月落空庭费梦思。",
        "dynasty": "宋",
        "collection_info": null
    },
    {
        "title": "和隠老见怀二首  其二",
        "author": "吴芾",
        "content": "咫尺经时阻笑言，春归空想给孤园。\n一声啼鸟山深处，宴坐蒲团未觉喧。",
        "dynasty": "宋",
        "collection_info": null
    },
    {
        "title": "和天予二首  其一",
        "author": "吴芾",
        "content": "自昔常难四者并，一杯相属意非轻。\n祇今欲破愁城去，頼子时来举酒兵。",
        "dynasty": "宋",
        "collection_info": null
    },
    {
        "title": "和天予二首  其二",
        "author": "吴芾",
        "content": "吾子才如千里驹，肯同泛泛水中鳬。\n乘时早取封侯印，莫惮郊原骨已枯。",
        "dynasty": "宋",
        "collection_info": null
    },
    {
        "title": "和金功叟二首  其一",
        "author": "吴芾",
        "content": "两家诞日俱延客，长恨无缘笑语同。\n辄奉朋尊聊介寿，愿言百岁亦如翁。",
        "dynasty": "宋",
        "collection_info": null
    },
    {
        "title": "和金功叟二首  其二",
        "author": "吴芾",
        "content": "君家今岁受恩封，共庆夫夫妇妇同。\n况遇诞弥尤可乐，愿拚沉醉似仙翁。",
        "dynasty": "宋",
        "collection_info": null
    },
    {
        "title": "再和天予二首  其一",
        "author": "吴芾",
        "content": "行轩未用苦相催，花下清尊正欲开。\n君若此时留不住，何如当日罢休来。",
        "dynasty": "宋",
        "collection_info": null
    },
    {
        "title": "再和天予二首  其二",
        "author": "吴芾",
        "content": "中秋花月共徘徊，正喜相逢笑口开。\n君既不留吾亦去，何时又向此间来。",
        "dynasty": "宋",
        "collection_info": null
    },
    {
        "title": "和梁次张谢得酒见寄四首  其一",
        "author": "吴芾",
        "content": "传得仙家不老方，酿成春色瓮头香。\n一樽聊尔资杯酌，争似相携入醉乡。",
        "dynasty": "宋",
        "collection_info": null
    },
    {
        "title": "和梁次张谢得酒见寄四首  其二",
        "author": "吴芾",
        "content": "春入横塘绿胜醅，更将清浅照寒梅。\n试吟秀句临流坐，引得疏枝一晌开。",
        "dynasty": "宋",
        "collection_info": null
    },
    {
        "title": "和梁次张谢得酒见寄四首  其三",
        "author": "吴芾",
        "content": "妙龄才气压同升，谈笑端能却五兵。\n况復锦囊新且丽，粲如春树万枝荣。",
        "dynasty": "宋",
        "collection_info": null
    },
    {
        "title": "和梁次张谢得酒见寄四首  其四",
        "author": "吴芾",
        "content": "平生性僻有诗耽，每恨才悭不得兼。\n独嗜君诗无厌斁，从教人笑我多馋。",
        "dynasty": "宋",
        "collection_info": null
    },
    {
        "title": "有感十首  其一",
        "author": "吴芾",
        "content": "当年旧迹已尘埃，晓日犹疑讲殿开。\n涕泪不知黄屋处，伤心时有北人回。",
        "dynasty": "宋",
        "collection_info": null
    },
    {
        "title": "有感十首  其二",
        "author": "吴芾",
        "content": "延福池台荆棘深，上皇无復更登临。\n寂寥崇观当年事，愁绝关河万里心。",
        "dynasty": "宋",
        "collection_info": null
    },
    {
        "title": "有感十首  其三",
        "author": "吴芾",
        "content": "洛邑尘氛暗不开，百年宫殿总成灰。\n柏城昼日风萧瑟，不见朝陵敕使来。",
        "dynasty": "宋",
        "collection_info": null
    },
    {
        "title": "有感十首  其四",
        "author": "吴芾",
        "content": "塞曲咿呜催断肠，氊车轣辘载啼妆。\n汉家近属三千客，性命如丝寄虎狼。",
        "dynasty": "宋",
        "collection_info": null
    },
    {
        "title": "有感十首  其五",
        "author": "吴芾",
        "content": "草芥萧然十阁珍，车中妆具不时新。\n留犁服匿谁供给，台阁悠悠食肉人。",
        "dynasty": "宋",
        "collection_info": null
    },
    {
        "title": "有感十首  其六",
        "author": "吴芾",
        "content": "蜀锦机中瑞鹘盘，宫袍岁岁给千官。\n朱门次第皆轻暖，御所空悲易水寒。",
        "dynasty": "宋",
        "collection_info": null
    },
    {
        "title": "有感十首  其七",
        "author": "吴芾",
        "content": "雪压穹庐风怒号，纷然羊马杂腥臊。\n遥知玉座无余地，叹息功臣甲第高。",
        "dynasty": "宋",
        "collection_info": null
    },
    {
        "title": "有感十首  其八",
        "author": "吴芾",
        "content": "河山关塞一万里，文武衣冠二百年。\n四海萧条宫殿去，无人解道取幽燕。",
        "dynasty": "宋",
        "collection_info": null
    },
    {
        "title": "有感十首  其九",
        "author": "吴芾",
        "content": "漠漠黄云塞草低，南人空说翠舆归。\n孤臣泪尽仍尝胆，白首江湖雁北飞。",
        "dynasty": "宋",
        "collection_info": null
    },
    {
        "title": "有感十首  其一○",
        "author": "吴芾",
        "content": "宫院深深今是非，可无三户报秦期。\n直应更作包胥泣，未抵含冤屈宋词。",
        "dynasty": "宋",
        "collection_info": null
    },
    {
        "title": "寄韩子云总领",
        "author": "吴芾",
        "content": "与君有约看梅花，准拟尊前共笑歌。\n花已飘零君不至，夕阳芳草奈愁何。",
        "dynasty": "宋",
        "collection_info": null
    },
    {
        "title": "再和绝句寄韩子云",
        "author": "吴芾",
        "content": "开尽千花到藕花，相将又听采莲歌。\n无人共酌樽中醁，奈此花前风月何。",
        "dynasty": "宋",
        "collection_info": null
    },
    {
        "title": "寄韩子云二首  其一",
        "author": "吴芾",
        "content": "去岁花时许我来，花前竟阻共衔杯。\n如今又是花开也，忍使衰翁独看梅。",
        "dynasty": "宋",
        "collection_info": null
    },
    {
        "title": "寄韩子云二首  其二",
        "author": "吴芾",
        "content": "点检枝头春已来，不应辜负掌中杯。\n与君索笑须宜早，莫待城头吹落梅。",
        "dynasty": "宋",
        "collection_info": null
    },
    {
        "title": "得子云和篇约元宵见访再用前韵以速之二首  其一",
        "author": "吴芾",
        "content": "闻道元宵始肯来，见梅说与且停杯。\n行将有客同清赏，雅致高标一似梅。",
        "dynasty": "宋",
        "collection_info": null
    },
    {
        "title": "得子云和篇约元宵见访再用前韵以速之二首  其二",
        "author": "吴芾",
        "content": "花开本是待春来，天遣春先荐我杯。\n君莫疑花开太早，相思一夜发寒梅。",
        "dynasty": "宋",
        "collection_info": null
    },
    {
        "title": "钱丈处和和所寄韩子云约赏梅绝句復用前韵谢之三首  其一",
        "author": "吴芾",
        "content": "锦囊新句忽传来，字字清如竹叶杯。\n要须莫放传杯手，看即归调傅说梅。",
        "dynasty": "宋",
        "collection_info": null
    },
    {
        "title": "钱丈处和和所寄韩子云约赏梅绝句復用前韵谢之三首  其二",
        "author": "吴芾",
        "content": "麯生为我惠然来，陡觉春浮潋滟杯。\n饮罢冥搜无好语，但将风味属江梅。",
        "dynasty": "宋",
        "collection_info": null
    },
    {
        "title": "钱丈处和和所寄韩子云约赏梅绝句復用前韵谢之三首  其三",
        "author": "吴芾",
        "content": "竹符驱我出山来，万事无心付酒杯。\n又见江城春到也，伤情却忆故园梅。",
        "dynasty": "宋",
        "collection_info": null
    },
    {
        "title": "寄朝宗二首  其一",
        "author": "吴芾",
        "content": "湖水春来拍岸平，山光幻出小蓬瀛。\n幽深未许凡人到，只待君来共落成。",
        "dynasty": "宋",
        "collection_info": null
    },
    {
        "title": "寄朝宗二首  其二",
        "author": "吴芾",
        "content": "海棠已试十分妆，细看妖娆更异常。\n不得与君同胜赏，空烧银烛照花光。",
        "dynasty": "宋",
        "collection_info": null
    },
    {
        "title": "赠张发",
        "author": "吴芾",
        "content": "日给都来能几何，汝能受少却辞多。\n试询世上无厌者，还有何人肯恁么。",
        "dynasty": "宋",
        "collection_info": null
    },
    {
        "title": "代张发答",
        "author": "吴芾",
        "content": "天作凶荒可奈何，饱人渐少饿人多。\n小人已免饥寒迫，纵得钱多待怎么。",
        "dynasty": "宋",
        "collection_info": null
    },
    {
        "title": "括苍陈与叟携所撰春秋义例见过书于卷后",
        "author": "吴芾",
        "content": "独抱麟经三十年，发挥褒贬勒成编。\n休嗟当世知音少，自有遗书后代传。",
        "dynasty": "宋",
        "collection_info": null
    },
    {
        "title": "元夕即席呈郭次张",
        "author": "吴芾",
        "content": "过了元宵到晓钟，一年乐事又成空。\n杯行不用深辞醉，明日君西我亦东。",
        "dynasty": "宋",
        "collection_info": null
    },
    {
        "title": "七夕戏成二绝  其一",
        "author": "吴芾",
        "content": "时入三秋气已清，节临七夕露初零。\n如何老子临风坐，也望天河牛女星。",
        "dynasty": "宋",
        "collection_info": null
    },
    {
        "title": "七夕戏成二绝  其二",
        "author": "吴芾",
        "content": "寄语天河牛女星，人人乞巧望聪明。\n老夫养拙生憎巧，只要冥心度此生。",
        "dynasty": "宋",
        "collection_info": null
    },
    {
        "title": "送酒与诸葛宰",
        "author": "吴芾",
        "content": "由来康济属仁人，公更慈仁酷爱民。\n闻道忧劳添瘦悴，遣愁聊送瓮头春。",
        "dynasty": "宋",
        "collection_info": null
    },
    {
        "title": "送朝宗兼简闽帅",
        "author": "吴芾",
        "content": "年来知我不如公，日日相思恨不逢。\n君若见时须问我，为言老子已龙钟。",
        "dynasty": "宋",
        "collection_info": null
    },
    {
        "title": "今日春色可佳乘兴谒许倅因成小诗",
        "author": "吴芾",
        "content": "春入风流别乘家，满园桃李掞春华。\n殷勤为我倾醇酎，要看庭前百树花。",
        "dynasty": "宋",
        "collection_info": null
    },
    {
        "title": "许倅索和篇復次前韵",
        "author": "吴芾",
        "content": "十分春色在隣家，我独伤心感物华。\n君若此时辞痛饮，也应辜负后园花。",
        "dynasty": "宋",
        "collection_info": null
    },
    {
        "title": "安仁绝览亭",
        "author": "吴芾",
        "content": "檐前列岫连云耸，亭下双溪彻底清。\n可但坐来无暑气，老夫病眼顿增明。",
        "dynasty": "宋",
        "collection_info": null
    },
    {
        "title": "滕王阁",
        "author": "吴芾",
        "content": "尽道滕王阁太卑，合新旧观復雄规。\n我来兴葺非难事，却恐俱为识者嗤。",
        "dynasty": "宋",
        "collection_info": null
    },
    {
        "title": "题臞庵",
        "author": "吴芾",
        "content": "轻视浮名若一毛，名园百亩占江皋。\n三贤祠宇谁重葺，何不添公作四高。",
        "dynasty": "宋",
        "collection_info": null
    },
    {
        "title": "游仙都观五首  其一",
        "author": "吴芾",
        "content": "来访仙人古玉虚，山前有客指迷涂。\n烟云渺渺孤峰绝，松竹森森一径迂。",
        "dynasty": "宋",
        "collection_info": null
    },
    {
        "title": "游仙都观五首  其二",
        "author": "吴芾",
        "content": "策杖行行入翠微，步虚山下久忘归。\n幽栖宜有中林士，何事斯人近世稀。",
        "dynasty": "宋",
        "collection_info": null
    },
    {
        "title": "游仙都观五首  其三",
        "author": "吴芾",
        "content": "闻道山颠有鼎湖，莲花还似旧时无。\n轩辕去后空车辙，疑此山川即旧都。",
        "dynasty": "宋",
        "collection_info": null
    },
    {
        "title": "游仙都观五首  其四",
        "author": "吴芾",
        "content": "人已乘龙去不还，尚余双鹤不知年。\n坐来顿觉尘寰隔，始信壶中别有天。",
        "dynasty": "宋",
        "collection_info": null
    },
    {
        "title": "游仙都观五首  其五",
        "author": "吴芾",
        "content": "登览兹山古到今，流传今有几何人。\n如今胜践悬知少，况有新诗为写真。",
        "dynasty": "宋",
        "collection_info": null
    },
    {
        "title": "题蛾眉亭用内翰沈公韵",
        "author": "吴芾",
        "content": "几多去棹与来帆，竞利奔名一水间。\n应怪行人浑不悟，临流长是蹙眉山。",
        "dynasty": "宋",
        "collection_info": null
    },
    {
        "title": "权郡许丈饯别于蛾眉亭怅然有作",
        "author": "吴芾",
        "content": "此邦是处见蛾眉，独有斯亭见处奇。\n对此已添离别恨，可堪更值夕阳时。",
        "dynasty": "宋",
        "collection_info": null
    },
    {
        "title": "醉中偶有所感再成一绝",
        "author": "吴芾",
        "content": "倒着山公白接䍦，尚怀前日醉蛾眉。\n江山风物还如旧，祇欠波间玉笛吹。",
        "dynasty": "宋",
        "collection_info": null
    },
    {
        "title": "酒酣再赋一绝",
        "author": "吴芾",
        "content": "二年两度到蛾眉，今日还来话别离。\n所恨行人难久住，酒阑不见月明时。",
        "dynasty": "宋",
        "collection_info": null
    },
    {
        "title": "题枕流亭",
        "author": "吴芾",
        "content": "山涵倒影新晴后，水漾圆花乍雨时。\n每到凭栏心似镜，细看无一不相宜。",
        "dynasty": "宋",
        "collection_info": null
    },
    {
        "title": "题戴雄飞腴轩诗",
        "author": "吴芾",
        "content": "四壁萧然万卷书，时人莫认作癯儒。\n他年得志英华发，始信胸中道味腴。",
        "dynasty": "宋",
        "collection_info": null
    },
    {
        "title": "过姑苏",
        "author": "吴芾",
        "content": "游宦重来二十年，江山风物总依然。\n道傍民吏犹相记，独怪吾衰雪满颠。",
        "dynasty": "宋",
        "collection_info": null
    },
    {
        "title": "新创太平楼未及落成而去漫留一绝",
        "author": "吴芾",
        "content": "登临祇待此楼成，要与邦人乐太平。\n甫及楼成余已去，匆匆一眺但凝情。",
        "dynasty": "宋",
        "collection_info": null
    },
    {
        "title": "早行五首  其一",
        "author": "吴芾",
        "content": "畏暑凌晨更疾驱，疏星影裏度篮舆。\n忽惊道上人如堵，知是田家出趁墟。",
        "dynasty": "宋",
        "collection_info": null
    },
    {
        "title": "早行五首  其二",
        "author": "吴芾",
        "content": "此地惟多古树林，路傍处处足清阴。\n行人九夏热如火，到此清风忽满襟。",
        "dynasty": "宋",
        "collection_info": null
    },
    {
        "title": "早行五首  其三",
        "author": "吴芾",
        "content": "长涂终日困炎蒸，破晓扶衰强趁程。\n好是篮舆桥上过，一鈎斜月水中明。",
        "dynasty": "宋",
        "collection_info": null
    },
    {
        "title": "早行五首  其四",
        "author": "吴芾",
        "content": "跋涉州涂仅八旬，今朝纔得次安仁。\n更须五日为行客，方得开藩见吏民。",
        "dynasty": "宋",
        "collection_info": null
    },
    {
        "title": "早行五首  其五",
        "author": "吴芾",
        "content": "我无政术强为官，所至将迎每厚颜。\n何事深村赤脚妇，亦闻钲鼓出篱间。",
        "dynasty": "宋",
        "collection_info": null
    },
    {
        "title": "睡仙楼",
        "author": "吴芾",
        "content": "此垆当日饮神仙，醉倒和衣壁上眠。\n酒醒兴阑人不见，但留佳话古今传。",
        "dynasty": "宋",
        "collection_info": null
    },
    {
        "title": "题惠照斋宫僧房",
        "author": "吴芾",
        "content": "古木修篁翠欲堆，小窗那更面山开。\n谁知局促尘埃裏，犹有山光入眼来。",
        "dynasty": "宋",
        "collection_info": null
    },
    {
        "title": "题许倅浮香亭二绝  其一",
        "author": "吴芾",
        "content": "一新栏槛水中央，更植疏梅向水傍。\n只恐花繁亭太小，黄昏无处着清香。",
        "dynasty": "宋",
        "collection_info": null
    },
    {
        "title": "题许倅浮香亭二绝  其二",
        "author": "吴芾",
        "content": "为爱梅花不自禁，拟分风月到花阴。\n水深草满都迷路，祇向暗浮香处寻。",
        "dynasty": "宋",
        "collection_info": null
    },
    {
        "title": "言老自云堂携十六大士画像见过与世间传写者不同惊喜赞叹因成二偈  其一",
        "author": "吴芾",
        "content": "禅月定中观妙相，神奇古怪乃如斯。\n起来援笔一挥扫，惊杀人间老画师。",
        "dynasty": "宋",
        "collection_info": null
    },
    {
        "title": "言老自云堂携十六大士画像见过与世间传写者不同惊喜赞叹因成二偈  其二",
        "author": "吴芾",
        "content": "水旱无忧不用祈，祇祈心事莫相违。\n我今衰老浑如许，惟仗神通放取归。",
        "dynasty": "宋",
        "collection_info": null
    },
    {
        "title": "题钟路分见一轩二首  其一",
        "author": "吴芾",
        "content": "名利场中车马尘，区区有愧百年身。\n如君未老甘闲退，眼底今方见一人。",
        "dynasty": "宋",
        "collection_info": null
    },
    {
        "title": "题钟路分见一轩二首  其二",
        "author": "吴芾",
        "content": "懒将功业勒燕然，闭户深居二十年。\n嗟尚强颜纡郡绂，老来犹未得归田。",
        "dynasty": "宋",
        "collection_info": null
    },
    {
        "title": "夜与作霖避暑南园登江月台二首  其一",
        "author": "吴芾",
        "content": "坐遍遐观渌照亭，凉飙了不到檐楹。\n更登江月还蒸鬰，谁道人间夜气清。",
        "dynasty": "宋",
        "collection_info": null
    },
    {
        "title": "夜与作霖避暑南园登江月台二首  其二",
        "author": "吴芾",
        "content": "俯瞰江流万尺台，暑天长引好风来。\n若为今夕如相避，怀抱何由一快哉。",
        "dynasty": "宋",
        "collection_info": null
    },
    {
        "title": "捉月台",
        "author": "吴芾",
        "content": "谪仙捉月古今传，我访遗踪似未然。\n山下浊流长混混，夜深安得水中天。",
        "dynasty": "宋",
        "collection_info": null
    },
    {
        "title": "月岩",
        "author": "吴芾",
        "content": "半轮斜月挂岩边，见者多应叹未圆。\n圆极会如鈎样曲，何如此月镇婵娟。",
        "dynasty": "宋",
        "collection_info": null
    },
    {
        "title": "游月岩  其一",
        "author": "吴芾",
        "content": "仙人蜕骨几何年，姓氏于今秘不传。\n石壁苍崖无处问，空余洞府尚依然。",
        "dynasty": "宋",
        "collection_info": null
    },
    {
        "title": "游月岩  其二",
        "author": "吴芾",
        "content": "平生性僻喜岩居，事不如人只守株。\n拟欲结茅依石罅，仙人还许我来无。",
        "dynasty": "宋",
        "collection_info": null
    },
    {
        "title": "月沼",
        "author": "吴芾",
        "content": "大道从来恶满盈，脱身便欲老岩扃。\n杜门渐解埋光意，积水姑为半月形。",
        "dynasty": "宋",
        "collection_info": null
    },
    {
        "title": "予赴官当涂绝江而西夜宿慈严秉烛游三洞时主僧出示诸公留题因用乐天韵成一绝",
        "author": "吴芾",
        "content": "洞中风水锁松筠，一见都忘老病身。\n安得结茅长此住，临风临水作闲人。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "诸公得得走车轮，要向忙中乐此身。\n我昔不来今日到，始知枉作把麾人。",
        "dynasty": "宋",
        "collection_info": null
    },
    {
        "title": "夏日游灵隠东园赠东方道人",
        "author": "吴芾",
        "content": "松竹回环十里阴，一声啼鸟觉山深。\n道人睡足北窗下，一榻清风直万金。",
        "dynasty": "宋",
        "collection_info": null
    },
    {
        "title": "十五夜南园纳凉",
        "author": "吴芾",
        "content": "兀坐铃斋困鬰蒸，举头忽见月华明。\n兴来策杖园中去，聊復寻山听水声。",
        "dynasty": "宋",
        "collection_info": null
    },
    {
        "title": "初至豫章二首  其一",
        "author": "吴芾",
        "content": "邦人喜见我之官，迭足骈肩陇亩间。\n莫道使君来已暮，使君知是爱求闲。",
        "dynasty": "宋",
        "collection_info": null
    },
    {
        "title": "初至豫章二首  其二",
        "author": "吴芾",
        "content": "邦人知我入城闉，夹道焚香喜色新。\n愧我倦游灰百念，顾将何以慰斯人。",
        "dynasty": "宋",
        "collection_info": null
    },
    {
        "title": "过许氏居",
        "author": "吴芾",
        "content": "山崖水畔得幽居，一见令人忆故庐。\n幸有山围并水绕，天胡不放我归欤。",
        "dynasty": "宋",
        "collection_info": null
    },
    {
        "title": "陪梁大谏陈察院同登蒋山",
        "author": "吴芾",
        "content": "尽室斋心谒梵宫，愿求一语卜穷通。\n老夫祇欲归田去，懒把前程问志公。",
        "dynasty": "宋",
        "collection_info": null
    },
    {
        "title": "憩慈云寺",
        "author": "吴芾",
        "content": "幽人不见许玄度，千载徒存旧梵宫。\n水竹回环犹可爱，徘徊山下想遗风。",
        "dynasty": "宋",
        "collection_info": null
    },
    {
        "title": "登进贤县治后山望云亭",
        "author": "吴芾",
        "content": "古木千章翠欲交，白云疑只在松梢。\n公余莫惜频登眺，无限风烟满四郊。",
        "dynasty": "宋",
        "collection_info": null
    },
    {
        "title": "登望云亭",
        "author": "吴芾",
        "content": "记得来时上此亭，亭荒有景亦徒清。\n如今亭与景俱胜，水倍秀兮山倍明。",
        "dynasty": "宋",
        "collection_info": null
    },
    {
        "title": "倚楼",
        "author": "吴芾",
        "content": "独倚危楼一望长，恼人情处是斜阳。\n神州更在斜阳外，纵使无情也断肠。",
        "dynasty": "宋",
        "collection_info": null
    },
    {
        "title": "东楼落成二绝  其一",
        "author": "吴芾",
        "content": "荒郡城楼久已倾，我来聊復为经营。\n南楼已是增雄观，今日东楼又落成。",
        "dynasty": "宋",
        "collection_info": null
    },
    {
        "title": "东楼落成二绝  其二",
        "author": "吴芾",
        "content": "人道楼前碍瓮城，无多山色到檐楹。\n那知皂盖行春日，却与春风最有情。",
        "dynasty": "宋",
        "collection_info": null
    },
    {
        "title": "北楼二首  其一",
        "author": "吴芾",
        "content": "不分羣儿敢跳梁，向来走马饮长江。\n兹楼不是为观美，要向楼前受敌降。",
        "dynasty": "宋",
        "collection_info": null
    },
    {
        "title": "北楼二首  其二",
        "author": "吴芾",
        "content": "折衝自古在精神，从事兵车亦苦辛。\n羽扇纶巾前日事，尚能谈笑静风尘。",
        "dynasty": "宋",
        "collection_info": null
    },
    {
        "title": "题总持寺龙井",
        "author": "吴芾",
        "content": "洞庭归去几何年，旱岁犹来泽我田。\n我访遗踪虽已泯，灵泉百尺尚依然。",
        "dynasty": "宋",
        "collection_info": null
    },
    {
        "title": "过金陵",
        "author": "吴芾",
        "content": "当时护跸此盘旋，倒指重来仅十年。\n决策迁都言漫切，自怜微力莫回天。",
        "dynasty": "宋",
        "collection_info": null
    },
    {
        "title": "题金山四首  其一",
        "author": "吴芾",
        "content": "江上经行四十秋，今朝始得驻扁舟。\n老夫宁復重来日，欲去殷勤更少留。",
        "dynasty": "宋",
        "collection_info": null
    },
    {
        "title": "题金山四首  其二",
        "author": "吴芾",
        "content": "老大疏慵百不堪，倦游犹未脱征衫。\n君王若许投簪去，拟与头陀共此岩。",
        "dynasty": "宋",
        "collection_info": null
    },
    {
        "title": "题金山四首  其三",
        "author": "吴芾",
        "content": "北望瓜洲咫尺间，向来白骨积如山。\n欲论旧事慵开口，且对高僧共说闲。",
        "dynasty": "宋",
        "collection_info": null
    },
    {
        "title": "题金山四首  其四",
        "author": "吴芾",
        "content": "人言海上有三山，弱水瀰茫去路难。\n若欲目前寻彷佛，只须来此凭栏干。",
        "dynasty": "宋",
        "collection_info": null
    },
    {
        "title": "寄题隠静三首  其一",
        "author": "吴芾",
        "content": "五峯双涧旧标名，我恨当年去不成。\n却羡箇中人自在，饱看山色听泉声。",
        "dynasty": "宋",
        "collection_info": null
    },
    {
        "title": "寄题隠静三首  其二",
        "author": "吴芾",
        "content": "向来连岁守江城，到处题诗满户庭。\n独欠兹山一转语，倩师与我谢山灵。",
        "dynasty": "宋",
        "collection_info": null
    },
    {
        "title": "寄题隠静三首  其三",
        "author": "吴芾",
        "content": "我师一出几何年，闻欲东归未有缘。\n何日扶藜能过我，湖山深处共谈禅。",
        "dynasty": "宋",
        "collection_info": null
    },
    {
        "title": "玉山道中",
        "author": "吴芾",
        "content": "路绕孤村一径微，上连碧嶂下清溪。\n水光山色浑如画，引得行人忆故栖。",
        "dynasty": "宋",
        "collection_info": null
    },
    {
        "title": "西安道中二首  其一",
        "author": "吴芾",
        "content": "平林环翠如山立，野水涵空似镜开。\n道上人家多美竹，欲行未去更徘徊。",
        "dynasty": "宋",
        "collection_info": null
    },
    {
        "title": "西安道中二首  其二",
        "author": "吴芾",
        "content": "水浸野苗森碧玉，风翻早稻卧黄云。\n有年如许诚希见，农父犹言未十分。",
        "dynasty": "宋",
        "collection_info": null
    },
    {
        "title": "洪崖",
        "author": "吴芾",
        "content": "张老升仙不记年，石崖遗迹尚流传。\n心期默契真如见，何必追随与拍肩。",
        "dynasty": "宋",
        "collection_info": null
    },
    {
        "title": "过嘉禾呈方懋德",
        "author": "吴芾",
        "content": "昔尝此地奉周旋，倒指于今三十年。\n今日相逢成二老，那知又復到樽前。",
        "dynasty": "宋",
        "collection_info": null
    },
    {
        "title": "和许守松棚",
        "author": "吴芾",
        "content": "插天修干已鳞皴，谁挽青枝架水滨。\n却退炎威凉满座，都缘清荫布如云。",
        "dynasty": "宋",
        "collection_info": null
    },
    {
        "title": "真止堂",
        "author": "吴芾",
        "content": "我有虚堂号真止，坐来万虑清如水。\n君今更以止名堂，想见了无尘念起。",
        "dynasty": "宋",
        "collection_info": null
    },
    {
        "title": "待雪呈子仪二首  其一",
        "author": "吴芾",
        "content": "晓见纷纷满四山，胡为未肯到人间。\n化工若解呈新巧，速剪冰花破我颜。",
        "dynasty": "宋",
        "collection_info": null
    },
    {
        "title": "待雪呈子仪二首  其二",
        "author": "吴芾",
        "content": "不须坐客苦言归，看取天花满院飞。\n已是雪床先到了，夜深应与月交辉。",
        "dynasty": "宋",
        "collection_info": null
    },
    {
        "title": "过上饶有感",
        "author": "吴芾",
        "content": "少日随亲官此州，如今老矣復来游。\n此身纵健那能久，何苦奔驰不自休。",
        "dynasty": "宋",
        "collection_info": null
    },
    {
        "title": "读刘与权壮士歌",
        "author": "吴芾",
        "content": "满眼烟尘未息戈，御戎无策奈愁何。\n一尊浊酒空庭晚，独自歌君壮士歌。",
        "dynasty": "宋",
        "collection_info": null
    },
    {
        "title": "置酒与五客饯行因成一绝",
        "author": "吴芾",
        "content": "送尽行人我独留，老夫无计解离忧。\n劝君今夜休辞醉，明日江山总是愁。",
        "dynasty": "宋",
        "collection_info": null
    },
    {
        "title": "留长河堰",
        "author": "吴芾",
        "content": "湖山堂下水声寒，夜半琮琤响佩环。\n梦寐欲归归未得，却来此处听潺潺。",
        "dynasty": "宋",
        "collection_info": null
    },
    {
        "title": "和龚漕二首  其一",
        "author": "吴芾",
        "content": "我老强来分外阃，君才端合在中台。\n语离正欲连宵醉，应笑清斋不举杯。",
        "dynasty": "宋",
        "collection_info": null
    },
    {
        "title": "和龚漕二首  其二",
        "author": "吴芾",
        "content": "人生笑口苦难开，故事当修戏马台。\n已许为君拚一醉，何妨今日且衔杯。",
        "dynasty": "宋",
        "collection_info": null
    },
    {
        "title": "和刘与仁见寄",
        "author": "吴芾",
        "content": "莫为穷愁赋七歌，会须终日饮无何。\n人间佳士由来少，世上浮名未足多。",
        "dynasty": "宋",
        "collection_info": null
    },
    {
        "title": "安仁挹仙亭",
        "author": "吴芾",
        "content": "区区终日困尘劳，长恨仙山去路遥。\n岂谓一朝供顾挹，坐令逸气出层霄。",
        "dynasty": "宋",
        "collection_info": null
    },
    {
        "title": "戊子孟夏二十二日登碧云亭有感二首  其一",
        "author": "吴芾",
        "content": "去年昨日我离家，转眼俄惊阅岁华。\n春草池塘长入梦，不堪两度见荷花。",
        "dynasty": "宋",
        "collection_info": null
    },
    {
        "title": "戊子孟夏二十二日登碧云亭有感二首  其二",
        "author": "吴芾",
        "content": "来时荷盖翠相扶，不谓经年尚守株。\n纵使香风来不断，争如归去小西湖。",
        "dynasty": "宋",
        "collection_info": null
    },
    {
        "title": "五月七日晚登碧云亭有感",
        "author": "吴芾",
        "content": "连岁芙蕖照眼明，今年荷叶又青青。\n老夫去此无他恋，祇忆看花水上亭。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一",
        "author": "吴芾",
        "content": "晚上危亭暑气清，熏风微动入疏櫺。\n重重草树高低绿，迭迭峰峦远近青。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二",
        "author": "吴芾",
        "content": "晚上危亭眼暂明，风烟浓淡媚郊垧。\n箇中妙处吟难尽，分付人间作画屏。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其三",
        "author": "吴芾",
        "content": "晚上危亭喜作晴，亦思郊外一闲行。\n无端骑从相遮护，不放山翁适野情。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其四",
        "author": "吴芾",
        "content": "晚上危亭瞰野塘，藕花无数散清香。\n若为荷叶分青绿，一半红妆半淡妆。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其五",
        "author": "吴芾",
        "content": "晚上危亭看绿荷，风翻荷叶欲藏花。\n使君要见红妆面，莫放碧云重迭遮。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其六",
        "author": "吴芾",
        "content": "晚上危亭逸兴多，却寻小艇下烟波。\n酒狂聊作碧筩饮，折尽花间几柄荷。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其七",
        "author": "吴芾",
        "content": "晚上危亭侧耳听，新蝉噪罢乱蛙鸣。\n老来只是便幽静，颇厌人间强聒声。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其八",
        "author": "吴芾",
        "content": "晚上危亭兴未穷，仰看星斗已悬空。\n可怜熠耀飞撩乱，也欲争光迥野中。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其九",
        "author": "吴芾",
        "content": "晚上危亭一解颜，公余偷得半时闲。\n未能投绂寻归路，聊復衔杯对好山。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一○",
        "author": "吴芾",
        "content": "晚上危亭指顾间，羊牛来下鸟飞还。\n细思物理须知止，何用区区祇强颜。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一一",
        "author": "吴芾",
        "content": "晚上危亭顾四隅，小松环绕几千株。\n他年黛色侵天去，应记栽时是老夫。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一二",
        "author": "吴芾",
        "content": "晚上危亭望彼苍，时时飞电迸流光。\n嗟人生世须臾裏，未必能如电久长。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一三",
        "author": "吴芾",
        "content": "晚上危亭咏式微，封章再上未容归。\n羡他白鹭凌风去，却向山前自在飞。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一四",
        "author": "吴芾",
        "content": "晚上危亭望远山，望中有水亦回环。\n终然不似吾庐好，上下山光水色间。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一五",
        "author": "吴芾",
        "content": "晚上危亭览物华，斜阳影裏度归鸦。\n暮山隔断乡关路，矫首临风眼欲花。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一六",
        "author": "吴芾",
        "content": "晚上危亭避鬰蒸，风生两腋觉身轻。\n更筹只是催归去，不到城头月未生。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一七",
        "author": "吴芾",
        "content": "晚上危亭待月生，云头俄涌一轮明。\n终朝汩没尘埃裏，对此身心觉顿清。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一八",
        "author": "吴芾",
        "content": "晚上危亭为少留，亭前暝色已供愁。\n更听画角声悲壮，愈使愁人厌远游。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其一九",
        "author": "吴芾",
        "content": "晚上危亭力已疲，胡为归计尚迟迟。\n如今若便休官去，也胜当初未有时。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二○",
        "author": "吴芾",
        "content": "晚上危亭与客同，话头只是说山中。\n老来百念消磨尽，只有归心羡暮鸿。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二一",
        "author": "吴芾",
        "content": "晚上危亭望大江，天教千古作金汤。\n中流击楫人何在，徒感兴亡对夕阳。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二二",
        "author": "吴芾",
        "content": "晚上危亭景色饶，眼中突兀是凌歊。\n三千粉黛知何许，祇有江山锁寂寥。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二三",
        "author": "吴芾",
        "content": "晚上危亭一凭栏，青青最爱谢家山。\n谢公陈迹虽磨灭，余韵遗风尚可攀。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二四",
        "author": "吴芾",
        "content": "晚上危亭想谪仙，孤坟寂寂锁寒烟。\n高风直节谁能继，只有诗篇后代传。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二五",
        "author": "吴芾",
        "content": "晚上危亭望石城，楚君曾向此间兴。\n城池芜没人何在，只有空山几个僧。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二六",
        "author": "吴芾",
        "content": "晚上危亭忆孟君，龙山一醉见天真。\n堪嗟东道空遗臭，争似尊前落帽人。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二七",
        "author": "吴芾",
        "content": "晚上危亭忆令威，凌虚山上悟玄机。\n丹成不见升腾迹，徒想当年化鹤飞。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二八",
        "author": "吴芾",
        "content": "晚上危亭忆隠居，高情逸气古人无。\n横山祇有精庐在，无復书堂旧药炉。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其二九",
        "author": "吴芾",
        "content": "晚上危亭懒举头，竹椽芦屋亦堪羞。\n我将一变成雄观，长与邦人作宴游。",
        "dynasty": "宋",
        "collection_info": null
    },
    {
        "title": "又登碧云亭感怀三十首  其三○",
        "author": "吴芾",
        "content": "晚上危亭喜有秋，民安物阜本无忧。\n铃斋坐啸虽多暇，争似归田得自由。",
        "dynasty": "宋",
        "collection_info": null
    },
    {
        "title": "寄龚漕六首  其一",
        "author": "吴芾",
        "content": "自古知心不易逢，君心还与我心同。\n纵令自择交成契，更有何人得似公。",
        "dynasty": "宋",
        "collection_info": null
    },
    {
        "title": "寄龚漕六首  其二",
        "author": "吴芾",
        "content": "几年湮塞豫章沟，岁岁民间有水忧。\n我意若非公善后，不应城裏解通舟。",
        "dynasty": "宋",
        "collection_info": null
    },
    {
        "title": "寄龚漕六首  其三",
        "author": "吴芾",
        "content": "贡院门前并北湖，有田百亩却荒芜。\n愿君种取花千树，付与邦人作画图。",
        "dynasty": "宋",
        "collection_info": null
    },
    {
        "title": "寄龚漕六首  其四",
        "author": "吴芾",
        "content": "葺得南园过一春，无从再见物华新。\n匆匆相别休相忆，已有风流贤主人。",
        "dynasty": "宋",
        "collection_info": null
    },
    {
        "title": "寄龚漕六首  其五",
        "author": "吴芾",
        "content": "天朝未许投簪去，我幸已成全璧归。\n全璧归来何所憾，暮年只是惜分违。",
        "dynasty": "宋",
        "collection_info": null
    },
    {
        "title": "寄龚漕六首  其六",
        "author": "吴芾",
        "content": "闻公新有帅垣除，一路逢人尽贺予。\n瓜代得贤人尚喜，予心欢喜更何如。",
        "dynasty": "宋",
        "collection_info": null
    },
    {
        "title": "垂虹闻笛",
        "author": "吴芾",
        "content": "三十年前此凭栏，醉听渔笛暮江寒。\n重来虽復闻三弄，老去终无旧日欢。",
        "dynasty": "宋",
        "collection_info": null
    },
    {
        "title": "和王知府惠瓦砚",
        "author": "吴芾",
        "content": "文房四子旧周旋，老去情疏祇自怜。\n不谓陶泓犹见念，远来相顾不相捐。",
        "dynasty": "宋",
        "collection_info": null
    },
    {
        "title": "得家书喜津病愈",
        "author": "吴芾",
        "content": "老怀鬰鬰苦难舒，忽报吾儿病已除。\n便觉身心无箇事，万钱不抵一封书。",
        "dynasty": "宋",
        "collection_info": null
    },
    {
        "title": "得乡书",
        "author": "吴芾",
        "content": "闻道交亲知我还，欢迎竞欲越乡关。\n我于乡里初无补，又復劳人祇汗颜。",
        "dynasty": "宋",
        "collection_info": null
    },
    {
        "title": "戊子春术者刘五星谓予寿有八十一感而有作二首  其一",
        "author": "吴芾",
        "content": "纵使诚如日者言，此身只合在林泉。\n从今便得休官去，止有闲居十五年。",
        "dynasty": "宋",
        "collection_info": null
    },
    {
        "title": "戊子春术者刘五星谓予寿有八十一感而有作二首  其二",
        "author": "吴芾",
        "content": "多少同年尽溘然，我今独喜尚安全。\n傥延朝夕诚为幸，敢谓犹能十五年。",
        "dynasty": "宋",
        "collection_info": null
    },
    {
        "title": "周相士谓予寿至九十三又成一绝",
        "author": "吴芾",
        "content": "年登九九已云多，相士犹添十载过。\n万事都捐无復念，老而不死待如何。",
        "dynasty": "宋",
        "collection_info": null
    },
    {
        "title": "览洛中名园记有感",
        "author": "吴芾",
        "content": "历官冉冉踰三纪，阅世看看近七旬。\n更览名园兴废记，愈令人忆故园春。",
        "dynasty": "宋",
        "collection_info": null
    },
    {
        "title": "领客赏梅  其一",
        "author": "吴芾",
        "content": "经年相别阻传杯，忽见梅枝入眼来。\n今日劝君休惜醉，不应辜负腊前梅。",
        "dynasty": "宋",
        "collection_info": null
    },
    {
        "title": "领客赏梅  其二",
        "author": "吴芾",
        "content": "只拟花开把酒杯，南枝忽递暗香来。\n径须领客同清赏，莫待城头吹落梅。",
        "dynasty": "宋",
        "collection_info": null
    },
    {
        "title": "移梅北隩和黄清表韵",
        "author": "吴芾",
        "content": "自惭面目久尘埃，拟对冰姿一笑开。\n闻道前村连夜发，岂辞健步远移来。",
        "dynasty": "宋",
        "collection_info": null
    },
    {
        "title": "贺董伯玉探梅",
        "author": "吴芾",
        "content": "寄语南枝及早开，莫迟春信待人催。\n我今已办千钟酒，准拟花前醉百回。",
        "dynasty": "宋",
        "collection_info": null
    },
    {
        "title": "梅庄主人袖诗见过累日欲得次韵以汩汩无暇且和一绝",
        "author": "吴芾",
        "content": "偶驱小队踏苍苔，无数梅花照眼开。\n更有高人同胜赏，此行端是不虚来。",
        "dynasty": "宋",
        "collection_info": null
    },
    {
        "title": "何彦清梅诗二绝用韵颇严诸公相率同和  其一",
        "author": "吴芾",
        "content": "清愁幽恨不禁春，寂寞池塘雪意昏。\n寄语高楼莫吹笛，夜寒留取伴龙孙。",
        "dynasty": "宋",
        "collection_info": null
    },
    {
        "title": "何彦清梅诗二绝用韵颇严诸公相率同和  其二",
        "author": "吴芾",
        "content": "只把南枝作雪看，一般风韵照人寒。\n当年儿女还知此，定借君来答谢安。",
        "dynasty": "宋",
        "collection_info": null
    },
    {
        "title": "和十二弟梅花",
        "author": "吴芾",
        "content": "春到衡门苦恨迟，遍寻竹外赏南枝。\n夜来已报春消息，试问主人知不知。",
        "dynasty": "宋",
        "collection_info": null
    },
    {
        "title": "和李民载梅花二首  其一",
        "author": "吴芾",
        "content": "褐衣怀玉未全贫，况有梅花作好春。\n丽句与花相映发，总输天上谪仙人。",
        "dynasty": "宋",
        "collection_info": null
    },
    {
        "title": "和李民载梅花二首  其二",
        "author": "吴芾",
        "content": "独坐无聊感岁华，骚人忽寄一枝花。\n虽无素手簪罗髻，已觉春生野老家。",
        "dynasty": "宋",
        "collection_info": null
    },
    {
        "title": "后圃初见梅花一萼二首  其一",
        "author": "吴芾",
        "content": "杖藜閒步小园来，喜见寒梅一萼开。\n若无春意犹羞涩，应待诗翁着句催。",
        "dynasty": "宋",
        "collection_info": null
    },
    {
        "title": "后圃初见梅花一萼二首  其二",
        "author": "吴芾",
        "content": "枝头已是送春来，怀抱何妨试割开。\n满园若欲俱开遍，须倩杯觞日日催。",
        "dynasty": "宋",
        "collection_info": null
    },
    {
        "title": "梅亭盖旧太守徐公禋所作传者谓公得庾岭梅移种于此故创斯亭余来相距未六十年曩日之梅已无復有感时追往因取野梅环植之仍赋二绝  其一",
        "author": "吴芾",
        "content": "已无庾岭旧时梅，但见梅亭向水开。\n遐想风流犹彷佛，更将梅绕四檐栽。",
        "dynasty": "宋",
        "collection_info": null
    },
    {
        "title": "梅亭盖旧太守徐公禋所作传者谓公得庾岭梅移种于此故创斯亭余来相距未六十年曩日之梅已无復有感时追往因取野梅环植之仍赋二绝  其二",
        "author": "吴芾",
        "content": "种梅我始效徐公，已觉幽香鼻观通。\n寄语后人无剪伐，要令凋郡识春风。",
        "dynasty": "宋",
        "collection_info": null
    },
    {
        "title": "坐间见装成早梅数枝",
        "author": "吴芾",
        "content": "正欲攀条折蕊看，忽惊枝上雪斑斑。\n不知妙手新装缀，误使衰翁为解颜。",
        "dynasty": "宋",
        "collection_info": null
    },
    {
        "title": "又和黄清表惠早梅",
        "author": "吴芾",
        "content": "姑射风姿绝点埃，年年长是腊前开。\n方疑今岁无消息，多谢君能折取来。",
        "dynasty": "宋",
        "collection_info": null
    },
    {
        "title": "梅怨  其一",
        "author": "吴芾",
        "content": "几年不见主人归，及见开时又别离。\n若也有花无分赏，何如休种满园池。",
        "dynasty": "宋",
        "collection_info": null
    },
    {
        "title": "梅怨  其二",
        "author": "吴芾",
        "content": "我与梅花素有期，故应花怨我轻离。\n巡檐索笑宁无日，少待归来酒作池。",
        "dynasty": "宋",
        "collection_info": null
    },
    {
        "title": "雪后观梅  其一",
        "author": "吴芾",
        "content": "雨声纔歇雪漫漫，深恐梅花不耐寒。\n破晓踏泥来问讯，细看枝上喜平安。",
        "dynasty": "宋",
        "collection_info": null
    },
    {
        "title": "雪后观梅  其二",
        "author": "吴芾",
        "content": "春色三分已一分，江梅犹自占青春。\n有花堪折须拚醉，莫待东风吹作尘。",
        "dynasty": "宋",
        "collection_info": null
    },
    {
        "title": "折梅",
        "author": "吴芾",
        "content": "不傍茅檐便竹篱，初开犹未许人知。\n一枝到手春虽浅，肯负花前金屈巵。",
        "dynasty": "宋",
        "collection_info": null
    },
    {
        "title": "寒梅",
        "author": "吴芾",
        "content": "冰玉精神绝点埃，人间无物似寒梅。\n凌霜傲雪浑閒事，最是欺春不逐来。",
        "dynasty": "宋",
        "collection_info": null
    },
    {
        "title": "蜡梅二首  其一",
        "author": "吴芾",
        "content": "谁将栗玉刻蜂房，巧向梢头取次妆。\n羞得江梅都避舍，满园不见一枝芳。",
        "dynasty": "宋",
        "collection_info": null
    },
    {
        "title": "蜡梅二首  其二",
        "author": "吴芾",
        "content": "园林摇落独芬芳，未让江梅雪裏香。\n还恐人嫌梅太白，故来枝上尽涂黄。",
        "dynasty": "宋",
        "collection_info": null
    },
    {
        "title": "谢陈詹山惠蜡梅",
        "author": "吴芾",
        "content": "岁晚相逢眼已明，一枝还復见高情。\n幽香不与江梅共，要与夫君斗独清。",
        "dynasty": "宋",
        "collection_info": null
    },
    {
        "title": "藏云寺有海棠一树在僧舍后竹篱荆棘之间余因劝耕偶见之遣兵移植于堂下仍赋一绝以纪之",
        "author": "吴芾",
        "content": "海棠一树竹篱根，密掩深藏若避人。\n移向亭前端有意，要令山下尽知春。",
        "dynasty": "宋",
        "collection_info": null
    },
    {
        "title": "咏海棠呈子肃",
        "author": "吴芾",
        "content": "海棠元自有天香，底事时人故谤伤。\n不信请来花下坐，恼人鼻观不寻常。",
        "dynasty": "宋",
        "collection_info": null
    },
    {
        "title": "子肃见示和篇復次韵",
        "author": "吴芾",
        "content": "花到浓时自有香，未逢真赏亦堪伤。\n今朝渗鼻浑如许，岂是兹花返故常。",
        "dynasty": "宋",
        "collection_info": null
    },
    {
        "title": "和陈子良海棠四首  其一",
        "author": "吴芾",
        "content": "春来人物尽熙熙，红紫无情亦满枝。\n正引衰翁诗思动，举头那更得君诗。",
        "dynasty": "宋",
        "collection_info": null
    },
    {
        "title": "和陈子良海棠四首  其二",
        "author": "吴芾",
        "content": "花间春色丽晴空，恼我狂来只绕丛。\n试问妖娆谁与比，一株胜却万株红。",
        "dynasty": "宋",
        "collection_info": null
    },
    {
        "title": "和陈子良海棠四首  其三",
        "author": "吴芾",
        "content": "雨后花头顿觉肥，细看还是旧风姿。\n坐余自有香芬馥，不许凡人取次知。",
        "dynasty": "宋",
        "collection_info": null
    },
    {
        "title": "和陈子良海棠四首  其四",
        "author": "吴芾",
        "content": "十年栽种满园花，无似兹花艷丽多。\n已是谱中推第一，不须还更问如何。",
        "dynasty": "宋",
        "collection_info": null
    },
    {
        "title": "领客赏海棠雪作  其一",
        "author": "吴芾",
        "content": "绝艷妖娆压众芳，况来烛下逞新妆。\n引将姑射神人到，亦逐春风上下狂。",
        "dynasty": "宋",
        "collection_info": null
    },
    {
        "title": "领客赏海棠雪作  其二",
        "author": "吴芾",
        "content": "撩拨游人思不禁，也缘尤物荡人心。\n今宵雪向花间作，应妬此花红太深。",
        "dynasty": "宋",
        "collection_info": null
    },
    {
        "title": "去春劝耕云际移植海棠曾留小诗今岁困于多事欲往不果怅然有怀復和前韵以示主僧",
        "author": "吴芾",
        "content": "去年劝相到云根，满树花光欲照人。\n料得今年花更好，无端风雨阻行春。",
        "dynasty": "宋",
        "collection_info": null
    },
    {
        "title": "寄朝宗海棠",
        "author": "吴芾",
        "content": "海棠已赋十分妆，细看妖娆更异常。\n不得与君同胜赏，空烧银烛照花光。",
        "dynasty": "宋",
        "collection_info": null
    },
    {
        "title": "和潘大卿芍药二首  其一",
        "author": "吴芾",
        "content": "落尽羣花春已残，忽惊庭下锦新翻。\n夜深领客穷清赏，一笑开怀倒数尊。",
        "dynasty": "宋",
        "collection_info": null
    },
    {
        "title": "和潘大卿芍药二首  其二",
        "author": "吴芾",
        "content": "拂拂轻黄染御衣，出羣标韵异繁枝。\n此身已分京华隔，不谓天香尚许披。",
        "dynasty": "宋",
        "collection_info": null
    },
    {
        "title": "邦人献芍药四种曰御爱红曰霓裳红曰缀珠冠子曰红都胜因同朝宗夜饮赏之遂成二绝以记一时之胜  其一",
        "author": "吴芾",
        "content": "冠子缀珠初泣露，霓裳舞袖更萦风。\n就中纵有红都胜，淡伫争如御爱红。",
        "dynasty": "宋",
        "collection_info": null
    },
    {
        "title": "邦人献芍药四种曰御爱红曰霓裳红曰缀珠冠子曰红都胜因同朝宗夜饮赏之遂成二绝以记一时之胜  其二",
        "author": "吴芾",
        "content": "芍药移来傍玉栏，浅深浓淡一般般。\n夜深促席来相就，要把春容子细看。",
        "dynasty": "宋",
        "collection_info": null
    },
    {
        "title": "东湖观荷有感  其一",
        "author": "吴芾",
        "content": "自有东湖知几年，荷花今日尚依然。\n堪嗟世事时时改，祇有荷花岁岁妍。",
        "dynasty": "宋",
        "collection_info": null
    },
    {
        "title": "东湖观荷有感  其二",
        "author": "吴芾",
        "content": "双头并蒂出天然，呈瑞悬知好事连。\n果得故人来对饮，何妨一笑到金莲。",
        "dynasty": "宋",
        "collection_info": null
    },
    {
        "title": "再见双头莲",
        "author": "吴芾",
        "content": "我来纔见月初圆，两度池开并蒂莲。\n嘉瑞还来非偶尔，悬知连岁有丰年。",
        "dynasty": "宋",
        "collection_info": null
    },
    {
        "title": "谢王秘书送桂花",
        "author": "吴芾",
        "content": "病中恨不见花开，頼有仙郎折送来。\n一笑相看如有得，呼儿草草具樽罍。",
        "dynasty": "宋",
        "collection_info": null
    },
    {
        "title": "桃花菊  其一",
        "author": "吴芾",
        "content": "秋来不谓见春华，疑与春风是一家。\n已向枝头开菊蕊，更来菊上作桃花。",
        "dynasty": "宋",
        "collection_info": null
    },
    {
        "title": "桃花菊  其二",
        "author": "吴芾",
        "content": "名园看尽好花枝，黄菊施朱独未窥。\n应是天怜秋寂寞，故分春色到东篱。",
        "dynasty": "宋",
        "collection_info": null
    },
    {
        "title": "赏山茶",
        "author": "吴芾",
        "content": "向晚佳人逞艷妆，偶随月姊到山房。\n自怜老去无佳句，亦復冥搜为发扬。",
        "dynasty": "宋",
        "collection_info": null
    },
    {
        "title": "和子仪送箭笋二首  其一",
        "author": "吴芾",
        "content": "与君林下久相从，蔬笋由来嗜好同。\n不饷腥羶惟饷此，想应知我旧家风。",
        "dynasty": "宋",
        "collection_info": null
    },
    {
        "title": "和子仪送箭笋二首  其二",
        "author": "吴芾",
        "content": "满合圆如玉筯匀，一开喜气顿生春。\n非君与我谁知味，俗客惟夸嗜八珍。",
        "dynasty": "宋",
        "collection_info": null
    },
    {
        "title": "和陈义卿秋香",
        "author": "吴芾",
        "content": "小园无处着清香，谁剖枝头栗玉黄。\n可恨楚人元未识，只知兰芷是孤芳。",
        "dynasty": "宋",
        "collection_info": null
    },
    {
        "title": "和周明瞻秋香五首  其一",
        "author": "吴芾",
        "content": "落叶初辞万木林，谁将翡翠屑寒金。\n朝来散入亭前树，着处幽香欲满襟。",
        "dynasty": "宋",
        "collection_info": null
    },
    {
        "title": "和周明瞻秋香五首  其二",
        "author": "吴芾",
        "content": "月窟仙人冷淡妆，鹅黄衫子翠罗裳。\n虽无妖艷夸尘俗，别是人家一种香。",
        "dynasty": "宋",
        "collection_info": null
    },
    {
        "title": "和周明瞻秋香五首  其三",
        "author": "吴芾",
        "content": "恼人风味冠江南，浪蕊浮花总觉凡。\n对此自宜文字饮，不须更倩玉纤掺。",
        "dynasty": "宋",
        "collection_info": null
    },
    {
        "title": "和周明瞻秋香五首  其四",
        "author": "吴芾",
        "content": "山腰水际有余青，造物多应特禀灵。\n桃李无言甘避舍，可怜黄菊强仪刑。",
        "dynasty": "宋",
        "collection_info": null
    },
    {
        "title": "和周明瞻秋香五首  其五",
        "author": "吴芾",
        "content": "已爱清秋霁景鲜，山明水秀竹娟娟。\n更来花下成真赏，顿觉飘飘意欲仙。",
        "dynasty": "宋",
        "collection_info": null
    },
    {
        "title": "夜饮观风堂龚漕折芙蓉侑酒",
        "author": "吴芾",
        "content": "灯下看花已可人，此花那更有精神。\n不辞今日樽前醉，只恐红妆不是真。",
        "dynasty": "宋",
        "collection_info": null
    },
    {
        "title": "再和",
        "author": "吴芾",
        "content": "坐上花光欲照人，深疑花是洛中神。\n已拚今日如泥醉，何必须分妄与真。",
        "dynasty": "宋",
        "collection_info": null
    },
    {
        "title": "和王知府惠双井茶",
        "author": "吴芾",
        "content": "摘从双井尚余香，远寄山翁见未尝。\n咀嚼新芽味新句，陡惊冰雪沃枯肠。",
        "dynasty": "宋",
        "collection_info": null
    },
    {
        "title": "梅花下饮茶又成二绝  其一",
        "author": "吴芾",
        "content": "昨日花前酒太过，今朝怕见近流霞。\n不应辜负花枝去，且嗅清香倍饮茶。",
        "dynasty": "宋",
        "collection_info": null
    },
    {
        "title": "梅花下饮茶又成二绝  其二",
        "author": "吴芾",
        "content": "强拈茶碗对梅花，应是花神笑我多。\n更取香醪拚一醉，不禁风味恼人何。",
        "dynasty": "宋",
        "collection_info": null
    },
    {
        "title": "桂堂",
        "author": "吴芾",
        "content": "长恨年年月窟秋，无人共拍酒船浮。\n君家双桂开时节，我欲从君载酒游。",
        "dynasty": "宋",
        "collection_info": null
    },
    {
        "title": "和戴解元雄飞瑞香二首  其一",
        "author": "吴芾",
        "content": "芳心似与春风约，绝艷还宜晓日笼。\n虽谢幽人持赠我，对花无奈忆山中。",
        "dynasty": "宋",
        "collection_info": null
    },
    {
        "title": "和戴解元雄飞瑞香二首  其二",
        "author": "吴芾",
        "content": "碧玉扶疏自可观，花头缠锦更团圞。\n坐来已觉明人眼，况有幽香馥鼻端。",
        "dynasty": "宋",
        "collection_info": null
    },
    {
        "title": "感花  其一",
        "author": "吴芾",
        "content": "正欲持杯赏万红，却遭连日雨兼风。\n种花欲看难如此，可是衰翁赋分穷。",
        "dynasty": "宋",
        "collection_info": null
    },
    {
        "title": "感花  其二",
        "author": "吴芾",
        "content": "年来老病苦相侵，已是伤春不自禁。\n那更雨声长在耳，连朝滴碎惜花心。",
        "dynasty": "宋",
        "collection_info": null
    },
    {
        "title": "感花  其三",
        "author": "吴芾",
        "content": "雨脚才收拟杖藜，檐前依旧又垂垂。\n倘余有分花间醉，会有风和日暖时。",
        "dynasty": "宋",
        "collection_info": null
    },
    {
        "title": "感花  其四",
        "author": "吴芾",
        "content": "纵令日日醉春风，已恨花无十日红。\n何事东君长作恶，不容春色丽晴空。",
        "dynasty": "宋",
        "collection_info": null
    },
    {
        "title": "感花  其五",
        "author": "吴芾",
        "content": "千花到底不如梅，胜赏犹宜踏雪来。\n今日满天长是雨，如何花下得徘徊。",
        "dynasty": "宋",
        "collection_info": null
    },
    {
        "title": "感花  其六",
        "author": "吴芾",
        "content": "春来日日欲寻春，乐此疏慵老大身。\n岂料青春今过半，萧萧风雨却愁人。",
        "dynasty": "宋",
        "collection_info": null
    },
    {
        "title": "感花  其七",
        "author": "吴芾",
        "content": "嗟我明年是七旬，此生能见几番春。\n凭谁为补青天漏，放出春光处处新。",
        "dynasty": "宋",
        "collection_info": null
    },
    {
        "title": "感花  其八",
        "author": "吴芾",
        "content": "一雨绵绵不暂停，天公于此底无情。\n不应直待花飘尽，始放阳和作好晴。",
        "dynasty": "宋",
        "collection_info": null
    },
    {
        "title": "饭客看鹤赏梅遇雨有作",
        "author": "吴芾",
        "content": "鹤舞梅开总有情，小园方喜得双清。\n无端风雨妨游览，不使衰翁眼暂明。",
        "dynasty": "宋",
        "collection_info": null
    },
    {
        "title": "鲁漕惠鹿鹤花果",
        "author": "吴芾",
        "content": "镂果团缯宛似真，尊前一见喜生春。\n感公持此为余寿，益悟浮生是幻身。",
        "dynasty": "宋",
        "collection_info": null
    },
    {
        "title": "和梅花前见鹤",
        "author": "吴芾",
        "content": "双鹤翩翩到我前，与花斗白更争妍。\n低头自觉形仪秽，安得飘然跨上天。",
        "dynasty": "宋",
        "collection_info": null
    },
    {
        "title": "松岭",
        "author": "吴芾",
        "content": "君爱山间十八公，俨然风操出樊笼。\n四时已占青青色，更有松黄胜万红。",
        "dynasty": "宋",
        "collection_info": null
    },
    {
        "title": "三三径",
        "author": "吴芾",
        "content": "种成松竹与江梅，杖履相过日几回。\n莫谓箇中三友足，也须更许老夫来。",
        "dynasty": "宋",
        "collection_info": null
    },
    {
        "title": "进贤道上老松奇古可喜去秋经从因命于空处补种今渐有生意",
        "author": "吴芾",
        "content": "来时惟爱古松青，去日新松种已成。\n令尹若能终此意，清风着处会知名。",
        "dynasty": "宋",
        "collection_info": null
    },
    {
        "title": "昔杯渡禅师自西域开山隠静止携五叶松来岁月既远余求此山中之松已化为乌有矣护国远老知余此意遍搜之天台山中得于玉霄峰下移以见饷遂为林下之光因诗以谢之",
        "author": "吴芾",
        "content": "杯渡移从西域来，一枝五叶翠成堆。\n谢师致此为吾寿，使向湖山深处栽。",
        "dynasty": "宋",
        "collection_info": null
    },
    {
        "title": "咏松  其一",
        "author": "吴芾",
        "content": "古人长抱济人心，道上栽松直到今。\n今日若能增种植，会看百世长青阴。",
        "dynasty": "宋",
        "collection_info": null
    },
    {
        "title": "咏松  其二",
        "author": "吴芾",
        "content": "古邑荒凉但有松，浓阴夹道势腾空。\n行人破暑忙归去，未必茅檐有此风。",
        "dynasty": "宋",
        "collection_info": null
    },
    {
        "title": "濠水累年不泄鱼既充牣每触热辄死余既浚治市河因开水门导之入江遂作放鱼二绝  其一",
        "author": "吴芾",
        "content": "局促洿池几岁鱼，想应日日念江湖。\n如今放汝非无意，亦欲天公放老夫。",
        "dynasty": "宋",
        "collection_info": null
    },
    {
        "title": "濠水累年不泄鱼既充牣每触热辄死余既浚治市河因开水门导之入江遂作放鱼二绝  其二",
        "author": "吴芾",
        "content": "我今纵汝入江中，好趁风雷早化龙。\n只恐为龙行雨苦，碧波深处且从容。",
        "dynasty": "宋",
        "collection_info": null
    },
    {
        "title": "赠方山人二首  其一",
        "author": "吴芾",
        "content": "日者俱云我未归，独君算我有归期。\n仍言不出三秋裏，东望家山喜可知。",
        "dynasty": "宋",
        "collection_info": null
    },
    {
        "title": "赠方山人二首  其二",
        "author": "吴芾",
        "content": "故山久已办菟裘，得去欣闻止在秋。\n涉世安能长戚戚，收心只欲罢休休。",
        "dynasty": "宋",
        "collection_info": null
    },
    {
        "title": "再用示方山人韵二首  其一",
        "author": "吴芾",
        "content": "暮年不是苦思归，已约湖山恐失期。\n此意有谁能会得，祇应猿鹤是相知。",
        "dynasty": "宋",
        "collection_info": null
    },
    {
        "title": "再用示方山人韵二首  其二",
        "author": "吴芾",
        "content": "不羡千金狐腋裘，只知饱暖度春秋。\n如今万事皆踰分，此外何求更不休。",
        "dynasty": "宋",
        "collection_info": null
    },
    {
        "title": "送朱彦先归乡",
        "author": "吴芾",
        "content": "西风一夜扫残枝，处处寒砧捣客衣。\n我正思归归未得，却于江上送君归。",
        "dynasty": "宋",
        "collection_info": null
    },
    {
        "title": "客有善画者取予所和归去来辞图之成轴仍为老者写照于其间感而有作",
        "author": "吴芾",
        "content": "劳苦形骸不自知，朝来始向画图披。\n可怜憔悴今如许，更不归休待几时。",
        "dynasty": "宋",
        "collection_info": null
    },
    {
        "title": "到仪真沙河阻风三首  其一",
        "author": "吴芾",
        "content": "快意由来未易逢，顺流却值打头风。\n篙师知是江神怒，引棹重回小浦中。",
        "dynasty": "宋",
        "collection_info": null
    },
    {
        "title": "到仪真沙河阻风三首  其二",
        "author": "吴芾",
        "content": "求退那知却冒迁，天心人意古难全。\n今朝行役还堪笑，下水船为上水船。",
        "dynasty": "宋",
        "collection_info": null
    },
    {
        "title": "到仪真沙河阻风三首  其三",
        "author": "吴芾",
        "content": "连日狂风已作难，今朝浊浪更如山。\n江神坚我归田志，故示危机一水间。",
        "dynasty": "宋",
        "collection_info": null
    },
    {
        "title": "会贾守邀许倅有感  其一",
        "author": "吴芾",
        "content": "当年婺女三人别，今日姑溪一席同。\n老去光阴能有几，相逢莫放酒杯空。",
        "dynasty": "宋",
        "collection_info": null
    },
    {
        "title": "会贾守邀许倅有感  其二",
        "author": "吴芾",
        "content": "宿雾浓云拨不开，更倾骤雨下天来。\n天公也喜人欢聚，故遣斜阳送一杯。",
        "dynasty": "宋",
        "collection_info": null
    },
    {
        "title": "赠余居士二首  其一",
        "author": "吴芾",
        "content": "君知我意欲休官，却道如今未得閒。\n万事无求惟一退，天公于此不应悭。",
        "dynasty": "宋",
        "collection_info": null
    },
    {
        "title": "赠余居士二首  其二",
        "author": "吴芾",
        "content": "我老祇思还旧隠，君今更为卜新阡。\n余生得此夫何欠，所欠归来一溘然。",
        "dynasty": "宋",
        "collection_info": null
    },
    {
        "title": "余壬戌春校试进士同事者五十五人至戊子岁因阅小录所存者止四人感而有作二首  其一",
        "author": "吴芾",
        "content": "校试羣才一日中，当时五十五人同。\n二十七年零落尽，只存我与二三公。",
        "dynasty": "宋",
        "collection_info": null
    },
    {
        "title": "余壬戌春校试进士同事者五十五人至戊子岁因阅小录所存者止四人感而有作二首  其二",
        "author": "吴芾",
        "content": "只存我与二三公，可叹人生瞬息中。\n纵使老来身未死，知能几度见春风。",
        "dynasty": "宋",
        "collection_info": null
    },
    {
        "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝  其一",
        "author": "吴芾",
        "content": "登高自古说龙山，拟访遗踪去路难。\n頼有凌歊台尚在，不妨怀古凭栏干。",
        "dynasty": "宋",
        "collection_info": null
    },
    {
        "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝  其二",
        "author": "吴芾",
        "content": "当年宋武筑凌歊，人去台空气尚豪。\n欲弔兴亡无处问，且凭茱菊荐芳醪。",
        "dynasty": "宋",
        "collection_info": null
    },
    {
        "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝  其三",
        "author": "吴芾",
        "content": "下车日日欲登台，直到重阳始一来。\n好对江山拚酩酊，此怀能得几时开。",
        "dynasty": "宋",
        "collection_info": null
    },
    {
        "title": "久拟重阳一登龙山以荒榛峭壁无容足之地欲访昔人风帽遗址竟不可得遂领客之凌歊偶成四绝  其四",
        "author": "吴芾",
        "content": "宦情一似秋容薄，归兴浑如酒味浓。\n台上望乡何处是，夕阳影裏暮山重。",
        "dynasty": "宋",
        "collection_info": null
    },
    {
        "title": "伯洪以铁拄杖见寄二绝谢之  其一",
        "author": "吴芾",
        "content": "应念衰翁老且疲，年来跬步要扶持。\n铁为拄杖劳相寄，全胜花前只杖藜。",
        "dynasty": "宋",
        "collection_info": null
    },
    {
        "title": "伯洪以铁拄杖见寄二绝谢之  其二",
        "author": "吴芾",
        "content": "铁杖君家收几年，更原古意赋成篇。\n寄来岂为资扶策，应见予心老益坚。",
        "dynasty": "宋",
        "collection_info": null
    },
    {
        "title": "和任路分喜雨",
        "author": "吴芾",
        "content": "一雨欢声已沸传，更观佳句倍欣然。\n一时果遂为霖望，会见重书大有年。",
        "dynasty": "宋",
        "collection_info": null
    },
    {
        "title": "喜雨三首  其一",
        "author": "吴芾",
        "content": "铄石流金苦异常，行人谁不困秋阳。\n狂风忽送排檐雨，涤尽炎威作晚凉。",
        "dynasty": "宋",
        "collection_info": null
    },
    {
        "title": "喜雨三首  其二",
        "author": "吴芾",
        "content": "昨朝偶得碧琳腴，不敢濡唇畏暑涂。\n雨过凉生襟袂爽，不妨倾倒且踟蹰。",
        "dynasty": "宋",
        "collection_info": null
    },
    {
        "title": "喜雨三首  其三",
        "author": "吴芾",
        "content": "畏暑停骖憩驿亭，不知郭外雨如倾。\n晚行但觉通衢湿，凉入郊墟分外清。",
        "dynasty": "宋",
        "collection_info": null
    },
    {
        "title": "喜雨",
        "author": "吴芾",
        "content": "正忧麦槁井泉干，一雨中宵忽沛然。\n莫恨梅花憔悴去，且欣新绿尽归田。",
        "dynasty": "宋",
        "collection_info": null
    },
    {
        "title": "雨后",
        "author": "吴芾",
        "content": "破雨衝风万骑趋，人人轻捷过飞鳬。\n要须直捣天山去，趁取河冰塞槁枯。",
        "dynasty": "宋",
        "collection_info": null
    },
    {
        "title": "喜晴",
        "author": "吴芾",
        "content": "始喜晴天照眼明，忽惊风雨报秋声。\n天公也念悲秋客，还扫羣阴作晚晴。",
        "dynasty": "宋",
        "collection_info": null
    },
    {
        "title": "晚晴三首  其一",
        "author": "吴芾",
        "content": "洗尽妖氛喜乍晴，风生万马四蹄轻。\n天时人事俱相契，敢有纤儿更弄兵。",
        "dynasty": "宋",
        "collection_info": null
    },
    {
        "title": "晚晴三首  其二",
        "author": "吴芾",
        "content": "时巡中外已欢呼，那值天晴喜浴鳬。\n路上捷音良可庆，王师所至若摧枯。",
        "dynasty": "宋",
        "collection_info": null
    },
    {
        "title": "晚晴三首  其三",
        "author": "吴芾",
        "content": "三分春色二分过，那更连宵风雨多。\n试向园中问消息，不知还尚有花么。",
        "dynasty": "宋",
        "collection_info": null
    },
    {
        "title": "和许守游春  其一",
        "author": "吴芾",
        "content": "玉蕊琼葩压众芳，一时纵赏拥如墙。\n花边笑索银瓶酒，知是谁家白面郎。",
        "dynasty": "宋",
        "collection_info": null
    },
    {
        "title": "和许守游春  其二",
        "author": "吴芾",
        "content": "结客行行入翠微，桃源深处醉芳菲。\n狂歌不减刘公干，尽日花间坐不归。",
        "dynasty": "宋",
        "collection_info": null
    },
    {
        "title": "和许守游春  其三",
        "author": "吴芾",
        "content": "尊前莫惜千金费，醉裏能令万事轻。\n须信人生行乐耳，此身何用绊浮名。",
        "dynasty": "宋",
        "collection_info": null
    },
    {
        "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不復来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之  其一",
        "author": "吴芾",
        "content": "风期久已暗相亲，樽酒论文未厌频。\n底事天公苦乖隔，动将离索付骚人。",
        "dynasty": "宋",
        "collection_info": null
    },
    {
        "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不復来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之  其二",
        "author": "吴芾",
        "content": "明日离樽难重倾，且停征驭话交情。\n知心自古不易得，况是途穷頼友生。",
        "dynasty": "宋",
        "collection_info": null
    },
    {
        "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不復来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之  其三",
        "author": "吴芾",
        "content": "君诗字字凌珠玉，入手卷舒看不足。\n别后襟期傥未忘，会寄筠筒入空谷。",
        "dynasty": "宋",
        "collection_info": null
    },
    {
        "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不復来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之  其四",
        "author": "吴芾",
        "content": "穷冬万木冻欲折，独有松篁抱高节。\n贫交无可效殷勤，持此与君聊赠别。",
        "dynasty": "宋",
        "collection_info": null
    },
    {
        "title": "括苍胡经仲以经术授吾乡子弟仆顷过钱塘得吾兄永言多益及友人孟世功书未尝不以得交经仲为言且以其往还诗什相示已决知经仲非尘埃中人矣春初归自钱塘遂获识经仲于斋馆信数公之知人交道之不朽一年之间凡三相会从容谈笑者盖十许日而诗筒之循环来往曾未尝辍而仆之心犹以不得朝夕见经仲为恨也一日经仲来访席未定乃谓仆曰吾将归乡明年不復来此矣仆念经仲之贤交游中所未有顾世方扰攘会合无期临风语离殆不胜依黯因诵老杜人生足别离之句作五绝以送之  其五",
        "author": "吴芾",
        "content": "吾侪生长太平时，不谓年来逢乱离。\n此别要烦君自重，相期重筑太平基。",
        "dynasty": "宋",
        "collection_info": null
    },
    {
        "title": "二十七日泛舟偶成",
        "author": "吴芾",
        "content": "小舟游漾小池中，偶与吾人笑语同。\n好把钓竿烟雨裏，一蓑放我作渔翁。",
        "dynasty": "宋",
        "collection_info": null
    },
    {
        "title": "登舟",
        "author": "吴芾",
        "content": "天怜行客困阳秋，许舍车徒上小舟。\n十里好风袪滞思，一溪寒水助清游。",
        "dynasty": "宋",
        "collection_info": null
    },
    {
        "title": "去郡登舟偶成一绝",
        "author": "吴芾",
        "content": "脱得身来上短篷，飘然初试一帆风。\n孤城回首知何处，祇有凌歊在眼中。",
        "dynasty": "宋",
        "collection_info": null
    },
    {
        "title": "四月二十一日同妻孥泛舟登吕氏济川亭二首  其一",
        "author": "吴芾",
        "content": "不到兹山二十秋，重来山水更清幽。\n无因得向岩前住，日日持竿上钓舟。",
        "dynasty": "宋",
        "collection_info": null
    },
    {
        "title": "四月二十一日同妻孥泛舟登吕氏济川亭二首  其二",
        "author": "吴芾",
        "content": "吕公清德着吾乡，生爱兹山死便藏。\n顾我来游虽恨晚，尚思杖屦共徜徉。",
        "dynasty": "宋",
        "collection_info": null
    },
    {
        "title": "渡钱塘江",
        "author": "吴芾",
        "content": "万顷烟波一叶轻，风来枕上觉凉生。\n我行触热浑无奈，却喜身心得顿清。",
        "dynasty": "宋",
        "collection_info": null
    },
    {
        "title": "寄龚帅  其一",
        "author": "吴芾",
        "content": "今朝駃步忽来前，报道除书下日边。\n阃寄復归贤使者，百城闻命想欣然。",
        "dynasty": "宋",
        "collection_info": null
    },
    {
        "title": "寄龚帅  其二",
        "author": "吴芾",
        "content": "虽喜英贤帅十连，却惭糠粃滥居前。\n自知未免人扬簸，愿使衰翁晚节全。",
        "dynasty": "宋",
        "collection_info": null
    },
    {
        "title": "寄龚帅  其三",
        "author": "吴芾",
        "content": "行李看看近故庐，梦魂犹自绕洪都。\n帅垣暇日登临处，把酒还能话我无。",
        "dynasty": "宋",
        "collection_info": null
    },
    {
        "title": "归自郡中道上口占",
        "author": "吴芾",
        "content": "禾黍离离压道旁，蹇馿归去晚风凉。\n扬鞭西指吾庐近，想见新醅已可尝。",
        "dynasty": "宋",
        "collection_info": null
    },
    {
        "title": "六月二十一日早行十六首  其一",
        "author": "吴芾",
        "content": "四更山月吐微明，起促篮舆趁早行。\n忽听疾雷催雨急，风生襟袖不胜清。",
        "dynasty": "宋",
        "collection_info": null
    },
    {
        "title": "六月二十一日早行十六首  其二",
        "author": "吴芾",
        "content": "稻苖初穗出纷纷，半是青云半白云。\n坐看黄云呈上瑞，田家无处不忻忻。",
        "dynasty": "宋",
        "collection_info": null
    },
    {
        "title": "六月二十一日早行十六首  其三",
        "author": "吴芾",
        "content": "病躯终日困骄阳，正虑行行去路长。\n多谢天公怜此意，时飞疏雨作清凉。",
        "dynasty": "宋",
        "collection_info": null
    },
    {
        "title": "六月二十一日早行十六首  其四",
        "author": "吴芾",
        "content": "为忆湖山且暂归，此心不是要追时。\n君恩留我非由己，寄语山灵莫勒移。",
        "dynasty": "宋",
        "collection_info": null
    },
    {
        "title": "六月二十一日早行十六首  其五",
        "author": "吴芾",
        "content": "欲挂衣冠已上章，更令衝冒去南昌。\n南昌纵有佳山水，争似安閒在故乡。",
        "dynasty": "宋",
        "collection_info": null
    },
    {
        "title": "六月二十一日早行十六首  其六",
        "author": "吴芾",
        "content": "雨后西山气象新，野田高下水津津。\n晚来弛担临风坐，聒耳蛙声更可人。",
        "dynasty": "宋",
        "collection_info": null
    },
    {
        "title": "六月二十一日早行十六首  其七",
        "author": "吴芾",
        "content": "古寺经行知几回，山僧又见我重来。\n暮年欲作终焉计，不得归休只自哀。",
        "dynasty": "宋",
        "collection_info": null
    },
    {
        "title": "六月二十一日早行十六首  其八",
        "author": "吴芾",
        "content": "篮舆亟欲到柴门，终日驱驰亦苦辛。\n野外莫嫌车骑少，笙歌两部自随人。",
        "dynasty": "宋",
        "collection_info": null
    },
    {
        "title": "六月二十一日早行十六首  其九",
        "author": "吴芾",
        "content": "蝉噪园林处处同，此蝉鸣处颤春风。\n祇应寒饿全无力，吟不成声喙已穷。",
        "dynasty": "宋",
        "collection_info": null
    },
    {
        "title": "六月二十一日早行十六首  其一○",
        "author": "吴芾",
        "content": "东望吾庐百里间，二年别去一朝还。\n虽然未遂归休意，且对湖山一解颜。",
        "dynasty": "宋",
        "collection_info": null
    },
    {
        "title": "六月二十一日早行十六首  其一一",
        "author": "吴芾",
        "content": "出入乡关四十朞，劳人迎送每惭之。\n今朝单骑归来速，且喜乡人都不知。",
        "dynasty": "宋",
        "collection_info": null
    },
    {
        "title": "六月二十一日早行十六首  其一二",
        "author": "吴芾",
        "content": "不见湖山两阅冬，相思千里梦魂通。\n今宵烛下匆匆看，犹恐归来似梦中。",
        "dynasty": "宋",
        "collection_info": null
    },
    {
        "title": "六月二十一日早行十六首  其一三",
        "author": "吴芾",
        "content": "竹间幽径喜相通，花下清阴苦未浓。\n说与园丁勤灌溉，我归要此养疏慵。",
        "dynasty": "宋",
        "collection_info": null
    },
    {
        "title": "六月二十一日早行十六首  其一四",
        "author": "吴芾",
        "content": "谩来水上结危亭，更凭栏干听水声。\n洗得肺肝清似水，莫言亭下水无情。",
        "dynasty": "宋",
        "collection_info": null
    },
    {
        "title": "六月二十一日早行十六首  其一五",
        "author": "吴芾",
        "content": "只爱湖光似镜平，那知汹涌作潮鸣。\n直疑身在江船上，夜半更闻风雨声。",
        "dynasty": "宋",
        "collection_info": null
    },
    {
        "title": "六月二十一日早行十六首  其一六",
        "author": "吴芾",
        "content": "暂归祇欲见湖山，多谢亲朋日往还。\n但愧年衰筋骨惫，将迎容我片时閒。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一",
        "author": "吴芾",
        "content": "今日方行第一程，看来已觉此身轻。\n若还归到湖山裏，何啻乘云上玉清。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其二",
        "author": "吴芾",
        "content": "我病只宜投绂去，君恩却许奉祠归。\n小人报国非无志，正恐叨踰触祸机。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其三",
        "author": "吴芾",
        "content": "东去匆匆不暂停，我于此地岂无情。\n祇缘衰病归心切，不惮崎岖趁晓程。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其四",
        "author": "吴芾",
        "content": "来时似觉秋犹热，去日忽惊秋已深。\n一去一来何所益，不如归去旧园林。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其五",
        "author": "吴芾",
        "content": "老夫非是厌洪都，正恐沉迷失故吾。\n纵使东湖花似锦，不如归对小西湖。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其六",
        "author": "吴芾",
        "content": "邦人送我说殷勤，自愧初无德及民。\n若更踌躇不归去，猿惊鹤怨亦愁人。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其七",
        "author": "吴芾",
        "content": "去年来见荷初败，今岁归逢菊已残。\n残菊败荷浑似我，纵余芬馥岂堪观。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其八",
        "author": "吴芾",
        "content": "记得年时入境来，老分阃寄惧非才。\n今朝遂出洪都去，笑指故山真快哉。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其九",
        "author": "吴芾",
        "content": "夹道乔松几度春，青青黛色四时新。\n当时若尽荒郊种，万顷清阴更可人。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一○",
        "author": "吴芾",
        "content": "欲寒还暖雨还晴，极目秋郊景色明。\n应是此归天亦喜，故将风日作人情。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一一",
        "author": "吴芾",
        "content": "无日无时不念归，此心宜有鬼神知。\n如今已作终焉计，寄语山灵莫勒移。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一二",
        "author": "吴芾",
        "content": "荒墟忽见翠成堆，错认青山入眼来。\n元是松林如此好，不妨归去更勤栽。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一三",
        "author": "吴芾",
        "content": "路傍遥见一山居，欢喜犹如见故庐。\n见似故庐犹自喜，如今到后喜何如。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一四",
        "author": "吴芾",
        "content": "兀兀篮舆足欲拳，聊扶藜杖步山边。\n招提此去无多地，且就僧房借榻眠。",
        "dynasty": "宋",
        "collection_info": null
    },
    {
        "title": "久欲乞归未得一日蒙恩放归不胜欣喜涂中得十五首  其一五",
        "author": "吴芾",
        "content": "淡烟斜日媚郊原，中有人家似辋川。\n地侧忽惊车马过，三三两两竹篱边。",
        "dynasty": "宋",
        "collection_info": null
    },
    {
        "title": "九月二十六日同朝宗泽民游洞宫用刘使君韵二首  其一",
        "author": "吴芾",
        "content": "云藏仙窟几何年，一旦来游岂偶然。\n造物应怜林下客，故令一覩洞中天。",
        "dynasty": "宋",
        "collection_info": null
    },
    {
        "title": "九月二十六日同朝宗泽民游洞宫用刘使君韵二首  其二",
        "author": "吴芾",
        "content": "爱游此地已多年，今日身心始豁然。\n洞裏真人虽羽化，苍苍乔木自参天。",
        "dynasty": "宋",
        "collection_info": null
    },
    {
        "title": "如老堂  其一",
        "author": "吴芾",
        "content": "少年有志觅封侯，老去知非万事休。\n薄有田园能自适，不妨卖剑买黄牛。",
        "dynasty": "宋",
        "collection_info": null
    },
    {
        "title": "如老堂  其二",
        "author": "吴芾",
        "content": "一堂风月一床书，随分琴樽乐有余。\n试问乘轩遮道客，何如归去狎樵渔。",
        "dynasty": "宋",
        "collection_info": null
    },
    {
        "title": "种德堂",
        "author": "吴芾",
        "content": "我本农家世贱贫，一门相继亦簪绅。\n当知来处非今日，莫学诗人只为身。",
        "dynasty": "宋",
        "collection_info": null
    },
    {
        "title": "观十二弟种德堂诗和其韵",
        "author": "吴芾",
        "content": "万事忘怀付酒樽，长閒不厌客登门。\n但存心地平如砥，胜买黄牛教子孙。",
        "dynasty": "宋",
        "collection_info": null
    },
    {
        "title": "竹坞",
        "author": "吴芾",
        "content": "此君生长此山中，直节从来自不同。\n今日高标还卓出，万人谁不仰清风。",
        "dynasty": "宋",
        "collection_info": null
    },
    {
        "title": "云龛",
        "author": "吴芾",
        "content": "君将富贵等浮云，却许白云来就宿。\n静处何妨共一龛，免教随手翻还復。",
        "dynasty": "宋",
        "collection_info": null
    },
    {
        "title": "入界",
        "author": "吴芾",
        "content": "日炙风吹人倦乏，山重水复路萦迴。\n一番行病思休息，且喜今朝入界来。",
        "dynasty": "宋",
        "collection_info": null
    },
    {
        "title": "送津还任",
        "author": "吴芾",
        "content": "汝到庭闱话未终，若为行色又匆匆。\n要知只有归来好，便做三公亦是空。",
        "dynasty": "宋",
        "collection_info": null
    },
    {
        "title": "三七侄入新屋  其一",
        "author": "吴芾",
        "content": "华屋新成集贺宾，门阑盛事一番新。\n愿言积德高于屋，屋下长存百岁人。",
        "dynasty": "宋",
        "collection_info": null
    },
    {
        "title": "三七侄入新屋  其二",
        "author": "吴芾",
        "content": "我昔行年近六旬，辛勤纔有屋容身。\n汝成广厦年方壮，端是吾家有福人。",
        "dynasty": "宋",
        "collection_info": null
    },
    {
        "title": "送侄赴廷试  其一",
        "author": "吴芾",
        "content": "我是田家本业农，偶然两世到蟾宫。\n书生天幸有如此，岂復更忧吾道穷。",
        "dynasty": "宋",
        "collection_info": null
    },
    {
        "title": "送侄赴廷试  其二",
        "author": "吴芾",
        "content": "一第男儿未足夸，喜传衣钵振吾家。\n大廷好上千言对，要使声名播迩遐。",
        "dynasty": "宋",
        "collection_info": null
    },
    {
        "title": "送侄赴廷试  其三",
        "author": "吴芾",
        "content": "上林跃马看腾骧，父老犹言昔日张。\n顾我儿曹殊未学，敢将踪迹继前芳。",
        "dynasty": "宋",
        "collection_info": null
    },
    {
        "title": "和康伯可重阳",
        "author": "吴芾",
        "content": "过了重阳又一阳，梅开亦拟共壶觞。\n病中无復成狂饮，且作前贤醒裏狂。",
        "dynasty": "宋",
        "collection_info": null
    },
    {
        "title": "扫坟东山感旧示十五侄",
        "author": "吴芾",
        "content": "四十年前此读书，与君俱欲上亨衢。\n君虽未达心犹壮，我已衰颓作老夫。",
        "dynasty": "宋",
        "collection_info": null
    },
    {
        "title": "梅花下闻角声",
        "author": "吴芾",
        "content": "兀坐江城厌寂寥，喜逢春色上梅梢。\n寄言画角休吹遍，留与铃斋作淡交。",
        "dynasty": "宋",
        "collection_info": null
    },
    {
        "title": "睡中闻鶑",
        "author": "吴芾",
        "content": "解鞍萧寺憩清幽，睡裏忽闻黄栗留。\n惊破梦魂何可恨，得知身在浙江头。",
        "dynasty": "宋",
        "collection_info": null
    },
    {
        "title": "败屋有感",
        "author": "吴芾",
        "content": "甲第巍然数百间，一朝人去顿摧残。\n寄言行客休兴叹，但积阴功后代看。",
        "dynasty": "宋",
        "collection_info": null
    },
    {
        "title": "悼王习之",
        "author": "吴芾",
        "content": "两州佳政万人传，一旦那知遂溘然。\n到底久生从古少，要须乘健早归田。",
        "dynasty": "宋",
        "collection_info": null
    },
    {
        "title": "嘲钦师",
        "author": "吴芾",
        "content": "师与予心总爱山，从来已许伴予閒。\n若为一出俄经月，却恋尘凡未肯还。",
        "dynasty": "宋",
        "collection_info": null
    },
    {
        "title": "赠远老",
        "author": "吴芾",
        "content": "一瓶一钵自由身，聊向江南玩水云。\n踏遍千山并万壑，却归林下炷炉熏。",
        "dynasty": "宋",
        "collection_info": null
    },
    {
        "title": "送安老",
        "author": "吴芾",
        "content": "师走丛林不计年，若为犹未了因缘。\n万年有路何妨去，透取无生不二禅。",
        "dynasty": "宋",
        "collection_info": null
    },
    {
        "title": "和远老韵二首  其一",
        "author": "吴芾",
        "content": "平生痼疾在烟霞，到处林泉是我家。\n若也远公容入社，直须酤酒不须茶。",
        "dynasty": "宋",
        "collection_info": null
    },
    {
        "title": "和远老韵二首  其二",
        "author": "吴芾",
        "content": "欲访天台帛道猷，梦魂先到石桥头。\n箇中直待桃花放，始得从师烂漫游。",
        "dynasty": "宋",
        "collection_info": null
    },
    {
        "title": "送明老游雁荡五首  其一",
        "author": "吴芾",
        "content": "昔年曾作雁山游，倒指今踰四十秋。\n叹我岂劳蝴蝶梦，羡师重到大龙湫。",
        "dynasty": "宋",
        "collection_info": null
    },
    {
        "title": "送明老游雁荡五首  其二",
        "author": "吴芾",
        "content": "师到龙湫谒矩罗，为言别久渴心多。\n当年见处祥光满，试问今还记得么。",
        "dynasty": "宋",
        "collection_info": null
    },
    {
        "title": "送明老游雁荡五首  其三",
        "author": "吴芾",
        "content": "吾儿此地偶钟英，绍我家风尚典刑。\n所幸吾师知此意，殷勤为我谢山灵。",
        "dynasty": "宋",
        "collection_info": null
    },
    {
        "title": "送明老游雁荡五首  其四",
        "author": "吴芾",
        "content": "方欣林下共谈禅，底事深公挽出山。\n千里同风无道俗，何妨一笑便言还。",
        "dynasty": "宋",
        "collection_info": null
    },
    {
        "title": "送明老游雁荡五首  其五",
        "author": "吴芾",
        "content": "遍参尊宿走诸方，老去纔能返故乡。\n涨水飞云前辈语，他乡莫更久徜徉。",
        "dynasty": "宋",
        "collection_info": null
    },
    {
        "title": "和远老四首  其一",
        "author": "吴芾",
        "content": "事好休时便好休，不应人尽觅封侯。\n归来已快平生志，况有高人来聚头。",
        "dynasty": "宋",
        "collection_info": null
    },
    {
        "title": "和远老四首  其二",
        "author": "吴芾",
        "content": "身居仕路梦家山，一日君恩放我还。\n从此便为终老计，祇愁造物靳清閒。",
        "dynasty": "宋",
        "collection_info": null
    },
    {
        "title": "和远老四首  其三",
        "author": "吴芾",
        "content": "世人老去不知休，祇羡三公与五侯。\n争似山僧都不会，困来衲被便蒙头。",
        "dynasty": "宋",
        "collection_info": null
    },
    {
        "title": "和远老四首  其四",
        "author": "吴芾",
        "content": "相逢正好共看山，底事匆匆便欲还。\n今日乍晴山更好，可能伴我片时閒。",
        "dynasty": "宋",
        "collection_info": null
    },
    {
        "title": "上七斋素不饮",
        "author": "吴芾",
        "content": "人日晴天万里开，自应一笑上春台。\n清斋偶阻花前醉，且把茶瓯当酒杯。",
        "dynasty": "宋",
        "collection_info": null
    },
    {
        "title": "送津赴绍兴倅八首  其一",
        "author": "吴芾",
        "content": "读书已负少年时，老大空疏愧我知。\n汝肯为余偿此志，虽穷亦是起家儿。",
        "dynasty": "宋",
        "collection_info": null
    },
    {
        "title": "送津赴绍兴倅八首  其二",
        "author": "吴芾",
        "content": "山色湖光足自怡，幽栖无一不相宜。\n只嫌野外游从少，汝早归来共乐之。",
        "dynasty": "宋",
        "collection_info": null
    },
    {
        "title": "送津赴绍兴倅八首  其三",
        "author": "吴芾",
        "content": "汝辞秦邸佐名藩，端为亲庭数舍间。\n数舍相望虽不远，争如在侧日承颜。",
        "dynasty": "宋",
        "collection_info": null
    },
    {
        "title": "送津赴绍兴倅八首  其四",
        "author": "吴芾",
        "content": "当年我镇卧龙山，曾种千花与万竿。\n岁久不知无恙否，因来且为报平安。",
        "dynasty": "宋",
        "collection_info": null
    },
    {
        "title": "送津赴绍兴倅八首  其五",
        "author": "吴芾",
        "content": "我曾开凿鑑湖田，功竟难成愧昔贤。\n汝谒马祠须问讯，此湖兴復是何年。",
        "dynasty": "宋",
        "collection_info": null
    },
    {
        "title": "送津赴绍兴倅八首  其六",
        "author": "吴芾",
        "content": "出仕曾尘侍从班，退休还得老湖山。\n已惭过分无他望，只愿吾儿相对閒。",
        "dynasty": "宋",
        "collection_info": null
    },
    {
        "title": "送津赴绍兴倅八首  其七",
        "author": "吴芾",
        "content": "我辞官路已多时，魂梦今犹畏险巇。\n汝既饱谙游宦味，会须早作箇归期。",
        "dynasty": "宋",
        "collection_info": null
    },
    {
        "title": "送津赴绍兴倅八首  其八",
        "author": "吴芾",
        "content": "人生万事不如归，只恐归来不及时。\n汝若能为陶靖节，我身胜到凤凰池。",
        "dynasty": "宋",
        "collection_info": null
    },
    {
        "title": "山居上元",
        "author": "吴芾",
        "content": "未能免俗强随缘，聊挂灯毬记上元。\n席上虽无罗绮绕，游人来往亦喧喧。",
        "dynasty": "宋",
        "collection_info": null
    },
    {
        "title": "十六夜见月",
        "author": "吴芾",
        "content": "连宵待月屡登城，特地遮藏不肯明。\n过了佳辰方皎洁，嫦娥何事太无情。",
        "dynasty": "宋",
        "collection_info": null
    },
    {
        "title": "代答",
        "author": "吴芾",
        "content": "人生何用苦多忧，无日无时可宴游。\n但使此心忘系累，凉天佳月即中秋。",
        "dynasty": "宋",
        "collection_info": null
    },
    {
        "title": "甲子日无雨偶成",
        "author": "吴芾",
        "content": "连岁人怀水潦忧，年登犹叹不全收。\n夏逢甲子天无雨，预喜今年又有秋。",
        "dynasty": "宋",
        "collection_info": null
    },
    {
        "title": "和许守松阴",
        "author": "吴芾",
        "content": "乔松转日影斜斜，穿入疏櫺细作花。\n怪得清阴长不改，原来松下蛰龟蛇。",
        "dynasty": "宋",
        "collection_info": null
    },
    {
        "title": "题心远轩二首  其一",
        "author": "吴芾",
        "content": "山居我欲避嚣尘，尚觉门庭俗客频。\n羡尔结茅当道左，一轩风月作閒人。",
        "dynasty": "宋",
        "collection_info": null
    },
    {
        "title": "题心远轩二首  其二",
        "author": "吴芾",
        "content": "扁榜当年我命名，喜君心与迹双清。\n眼前风物浑如旧，但觉庭前春草生。",
        "dynasty": "宋",
        "collection_info": null
    },
    {
        "title": "和刘与权韵三首  其一",
        "author": "吴芾",
        "content": "平生嗜好唯爱山，前身疑是山中相。\n归来深处得幽栖，柴门正与山相向。",
        "dynasty": "宋",
        "collection_info": null
    },
    {
        "title": "和刘与权韵三首  其二",
        "author": "吴芾",
        "content": "去年君过我山中，尊酒相欢十日同。\n别后相思肠欲断，暮云空復指江东。",
        "dynasty": "宋",
        "collection_info": null
    },
    {
        "title": "和刘与权韵三首  其三",
        "author": "吴芾",
        "content": "异县相望两驿间，何时復此共看山。\n向来同社今无几，莫惜篮舆数往还。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其一",
        "author": "吴芾",
        "content": "久闻韶鸭有灵踪，首尾俱轻快御风。\n公独惠然持见赠，应知野性与余同。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其二",
        "author": "吴芾",
        "content": "兴在江湖万里间，洿池一曲岂能安。\n今朝来我西湖上，眼底陡惊天地宽。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其三",
        "author": "吴芾",
        "content": "湖光深处恣沉浮，未让波间鹭与鸥。\n旧侣此时应羡汝，欲来相就苦无由。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其四",
        "author": "吴芾",
        "content": "朝朝两两下平沙，添得湖中景趣嘉。\n碧卵从今生育去，便堪装点作渔家。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其五",
        "author": "吴芾",
        "content": "投迹山林不厌深，老来宁復计升沉。\n水禽得得来相伴，应识幽人一片心。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其六",
        "author": "吴芾",
        "content": "初来便自与人宜，相近相亲自在飞。\n底事悠然无畏忌，也知老子久忘机。",
        "dynasty": "宋",
        "collection_info": null
    },
    {
        "title": "陈子厚送韶鸭将以七绝因次其韵  其七",
        "author": "吴芾",
        "content": "虽是微禽亦美观，岂无缯弋欲相干。\n不须更起高飞念，且向湖中戢羽翰。",
        "dynasty": "宋",
        "collection_info": null
    },
    {
        "title": "题珪师松云庵",
        "author": "吴芾",
        "content": "一瓶一钵一枝筇，皓首归来万事慵。\n应笑白云犹世态，却来庵外媚孤松。",
        "dynasty": "宋",
        "collection_info": null
    },
    {
        "title": "钱广文采芹亭",
        "author": "吴芾",
        "content": "开明后学日升车，千里文风一旦雄。\n池上采芹摇水碧，帐中摛藻映纱红。",
        "dynasty": "宋",
        "collection_info": null
    },
    {
        "title": "闻伯可郎中锐然有冥鸿之举小诗奉庆",
        "author": "吴芾",
        "content": "郎省声猷蔼搢绅，看看步武到通津。\n合留北阙扶宸极，却向西溪整钓纶。\n愧我暮年方谢事，羡君壮岁便抽身。\n时贤莫把衰翁比，林下如君只一人。",
        "dynasty": "宋",
        "collection_info": null
    },
    {
        "title": "海棠",
        "author": "吴芾",
        "content": "靓妆浓艷雨蒙茸，高下池台细细风。\n却恨韶华偏蜀土，更无颜色似川红。\n寻芳只恐三春暮，把酒欣逢一笑同。\n子美诗才犹阁笔，至今寂寞锦城中。",
        "dynasty": "宋",
        "collection_info": null
    },
    {
        "title": "和泽民求海棠",
        "author": "吴芾",
        "content": "君是诗中老作家，笑将丽句换名花。\n花因诗去情非浅，诗为花来语更嘉。\n须好栽培承雨露，莫令憔悴困尘沙。\n他年烂漫如西蜀，我欲从君看绮霞。",
        "dynasty": "宋",
        "collection_info": null
    },
    {
        "title": "登景星岩",
        "author": "吴芾",
        "content": "道满三千界，潮音未许缄。\n何为狮子座，却上景星岩。\n天近云随步，林深翠滴衫。\n我来宁惮远，端欲洗尘凡。",
        "dynasty": "宋",
        "collection_info": null
    },
    {
        "title": "和陶影答形",
        "author": "吴芾",
        "content": "行止每依人，人皆笑我拙。\n独以相从久，未能便弃绝。\n纵君得显荣，亦耻事谀悦。\n人情苦好乖，会少常多别。\n而我独与君，初不易生灭。\n相亲如一体，亦不畏寒热。\n但我常自暇，而君力常竭。\n若以此比方，孰优还若劣。",
        "dynasty": "宋",
        "collection_info": null
    },
    {
        "title": "酬杨直阁知府",
        "author": "吴芾",
        "content": "识破人间僞与真，自怜扰扰百年身。\n谁教来作剖符客，仍更去为分阃人。\n故里溪山空入梦，旧家亭馆想生尘。\n愿言天意终从欲，归去林间度几春。",
        "dynasty": "宋",
        "collection_info": null
    },
    {
        "title": "登卧龙山",
        "author": "吴芾",
        "content": "岿然千古卧龙山，节物年来□旧观。\n犹有楼台出天半，正令星斗逼人寒。\n春风偶种花千树，夏日仍栽竹万竿。\n自愧牧民无实□，漫留佳致后来看。",
        "dynasty": "宋",
        "collection_info": null
    },
    {
        "title": "句",
        "author": "吴芾",
        "content": "半刺岂能淹骥足，一封行见下龙墀。",
        "dynasty": "宋",
        "collection_info": null
    },
    {
        "title": "句",
        "author": "余某",
        "content": "此生待足何时足，未老得闲方是闲。",
        "dynasty": "宋",
        "collection_info": null
    },
    {
        "title": "柘川渔火",
        "author": "蒋晋",
        "content": "玉川一带光涵秋，渔艇纵横网罟稠。\n西风日落寒烟暝，煌煌灯火明中流。\n数点如萤走络绎，影趁流波泻金液。\n一声欵乃明灭间，邻鸡又报东方白。",
        "dynasty": "宋",
        "collection_info": null
    },
    {
        "title": "西岩胜水",
        "author": "蒋晋",
        "content": "柘川之西有削石，屹立巍巍峻如壁。\n下有沧浪百尺深，澄清恰似秋天碧。\n逝者如斯竟不停，孺子长歌堪濯缨。\n故知源头有活水，支流分派迢迢清。",
        "dynasty": "宋",
        "collection_info": null
    },
    {
        "title": "鲤屿浮岚",
        "author": "蒋晋",
        "content": "天地造化真何如，幻就青岚如鲤鱼。\n初疑孝子感天意，復恐古人传素书。\n岚气时浮北烟瘴，缥缈奔腾似吹浪。\n远跳深惊欲化龙，故有飘飘五云障。",
        "dynasty": "宋",
        "collection_info": null
    },
    {
        "title": "翠屏列画",
        "author": "蒋晋",
        "content": "青峯如屏高插天，悬崖积翠生云烟。\n谁把王维旧墨蹟，巍巍高挂安居前。\n胜景应知世稀有，妙学丹青乃缩手。\n嗟哉画有蠹损时，斯图寿比南山久。",
        "dynasty": "宋",
        "collection_info": null
    },
    {
        "title": "葛井仙踪",
        "author": "蒋晋",
        "content": "谁凿云根清气洩，混混源泉流不竭。\n味极太古比龙涎，饮之令人骨清彻。\n父老为云有葛仙，丹成此地经多年。\n寂寞烟霞洞云静，惟留斯迹令人传。",
        "dynasty": "宋",
        "collection_info": null
    },
    {
        "title": "题范乌程松桂亭",
        "author": "陈棣",
        "content": "谁云宰邑难，宰邑有真乐。\n但知絃歌趣，永谢尘劳缚。\n琴堂吏惊散，昼日垂朱箔。\n烧香对棐几，文史资优学。\n一洗朱墨昏，至味非糟粕。\n范公今循良，一同聊笑谑。\n回视卓鲁辈，政可束高阁。\n苕溪古侯邦，繁庶类京洛。\n壮哉万户邑，何异逢盘错。\n公来省其俗，治剧操至约。\n政成日有余，空庭可罗雀。\n西园久弃置，疏町走芒屩。\n经营四顾间，得地平如削。\n筑堂号松桂，轩槛敞寥廓。\n虽无松桂阴，胸中自丘壑。\n况逢贤使君，成有新诗落。\n异时采歌谣，持用献木铎。",
        "dynasty": "宋",
        "collection_info": null
    },
    {
        "title": "题竹友轩",
        "author": "陈棣",
        "content": "长夏苦炎热，开轩除鬰蒸。\n檐前鸟雀喧，朝旭上朱甍。\n席间裁函丈，诗书浩纵横。\n盘礴环堵间，幽独怀友生。\n古人在黄卷，千载使我倾。\n出门窥物变，草木各鲜荣。\n青青墙东竹，见汝忽眼明。\n爱玩不能忘，移根傍轩楹。\n俯仰与竹俱，定交见深情。\n不是无朋友，此君氷玉清。\n风吹万籁响，寒梢韵竽笙。\n我独哦其间，诗作秋虫鸣。\n琅玕亦有实，期汝向秋成。\n凤凰何时来，翙翙翔我庭。",
        "dynasty": "宋",
        "collection_info": null
    },
    {
        "title": "栖轩偶成呈同僚",
        "author": "陈棣",
        "content": "我本山中人，勉强束冠带。\n欠伸辄有拘，似被天工械。\n谁令作此来，政为穷所卖。\n规彼五斗粟，折腰何足怪。\n敢希拄颊傲，宁免望尘拜。\n平生浩然气，摧落甘伍哙。\n兹轩粗可人，虚名供眼界。\n得从黄奶游，佳处时一解。\n多生作蠹鱼，復此偿书债。\n虽抗尘土容，耿耿氷壶在。\n同僚多俊游，台阁鹓鸿辈。\n胸中有云梦，畧不见芥蔕。\n吏师有龚黄，民贼绝蜂虿。\n而我蹑后尘，嘉谷杂稊稗。\n诗坛欲寻盟，恐堕抛砖戒。\n翻思石鼎句，自取侯郎败。\n终期探理窟，一洗荆榛隘。\n得肉姑置之，大嚼聊发快。",
        "dynasty": "宋",
        "collection_info": null
    },
    {
        "title": "次韵葛教授新闢柏桐轩",
        "author": "陈棣",
        "content": "柏桐有正性，梁琴岂其天。\n丹雘自辉耀，絃徽漫锵然。\n深惭社旁栎，政尔终天年。\n復愧南城槁，犹知过飞仙。\n庙前今安在，爨下亦浪传。\n何当生学宫，广文遗新篇。\n色映醉吟杜，阴休眠昼边。\n端如两高弟，俨立听诵絃。\n又如双青衣，对舞风露前。\n方依植坛杏，不羡干云楩。\n日哦二木间，妙意遗言诠。\n霜枝半摧剥，月影相回旋。\n后雕岁寒见，始华春意全。\n比德君无愧，五柳徒自贤。",
        "dynasty": "宋",
        "collection_info": null
    },
    {
        "title": "再次韵柏桐轩",
        "author": "陈棣",
        "content": "修垣蔽轩楹，如观坐井天。\n高人为披豁，物趣俱森然。\n柏桐伍蒿莱，混迹几岁年。\n俄惊俯丹楹，况得依臞仙。\n佳名一品题，好语万口传。\n高参溜雨句，美并朝阳篇。\n抡才稽往牒，横陈榱栋边。\n论功及乃祖，屡荐熏风絃。\n谦居髯松下，优在良梓前。\n荆徐入贡时，曾不数樟楩。\n固殊上林木，虞衡日量诠。\n且异温室树，衣冠时遶旋。\n此方安静僻，所欲唯生全。\n植物贵遂性，凭君较愚贤。",
        "dynasty": "宋",
        "collection_info": null
    },
    {
        "title": "次韵苏伯言题所居鑑止轩",
        "author": "陈棣",
        "content": "小轩劣容膝，讵敢邀君诗。\n君诗亟借重，物趣俱新奇。\n檐前列苍翠，槛外潴涟漪。\n凭栏作痴兀，欲静忘五綦。\n湛然俯明镜，水定心不驰。\n微风忽披拂，巾袂俄变移。\n缅思东坡公，昔与颍水嬉。\n此乐五十年，人间真未知。",
        "dynasty": "宋",
        "collection_info": null
    },
    {
        "title": "次韵郑舜举题簿厅交翠轩",
        "author": "陈棣",
        "content": "人生一沤浮，何适非暂寄。\n会须脱尘劳，谈文不谈利。\n开轩得此君，意惬投宿嗜。\n未堪食凤凰，已足巢翡翠。\n惜哉小窗栊，此地久何閟。\n想当未闢初，宁免簿书累。\n高人一披拂，便有无穷意。\n纷纷市廛子，冠盖乱如沸。\n倘令见清标，魄褫復丧气。\n客如王子猷，不速端可致。\n嗟予饱忧患，久矣无佳思。\n旧学已榛芜，闻一岂知二。\n市肆罗无目，聊为将军地。\n斗酒诗百篇，是乃公能事。",
        "dynasty": "宋",
        "collection_info": null
    },
    {
        "title": "次韵陈季陵记梦",
        "author": "陈棣",
        "content": "夜閒得安寝，方期万事休。\n那知清梦中，螘穴有胜游。\n朝把南柯麾，暮猎龟山头。\n停杯犹未举，俯仰二十秋。\n等为幻缘缚，名实或相浮。\n邯郸囊中枕，径渡竹叶舟。\n俄顷失所历，变灭随东流。\n游仙岂神交，因想理或不。\n至人本无梦，偶梦非谬悠。\n乃知一念熟，寤寐欻何求。\n子建赋感甄，空贻方策羞。\n何当破诸妄，自足销沉忧。\n政使对痴人，言之亦寡尤。",
        "dynasty": "宋",
        "collection_info": null
    },
    {
        "title": "先春赋梅一首",
        "author": "陈棣",
        "content": "与客到先春，衰思觉飞越。\n时当万卉凋，似补羣花阙。\n始信元化功，生意何曾辍。\n却疑钧天宴，羣仙委佩玦。\n不数藐姑仙，神肤莹氷雪。\n癯然抱清幽，卓尔负奇绝。\n生香巧藏密，静艷羞容悦。\n阳萌知独復，岁寒见孤洁。\n我来觞其下，坐对垂垂发。\n头白不待摧，颜赪为尔设。\n因思年少时，高枝手攀折。\n林逋与何逊，妙语谁优劣。\n老矣吟事悭，人笑心如铁。\n何当夜深来，更看梢头月。",
        "dynasty": "宋",
        "collection_info": null
    },
    {
        "title": "惜梅",
        "author": "陈棣",
        "content": "朔雪没寒芜，严威等羣木。\n东君惜江梅，先与借微燠。\n造物逞新奇，亭亭付幽独。\n天然氷雪姿，不许铅华渎。\n疎影浸澄波，斜枝度修竹。\n奇标含春容，清致漫山腹。\n夜月耿扶踈，寒风来馥鬰。\n素艷等琼瑶，真香笑兰菊。\n昨宵风雨颠，遗英满平陆。\n凭谁望苍天，荣枯何太速。\n凌晨眠霜林，余芳犹五六。\n不厌终日看，尚可供诗目。",
        "dynasty": "宋",
        "collection_info": null
    },
    {
        "title": "次韵叶梦符端午",
        "author": "陈棣",
        "content": "吾邦重午节，兴目皆可寓。\n游人肆喧阗，画舫纷排布。\n遡风伐鼍鼓，击楫观竞渡。\n骄豪务相夸，水陆争治具。\n醉忧瓶之罄，懽迫日云暮。\n朋从喜盍簪，谑浪时一遇。\n朅来廷尉府，官冷知谁顾。\n吻燥无復濡，腹枵何时饫。\n堂堂匡鼎来，解后肯同趣。\n携家忽过我，市饮容旋酤。\n遥知分已投，更喜首暂聚。\n惭非浴沂人，鄙志蒙推与。\n怜我孤危资，极力为调护。\n高谈惊四筵，坐使儿女怖。\n便当追彦国，未肯多文度。\n长篇粲珠玉，绮语斥霞鹜。\n人生类飘蓬，会合宁有数。\n交情看白头，何必论新故。",
        "dynasty": "宋",
        "collection_info": null
    },
    {
        "title": "沈德和使君生辰四首  其一",
        "author": "陈棣",
        "content": "星斗焕灵辉，川岳储英气。\n散为天地祥，钟作人间瑞。\n正应五百年，乃克见名世。\n长庚梦太白，斯文得鼓吹。\n崧高生甫申，中兴资屏卫。\n若人不时出，或出岂无谓。\n岩廊頼嘉谟，民物蒙美利。\n权舆生吾道，羽翼副六艺。\n我公岂其伦，禀赋已殊异。\n由来活国手，固自有次第。",
        "dynasty": "宋",
        "collection_info": null
    },
    {
        "title": "沈德和使君生辰四首  其二",
        "author": "陈棣",
        "content": "麟阁仙蓬莱，兰省星躔次。\n瞻之已足荣，到者亦未易。\n惟公名德尊，飞声从早岁。\n青钱中妙选，岂止一科第。\n果闻超卓姿，遍历清华地。\n青藜照讐书，赤管供奏议。\n视典昔常游，观耕尝入侍。\n熙朝百度新，一麾烦卧治。\n欲知天眷隆，御屏题姓氏。\n公岂久外人，趣装宜早计。",
        "dynasty": "宋",
        "collection_info": null
    },
    {
        "title": "沈德和使君生辰四首  其三",
        "author": "陈棣",
        "content": "桐川古桃州，地僻官事少。\n简静宜有余，苛刻则烦扰。\n公来省其俗，好尚已默了。\n碧凝燕寝香，青鞠圜扉草。\n麦壠雨初匀，棠阴风自扫。\n回观汉循良，未足语治道。\n岂惟术数多，更觉规模小。\n公将宰天下，一郡乃戏嬲。\n便当作吏师，讵止为民表。\n邦人何所祈，区区颂难老。",
        "dynasty": "宋",
        "collection_info": null
    },
    {
        "title": "沈德和使君生辰四首  其四",
        "author": "陈棣",
        "content": "化工有至仁，嘘为三月春。\n宁知清淑气，回薄在兹辰。\n兹辰亦何有，璇霄见老人。\n黄堂沸笙箫，宴席方横陈。\n宝觞酌流霞，艷歌飞梁尘。\n未尝王母桃，敢荐蒙庄椿。\n贱子今何幸，明时识凤麟。\n马曹宁寄傲，鼠技屡迷津。\n尚容东郭吹，敢效西子颦。\n誓将顽钝质，埏埴烦陶钧。",
        "dynasty": "宋",
        "collection_info": null
    },
    {
        "title": "钓濑渔樵行送严守苏伯业赴阙",
        "author": "陈棣",
        "content": "渔樵生长子陵州，偶为城市逍遥游。\n相逢欲话平生事，以手加额频点头。\n自言家世居村落，颇厌吾邦风土恶。\n大饥小歉偶一遭，弃掷锄耰弄刀槊。\n二十年前事可惊，锦襦绣帽争乘城。\n太平日久人忘战，衣冠荆棘戈鋋腥。\n去年米贵无余粟，往往惊顾如麋鹿。\n大开陈廪贷兼并，却笑隣邦才食粥。\n只今丰盈天报施，余粮栖亩麦两岐。\n牛羊日落草莱处，场圃秋深䆉稏时。\n父老歌谣童稚笑，欢声万口如同调。\n向来游手今良农，今日膏腴昔荒峤。\n渔樵无事官无逋，民不识吏亡追呼。\n田间第见随轩鹿，道上兼无攫肉乌。\n问云何术能臻此，尽道我公才德美。\n文采风流求古人，循良事业空前史。\n公今去我归朝天，攀辕截镫何当前。\n愿公早佩紫荷橐，顾我拟续甘棠篇。\n欲碑遗爱传千古，政声未暇从头数。\n大书特书不一书，请载渔樵当日语。",
        "dynasty": "宋",
        "collection_info": null
    },
    {
        "title": "次韵陶几道观洪积仁诗编",
        "author": "陈棣",
        "content": "令尹韬潜藏六龟，逸韵长忧儿辈知。\n剡藤敲氷琢玉板，月兔脱颖供毛锥。\n冥搜岂但梦春草，招隠昔尝吟桂枝。\n江山骏奔来笔下，疑有神助非人为。\n公余退客醉经史，底用红裙捧玉巵。\n凌云未读相如赋，解颐共听匡衡诗。\n讵容陶令赋归去，且效谪仙歌别离。\n手题六纸勿轻示，把玩自足娱安期。\n千篇政恐雷电取，数仞不许门人闚。\n何当筑坛拜诗将，一看横槊英雄姿。",
        "dynasty": "宋",
        "collection_info": null
    },
    {
        "title": "题李杜画像",
        "author": "陈棣",
        "content": "吟诗莫学李太白，千首万言皆酒色。\n吟诗莫学杜拾遗，一生抱恨长嗟咨。\n二豪胸中有佳趣，诗酒聊以发其悟。\n世人有眼谁识真，第见诗篇不见人。\n借令置之庙堂上，事业肯道风骚将。\n睥睨连帅奴将军，英风义气高薄云。\n我今再拜观遗像，犹疑饭颗相逢样。\n诗题绘事在人间，光焰何翅长万丈。",
        "dynasty": "宋",
        "collection_info": null
    },
    {
        "title": "郑倅生辰",
        "author": "陈棣",
        "content": "柯山插空天为隣，飞仙窟宅无纤尘。\n降灵孕秀神所相，岂但崧高生甫申。\n笑别方壶离紫府，道骨清标映华组。\n二十八宿罗心胸，霁月光风映眉宇。\n书带家声旧着闻，相国邸第南北分。\n人间未省见三绝，天上曾观瑞五云。\n笺诗传礼穷家学，岂止谈经能折角。\n鼓箧来为碧水游，贤关英俊推先觉。\n雄文大手古无伦，安知韩柳非前身。\n方期江夏无双誉，只许樊川第五人。\n厌直承明祈外补，暂拥屏星左铜虎。\n万口争歌王海沂，悬榻已题陈仲举。\n籍甚声闻咫尺颜，竚听锋车趣赐环。\n归持清禁紫荷橐，却踏彤墀玉笋班。\n我今幸遇悬弧旦，敢采民谣书弱翰。\n一言何以祝我公，愿辅昇平到不穷。",
        "dynasty": "宋",
        "collection_info": null
    },
    {
        "title": "古游侠行",
        "author": "陈棣",
        "content": "君不见长安侠少儿，臂鹰走狗争轻肥。\n一朝遭渠国士知，笑视鼎镬如氷澌。\n翘关负重俱细事，拔山扛鼎焉能为。\n横行匈奴十万骑，肯以秘计干阏氏。\n朝窃晋鄙符，暮解邯郸围。\n军中不闻天子诏，向来灞上皆儿嬉。\n我有黄石书，孺子漫多奇。\n我有欧冶剑，荆卿何足挥。\n运筹折衝衽席上，料敌决胜如蓍龟。\n世遭右文叹数奇，纵有勇畧将安施。\n汉皇方受宣室釐，干戈不用包虎皮。\n使我不得封万户，恨不生当高祖时。",
        "dynasty": "宋",
        "collection_info": null
    },
    {
        "title": "伤春词",
        "author": "陈棣",
        "content": "春风兮飔飔，春日兮迟迟。\n草木秀兮原野，兰茝芳兮水湄。\n美人去兮何所，白云深兮莫窥。\n望极浦兮掩泪，倚危槛兮怀思。\n嗫嚅兮鳦语，连娟兮蝶飞。\n感微物兮灵偶，私自怜兮芳时。\n玲珑兮琼佩，沉寂兮蕙帏。\n对芳时兮太息，岂独凛秋兮足悲。\n香消悴兮□鸾镜，愁委积兮堆蛾眉。\n登山临水兮有兰梦，断雁沉鱼兮无锦诗。\n鶗鴂鸣兮众芳衰，春冉冉兮不可羁。\n人生行乐兮将何之，王孙王孙兮胡不归。",
        "dynasty": "宋",
        "collection_info": null
    },
    {
        "title": "食枸杞菊",
        "author": "陈棣",
        "content": "君不见天随有宅松江曲，屋隙墙阴多杞菊。\n课儿采掇入杯盘，匕箸芳香胜粱肉。\n又不见坡公昔佩刺史符，宾客少至无与娱。\n偶餐杞菊作后赋，扪腹噎呕犹轩渠。\n散人枯肠真食杞，居士戏笔聊尔耳。\n胶西自古号侯邦，斋厨纵乏宁需此。\n我今作掾长苦饥，一区不异耕田时。\n太仓红腐才五斗，举家食粥宁忍炊。\n颓城草木迷荒榭，绿颖芳苕罗舍下。\n官閒撷取芼春羹，未棘未莎皆不赦。\n三年享此似无餍，二者谁云不可兼。\n行趣归装耕谷口，此物犹堪馌南亩。",
        "dynasty": "宋",
        "collection_info": null
    },
    {
        "title": "次韵章尧文梅花",
        "author": "陈棣",
        "content": "先生读书常闭户，卒岁优游娱艺圃。\n风雷笔舌待时摅，锦绣肝肠终日吐。\n鸣驺未验北山文，绛帐且为东道主。\n忽作寻梅得得来，南枝未落北枝开。\n攀条弄英不能去，只愁白日空西颓。\n临池照影都无伴，偶挂幽昏不用媒。\n主人生来几传癖，道耕德猎无遗力。\n形模奇古每起予，议论纵横时夺席。\n但喜书横孔圣编，那知梅怨桓伊笛。\n正值清霜烂漫晴，宾从满目皆豪英。\n未开东阁缘何事，要见诗鸣诉不平。\n明日定拚花下醉，想公不负白鸥盟。",
        "dynasty": "宋",
        "collection_info": null
    },
    {
        "title": "骤雨呈质夫兄",
        "author": "陈棣",
        "content": "屏翳驱驰云阵疾，西山犹衔半轮日。\n迅雷震地窗户摇，急雨翻盆沟浍溢。\n紫电烧空天为低，黑风逆浪海欲立。\n纵多虐魃未为殃，直使长鲸那暇吸。\n草木号呼山鬼惊，珠玑乱迸鲛人泣。\n曲畦走水白纷纷，稚穗抽芒青戢戢。\n童稚休传蜥蜴歌，仓箱行贮生民粒。\n枝端发翠喜濯枝，池面凝沤占戴笠。\n猛省呼晴鸠妇鸣，旋看突涨鱼儿出。\n窗扉共赏一襟凉，屋漏俄惊半床湿。\n鸥鹭盟边引望遥，芭蕉声裏催诗急。\n请君速着瑞雨颂，要上新编华萼集。",
        "dynasty": "宋",
        "collection_info": null
    },
    {
        "title": "送李明甫召除奉常簿",
        "author": "陈棣",
        "content": "睿主临轩达四聪，皎如丽日明高穹。\n倾葵发蔀烛幽隠，熙然万物还春风。\n鼎新百度跻时雍，西垣东省罗鹓鸿。\n锋车趣召无虚日，高阳才子咸登庸。\n古桃小垒江之东，迩来庆事何其丰。\n使君已秉螭坳笔，尺一于今召我公。\n我公智畧真夔龙，剑佩合侍明光宫。\n昇平雅乐欲大备，暂借笔管调笙钟。\n奉常地峻位望隆，不与列棘监寺同。\n文传章句羣经外，器识錞于众乐中。\n不愿封侯食万钟，不羡乘云游樊桐。\n羡公此行登仙去，蜚声直上彻九重。\n上方更化归醇醲，论思献纳宜舂容。\n凝旒若访草茅士，余论无忘采菲葑。",
        "dynasty": "宋",
        "collection_info": null
    },
    {
        "title": "鬻妇叹",
        "author": "陈棣",
        "content": "凶年老弱难相保，归与妇谋谋不早。\n啼饥满耳不忍闻，待得麦秋人已槁。\n有辞欲说重酸辛，欲说未说眉再颦。\n就令相视饥饿死，何当持汝归富人。\n朝归富人夕得粟，数口尚堪同食粥。\n愁容敛袂哽不言，稚子牵衣惊且哭。\n答云至此奈若何，离别孰与性命多。\n他年丰稔五谷熟，勿吝百金来相赎。",
        "dynasty": "宋",
        "collection_info": null
    },
    {
        "title": "题鑑止轩",
        "author": "陈棣",
        "content": "安身南北皆吾里，勿较使行兼尼止。\n心犹泥絮吹不起，岂有颜甲生微泚。\n方塘凈绿含真理，与我娱嬉聊尔尔。\n佳处难言还隠几，冷暖自知如饮水。",
        "dynasty": "宋",
        "collection_info": null
    },
    {
        "title": "端午洪积仁召客口占戏柬薛仲藏",
        "author": "陈棣",
        "content": "佳节撩人愁欲卧，衝门都骑传呼过。\n想簪榴艾泛菖蒲，应召邹枚杂郊贺。\n歌声端不羡红儿，酒力真堪欺白堕。\n自愧虽非赵倚楼，何当一效陈惊座。",
        "dynasty": "宋",
        "collection_info": null
    },
    {
        "title": "春日杂兴五首  其一",
        "author": "陈棣",
        "content": "春色遽如许，春愁一望赊。\n帘低宜着燕，柳暗欲藏鸦。\n鸠妇催踈雨，蜂臣趁落花。\n只愁清景促，无计驻曦车。",
        "dynasty": "宋",
        "collection_info": null
    },
    {
        "title": "春日杂兴五首  其二",
        "author": "陈棣",
        "content": "地僻近烟萝，门无车马过。\n林深宜雨急，野旷觉春多。\n草软游人醉，鶑娇姹女歌。\n颠狂江上兴，可奈少陵何。",
        "dynasty": "宋",
        "collection_info": null
    },
    {
        "title": "春日杂兴五首  其三",
        "author": "陈棣",
        "content": "桃李漫芬芳，终然委路旁。\n踏青心欲醉，举白兴何长。\n梦觉池塘绿，诗成草木香。\n懒追时俗好，独立倚苍茫。",
        "dynasty": "宋",
        "collection_info": null
    },
    {
        "title": "春日杂兴五首  其四",
        "author": "陈棣",
        "content": "鸭绿前溪涨，鹅黄远柳垂。\n微波卷罗带，细叶展颦眉。\n爱酒常歌颂，伤春更赋诗。\n东君无限思，全在野桃枝。",
        "dynasty": "宋",
        "collection_info": null
    },
    {
        "title": "春日杂兴五首  其五",
        "author": "陈棣",
        "content": "料峭寒犹薄，阴云带晚烟。\n雨催惊蛰候，风作勒花天。\n日永消香篆，愁浓逼酒船。\n为君借余景，收拾赋新篇。",
        "dynasty": "宋",
        "collection_info": null
    },
    {
        "title": "春日偶成三首  其一",
        "author": "陈棣",
        "content": "东君驰驿骑，万里一宵通。\n柳眼凝晴碧，桃腮泣露红。\n丙鳞安浅濑，乙羽怯柔风。\n莫向高城望，愁生阿堵中。",
        "dynasty": "宋",
        "collection_info": null
    },
    {
        "title": "春日偶成三首  其二",
        "author": "陈棣",
        "content": "雨后春逾丽，平堤涨绿波。\n侵人花气酿，刺眼麦芒多。\n舴艋閒蓑笠，秋韆醉绮罗。\n光阴难把翫，秀句与消磨。",
        "dynasty": "宋",
        "collection_info": null
    },
    {
        "title": "春日偶成三首  其三",
        "author": "陈棣",
        "content": "陋巷逢春日，生涯亦足夸。\n堆钱聚榆荚，积絮扑杨花。\n旌旆千行竹，笙歌两部蛙。\n凭谁为商榷，何似五侯家。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈棣",
        "content": "小圃香初足，枯池水乍通。\n捲帘延旧燕，扫径衬飞红。\n寂寂梨花雨，斜斜柳带风。\n东君有余思，别在一壶中。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈棣",
        "content": "雨过滩声急，无风亦自波。\n花稠春意闹，山远月明多。\n地僻无来辙，门閒欲设罗。\n胸中元礧磈，诗酒漫揩磨。",
        "dynasty": "宋",
        "collection_info": null
    },
    {
        "title": "再次韵  其三",
        "author": "陈棣",
        "content": "老去懽情少，逢人强自夸。\n閒愁付蕉叶，衰鬓耻菱花。\n倚杖閒扪虱，临池戏咏蛙。\n深惭诗律细，何以世吾家。",
        "dynasty": "宋",
        "collection_info": null
    },
    {
        "title": "迭韵春日杂兴五首  其一",
        "author": "陈棣",
        "content": "南陌游人少，东城去路赊。\n寻芳閒趁蝶，失喜漫占鸦。\n着物春犹浅，熏人气自华。\n夜来风雨急，惊动阿香车。",
        "dynasty": "宋",
        "collection_info": null
    },
    {
        "title": "迭韵春日杂兴五首  其二",
        "author": "陈棣",
        "content": "幽怀聊自适，踈性懒相过。\n尘事偏宜少，诗篇不厌多。\n三人花下酒，一曲醉时歌。\n此外非吾事，陶陶奈乐何。",
        "dynasty": "宋",
        "collection_info": null
    },
    {
        "title": "迭韵春日杂兴五首  其三",
        "author": "陈棣",
        "content": "遣兴文楸内，微吟锦瑟旁。\n泉声谷口静，月色竹阴长。\n酒入肌肤晕，茶余齿颊香。\n望穷却回首，此意造微茫。",
        "dynasty": "宋",
        "collection_info": null
    },
    {
        "title": "迭韵春日杂兴五首  其四",
        "author": "陈棣",
        "content": "经春衣带剩，过午食箪垂。\n嫩绿方迷眼，轻黄未上眉。\n世情无足语，节物总堪诗。\n未展抟风翼，鹪鹩且一枝。",
        "dynasty": "宋",
        "collection_info": null
    },
    {
        "title": "迭韵春日杂兴五首  其五",
        "author": "陈棣",
        "content": "踈钟余逸响，野烧矗孤烟。\n轻暖花边日，微寒雨后天。\n才能拆袜线，诗思上滩船。\n却忆峨嵋老，杯停已百篇。",
        "dynasty": "宋",
        "collection_info": null
    },
    {
        "title": "春雨",
        "author": "陈棣",
        "content": "春雨止復作，无聊终日閒。\n殷红悲着地，浅绿暗归山。\n云幕久蒙润，风扉每日关。\n愁端与诗思，容易减朱颜。",
        "dynasty": "宋",
        "collection_info": null
    },
    {
        "title": "寒食怀公藻几道",
        "author": "陈棣",
        "content": "洒落陶彭泽，风流陈太丘。\n别来添夕梦，归日负春游。\n已改枯榆火，宁污寒具油。\n不知行乐地，能话野人不。",
        "dynasty": "宋",
        "collection_info": null
    },
    {
        "title": "倦暑",
        "author": "陈棣",
        "content": "试作西风想，烦襟鬰嫩凉。\n李沉寒玉碧，瓜泛浅金黄。\n羽扇徒挥雪，纱厨不贮香。\n白醪虽可漉，染指敢先尝。",
        "dynasty": "宋",
        "collection_info": null
    },
    {
        "title": "感怀二首  其一",
        "author": "陈棣",
        "content": "道义年来胜，幽居兴倍长。\n望随愁共远，懒与事相妨。\n斜月光生座，修梧影转廊。\n是心无起灭，世态自炎凉。",
        "dynasty": "宋",
        "collection_info": null
    },
    {
        "title": "感怀二首  其二",
        "author": "陈棣",
        "content": "已嘆东隅失，桑榆浩莫收。\n只知心绪懒，那觉鬓毛秋。\n有酒堪藏拙，无门可避愁。\n吾今知此意，万事付悠悠。",
        "dynasty": "宋",
        "collection_info": null
    },
    {
        "title": "遣兴",
        "author": "陈棣",
        "content": "早愿风云会，那知岁月侵。\n未应忘故步，已觉负初心。\n蕙帐聊跧伏，天阍隔遽深。\n且凭诗遣兴，往事任瓶沉。",
        "dynasty": "宋",
        "collection_info": null
    },
    {
        "title": "静夜",
        "author": "陈棣",
        "content": "静夜披黄卷，青藜照五行。\n恨无知我鲍，空羡起予商。\n学业心将棘，功名鬓欲霜。\n此生应自断，无復问穹苍。",
        "dynasty": "宋",
        "collection_info": null
    },
    {
        "title": "晨起趋府",
        "author": "陈棣",
        "content": "五鼓未停挝，喧呼趋早衙。\n霜风晨正急，望月晓初斜。\n舆竹依青盖，灯笼闪绛纱。\n三年蝴蝶梦，笑杀野人家。",
        "dynasty": "宋",
        "collection_info": null
    },
    {
        "title": "清昼",
        "author": "陈棣",
        "content": "庭院閒清昼，踈槐转午阴。\n悄无人过眼，却有事经心。\n续梦聊欹枕，牵愁拟破琴。\n可怜精卫志，欲障海波深。",
        "dynasty": "宋",
        "collection_info": null
    },
    {
        "title": "独觉",
        "author": "陈棣",
        "content": "檐滴萧萧静，微凉午睡宜。\n鶑簧有余韵，螘穴不多时。\n篆烬回风灭，花阴晚日移。\n觉来无一事，追梦续新诗。",
        "dynasty": "宋",
        "collection_info": null
    },
    {
        "title": "踈梅",
        "author": "陈棣",
        "content": "发兴江头路，相将月下台。\n衝行逢缟袂，迫视得踈梅。\n木偶当三嗅，石肠应九迴。\n钟情唯我辈，欲去更徘徊。",
        "dynasty": "宋",
        "collection_info": null
    },
    {
        "title": "古剎",
        "author": "陈棣",
        "content": "古剎嚣尘外，浮图屋角西。\n残缁犹赞仰，孳羽共依栖。\n清影芜城远，孤棱落照低。\n丹梯傥容蹑，极目饱双溪。",
        "dynasty": "宋",
        "collection_info": null
    },
    {
        "title": "芳园",
        "author": "陈棣",
        "content": "勋业尊朝着，园池近日光。\n雕栏红玉列，羽盖碧荷张。\n草薙难滋蔓，花开宁久长。\n当年金谷地，榛棘断人肠。",
        "dynasty": "宋",
        "collection_info": null
    },
    {
        "title": "挽丞相祁国公三首  其一",
        "author": "陈棣",
        "content": "斧扆求良弼，钧衡得伟人。\n文章照黼黻，勋业见经纶。\n化洽编氓阜，时调宝历新。\n方祈永霖雨，俄復跨箕辰。",
        "dynasty": "宋",
        "collection_info": null
    },
    {
        "title": "挽丞相祁国公三首  其二",
        "author": "陈棣",
        "content": "宠极心弥小，名尊貌愈恭。\n勋华双辅翼，槐鼎四登庸。\n海宇熙春物，边陲罢夕烽。\n了无能致绩，颂笔漫形容。",
        "dynasty": "宋",
        "collection_info": null
    },
    {
        "title": "挽丞相祁国公三首  其三",
        "author": "陈棣",
        "content": "强壮登黄阁，斑衣衮绣成。\n飞声追丙魏，有子继韦平。\n舟楫川方济，龙蛇梦倏惊。\n天胡啬遐寿，举世但哀荣。",
        "dynasty": "宋",
        "collection_info": null
    },
    {
        "title": "挽知军刘公三首  其一",
        "author": "陈棣",
        "content": "种学三冬富，禔身百行兼。\n文章昆玉莹，政事莫邪铦。\n才赡荣登早，心休进取廉。\n典刑今已矣，遐想泪空霑。",
        "dynasty": "宋",
        "collection_info": null
    },
    {
        "title": "挽知军刘公三首  其二",
        "author": "陈棣",
        "content": "屡赞红莲幙，初分翠竹符。\n五迁恩始浃，三已愠曾无。\n冠剑空幽壤，仪容俨画图。\n传家有余庆，接武看诸孤。",
        "dynasty": "宋",
        "collection_info": null
    },
    {
        "title": "挽知军刘公三首  其三",
        "author": "陈棣",
        "content": "昔我先君子，期公泰茹连。\n索文姑作贽，拂袖遽言旋。\n伟节人难学，高风史逸传。\n邕碑谁秉笔，愿采入新篇。",
        "dynasty": "宋",
        "collection_info": null
    },
    {
        "title": "挽潘右司二首  其一",
        "author": "陈棣",
        "content": "南州推望士，北阙仰良臣。\n风谊高闾里，声名蔼搢绅。\n课儿千卷古，与友一堂新。\n石折符幽谶，山颓丧哲人。",
        "dynasty": "宋",
        "collection_info": null
    },
    {
        "title": "挽潘右司二首  其二",
        "author": "陈棣",
        "content": "再奉祠宫逸，三迁省闼荣。\n抠衣迟从橐，回首遇佳城。\n鵰鹗抟方急，龙蛇梦忽惊。\n但余丰碣在，凛凛气犹生。",
        "dynasty": "宋",
        "collection_info": null
    },
    {
        "title": "挽中书舍人叶公三首  其一",
        "author": "陈棣",
        "content": "博学该羣籍，飞声蔼上庠。\n巍科曾迭贯，要路遂横翔。\n策府登清选，铨曹得望郎。\n九重方简在，一鑑遽云亡。",
        "dynasty": "宋",
        "collection_info": null
    },
    {
        "title": "挽中书舍人叶公三首  其二",
        "author": "陈棣",
        "content": "遍历清华地，星辰纪未周。\n雄文藏凤阁，直笔着螭头。\n闻望高簪绂，论思动冕旒。\n从班无跬步，底事却回辀。",
        "dynasty": "宋",
        "collection_info": null
    },
    {
        "title": "挽中书舍人叶公三首  其三",
        "author": "陈棣",
        "content": "久厌承明直，遐宣使驿风。\n乘轺循浙右，持斧肃江东。\n共徯锋车召，俄惊夜壑空。\n传家宜令子，济物有阴功。",
        "dynasty": "宋",
        "collection_info": null
    },
    {
        "title": "挽知录李元老二首  其一",
        "author": "陈棣",
        "content": "德齿追前辈，声华擅隽游。\n心期师孔孟，文欲比曹刘。\n丹桂枝高折，青云路未周。\n日驹偷过隙，夜壑漫藏舟。",
        "dynasty": "宋",
        "collection_info": null
    },
    {
        "title": "挽知录李元老二首  其二",
        "author": "陈棣",
        "content": "枳棘栖云翼，芙蓉泛绿波。\n谈玄三语足，折狱片言多。\n未熟黄粱梦，俄悲薤露歌。\n阴功付诸子，异日踵巍科。",
        "dynasty": "宋",
        "collection_info": null
    },
    {
        "title": "挽主簿吴宁侯三首  其一",
        "author": "陈棣",
        "content": "德行追前辈，声华擅一乡。\n游心终艺圃，得隽屡文场。\n小试栖鸾政，连飞荐鹗章。\n伤嗟台阁地，不许暂翱翔。",
        "dynasty": "宋",
        "collection_info": null
    },
    {
        "title": "挽主簿吴宁侯三首  其二",
        "author": "陈棣",
        "content": "昔我先君子，时称鉴裁公。\n知君非介绍，虚馆授儿童。\n倒屣迎王粲，登门得孔融。\n他年记先友，孰不仰清风。",
        "dynasty": "宋",
        "collection_info": null
    },
    {
        "title": "挽主簿吴宁侯三首  其三",
        "author": "陈棣",
        "content": "忆昔荆湖日，童心懵未开。\n七年勤仰止，一字有从来。\n模范瞻如在，音仪挽不回。\n依归今已矣，些语写余哀。",
        "dynasty": "宋",
        "collection_info": null
    },
    {
        "title": "挽内兄余聘可三首  其一",
        "author": "陈棣",
        "content": "中外六兄弟，相逢丱角中。\n追随万里远，忧乐半生同。\n胜韵谈飞屑，高怀气吐虹。\n纷纷身外事，回首万缘空。",
        "dynasty": "宋",
        "collection_info": null
    },
    {
        "title": "挽内兄余聘可三首  其二",
        "author": "陈棣",
        "content": "结髮事铅椠，终身尺寸功。\n矫情多病后，饮恨不言中。\n户有三珠秀，家愁五盗穷。\n空山埋玉树，肠断白杨风。",
        "dynasty": "宋",
        "collection_info": null
    },
    {
        "title": "挽内兄余聘可三首  其三",
        "author": "陈棣",
        "content": "去去松茔路，愁闻薤露诗。\n齐眉乖妇约，华髮重亲悲。\n被酒清狂后，论文慷慨时。\n伤心栖止地，无復见形仪。",
        "dynasty": "宋",
        "collection_info": null
    },
    {
        "title": "挽江公三首  其一",
        "author": "陈棣",
        "content": "彩笔传家学，春华饰妙词。\n品题风鑑远，论议月评推。\n柳岸阴将合，濠亭迹半隳。\n治家有遗训，留付宁馨儿。",
        "dynasty": "宋",
        "collection_info": null
    },
    {
        "title": "挽江公三首  其二",
        "author": "陈棣",
        "content": "世路方巇险，高情与众殊。\n一官聊戏剧，三径肯荒芜。\n富乐身蒹有，功名累独无。\n丰碑谁秉笔，持此较贤愚。",
        "dynasty": "宋",
        "collection_info": null
    },
    {
        "title": "挽江公三首  其三",
        "author": "陈棣",
        "content": "忆昔羁栖日，唯公迹分亲。\n呼卢银烛夜，琢句锦囊春。\n碁敌争先劲，弓号命中频。\n向来行乐地，无復见斯人。",
        "dynasty": "宋",
        "collection_info": null
    },
    {
        "title": "挽处士富公二首  其一",
        "author": "陈棣",
        "content": "庆历元臣后，勋名泰华高。\n当年遗德泽，流裔尽英豪。\n继世夸荣耀，唯公隠寂寥。\n潜辉传野史，犹足见清标。",
        "dynasty": "宋",
        "collection_info": null
    },
    {
        "title": "挽处士富公二首  其二",
        "author": "陈棣",
        "content": "家富仓箱积，陶朱伯仲间。\n禔身郭有道，教子窦燕山。\n钱鏄周贫匮，刀圭起病孱。\n悬知公不死，学道透玄关。",
        "dynasty": "宋",
        "collection_info": null
    },
    {
        "title": "挽处士吴德载二首  其一",
        "author": "陈棣",
        "content": "忆昔知公日，东嘉逆旅中。\n游从三月久，谈笑一樽同。\n却暑瓜盘绿，烹鲜鲙筯红。\n伤心栖止地，万事转头空。",
        "dynasty": "宋",
        "collection_info": null
    },
    {
        "title": "挽处士吴德载二首  其二",
        "author": "陈棣",
        "content": "范蠡操赢日，相如病渴时。\n瓶罂虽屡罄，砭剂已难施。\n薤露鸰原惨，松茔鴈序悲。\n更嗟垂白叟，泣送宁馨儿。",
        "dynasty": "宋",
        "collection_info": null
    },
    {
        "title": "挽潘夫人",
        "author": "陈棣",
        "content": "阆苑花归后，香残旧绮罗。\n已应随逝水，无復步凌波。\n遗训芬兰佩，慈容想月娥。\n空山埋玉处，忍效鼓盆歌。",
        "dynasty": "宋",
        "collection_info": null
    },
    {
        "title": "送郑舜举赴阙  其一",
        "author": "陈棣",
        "content": "书带传家饱六经，飘飘词气海东青。\n英名久合班朝列，丽藻行观掞帝庭。\n修翮抟风上阊阖，巨鳞纵壑击沧溟。\n投机亨会宁容髮，愿报除书慰侧聆。",
        "dynasty": "宋",
        "collection_info": null
    },
    {
        "title": "送郑舜举赴阙  其二",
        "author": "陈棣",
        "content": "束装西啸指长安，正是新春快活天。\n酒病诗愁应有梦，鸟啼花发正争妍。\n君空冀北今行矣，我滞周南岂偶然。\n东閤他时访遗逸，为言憔悴鹤溪边。",
        "dynasty": "宋",
        "collection_info": null
    },
    {
        "title": "送郑舜举赴阙  其三",
        "author": "陈棣",
        "content": "籍甚声名着日边，英辞健笔许谁先。\n置之华省星曹上，付以赤墀香案前。\n好向从班光玉笋，竚膺蜜炬照金莲。\n此行何啻登仙去，愿拜车尘为执鞭。",
        "dynasty": "宋",
        "collection_info": null
    },
    {
        "title": "送郑舜举赴阙  其四",
        "author": "陈棣",
        "content": "暂绾桐川刺史章，优优布政汉循良。\n凤衔初下新颁诏，鷄舌曾闻旧赐香。\n前席久虚思见贾，玺书增宠果征黄。\n从今定展调元手，小试专城见雨旸。",
        "dynasty": "宋",
        "collection_info": null
    },
    {
        "title": "送郑舜举赴阙  其五",
        "author": "陈棣",
        "content": "备员无补见丝毫，幸喜为官似马曹。\n每许芜音持布鼓，更容劣技试铅刀。\n兼收屡赐百金诺，借重终期一字褒。\n廊庙他时应有待，誓将么么寄钧陶。",
        "dynasty": "宋",
        "collection_info": null
    },
    {
        "title": "春来",
        "author": "陈棣",
        "content": "春来底物最先知，冻蝶痴蜂便欲飞。\n好雨应时生地脉，迅雷剖蛰震天威。\n光风艷艷翔空阔，和气骎骎发细微。\n解道苍苔红药句，令人却忆谢玄晖。",
        "dynasty": "宋",
        "collection_info": null
    },
    {
        "title": "次韵王有之主簿  其一",
        "author": "陈棣",
        "content": "春归满目尽桑麻，岸柳敷阴荻有芽。\n急景岂容留石火，余香何处认空花。\n曲眉持酒真成梦，纤手分茶亦浪夸。\n欲醉流霞烹瑞雪，直须同谒五侯家。",
        "dynasty": "宋",
        "collection_info": null
    },
    {
        "title": "次韵王有之主簿  其二",
        "author": "陈棣",
        "content": "蓬生敢望直如麻，才思真同焦谷芽。\n拥被苦吟声踯躅，盈编细札眼空花。\n羡君得意方豪纵，顾我无知绝诞夸。\n输与能诗王主簿，惊人句法自名家。",
        "dynasty": "宋",
        "collection_info": null
    },
    {
        "title": "次韵叶秀实县治环翠亭  其一",
        "author": "陈棣",
        "content": "亭高望远破天悭，万迭晴岚俯仰间。\n着屐好追灵运逸，垂帘尤爱恺之閒。\n诗豪会见挥银笔，酒圣端能倒玉山。\n杖履欲归聊徙倚，栖鸦寒带暝烟还。",
        "dynasty": "宋",
        "collection_info": null
    },
    {
        "title": "次韵叶秀实县治环翠亭  其二",
        "author": "陈棣",
        "content": "合缀严宸玉笋班，尚劳小试簿书间。\n溟鲲未击三千里，天骥终归十二闲。\n望气行看求利剑，知音当已识高山。\n逼人富贵君宁免，未许山阴兴尽还。",
        "dynasty": "宋",
        "collection_info": null
    },
    {
        "title": "次韵叶秀实县治环翠亭  其三",
        "author": "陈棣",
        "content": "畏途踪迹几间关，浩气空存天地间。\n沈湎恨无千日醉，浪游赢得半生閒。\n观书尚喜眼如月，搜句谁怜肩耸山。\n三径晓来添逸兴，柳梢桃色报春还。",
        "dynasty": "宋",
        "collection_info": null
    },
    {
        "title": "陪五马劝农巗山晚会桃花坞",
        "author": "陈棣",
        "content": "晚参旌骑劝农回，赏遍郊原锦绣堆。\n掠面快风吹酒去，逼人踈雨送诗来。\n鸣鸠乳燕数声好，艷粉夭桃一笑开。\n欲遣巴词侑杯酌，千钟万斝未容陪。",
        "dynasty": "宋",
        "collection_info": null
    },
    {
        "title": "题温守梁尚书新创富览亭",
        "author": "陈棣",
        "content": "杰槛雄檐倚碧空，玲珑窗户湿青红。\n因山卜地心机巧，望水如天眼力穷。\n千里胜形吟笔内，万家和气饮杯中。\n吏民共指双旌语，今日梁公昔谢公。",
        "dynasty": "宋",
        "collection_info": null
    },
    {
        "title": "次韵陈公藻局中即事时推排物力不得往来",
        "author": "陈棣",
        "content": "料峭轻寒春寂寥，雨余庭竹静萧萧。\n一池芳草翠欲合，数点残梅雪未消。\n寸步思君成瘦悴，片文怡我足欢谣。\n相过政恐还惊座，恶客从来不待招。",
        "dynasty": "宋",
        "collection_info": null
    },
    {
        "title": "次韵几道玉泉小集时公藻以病仆以沿檄不与",
        "author": "陈棣",
        "content": "激水聊充一笑嬉，扁舟西子想当时。\n应怜波底无双鲤，直恐樽前有鸒斯。\n笑我独将愁醖酿，闻君长苦酒禁持。\n山中异日寻遗事，徒见吾家伯仲诗。",
        "dynasty": "宋",
        "collection_info": null
    },
    {
        "title": "诸公见和次韵呈郑舜举国录瑞伯仙尉  其一",
        "author": "陈棣",
        "content": "冠佩追随倏半生，每怜萧艾倚兰英。\n开怀共醉酒贤圣，得句宁论诗父兄。\n天赋君才行有用，人言我拙坐无成。\n登坛已拜风骚将，谁敢区区踵孟明。",
        "dynasty": "宋",
        "collection_info": null
    },
    {
        "title": "诸公见和次韵呈郑舜举国录瑞伯仙尉  其二",
        "author": "陈棣",
        "content": "家声赫奕继更生，草圣纵横乱伯英。\n邺下文章惟七子，颍川人士有诸兄。\n新诗写物无余态，硬语盘空若混成。\n吏隠一官聊戏剧，他时勋业看承明。",
        "dynasty": "宋",
        "collection_info": null
    },
    {
        "title": "用韵戏赵贯道买妾并呈郑舜举王有之二丈",
        "author": "陈棣",
        "content": "碧玉双簪两髻丫，满怀春恨正萌芽。\n停桡空对无情水，倚槛谁邻解语花。\n蚤与幽闺深领畧，毋令狂客浪矜夸。\n须知三昧非凡手，北苑知名第一家。",
        "dynasty": "宋",
        "collection_info": null
    },
    {
        "title": "次韵鲁尧卿病起  其一",
        "author": "陈棣",
        "content": "河阳桃李未成阴，已觉栽培用意深。\n病起暂同中酒味，诗来还有惜花心。\n养全浩气虹千丈，瘦减清标玉一寻。\n春待吾侪共行乐，莫言无暇倦登临。",
        "dynasty": "宋",
        "collection_info": null
    },
    {
        "title": "次韵鲁尧卿病起  其二",
        "author": "陈棣",
        "content": "一区聊寄古墙阴，灯火萧条语夜深。\n强对简编聊适意，欲参佛祖问安心。\n青衫有约还轻别，白髮无期苦见寻。\n咫尺佳时修禊事，兰亭老笔为君临。",
        "dynasty": "宋",
        "collection_info": null
    },
    {
        "title": "代上时相生辰  其一",
        "author": "陈棣",
        "content": "国论盈庭正尚同，唯公英畧与天通。\n一丝不断千钧重，九鼎重安万世功。\n独见夐超流俗外，先机端在笑谈中。\n际高极厚知难报，愿辅熙朝到不穷。",
        "dynasty": "宋",
        "collection_info": null
    },
    {
        "title": "代上时相生辰  其二",
        "author": "陈棣",
        "content": "中兴事业耀无前，明圣相逢运半千。\n尽纳有生归礼乐，全提鸿化入陶甄。\n八风自转成天籁，五纬更调祚有年。\n体物形容劳颂笔，浪云无象岂其然。",
        "dynasty": "宋",
        "collection_info": null
    },
    {
        "title": "代上时相生辰  其三",
        "author": "陈棣",
        "content": "春光先向陇梅归，正值崧神降岳时。\n孕秀直疑天地相，输忠唯许冕旒知。\n八珍锡燕宫厨送，百两传宣使驿驰。\n盛事逖闻千载后，鲁公綵服效儿嬉。",
        "dynasty": "宋",
        "collection_info": null
    },
    {
        "title": "代上时相生辰  其四",
        "author": "陈棣",
        "content": "武定文明过十秋，光芒无復见旄头。\n身更万变心方壮，位极千官宠更优。\n贺厦阻趋丞相閤，分符假守子陵州。\n长生不老何须祝，元是丹台第一流。",
        "dynasty": "宋",
        "collection_info": null
    },
    {
        "title": "钱使君知原生辰  其一",
        "author": "陈棣",
        "content": "天眷中兴瑞玉麟，果闻崧岳为生申。\n逢迎圣主千年运，领畧东君五日春。\n济世丰功铭鼎鼐，传家清德冠簪绅。\n仙风道骨应难老，曾向瑶宫侍帝宸。",
        "dynasty": "宋",
        "collection_info": null
    },
    {
        "title": "钱使君知原生辰  其二",
        "author": "陈棣",
        "content": "十载幽居安绿野，一麾出守拥朱轓。\n华堂不听红儿唱，凈几唯闻黄奶言。\n庭下芝兰方鼎盛，胸中梨枣已长存。\n梅花欲报和羹信，故遣清香到寿樽。",
        "dynasty": "宋",
        "collection_info": null
    },
    {
        "title": "上梁尚书生辰  其一",
        "author": "陈棣",
        "content": "破晓霜晴快活天，少微光彩焕台躔。\n来从紫府飞仙窟，生作皇家间世贤。\n勋业定应铭鼎鼐，仪容端合珥貂蝉。\n外家旧事今重覩，又致昇平五百年。",
        "dynasty": "宋",
        "collection_info": null
    },
    {
        "title": "上梁尚书生辰  其二",
        "author": "陈棣",
        "content": "一麾卧治镇江边，芳草还应梦惠连。\n十载从班联玉笋，六城课最用蒲鞭。\n依刘曾识尚书履，借寇难私刺史天。\n共徯公归缘底事，嗷嗷四海望陶甄。",
        "dynasty": "宋",
        "collection_info": null
    },
    {
        "title": "上梁尚书生辰  其三",
        "author": "陈棣",
        "content": "上苑春光一夜回，和羹消息报江梅。\n促装旧事追曹相，折桂新荣付老莱。\n千里颂声形鼓吹，万家和气入樽罍。\n明年此日趋黄阁，待看传宣押赐来。",
        "dynasty": "宋",
        "collection_info": null
    },
    {
        "title": "陈镇江生辰  其一",
        "author": "陈棣",
        "content": "协气盘空兆吉祥，挺生英杰辅明昌。\n依乘圣际风云久，游戏人间日月长。\n落落词华天黼黻，堂堂仪榘国辉光。\n烟桡破浪来何事，敬为宗盟一瓣香。",
        "dynasty": "宋",
        "collection_info": null
    },
    {
        "title": "陈镇江生辰  其二",
        "author": "陈棣",
        "content": "力致功名上要途，忠嘉屡奉玉音俞。\n持荷久侍甘泉橐，剖竹仍分刺史符。\n抚字雅闻閒燕寝，经纶先已定规模。\n久虚左辖宁无谓，天子畴庸正用儒。",
        "dynasty": "宋",
        "collection_info": null
    },
    {
        "title": "陈镇江生辰  其三",
        "author": "陈棣",
        "content": "着物熏然一气和，温温眉宇得春多。\n腰黄眼赤浑閒事，柳绿花红奈乐何。\n旧事几经铜狄话，佳词惯听雪儿歌。\n一杯何以为公寿，愿借长江万里波。",
        "dynasty": "宋",
        "collection_info": null
    },
    {
        "title": "立春日有感",
        "author": "陈棣",
        "content": "剪綵漫添怀抱恶，簪花空映鬓毛秋。\n流年旧事陈刍狗，佳节新春报土牛。\n里社浮沉贫可忍，身名坎壈老宜休。\n天高难问平生意，已矣冥心任去留。",
        "dynasty": "宋",
        "collection_info": null
    },
    {
        "title": "王有之见和復用韵二首  其一",
        "author": "陈棣",
        "content": "年来慵堕畏多愁，怕见羣才得意秋。\n题柱敢期乘驷马，隠鄽端欲舍蜗牛。\n既成春服聊歌咏，拟赋閒情且罢休。\n漫道无心关节物，杖藜时为好山留。",
        "dynasty": "宋",
        "collection_info": null
    },
    {
        "title": "王有之见和復用韵二首  其二",
        "author": "陈棣",
        "content": "小雨冥冥暗市楼，无聊一日似三秋。\n穷愁顾我堆千斛，健笔期君回万牛。\n语怪未应书咄咄，身閒底用赋休休。\n晓来春到西窗外，唤梦一声黄栗留。",
        "dynasty": "宋",
        "collection_info": null
    },
    {
        "title": "高师鲁以诗求鹤膝杖且有诗坛寻盟之语戏次其韵  其一",
        "author": "陈棣",
        "content": "莫将好语趁时名，宝唾联篇得我惊。\n酬唱蜂腰徒自苦，弃捐鹤膝太无情。\n故人何止十年别，上座曾同千里行。\n散策寻幽江上路，何时归践白鸥盟。",
        "dynasty": "宋",
        "collection_info": null
    },
    {
        "title": "高师鲁以诗求鹤膝杖且有诗坛寻盟之语戏次其韵  其二",
        "author": "陈棣",
        "content": "荣枯宠辱尽强名，老去无堪只自惊。\n尤物端能乱人意，粗官安得有诗情。\n暂凭竹杖聊相谑，敢对金樽畧放行。\n果向诗坛寻旧约，心如江水不须盟。",
        "dynasty": "宋",
        "collection_info": null
    },
    {
        "title": "客舍春晚",
        "author": "陈棣",
        "content": "晼晚春归婺女城，轻阴浅绿绕长亭。\n禽声劝客年年恨，草色随人处处青。\n为米未容陶令去，餔糟敢笑屈原醒。\n诗成错莫浑无事，满院杨花昼掩扃。",
        "dynasty": "宋",
        "collection_info": null
    },
    {
        "title": "又次韵冯文度春晚二首  其一",
        "author": "陈棣",
        "content": "花梢踈雨下巫阳，酒面新鹅拂嫩黄。\n老去光阴春苦短，閒中气味日偏长。\n方塘水满丙鳞跃，故垒泥空乙羽忙。\n剩作篇章酬节物，忍令相背去堂堂。",
        "dynasty": "宋",
        "collection_info": null
    },
    {
        "title": "又次韵冯文度春晚二首  其二",
        "author": "陈棣",
        "content": "春到穷檐分外和，典衣日日饮无何。\n未陪蜡屐寻幽乐，已觉诗囊得句多。\n颇喜醉乡无畔岸，从教平地有风波。\n脱巾露顶君休问，倦客尘冠底用峨。",
        "dynasty": "宋",
        "collection_info": null
    },
    {
        "title": "题义乌县绣川驿",
        "author": "陈棣",
        "content": "湖漾晴波万迭秋，山攒远翠两眉愁。\n一川暝色烟欹柳，千里寒光月满洲。\n直恐断堤横北固，定知绝景冠东州。\n尘缨欲濯沧浪水，愧见沙头双白鸥。",
        "dynasty": "宋",
        "collection_info": null
    },
    {
        "title": "再过绣川驿",
        "author": "陈棣",
        "content": "霜林病叶日凋残，更觉平芜眼界宽。\n天外碧云山共远，阶前明月水争寒。\n愔愔夜气侵肌骨，戢戢诗愁入肺肝。\n欲去自怜心未惬，为君满意更重看。",
        "dynasty": "宋",
        "collection_info": null
    },
    {
        "title": "永嘉旅中",
        "author": "陈棣",
        "content": "小雨凄风酿早寒，行厨萧索酒壶干。\n抄书时自嗫嚅语，把菊谁同仔细看。\n收拾梦魂归枕上，扫除愁思寄毫端。\n家山只在一帆外，望隔烟峦漫倚栏。",
        "dynasty": "宋",
        "collection_info": null
    },
    {
        "title": "盛暑宿集福院晚风雨大作",
        "author": "陈棣",
        "content": "火云烧天天为高，畏日烁地地欲焦。\n舴艋浮江线溜涩，招提税鞅烦襟消。\n风声聒聒闹山阙，雨脚霏霏转树腰。\n猛省奔驰竟何事，此心宁不愧渔樵。",
        "dynasty": "宋",
        "collection_info": null
    },
    {
        "title": "甲子岁除一夕梦与先子论诗有云未能免俗犹听谶无计为生只送穷此吾顷年诗也汝亦得之否某曰已在家集中既觉泣书二章  其一",
        "author": "陈棣",
        "content": "惊风急雪不胜寒，苇索桃符岁事残。\n里巷杯盘喧半夜，儿童灯火守更阑。\n年催老色归鬚鬓，诗引穷愁入肺肝。\n无復斑衣颂椒栢，只将泪血洒毫端。",
        "dynasty": "宋",
        "collection_info": null
    },
    {
        "title": "甲子岁除一夕梦与先子论诗有云未能免俗犹听谶无计为生只送穷此吾顷年诗也汝亦得之否某曰已在家集中既觉泣书二章  其二",
        "author": "陈棣",
        "content": "昔年浩气许谁攀，诗礼趋庭侍燕閒。\n但喜新阳更旧律，岂知斑鬓改朱颜。\n时挑短烬倾蕉叶，独拥寒烬炷博山。\n不见诗翁送穷处，空留膏馥在人间。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈棣",
        "content": "畏途忧患饱相谙，火芋何当问懒残。\n每觉愁来诗思苦，更因老去壮心阑。\n年光背我捐鷄肋，世事甜人嗜马肝。\n拨尽寒炉残漏永，已知春驭到林端。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈棣",
        "content": "扰扰胶胶度岁年，只应今夕暂休閒。\n又闻玉烛更新籥，那得金丹驻旧颜。\n是处碧烟闻爆竹，谁家红玉拥颓山。\n挥毫不作惊人语，句法由来似梦间。",
        "dynasty": "宋",
        "collection_info": null
    },
    {
        "title": "庚申日戏题",
        "author": "陈棣",
        "content": "多情节物苦撩人，用事葩华巧斗新。\n老去唯愁添甲子，年来不独畏庚申。\n身閒淡淡心机静，梦好齁齁鼻息匀。\n政使三彭肆簧舌，冰壶贮月本无尘。",
        "dynasty": "宋",
        "collection_info": null
    },
    {
        "title": "次韵李元老柬王令周簿喜雨  其一",
        "author": "陈棣",
        "content": "阿香破旱用功深，更遣新凉入素襟。\n曝日已通贤令意，望霓聊慰野人心。\n水添浅濑征帆稳，云掩残阳古树阴。\n洗眼看君调燮手，一同先已荷商霖。",
        "dynasty": "宋",
        "collection_info": null
    },
    {
        "title": "次韵李元老柬王令周簿喜雨  其二",
        "author": "陈棣",
        "content": "山色云容泼墨深，随车甘澍湿衣襟。\n神龙应祷方施力，虐魃为殃漫有心。\n洗出篔筜无滞暑，养成䆉稏有余阴。\n他年德政君须记，能遣骄阳化作霖。",
        "dynasty": "宋",
        "collection_info": null
    },
    {
        "title": "次韵马仲元推官贺五马喜雨",
        "author": "陈棣",
        "content": "甘澍随车未足贤，商霖小试涨晴川。\n溶溶旧绿低蝉柳，聒聒新流响露田。\n刈熟腰镰争满载，叩门乞粟不论钱。\n老农岂但歌襦袴，尽道今年胜去年。",
        "dynasty": "宋",
        "collection_info": null
    },
    {
        "title": "次韵喜雨兼简彝老",
        "author": "陈棣",
        "content": "此身阅世一浮沤，无地安巢拙胜鸠。\n击节闻君歌喜雨，裹粮知我迫填沟。\n凉宵自足庄生梦，丰岁仍宽子美忧。\n遥想高人禅寂处，娟娟窗竹不胜幽。",
        "dynasty": "宋",
        "collection_info": null
    },
    {
        "title": "次韵喜雨",
        "author": "陈棣",
        "content": "雨气侵人襟袖凉，诗愁恼起沈东阳。\n诘朝秧马催田畯，昨夜雷车动阿香。\n鸠妇岂知忧旱去，商羊聊亦为时忙。\n芙蓉秋水须佳句，妙意宜搜到渺茫。",
        "dynasty": "宋",
        "collection_info": null
    },
    {
        "title": "次韵陶几道喜雨",
        "author": "陈棣",
        "content": "环佩来从十二峯，飞廉清道驾丰隆。\n已占月魄离星次，欲采民谣咏雨蒙。\n健笔输君三峡峻，新凉许我一樽同。\n豚蹄斗酒无多诮，神报邦人亦已丰。",
        "dynasty": "宋",
        "collection_info": null
    },
    {
        "title": "次韵陈季陵主簿秋雨",
        "author": "陈棣",
        "content": "一雨庭芜便许凉，扫除旱魃化骄阳。\n微添远水罗襟润，已觉踈苗玉粒香。\n乐岁可期宽吏责，謭才无取为诗忙。\n萧萧枕簟偏宜睡，梦入华胥正渺茫。",
        "dynasty": "宋",
        "collection_info": null
    },
    {
        "title": "客舍久雨无酒戏柬沈泰叔",
        "author": "陈棣",
        "content": "秋来泞淖几曾干，旅邸盘旋寻丈间。\n拟仗神功击阳石，却疑天漏类阴山。\n已甘从事经年别，未放管城终日閒。\n欲课新诗强消遣，客情无頼语还悭。",
        "dynasty": "宋",
        "collection_info": null
    },
    {
        "title": "次韵",
        "author": "陈棣",
        "content": "莫讶经旬笑语干，谁令插手斗筲间。\n长篇险语怀东野，俗状尘容愧北山。\n车马无堪泥淖滑，蛟龙不放水云閒。\n翻思九夏无涓滴，天意何如向日悭。",
        "dynasty": "宋",
        "collection_info": null
    },
    {
        "title": "次韵陈季陵觅酒二首  其一",
        "author": "陈棣",
        "content": "西风曾未入梧楸，已有骚人怨凛秋。\n草赋未为伧父语，破愁宜召曲生谋。\n君方负笈金陵去，我欲乘桴沧海浮。\n后夜月明应好在，一樽能为辍行不。",
        "dynasty": "宋",
        "collection_info": null
    },
    {
        "title": "次韵陈季陵觅酒二首  其二",
        "author": "陈棣",
        "content": "山远谁怜眉黛愁，水明遥忆眼波秋。\n久抛大白犹閒事，却对短檠真拙谋。\n楚佩纫香尘未暗，巫云赋梦语多浮。\n扊扅政恐闺人怨，曾效当年拥髻不。",
        "dynasty": "宋",
        "collection_info": null
    },
    {
        "title": "次韵刘伯瑞觅酒",
        "author": "陈棣",
        "content": "贫病相仍坐拙方，敢将斗酒博西凉。\n自怜里巷栖迟久，倍觉樽罍气味长。\n玉斚交飞君有约，红裙共醉我何尝。\n一樽聊慰相如渴，要听歌声过女墙。",
        "dynasty": "宋",
        "collection_info": null
    },
    {
        "title": "谢汪汝平送酒",
        "author": "陈棣",
        "content": "尘土侵陵老瓦盆，胸中磊块与谁论。\n閒披黄卷欲欹枕，忽有白衣来扣门。\n和气醺人红绿眩，浓香破鼻典刑存。\n倒罍彻底清如水，不比春江带雨浑。",
        "dynasty": "宋",
        "collection_info": null
    },
    {
        "title": "汝平诸公见和復用韵二首  其一",
        "author": "陈棣",
        "content": "鹅黄快泻映金盆，白堕湘酃岂并论。\n酩酊不妨寻醉侣，鞠躬底事入公门。\n杯觞往往陪嘲谑，笔札时时荷记存。\n指日看君乘障去，好将韬畧靖羌浑。",
        "dynasty": "宋",
        "collection_info": null
    },
    {
        "title": "汝平诸公见和復用韵二首  其二",
        "author": "陈棣",
        "content": "新诗敏捷雨翻盆，樽酒何时与细论。\n拟把铅刀侔巨阙，却惭布鼓过雷门。\n天心月胁形容遍，春蚓秋蛇体势存。\n但得唱酬为老伴，此生道眼未容浑。",
        "dynasty": "宋",
        "collection_info": null
    },
    {
        "title": "再用前韵三首  其一",
        "author": "陈棣",
        "content": "刺头底事向胶盆，沉湎应从通率论。\n人世百年都是梦，醉乡四达总无门。\n颠狂自索形骸外，酣适宁知礼法存。\n日饮亡何真得计，袁丝由此脱全浑。",
        "dynasty": "宋",
        "collection_info": null
    },
    {
        "title": "再用前韵三首  其二",
        "author": "陈棣",
        "content": "堕地何劳顾甑盆，事同电往不堪论。\n归休我愿白驹谷，登用君宜金马门。\n气习肯随流俗变，笑谈如见古人存。\n词源清彻如甘井，愈汲方知愈不浑。",
        "dynasty": "宋",
        "collection_info": null
    },
    {
        "title": "再用前韵三首  其三",
        "author": "陈棣",
        "content": "陶冶无心瓮与盆，等閒妍窳意难论。\n年光未易留驹隙，世事唯堪隠鹿门。\n久客思家华髮满，小儒忧国赤心存。\n江山还有新亭嘆，痛惜伊川化陆浑。",
        "dynasty": "宋",
        "collection_info": null
    },
    {
        "title": "别墅芍药盛开沈公闢有诗见嘲次韵代柬  其一",
        "author": "陈棣",
        "content": "谁为东君得意忙，尚留红药殿羣芳。\n脸霞得酒生朝晕，衣翠笼纱弄晚粧。\n剩馥倚风来蝶翅，残膏和露到蜂房。\n惜花极力搜佳句，瘦损东阳笑沈郎。",
        "dynasty": "宋",
        "collection_info": null
    },
    {
        "title": "别墅芍药盛开沈公闢有诗见嘲次韵代柬  其二",
        "author": "陈棣",
        "content": "翰林忆昔咏孤芳，自合移根向玉堂。\n贵客亲陪天女手，侍臣应带御炉香。\n花前未许退之醉，江上空嗟子美狂。\n一夜殷红飘落尽，不堪寂寞对霞觞。",
        "dynasty": "宋",
        "collection_info": null
    },
    {
        "title": "次韵艾慎机县庠蕉花",
        "author": "陈棣",
        "content": "蕉心擢秀占文庭，润沃偏宜雨露声。\n已向杏坛新表瑞，莫嫌花谱旧无名。\n决科此日先幽谶，记异他年见史评。\n况有能诗贤令尹，直将美事付羣英。",
        "dynasty": "宋",
        "collection_info": null
    },
    {
        "title": "艾以诸公雌黄其诗意殊不平戏用前韵",
        "author": "陈棣",
        "content": "载味君诗字字新，方知后实称先声。\n文章素号五经笥，姓字行添千佛名。\n赵璧有瑕虚指示，随珠无价妄讥评。\n官閒聊戏管城颖，小草银鈎乱伯英。",
        "dynasty": "宋",
        "collection_info": null
    },
    {
        "title": "次韵苏守金橘",
        "author": "陈棣",
        "content": "孤根移植自秋山，长养潜私刺史天。\n青女染成金色浅，冯夷剖出蚌胎圆。\n惭非甘吉曾同传，耻与杨卢议并肩。\n况有词章传乐府，佳名从此入新编。",
        "dynasty": "宋",
        "collection_info": null
    },
    {
        "title": "白菊",
        "author": "陈棣",
        "content": "千芳百卉正凋零，喜见东篱粲玉英。\n粉面真能延月姊，檀心端不羡梅兄。\n骚经岂为黄花作，丹鼎应须素液成。\n勿讶开迟后佳节，白衣犹足向渊明。",
        "dynasty": "宋",
        "collection_info": null
    },
    {
        "title": "次韵梅花四首  其一",
        "author": "陈棣",
        "content": "得得寻梅已觉迟，凭栏空赋惜花诗。\n流传远信人千里，漏洩春工雪一枝。\n照水丰容妃子浴，傍山瘦影伯夷饥。\n最怜清绝牵情处，月落参横画角悲。",
        "dynasty": "宋",
        "collection_info": null
    },
    {
        "title": "次韵梅花四首  其二",
        "author": "陈棣",
        "content": "冻合千林暖未回，一枝先见腊前梅。\n寒溪淡月凭谁赏，冷蘂踈香不自媒。\n頼有此君为伴侣，畧无凡卉作舆台。\n欹危百折江头路，应为多情得得来。",
        "dynasty": "宋",
        "collection_info": null
    },
    {
        "title": "次韵梅花四首  其三",
        "author": "陈棣",
        "content": "镂玉凝酥若未匀，南枝髣髴露天真。\n横陈月下无双影，占断人间第一春。\n屈子浪吟兰畹佩，韩公羞卜杏花隣。\n广平见谓心如铁，翻学高唐草赋人。",
        "dynasty": "宋",
        "collection_info": null
    },
    {
        "title": "次韵梅花四首  其四",
        "author": "陈棣",
        "content": "爱花长苦恼天君，政恐因花赋洛神。\n江上风霜方破腊，岭头氷雪已回春。\n故人远信来千里，浪蘂凡香隔一尘。\n天与孤高超世俗，肯将剩馥乞蜂臣。",
        "dynasty": "宋",
        "collection_info": null
    },
    {
        "title": "次韵刘敷言新雁",
        "author": "陈棣",
        "content": "倦飞聊復下江湖，此去衡阳万里余。\n阵合鱼丽司马法，字排草圣右军书。\n随阳度塞身良苦，避缴衔芦计已踈。\n一抹参差无乱序，似闻衙鼓列羣胥。",
        "dynasty": "宋",
        "collection_info": null
    },
    {
        "title": "观曹寿卿上舍诗轴题其后  其一",
        "author": "陈棣",
        "content": "君诗字字敌双南，直把骊珠取次探。\n李杜盟寒谁共主，曹刘机浅不须参。\n囊中句好缘多爱，天外心归计饱谙。\n读罢长编知隽永，自然齿颊带余甘。",
        "dynasty": "宋",
        "collection_info": null
    },
    {
        "title": "观曹寿卿上舍诗轴题其后  其二",
        "author": "陈棣",
        "content": "欲观骚雅继周南，虎子应须虎穴探。\n策蹇衝寒将类贾，避堂舍盖愿同参。\n书能泣鬼世谁信，诗解穷人我自谙。\n但得低头拜东野，此心依约已先甘。",
        "dynasty": "宋",
        "collection_info": null
    },
    {
        "title": "旅中有感復用前韵",
        "author": "陈棣",
        "content": "擿埴凭谁为指南，囊空羞涩不容探。\n年光有限堂堂去，世事无心细细参。\n故旧白头惊未识，比隣青眼喜相谙。\n此生自断何须问，荼苦从今等荠甘。",
        "dynasty": "宋",
        "collection_info": null
    },
    {
        "title": "戏德秀几道",
        "author": "陈棣",
        "content": "小槛新篁脱箨初，依然数轴壁间书。\n已无尘落清声外，空有香分素手余。\n古狱寃销神剑去，高堂梦破晓云踈。\n圜扉只掩青青草，门外应无长者车。",
        "dynasty": "宋",
        "collection_info": null
    },
    {
        "title": "使君馈食戏少蒙教授",
        "author": "陈棣",
        "content": "朝来食指非常动，果报兵厨已割烹。\n醇德且多从事酒，珍庖特异小人羹。\n虎头食肉方灰念，羊脚蹴蔬应震惊。\n归遗细君真得计，随缘灯火任卿卿。",
        "dynasty": "宋",
        "collection_info": null
    },
    {
        "title": "还余朝纲杂编",
        "author": "陈棣",
        "content": "胸中浑浑乏新奇，虚辱熊罴百万师。\n较艺昔尝穷五技，还书今復堕三痴。\n退飞颇愧一为甚，尽锐那知再愈衰。\n自计抛书无復用，缄题重寄仲舒帏。",
        "dynasty": "宋",
        "collection_info": null
    },
    {
        "title": "偶书",
        "author": "陈棣",
        "content": "诗魔大抵解穷人，到得人穷句益新。\n笔下自惭无好语，眼前底事最清贫。\n草玄天禄书窗冷，涤器临邛酒市春。\n自古才高多命薄，区区何必论钱神。",
        "dynasty": "宋",
        "collection_info": null
    },
    {
        "title": "戏效连珠迭韵体",
        "author": "陈棣",
        "content": "泝流迟涩须流轻，石岸崎岖沙岸平。\n高树影藏低树影，前滩声掩后滩声。\n飞禽飞去语禽语，归客归休行客行。\n望断谁怜魂欲断，诗成转觉梦难成。",
        "dynasty": "宋",
        "collection_info": null
    },
    {
        "title": "戏题酒肆",
        "author": "陈棣",
        "content": "一气无私万物春，小儿造化果能神。\n鸟啼花发遽如许，酒病诗狂那厌频。\n倒着敢期山简醉，典衣谁计少陵贫。\n上林五祚他年赋，姑作临邛涤器人。",
        "dynasty": "宋",
        "collection_info": null
    },
    {
        "title": "夜雪",
        "author": "陈棣",
        "content": "书帷夜雪耿无眠，晨起犹禁晓日寒。\n旋见软红生野水，似看寸碧出遥山。\n诗成已觉风生座，饮散俄惊月满鞍。\n梦破小窗依约态，浑疑暮雨楚台还。",
        "dynasty": "宋",
        "collection_info": null
    },
    {
        "title": "挽处士乔公",
        "author": "陈棣",
        "content": "姓氏详闻月旦推，典刑尚可一斑窥。\n义高诺重人皆仰，券失金存自不欺。\n富贵浮云曾唾去，死生幻泡独先知。\n一经教子阴功远，印绶纍纍看异时。",
        "dynasty": "宋",
        "collection_info": null
    },
    {
        "title": "挽提干赵君",
        "author": "陈棣",
        "content": "识君童稚过成人，旋见从师学日新。\n一举文场收隽誉，十年仕路固清贫。\n豪添徐邈中贤兴，瘦减相如病渴身。\n好善如颜还短折，伤哉命也重悲辛。",
        "dynasty": "宋",
        "collection_info": null
    },
    {
        "title": "挽张世英母夫人",
        "author": "陈棣",
        "content": "异乡萍梗寄生涯，朝露俄惊嘆落花。\n蒿里歌传风正惨，萱堂香冷月空斜。\n魂归故国三千里，地卜高原一万家。\n明日送车应击毂，不堪阁泪听边笳。",
        "dynasty": "宋",
        "collection_info": null
    },
    {
        "title": "岩桂饷郑舜举戏笔代柬  其一",
        "author": "陈棣",
        "content": "天香熏透辟寒金，拂拂鹅黄汉额深。\n多谢西风唤幽梦，径随秋蝶到踈林。",
        "dynasty": "宋",
        "collection_info": null
    },
    {
        "title": "岩桂饷郑舜举戏笔代柬  其二",
        "author": "陈棣",
        "content": "折得天葩满袖香，小窗寂寂伴凄凉。\n何如乞与文园客，瑶髻斜簪试晚粧。",
        "dynasty": "宋",
        "collection_info": null
    },
    {
        "title": "再次韵  其一",
        "author": "陈棣",
        "content": "翠葆低笼衣缕金，恼人风味在秋深。\n不缘月窟移仙种，安得尘寰有桂林。",
        "dynasty": "宋",
        "collection_info": null
    },
    {
        "title": "再次韵  其二",
        "author": "陈棣",
        "content": "天恐花神漏洩香，故教醖酿待新凉。\n丹铅不御丰容浅，一洗尘凡时世粧。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其一",
        "author": "陈棣",
        "content": "溪风袅袅素涛翻，兀坐书帷怯悄寒。\n老去见春如梦寐，此心底用倩人安。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其二",
        "author": "陈棣",
        "content": "身如不繫一虚舟，入眼江山总旧游。\n视昔视今俱勿论，且凭从事到青州。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其三",
        "author": "陈棣",
        "content": "燕雀经营竞短檐，未容蝶梦到花前。\n吾生几阅春荣谢，自嘆如蚕已再眠。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其四",
        "author": "陈棣",
        "content": "扰扰胶胶且罢休，会栽奴橘满汀洲。\n但教方寸无余事，不必林泉学枕流。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其五",
        "author": "陈棣",
        "content": "轻阴醖酿勒花天，节物撩人接禁烟。\n沂上未成曾点服，杖头聊挂阮生钱。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其六",
        "author": "陈棣",
        "content": "沉酣蠹简不知春，庭设雀罗谁扣门。\n拄颊看山无限意，阴晴变态异朝昏。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其七",
        "author": "陈棣",
        "content": "卉木争供众妙熏，春工试手为裁成。\n纷纷落蘂鶑边雨，寂寂游丝燕外晴。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其八",
        "author": "陈棣",
        "content": "幽花野蔓竟谁栽，傍水盈盈一笑开。\n几许远携吟笔去，未应空掉酒船回。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其九",
        "author": "陈棣",
        "content": "冶叶倡条过女墙，依然还作故园香。\n雄蜂雌蝶无聊頼，尽日颠狂有底忙。",
        "dynasty": "宋",
        "collection_info": null
    },
    {
        "title": "次韵徐庭珍春日杂言十首  其一○",
        "author": "陈棣",
        "content": "小儿造化本无心，孰为芳时作主人。\n唯有丹青留得住，好令昌辈写花真。",
        "dynasty": "宋",
        "collection_info": null
    },
    {
        "title": "次韵陈季陵元夕  其一",
        "author": "陈棣",
        "content": "山城灯火欲黄昏，湿雨踈梅暗小园。\n回首武林行乐地，太平风物似开元。",
        "dynasty": "宋",
        "collection_info": null
    },
    {
        "title": "次韵陈季陵元夕  其二",
        "author": "陈棣",
        "content": "归休无頼曲眠肱，扫尽繁华只一灯。\n冷淡生涯吾旧物，前身疑是小乘僧。",
        "dynasty": "宋",
        "collection_info": null
    },
    {
        "title": "次韵陈季陵元夕  其三",
        "author": "陈棣",
        "content": "顾我每为惊座客，如君真是谪仙人。\n相逢不作寻常语，一笑同酬惨澹春。",
        "dynasty": "宋",
        "collection_info": null
    },
    {
        "title": "李倅生辰三首  其一",
        "author": "陈棣",
        "content": "伯阳飞御上层天，继世云礽尽谪仙。\n炯炯方瞳真寿相，不劳颂祝自长年。",
        "dynasty": "宋",
        "collection_info": null
    },
    {
        "title": "李倅生辰三首  其二",
        "author": "陈棣",
        "content": "心览冲虚厌物波，樽前肯听雪儿歌。\n能捐伐性婵娟斧，不必樛枝号养和。",
        "dynasty": "宋",
        "collection_info": null
    },
    {
        "title": "李倅生辰三首  其三",
        "author": "陈棣",
        "content": "文章浩浩若江河，锦橐嘲吟得句多。\n政恐丝纶须大手，竚看三俊在銮坡。",
        "dynasty": "宋",
        "collection_info": null
    },
    {
        "title": "挽奉议刘公度四首  其一",
        "author": "陈棣",
        "content": "英誉当年蔼上庠，谈经肯羡解颐匡。\n才高不第空嗟惜，一命聊为末路光。",
        "dynasty": "宋",
        "collection_info": null
    },
    {
        "title": "挽奉议刘公度四首  其二",
        "author": "陈棣",
        "content": "平生学术在斯民，藴积渊源百未伸。\n边障掾曹聊小试，一城惠爱已如春。",
        "dynasty": "宋",
        "collection_info": null
    },
    {
        "title": "挽奉议刘公度四首  其三",
        "author": "陈棣",
        "content": "风鉴高明世少双，衮荣挞辱擅雌黄。\n须知柱下书言手，元是东床坦腹郎。",
        "dynasty": "宋",
        "collection_info": null
    },
    {
        "title": "挽奉议刘公度四首  其四",
        "author": "陈棣",
        "content": "挂冠神武赋归欤，旋捧恩纶赐佩鱼。\n谁谓桑榆将暮景，骈来庆事萃门闾。",
        "dynasty": "宋",
        "collection_info": null
    },
    {
        "title": "过冯公岭",
        "author": "陈棣",
        "content": "整促篮舆破晓晴，岚光滴翠夹衣轻。\n日窥青嶂坳中出，身在白云深处行。",
        "dynasty": "宋",
        "collection_info": null
    },
    {
        "title": "陈公藻觅笋仍许作包子",
        "author": "陈棣",
        "content": "玉版禅师来应供，锦綳稚子敢分珍。\n并包更藉桄榔屑，风味悬知定可人。",
        "dynasty": "宋",
        "collection_info": null
    },
    {
        "title": "晚春道中四首  其一",
        "author": "陈棣",
        "content": "簿书丛裏掣归身，万树毶毶浅绿匀。\n试向小园寻落蘂，慇懃拂拭觅余春。",
        "dynasty": "宋",
        "collection_info": null
    },
    {
        "title": "晚春道中四首  其二",
        "author": "陈棣",
        "content": "归涂检点物华非，黛色随风上柳枝。\n扑扑晴香恋芳草，却疑春去未多时。",
        "dynasty": "宋",
        "collection_info": null
    },
    {
        "title": "晚春道中四首  其三",
        "author": "陈棣",
        "content": "纤秾扫尽换清阴，便有南风欲荐琴。\n漫道仙葩归阆苑，小儿造化本无心。",
        "dynasty": "宋",
        "collection_info": null
    },
    {
        "title": "晚春道中四首  其四",
        "author": "陈棣",
        "content": "芍药无香燕有雏，绵蛮犹苦劝提壶。\n直须强作留春计，烂醉黄公旧酒垆。",
        "dynasty": "宋",
        "collection_info": null
    },
    {
        "title": "回文二绝  其一",
        "author": "陈棣",
        "content": "春晚落花飞藉草，月明惊鹊堕栖枝。\n人归望阔江天暮，梦断愁深夜漏迟。",
        "dynasty": "宋",
        "collection_info": null
    },
    {
        "title": "回文二绝  其二",
        "author": "陈棣",
        "content": "衣沾暗泪香凝怨，锦织新诗远寄愁。\n围减带销红玉瘦，粉慵粧浅翠蛾羞。",
        "dynasty": "宋",
        "collection_info": null
    },
    {
        "title": "读少陵诗",
        "author": "陈棣",
        "content": "建安七子文，骚雅生赘疣。\n除苛起膏肓，公为第一流。\n满朝竞飞翔，惟公独淹留。\n平生一严武，几成鞭虎头。\n定知诗穷人，到骨未肯休。\n执友自青云，蹭跳老沧洲。\n破除世万事，麯生聊可谋。\n危言竟何补，软语祇自羞。\n成此一段奇，政坐多牢愁。\n收拾万丈光，千古射斗牛。\n开卷想清标，凛如对霜秋。\n闭户味膏馥，妄言希骅骝。",
        "dynasty": "宋",
        "collection_info": null
    },
    {
        "title": "偶成",
        "author": "陈棣",
        "content": "直面溪山照眼明，息肩簿领暂身轻。\n蜗巢得失真余事，燕羽差池已半生。\n老境到门颜有甲，愁城坚壁酒无兵。\n何时蜕迹嚣尘外，莫问人间无用名。",
        "dynasty": "宋",
        "collection_info": null
    },
    {
        "title": "无题",
        "author": "陈棣",
        "content": "斥鷃蒿蓬足，鲲鹏谩北溟。\n余生熏白业，内景练黄庭。\n大白蚁浮绿，短檠灯闪青。\n欲知陶令趣，应向醉中醒。",
        "dynasty": "宋",
        "collection_info": null
    },
    {
        "title": "上湖",
        "author": "陈棣",
        "content": "舟车出阛阓，蹔觉脱樊笼。\n松荫凄迷日，荷香澹沱风。\n凌晨争迅急，向晚却和融。\n貌取君诗句，方知物象同。",
        "dynasty": "宋",
        "collection_info": null
    },
    {
        "title": "蜡梅三绝  其一",
        "author": "陈棣",
        "content": "蜂采羣芳酿蜜房，酿成犹作百花香。\n化工却取蜂房蜡，剪出寒梢色正黄。",
        "dynasty": "宋",
        "collection_info": null
    },
    {
        "title": "蜡梅三绝  其二",
        "author": "陈棣",
        "content": "林下虽无倾国艷，枝头疑有返魂香。\n新粧未肯随时改，犹是当年汉额黄。",
        "dynasty": "宋",
        "collection_info": null
    },
    {
        "title": "蜡梅三绝  其三",
        "author": "陈棣",
        "content": "寒菊已枯分正色，春兰未秀借幽香。\n凭君折取簪霜鬓，解与眉间一样黄。",
        "dynasty": "宋",
        "collection_info": null
    },
    {
        "title": "廛隠堂为杨元会赋",
        "author": "陈棣",
        "content": "大隠何曾去市廛，人间真有遁神仙。\n身閒已觉尘难染，心远由来地自偏。\n何事游方期汗漫，不妨酌月问婵娟。\n胸中丘壑可窥处，墨戏纵横出渭川。",
        "dynasty": "宋",
        "collection_info": null
    },
    {
        "title": "新沐有感",
        "author": "陈棣",
        "content": "我髮日已疏，尚喜鬓未斑。\n晴朝试一沐，但觉盘水宽。\n千梳发清快，凛凛肌骨寒。\n脱落等秋箨，光润如春峦。\n譬彼雨露滋，下泽枯蓬根。\n乌云犹半湿，霜叶不加繁。\n我生嗜疏懒，肯事形骸间。\n一月半不理，垢腻何由删。\n今辰新沐罢，快若沃狂澜。\n呼儿奉禨饮，为作椎结团。\n岁月寖相逼，欢娱心已阑。\n看镜想勋业，森然欲衝冠。",
        "dynasty": "宋",
        "collection_info": null
    },
    {
        "title": "纵目",
        "author": "陈棣",
        "content": "思穷烟浪阔，目断暮云层。\n旧赏去何有，新诗得未曾。\n披章如对景，搜句懒挑灯。\n酬唱惭非敌，君千我百能。",
        "dynasty": "宋",
        "collection_info": null
    },
    {
        "title": "读豫章集成柏梁体",
        "author": "陈棣",
        "content": "元佑昇平超治古，诞布人文化寰宇。\n道山翰苑郡仙处，一代文章继周鲁。\n斯道盟寒谁是主，眉山二老文章虎。\n眉山鉴裁高难与，网罗九万抟风羽。\n晁张超然鸿鹄举，秦郎继作翘翘楚。\n余子纷纷谩旁午，韩门籍湜何须数。\n豫章诗律加严苦，洗空万古尘凡语。\n后来鲜俪前无伍，真是江西第一祖。\n锦绣陆离缠肺腑，宝唾珠玑终日吐。\n兔颖烟煤骤如雨，混然天成绝斤斧。\n骚经抑怨知何补，白雪阳春空媚妩。\n囊括鲍谢包徐庾，下视谪仙平揖甫。\n近时作者宗燕许，入社投名仰成矩。\n残膏剩馥争探取，派别枝分已难御。\n专党同门伐异户，陈言糟粕弃如土。\n宗门不绝仅如缕，究竟畴能踵前武。\n遗编璀璨琼瑶谱，八珍间列罗樽俎。\n诵之琅琅中宫吕，心清何止头风愈。\n古人纯全嗟莫覩，徒味篇章想簪组。\n铺张盛美夸才谞，自笑雷门持布鼓。",
        "dynasty": "宋",
        "collection_info": null
    },
    {
        "title": "定光南安巗  其一",
        "author": "郑弼",
        "content": "石耸灵岩接太虚，百千年称定光居。\n未知天上何方有，应是人间别地无。",
        "dynasty": "宋",
        "collection_info": null
    },
    {
        "title": "定光南安巗  其二",
        "author": "郑弼",
        "content": "香风影裏迎新魄，梵呗声中见落晖。\n自恨劳生名利役，不能来此共忘机。",
        "dynasty": "宋",
        "collection_info": null
    },
    {
        "title": "定光南安巗  其三",
        "author": "郑弼",
        "content": "路入云山几万层，豁然岩宇势峥嵘。\n地从物外嚣尘断，天到壶中日月明。",
        "dynasty": "宋",
        "collection_info": null
    },
    {
        "title": "登江楼",
        "author": "李宏",
        "content": "三江会合水交流，拥抱岚光送客舟。\n只与寄诗身不到，老人可是负江楼。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "郑名卿",
        "content": "问路先从通济桥，沿溪长岸去迢迢。\n人间别有神仙境，云裏深藏古洞霄。\n石穴幽阴然火照，琳宫清旷隔尘嚣。\n山蟠九锁人希到，得侣同游俗虑消。",
        "dynasty": "宋",
        "collection_info": null
    },
    {
        "title": "游虎邱",
        "author": "王述",
        "content": "寻胜招提去，追随李郭舟。\n水云迷远日，烟景变新秋。\n大惬幽人赏，应忘倦客愁。\n归来须及晚，初月在山头。",
        "dynasty": "宋",
        "collection_info": null
    },
    {
        "title": "题黄陵二妃祠",
        "author": "王遵",
        "content": "帝子当年恨几多，楚山千迭鬰嵯峨。\n泪痕点滴留斑竹，宝瑟悲凉隔素波。\n妫汭旧存虞史载，苍梧谁证汲书讹。\n凄凉弔古堪伤处，那更潇湘接汨罗。",
        "dynasty": "宋",
        "collection_info": null
    },
    {
        "title": "井莲坊",
        "author": "戴顗",
        "content": "画梲文垂藻，蠲灾意已传。\n哲人思厌胜，东井刻荷莲。",
        "dynasty": "宋",
        "collection_info": null
    },
    {
        "title": "偈颂二十九首  其一",
        "author": "释云",
        "content": "丹霞烧木佛，院主眉鬚落。\n官裏有明条，许人私结约。\n傝䢆杜禅和，识情争卜度。\n休卜度，万里辽天飞一鹗。",
        "dynasty": "宋",
        "collection_info": null
    },
    {
        "title": "偈颂二十九首  其二",
        "author": "释云",
        "content": "教你不肯你，为君通一线。\n若是明眼人，觅甚腊月扇。",
        "dynasty": "宋",
        "collection_info": null
    },
    {
        "title": "偈颂二十九首  其三",
        "author": "释云",
        "content": "支提山裏作上元，若校诸方真箇异。\n大虫舌上打秋韆，蟭螟眼裏放夜市。\n灯笼倒退舞三台，露柱趋前弄鳖鼻。",
        "dynasty": "宋",
        "collection_info": null
    },
    {
        "title": "偈颂二十九首  其四",
        "author": "释云",
        "content": "昆崙奴，着铁袴。\n打一棒，行一步。\n遱逻真箇遱逻，峭措非常峭措。\n不惟佛法会尽，且是文章满肚。\n见渠尝试篇诗，便有惊人底句。\n如今对大众前，不免一时剖露。",
        "dynasty": "宋",
        "collection_info": null
    },
    {
        "title": "偈颂二十九首  其五",
        "author": "释云",
        "content": "佛说一乘法，无二亦无三。\n山花开似锦，涧水湛如蓝。\n支提遮裏，无法可说，赢得口似匾担。",
        "dynasty": "宋",
        "collection_info": null
    },
    {
        "title": "偈颂二十九首  其六",
        "author": "释云",
        "content": "春无三日晴，夏无十日雨。\n蛇咬虾蟆声，更有众生苦。",
        "dynasty": "宋",
        "collection_info": null
    },
    {
        "title": "偈颂二十九首  其七",
        "author": "释云",
        "content": "支提不敢向人说，达磨西来有妙诀。\n若将妄语诳众生，自招拔舌尘沙劫。",
        "dynasty": "宋",
        "collection_info": null
    },
    {
        "title": "偈颂二十九首  其八",
        "author": "释云",
        "content": "支提元不会禅，只是依时及节。\n孟春即曰犹寒，孟夏即曰渐热。\n虽无格外高谈，不向眼中添屑。\n汝等莫错商量，打你头破额裂。",
        "dynasty": "宋",
        "collection_info": null
    },
    {
        "title": "偈颂二十九首  其九",
        "author": "释云",
        "content": "今朝五月五，击动禾山鼓。\n鬰垒与神荼，欢呼齐起舞。",
        "dynasty": "宋",
        "collection_info": null
    },
    {
        "title": "偈颂二十九首  其一○",
        "author": "释云",
        "content": "虾蟆翻出阔，曲鳝草之长。\n门前飞八百，屋后走千张。",
        "dynasty": "宋",
        "collection_info": null
    },
    {
        "title": "偈颂二十九首  其一一",
        "author": "释云",
        "content": "参禅人，多逐妄，不用起模仍画样。\n春风吹绽桃李花，淡烟疎雨笼青嶂。",
        "dynasty": "宋",
        "collection_info": null
    },
    {
        "title": "偈颂二十九首  其一二",
        "author": "释云",
        "content": "叮咛损君德，无言真有功。\n任从沧海变，终不为君通。",
        "dynasty": "宋",
        "collection_info": null
    },
    {
        "title": "偈颂二十九首  其一三",
        "author": "释云",
        "content": "支提佛法无多子，何必胡僧劝举扬。\n好对春风二三月，鹧鸪啼处百花香。",
        "dynasty": "宋",
        "collection_info": null
    },
    {
        "title": "偈颂二十九首  其一四",
        "author": "释云",
        "content": "五月方改旦，今朝又初十。\n日月去如飞，快鹞趁不及。\n禅须放下参，但莫固拘执。\n是处解脱门，汝自不肯入。\n何必问支提，丁字着脚立。",
        "dynasty": "宋",
        "collection_info": null
    },
    {
        "title": "偈颂二十九首  其一五",
        "author": "释云",
        "content": "如来禅，祖师意。\n绝承当，只这是。\n破草鞋，汗臭气。\n热碗鸣，馿豚沸。\n也大奇，不思议。\n分明在目前，今古应无坠。\n佛灭二千年，比丘少惭愧。",
        "dynasty": "宋",
        "collection_info": null
    },
    {
        "title": "偈颂二十九首  其一六",
        "author": "释云",
        "content": "嗟见世间人，永劫堕迷津。\n不省这箇意，修行徒苦辛。",
        "dynasty": "宋",
        "collection_info": null
    },
    {
        "title": "偈颂二十九首  其一七",
        "author": "释云",
        "content": "云门普，风穴瞎。\n三门外金刚，冷地裏笑杀。",
        "dynasty": "宋",
        "collection_info": null
    },
    {
        "title": "偈颂二十九首  其一八",
        "author": "释云",
        "content": "参禅人，莫造作。\n拟心即差，动念即错。\n大乘小乘，钱贯井索。\n前三后三，佛手馿脚。\n开眼也着，合眼也着。\n拟向这裏承当，鼻孔依前失却。",
        "dynasty": "宋",
        "collection_info": null
    },
    {
        "title": "偈颂二十九首  其一九",
        "author": "释云",
        "content": "支提门下，五日一参。\n我纔合掌，汝便和南。\n龙象蹴蹋，非馿所堪。",
        "dynasty": "宋",
        "collection_info": null
    },
    {
        "title": "偈颂二十九首  其二○",
        "author": "释云",
        "content": "乍离千圣林间寺，来汲城头石罅泉。\n相见杯茶虽淡薄，往来无惜为君煎。",
        "dynasty": "宋",
        "collection_info": null
    },
    {
        "title": "偈颂二十九首  其二一",
        "author": "释云",
        "content": "佛是尘，法是尘，区区驰觅谩劳神。\n向道莫行山下路，果然猿叫断肠声。",
        "dynasty": "宋",
        "collection_info": null
    },
    {
        "title": "偈颂二十九首  其二二",
        "author": "释云",
        "content": "风高八九月，自合知时节。\n何必待山僧，升堂特地说。\n天际鴈南飞，接翅作行列。\n悉念佛法僧，轧轧声不绝。\n影落寒山水，已是重漏泄。\n普请好生观，西来无妙诀。",
        "dynasty": "宋",
        "collection_info": null
    },
    {
        "title": "偈颂二十九首  其二三",
        "author": "释云",
        "content": "前三后三，日面月面。\n七凸八凹，千化万变。\n捏聚放开，胡来汉现。\n不离当处常湛然，觅即如君不可见。",
        "dynasty": "宋",
        "collection_info": null
    },
    {
        "title": "偈颂二十九首  其二四",
        "author": "释云",
        "content": "了了了时无可了，玄玄玄处亦须呵。\n贪生逐日区区去，唤不回头争奈何。",
        "dynasty": "宋",
        "collection_info": null
    },
    {
        "title": "偈颂二十九首  其二五",
        "author": "释云",
        "content": "大尽三十日，小尽二十九。\n昨夜送穷年，今朝贺岁首。\n时节有变更，佛法无新旧。\n既是箇中人，不惜娘生口。\n坐对春风唱鹧鸪，嘉声不落威音后。",
        "dynasty": "宋",
        "collection_info": null
    },
    {
        "title": "偈颂二十九首  其二六",
        "author": "释云",
        "content": "春色融和，羣芳竞拆。\n水绿山青，桃红李白。\n不是时节因缘，亦非向上奇特。\n恁么也不得，不恁么也不得。\n此时若不究根源，直待当来问弥勒。",
        "dynasty": "宋",
        "collection_info": null
    },
    {
        "title": "偈颂二十九首  其二七",
        "author": "释云",
        "content": "是非只为多开口，烦恼皆因强出头。\n致使韶阳要打杀，思量着甚底来由。",
        "dynasty": "宋",
        "collection_info": null
    },
    {
        "title": "偈颂二十九首  其二八",
        "author": "释云",
        "content": "今朝五月十有五，十日作了八日雨。\n不荐檐头滴滴声，说妙谈玄何足数。",
        "dynasty": "宋",
        "collection_info": null
    },
    {
        "title": "偈颂二十九首  其二九",
        "author": "释云",
        "content": "秋江清浅时，白鹭和烟岛。\n良哉观世音，全身入荒草。",
        "dynasty": "宋",
        "collection_info": null
    },
    {
        "title": "偈颂二十九首  其三○",
        "author": "释云",
        "content": "人从陈州来，不得许州信。\n钟楼上念讚，床脚下种菜。\n盏子扑落地，楪子成七八片。",
        "dynasty": "宋",
        "collection_info": null
    },
    {
        "title": "颂古",
        "author": "释云",
        "content": "大隠居鄽，小隠居山。\n各得其所，随分安閒。\n何必更来论出入，人生在处有余欢。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释云",
        "content": "一片银蟾挂碧天，清光冷照凤楼前。\n九重玉户深深闭，争见扶疎桂影圆。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释云",
        "content": "春风有时恶，春风有时好。\n人竞逐春风，却被春风恼。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释云",
        "content": "一叶扁舟信晚风，雨昏浑不辨西东。\n不因再到秋江上，争见芦花对蓼红。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释云",
        "content": "白云绽处见明月，黄叶落时闻捣衣。\n劝君休去便休去，欲觅了时无了时。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释云",
        "content": "独唱清新拍不同，寥寥千古意无穷。\n拟开眼向声前听，早被风吹别调中。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释云",
        "content": "家人卦变作明夷，爻象分明不待推。\n无动无谋终吉庆，有求有用即迍危。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释云",
        "content": "缩头只可藏山谷，出得山来却不堪。\n若谓利生开佛见，这般恶口不如缄。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释云",
        "content": "终朝皮{彭/厂毛}街头走，有口何曾诵法华。\n末后脱空尤叵耐，逝多容你更交加。",
        "dynasty": "宋",
        "collection_info": null
    },
    {
        "title": "给孤长者",
        "author": "释云",
        "content": "远迓瞿昙至给孤，竚聆有法为开敷。\n早知是法应须舍，好请乘时出帝都。",
        "dynasty": "宋",
        "collection_info": null
    },
    {
        "title": "云门大师",
        "author": "释云",
        "content": "中毒睦州，伸寃雪峤。\n拔本无门，剜空作窍。\n有折脚殃，乃破家兆。\n万福曾郎，容此不肖。",
        "dynasty": "宋",
        "collection_info": null
    },
    {
        "title": "送幽巗滋上人出岭",
        "author": "释云",
        "content": "诸方无说汝无闻，闻说俱无莫倒跟。\n纔起丝毫奇特想，依前似不出雷门。",
        "dynasty": "宋",
        "collection_info": null
    },
    {
        "title": "颂古",
        "author": "释云",
        "content": "狗子无佛性，泥捏活大圣。\n不是泗州人，说着也不信。",
        "dynasty": "宋",
        "collection_info": null
    },
    {
        "title": "凤凰巗",
        "author": "张建",
        "content": "尽□□□□□兵，岐山无復凤凰鸣。\n何人更解驱顽石，飞向中原颂太平。",
        "dynasty": "宋",
        "collection_info": null
    },
    {
        "title": "句",
        "author": "邹宗谟",
        "content": "远继杜参谋，近追苏玉局。",
        "dynasty": "宋",
        "collection_info": null
    },
    {
        "title": "病鹤",
        "author": "何若",
        "content": "仙骨珊珊瘦怯风，褵褷晴晒石桥东。\n丹砂灵圃何缘觅，华表荒城半已空。\n羽化定教随子晋，舞衣久不悦羊公。\n听他盍旦鸣相乐，自此朝阳凤在桐。",
        "dynasty": "宋",
        "collection_info": null
    },
    {
        "title": "捉搦歌",
        "author": "姚宽",
        "content": "双蝶护花飞，老女怨春暮。\n扑蝶金粉销，折花颜色故。\n窗中声唧唧，雨泣至天曙。\n问婆许嫁女，莫要择门户。\n愿得不单栖，任他流浪去。",
        "dynasty": "宋",
        "collection_info": null
    },
    {
        "title": "少年行",
        "author": "姚宽",
        "content": "少年白鼻騧，玉勒锦连鞯。\n径就胡姬饮，熟醉当垆眠。\n剥丝入蚕茧，郎意在缠绵。",
        "dynasty": "宋",
        "collection_info": null
    },
    {
        "title": "江南新体  其一",
        "author": "姚宽",
        "content": "悠悠復悠悠，日夜潇湘流。\n潇湘春草生，行人向南愁。\n缓歌竹枝娘，窈窕苹花洲。",
        "dynasty": "宋",
        "collection_info": null
    },
    {
        "title": "江南新体  其二",
        "author": "姚宽",
        "content": "江南无春秋，花草红復绿。\n燕燕撇波飞，雁雁依云宿。\n游子去不归，凄凉采菱曲。",
        "dynasty": "宋",
        "collection_info": null
    },
    {
        "title": "刘生",
        "author": "姚宽",
        "content": "刘生古豪侠，意气无与俱。\n隠若一敌国，不顾千金躯。\n击剑探赤丸，投琼叱枭卢。\n醉使新丰酒，笑拥西京姝。",
        "dynasty": "宋",
        "collection_info": null
    },
    {
        "title": "宿诸暨大雄寺",
        "author": "姚宽",
        "content": "解榻无凝尘，云房惬幽素。\n清寒薄衾枕，微凉散庭户。\n梦破流水声，钩帘捲山雾。\n时与静者俱，为拟汤休句。",
        "dynasty": "宋",
        "collection_info": null
    },
    {
        "title": "望行人",
        "author": "姚宽",
        "content": "戍客久不归，生死关山道。\n出塞入塞云，长亭短亭草。\n梦断玉阶人，愁深花欲老。\n庭树起秋风，寄衣当及早。",
        "dynasty": "宋",
        "collection_info": null
    },
    {
        "title": "昭君曲",
        "author": "姚宽",
        "content": "汉宫深锁千蛾眉，妬宠争妍君不知。\n昭君自恃色殊众，画师忍为黄金欺。\n当时望幸君不顾，泪湿花枝怨无主。\n一朝按图聘绝域，慷慨尊前为君去。\n萧萧车骑如流水，惨澹风沙千万里。\n昔年公主嫁乌孙，妾身况是良家子。\n自嗟薄命无归路，弱质安能事强主。\n可怜宫锦换氊裘，忍变故音作新语。\n马上琵琶送将远，行路闻之亦凄断。\n寄书空忆鴈南飞，只有怨歌传入汉。\n汉家失计何所获，羽林射士空头白。\n白璧骏马无时无，倾国倾城难再得。",
        "dynasty": "宋",
        "collection_info": null
    },
    {
        "title": "西湖醉归作",
        "author": "姚宽",
        "content": "涌金门外看春色，水流不尽花枝碧。\n一番洗雨一番风，堕蘂零红收不得。\n蜜房羽客寻芳歇，蝶翅粉尽金翠灭。\n云昏草暖天亦迷，日暮杨花散成雪。\n倾城一醉争狂荡，踏歌相携大堤上。\n湘妃有意解明珰，桃叶竟谁迎两桨。\n东君无情背人去，脉脉那由话衷素。\n归来帘幕护残灯，一梦闲阶月如雾。",
        "dynasty": "宋",
        "collection_info": null
    },
    {
        "title": "搏鸡行",
        "author": "姚宽",
        "content": "大鸡角角号秋田，小鸡啾啾随后先。\n喧鸣得意啄遗黍，四顾无人惊復聚。\n青天闪倏片影落，饥鸢搏取填空嗉。\n纷纷散乱入荆棘，老父应门叫无力。\n鸢飞突去何遒疾，大鸡还呼小鸡出。",
        "dynasty": "宋",
        "collection_info": null
    },
    {
        "title": "西溪早行",
        "author": "姚宽",
        "content": "清晨出故溪，邻曲未闻鸡。\n草露平平湿，溪云漠漠低。\n转山人忽见，分路马多迷。\n作客风埃裏，难堪听鼓鼙。",
        "dynasty": "宋",
        "collection_info": null
    },
    {
        "title": "天台夜雨",
        "author": "姚宽",
        "content": "瘴海远黏天，山城入暝烟。\n春潮生蛤晕，夜雨长蜗涎。\n灯几花时落，风帘客未眠。\n平生怀此地，今夕意茫然。",
        "dynasty": "宋",
        "collection_info": null
    },
    {
        "title": "夜坐怀归简报恩振老",
        "author": "姚宽",
        "content": "冷烛翠光残，踈梅雪影寒。\n客心春鴈急，诗思暮江宽。\n髣髴连环梦，凄凉锦瑟弹。\n明朝山下寺，窗竹问平安。",
        "dynasty": "宋",
        "collection_info": null
    },
    {
        "title": "春暮送碧云阇棃归灵巗",
        "author": "姚宽",
        "content": "归意太匆匆，逢春去住中。\n澹香花湿雨，薄影絮行风。\n觅句愁何许，谈玄兴未穷。\n应缘知有处，祇莫恨飘蓬。",
        "dynasty": "宋",
        "collection_info": null
    },
    {
        "title": "宿多福寺",
        "author": "姚宽",
        "content": "萧寺虚庭夜气嘉，微风入树碧交加。\n露荷滴沥珠无翳，月桂扶踈璧有瑕。\n欲采苹花归已晚，拟寻竹叶梦还赊。\n愁来剩有凄凉意，织女银河又復斜。",
        "dynasty": "宋",
        "collection_info": null
    },
    {
        "title": "钓鱼",
        "author": "姚宽",
        "content": "自小弄丝来，惊多去復回。\n沙头晚风起，波上夕阳开。",
        "dynasty": "宋",
        "collection_info": null
    },
    {
        "title": "春晴",
        "author": "姚宽",
        "content": "风雨惜春残，新晴为启关。\n白云归去尽，还我旧青山。",
        "dynasty": "宋",
        "collection_info": null
    },
    {
        "title": "真戒僧首房昼寝",
        "author": "姚宽",
        "content": "薄薄帘栊日，阴阴殿阁风。\n无人惊午梦，双蝶下花丛。",
        "dynasty": "宋",
        "collection_info": null
    },
    {
        "title": "莲盘庄纳凉",
        "author": "姚宽",
        "content": "密竹荫回塘，阴阴小院凉。\n低徊忘扇拂，独自懒衣裳。\n弱蔓扶新绿，红蕖并晚香。\n华胥愁不到，只在水云乡。",
        "dynasty": "宋",
        "collection_info": null
    },
    {
        "title": "下章安杜渎七首  其一",
        "author": "姚宽",
        "content": "京洛风尘久不开，晚寻云水到天台。\n如何更下章安浦，缥缈山城首重回。",
        "dynasty": "宋",
        "collection_info": null
    },
    {
        "title": "下章安杜渎七首  其二",
        "author": "姚宽",
        "content": "帆落秋风泊暮滩，月生潮上客心閒。\n海门南望天侵水，左直金鳌驻跸山。",
        "dynasty": "宋",
        "collection_info": null
    },
    {
        "title": "下章安杜渎七首  其三",
        "author": "姚宽",
        "content": "石柱山前烟在川，金鹅浦口浪黏天。\n北人凄断南人笑，愁水愁风最可怜。",
        "dynasty": "宋",
        "collection_info": null
    },
    {
        "title": "下章安杜渎七首  其四",
        "author": "姚宽",
        "content": "平生顾挹山阴道，种竹栽花越水东。\n海角天涯心未稳，吴头楚尾信难通。",
        "dynasty": "宋",
        "collection_info": null
    },
    {
        "title": "下章安杜渎七首  其五",
        "author": "姚宽",
        "content": "梦寐家山老岁华，何时满眼送烟花。\n定知难取通侯印，亦许归乘下泽车。",
        "dynasty": "宋",
        "collection_info": null
    },
    {
        "title": "下章安杜渎七首  其六",
        "author": "姚宽",
        "content": "风林叶脱减秋声，山拥秋光到眼明。\n秋兴悲秋俱有赋，安仁宋玉是前生。",
        "dynasty": "宋",
        "collection_info": null
    },
    {
        "title": "下章安杜渎七首  其七",
        "author": "姚宽",
        "content": "饥来驱我几何厌，尘务萦心更可嫌。\n不似陶潜恋松菊，未闻胶鬲举鱼盐。",
        "dynasty": "宋",
        "collection_info": null
    },
    {
        "title": "行鸿佑路偶作",
        "author": "姚宽",
        "content": "寻幽无十里，阔处见风涛。\n绿树雨中密，澹山云外高。\n心情亲醉境，愁色上颠毛。\n早赋归来引，悠悠误尔曹。",
        "dynasty": "宋",
        "collection_info": null
    },
    {
        "title": "古博岭",
        "author": "姚宽",
        "content": "北风猎猎驾寒云，低压平川路欲昏。\n人马忽惊俱辟易，一声乳虎下前村。",
        "dynasty": "宋",
        "collection_info": null
    },
    {
        "title": "绝句四首  其一",
        "author": "姚宽",
        "content": "一雨一风花欲零，在官在私蛙乱鸣。\n留春欲繫金鸦脚，日日日斜楼上情。",
        "dynasty": "宋",
        "collection_info": null
    },
    {
        "title": "绝句四首  其二",
        "author": "姚宽",
        "content": "花信今吹第几风，香苞未拆牡丹丛。\n雨声细入窗前树，夜夜夜寒春梦中。",
        "dynasty": "宋",
        "collection_info": null
    },
    {
        "title": "绝句四首  其三",
        "author": "姚宽",
        "content": "京洛逢春思昔时，翩翩游骑醉中归。\n平川花柳浓如锦，树树树头蜂蝶飞。",
        "dynasty": "宋",
        "collection_info": null
    },
    {
        "title": "绝句四首  其四",
        "author": "姚宽",
        "content": "愁将老眼到花梢，独自伤春叹绝交。\n王谢风流今不见，家家家屋燕成巢。",
        "dynasty": "宋",
        "collection_info": null
    },
    {
        "title": "陇头",
        "author": "姚宽",
        "content": "下陇流水咽，上陇征人别。\n秦树暗秋云，燕鸿隔春雪。\n闪倏见胡骑，翩翩传汉节。\n戍客起愁心，心与飞蓬折。",
        "dynasty": "宋",
        "collection_info": null
    },
    {
        "title": "苎萝山  其一",
        "author": "姚宽",
        "content": "娉婷初出苎萝春，一笑当年国自倾。\n丝网珠玑迷去路，鸱夷风月倍多情。",
        "dynasty": "宋",
        "collection_info": null
    },
    {
        "title": "苎萝山  其二",
        "author": "姚宽",
        "content": "遥山尚拥云鬟翠，流水空闻玉佩声。\n千古人传浣纱地，王轩何事得逢迎。",
        "dynasty": "宋",
        "collection_info": null
    },
    {
        "title": "寄衣曲",
        "author": "许志仁",
        "content": "貂裘虽云温，非妾手中迹。\n唯此万里衣，一鍼三叹息。\n叹息恐人闻，缝时常避人。\n开缄勿嫌涴，中有双泪痕。\n江南十月雁初飞，边地纔秋塞草衰。\n衣成妾手君宁见，寒到君边妾自知。\n寄书问征夫，好在何当还。\n西风吹妾梦，夜度鲁阳关。",
        "dynasty": "宋",
        "collection_info": null
    },
    {
        "title": "妾薄命",
        "author": "许志仁",
        "content": "双双林间鸟，雌雄相并栖。\n惊风忽吹散，各自东西飞。\n妾意如断絃，断絃犹可续。\n君心似流水，流水何当復。\n何当復，又是空房将泪宿。",
        "dynasty": "宋",
        "collection_info": null
    },
    {
        "title": "和姚令威春晚即事",
        "author": "许志仁",
        "content": "卧看游丝媚远天，起寻幽径却茫然。\n句成落絮飞花裏，心在残霞夕照边。\n无復双鱼传尺素，空余宝瑟思华年。\n老来情味人应笑，白首伤春只醉眠。",
        "dynasty": "宋",
        "collection_info": null
    },
    {
        "title": "繫冠船蓬自戏",
        "author": "许志仁",
        "content": "竹皮狗尾粗斓斑，神虎门前兴已阑。\n每恨误身诚可溺，殆将苴履不须弹。\n数茎渐觉胜簪怯，一免当知復冠难。\n柱后惠文非所志，宁从子夏学酸寒。",
        "dynasty": "宋",
        "collection_info": null
    },
    {
        "title": "和宝月弹桃源春晓",
        "author": "许志仁",
        "content": "何年凿源开混茫，桃香两岸吹红香。\n烟消远浦生微阳，鱼舟误行溪水长。\n溪回岸转山隙光，疑有绛阙仙人房。\n居民争出罗酒浆，花间笑语音琅琅。\n抱琴释子眉髮苍，响泉韵磬鸣长廊。\n能弹往事悲孟尝，昔时台沼今耕桑。\n又如勇士赴敌场，坐令游子思故乡。\n清猿抱木号鸿荒，孤吟划见丹凤翔。\n曲终待月西南厢，重调十指初不忙。\n如见古画秦衣裳，春天百鸟争颉颃。\n桃源归来今已忘，弹到落月空断肠。",
        "dynasty": "宋",
        "collection_info": null
    },
    {
        "title": "谢张学士惠灵寿杖",
        "author": "许志仁",
        "content": "九疑连绵青未了，郴江擘出蛟龙吼。\n雷公霹雳搜岩幽，化为鬰律黄蛇走。\n飞电迸火出奇节，黄蛇起立僵如铁。\n携看玉女洗头盆，拄上九疑探禹穴。\n莫挑马棰渡黄河，莫扣天门阍者诃。\n但挂百钱时一醉，从教风雨湿渔簑。\n青钱学士方年少，年少羞为老人调。\n即看飞步上蓬瀛，别有青藜夜相照。",
        "dynasty": "宋",
        "collection_info": null
    },
    {
        "title": "天竺道中",
        "author": "许志仁",
        "content": "紫兰含春风，日暮香更远。\n涧道水平分，曲折渡清浅。\n飞花当面堕，颠倒落苔藓。\n念此芳意阑，归思纷莫遣。",
        "dynasty": "宋",
        "collection_info": null
    },
    {
        "title": "雁荡道中",
        "author": "许志仁",
        "content": "千丈岩头一点红，春风吹落浅莎中。\n山僧倚杖移时去，说似溪边采药翁。",
        "dynasty": "宋",
        "collection_info": null
    },
    {
        "title": "湖上吟",
        "author": "许志仁",
        "content": "谁家短笛吹杨柳，何处扁舟唱采菱。\n湖水欲平风作恶，秋云太薄雨无凭。\n近人白鹭麾方去，隔岸青山唤不应。\n好景满前难着语，夜归茅屋望疏灯。",
        "dynasty": "宋",
        "collection_info": null
    },
    {
        "title": "折杨柳",
        "author": "许志仁",
        "content": "东风来何时，百花已飘零。\n独余堤上柳，惨淡含春荣。\n扁舟復何适，延客江上亭。\n顾无青玉案，何以送子行。\n攀条欲相赠，上有双流鶑。\n□□正求友，奈此别离情。",
        "dynasty": "宋",
        "collection_info": null
    },
    {
        "title": "采莲吟",
        "author": "许志仁",
        "content": "湖边日落鸳鸯飞，罗衣香转兰舟移，莲根断处手满丝。\n手满丝，不能理。\n秋云深，隔君子。",
        "dynasty": "宋",
        "collection_info": null
    },
    {
        "title": "杜宇",
        "author": "许志仁",
        "content": "四海常为客，三春却倦游。\n能飞归不得，虽去有何求。\n故国三千恨，行人万里愁。\n年来风过耳，无泪与君流。",
        "dynasty": "宋",
        "collection_info": null
    },
    {
        "title": "鹭",
        "author": "许志仁",
        "content": "春暗汀洲杜若香，风标公子白霓裳。\n碧天片雪忽飞去，何处人家水满塘。",
        "dynasty": "宋",
        "collection_info": null
    },
    {
        "title": "乌夜啼",
        "author": "许志仁",
        "content": "碧烟障楼天欲暮，飞乌夜集芜城戍。\n云外毕逋衔尾来，月明腷膊同枝语。\n楼中有人辍机杼，玉笙怨咽凝江雾。\n惆怅幽悽夜未阑，桂树秋风兰叶露。",
        "dynasty": "宋",
        "collection_info": null
    },
    {
        "title": "临高台",
        "author": "许志仁",
        "content": "高台跨崇冈，檐宇锁空雾。\n新晴洗双目，千里在跬步。\n霏霏渔浦烟，冉冉富春树。\n风花不我私，何以理愁绪。\n谁疏白玉窗，中有浮云度。\n浮云吹不开，不见行人去。",
        "dynasty": "宋",
        "collection_info": null
    },
    {
        "title": "架壁",
        "author": "许志仁",
        "content": "架壁珍藏万古书，世间清绝在吾庐。\n绿瓶香破分家酿，曲圃云开翦露蔬。\n白日渐随秋意短，故人尽向老来疏。\n今年种得回峰菊，乱点东篱玉不如。",
        "dynasty": "宋",
        "collection_info": null
    },
    {
        "title": "东门行",
        "author": "许志仁",
        "content": "东门杨柳暗藏鸦，东门行客欲离家。\n树头春风草头露，鸦自不飞人自去。\n妾家南浦桂为堂，房栊珉玉帘夜光。\n炉烟多，绮罗重，水槛风入笙箫凉。\n欢娱未毕车轮远，方寸秋丝纷百茧。\n愿郎功业落人间，长使春闺女无怨。",
        "dynasty": "宋",
        "collection_info": null
    },
    {
        "title": "窗间",
        "author": "许志仁",
        "content": "秋香烂熳入屏帷，金粟楼台富贵时。\n晓起旋收花上露，窗间闲写夜来诗。",
        "dynasty": "宋",
        "collection_info": null
    },
    {
        "title": "和虞智父登清溪阁",
        "author": "许志仁",
        "content": "叶脱林梢处处秋，壮怀易感更登楼。\n日斜钟阜烟凝碧，霜落秦淮水慢流。\n人似仲宣思故国，诗如杜老到夔州。\n十年前作金陵梦，重抚阑干说旧游。",
        "dynasty": "宋",
        "collection_info": null
    },
    {
        "title": "白苎歌",
        "author": "许志仁",
        "content": "大垂手，小垂手，江南白苎世希有。\n吴姬十指玉纤纤，白苎新裁舞衣小。\n秋江四面绕吴宫，吴宫霜橘树树红。\n吴王夜宴不知晓，但见红日昇曈眬。\n美人低鬟復回袖，持酒献君君一笑。\n人生得意不行乐，白日如梭夜催昼。\n吴山依旧吴江清，离宫故苑难为情。\n不知谁遣南山鹿，还向姑苏台下行。",
        "dynasty": "宋",
        "collection_info": null
    },
    {
        "title": "存目  其一",
        "author": "许志仁",
        "content": "诗题：倾城误人身寄内翰洪丈首句：倾城误人身。",
        "dynasty": "宋",
        "collection_info": null
    },
    {
        "title": "存目  其二",
        "author": "许志仁",
        "content": "诗题：蚁饮研槽歌首句：晴窗棐几风日舒。",
        "dynasty": "宋",
        "collection_info": null
    },
    {
        "title": "横浦楼",
        "author": "贾成之",
        "content": "横槎三月江如束，风浪萦行接天绿。\n郡楼新创插云飞，尽日江山对双目。\n楼中剌史幽兴长，百斛载春供不足。",
        "dynasty": "宋",
        "collection_info": null
    },
    {
        "title": "偈",
        "author": "释智鉴",
        "content": "世尊有密语，迦叶不覆藏。\n一夜落花雨，满城流水香。",
        "dynasty": "宋",
        "collection_info": null
    },
    {
        "title": "颂古十一首  其一",
        "author": "释智鉴",
        "content": "土面灰头不染尘，华街柳巷乐天真。\n金鷄唱晓琼楼梦，一树华开浩劫春。",
        "dynasty": "宋",
        "collection_info": null
    },
    {
        "title": "颂古十一首  其二",
        "author": "释智鉴",
        "content": "倒却门前剎竿，全提那涉玄端。\n翻身不坐空王殿，月照千峯夜色寒。",
        "dynasty": "宋",
        "collection_info": null
    },
    {
        "title": "颂古十一首  其三",
        "author": "释智鉴",
        "content": "即心是佛外忘求，心佛圆明不假修。\n云浄远山千点翠，水和明月一天秋。",
        "dynasty": "宋",
        "collection_info": null
    },
    {
        "title": "颂古十一首  其四",
        "author": "释智鉴",
        "content": "百非路绝透离微，四句情忘发上机。\n竹密不妨流水过，山高岂碍白云飞。",
        "dynasty": "宋",
        "collection_info": null
    },
    {
        "title": "颂古十一首  其五",
        "author": "释智鉴",
        "content": "背前面后扬家丑，揭地洪音师子吼。\n分付仙陀知不知，法身午夜藏北斗。",
        "dynasty": "宋",
        "collection_info": null
    },
    {
        "title": "颂古十一首  其六",
        "author": "释智鉴",
        "content": "云巢梦断月华秋，玉女翻身过斗牛。\n卸却花冠归旧隠，玄途鸟道未容收。",
        "dynasty": "宋",
        "collection_info": null
    },
    {
        "title": "颂古十一首  其七",
        "author": "释智鉴",
        "content": "玄途不涉透离微，道合平常发上机。\n无影树头春色晓，金鷄啼在不萌枝。",
        "dynasty": "宋",
        "collection_info": null
    },
    {
        "title": "颂古十一首  其八",
        "author": "释智鉴",
        "content": "赵州一匝天轮转，婆子知音未足酬。\n普为人天开正眼，大千沙界一毫收。",
        "dynasty": "宋",
        "collection_info": null
    },
    {
        "title": "颂古十一首  其九",
        "author": "释智鉴",
        "content": "虚玄鸟道没纤埃，玉殿空然琐绿苔。\n挂壁梭飞秋蜕骨，沧溟老蚌尽怀胎。",
        "dynasty": "宋",
        "collection_info": null
    },
    {
        "title": "颂古十一首  其一○",
        "author": "释智鉴",
        "content": "觌面全提少室令，当机不荐过新罗。\n清风楼上逢知己，拨动烟尘不奈何。",
        "dynasty": "宋",
        "collection_info": null
    },
    {
        "title": "颂古十一首  其一一",
        "author": "释智鉴",
        "content": "青山是父白云儿，云散青山总不知。\n玉兔昼眠云母地，金乌夜宿不萌枝。",
        "dynasty": "宋",
        "collection_info": null
    },
    {
        "title": "献寿诗",
        "author": "孙纬",
        "content": "面脸丹如朱顶鹤，髭髯长似绿毛龟。\n欲知相府生辰日，此是人间祭竈时。",
        "dynasty": "宋",
        "collection_info": null
    },
    {
        "title": "过练湖",
        "author": "顾松年",
        "content": "行行何处慰吟观，负郭平湖万顷宽。\n两寺钟声烟外听，六朝山色镜中看。\n难追鸥鹭朋俦密，颇怪鱼龙窟宅寒。\n请濯尘缨自兹始，为辞云水向长安。",
        "dynasty": "宋",
        "collection_info": null
    },
    {
        "title": "虎跑泉",
        "author": "廖颙",
        "content": "真驭遗踪古，寒泉泻石清。\n养源人莫测，流润济苍生。",
        "dynasty": "宋",
        "collection_info": null
    },
    {
        "title": "游七星岩",
        "author": "廖颙",
        "content": "斗峰遥忆旧松台，为劝农耕特地来。\n短李高名光翠壁，僞刘陈迹没苍苔。\n洞天日永风埃浄，岩壑云收霁色开。\n好景最宜供宴赏，操觚欲赋愧非才。",
        "dynasty": "宋",
        "collection_info": null
    },
    {
        "title": "游黄山",
        "author": "谢凤",
        "content": "历览岧嶤接斗牛，岩排云树翠阴稠。\n风生药臼清香远，日照丹岩紫气浮。\n仙乐有声闻昼夜，灵泉无火沸春秋。\n犹多奇绝应难到，聊写新诗纪胜游。",
        "dynasty": "宋",
        "collection_info": null
    },
    {
        "title": "句",
        "author": "谢凤",
        "content": "两袖清风蓬岛路，一襟明月海天秋。",
        "dynasty": "宋",
        "collection_info": null
    },
    {
        "title": "凈圣庵",
        "author": "王宾",
        "content": "乐道岩前沙路平，淡烟和月照人行。\n林端仙馆千山合，石罅灵泉一派清。\n藴藻竞严朝斗意，琳琅惟听步虚声。\n青书奏罢黄冠睡，独有滩雷彻夜鸣。",
        "dynasty": "宋",
        "collection_info": null
    },
    {
        "title": "句  其一",
        "author": "孙仲鰲",
        "content": "名向阿衡篇裏得，书从復古殿中来。",
        "dynasty": "宋",
        "collection_info": null
    },
    {
        "title": "句  其二",
        "author": "孙仲鰲",
        "content": "泪川紫岫洗诗愁，朱橘白鱼供饮痛。",
        "dynasty": "宋",
        "collection_info": null
    },
    {
        "title": "江纂墓碑",
        "author": "孙起卿",
        "content": "家有古冢碑，近自田家获。\n藏之五六年，未甚见省录。\n古苔侵文理，封结殆莫识。\n偶然嗟其穷，一一为磨剔。\n始若漫无文，细寻适可读。\n文云晋江纂，长夜垂兹刻。\n贞石殊不用，块然但埏埴。\n合葬无别铭，背面书反覆。\n一字不涉华，本枝记明白。\n二父遂兼书，于逌乃宗嫡。\n考诸晋史篇，真是小出入。\n字画亦崄劲，然不类镌斲。\n汉魏尚丰碑，兹独何褊迫。\n岂时丁丧乱，不暇如品式。\n于时义熙季，处次实庚戌。\n五胡剖中原，典午窜南极。\n苟简理宜尔，宁诒不孝责。\n审订既昭然，疑去喜自适。\n历年七百余，瞥尔驹过隙。\n名节苟不传，埃化先瓦石。\n寘兹当眼前，用代铭几席。",
        "dynasty": "宋",
        "collection_info": null
    },
    {
        "title": "癸水",
        "author": "翟杰",
        "content": "癸水绕东城，刀兵不用忧。\n须勤疏道力，常使达潮头。",
        "dynasty": "宋",
        "collection_info": null
    },
    {
        "title": "藤州道上",
        "author": "李孟博",
        "content": "道上何尝识故侯，解鞍聊发小迟留。\n莫向漳江更南望，四十八驿是藤州。",
        "dynasty": "宋",
        "collection_info": null
    },
    {
        "title": "句",
        "author": "曹筠",
        "content": "浩浩秦淮千万顷，好将余浪到滩头。",
        "dynasty": "宋",
        "collection_info": null
    },
    {
        "title": "句",
        "author": "季南寿",
        "content": "我以铜符吏营浦，闻古刺史元最贤。",
        "dynasty": "宋",
        "collection_info": null
    },
    {
        "title": "祠庞颍公",
        "author": "王九龄",
        "content": "贤哉庞颍公，天相佑仁宗。\n清规映当代，劲节摩秋空。\n皇佑维四年，蛮寇南海邕。\n委身任虎将，献馘鲁侯宫。\n又能识君实，荐鹗如孔融。\n人言主与宾，霜降鸣丰钟。\n至今勋业在，隠然齐岱嵩。\n少时居荫下，读书此堂中。\n三年足不市，纷华尘垢同。\n平生经纶志，于此涵养丰。\n梁间产灵芝，秀异鬰青葱。\n殿角存琬琰，挥毫气吐虹。\n常时有识者，固知非卧龙。\n一朝十载遇，谈笑集勋庸。\n后人勤仰止，图像君子容。\n萧然堂庑间，香火一时共。\n地远尘不到，山高气自雄。\n松竹交荫鬰，桃李间繁秾。\n堂经百年久，隳圮几一空。\n断砌行春蚓，败壁号秋蛩。\n僧有惟勔者，鼎施葺施工。\n兴仆广湫隘，疏林撤翳蒙。\n至今山下路，冠盖仍憧憧。\n我来为此邑，坐阅三年穷。\n催科本自拙，抚字亦何功。\n惟有心如水，庶几踵前踪。\n适当岁初吉，敛板揖清风。\n来携一壶酒，谨致三酬恭。\n昔尝怀此念，今乃遂我衷。\n作诗留壁间，聊以写鄙悰。",
        "dynasty": "宋",
        "collection_info": null
    },
    {
        "title": "听鼓琴",
        "author": "王九龄",
        "content": "至音不传徒按谱，不传之妙心自许。\n手挥五絃目飞鸿，千载流风如接武。\n鹑衣百结甘蓝缕，鬓雪浸浸用心苦。\n我知若人之用心，指下堪为儿女语。\n神怡志定一齐鼓，和气冲融塞天宇。\n忽然作意变轩昂，亦不哀吟动凄楚。\n醉翁已作黄鹤举，君独何为在尘土。\n琅然清图请更弹，使我三叹首屡俯。\n人生识意天所予，性情之适适其所。\n高山流水有知音，莫道吾人不如古。",
        "dynasty": "宋",
        "collection_info": null
    },
    {
        "title": "题吉昌桥",
        "author": "吴武陵",
        "content": "一水长流出涧溪，众山绵密与云齐。\n武陵桥上观春色，自笑刘郎去路迷。",
        "dynasty": "宋",
        "collection_info": null
    },
    {
        "title": "王文孺臞庵  其一",
        "author": "程敦厚",
        "content": "待月凝云关，垂竿钓雪滩。\n虚窗摇冷翠，杰阁耸高寒。\n笼养千龄鹤，炉烧九转丹。\n不须论许事，心目自清安。",
        "dynasty": "宋",
        "collection_info": null
    },
    {
        "title": "王文孺臞庵  其二",
        "author": "程敦厚",
        "content": "壁上烟萝子，窗前鸿素书。\n短篱开窈窕，嫩竹转扶疏。\n世事霜前叶，声名涧底樗。\n柴桑陶靖节，日暮荷归锄。",
        "dynasty": "宋",
        "collection_info": null
    },
    {
        "title": "题陈宏画明皇太真联镳图",
        "author": "程敦厚",
        "content": "并辔春风禁籞游，外间底事上心头。\n骑馿后日嘉陵道，料得君王始欲愁。",
        "dynasty": "宋",
        "collection_info": null
    },
    {
        "title": "题陈宏画太真上马图",
        "author": "程敦厚",
        "content": "阿环百巧专恩宠，自是三郎騃不知。\n上马未应乏无力，要回一顾特迟迟。",
        "dynasty": "宋",
        "collection_info": null
    },
    {
        "title": "和冬曦海棠",
        "author": "程敦厚",
        "content": "花中名品异，人重比甘棠。\n苞嫩相思密，红深琥珀光。\n好风传馥鬰，凡卉愧芬芳。\n烂漫云成瑞，葳蕤女有嫱。\n生来先蜀国，开处始朝阳。\n赏即笙歌地，题称翰墨场。\n烟霞容易散，蜂蝶等閒忙。\n谁是多情侣，栏边重举觞。",
        "dynasty": "宋",
        "collection_info": null
    },
    {
        "title": "今朝秋气萧瑟不意海棠再开因书二绝期好事者和  其一",
        "author": "程敦厚",
        "content": "曾逐狂飈取意飞，一时春色便依稀。\n旧丛还有香心在，却被西风管领归。",
        "dynasty": "宋",
        "collection_info": null
    },
    {
        "title": "今朝秋气萧瑟不意海棠再开因书二绝期好事者和  其二",
        "author": "程敦厚",
        "content": "露湿燕脂泪脸寒，独将幽恨倚阑干。\n精神不比篱边菊，莫把寻常醉眼看。",
        "dynasty": "宋",
        "collection_info": null
    },
    {
        "title": "雨中海棠",
        "author": "程敦厚",
        "content": "玉脆红轻不耐寒，无端风雨苦相干。\n晓来试卷珠帘看，蔌蔌飞香满画栏。",
        "dynasty": "宋",
        "collection_info": null
    },
    {
        "title": "惜海棠开晚",
        "author": "程敦厚",
        "content": "今年春色可胜嗟，二月山中未见花。\n长忆去年今夜月，海棠花影到窗纱。",
        "dynasty": "宋",
        "collection_info": null
    },
    {
        "title": "擢秀峰",
        "author": "程敦厚",
        "content": "化境何年斵取还，崭然擢秀瘴茅间。\n我来授记开潜阅，从此佳名溢世寰。",
        "dynasty": "宋",
        "collection_info": null
    },
    {
        "title": "草堂",
        "author": "程敦厚",
        "content": "地控三州界，池开十丈莲。\n桑麻无杜曲，松菊有斜川。\n别浦归帆远，他山晚照妍。\n江河春水阔，幽兴白鸥前。",
        "dynasty": "宋",
        "collection_info": null
    },
    {
        "title": "牡丹",
        "author": "程敦厚",
        "content": "芳丛列翠幰，新苞吐香麝。\n满地方争妍，何花肯相下。\n牡丹持晚节，羣芳甘共亚。",
        "dynasty": "宋",
        "collection_info": null
    },
    {
        "title": "海棠",
        "author": "程敦厚",
        "content": "柔条还自立，绝色所不斗。\n昂然气格高，下视羣卉陋。",
        "dynasty": "宋",
        "collection_info": null
    },
    {
        "title": "酴醿",
        "author": "程敦厚",
        "content": "独怜朱脸花容俗，全学瑶台玉女粧。\n素月共成中夜色，好风分散四邻香。",
        "dynasty": "宋",
        "collection_info": null
    },
    {
        "title": "余甘子",
        "author": "程敦厚",
        "content": "愁苦人意未相谙，率以初尝废后甘。\n王氏有诗旌橄榄，可怜遗咏在巴南。",
        "dynasty": "宋",
        "collection_info": null
    },
    {
        "title": "梨",
        "author": "程敦厚",
        "content": "远意来佳惠，秋筠启翠篮。\n清香殊未散，奇品至相参。\n凤卵辞丹穴，龙珠出古潭。\n剖轻刀匕快，嚼易齿牙甘。",
        "dynasty": "宋",
        "collection_info": null
    },
    {
        "title": "句  其一",
        "author": "程敦厚",
        "content": "万蘂纷妍照画堂，一林春思尚缄藏。",
        "dynasty": "宋",
        "collection_info": null
    },
    {
        "title": "句  其二",
        "author": "程敦厚",
        "content": "一色鲜猩血。",
        "dynasty": "宋",
        "collection_info": null
    },
    {
        "title": "句  其三",
        "author": "程敦厚",
        "content": "墙头荔子已烂斑。",
        "dynasty": "宋",
        "collection_info": null
    },
    {
        "title": "句  其四",
        "author": "程敦厚",
        "content": "绿幄紫笼文縠皱，绛囊包就寸珠圆。",
        "dynasty": "宋",
        "collection_info": null
    },
    {
        "title": "句  其五",
        "author": "程敦厚",
        "content": "味重带新驰驿贡，花旌难老隔年芳。",
        "dynasty": "宋",
        "collection_info": null
    },
    {
        "title": "句  其六",
        "author": "程敦厚",
        "content": "春飞白玉花，秋吐黄金实。",
        "dynasty": "宋",
        "collection_info": null
    },
    {
        "title": "句  其七",
        "author": "程敦厚",
        "content": "香散风前麝，浆寒霜后蜜。",
        "dynasty": "宋",
        "collection_info": null
    },
    {
        "title": "句  其八",
        "author": "程敦厚",
        "content": "粲粲核中仁，尚可瀹奇茗。",
        "dynasty": "宋",
        "collection_info": null
    },
    {
        "title": "句  其九",
        "author": "程敦厚",
        "content": "孤出亭亭羽盖高，撑开圆叶臂抽条。",
        "dynasty": "宋",
        "collection_info": null
    },
    {
        "title": "句  其一○",
        "author": "程敦厚",
        "content": "纛影叱㲚竿影直，雪中霜裏伴松筠。",
        "dynasty": "宋",
        "collection_info": null
    },
    {
        "title": "新安采樵行",
        "author": "沈作喆",
        "content": "种粟上山椒，种禾水没腰。\n田家作苦不如樵，炊桂之地甚不遥。\n一艘千束莫復朝，顺风顺水不动桡。\n归来醉饱吹短箫，野花插鬓樵女娇。\n农夫忍饥自芸苗，粟米自熟腹自枵。\n明年卖田卖山去，谁能辛苦输王赋。",
        "dynasty": "宋",
        "collection_info": null
    },
    {
        "title": "哀扇工歌",
        "author": "沈作喆",
        "content": "某州竹扇名字着，织扇供官困追捕。\n使君开府未浃旬，欲戴纶巾挥白羽。\n新模巧制旋剪裁，百中无一中程度。\n犀革镌柄出虫鱼，麝煤熏纸生烟雾。\n蕺山老姥羞翰墨，汉宫佳人掩纨素。\n衙内白取知何名，帐下雄拏不知数。\n供输不办棰楚频，一朝赴水将谁诉。\n使君崇重了不闻，呜呼何以慰黎庶。\n闻道园家卖菜翁，又说江头打鱼户。\n号令亟下须所无，官不与钱期限遽。\n归来痛哭辞妻儿，宿昔投缳挂枯树。\n一双婉婉良家子，吏兵夺取名为顾。\n弟兄号叫邻里惊，两家吞声丧其妪。\n死者已矣可奈何，冤魂成羣空号呼。\n杀人纵欲势位尊，贪残无道天所怒。\n邦人蓄愤不敢言，君其拊马章台路。",
        "dynasty": "宋",
        "collection_info": null
    },
    {
        "title": "马上吟",
        "author": "汤莘叟",
        "content": "宿雨洗山新绿嫩，晓风吹杏浅红干。\n沙头路暖日欲上，行客扬鞭不觉难。",
        "dynasty": "宋",
        "collection_info": null
    },
    {
        "title": "题舫斋",
        "author": "汤莘叟",
        "content": "谁人能使陆行舟，涉水宁无险覆忧。\n日照檐楹帆影动，风摇窗户橹声柔。\n梦回渭水清新句，歌罢浯溪欵乃愁。\n更看霜天晴夜月，幌然如过洞庭秋。",
        "dynasty": "宋",
        "collection_info": null
    },
    {
        "title": "登宜春台",
        "author": "汤莘叟",
        "content": "草径无边绿，江空见底清。\n遥峰横晚色，古木自秋声。\n客舍孤云远，乡心一雁鸣。\n凭高寄吴楚，倚杖独含情。",
        "dynasty": "宋",
        "collection_info": null
    },
    {
        "title": "句",
        "author": "汤莘叟",
        "content": "葛巾簪下无多髮，茅舍门前有好山。",
        "dynasty": "宋",
        "collection_info": null
    },
    {
        "title": "弔屈原",
        "author": "黄熙",
        "content": "放逐臣之常，胡为乎汨江。\n不先于楚死，未免作秦降。",
        "dynasty": "宋",
        "collection_info": null
    },
    {
        "title": "送友至飞云渡",
        "author": "林亮功",
        "content": "五里风涛路，人烟隔岸洲。\n去帆欹绿水，别棹会中流。\n西岘钟声晓，东山塔影浮。\n何人有机事，惊起一沙鸥。",
        "dynasty": "宋",
        "collection_info": null
    },
    {
        "title": "句",
        "author": "林大鼐",
        "content": "日移花影上帘鈎。",
        "dynasty": "宋",
        "collection_info": null
    },
    {
        "title": "游鸣山",
        "author": "林芘",
        "content": "杏花舞径乱红雨，麦浪涨空摇翠烟。\n十里清风寻小寺，快船如马水如天。",
        "dynasty": "宋",
        "collection_info": null
    },
    {
        "title": "观潮阁",
        "author": "林芘",
        "content": "江山不受范，偃蹇散莫收。\n领略得要会，聚此百尺楼。\n霁色明千峰，斜阳带归舟。\n堪洗北客尘，似脱南冠囚。\n二子倚秋晚，岸巾送明眸。\n杯寒风景切，句落云烟愁。\n况我江海人，二顷亦易秋。\n百年鸥盟在，脱帻行当休。",
        "dynasty": "宋",
        "collection_info": null
    },
    {
        "title": "蒙斋",
        "author": "刘藻",
        "content": "蒙斋远廛市，胜概几多清。\n山下一泉涌，望中千亩平。\n林深俗客少，岩小晓烟轻。\n杖屦从登眺，谁知有利名。",
        "dynasty": "宋",
        "collection_info": null
    },
    {
        "title": "柱笏轩",
        "author": "周操",
        "content": "未偶凶渠那便击，已逢昭代不须还。\n子猷老去身无用，拄颊朝来稳看山。",
        "dynasty": "宋",
        "collection_info": null
    },
    {
        "title": "和潘良贵题明州三江亭韵",
        "author": "郑若谷",
        "content": "望远登高万象侵，元戎端不为花寻。\n未夸驾鹤蓬山路，应壮斩鲸辽海心。\n小艇鲈肥盘脍玉，危栏客醉椀挥金。\n中流击楫雄图远，回笑三闾泽畔吟。",
        "dynasty": "宋",
        "collection_info": null
    },
    {
        "title": "澹巗",
        "author": "谢用宾",
        "content": "云山野客，家在浯溪。\n乘风而来，泛月而归。",
        "dynasty": "宋",
        "collection_info": null
    },
    {
        "title": "登䂬溪仙人巗",
        "author": "郑厚",
        "content": "短帽依然九日风，岩头的的问仙翁。\n神仙料不私将橘，乞与陈黄方薛公。",
        "dynasty": "宋",
        "collection_info": null
    },
    {
        "title": "寒食登韩亭",
        "author": "郑厚",
        "content": "燔身介子意何忙，理迹昌黎道更光。\n慷慨一封论佛骨，流离万里入蛮乡。\n孤芳亭角留韩木，遗爱人心比召棠。\n勿谓笔端无造化，如何祛鰐似祛羊。",
        "dynasty": "宋",
        "collection_info": null
    },
    {
        "title": "登东山",
        "author": "郑厚",
        "content": "小雨上东山，层层着意看。\n寻泉行处僻，就石坐来寒。\n赤舄归周旦，苍生起谢安。\n功能成底事，一抹暮云残。",
        "dynasty": "宋",
        "collection_info": null
    },
    {
        "title": "林和靖墓",
        "author": "郑厚",
        "content": "山前山后冢纍纍，处士孤坟没草莱。\n古宅更遭新烧火，荒林难觅旧栽梅。\n月香水影诗空好，鹤怨猿惊客共哀。\n回首西泠桥外寺，晚来金碧拥楼台。",
        "dynasty": "宋",
        "collection_info": null
    },
    {
        "title": "楚塞亭",
        "author": "陈柏年",
        "content": "舟行三峡乱峯间，雪浪如山毛骨寒。\n一帆喜见楚天阔，回首长吁蜀地难。",
        "dynasty": "宋",
        "collection_info": null
    },
    {
        "title": "句",
        "author": "陆彦远",
        "content": "虽贫未肯气如霄。",
        "dynasty": "宋",
        "collection_info": null
    },
    {
        "title": "上众官",
        "author": "郑广",
        "content": "郑广有诗上众官，文武看来总一般。\n众官做官却做贼，郑广做贼却做官。",
        "dynasty": "宋",
        "collection_info": null
    },
    {
        "title": "楚塞楼",
        "author": "刘长源",
        "content": "出峡朝天第一州，使君重敞最高楼。\n蜀江雪浪初平处，楚国金城欲尽头。",
        "dynasty": "宋",
        "collection_info": null
    },
    {
        "title": "楚萍歌",
        "author": "彭大年",
        "content": "云梦青丘蟠楚薮，萍实江边大如斗。\n故垒摧颓百战余，旧事流传千载后。\n青崖半裂玄猿吼，空坡突过黄狐走。\n山深落日少人行，寂寞鸣蜩在高柳。\n湖江入梦倏三年，慰我漂零一杯酒。\n群盗虽降汉赤眉，故侯惯作秦黔首。",
        "dynasty": "宋",
        "collection_info": null
    },
    {
        "title": "题上封寺",
        "author": "胡宏",
        "content": "百年身似客，浩荡世间游。\n入望青山好，梦魂偏我留。\n我家巫山十二峰，浮江直过巴陵东。\n潇湘水与苍梧通，环绕衡岳青冥中。\n扁舟白云不可度，杖藜蜡屐乘春风。\n山光浮动可揽结，云舒霞卷飞烟虹。\n深岩大壑翠巘列，足力已到心无穷。\n羣峰迤逦势不竞，上尽祝融五千仞。\n祝融峯高天更高，太空人世如牛毛。\n风云万变一瞬息，红尘奔走真徒劳。\n蓬莱羽化慕神仙，神仙渺茫何处传。\n雪山清浄问因缘，未识干坤造化权。\n独立高寒明月裏，此心无着已怡然。\n从今识尽青山好，归向人间别看天。",
        "dynasty": "宋",
        "collection_info": null
    },
    {
        "title": "送友人归荆南",
        "author": "胡宏",
        "content": "瞬息光阴便百年，壮时无谓此身坚。\n莫随白日悠悠去，要见先民的的传。\n心耻文俳似班马，眼看青紫自头旋。\n望云飞鸟长天外，临水不知鱼在筌。\n沈吟岩野意不展，燮理一身居屡迁。\n愿学只知依孔圣，懒从禅客问因缘。\n圣门子贡最明达，肯使宫墙但及肩。\n天生我才朴更拙，未逢良匠入雕镌。\n清漳见公二十载，论仁一句期超然。\n致知两字足功力，方信能行穷化先。\n南山文会未振起，公今远去岷江边。\n闻说豺狼卧当路，日向黄昏休更前。\n况復江城动鼙鼓，四时烽火长相连。\n征轮决去曳不止，男儿性命绝可怜。\n晓月子规惊别梦，冥冥空有泪痕溅。\n临岐相赠要切语，慎勿使我空华颠。",
        "dynasty": "宋",
        "collection_info": null
    },
    {
        "title": "简彪汉明",
        "author": "胡宏",
        "content": "斯文久寥落，我欲问苍天。\n苍天默无言，復欲问古先。\n古先羣圣人，去我三千年。\n纷纷儒林士，章句以为贤。\n问之性命理，醉梦俱茫然。\n皓月隠重云，明珠媚深渊。\n近得程夫子，一綫通天泉。\n荡涤浄尘垢，逸驾真无前。\n自从丧乱来，鼙鼓声阗阗。\n日事干戈末，那寻孔孟传。\n湘中彪夫子，有志穷益坚。\n读书文字表，至善时一迁。\n老去不自止，直欲求纯全。\n问我曾点意，乘风舞雩颠。\n行年付造化，笑问青铜钱。\n默契天地心，谁能泥青编。",
        "dynasty": "宋",
        "collection_info": null
    },
    {
        "title": "西林寺廓然堂有怀",
        "author": "胡宏",
        "content": "超然峰头秋气清，廓然堂延秋月明。\n我乘清秋弄秋月，中有所感思冥冥。\n峰势凌苍穹，上有烟林封。\n去天不盈尺，路断心忡忡。\n堂空人何在，澹然思无穷。\n寂寂本心流太空，虚名过耳如松风，惆怅祸乱波流洪。\n目极征鸿淡淡天，万古消沉向此中。",
        "dynasty": "宋",
        "collection_info": null
    },
    {
        "title": "和江子玉二首  其一",
        "author": "胡宏",
        "content": "无奇试学居盘谷，谁信断絃胶可续。\n湘天冷落数家村，曩时曾枉旌麾沐。\n潺湲阶下碧溪横，柳静风微幽意足。\n知君文武济时才，旧时军律寒生粟。\n文书脱畧是人师，应有魏昭能换粥。\n我无真乐送芳年，怅望颜回屡空腹。\n凄凉指日秋风高，愿更同来写心曲。",
        "dynasty": "宋",
        "collection_info": null
    },
    {
        "title": "和江子玉二首  其二",
        "author": "胡宏",
        "content": "白驹皎皎来空谷，希声绝世人难续。\n异端蠭起乱羣风，摆脱敝衣聊一沐。\n悠然良夜得酣寝，觉来无欠亦无足。\n不蹈红尘陌上花，自种青云陇头粟。\n呜呼夫子大圣人，七日藜羹食无粥。\n休争得失等鸡虫，克己乐善充身腹。\n风云变化会有时，微吟袖手清溪曲。",
        "dynasty": "宋",
        "collection_info": null
    },
    {
        "title": "圃景大吟呈伯氏",
        "author": "胡宏",
        "content": "青鞋黄帽侵晨起，杖策徐行听流水。\n云轻淡月欲明时，竹裏清风开太始。\n山钟间发催天曙，庙鼓连声动羣耳。\n东山青树映霞明，西岭朱楼眇烟裏。\n樵夫荷斧晨出山，渔子携鱼午趋市。\n静看岐路人营营，独坐小亭秋靡靡。\n已知物理时常改，因见天工神不死。\n胸中浩荡一干坤，世上荣枯均泰否。\n悠然种植得佳趣，春意生生自无已。",
        "dynasty": "宋",
        "collection_info": null
    },
    {
        "title": "寄题向伯元敦止堂",
        "author": "胡宏",
        "content": "君不闻伊挚初耕有莘野，禄之弗顾千驷马。\n春作秋成随老农，贫贱甘心万人下。\n一朝幡然感三聘，五就成汤五就夏。\n悠悠如云行太空，竟使三风变为雅。\n东西南北頼来苏，天下农夫谁似者。\n又不闻傅说安身操板筑，远离世间名与禄。\n那知商帝梦中形，远近搜求不容伏。\n草茅夕起朝为相，俾后从绳正如木。\n四海俊乂咸风从，跋扈诸侯尽臣仆。\n功成止见颜容改，了了壮心无反覆。\n平生懒性愿退藏，退藏恐遂成荒唐。\n因求古人作鑑戒，管宁华歆情所当。\n齐名遯迹俱锄菜，掷之不顾为人量。\n诗书俎豆化辽海，威武富贵何披猖。\n初年虚名大可耻，末路高风纾思长。\n有志君当学伊傅，忘情我不傲羲皇。\n愿如幼安有终始，进退一致宜加详。",
        "dynasty": "宋",
        "collection_info": null
    },
    {
        "title": "云月",
        "author": "胡宏",
        "content": "朝看南山云，暮看西山月。\n云物时有无，月魄递盈阙。\n月明云昭章，云散月奇绝。\n屈伸至理中，莫道吾生拙。",
        "dynasty": "宋",
        "collection_info": null
    },
    {
        "title": "南山即事",
        "author": "胡宏",
        "content": "南山崇崇几千丈，今晨忽被蛮烟蜑雾埋其高。\n安得万里飘风一吹散，见巍峩苍翠解我心鬰陶。\n鬰陶心匪他，为爱南山高。",
        "dynasty": "宋",
        "collection_info": null
    },
    {
        "title": "题杨氏猗猗阁  其一",
        "author": "胡宏",
        "content": "望处积云深，妙见此君心。\n中虚抱元气，不受一尘侵。\n嗟哉人生逐利名，鸡犬放去犹知寻。\n我爱坐君阁，游戏猗猗林。\n明月照我怀，清风吹我襟。\n消磨胸中沈着病，无愧卫武生于今。",
        "dynasty": "宋",
        "collection_info": null
    },
    {
        "title": "题杨氏猗猗阁  其二",
        "author": "胡宏",
        "content": "林生何猗猗，挺立似豪杰。\n新稍一直上青冥，本末便与春风彻。\n嗟哉流俗人，交义随情决。\n寒霜落千山，我爱此君节。\n眷焉题阁心，万变不磨灭。",
        "dynasty": "宋",
        "collection_info": null
    },
    {
        "title": "苍天",
        "author": "胡宏",
        "content": "苍天映清水，下见白云飞。\n天水从何来，飞云更何依。\n人生亦如此，融结中有机。\n此机即天命，吾心端不违。",
        "dynasty": "宋",
        "collection_info": null
    },
    {
        "title": "碧泉兴作即事有感因续魏武之诗",
        "author": "胡宏",
        "content": "对酒当歌，人生几何。\n往者如江，来者如何。\n往来无尽，弗移弗那。\n奉身理物，何少何多。\n天长地久，我生靡它。\n乐此泉兮，于山之阿。",
        "dynasty": "宋",
        "collection_info": null
    },
    {
        "title": "题谈氏濯缨亭",
        "author": "胡宏",
        "content": "茶陵水似沧浪清，我行征骖登小亭。\n孔圣去矣不可见，野人有歌谁復听。\n孟子能推孔圣心，寥寥斯意有谁寻。\n中原可惜无人问，此日聊为梁父吟。",
        "dynasty": "宋",
        "collection_info": null
    },
    {
        "title": "观建安七子诗",
        "author": "胡宏",
        "content": "作文发妙理，经国厉远图。\n游目建安中，才子足欢娱。\n王刘与应阮，精神可交输。\n西南落汉日，扬益奋两隅。\n山河裂地轴，星象分天衢。\n八师遇有姚，万世垂楷模。\n一元均大化，五服拥皇都。\n悠悠彼七子，流光失其孚。\n飞觞宴婉娈，鼓瑟吹笙竽。\n主人敬爱客，徒尔相扬揄。\n魏祚竟不长，诒谋止斯须。\n逡巡数十年，刘石横八区。\n所以汉高帝，慢駡轻文儒。",
        "dynasty": "宋",
        "collection_info": null
    },
    {
        "title": "小圃将成",
        "author": "胡宏",
        "content": "我爱青山好，衡山镇南极。\n连峰迭翠西池西，五峰新亭面相直。\n乔岳峥嵘天地中，飘零身寄衡山侧。\n衡山之峰七十二，奔走芙蓉尽供职。\n紫盖峰头走日东，不朝芙蓉理莫测。\n芙蓉峰巅栖白鹤，今人不见双飞翼。\n应是赤霄随凤游，远向青田谋雁食。\n逍遥九皋鸣闻天，奇踪只许羣仙识。\n平生苦无适俗韵，置身大禹巡方域。\n云舒烟卷试怀抱，月下风前得消息。\n四时有酒兼有花，百年无丧亦无得。\n尽教人作画图传，杖藜见我看山色。",
        "dynasty": "宋",
        "collection_info": null
    },
    {
        "title": "送琏老",
        "author": "胡宏",
        "content": "湘中应中古道场，復有峩眉道人住。\n昔日三生藏裏来，今朝十二峰前去。\n杖锡飘然别故人，笑望梅花理征路。\n我曾问公五宗派，电扫羣生小见解。\n直指万法无尽身，坐觉灵光满沙界。\n辨舌横放倾天河，峥嵘整顿禅宗坏。\n吁嗟我生在儒门，儒门大业无人论。\n滔滔姑想天之下，衣冠满目如云屯。\n焚香再拜愿圣主，一统三教清干坤。",
        "dynasty": "宋",
        "collection_info": null
    },
    {
        "title": "水心亭",
        "author": "胡宏",
        "content": "水从灵涧来，清泚不可汚。\n经过我亭下，妙见涓涓处。\n见处事如何，欲说岂无路。\n百丈生潮头，一勺本性具。\n经纪大地间，形势中国着。\n江汉荆襄望，河渭关洛固。\n衡山折底柱，触石堆滟滪。\n沄沄三千丈，瀁瀁四海布。\n岂有不岩阻，盈科演然去。\n岂有不堤防，润下涣无住。\n畇畇青山田，渺渺均𣼩注。\n荡荡白虹舟，飘扬任奔翥。\n来者无终穷，济者无量数。\n周流造化功，妙体不竞愫。\n寄语观水人，事不在章句。",
        "dynasty": "宋",
        "collection_info": null
    },
    {
        "title": "同伯氏还乡",
        "author": "胡宏",
        "content": "江村沙暖蒌蒿长，味比枸杞新甘香。\n茁茁荻芽生近渚，紫花台莱初未尝。\n白羊乌床俱在牧，茅舍竹篱是故乡。\n人生未必须富贵，万里且愿身康强。\n径买官场旧醅酒，共醉春风殊未央。",
        "dynasty": "宋",
        "collection_info": null
    },
    {
        "title": "桃源行",
        "author": "胡宏",
        "content": "北归已过沅湘渡，骑马东风武陵路。\n山花无限不关心，惟爱桃花古来树。\n闻说桃花更有源，居人共得仙家趣。\n之子渔舟安在哉，我欲乘之望源去。\n江头相逢老渔父，烟水苍苍云日暮。\n投竿拱手向我言，桃源之说非真然。\n当时渔子渔得钱，买酒醉卧桃花边。\n桃花风吹入梦裏，自有人世相周旋。\n酒醒惊怪告俦侣，远近接响俱相传。\n靖节先生绝世人，奈何记僞不考真。\n先生高步宭末代，雅志不肯为秦民。\n故作斯文写幽意，要似寰海杂风尘。\n不然川原远近蒸霞开，宜有一片随水从东来。\n呜呼神明通八极，岂特秘尔桃源哉。\n我闻是言发深省，勒马却辞渔父回。\n及晨徧览三春色，莫便风雨空莓苔。",
        "dynasty": "宋",
        "collection_info": null
    },
    {
        "title": "独坐",
        "author": "胡宏",
        "content": "卜居幽胜衡山绕，五峯西望青冥杳。\n乍聚乍散看浮云，时去时来送飞鸟。\n卷舒自在都无情，饮啄天然类不扰。\n我生何似鸟与云，掉头心向人间了。",
        "dynasty": "宋",
        "collection_info": null
    },
    {
        "title": "梅花呈孙奇父诸公",
        "author": "胡宏",
        "content": "万里春回过短墙，孤标亦似殿年芳。\n萧疎月下天然瘦，澹宕风前自在香。\n寒色重时花正发，暖烟纔禁实先尝。\n越人不向梁台路，画角一声堪断肠。",
        "dynasty": "宋",
        "collection_info": null
    },
    {
        "title": "题友人养素轩",
        "author": "胡宏",
        "content": "少时情意在沧洲，壮岁还知学孔丘。\n万事只嫌心有病，百年不作梦中游。\n紫泥诏下人须在，黄卷人开我自收。\n耻向红尘浪奔走，看云消尽意横秋。",
        "dynasty": "宋",
        "collection_info": null
    },
    {
        "title": "春日郊行",
        "author": "胡宏",
        "content": "东郊野马烂氛氲，聊驾柴车问讯春。\n远草绿沉烟雾裏，高花红照绮罗新。\n迎风柳占鶑啼处，带雨泥融燕觜匀。\n动植自私还自足，天边愁杀踏青人。",
        "dynasty": "宋",
        "collection_info": null
    },
    {
        "title": "和韩叔夏碧泉",
        "author": "胡宏",
        "content": "灵源一派似河倾，隠映长天万古情。\n林影淡摇秋月冷，涧翻先凝玉壶清。\n旧栽沿岸柳阴合，新种数株梅子成。\n谁引人来问消息，只缘山外有流声。",
        "dynasty": "宋",
        "collection_info": null
    },
    {
        "title": "题法轮寺",
        "author": "胡宏",
        "content": "春色初收夏气清，路分松桧入峥嵘。\n深盘岣嵝千峯下，远抱潇湘一綫明。\n大众总迷身在处，三关除却道方平。\n山林若是有情住，何异红尘争利名。",
        "dynasty": "宋",
        "collection_info": null
    },
    {
        "title": "郭氏嘉山亭",
        "author": "胡宏",
        "content": "衡山何似洛城居，不久从来亦不余。\n赤县人希旧勋业，清閒身自富时书。\n搜罗神化观周易，略去玄黄陋太初。\n最是忘机湘水上，风轻日淡看游鱼。",
        "dynasty": "宋",
        "collection_info": null
    },
    {
        "title": "湘中馆",
        "author": "胡宏",
        "content": "馆瞰潇湘画不成，波澜入海是通津。\n风吹枕席清无梦，烟覆江城晓变春。\n柳色几回轻别首，梅花偏见远征人。\n谁能不逐红尘去，到处分明认得身。",
        "dynasty": "宋",
        "collection_info": null
    },
    {
        "title": "和范公授",
        "author": "胡宏",
        "content": "贫病离居莫厌侵，满床黄卷静披寻。\n情通不碍天机妙，行到方知学海深。\n宇宙一身虽小小，干坤万象总森森。\n分明此意人难会，长望青衿肯嗣音。",
        "dynasty": "宋",
        "collection_info": null
    },
    {
        "title": "紫盖峯前作小圃日亲圃事情见乎辞呈伯氏兼简彦达先生",
        "author": "胡宏",
        "content": "有志从来不浪忧，只忧心不似前修。\n敷菑未竟已头白，待穫忘情在晚秋。\n自觉才疎胜北海，又无经学震西州。\n甘为稼圃南山下，长谢周公愧孔丘。",
        "dynasty": "宋",
        "collection_info": null
    },
    {
        "title": "和伯氏",
        "author": "胡宏",
        "content": "为园非是学樊须，锄罢归来又读书。\n董子不窥缘底事，陶公成趣爱吾庐。\n华枝瘦日应抬举，草色回春莫刬除。\n长遣箇中消息在，此生何处不安居。",
        "dynasty": "宋",
        "collection_info": null
    },
    {
        "title": "水石",
        "author": "胡宏",
        "content": "水石平生性所便，栽花种柳亦天然。\n春风花发游人见，秋月云收照我员。\n玩意陇云情自逸，放怀天理道无偏。\n坐消白日千峯下，长啸一声箕斗边。",
        "dynasty": "宋",
        "collection_info": null
    },
    {
        "title": "碧泉九日有感  其一",
        "author": "胡宏",
        "content": "祝融地势东南俯，西北星辰拱汉关。\n冷落山河凭玉几，凋残名物损朱颜。\n西风凛凛鹏空抟，朔雪飘飘雁亦寒。\n正恐中原消息断，问谁曾到五陵间。",
        "dynasty": "宋",
        "collection_info": null
    },
    {
        "title": "碧泉九日有感  其二",
        "author": "胡宏",
        "content": "云日韬光山水幽，亭亭风送雁来秋。\n当时祓禊千华好，今日登临万叶愁。\n刻蜡桂香环远路，缕金莲色乱方舟。\n丹青妙处身知在，不作浮鸥信浪流。",
        "dynasty": "宋",
        "collection_info": null
    },
    {
        "title": "吴承远讥登山",
        "author": "胡宏",
        "content": "胸中无滞是神仙，行止由来各有天。\n洞裏道人心快快，云间游子自翩翩。\n尘怀已逐山风扫，好意都从梅蕊传。\n回首七香车上客，大家归去莫流连。",
        "dynasty": "宋",
        "collection_info": null
    },
    {
        "title": "和王师中  其一",
        "author": "胡宏",
        "content": "谁惊河冻履秋霜，今日金汤古坏墙。\n未见主人来北道，但闻羣盗去南塘。\n忧时我不嗟留滞，访道公能适莽苍。\n绛帐早移收岁晚，吟风弄月动衡湘。",
        "dynasty": "宋",
        "collection_info": null
    },
    {
        "title": "和王师中  其二",
        "author": "胡宏",
        "content": "衡阳一带飞清霜，梅李争春开出墙。\n萱草乱生封远岸，柳梢摇影澹回塘。\n午从三径春光动，晚看千峰冥色苍。\n一止一行皆自得，愤时堪笑屈沉湘。",
        "dynasty": "宋",
        "collection_info": null
    },
    {
        "title": "和王师中  其三",
        "author": "胡宏",
        "content": "岁寒孤节厉冰霜，汲古门开数仞墙。\n朔塞烟云封赤县，阳关杯酒绝青塘。\n无才空自忧当世，不宰应难怨彼苍。\n独坐独行求伴侣，涧蒪山蕨愿同湘。",
        "dynasty": "宋",
        "collection_info": null
    },
    {
        "title": "和人",
        "author": "胡宏",
        "content": "天柱新诗缺嗣音，几回开卷静披寻。\n眇绵今古干坤大，盘亘华夷海岳深。\n每爱踌躇兴事意，不将勉强会天心。\n中原未必生涯尽，只恐吾人老自侵。",
        "dynasty": "宋",
        "collection_info": null
    },
    {
        "title": "谒虞帝祠",
        "author": "胡宏",
        "content": "有姚心妙赞干坤，尧禹兴亡頼两存。\n蒲坂旧都西望远，苍梧陈迹事难论。\n九官效职羣英聚，二女宜家圣德尊。\n万代君王模范表，吁嗟一庙破荒村。",
        "dynasty": "宋",
        "collection_info": null
    },
    {
        "title": "别吴卫道",
        "author": "胡宏",
        "content": "学业应须见本根，语言无用苦评论。\n醇醪自昔怀公瑾，药石谁今识孟孙。\n凭仗嬉游试功力，堤防色厉却淫昏。\n临岐大愧无相赠，聊写芜词示法门。",
        "dynasty": "宋",
        "collection_info": null
    },
    {
        "title": "别全当可",
        "author": "胡宏",
        "content": "一别贤关二十年，人间万事尽悠然。\n堪嗟戎羯羶腥地，元是衣冠礼乐天。\n骑马相逢南纪道，离尊同举大江边。\n此时景色如秋色，自古丹青妙莫传。",
        "dynasty": "宋",
        "collection_info": null
    },
    {
        "title": "书院即事",
        "author": "胡宏",
        "content": "为无经济学，万里筑幽栖。\n波涨青冥阔，柳垂春色低。\n烟花熏小院，风竹掩丹梯。\n便是神仙宅，世人应未迷。",
        "dynasty": "宋",
        "collection_info": null
    },
    {
        "title": "碧泉独步",
        "author": "胡宏",
        "content": "淅淅秋风动，前桥晚步还。\n小鱼衝岸侧，白鸟立溪湾。\n明月照秋水，淡烟笼远山。\n此时知造物，怜我一身閒。",
        "dynasty": "宋",
        "collection_info": null
    },
    {
        "title": "双井咏水仙有妃子尘袜盈盈体素倾城之文予作台种此花当天寒风冽草木萎尽而孤根独秀不畏霜雪时有异香来袭襟袖超然意适若与善人君子处而与之俱化乃知双井未尝得水仙真趣也辄成四十字为之刷耻所病词不能达诸君一笑",
        "author": "胡宏",
        "content": "万木凋伤后，孤丛嫩碧生。\n花开飞雪底，香袭冷风行。\n高并青松操，坚逾翠竹真。\n挺然凝大节，谁说貌盈盈。",
        "dynasty": "宋",
        "collection_info": null
    },
    {
        "title": "示二子  其一",
        "author": "胡宏",
        "content": "此心妙无方，比道大无配。\n妙处果在我，不用袭前辈。\n得之眉睫间，直与天地对。\n混然员且成，万古不破碎。",
        "dynasty": "宋",
        "collection_info": null
    },
    {
        "title": "示二子  其二",
        "author": "胡宏",
        "content": "体道识泰否，涉世随悲欢。\n滞迹红尘中，情寄青云端。\n早年勤学道，晚节懒为官。\n心活干坤似，机员身自安。",
        "dynasty": "宋",
        "collection_info": null
    },
    {
        "title": "泉上",
        "author": "胡宏",
        "content": "晨起步林丘，路经泉上头。\n天边日色下，水底浪花浮。\n沙浄蒲芽绿，风牵荇带流。\n澄澜立白鹭，细浪逐轻鸥。\n翠鸟来还去，修鱼跃更游。\n动成春色好，愈觉道情幽。\n田舍知何处，江湖兴未收。\n徘徊不忍去，暝色冷如秋。",
        "dynasty": "宋",
        "collection_info": null
    },
    {
        "title": "五峯亭",
        "author": "胡宏",
        "content": "凿山置亭榭，开沼放波澜。\n松竹希微绿，菱莲次第丹。\n风烟富清远，气象薄高寒。\n媚此千金躯，舍彼百虑攒。\n神岳精灵动，人寰波浪漫。\n乐生忧亦集，徙倚徧阑干。",
        "dynasty": "宋",
        "collection_info": null
    },
    {
        "title": "挽孙奇父",
        "author": "胡宏",
        "content": "英雄割据裔，少年事豪俊。\n名胜翻然交，仁义以身徇。\n南州作吏师，西洛陪先进。\n情高尚礼乐，代季见戎陈。\n王师频溃遯，我愤婴疾疢。\n草庐卧江汉，僚幕资才俊。\n昭昭心自知，蹇蹇步不迅。\n乘风忽远去，炎岭善持慎。\n先君有愿怀，丈人践忠信。\n相从寓衡山，时许闚墙仞。\n胸中学海深，舌本词源浚。\n老矣犹诗书，饥来只薇菣。\n马革誓裹尸，气凛如秦蔺。\n无力献庙堂，使得致忠荩。\n据古论孔周，及今佐尧舜。\n吁嗟民多瘼，惨戚天不憗。\n茕茕輤车行，遥遥渚宫殡。\n治命能不渝，有子孝而顺。",
        "dynasty": "宋",
        "collection_info": null
    },
    {
        "title": "宠辱",
        "author": "胡宏",
        "content": "宠辱无休变万端，阿谁能向静中看。\n消磨利欲十分尽，免得临机剖判难。",
        "dynasty": "宋",
        "collection_info": null
    },
    {
        "title": "读王国风",
        "author": "胡宏",
        "content": "是谁行迈闵宗周，泪洒西风病不瘳。\n幸对南山无尽景，眼看云物手搔头。",
        "dynasty": "宋",
        "collection_info": null
    },
    {
        "title": "蚕食",
        "author": "胡宏",
        "content": "蚕食人间我厚颜，命成奇数故偷閒。\n不知世上山河大，终日徘徊百水间。",
        "dynasty": "宋",
        "collection_info": null
    },
    {
        "title": "春事  其一",
        "author": "胡宏",
        "content": "横翠桥南柳色稀，过桥春事那人知。\n君如就我问消息，新种海棠开两枝。",
        "dynasty": "宋",
        "collection_info": null
    },
    {
        "title": "春事  其二",
        "author": "胡宏",
        "content": "走马寻春西復东，夭桃零落委残红。\n可怜日暮天低处，但有梨花弄晚风。",
        "dynasty": "宋",
        "collection_info": null
    },
    {
        "title": "和伯氏",
        "author": "胡宏",
        "content": "风高吹散日边云，绿水初迴沙际春。\n逝者如斯长不住，汨罗愁绝笑灵均。",
        "dynasty": "宋",
        "collection_info": null
    },
    {
        "title": "渔子  其一",
        "author": "胡宏",
        "content": "潇湘烟雾隠千重，风月矶纶在在同。\n笑傲飞帆名利客，扣舷都入暝歌中。",
        "dynasty": "宋",
        "collection_info": null
    },
    {
        "title": "渔子  其二",
        "author": "胡宏",
        "content": "小舟游漾占江天，家在芦花一缕烟。\n最是好风明月夜，棹讴相应亦忘筌。",
        "dynasty": "宋",
        "collection_info": null
    },
    {
        "title": "赠人",
        "author": "胡宏",
        "content": "孝弟须知是本根，万般功行且休论。\n圣门事业无多子，守此心为第一门。",
        "dynasty": "宋",
        "collection_info": null
    },
    {
        "title": "次刘子驹韵  其一",
        "author": "胡宏",
        "content": "忙中不识本来心，一点灵光自在明。\n只向静中寻底事，恐遭颠沛不员成。",
        "dynasty": "宋",
        "collection_info": null
    },
    {
        "title": "次刘子驹韵  其二",
        "author": "胡宏",
        "content": "心由天造方成性，逐物云为不是真。\n克得我身人欲去，清风吹散满空云。",
        "dynasty": "宋",
        "collection_info": null
    },
    {
        "title": "念良朋之难得嘆俗学之失真因成二绝  其一",
        "author": "胡宏",
        "content": "湘上初见故乡人，万事不论惟论心。\n要识此心真面目，不知君意向沈吟。",
        "dynasty": "宋",
        "collection_info": null
    },
    {
        "title": "念良朋之难得嘆俗学之失真因成二绝  其二",
        "author": "胡宏",
        "content": "章句纷纷似世尘，一番空误一番人。\n读书不贵苟有说，离得语言纔是真。",
        "dynasty": "宋",
        "collection_info": null
    },
    {
        "title": "陈平",
        "author": "胡宏",
        "content": "陈平相业定何如，应对知君智有余。\n不佐汉兴三代业，区区心事六奇书。",
        "dynasty": "宋",
        "collection_info": null
    },
    {
        "title": "项王",
        "author": "胡宏",
        "content": "快战马知霸术疎，乌江亭上独欷歔。\n万人三尺俱无用，可惜当年不读书。",
        "dynasty": "宋",
        "collection_info": null
    },
    {
        "title": "韩信",
        "author": "胡宏",
        "content": "功成全仗汉家兵，真是英雄不藉人。\n禽了项王知退步，定骑箕尾上天津。",
        "dynasty": "宋",
        "collection_info": null
    },
    {
        "title": "中秋对月忆伯仲",
        "author": "胡宏",
        "content": "人在西南分楚越，天转金风更凄切。\n此时何事最关情，团圆独对中秋月。",
        "dynasty": "宋",
        "collection_info": null
    },
    {
        "title": "日照圃中",
        "author": "胡宏",
        "content": "髮白逢春兴更长，等閒花木亦芬芳。\n有时倚杖迎风立，日照川原细草香。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其一",
        "author": "胡宏",
        "content": "自到湘南不见花，传闻金谷旧人家。\n手培数本珍如玉，买得红尖一寸芽。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其二",
        "author": "胡宏",
        "content": "妙手挥斤合杳冥，交加生气便相停。\n栽培自剔根芽蠹，要见山川旧典刑。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其三",
        "author": "胡宏",
        "content": "武陵春色片云红，红绽功归暖日烘。\n青帝也应长作主，莫教随水又随风。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其四",
        "author": "胡宏",
        "content": "青松未结茯苓英，杞菊春风亦已生。\n药物岂能增大数，栽培扶我暮龄行。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其五",
        "author": "胡宏",
        "content": "海棠初破红如滴，杨柳新回绿似挼。\n把酒只愁春莫去，望云时问日如何。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其六",
        "author": "胡宏",
        "content": "荼䕷袅袅弄柔条，亦自经冬解不凋。\n更有异香含素蘂，小槽能使客魂消。",
        "dynasty": "宋",
        "collection_info": null
    },
    {
        "title": "碧泉书院偶书花木所有七首  其七",
        "author": "胡宏",
        "content": "白沙波底石苔青，水草摇摇自在生。\n红日半竿人世闹，倚阑亭上晓风轻。",
        "dynasty": "宋",
        "collection_info": null
    },
    {
        "title": "和僧二首  其一",
        "author": "胡宏",
        "content": "西风吹我对秋光，要挽银河万里长。\n洗尽世人烦恼障，大家无事得清凉。",
        "dynasty": "宋",
        "collection_info": null
    },
    {
        "title": "和僧二首  其二",
        "author": "胡宏",
        "content": "自觉生缘徧大千，闭关终日看炉烟。\n有人会得箇中意，一语不彰天下传。",
        "dynasty": "宋",
        "collection_info": null
    },
    {
        "title": "四月八日示澄照大师",
        "author": "胡宏",
        "content": "今朝浴佛事如何，清浄心田也洗么。\n尘垢不知何处得，古来明月照江波。",
        "dynasty": "宋",
        "collection_info": null
    },
    {
        "title": "偶书",
        "author": "胡宏",
        "content": "一丘自足更何营，万里神州长在眼。\n莫愁风景异山河，晴天云荫清峰晚。",
        "dynasty": "宋",
        "collection_info": null
    },
    {
        "title": "和马大夫闢佛五首  其一",
        "author": "胡宏",
        "content": "真谛休谈欲度人，度人先自正其身。\n天伦弃掷如萧梗，反认他亲作己亲。",
        "dynasty": "宋",
        "collection_info": null
    },
    {
        "title": "和马大夫闢佛五首  其二",
        "author": "胡宏",
        "content": "诸子随流本既分，西天更有一般僧。\n高谈性命称仁者，支遁悠悠莫可凭。",
        "dynasty": "宋",
        "collection_info": null
    },
    {
        "title": "和马大夫闢佛五首  其三",
        "author": "胡宏",
        "content": "三纲亡有辨夷华，一处分明万不差。\n可怪弃君逃父客，妄谈心印自雄夸。",
        "dynasty": "宋",
        "collection_info": null
    },
    {
        "title": "和马大夫闢佛五首  其四",
        "author": "胡宏",
        "content": "天开学海在明伦，中有妙处谁能臻。\n风波浩渺不得度，倾向浮屠去问津。",
        "dynasty": "宋",
        "collection_info": null
    },
    {
        "title": "和马大夫闢佛五首  其五",
        "author": "胡宏",
        "content": "贪真不去只谈空，近代禅林盛此风。\n忧世最怜秦地老，指迷端有洽中公。",
        "dynasty": "宋",
        "collection_info": null
    },
    {
        "title": "和僧碧泉三首  其一",
        "author": "胡宏",
        "content": "清泠空色似秋澄，疑集羣仙拥万灵。\n深处有香春不断，波间藻荇四时青。",
        "dynasty": "宋",
        "collection_info": null
    },
    {
        "title": "和僧碧泉三首  其二",
        "author": "胡宏",
        "content": "人似春花自在开，本无根蒂孰栽培。\n一番零乱一番长，不是前花去又回。",
        "dynasty": "宋",
        "collection_info": null
    },
    {
        "title": "和僧碧泉三首  其三",
        "author": "胡宏",
        "content": "山根泉发澜生凝，亭上风微浪自平。\n汩汩长年流不住，无言千古意分明。",
        "dynasty": "宋",
        "collection_info": null
    },
    {
        "title": "和伯氏闻雁",
        "author": "胡宏",
        "content": "随阳羣雁逐云低，望断孤鸿万里飞。\n不为江湖稻粱乐，几时大许送春归。",
        "dynasty": "宋",
        "collection_info": null
    },
    {
        "title": "朱元晦寄诗刘贡父有风藉溪先生之意词甚妙而意未员因作三绝  其一",
        "author": "胡宏",
        "content": "云出青山得自由，西郊未解如熏忧。\n欲识青山最青处，云物万古生无休。",
        "dynasty": "宋",
        "collection_info": null
    },
    {
        "title": "朱元晦寄诗刘贡父有风藉溪先生之意词甚妙而意未员因作三绝  其二",
        "author": "胡宏",
        "content": "幽人徧爱青山好，为是青山青不老。\n山中云出雨干坤，洗过一番山更好。",
        "dynasty": "宋",
        "collection_info": null
    },
    {
        "title": "朱元晦寄诗刘贡父有风藉溪先生之意词甚妙而意未员因作三绝  其三",
        "author": "胡宏",
        "content": "天生风月散人间，人间不止山中好。\n若也清明满怀抱，到处氛埃任除扫。",
        "dynasty": "宋",
        "collection_info": null
    },
    {
        "title": "和刘子驹存存室",
        "author": "胡宏",
        "content": "动中涵静是天机，静有工夫动不非。\n会得存存存底事，心明万变一源归。",
        "dynasty": "宋",
        "collection_info": null
    },
    {
        "title": "靡草",
        "author": "胡宏",
        "content": "阴阳妙合互藏精，万物森然各有神。\n靡草露机坤是復，野龙交战指迷津。",
        "dynasty": "宋",
        "collection_info": null
    },
    {
        "title": "雨急",
        "author": "胡宏",
        "content": "雨急落花零乱，风微吹草蒙茸。\n花亦何心怨雨，草都无意酬风。",
        "dynasty": "宋",
        "collection_info": null
    },
    {
        "title": "披襟",
        "author": "胡宏",
        "content": "小小池台亭榭，披襟风月清明。\n不向情边造作，知音遍满干坤。",
        "dynasty": "宋",
        "collection_info": null
    },
    {
        "title": "书怀四首  其一",
        "author": "胡宏",
        "content": "秋风送尽炎威，日色凄凉半掩。\n皇天不断春工，红我芙蓉万点。",
        "dynasty": "宋",
        "collection_info": null
    },
    {
        "title": "书怀四首  其二",
        "author": "胡宏",
        "content": "含笑花开洲上，忘忧草发台边。\n底事当忧莫忘，忘时便是无天。",
        "dynasty": "宋",
        "collection_info": null
    },
    {
        "title": "书怀四首  其三",
        "author": "胡宏",
        "content": "台上忘忧草发，洲前含笑花开。\n世路颠冥堪笑，旁观心自休哉。",
        "dynasty": "宋",
        "collection_info": null
    },
    {
        "title": "书怀四首  其四",
        "author": "胡宏",
        "content": "来时见花开，去时见花落。\n花落花开一任风，吾生处处皆真乐。",
        "dynasty": "宋",
        "collection_info": null
    },
    {
        "title": "忆伯氏三首  其一",
        "author": "胡宏",
        "content": "又见雁南飞，远行人未归。\n西风吹白髮，肌瘦不胜衣。",
        "dynasty": "宋",
        "collection_info": null
    },
    {
        "title": "忆伯氏三首  其二",
        "author": "胡宏",
        "content": "又见雁南飞，行人几岁归。\n朔风吹病体，独对雪霏霏。",
        "dynasty": "宋",
        "collection_info": null
    },
    {
        "title": "忆伯氏三首  其三",
        "author": "胡宏",
        "content": "又见雁南飞，远人音信稀。\n东风吹梦去，一见貌颀颀。",
        "dynasty": "宋",
        "collection_info": null
    },
    {
        "title": "偶书四首  其一",
        "author": "胡宏",
        "content": "道抱阴阳妙，天行日月长。\n花开千种丽，叶下一般黄。",
        "dynasty": "宋",
        "collection_info": null
    },
    {
        "title": "偶书四首  其二",
        "author": "胡宏",
        "content": "青山万古色，几人曾赏心。\n萧萧木叶下，我坐復沉吟。",
        "dynasty": "宋",
        "collection_info": null
    },
    {
        "title": "偶书四首  其三",
        "author": "胡宏",
        "content": "独坐千峯下，偶马起徘徊。\n有谁相共笑，遥见隔溪梅。",
        "dynasty": "宋",
        "collection_info": null
    },
    {
        "title": "偶书四首  其四",
        "author": "胡宏",
        "content": "衡岳望嵩少，屹然河汉间。\n浮云自来往，谁肯拓关山。",
        "dynasty": "宋",
        "collection_info": null
    },
    {
        "title": "题齐云阁",
        "author": "胡宏",
        "content": "道人南山来，万里青云开。\n去念见本性，聚散真悠哉。",
        "dynasty": "宋",
        "collection_info": null
    },
    {
        "title": "张良",
        "author": "胡宏",
        "content": "六国亿万人，谁是报讐者。\n壮哉博浪沙，一击震天下。",
        "dynasty": "宋",
        "collection_info": null
    },
    {
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其一",
        "author": "胡宏",
        "content": "我病死无日，经书更穷年。\n少年宜若厉，诗酒勿留连。",
        "dynasty": "宋",
        "collection_info": null
    },
    {
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其二",
        "author": "胡宏",
        "content": "苦参道难学，放肆事容易。\n入脚不可深，骎骎成自弃。",
        "dynasty": "宋",
        "collection_info": null
    },
    {
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其三",
        "author": "胡宏",
        "content": "天道方愈怒，在人宜敬身。\n望于经吏内，严自作工程。",
        "dynasty": "宋",
        "collection_info": null
    },
    {
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其四",
        "author": "胡宏",
        "content": "岁月嘆逾迈，入门事业难。\n战兢曾子意，岂可遂阑珊。",
        "dynasty": "宋",
        "collection_info": null
    },
    {
        "title": "实弟以诗来督作会文又因太原侄寄声欲作不速此文人狂客所为非素所望也今以五绝奉寄虽小阻高兴若能从而绎之则有味也  其五",
        "author": "胡宏",
        "content": "我祖生文定，杰然继真儒。\n门风早衰飒，吾弟意何如。",
        "dynasty": "宋",
        "collection_info": null
    },
    {
        "title": "励学",
        "author": "胡宏",
        "content": "人心易汩没，岂徒出徒入。\n无方□点检，一点或□懈。\n□□□□□，彼此成亡羊。\n所以古哲人，警惕恒自将。\n动若集于木，息如繫苞桑。\n此机日就熟，庶足升高堂。\n譬如匣中镜，拂磨吐新光。\n一尘不使留，光辉日煌煌。\n凡我读书人，斯言佩毋忘。",
        "dynasty": "宋",
        "collection_info": null
    },
    {
        "title": "放舟漫兴",
        "author": "胡宏",
        "content": "宿雨喜初霁，湖光照人明。\n狂风撼林木，万里波涛清。\n放舟东山边，兰菊有奇英。\n实德自不掩，清香远相迎。\n侵晨来露布，已罢西南征。\n挺挺湖海豪，涕泗成纵横。",
        "dynasty": "宋",
        "collection_info": null
    },
    {
        "title": "寓梅溪即事",
        "author": "胡宏",
        "content": "春深暮日暖，乱落桃李花。\n露淞白山顶，䆉穗青人家。\n微醺坐溪西，对此景物佳。\n悠悠动遐思，恨恨得长嗟。\n振衣偶回首，风吹杨柳斜。",
        "dynasty": "宋",
        "collection_info": null
    },
    {
        "title": "感兴  其一",
        "author": "胡宏",
        "content": "昨夜看梅枝，风光异昔时。\n感时期献策，出语偶成诗。\n干健将来巽，蒙昏许及离。\n启篷凝立处，心事付谁知。",
        "dynasty": "宋",
        "collection_info": null
    },
    {
        "title": "感兴  其二",
        "author": "胡宏",
        "content": "扁舟迤逦过焦金，江阔千寻不记深。\n明月有情偏照我，好山无处不知心。\n天空一鸟惊渔火，夜静群星落野砧。\n此处风光尽难得，朗然因復有清吟。",
        "dynasty": "宋",
        "collection_info": null
    },
    {
        "title": "雨中偶成",
        "author": "胡宏",
        "content": "春来连日雨沉沉，撩我襟怀转不禁。\n布谷蜀来知有意，长虹吴下故为淫。\n梅香白转千门玉，柳色黄深两壁金。\n此景若人真会得，东风谁是不知心。",
        "dynasty": "宋",
        "collection_info": null
    },
    {
        "title": "暮归鉴湖偶成",
        "author": "胡宏",
        "content": "草香泉细午风轻，桃李春花夹岸明。\n归棹夷犹云水暮，柳阴深处一声鶑。",
        "dynasty": "宋",
        "collection_info": null
    },
    {
        "title": "观书有感  其一",
        "author": "胡宏",
        "content": "一点银蟾在碧空，千载城廓夜玲珑。\n回首昔日遨游处，觉得分明是管中。",
        "dynasty": "宋",
        "collection_info": null
    },
    {
        "title": "观书有感  其二",
        "author": "胡宏",
        "content": "今日曾知进步来，彀愚深自克多才。\n些儿不闭公门户，尽着多才打不开。",
        "dynasty": "宋",
        "collection_info": null
    },
    {
        "title": "夜坐寄友人兼以自警",
        "author": "胡宏",
        "content": "满抱春愁独拥衾，雨声入夜更沉沉。\n风流欲会东风面，趁取径深绿未深。",
        "dynasty": "宋",
        "collection_info": null
    },
    {
        "title": "天道吟",
        "author": "胡宏",
        "content": "一气安然不强为，大强先去少强随。\n本来把定真消息，不是迂愚却是谁。",
        "dynasty": "宋",
        "collection_info": null
    },
    {
        "title": "句",
        "author": "胡宏",
        "content": "唯有廪峰居第五，山前尽是宰臣家。",
        "dynasty": "宋",
        "collection_info": null
    },
    {
        "title": "东湖游山",
        "author": "史浩",
        "content": "四明山水天下异，东湖景物尤佳致。\n古来奇处芜没多，极目空余老苍翠。\n最称险奥唯福泉，崒嵂万仞摩青天。\n屹起精蓝名寿圣，松风飒飒泉涓涓。\n一径崎岖通下水，风物人情更淳美。\n两椽茅屋何萧然，是即吾庐靠山起。\n吾尝终日倚阑干，眼界峨峨碧玉攒。\n有时出户一乘兴，枯筇蜡屐随清湍。\n攀萝直上上水去，烟霞迤逦僧家路。\n龙藏虎蛰天地宽，陟岵欷歔空堕泪。\n次经象坎白云庵，阴崖断谷常青岚。\n中有村墟号韩岭，渔歌樵斧声相参。\n陶公霞屿峥嵘出，秀杰绵延数非一。\n鼈山孤立水中央，规圆不頼人镵刻。\n地雄山壮泉源豪，七十二溪俱怒涛。\n截山突屼起六堰，百尺花蹊金石牢。\n鸣桹掷钓渔艇短，数百成羣来往欵。\n绿蓑青笠苦忘归，细雨斜风浑不管。\n栖真兰若唯南隅，闻是徐王旧隠居。\n莲塘十里香风阔，凫鹥鸂鶒时沉洳。\n一帆迅抵青山寺，丈室云堂高赑屃。\n森森松菊蔽村祠，细读刓碑知故事。\n云是皇朝李使君，浚浊澄清利后人。\n迄今旱岁頼实利，血食往往长秋春。\n破雾穿云梯磴滑，石胁山腰徧金剎。\n濯足清流舒啸长，篔筜十亩清风戛。\n紫衣道士氏曰朱，高论山前结草庐。\n客至石坛无俗物，横琴数曲酒一壶。\n对岸二灵只一苇，依约谁家葬龙耳。\n夜深踈雨洗遥空，一朵浓云罩山觜。\n金襕禅老今大颠，坏衲蒲团日坐禅。\n我行不问西来意，消息还将方寸传。\n乌石山头滕奥口，泓澄万丈辉星斗。\n过客谁知此地灵，只闻静夜生龙吼。\n鑑湖芜没多田畴，临平车马尤喧啾。\n纷纷未识兹万顷，神仙窟宅合在东南北西陬。\n周游几千里，此兴犹未已。\n归来摸写笔不停，大匠从其诮狂斐。",
        "dynasty": "宋",
        "collection_info": null
    },
    {
        "title": "时晋亨作小轩块石盆池名曰趣远真隠居士赋之",
        "author": "史浩",
        "content": "新晴可步履，杖策穿云林。\n萧斋有达士，六合涵胸襟。\n东偏闢小窗，广袤不盈寻。\n片石远山意，寸池沧海心。\n乃知一芥子，可纳须弥岑。\n归鸿目不尽，为尔发微吟。",
        "dynasty": "宋",
        "collection_info": null
    },
    {
        "title": "次韵鲍以道天童育王道中吴体",
        "author": "史浩",
        "content": "逆云佛塔金千寻，傍耸滴翠玲珑岑。\n春供万象富远目，响答两地纷啼禽。\n风摇野帻去復去，露浥乳窦深尤深。\n奇声俊逸鲍夫子，蓬社不挂渊明心。",
        "dynasty": "宋",
        "collection_info": null
    },
    {
        "title": "次韵杨少辅山居六咏 迭山",
        "author": "史浩",
        "content": "嵩山远万里，儿孙可邀致。\n当轩罗三峰，便有出羣意。\n不蜡谢氏屐，徜徉日游戏。\n邂逅风雨兴，端可名福地。",
        "dynasty": "宋",
        "collection_info": null
    },
    {
        "title": "次韵杨少辅山居六咏 凿池",
        "author": "史浩",
        "content": "萧萧足佳致，心远地自偏。\n斫去苍苔纹，得此清泠泉。\n湛然不容滓，于以明性天。\n肯復以童儿，见诮韩公篇。",
        "dynasty": "宋",
        "collection_info": null
    },
    {
        "title": "次韵杨少辅山居六咏 栽松",
        "author": "史浩",
        "content": "童童蒿艾间，拱把力尚微。\n托根一得所，势隘天四围。\n春烟滋苍髯，朔雪被羽衣。\n他年大夫封，风雨良足依。",
        "dynasty": "宋",
        "collection_info": null
    },
    {
        "title": "次韵杨少辅山居六咏 洗竹",
        "author": "史浩",
        "content": "春林藉雷惊，𧥄𧥄牛羊出。\n风月迩来稀，厌此琅玕密。\n繁柯谢一洗，挺挺岁寒质。\n终成葛陂龙，云路骋骏逸。",
        "dynasty": "宋",
        "collection_info": null
    },
    {
        "title": "次韵杨少辅山居六咏 浇花",
        "author": "史浩",
        "content": "芳圃向成趣，雨泽多愆时。\n花开不抱瓮，花谢嗟何为。\n潘岳兴不浅，陶潜颜可怡。\n安得商家霖，万木均嬉嬉。",
        "dynasty": "宋",
        "collection_info": null
    },
    {
        "title": "次韵杨少辅山居六咏 薙草",
        "author": "史浩",
        "content": "设罗门巷静，草深山更幽。\n何事勤诛锄，杖屦来羊求。\n王孙未归楚，苌弘已弃周。\n惜此年年绿，君其勿剪休。",
        "dynasty": "宋",
        "collection_info": null
    },
    {
        "title": "雪中三英 梅花",
        "author": "史浩",
        "content": "雪花大如毬，万木方枯愁。\n绛衣孕珠颗，的皪枝南头。\n风标信孤挺，游戏堕人境。\n褪白露微青，志已在金鼎。",
        "dynasty": "宋",
        "collection_info": null
    },
    {
        "title": "雪中三英 蜡梅",
        "author": "史浩",
        "content": "蜂房酿余滋，众香熏蜜脾。\n幻作应真面，行行排玉枝。\n相看紫檀色，风摇振金锡。\n天遣久住世，不畏高楼笛。",
        "dynasty": "宋",
        "collection_info": null
    },
    {
        "title": "雪中三英 瑞香",
        "author": "史浩",
        "content": "蕙帐万缘空，幽人鼻观通。\n破晓扪翠麓，获此锦熏笼。\n造化本无意，芬芬随尔类。\n不知鼻闻香，还是香浮鼻。",
        "dynasty": "宋",
        "collection_info": null
    },
    {
        "title": "次韵慈奥寂照院僧石岩花",
        "author": "史浩",
        "content": "溪山朔雪销篱落，始闻花信惊梅萼。\n韶华一瞬掉头去，满眼园林成翠幄。\n谁知幽谷犹藏春，万蔕千跗意态新。\n霞光分彩气欲热，露浥燕脂色未匀。\n墨工绘句谩称好，不见此花空到老。\n子美羞看黄四蹊，退之不数红云岛。\n天下健步吾能用，拟擘云头骑綵凤。\n叫阍乞与生香归，只许牡丹名并飞。",
        "dynasty": "宋",
        "collection_info": null
    },
    {
        "title": "雪夜行舟駡鬼",
        "author": "史浩",
        "content": "朔风一夜吹寒雪，万里青山变华髮。\n东湖兴尽回扁舟，两岸芦花照天发。\n篙工拨棹光陆离，一簑好景渡头归。\n忽惊波面渐幽晦，问讯归程船復退。\n空岩有鬼鸣啾啾，鼓檝扬波如部队。\n须臾夜朗分西东，对岸村墟指顾中。\n妖氛孽影叱咤散，人家灯火犹朦胧。\n呜呼山鬼尔何错，灭顶于余奚所作。\n不能随尔作祸衅，冷炙残杯图咀嚼。\n我有长笺叩上真，我有健步飞如神。\n请呼雷公起霹雳，割截汝辈为微尘。\n鸣呼山鬼听我语，从此逍遥自游止。\n如斯搅括枉费力，生死由天不由汝。",
        "dynasty": "宋",
        "collection_info": null
    },
    {
        "title": "宣州李漕园亭三首 控鳌亭",
        "author": "史浩",
        "content": "平生谢宣城，作意澄江练。\n不知烟霞间，有此巨鳌抃。\n三山没泱漭，几岁舞鰌鱓。\n邂逅钓竿手，一掣金背见。\n控之朝玉京，飞腾绝星汉。\n控之游绛阙，蓬莱压诸彦。\n伟我亭中人，风雷有奇变。\n何必紫绮裘，日诵黄庭卷。",
        "dynasty": "宋",
        "collection_info": null
    },
    {
        "title": "宣州李漕园亭三首 吸川亭",
        "author": "史浩",
        "content": "百川缈鲸波，鲸背高突兀。\n佳气浮金银，层观可髣髴。\n中有万顷陂，余地纳溟渤。\n咫尺三千里，惊湍詟凡骨。\n而我理烟艇，遥欲窥其窟。\n凭栏俯瀰漫，始觉到崷崒。\n涓流信污沱，昼夜徒汩汩。\n万钱沃燥吻，何取杯中物。",
        "dynasty": "宋",
        "collection_info": null
    },
    {
        "title": "宣州李漕园亭三首 守道堂",
        "author": "史浩",
        "content": "徂徕不可倚，衡茅迹已陈。\n凛凛盖代气，千载日日新。\n拭眼登高堂，佳名信可人。\n向来子石子，无乃公前身。\n作颂拟清庙，未免世俗嗔。\n偃蹇百僚底，见有双眉颦。\n公今文章伯，笔力重万钧。\n庙堂有夔卨，此道公当伸。",
        "dynasty": "宋",
        "collection_info": null
    },
    {
        "title": "史伯鱼读书堂",
        "author": "史浩",
        "content": "我来嗟许晚，已失读书堂。\n遗址烟焰余，草木犹辉光。\n乃知子史子，揭名意何长。\n书册本可好，履践斯为良。\n痴绝蠹万卷，未若陶食忘。\n苟得是中趣，高可云外翔。\n政不守萤雪，汩汩勤朱黄。\n譬如沈痾痊，安用千金方。",
        "dynasty": "宋",
        "collection_info": null
    },
    {
        "title": "代叔父九经堂歌",
        "author": "史浩",
        "content": "黄冠物外士，碧眼世中儿。\n琅函赤轴富裒蓄，金作蛟龙盘绣栭。\n撞钟击钵走聋俗，圣典寂寞令人悲。\n我登九经堂，四顾光陆离。\n画檐散彩喷朝日，翠幌倒影摇天池。\n牙籤插架争突兀，若有鬼物森扶持。\n使君雅意尊经术，故闢后圃披遗基。\n咄嗟土木上星汉，下视仙宫梵宇俱么微。\n我愿兹堂徧寰海，共治皆以经为师。\n一变人心至齐鲁，再使风俗跻农羲。\n却向兹堂命宾友，霜藤象管唱新诗。\n东风吹到君王耳，唤取文翁归玉墀。",
        "dynasty": "宋",
        "collection_info": null
    },
    {
        "title": "次韵沈泽夫逍遥歌",
        "author": "史浩",
        "content": "在昔蒙庄有至言，万物逍遥天地间。\n大鹏斥鷃异禀赋，随性奚假人防闲。\n怒飞未觉宇宙隘，决起那知世界宽。\n洪纤有量莫相越，智巧不用常优閒。\n默观万化尽如许，脱悟此理行非艰。\n但当涵养取深造，工夫祇在澄心源。\n心源澄寂固能应，视彼所寓皆居安。\n佳哉蒙庄岂诞妄，所得实自吾孔颜。\n远则兼善非附势，穷而独处非左计。\n陋巷箪瓢依圣师，何殊禹稷游平世。\n修仙欲生成大幻，佞佛欲死是干慧。\n死生之说本同归，原始当求一言契。\n了知吾道出世间，学渚深流不思济。\n遂令前辈薄后人，直谓轲死真无继。\n此生造化曷可轻，勿为名利思营营。\n吹嘘呼吸勤吐纳，导引致寿先熊经。\n后枯正藉一溉力，且使既老身康宁。\n向上更须观一着，一之所起犹未形。\n从渠海岱自更貌，何止一阅三千龄。\n守一还期守真一，真一诚通能事毕。\n吾之所取进乎技，解牛中得养生术。",
        "dynasty": "宋",
        "collection_info": null
    },
    {
        "title": "次韵沈高卿杂言",
        "author": "史浩",
        "content": "读书正其远大者，莫为蟛蜞专尔雅。\n傥从纸上觅筌蹄，当识升高必自下。\n富贵不来将奈何，岂作求食思毁瓦。\n富贵适来无容心，处以恬然宁满假。\n仕官要须得若人，是为学足美其身。\n万方思治徯康济，当吏立政频咨询。\n从容风俗到淳古，坐可尧舜吾君民。\n昂头引颈不愧惭，奚必翰墨夸清新。\n吁嗟二者理非各，俗儒妄分诚臆度。\n学成用我鹗在天，不用聊復龟藏殻。\n名利宠辱尚如许，死生之变良足託。\n沈子才雄敌万夫，声华合与前贤符。\n君看昔人可炙手，行若市井真屠沽。\n敝袍陋巷世不如，往往胸次多良图。\n乃知富贵本余事，穷达有命吾生俱。\n君诗卓绝了无和，我復感激重扬揄。\n难逢臭味同，勉子谨厥初，毋待桑榆补东隅。",
        "dynasty": "宋",
        "collection_info": null
    },
    {
        "title": "代上孙仲益尚书生日",
        "author": "史浩",
        "content": "吴山高兮江水长，江山鬰鬰蟠光芒。\n上帝靳固钟俊良，数千百岁谁可当。\n西徐老人鬓眉苍，身着秋碧云锦裳。\n驭风骑气下大荒，帝命锦绣裹肺肠。\n天门赐之龙虎章，下为人间除不祥。\n主盟吾道承素王，向来斯文病膏肓。\n公于此时气堂堂，道配欧苏力相望。\n朝游蓬壶暮扶桑，黼黻河汉回辉光。\n临流拯溺为舟航，人生废置不可量。\n万里放逐蛇虺乡，翦翎笼中看鵰翔。\n小儒愿公如子房，不愿公贵如六郎。\n玉烈石髓请饱尝，不须更待龙宫方。",
        "dynasty": "宋",
        "collection_info": null
    },
    {
        "title": "题陈天予国正借轩",
        "author": "史浩",
        "content": "子猷昔借宅，余地着霜筠。\n君今地无隙，乃復借诸邻。\n开窗罗万箇，倾盖如相亲。\n轻风韵萧瑟，密雪乘珠珍。\n行当享清绝，宁问谁主宾。\n人生空洞间，千亩纳渭滨。\n胡为徇目力，咫尺分参辰。\n便当混物我，一视无越秦。\n还以赏君轩，借与不借均。\n比意识者会，君无语俗人。",
        "dynasty": "宋",
        "collection_info": null
    },
    {
        "title": "赠天童英书记",
        "author": "史浩",
        "content": "学禅见性本，学诗事之余。\n二者若异致，其归岂殊途。\n方其空洞间，寂默一念无。\n感物赋万象，儒悬镜太虚。\n不将亦不迎，其应常如如。\n向非悟本性，未免声律拘。\n英师箇中人，以诗隠浮图。\n桃红柳青青，翠竹黄花俱。\n误落世间耳，脱畧公卿徒。\n昨朝得东风，打包过江湖。\n胡为来帝乡，叫阍彻宸居。\n堂堂老阿师，道价东西徂。\n住山垂一世，学子纷云趋。\n寒潭风静练，皎月天心孤。\n迩来隻屦轻，片雪销洪炉。\n愿言立强名，故事臣敢诬。\n事成明当发，长吟入春芜。\n从兹窣堵波，山雪閟天书。\n顾我坐学省，兀兀如守株。\n因君听篷雨，为谢故溪鱼。",
        "dynasty": "宋",
        "collection_info": null
    },
    {
        "title": "次韵游西湖",
        "author": "史浩",
        "content": "平生林处士，一叶老波光。\n坐令西湖名，千古磨苍苍。\n迩来子李子，掉鞅出柴桑。\n官閒到休日，清浅寻幽香。\n金风度林麓，野艇生微凉。\n竹间寄登览，孤岑水中央。\n拂石辨奇蹟，哦诗味遗芳。\n归来笔不停，醉墨翻淋浪。\n他时三贤亭，合着君在旁。\n只恐作霖雨，幽梦通商王。",
        "dynasty": "宋",
        "collection_info": null
    },
    {
        "title": "次韵冯圆中酴醾  其一",
        "author": "史浩",
        "content": "东风满架吹寒玉，惯逐园丁供菜束。\n瀛洲一见眼偏明，缥渺霓裳舞仙曲。\n纷纷桃李俱苍苔，冰壶着此真幽独。\n更须酿取瓮头春，醉倒莫看蛮与触。",
        "dynasty": "宋",
        "collection_info": null
    },
    {
        "title": "次韵冯圆中酴醾  其二",
        "author": "史浩",
        "content": "碧云堆裏颜如玉，红紫便应高阁束。\n千寻结架上青冥，山外水边随诘曲。\n飘然来及牡丹时，洁白自知吾步独。\n道人傥置枕屏前，第一莫教纤手触。",
        "dynasty": "宋",
        "collection_info": null
    },
    {
        "title": "次韵马德骏赠刘韶美",
        "author": "史浩",
        "content": "迢迢弱水环蓬山，山在虚无缥渺间。\n子有仙风弥八极，云烟为尔一开关。\n却欲管城邀四友，写出嘉模看匠手。\n功名不挂达者心，未比即时一杯酒。\n夫君胸次非不活，就使口占须腕脱。\n惟其不欲世人夸辩洽，汉董唐刘颜如甲。",
        "dynasty": "宋",
        "collection_info": null
    },
    {
        "title": "次韵王龟龄赠韶美",
        "author": "史浩",
        "content": "奎壁忽堕地，晁董喧炎刘。\n公生百世后，掉鞅从之游。\n仙桂满月窟，何事玉斧修。\n亭亭看直上，高压百花头。\n昔我登麟阁，正喜挹风流。\n参辰曳裾日，心旌倍悠悠。\n纫阑作春佩，采菊供晨羞。\n相期有义路，岁晚俱能由。",
        "dynasty": "宋",
        "collection_info": null
    },
    {
        "title": "和建王雨中闻戒酒之什",
        "author": "史浩",
        "content": "簇云行太虚，作霖自天意。\n凉气入郊垧，通宵喜不寐。\n冬鼓喧铜驼，鲸钟韵萧寺。\n迟明上层楼，羽扇端可弃。\n万象奔空来，揽之入诗思。\n七椀有余清，一觞成径醉。\n倒着白接䍦，飘萧新出笥。\n客有可人姿，终规聊见志。\n乐饮虽及辰，沈酣非所恣。\n主人云梦胸，绰有容物智。\n温颜起谢客，博哉斯言利。\n平生千金躯，于此肯尝试。\n逡巡扫鉅篇，华衮酬一字。\n观者嗟贤王，不以儒为戏。",
        "dynasty": "宋",
        "collection_info": null
    },
    {
        "title": "上建王生辰  其一",
        "author": "史浩",
        "content": "上帝昌我宋，高目视所以。\n天子亶聪明，亦既受多祉。\n庆泽渺梦图，班衣有元嗣。\n兹辰甫诞辰，想见龙颜喜。",
        "dynasty": "宋",
        "collection_info": null
    },
    {
        "title": "上建王生辰  其二",
        "author": "史浩",
        "content": "子孝与臣忠，二者有大戒。\n王今得兼隆，无乃神所介。\n晨昏奉赤墀，腰围白玉带。\n堂堂真天人，骄吝蔑纤芥。",
        "dynasty": "宋",
        "collection_info": null
    },
    {
        "title": "上建王生辰  其三",
        "author": "史浩",
        "content": "中使晓飞鞚，下拜金屈巵。\n门既却贺宾，宴不侈曲眉。\n玉炉浄棐几，但诵天保诗。\n在我有古制，在彼俱弗为。",
        "dynasty": "宋",
        "collection_info": null
    },
    {
        "title": "上建王生辰  其四",
        "author": "史浩",
        "content": "下客曳长裾，薄技奚所奏。\n唯有六经腴，王心本研究。\n方瞳秋月明，绿髮寒松茂。\n天子历无疆，王亦千万寿。",
        "dynasty": "宋",
        "collection_info": null
    },
    {
        "title": "游西湖分韵得要字",
        "author": "史浩",
        "content": "儒生纸上争攻剽，传癖书痴等贻诮。\n不然利海竞锥刀，或向名场羡华要。\n纷纷臧谷两亡羊，说以西湖却头掉。\n西湖自倚倾城姿，肯与西施角年少。\n品题定价有前贤，陈迹班班犹可弔。\n试因休沐许寻盟，浄洗缁尘一登眺。\n身疑孤星破浮云，心逐惊猱走空峤。\n野竹万箇秋声虚，败荷十里香风妙。\n凌霄金剎梵仙居，怪石嶙峋余万窍。\n高敷桂子浥新黄，好傍长枝发清啸。\n老禅林外熟蹲鸱，双耳不闻天使召。\n行行欲问处士桥，路转忽逢水仙庙。\n未羞菊蕊荐芳馨，一盏寒泉敢先釂。\n翩翩沙鸟没苍烟，红蓼丹枫舞斜照。\n急呼艇子泛漪涟，正欲渡间狎渔钓。\n同行磊落三数公，嘉此襟期非素料。\n襞笺吟写乐游诗，愈使西湖有光耀。\n伊余同赋却忘言，了知造物工相撩。\n千古游人安在哉，城郭山林归一窖。\n会须象罔得玄珠，可免小儿轻侮笑。",
        "dynasty": "宋",
        "collection_info": null
    },
    {
        "title": "次韵洪景卢雪",
        "author": "史浩",
        "content": "瑶台迥物表，地脉谁解缩。\n一朝天门开，跬步即琼屋。\n霭霭行簇云，霏霏忽瞇目。\n初疑蛱蝶惊，故遣儿曹扑。\n须臾大如席，几车飞鸾鹄。\n化工信巧妙，花卉千林足。\n洁白皎奇姿，光芒渺地轴。\n清垂寒江钓，静折空岩竹。\n唯人在宇内，太仓一粒粟。\n俯仰得真赏，四坐列羣玉。\n锦绣张轩牖，珠翠辉华烛。\n钵击笔下成，杯催瓮头熟。\n檀板衬红绡，更殢新裁曲。\n宁知冰氏子，穷岁无半斛。\n裘褐欲蔽肤，尚待春苗绿。\n为瑞岂宜多，晛消胡不速。",
        "dynasty": "宋",
        "collection_info": null
    },
    {
        "title": "听阮",
        "author": "史浩",
        "content": "水晶宫殿黄金阙，玉斧修成大圆月。\n漆光照胆毛髮寒，依约峰峦见林樾。\n谁人于此安四絃，流水高山寄清越。\n初如孤鹤唳蓝田，渐若羣鸾舞丹穴。\n踈踈夜雨滴秋阶，忽然雪竹空岩折。\n世间万态不可穷，絃中有口俱能说。\n锦瑟华年过眼休，枯桐已为伯牙绝。\n是间真意亘千古，千古仲容名不灭。\n人生俯仰天地内，瞬息百年同一阅。\n请君姑置是非事，来凭云窗听高洁。",
        "dynasty": "宋",
        "collection_info": null
    },
    {
        "title": "寄题胜金阁",
        "author": "史浩",
        "content": "黄金委粪壤，六籍垂日星。\n兹焉论胜负，无乃未知经。\n云林倚杰阁，楚楚罗汗青。\n寄与阁上人，移之置中扃。",
        "dynasty": "宋",
        "collection_info": null
    },
    {
        "title": "古风四首 颐真",
        "author": "史浩",
        "content": "门外长安道，纷纷名利人。\n谁知方寸许，有地可颐真。\n真能了万象，亦復冥诸尘。\n不离虚幻境，举目见全身。",
        "dynasty": "宋",
        "collection_info": null
    },
    {
        "title": "古风四首 云壑",
        "author": "史浩",
        "content": "壶天眇巨壑，微云映修林。\n英英从何来，肤寸忽千寻。\n早岁骤为雨，春空轻作阴。\n会须搔首听，中有老龙吟。",
        "dynasty": "宋",
        "collection_info": null
    },
    {
        "title": "古风四首 月岩",
        "author": "史浩",
        "content": "青山吐白玉，团栾光万顷。\n何时飞来峰，着此破昏暝。\n料想清夜阑，主人深自领。\n安得招欢伯，三人成对影。",
        "dynasty": "宋",
        "collection_info": null
    },
    {
        "title": "古风四首 善渊",
        "author": "史浩",
        "content": "观水须观澜，监水必监止。\n清漪不受触，风定畧无滓。\n时以喻方寸，太虚融众理。\n客来如问津，须君亲指似。",
        "dynasty": "宋",
        "collection_info": null
    },
    {
        "title": "送王嘉叟编修倅洪州",
        "author": "史浩",
        "content": "男儿抱经纶，动必为时利。\n姑置俗儒谈，盍各言尔志。\n匹马从军游，叫阍上封事。\n秦王不能坑，汉祖不敢戏。\n不溺蛮粤头，当断匈奴臂。\n雍容奏凯还，礼乐格天地。\n化工泯无迹，君隆尧舜治。\n此志倘萧条，五湖资一醉。\n钓竿拂沧波，藜杖倚烟寺。\n采菊秋荐馨，纫兰春及衣。\n作诗以遣怀，把酒以适意。\n随处是道场，其乐叵思议。\n公乎箇中人，出处洞兹义。\n弹冠下七闽，簉迹中都吏。\n学士如堵墙，争欲挽之试。\n公曰平生心，科目非所觊。\n我有活国谋，囊封彻天视。\n九重一夜阑，拊髀为歔欷。\n迟明未报可，幞被秣归骑。\n帝曰予汝嘉，予忧在阃寄。\n南昌古名藩，咨汝往其贰。\n画栋晓飞云，珠帘暮雨坠。\n要当轸民疠，岂独览佳致。\n公清衡重轻，内外匪殊异。\n苟与道周旋，俯仰何所媿。\n金柔以炼刚，玉美由火炽。\n隠忍斯成功，沈深乃大器。\n穷达付自尔，是谓浩然气。\n宣室行受釐，前席宁许避。\n吾词非浪发，请公默而识。",
        "dynasty": "宋",
        "collection_info": null
    },
    {
        "title": "送王时亨舍人帅蜀二十韵",
        "author": "史浩",
        "content": "文翁上岷江，风化亟飞扬。\n峩峩当代间，辈出王马扬。\n挽彼石室流，濯此锦绣肠。\n遂令蜀士夫，至今能文章。\n武侯隠偏地，云龙适相值。\n纯诚革斯俗，三代可立致。\n千载凛如生，老栢犹英气。\n遂令蜀士夫，至今抱忠义。\n乖崖一专城，四海喧嘉名。\n发奸照幽伏，世仰如神明。\n蠹弊迹已去，灵祠俎犹腥。\n遂令蜀士夫，至今有能声。\n清献镇南峤，余风弭贪暴。\n琴鹤适自随，薏苡雅非好。\n熙朝庆登崇，深仁格穹焘。\n遂令蜀士夫，至今秉清操。\n英英王紫微，横金拥旌麾。\n五十四州地，和气蒙烟霏。\n兼美数君子，士夫得其依。\n行行报政成，天子竚公归。",
        "dynasty": "宋",
        "collection_info": null
    },
    {
        "title": "次韵姚令威郎中九日部宿",
        "author": "史浩",
        "content": "堂堂老诗匠，持被入星省。\n乌帽不衝风，青绫怯余冷。\n岂无菊蕊杯，莫洗寸心耿。\n却呼短檠来，共此良夜永。",
        "dynasty": "宋",
        "collection_info": null
    },
    {
        "title": "上建王生辰  其一",
        "author": "史浩",
        "content": "高穹祚明德，圣主历无疆。\n谈笑復境土，穆穆游岩廊。\n一定天下本，忠孝资元良。\n愿言千万寿，玉立侍清光。",
        "dynasty": "宋",
        "collection_info": null
    },
    {
        "title": "上建王生辰  其二",
        "author": "史浩",
        "content": "椒殿霭葱蒨，瑞雾蒙烟霏。\n有子不必多，一夔灿斑衣。\n天地久覆载，日月长光辉。\n愿言千万寿，怡色奉庭闱。",
        "dynasty": "宋",
        "collection_info": null
    },
    {
        "title": "上建王生辰  其三",
        "author": "史浩",
        "content": "太史仰干象，光芒见前星。\n森然拱帝所，无乃趋过庭。\n道德粹金玉，词华渺沧溟。\n愿言千万寿，声闻炳丹青。",
        "dynasty": "宋",
        "collection_info": null
    },
    {
        "title": "上建王生辰  其四",
        "author": "史浩",
        "content": "炎图亘无极，吾王今中兴。\n银潢注瀰漫，及是歌绳绳。\n金龟曜玉砌，芝兰香始升。\n愿言千万寿，颔首观云仍。",
        "dynasty": "宋",
        "collection_info": null
    },
    {
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 德骏瘗字韵",
        "author": "史浩",
        "content": "天地一郛郭，阴阳司启闭。\n大江蟠其中，滔滔每东诣。\n瀰漫万顷宽，源委众流细。\n经营到杨子，讵可以里计。\n颇闻神禹功，设此限地势。\n羣龙沸波浪，风雨杂吞噬。\n稍非济川手，未免鱼腹瘗。\n三国取汉鼎，英雄驰乱世。\n交朋若弟昆，反眼或背戾。\n各取天一方，巢穴自株柢。\n唯于阿堵中，快心咸底滞。\n曹丕亦时杰，弭节悸无际。\n胡为称干戈，狂酲倚微毳。\n笑指铁瓮城，不韪欲睥睨。\n皇穹佐有德，夺鑑俾昏翳。\n烟尘一时平，兵威即衰替。\n我来弔瓜洲，与子若宿契。\n焦山空在望，我实媿牵制。",
        "dynasty": "宋",
        "collection_info": null
    },
    {
        "title": "辛巳腊月休日绝江至瓜洲观战地与马德骏冯圆中二郎中会舟回焦山德骏令嗣始来侍行某偶留金山不获与此游辄和三诗以寄怀时驾至镇江 圆中鹤字韵",
        "author": "史浩",
        "content": "轻舠舣江浒，欲作扬州鹤。\n翩然下中流，隠隠片帆落。\n两岸阨海口，焦乃居上腭。\n呀呷受沧溟，余地着万壑。\n碧瓦差龙鳞，浮图峙麟角。\n潮回露滩舂，礧砢出坚确。\n仆碑苍藓余，琬琰在山脚。\n玉气熏林峦，风烟不萧索。\n何年王右军，大书此镵凿。\n遂令卫永辈，千古束高阁。\n嗟予咫尺许，来往诚大错。\n頼有三公诗，时时资咀嚼。\n唯忧赤地旱，兹石或流烁。\n用汝作霖雨，王言非戏谑。",
        "dynasty": "宋",
        "collection_info": null
    },
    {
        "title": "德骏贤郎铭字韵",
        "author": "史浩",
        "content": "老凤鸣阿阁，有雏灿丹青。\n相将上浮玉，有翼垂南溟。\n惟实在竹头，香雾风泠泠。\n惟泉似清醴，漱作甘露零。\n满胸饮冰雪，终日翔禅扃。\n摩娑古断碑，颦頞嗟天刑。\n觅句写真赏，岂只夸一能。\n后生正可畏，之子乃妙龄。\n使我读数四，爽气生襟灵。\n飞书寄豚犬，俾作座右铭。",
        "dynasty": "宋",
        "collection_info": null
    },
    {
        "title": "陪洪景卢左司马德骏薛季益冯圆中三郎中汪中嘉总干游蒋山以三十六陂春水分韵得三字",
        "author": "史浩",
        "content": "大江汹澎湃，风静星斗涵。\n截然当地险，界限天东南。\n金陵帝王都，窟宅何耽耽。\n龙虎争负恃，盘踞昔所谈。\n我适访陈迹，策马衝烟岚。\n蒋山上迭翠，秦淮俯拖蓝。\n宝公道场主，貌像坚瞿昙。\n千年窣堵波，倒影落寒潭。\n共知胜绝处，即是弥勒龛。\n舂春足佳致，慨想聊停骖。\n六朝互兴废，较德同朝三。\n中原文武境，久困兵贪婪。\n曾无混一志，溥施鸿恩覃。\n区区守覇图，跼束令人惭。\n岂若吾主圣，坐遣凶渠戡。\n长驱翔灞上，垂拱受朝参。\n回观兹奥区，脱去如遗簪。\n小臣执羁靮，喜释心如惔。\n再拜觞万寿，恺乐将屡酣。\n却来寻故栖，了此七不堪。",
        "dynasty": "宋",
        "collection_info": null
    },
    {
        "title": "次韵冯圆中雪",
        "author": "史浩",
        "content": "东风巧醖寒，吹雨作飞雪。\n酒面不成春，兽炭何曾热。\n堕空远飘飘，入帘轻瞥瞥。\n功归大有年，谁道军储阙。",
        "dynasty": "宋",
        "collection_info": null
    },
    {
        "title": "饯冯圆中郎中守邛州",
        "author": "史浩",
        "content": "岷峨秀多士，照乘辉连城。\n夫君挺奇瑞，梯栈来神京。\n殿前策三道，光焰摩九精。\n甲科雄鹭序，四海驰文名。\n一朝坐璧水，缓辔登蓬瀛。\n二年作铨总，谈笑流品清。\n陛对本故事，中间俄一鸣。\n黼座固色喜，无乃羣邪惊。\n堂堂颇牧论，万古追家声。\n胡为忽掉头，解组寻归程。\n帝曰邛筰民，抚字宜烦卿。\n汝其下膏泽，癯瘠均丰盈。\n上方宝环赐，迟汝襦袴氓。\n承平二千石，倚任谁云轻。\n况復近乡井，正昼锦方荣。\n过家仍上冢，钲鼓喧双旌。\n男儿贵行志，岂俟腰金横。\n风云傥际会，衮绣居槐庭。\n别酒置客邸，伊嗟未忍倾。\n所嗟君子外，何独伤离情。",
        "dynasty": "宋",
        "collection_info": null
    },
    {
        "title": "途中即事  其一",
        "author": "史浩",
        "content": "巾车向东南，御者欲西北。\n西北信繁华，岂若吾故国。\n有泉可洗心，有含可休仆。\n御者契我言，欣然亦转毂。",
        "dynasty": "宋",
        "collection_info": null
    },
    {
        "title": "途中即事  其二",
        "author": "史浩",
        "content": "四山俱荒茅，松竹不露颖。\n清绝一株梅，依依秀孤岭。\n轻风引余馨，淡月露寒影。\n东君蚤催实，待此荐金鼎。",
        "dynasty": "宋",
        "collection_info": null
    },
    {
        "title": "途中即事  其三",
        "author": "史浩",
        "content": "春水涨波縠，画鹢争先驰。\n一夜风如许，持此将焉之。\n小舣俟风息，居然无险巇。\n纷纷彼朝涉，欣吾来解维。",
        "dynasty": "宋",
        "collection_info": null
    },
    {
        "title": "次韵潘德鄜山行",
        "author": "史浩",
        "content": "学佛以佛魔，学儒为儒缚。\n胡不朝隠几，嗒焉似南郭。\n是非风过耳，名利束高阁。\n回视平生心，无乃亦大错。\n便当息万缘，摆去如斧削。\n神游八极表，笑傲有余乐。\n山水得胜处，一揽襟量廓。\n杖锡羣峰颠，宫殿浮碧落。\n下瞰徐符岩，居然在山脚。\n众水会一涧，颓波泻珠箔。\n奔放出中涂，隠潭钟万壑。\n轰如破蛰雷，急似晴空雹。\n或復地中行，鸢飞鱼自跃。\n跻攀至飞电，乳窦知谁凿。\n向来因风絮，句法诚软弱。\n六花倾万仓，千古无锁钥。\n蒙润遍寰海，何止洒林薄。\n凭栏眼欲眩，顿洗眵昏浊。\n翻身上妙高，愈觉吟魂矍。\n凿齿对弥天，相视两无怍。\n祇恐星轺登，蕙帐闻怨鹤。",
        "dynasty": "宋",
        "collection_info": null
    },
    {
        "title": "次韵潘德鄜咏昙老四窗",
        "author": "史浩",
        "content": "石窗兀太虚，四顾蔽云幄。\n朝看爽气浮，暮送红日落。\n主人宅是间，结茅侣猿鹤。\n平生丘壑姿，肯内谢康乐。\n客有子潘子，登临富佳作。\n笔发天地秘，灵光动寥廓。\n长谣万峰顶，世事俱脱畧。\n回头睨俗士，机巧费穿凿。",
        "dynasty": "宋",
        "collection_info": null
    },
    {
        "title": "上赐御制新秋过雨书怀诗且令属和",
        "author": "史浩",
        "content": "畏暑却余威，飙驭临寰海。\n一雨濯寥空，晴光露精彩。\n干坤陟清凉，居然神观改。\n俯听林麓间，万彙喧天籁。\n便当置蒲葵，暍者得自在。\n此恩夷夏均，圣德如天大。",
        "dynasty": "宋",
        "collection_info": null
    },
    {
        "title": "进锡宴澄碧殿诗",
        "author": "史浩",
        "content": "季秋中澣日，淳熙隆四禩。\n朝回揽辔间，中使俄传旨。\n少须日转申，宣名陪宴喜。\n预令扫玉堂，深夜备栖止。\n悚惧跪承命，走驺亟穿市。\n绛阙耸皇居，非烟常靡靡。\n入自东华门，熊罴森爪士。\n诏许乘肩舆，安徐无跛倚。\n復古距选德，相望几数里。\n修廓接云汉，岧嶤灿珠蕊。\n中途敞金扉，恍若蓬壶裏。\n羣山拥苍壁，四顾环弱水。\n山既日夕佳，水亦湛无滓。\n冰帘映绮疏，琼殿中央峙。\n澄碧曜宸奎，神龙争守视。\n舞蹈上丹墀，天威不违咫。\n奉觞祈万寿，时蒙一启齿。\n余波丐鼠腹，酒行不知几。\n徘徊下瑶席，缓步烦玉趾。\n从游至清激，锡坐谈名理。\n泉声韵瑟琴，一洗筝笛耳。\n皇云万几暇，观书每来此。\n论道及帝王，直欲齐其轨。\n尧舜禹汤文，前身无乃是。\n臣言匪献谀，道实由心起。\n既然明是心，要在力行尔。\n登桥釂余罍，饮兴未容已。\n金莲引双烛，再拜离阶戺。\n玉音宠谕臣，此会宜有纪。\n归涂感恩荣，占写忘骫骳。",
        "dynasty": "宋",
        "collection_info": null
    },
    {
        "title": "次韵程泰之尚书",
        "author": "史浩",
        "content": "程王二夫子，听履上甘泉。\n咳唾妙一世，万斛明珠圆。\n官居季孟间，风义帝相先。\n每当持论许，闻者殆欲仙。\n蛟龙纵巨壑，鹰隼横寥天。\n坐令脍炙余，枵腹犹便便。\n程方秋欲半，金波照觥船。\n追想昔年日，高会有由缘。\n亲故持吉语，置酒家东偏。\n今年玉堂直，对此宜无眠。\n夜色凉如水，冰轮吐层颠。\n顾影还自慰，身冠六卿联。\n巍巍太平基，圣主乐得贤。\n作句纪兹夕，所喜期不愆。\n藏之在巾笥，未肯露其全。\n王于退食际，髣髴知云然。\n求之既愈力，璀璨出长编。\n荆潭伫唱酬，凡目一洗湔。\n我生亦何幸，披味如击鲜。\n明朝问纸价，都下已争传。",
        "dynasty": "宋",
        "collection_info": null
    },
    {
        "title": "又依前韵",
        "author": "史浩",
        "content": "混沌既开闢，溥博分渊泉。\n其中具明眼，来往类跳圆。\n惟有诗工夫，可探造化先。\n研摩到极致，换骨如得仙。\n上以美教化，下以明性天。\n元白愧重浊，鲍谢羞轻便。\n佩剑虽相笑，沈迷乃同船。\n未登风雅域，为问何因缘。\n无非警策句，各在诗一偏。\n我欲窥其奥，晏食宵不眠。\n观舞悟深旨，曾不及张颠。\n清新乏奇妙，局束犹拘联。\n习气未能断，为之乎犹贤。\n写出多瑕疵，未免拙慈愆。\n公诗百篇内，浩然志帅全。\n愈出力愈促，即之俱自然。\n熟读已成诵，宁待三绝编。\n如澡银潢水，尘氛俱尽湔。\n敬当珍此赐，墨蹟令常鲜。\n更许示余帙，泚笔吾须传。",
        "dynasty": "宋",
        "collection_info": null
    },
    {
        "title": "次韵李光祖瑞香",
        "author": "史浩",
        "content": "石蹊万折冻欲裂，两岸梅英照天发。\n于中更有锦熏笼，芳菲不待勾萌达。\n奇姿苒苒来仙源，从此横枝不直钱。\n东风零乱委泥土，只为山家作玉田。\n岂若夫君有真色，紫葩碧叶从初得。\n几将消息露人间，纷纷尘俗谁能识。\n晚居卢阜声名飞，蕙帐悠悠春梦迟。\n起来鼻观犹馥鬰，杖藜便觉香风随。\n夭桃谩说燕脂染，落絮徒云白毡糁。\n品题一着佳客称，併使丁香风味减。\n蓝溪夫子诚好事，赠我此花良有为。\n平生岩壑在胸中，培殖根荄年不记。\n故应谓我知花谱，千夫綵綷来吾圃。\n拜嘉欢喜不敢当，直欲美芹羞帝所。\n昔扈龙舆白石川，回銮小憩玉津园。\n曾见此花千百本，较量今者端无前。\n若居御苑逢膏泽，车载盆栽惟所适。\n吾王顾盼即生春，不费阳和些子力。",
        "dynasty": "宋",
        "collection_info": null
    },
    {
        "title": "恭和御制长春花诗  其一",
        "author": "史浩",
        "content": "玉殿万几閒，宸章灿珠蕊。\n俯念簪履旧，恩光来太紫。\n禁籞玩长春，嫣然异羣卉。\n羣卉固亦佳，时过逐流水。\n独此供清游，余香袭芳芷。\n一经圣品题，贵名何日已。\n再拜体皇情，感深铭诸几。",
        "dynasty": "宋",
        "collection_info": null
    },
    {
        "title": "恭和御制长春花诗  其二",
        "author": "史浩",
        "content": "帝予四时春，着花无浪蕊。\n殖本在蓬壶，非烟笼翠紫。\n雪裏友寒梅，芳辰领繁卉。\n每蒙天一笑，睿思涌泉水。\n霑丐及老臣，芬芗胜荃芷。\n况復屡褒嘉，载赓宁但已。\n第愧狂斐辞，不足溷琼几。",
        "dynasty": "宋",
        "collection_info": null
    },
    {
        "title": "恭和御制长春花诗  其三",
        "author": "史浩",
        "content": "玉帝富云章，宝匣镌琅蕊。\n六丁谨缄縢，芝彤燕泥紫。\n龙衔下碧虚，端为咏嘉卉。\n咫尺不违颜，何曾隔弱水。\n炷熏启天藏，椒兰和白芷。\n光焰万丈余，光临殊未已。\n敬须营杰阁，敢只留棐几。",
        "dynasty": "宋",
        "collection_info": null
    },
    {
        "title": "恭和御制翠寒堂诗",
        "author": "史浩",
        "content": "禁蘌葱葱拥瑞云，雄楼杰阁环金碧。\n花光草色媚芳辰，凤辇舂容惟所适。\n中有虚堂玉作楹，冰雪玲珑周四壁。\n不知跬步是瑶台，何须八骏殷勤觅。\n青松万箇拱檐牙，生香不减芝兰室。\n更欲相看饱岁寒，踈梅瘦竹为三益。\n吾皇土木未尝兴，为询此景从何得。\n神运元从德寿来，天成岂假人工役。",
        "dynasty": "宋",
        "collection_info": null
    },
    {
        "title": "次韵杨醇中",
        "author": "史浩",
        "content": "昔年居处虽同里，止识荆州面而已。\n朅来蜗舍细论文，始向灵台见吾子。\n夜阑相与哦新诗，珠玑璀璨皆英辞。\n野塘转月梅影瘦，深院风静帘旌垂。\n策杖园林穷胜事，心远尤惊尘世异。\n岂唯得助有江山，更却红裙爱文字。\n金盘磊落百果装，玉壶嘉醑浮清光。\n坐上风流俱鲍谢，况乃有子无他肠。\n酒行无算不可数，便欲飞身到仙府。\n忽然巨轴出长篇，媿我无言参也鲁。\n笑呼适意谈交情，共听夜鹤鸣空庭。\n良辰美景赏心处，喜遂四者之难并。\n却将健句徐推拓，三叹余音见依约。\n约去辞荣归故乡，赞我纷华滋味薄。\n次言奎画在蓬门，乞与龙章照眼根。\n兹我谢氏如获宝，报以琼瑶未足论。\n我惭辅相初无补，偶尔逢时遇真主。\n但能奉此翰墨珍，庶若商那因考父。\n林间稚子献殷勤，只为君知爱厥亲。\n遗羹美意见方册，今此一举如千钧。\n君不见皇家已视金銮草，趣君径上长安道。\n忠臣须取孝子门，空谷行歌驹皎皎。",
        "dynasty": "宋",
        "collection_info": null
    },
    {
        "title": "题蜗室",
        "author": "史浩",
        "content": "平生喜善类，遇之以青目。\n广厦千万间，帡幪未渠足。\n唯予自栖身，三椽乃蜗缩。\n问之何为然，知足常不辱。\n人生天地间，渺然如一粟。\n侈心纔动摇，曷厌溪壑欲。\n纸帐暖有余，蒲团眠易熟。\n神游万物表，不虑此局促。\n门外竞轩冕，卑哉蛮与触。",
        "dynasty": "宋",
        "collection_info": null
    },
    {
        "title": "次韵昙师以某焚三代赠黄所示长句",
        "author": "史浩",
        "content": "霁天破晓严清霜，宿具赠帛罗豆觞。\n旌旗蔽野气轩昂，夹岸更復飞舟航。\n金炉细爇百和香，绛笼然蜡影交光。\n问予何事出柴桑，为指白云山中央。\n岩岩双表鹤翅张，松楸霭霭摩青苍。\n渐登幽域至飨堂，向来百物陈满床。\n锦囊纶诰列前行，奠酌器皿皆琳琅。\n祝言小子心不遑，几年恤典箧笥藏。\n抵今方获燔赠黄，觊灵来兮染指尝。\n潜德既拜天褒扬，后嗣感激两泪滂。\n帝恩欲报方思量，忽睹健句如栢梁。\n葩华盈轴艷春阳，建安七子谁可当。\n何止李杜万丈长。\n再四披阅予敢忘，同来亲宾皆在旁。\n共诧粲可能文章，其中一客起鸣吭。\n众骇何为色不康，未甘释子侵予疆。",
        "dynasty": "宋",
        "collection_info": null
    },
    {
        "title": "走笔次韵寄平元衡禅老",
        "author": "史浩",
        "content": "年来管城不脱帽，只羡夫君诗法好。\n怡云剥啄到云寮，始知春风属此老。\n忆昔代匮持钧衡，红尘瘦马太忙生。\n自从得请归吾里，常与鹿豕为羣行。\n有时片月随杖屦，飘飘洒洒欲仙去。\n去寻杖锡四明中，听取怡云末后句。",
        "dynasty": "宋",
        "collection_info": null
    },
    {
        "title": "次韵戏酬张以道",
        "author": "史浩",
        "content": "新诗韵清越，宛若泗滨磬。\n呼儿诵终篇，悠扬久无定。\n浑欲挽斯人，岁晚共三径。\n烂饮烟萝间，不知夕阳暝。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 梦庵",
        "author": "史浩",
        "content": "兹庵路何许，云深不知处。\n梦觉两俱忘，始可蓦直去。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 勤斋",
        "author": "史浩",
        "content": "默岂交摩诘，谈何事阿戎。\n时行百物生，不息唯天工。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 妙用寮",
        "author": "史浩",
        "content": "空中一物无，于焉生万有。\n向此求神通，杯桊即非柳。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 玉沼",
        "author": "史浩",
        "content": "一泓湛无滓，遶砌如天成。\n鬚眉彻底见，风浪何曾生。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 碧溪庵",
        "author": "史浩",
        "content": "烟岚染秋黛，潺潺径大空。\n平畴藉光及，比屋饶千钟。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 山房",
        "author": "史浩",
        "content": "平生安乐地，不受利名煎。\n其中一空洞，寥寥无色天。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 喜老堂",
        "author": "史浩",
        "content": "生处本恬淡，得失诚酸辛。\n婆娑鬓渐秋，天地一閒人。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 宴默庵",
        "author": "史浩",
        "content": "法门建章富，法幢空处成。\n于此下一则，浮云涴太清。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 众香堂",
        "author": "史浩",
        "content": "秾熏知见林，燕坐观物化。\n鼻孔如撩天，可闻不可画。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 禅窟",
        "author": "史浩",
        "content": "胸中炯明月，一照万缘空。\n蝉蜕云霄表，堕地为儒宗。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 隠山岩",
        "author": "史浩",
        "content": "夫君活国手，爱此隠仙字。\n行再出刀圭，可使民久视。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 霞外",
        "author": "史浩",
        "content": "注目眇无际，彤云灿晚暾。\n心融八极表，欲辩已忘言。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 驻屐",
        "author": "史浩",
        "content": "缓步一徙倚，细数新条枚。\n悠然得真趣，独立迟谁来。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 月林",
        "author": "史浩",
        "content": "蟾窟有奇芳，殖根此茂密。\n人间万种香，企之不可及。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 积翠",
        "author": "史浩",
        "content": "万迭互团绕，风烟朝夕俱。\n三穴已扫竟，无復藏妖狐。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 醉宜",
        "author": "史浩",
        "content": "何人过三径，共此曲糱春。\n月下倩人扶，花影铺满身。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 澄漪",
        "author": "史浩",
        "content": "濯缨与濯足，均是沧浪水。\n箇裏不胜清，渭神爽应泚。",
        "dynasty": "宋",
        "collection_info": null
    },
    {
        "title": "次韵张汉卿梦庵十八咏 听松",
        "author": "史浩",
        "content": "洒然清泠吹，过我十八公。\n飕飗喧宇宙，可奈此孤丛。",
        "dynasty": "宋",
        "collection_info": null
    },
    {
        "title": "走笔次韵张以道 石窗",
        "author": "史浩",
        "content": "尝闻皮陆句，未覩心先降。\n于今烦鬼工，徙置排金釭。\n蕙帐拥猿鹤，石磴来旌幢。\n月明风亦静，篆烟浮四窗。",
        "dynasty": "宋",
        "collection_info": null
    },
    {
        "title": "走笔次韵张以道 过云",
        "author": "史浩",
        "content": "云埋路欲迷，独许幽人过。\n时从客子来，更寻深处坐。\n抵掌到幽眇，万事俱识破。\n茫茫名利人，糠粃不足簸。",
        "dynasty": "宋",
        "collection_info": null
    },
    {
        "title": "走笔次韵张以道 云南",
        "author": "史浩",
        "content": "空洞远万里，佳景萃其南。\n縠纹波似染，螺髻花羣簪。\n紫芝鲜最馥，青櫺坚直甘。\n解召羡门侣，双鸾聊与骖。",
        "dynasty": "宋",
        "collection_info": null
    },
    {
        "title": "走笔次韵张以道 云北",
        "author": "史浩",
        "content": "幽岩列仙貌，阴雪如粉扑。\n矧当摇落时，宛见沙漠北。\n朔风吹不动，中有难凋木。\n吾尝爱此景，小驻葛陂竹。",
        "dynasty": "宋",
        "collection_info": null
    },
    {
        "title": "走笔次韵张以道 鹿亭",
        "author": "史浩",
        "content": "双鹿处岩隈，似有人性灵。\n山童自驯扰，俗客必心惊。\n循除水濈濈，竹暗藏幽亭。\n有时带露归，濈濈身有青。",
        "dynasty": "宋",
        "collection_info": null
    },
    {
        "title": "走笔次韵张以道 樊榭",
        "author": "史浩",
        "content": "何年樊仙翁，踞此作云榭。\n境胜唯清凉，寒燠匪冬夏。\n俯观尘世人，杳在万仞下。\n渐次入真境，还如倒食蔗。",
        "dynasty": "宋",
        "collection_info": null
    },
    {
        "title": "走笔次韵张以道 潺湲洞",
        "author": "史浩",
        "content": "万派漱寒玉，及此犹潺湲。\n临流觌毛髮，体粟生轻寒。\n余波荡尘氛，一洗清尘寰。\n观澜得妙理，用处心常閒。",
        "dynasty": "宋",
        "collection_info": null
    },
    {
        "title": "走笔次韵胡中方赏丹桂之什",
        "author": "史浩",
        "content": "粟蕊抟金叶凝碧，独在秋林逞颜色。\n岂知东溟史氏居，别有奇标人不识。\n嫦娥侍女盈万千，一一姿貌皆无前。\n为厌此花忒淡薄，渥丹乞与春争妍。\n媒滋燕脂霜染蒨，殖根只向广寒殿。\n几尘俗韵不可干，清凉唯许金风扇。\n何年移到蓬莱乡，鉅万索直谁敢偿。\n盘纡栏槛久不曜，一日名飞羣国香。\n豪贵争看期缩地，载酒迟来烦鼓吹。\n园丁闻之竞采撷，夜深不使花神睡。\n接枝换骨离四明，飘飘爽气排妖氛。\n遂令禁篽成真赏，余馨剩馥常氤氲。\n芙蓉寒菊不足数，包羞正似无盐女。\n从渠摇落动秋声，独步唯兹徧寰宇。\n我尝对此倾葵金，却思四海状元心。\n殷勤劝花宜且住，寒士人人折得去。",
        "dynasty": "宋",
        "collection_info": null
    },
    {
        "title": "赠别王虚中平江赡军",
        "author": "史浩",
        "content": "爱子诗无敌，清新日造微。\n解颜方一笑，折柳遽成归。\n苏馆凝香重，松江脍玉肥。\n是中如得句，无惜寄柴扉。",
        "dynasty": "宋",
        "collection_info": null
    },
    {
        "title": "次韵赵若拙酴醾",
        "author": "史浩",
        "content": "春去雪又在，夜寒风自香。\n娉婷白玉面，缥缈碧云裳。\n露下已侵袂，月明初度墙。\n婆娑光影下，老子坐胡床。",
        "dynasty": "宋",
        "collection_info": null
    },
    {
        "title": "次韵刘国正立春",
        "author": "史浩",
        "content": "百岁今强半，逢春却怕春。\n趁时三盏酒，转眼一年人。\n车马繁华地，江湖漫浪身。\n茅檐拥残雪，清梦到家频。",
        "dynasty": "宋",
        "collection_info": null
    },
    {
        "title": "秋荷十韵",
        "author": "史浩",
        "content": "涨碧湖方迥，娇红藕竞芳。\n已疑星斗下，仍讶锦云张。\n脉脉初离立，盈盈忽缀行。\n烟藏何限思，雨送不胜香。\n解佩皋临汉，闻弦浦近湘。\n向来便看此，欲去未渠央。\n叶好嗔儿摘，蓬新唤客尝。\n更禁和月淡，直思付风狂。\n得载平生酒，閒鸣尽日榔。\n甘将百诗咏，恣弄水仙乡。",
        "dynasty": "宋",
        "collection_info": null
    },
    {
        "title": "次韵恩平郡王",
        "author": "史浩",
        "content": "彤庭秋晚宴，和气与春同。\n寿酒千钟绿，宫化万迭红。\n金羁鸾仗底，赤舄玉阶中。\n归路闻人语，关雎诵国风。",
        "dynasty": "宋",
        "collection_info": null
    },
    {
        "title": "次韵恩平郡王游山登寺中小阁",
        "author": "史浩",
        "content": "天边倚萧寺，小阁翠微中。\n烟霭三峯秀，松杉一径通。\n潮音从耳悟，尘虑转头空。\n堪笑林间弋，犹思落塞鸿。",
        "dynasty": "宋",
        "collection_info": null
    },
    {
        "title": "和建王明远楼",
        "author": "史浩",
        "content": "天阙移楼观，来供帝子亲。\n明光扶日域，远势接星津。\n瑞霭常蒙润，清风每拂尘。\n图书惟左右，脂粉却参辰。\n觅句多诗髓，开谈即道真。\n槐阴瞻五学，芸馥见三神。\n雨露恩方渥，江山景倍新。\n愿言增万柱，寒士并栖身。",
        "dynasty": "宋",
        "collection_info": null
    },
    {
        "title": "送杜殿院出守遂宁",
        "author": "史浩",
        "content": "万里徕西蜀，声华振士林。\n匪躬无近援，圣主作知音。\n已破姦邪胆，方劳抚字心。\n政成须趣驾，天下仰为霖。",
        "dynasty": "宋",
        "collection_info": null
    },
    {
        "title": "次韵姚令威郎中从驾早行  其一",
        "author": "史浩",
        "content": "姚马真人杰，英标贯伏犀。\n修途随上下，软语杂高低。\n扈跸俱多士，扬鞭过万蹄。\n伊余兹滥吹，所喜发鵾鸡。",
        "dynasty": "宋",
        "collection_info": null
    },
    {
        "title": "次韵姚令威郎中从驾早行  其二",
        "author": "史浩",
        "content": "蔌蔌长空雪，霏霏似粉犀。\n色同无路险，野阔见山低。\n玉葆随鸾仗，银杯逐马蹄。\n催班何太早，夜白悞晨鸡。",
        "dynasty": "宋",
        "collection_info": null
    },
    {
        "title": "次韵姚令威郎中从驾早行  其三",
        "author": "史浩",
        "content": "大驾遐方国，熊罴间象犀。\n风严知令正，云重觉天低。\n夹道瞻芝表，中原逐兽蹄。\n定宣恢復赦，拭目看金鸡。",
        "dynasty": "宋",
        "collection_info": null
    },
    {
        "title": "次韵姚令威郎中从驾早行  其四",
        "author": "史浩",
        "content": "圣主披英俊，公才是擢犀。\n班扬俱气慑，屈宋亦眉低。\n健鹘摩天翼，真媒历块蹄。\n回眸看贱子，下驷与鵾鸡。",
        "dynasty": "宋",
        "collection_info": null
    },
    {
        "title": "次韵姚令威郎中从驾早行  其五",
        "author": "史浩",
        "content": "有美风骚将，词锋利更犀。\n胸吞云梦小，气压斗牛低。\n鸷鸟常舒翼，名驹岂凿蹄。\n不能胜百战，浑欲介吾鸡。",
        "dynasty": "宋",
        "collection_info": null
    },
    {
        "title": "晓起用前韵",
        "author": "史浩",
        "content": "破晓穷幽眺，端知翫月犀。\n雪消青嶂近，天淡玉绳低。\n出塞三春翼，嘶风万里蹄。\n男儿弧矢志，何事饭笼鸡。",
        "dynasty": "宋",
        "collection_info": null
    },
    {
        "title": "晨兴怀寺中用前韵",
        "author": "史浩",
        "content": "薛公言慷慨，端可讽驯犀。\n器广蜃江小，名高雁岭低。\n宸居清琐闼，禁路紫骝蹄。\n揆德宜长处，何因梦白鸡。",
        "dynasty": "宋",
        "collection_info": null
    },
    {
        "title": "同游赏心亭用前韵  其一",
        "author": "史浩",
        "content": "古堞高千雉，危亭屹巨犀。\n云霄知路近，星斗入檐低。\n山缭龙盘脊，江涵虎踞蹄。\n相携倚秋阁，得失付虫鸡。",
        "dynasty": "宋",
        "collection_info": null
    },
    {
        "title": "同游赏心亭用前韵  其二",
        "author": "史浩",
        "content": "赏心多乐事，快目喜联犀。\n雪浪翻空急，江云过眼低。\n天寒风着袂，兴尽马旋蹄。\n归路仍泥滑，林间语竹鸡。",
        "dynasty": "宋",
        "collection_info": null
    },
    {
        "title": "次韵洪景卢右司问梅",
        "author": "史浩",
        "content": "东皇荣万木，首倡属江梅。\n得地应先发，须时不受催。\n可堪连日冷，未忍一樽开。\n竹外摇残雪，知君到几回。",
        "dynasty": "宋",
        "collection_info": null
    },
    {
        "title": "次韵皇孙所和二诗  其一",
        "author": "史浩",
        "content": "锦绣环清跸，祥云捧日华。\n千官鹓鹭集，万骑虎貔夸。\n余孽皇威远，中原望眼赊。\n遥怜太液水，波暖欲生花。",
        "dynasty": "宋",
        "collection_info": null
    },
    {
        "title": "次韵皇孙所和二诗  其二",
        "author": "史浩",
        "content": "岁晚垂弧旦，雍容从北征。\n龙舟瞻日表，兔苑足诗情。\n况有流霞美，何辞醉玉倾。\n祝君无限寿，烟阁寄功名。",
        "dynasty": "宋",
        "collection_info": null
    },
    {
        "title": "饯冯圆中吏部出守",
        "author": "史浩",
        "content": "蚤岁登巍第，即潜正黑头。\n一封忧国虑，五马便乡州。\n笔底平生学，胸中康济谋。\n胜须勤蓄积，圣主欲兼收。",
        "dynasty": "宋",
        "collection_info": null
    },
    {
        "title": "进明堂庆成诗",
        "author": "史浩",
        "content": "六阅淳熙禩，秋高日仲辛。\n大君敷涣号，重屋荐明禋。\n玉辂兴清庙，龙旗亘紫宸。\n云阴连夜解，霁色一朝新。\n周礼樽罍备，虞韶乐舞陈。\n合宫天地并，侑席祖宗均。\n峻墄登三献，修楹秩百神。\n肃祗伸睿意，肸蠁降高旻。\n宣室宜膺福，慈闱亟拱宸。\n簪花驰万骑，归胙见双亲。\n釐事超隆古，年龄肇亿春。\n蓼萧覃有截，成命播无垠。\n惠馂颁羣后，恩波逮老臣。\n祝尧非健笔，徒学华封人。",
        "dynasty": "宋",
        "collection_info": null
    },
    {
        "title": "经筵读正说终篇恭进谢恩感遇诗",
        "author": "史浩",
        "content": "帝祚隆三叶，仁风被九垠。\n泥金封禅后，汗简典坟新。\n祖训敷皇极，奎星耀紫宸。\n儒家尊首志，文论歉前尘。\n好生兵遂偃，崇俭俗还淳。\n传宝参河洛，重光待圣神。\n求讲深紬绎，退访极咨询。\n治绍尧稽古，欢谐舜事亲。\n披编兹有获，彻卷岂辞频。\n锡予恩波浃，荣华宴俎陈。\n奏诗无杰句，拜手愧名臣。",
        "dynasty": "宋",
        "collection_info": null
    },
    {
        "title": "次韵孙季和东湖二诗  其一",
        "author": "史浩",
        "content": "出郭乘清兴，扁舟一迅风。\n山光真黛比，水色与天同。\n宿鹭班班白，寒枫处处红。\n谁知吾胜槩，名冠甬勾东。",
        "dynasty": "宋",
        "collection_info": null
    },
    {
        "title": "次韵孙季和东湖二诗  其二",
        "author": "史浩",
        "content": "水拭双鸾镜，山环六曲屏。\n云端迸朝日，木杪见踈星。\n梅坞春长在，柴门夜不扃。\n援琴谁写景，思得与君听。",
        "dynasty": "宋",
        "collection_info": null
    },
    {
        "title": "送安之往依沈叔晦师席",
        "author": "史浩",
        "content": "吾孙年甫冠，抗志在青冥。\n重趼轻千里，求师为一经。\n功名适来去，器识是丁宁。\n既得贤模范，归欤喜过庭。",
        "dynasty": "宋",
        "collection_info": null
    },
    {
        "title": "蚁王得知字",
        "author": "史浩",
        "content": "蠢蠢称蝼蚁，尊王世所知。\n峻台存主礼，环穴受臣仪。\n依战如扬武，排行似出师。\n南柯虽一梦，治国得良规。",
        "dynasty": "宋",
        "collection_info": null
    },
    {
        "title": "蜃楼得生字",
        "author": "史浩",
        "content": "青苹风乍息，巨浸欲潮平。\n毒雾方看吐，层楼忽已成。\n凭栏无海若，吞鸟类罗生。\n安得挥长剑，驱除致永清。",
        "dynasty": "宋",
        "collection_info": null
    },
    {
        "title": "蛩吟得时字",
        "author": "史浩",
        "content": "虫唯蜻蛚类，近渐实知时。\n露重哦寒晓，更深揽夜思。\n堂中讥晋什，床下诵幽诗。\n唧唧俱成咏，何曾捻断髭。",
        "dynasty": "宋",
        "collection_info": null
    },
    {
        "title": "花鬚得中字",
        "author": "史浩",
        "content": "花有千跗萼，藏鬚向箇中。\n怒张擎晓日，笑翦寄春风。\n蚪捲香丝乱，龙掀腻粉丛。\n露霑尤的皪，唾玉在髼鬉。",
        "dynasty": "宋",
        "collection_info": null
    },
    {
        "title": "柳带得归字",
        "author": "史浩",
        "content": "渭水亭亭柳，春柔可绾衣。\n烟添染黛色，风束舞腰围。\n对影同心在，攀条解赐归。\n行人繫不住，结绶上王畿。",
        "dynasty": "宋",
        "collection_info": null
    },
    {
        "title": "雪消得寒字",
        "author": "史浩",
        "content": "同云收万里，爱日已三竿。\n见睍将潜迹，无风特地寒。\n晴檐如下雨，槁涧忽鸣湍。\n渐觉山河復，方知世界宽。",
        "dynasty": "宋",
        "collection_info": null
    },
    {
        "title": "雨丝得秋字",
        "author": "史浩",
        "content": "千丝棼不乱，细雨忽盈眸。\n密密如机捲，踈踈岂茧抽。\n纫裳难作缝，欲钓不胜鈎。\n霢霂知何事，收功在有秋。",
        "dynasty": "宋",
        "collection_info": null
    },
    {
        "title": "豆粥得容字",
        "author": "史浩",
        "content": "残腊风霜劲，嘉宾嘉会逢。\n清泉云子滑，熟末桂香浓。\n金谷咄嗟具，芜蒌仓猝供。\n争如金雅宴，樽酒共舂容。",
        "dynasty": "宋",
        "collection_info": null
    },
    {
        "title": "水仙花得看字",
        "author": "史浩",
        "content": "奇姿擅水仙，长向雪中看。\n翠碧瑶簪盍，鹅黄粉袂攒。\n夜阑香苒苒，风过佩珊珊。\n着在冰霜裏，姮娥御广寒。",
        "dynasty": "宋",
        "collection_info": null
    },
    {
        "title": "钟馗图得人字",
        "author": "史浩",
        "content": "虬鬚张怒目，蓝绶亸乌巾。\n抃舞身无定，驱除梦有神。\n收功祛疟鬼，流咏起唐人。\n图画高悬处，明朝庆履新。",
        "dynasty": "宋",
        "collection_info": null
    },
    {
        "title": "椒盘得多字",
        "author": "史浩",
        "content": "有美椒盘献，三朝庆始和。\n灵茎丛玉敦，醖酒满金荷。\n不向汤铭见，其如晋颂何。\n欲知勤祝处，功在历年多。",
        "dynasty": "宋",
        "collection_info": null
    },
    {
        "title": "诗社得神字",
        "author": "史浩",
        "content": "今宵文会友，作句擅清新。\n始也诗言志，终焉笔有神。\n既无折角者，宁有面墙人。\n只待逢真主，艰难七月陈。",
        "dynasty": "宋",
        "collection_info": null
    },
    {
        "title": "叔父知县庆宅并章服",
        "author": "史浩",
        "content": "芝检荧荧金缕黄，拜恩初捧鹊炉香。\n花笼丽日晖朱绶，燕啄新泥上画梁。\n歌遏行云鶑睍睆，舞飘回雪蝶轻狂。\n一巵竞祝双椿老，伫看于飞到玉堂。",
        "dynasty": "宋",
        "collection_info": null
    },
    {
        "title": "次韵权郡钱直阁鹿鸣宴",
        "author": "史浩",
        "content": "去去无材策治安，全资风力助轻翰。\n欲平紫气频侵斗，当倩中书为脱冠。\n香入梅梢春意近，德将鲸饮玉杯残。\n珠玑更復传华衮，荣比青霄驾綵鸾。",
        "dynasty": "宋",
        "collection_info": null
    },
    {
        "title": "次韵钱直阁和吕支盐梅花",
        "author": "史浩",
        "content": "隠隠仙安迥出羣，朅来还是一番春。\n山墙倚雪凝姑射，水国临风咏洛神。\n清洗娇腮全恶粉，快飞幽馥去朝真。\n直交别浦停三弄，羞作高楼欲坠人。",
        "dynasty": "宋",
        "collection_info": null
    },
    {
        "title": "次韵汪元举以诗觅时季和海棠花栽",
        "author": "史浩",
        "content": "一纸淋漓醉墨鲜，锦囊连夜到溪边。\n搜求仙种宁辞远，恼乱花神不使眠。\n弄影未看妃子态，补亡先得少陵篇。\n明年应向东风裏，百遶雕栏玉步连。",
        "dynasty": "宋",
        "collection_info": null
    },
    {
        "title": "次韵王正之惊蛰有感言归",
        "author": "史浩",
        "content": "闻说天家起阿香，揽桃催杏脸无央。\n夜蟾不解照仙李，朝雨何妨梦楚王。\n知买扁舟成折柳，剩哦佳句作甘棠。\n故园风物虽云好，何必归程遽许忙。",
        "dynasty": "宋",
        "collection_info": null
    },
    {
        "title": "次韵范经干昆季昌国杂咏 酴醾花",
        "author": "史浩",
        "content": "满架犹烦雪作英，年年嚮此眼偏明。\n春迟故欲牡丹伴，韵胜还驰雅客名。\n缥缈碧裳留夜月，娉婷玉面起朝酲。\n却嫌梅蕊无才思，零落苍苔为笛声。",
        "dynasty": "宋",
        "collection_info": null
    },
    {
        "title": "江倅出家乐",
        "author": "史浩",
        "content": "沈沈春酌话绸缪，花月行船看拍浮。\n手束柔荑调雁柱，袖翻纹锦出香毬。\n未攀青子犹如豆，欲脍赪鳞始上鈎。\n蓬岛古来无觅处，我曹今此得真游。",
        "dynasty": "宋",
        "collection_info": null
    },
    {
        "title": "范干招兄显道",
        "author": "史浩",
        "content": "片帆落处是三山，绝景尘居了不关。\n梦草池塘如有得，对床风雨亦非艰。\n骑鲸渡海风生腋，挥麈谈玄笑满颜。\n从此清名追二陆，锦囊赓和不容閒。",
        "dynasty": "宋",
        "collection_info": null
    },
    {
        "title": "杂兴  其一",
        "author": "史浩",
        "content": "人言铨选异堂除，我笑兹言亦太迂。\n四海九州均一治，六曹三省岂殊途。\n春风到处林无槁，夏雨通时物尽濡。\n会得只将忠实报，门生恩府漫称呼。",
        "dynasty": "宋",
        "collection_info": null
    },
    {
        "title": "杂兴  其二",
        "author": "史浩",
        "content": "世间谀佞枉求多，忠实由来曷可磨。\n谋寝两淮须仗汲，乱消六馆独由何。\n当年乌府心无挠，今日鸾台道不颇。\n若也随时效谀佞，岂能功业许巍峩。",
        "dynasty": "宋",
        "collection_info": null
    },
    {
        "title": "杂兴  其三",
        "author": "史浩",
        "content": "人材莫谓世全无，用则贤良弃则愚。\n孔圣既生颜闵在，周家纔起甫申俱。\n归恩报德还忠实，附热趋炎属佞谀。\n散尽田文门下客，独余冯子是名儒。",
        "dynasty": "宋",
        "collection_info": null
    },
    {
        "title": "杂兴  其四",
        "author": "史浩",
        "content": "世间无处是坚牢，富贵功名亦谩劳。\n一昃一盈天外月，再生再汐海中潮。\n红尘衮衮知何补，白髮骎骎谁得饶。\n加我数年专读易，定须轻举到烟霄。",
        "dynasty": "宋",
        "collection_info": null
    },
    {
        "title": "送商筑叟赴南省",
        "author": "史浩",
        "content": "少微烨烨瑞光开，壮士昂头出草莱。\n健笔伫倾三峡水，晴空争听一声雷。\n恩承淡墨金门启，宴锡奇花玉女栽。\n预想春风掉归鞅，西郊翠霭上衣来。",
        "dynasty": "宋",
        "collection_info": null
    },
    {
        "title": "次韵商筑叟雪",
        "author": "史浩",
        "content": "风威云势两徘徊，故遣瑶花扑面来。\n兔苑芳菲谈笑得，玉京门阙等閒开。\n光浮编简浑疑月，香入杯觞始认梅。\n为报寒乡几冰室，功成却拟放春回。",
        "dynasty": "宋",
        "collection_info": null
    },
    {
        "title": "上平江守徐侍郎生日  其一",
        "author": "史浩",
        "content": "翼轸腾光万代尊，地灵人杰萃侯门。\n紫芝秀宇尘无染，黄宪澄波挠不浑。\n泥湿丹书双彩凤，香凝画戟两朱轮。\n生朝有客成飘泊，犹寄巢莲碧玉樽。",
        "dynasty": "宋",
        "collection_info": null
    },
    {
        "title": "上平江守徐侍郎生日  其二",
        "author": "史浩",
        "content": "时节文章与盛衰，我公端合振中微。\n玉锋修满姮娥月，天巧分残织女机。\n正始风流回治世，豫章宗派得传衣。\n知音久矣烦牙颊，一瓣炉熏心所归。",
        "dynasty": "宋",
        "collection_info": null
    },
    {
        "title": "上绍兴守俞阁学生日  其一",
        "author": "史浩",
        "content": "扶舆光气拥清苕，竦记真儒载诞朝。\n天令聿新青帝律，王正初御紫宸朝。\n已开师幕居东陕，行握台符侍九霄。\n春醑如渑介眉寿，亦应兼喜颂陈椒。",
        "dynasty": "宋",
        "collection_info": null
    },
    {
        "title": "上绍兴守俞阁学生日  其二",
        "author": "史浩",
        "content": "试向黄堂寿我公，庞眉齯齿气冲融。\n乌飞会看三松老，鲸饮何辞百榼空。\n的皪方瞳曜迟日，扶踈绿鬓受春风。\n摩挲铜狄长安道，肉眼它年记此翁。",
        "dynasty": "宋",
        "collection_info": null
    },
    {
        "title": "上绍兴守俞阁学生日  其三",
        "author": "史浩",
        "content": "自从㦸钺临东阃，恋恋车尘拜紫芝。\n排雾已逢回阮眼，持蠡谁解测黄陂。\n知音不借一人誉，走驿聊驰千岁诗。\n桃李从今满天下，月明乌鹊得依枝。",
        "dynasty": "宋",
        "collection_info": null
    },
    {
        "title": "次韵高宰谢朱倅惠酒",
        "author": "史浩",
        "content": "仙庐深倚翠微间，酬答风烟肯暂閒。\n不遣长须干美政，却驰双榼破愁颜。\n句高饭颗人应瘦，醉着河阳鬓未班。\n楚客秋情正无頼，併须乞取展眉山。",
        "dynasty": "宋",
        "collection_info": null
    },
    {
        "title": "上曹守徽猷生日  其一",
        "author": "史浩",
        "content": "东皇缥仗下层云，来驾和风再浃辰。\n勋阀此时生鸑鷟，天家满意抱麒麟。\n方瞳的皪辉迟日，绿鬓扶踈受早春。\n太史谈公甚奇异，老人星即是前身。",
        "dynasty": "宋",
        "collection_info": null
    },
    {
        "title": "上曹守徽猷生日  其二",
        "author": "史浩",
        "content": "天圣阴功天下母，庆源重此毓英髦。\n政区贤否澄冰鑑，诗得江山妙泪毫。\n已使列城歌既醉，可无众口赋崧高。\n油幢谁道容温席，行从君王宴碧桃。",
        "dynasty": "宋",
        "collection_info": null
    },
    {
        "title": "上高提举生日  其一",
        "author": "史浩",
        "content": "淡荡春光二月余，鬰葱佳气霭扶舆。\n杏园高萼红千颗，银汉新蟾玉一梳。\n控鹤暂辞仙府籍，观风聊拥使星车。\n香萦画㦸簪裾盍，赢得长生几卷书。",
        "dynasty": "宋",
        "collection_info": null
    },
    {
        "title": "上高提举生日  其二",
        "author": "史浩",
        "content": "圣主龙飞念故人，侯门雨露一番新。\n登瀛已宠皇华贵，被綵专荣白髮亲。\n好语旧闻千岁鹤，仁风今扇七州春。\n定知福寿无边际，坐看云来舞绣茵。",
        "dynasty": "宋",
        "collection_info": null
    },
    {
        "title": "拟进讲筵尚书终篇锡宴诗  其一",
        "author": "史浩",
        "content": "煌煌典诰炳丹青，圣主于今集大成。\n已究商周真灏噩，固知尧禹本聪明。\n神驰帝乐翔云海，恩逐天香到酒觥。\n下拜龙威瞻咫尺，羣臣始觉倍光生。",
        "dynasty": "宋",
        "collection_info": null
    },
    {
        "title": "拟进讲筵尚书终篇锡宴诗  其二",
        "author": "史浩",
        "content": "蚤朝论道沃宸聪，更许经生侍九重。\n万卷精微归一览，小儒糟粕受三冬。\n明兼舜目超唐汉，宴锡需云法祖宗。\n愧乏涓尘裨海岳，今辰亦得奉舂容。",
        "dynasty": "宋",
        "collection_info": null
    },
    {
        "title": "寄题蒋学正三径庵  其一",
        "author": "史浩",
        "content": "浮名两角竞蜗牛，举世谁人肯罢休。\n鼻祖独能轻汉魏，耳孙宁不慕羊求。\n似闻竹外三家市，犹占溪头十里秋。\n安得枯藤破烟暝，细寻佳处赋清幽。",
        "dynasty": "宋",
        "collection_info": null
    },
    {
        "title": "寄题蒋学正三径庵  其二",
        "author": "史浩",
        "content": "纷纷俗子信么么，过眼何须问唯阿。\n三径固知皆坦路，一庵聊復障颓波。\n陶潜彭泽思松菊，贺老鑑湖吟芰荷。\n闻说与君同得道，月明风静每相过。",
        "dynasty": "宋",
        "collection_info": null
    },
    {
        "title": "次韵陈春卿眇云轩  其一",
        "author": "史浩",
        "content": "修竹丛中屋半楹，坐来天际数峯青。\n定知俗物不挂眼，只许飞云过短櫺。",
        "dynasty": "宋",
        "collection_info": null
    },
    {
        "title": "次韵陈春卿眇云轩  其二",
        "author": "史浩",
        "content": "油然肤寸起岩峦，萦抱山腰玉带宽。\n会作旱天三日雨，莫将空阔等閒看。",
        "dynasty": "宋",
        "collection_info": null
    },
    {
        "title": "下水庵晓望偶题",
        "author": "史浩",
        "content": "踈树梢头露晓星，薄寒侵榻睡初醒。\n沙鸥何处惊飞起，点破遥山一抹青。",
        "dynasty": "宋",
        "collection_info": null
    },
    {
        "title": "次韵范干闻画眉鸟声",
        "author": "史浩",
        "content": "春风着意舞长杨，中有珍禽口尚黄。\n曾闻章台看眉妩，故应学得汉家粧。",
        "dynasty": "宋",
        "collection_info": null
    },
    {
        "title": "题左举善郊居四绝 草堂",
        "author": "史浩",
        "content": "莫随朝叩合休休，万里今谁没白鸥。\n付与幽人几椽屋，不须吴咏忆扁舟。",
        "dynasty": "宋",
        "collection_info": null
    },
    {
        "title": "题左举善郊居四绝 听松",
        "author": "史浩",
        "content": "不吟柳绿与桃红，久要论交十八公。\n想得阶前月如翦，独将双耳立西风。",
        "dynasty": "宋",
        "collection_info": null
    },
    {
        "title": "题左举善郊居四绝 浮香",
        "author": "史浩",
        "content": "横枝靓立碧山傍，喷得幽香度短墙。\n更欲移筇约和靖，小风吹月咏沧浪。",
        "dynasty": "宋",
        "collection_info": null
    },
    {
        "title": "题左举善郊居四绝 总相宜堂",
        "author": "史浩",
        "content": "自倚倾城绰约娘，不争时世作新粧。\n若将西子相唐突，正恐莲花似六郎。",
        "dynasty": "宋",
        "collection_info": null
    },
    {
        "title": "题处州录参厅平远楼",
        "author": "史浩",
        "content": "山川着意吐幽奇，秾淡风烟总令姿。\n大似鹅溪垂数幅，饱看摩诘画中诗。",
        "dynasty": "宋",
        "collection_info": null
    },
    {
        "title": "次韵恩平郡王晚步",
        "author": "史浩",
        "content": "步履蘅皋取次游，日华清淡雨云浮。\n天公不喜烧银烛，乞与归途玉一鈎。",
        "dynasty": "宋",
        "collection_info": null
    },
    {
        "title": "次韵馆中秋香  其一",
        "author": "史浩",
        "content": "庭前高下碧玉树，秋日奈兹风露何。\n两度开花君莫问，为渠天近得香多。",
        "dynasty": "宋",
        "collection_info": null
    },
    {
        "title": "次韵馆中秋香  其二",
        "author": "史浩",
        "content": "亭亭万叶翦青罗，岂为冰霜便改柯。\n满着珠玑间金粟，倩谁纤手剖天鹅。",
        "dynasty": "宋",
        "collection_info": null
    },
    {
        "title": "分题得花露双字韵",
        "author": "史浩",
        "content": "凝红湿翠媚春江，残月幽香度晓窗。\n正恐枝头珠作颗，冷惊宿蝶去双双。",
        "dynasty": "宋",
        "collection_info": null
    },
    {
        "title": "题雪窦随鳬岩",
        "author": "史浩",
        "content": "纷纷飞雪堕青天，穷彻随鳬信有源。\n想得王乔之帝所，每来岩下涤潺湲。",
        "dynasty": "宋",
        "collection_info": null
    },
    {
        "title": "因见父老云东湖九百九十顷七十二溪故有是作",
        "author": "史浩",
        "content": "东湖九百九十顷，七十二溪攒翠波。\n乞我扁舟任飘泊，却敲明月叫渔歌。",
        "dynasty": "宋",
        "collection_info": null
    },
    {
        "title": "次韵冯圆中木犀六言",
        "author": "史浩",
        "content": "碧玉闹粧金粟，香随烟雾横斜。\n更欲移筇问讯，前山几度云遮。",
        "dynasty": "宋",
        "collection_info": null
    },
    {
        "title": "和建王春晚园中赏翫",
        "author": "史浩",
        "content": "静院朝回静鼓琴，浴沂新咏间清音。\n燕閒未省忘稽古，始信贤王宝寸阴。",
        "dynasty": "宋",
        "collection_info": null
    },
    {
        "title": "题严陵钓台",
        "author": "史浩",
        "content": "功名于道九牛毛，无怪先生抵死逃。\n漠漠桐江千古后，云台何似钓台高。",
        "dynasty": "宋",
        "collection_info": null
    },
    {
        "title": "题雪窦飞雪亭",
        "author": "史浩",
        "content": "苍岷万仞起岩峦，悬瀑霏霏六月寒。\n波及下方俱润泽，人间须作六花看。",
        "dynasty": "宋",
        "collection_info": null
    },
    {
        "title": "题雪窦妙峯亭",
        "author": "史浩",
        "content": "松篁一径曲通桥，直上危亭十里遥。\n但觉羣生俱俯首，不知身已在云霄。",
        "dynasty": "宋",
        "collection_info": null
    },
    {
        "title": "丁酉八月十三日夜以经筵官番宿翰苑予十五年前曾为学士  其一",
        "author": "史浩",
        "content": "玉堂夜直看蝇头，烛尽双莲兴未休。\n檐外忽惊凉月在，正移花影到银鈎。",
        "dynasty": "宋",
        "collection_info": null
    },
    {
        "title": "丁酉八月十三日夜以经筵官番宿翰苑予十五年前曾为学士  其二",
        "author": "史浩",
        "content": "忆昔初为鳌禁游，油拳草制拜公侯。\n沈思十五年前事，壮志消磨雪满头。",
        "dynasty": "宋",
        "collection_info": null
    },
    {
        "title": "丁酉八月十三日夜以经筵官番宿翰苑予十五年前曾为学士  其三",
        "author": "史浩",
        "content": "青烟漠漠已潜收，但见银潢双派流。\n白玉一轮尤皎洁，始知后夜是中秋。",
        "dynasty": "宋",
        "collection_info": null
    },
    {
        "title": "野庵分题 和镇国闻笛",
        "author": "史浩",
        "content": "碧溪浮月练光寒，一曲风传到枕前。\n应在南楼尽深处，玉梅飞坠学榆钱。",
        "dynasty": "宋",
        "collection_info": null
    },
    {
        "title": "野庵分题 苔钱",
        "author": "史浩",
        "content": "谁将翠靥出青箱，散在瑶阶作孔方。\n好是楼头三弄后，田田买断落梅香。",
        "dynasty": "宋",
        "collection_info": null
    },
    {
        "title": "野庵分题 草茵",
        "author": "史浩",
        "content": "眼眩初疑绿锦张，风回犹带袜尘香。\n连堤费尽天孙巧，乞与行人卧夕阳。",
        "dynasty": "宋",
        "collection_info": null
    },
    {
        "title": "野庵分题 野望",
        "author": "史浩",
        "content": "閒云黯淡草萋萋，楚泽风高雁阵低。\n拟倩王维画平远，正须六幅翦鹅溪。",
        "dynasty": "宋",
        "collection_info": null
    },
    {
        "title": "野庵分题 笋指",
        "author": "史浩",
        "content": "春来初见着斑衣，一束纤纤玉未肥。\n试捧银笙按工尺，听君一曲阮郎归。",
        "dynasty": "宋",
        "collection_info": null
    },
    {
        "title": "野庵分题 羞",
        "author": "史浩",
        "content": "隠隠双娥翠黛攒，半遮团扇下云端。\n背人不语为何事，娇怯应嫌众目看。",
        "dynasty": "宋",
        "collection_info": null
    },
    {
        "title": "野庵分题 笔架",
        "author": "史浩",
        "content": "四友文房相与俱，管城偏是一豪儒。\n自从乞得珊瑚枕，还有周公梦也无。",
        "dynasty": "宋",
        "collection_info": null
    },
    {
        "title": "野庵分题 柳阴",
        "author": "史浩",
        "content": "始惊妩媚作眉颦，又见青葱锁暮春。\n几度夕阳穿小院，密藏多少卖花人。",
        "dynasty": "宋",
        "collection_info": null
    },
    {
        "title": "野庵分题 墨香",
        "author": "史浩",
        "content": "万突长然古涧松，远烟收拾藉良工。\n胶媒酿出真消息，付与毛锥立儁功。",
        "dynasty": "宋",
        "collection_info": null
    },
    {
        "title": "野庵分题 茶香",
        "author": "史浩",
        "content": "灵芽雨后发幽丛，剩馥先令鼻观通。\n战退睡魔三百万，枪旗果解立奇功。",
        "dynasty": "宋",
        "collection_info": null
    },
    {
        "title": "野庵分题 柳色",
        "author": "史浩",
        "content": "何处朱门窈窕深，萧然一径绿成阴。\n回眸却笑阳关道，匹马区区走到今。",
        "dynasty": "宋",
        "collection_info": null
    },
    {
        "title": "野庵分题 梅",
        "author": "史浩",
        "content": "清洗娇腮全恶粉，暗飞幽馥去朝真。\n直教别浦停三弄，羞作高楼欲坠人。",
        "dynasty": "宋",
        "collection_info": null
    },
    {
        "title": "野庵分题 香雾",
        "author": "史浩",
        "content": "袅袅龙涎百和芳，须臾轻蔼徧兰堂。\n捧炉仙子云鬟湿，不学公超妖幻方。",
        "dynasty": "宋",
        "collection_info": null
    },
    {
        "title": "次韵张汉卿",
        "author": "史浩",
        "content": "钓竿方欲展丝纶，独向山房访可人。\n但觉烟霞随步武，不知身已在三神。",
        "dynasty": "宋",
        "collection_info": null
    },
    {
        "title": "又次韵汉卿  其一",
        "author": "史浩",
        "content": "本是飘然不繫船，迩来清兴为梅牵。\n小春枝上含珠颗，蜡屐还须破晚烟。",
        "dynasty": "宋",
        "collection_info": null
    },
    {
        "title": "又次韵汉卿  其二",
        "author": "史浩",
        "content": "利锁名缰此幻身，故园一别五经春。\n而今乞得归来后，夜鹤朝猿不怨人。",
        "dynasty": "宋",
        "collection_info": null
    },
    {
        "title": "次韵汉卿谩赋",
        "author": "史浩",
        "content": "夫君胸次炯氷壶，坐受沧溟万壑输。\n付与笔端为雨露，九天神物夜惊呼。",
        "dynasty": "宋",
        "collection_info": null
    },
    {
        "title": "咏閒",
        "author": "史浩",
        "content": "幽蹊亲见花苞拆，静室频看香篆移。\n莫道閒中无事业，此般消息有谁知。",
        "dynasty": "宋",
        "collection_info": null
    },
    {
        "title": "还乡后十月作  其一",
        "author": "史浩",
        "content": "后园三径欲重开，一曲新从君赐来。\n有愧莱公勋业盛，平生无地起楼台。",
        "dynasty": "宋",
        "collection_info": null
    },
    {
        "title": "还乡后十月作  其二",
        "author": "史浩",
        "content": "乞得閒身正首丘，朝猿夜鹤怨皆休。\n静观心地浑无事，祇有君王恩未酬。",
        "dynasty": "宋",
        "collection_info": null
    },
    {
        "title": "还乡后十月作  其三",
        "author": "史浩",
        "content": "钟鼓园林无尽乐，交游息绝到春閒。\n予今方寸无偏系，似处陶裴季孟间。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 石窗",
        "author": "史浩",
        "content": "峻极生从地势坤，擎天一柱四窗存。\n有时空洞来龙驾，列岳灵祇尽骏奔。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 过云",
        "author": "史浩",
        "content": "苍苍廿里籍仙踪，出岫无心瑞霭浓。\n南北往来蹊径熟，故应环佩日相从。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 云南",
        "author": "史浩",
        "content": "向阳一麓与天齐，鸡犬遥闻只隔溪。\n俗客未应容易到，是间唯许羽人栖。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 云北",
        "author": "史浩",
        "content": "云北人言是北溟，修鳞可驾上金庭。\n高风已得扶摇便，聊向虚窗聚德星。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 鹿亭",
        "author": "史浩",
        "content": "谁将此物命危亭，漏洩知因甫里生。\n渴饮云浆饥沆瀣，笑渠凡质食蒿萍。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 樊榭",
        "author": "史浩",
        "content": "从来此地隔凡尘，多是嬴秦避世人。\n檐外饱闻丹凤味，阶前更看舞麒麟。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 潺湲洞",
        "author": "史浩",
        "content": "金作栏干玉作塘，莲漪一派注仙乡。\n涓涓波及人间世，雪窦山前白练长。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 青櫺子",
        "author": "史浩",
        "content": "羽幰新从帝所回，余欢未尽玳筵开。\n醉抛青子香泥上，留与王家取次栽。",
        "dynasty": "宋",
        "collection_info": null
    },
    {
        "title": "次韵郑郎中作四明谢遗尘九题走笔不二 鞠侯",
        "author": "史浩",
        "content": "乌鞠攀缘日往还，人间仰视在天端。\n如今蕙帐休惊晓，林下衰翁已挂冠。",
        "dynasty": "宋",
        "collection_info": null
    },
    {
        "title": "又一绝",
        "author": "史浩",
        "content": "能比桃源去路迷，洞天乞得在湖西。\n南雷九咏增光甚，多谢雄篇再品题。",
        "dynasty": "宋",
        "collection_info": null
    },
    {
        "title": "用文叔州字韵和飓风诗",
        "author": "史浩",
        "content": "西帝风行杀气秋，丘陵草木尽虔刘。\n要令地轴平如掌，混一车书四百州。",
        "dynasty": "宋",
        "collection_info": null
    },
    {
        "title": "和九日赐宴琼林苑",
        "author": "史浩",
        "content": "鸣跸登高秋暮天，西郊辇路直如絃。\n禁园花覆千官醉，愈觉君恩湛湛然。",
        "dynasty": "宋",
        "collection_info": null
    },
    {
        "title": "和竹裏",
        "author": "史浩",
        "content": "霜筠万箇遶云根，中作茅檐据水村。\n踈处只容猿鹤过，了无俗客敢登门。",
        "dynasty": "宋",
        "collection_info": null
    },
    {
        "title": "和夜直",
        "author": "史浩",
        "content": "金莲双烛渐烧残，青琐珑璁月影寒。\n五色丝纶朝入奏，天街花露已阑干。",
        "dynasty": "宋",
        "collection_info": null
    },
    {
        "title": "和杨柳",
        "author": "史浩",
        "content": "绿衣濯濯红粧靓，春半园林露未晞。\n正似佳人与才子，倚窗深处淡相宜。",
        "dynasty": "宋",
        "collection_info": null
    },
    {
        "title": "和钟山晚步",
        "author": "史浩",
        "content": "幽溪细雨落轻花，无限舂锄立岸沙。\n苦竹黄芦迷望眼，孤烟起处是人家。",
        "dynasty": "宋",
        "collection_info": null
    },
    {
        "title": "和道傍大松人取以为明",
        "author": "史浩",
        "content": "夭矫龙鳞众欲攀，肯随蒿艾老空山。\n便教不受栋梁用，犹作光明满世间。",
        "dynasty": "宋",
        "collection_info": null
    },
    {
        "title": "和同熊伯通自定林过悟真",
        "author": "史浩",
        "content": "欲寻云屋煮新茶，领客行寻一径斜。\n遐想当时挂纱帽，笑看碗面白浮花。",
        "dynasty": "宋",
        "collection_info": null
    },
    {
        "title": "和城北",
        "author": "史浩",
        "content": "春温初褪鹤绫袍，已觉东风绽小桃。\n搘策城阴无限景，秦淮波阔蒋山高。",
        "dynasty": "宋",
        "collection_info": null
    },
    {
        "title": "和答东流顿令罢官阻风",
        "author": "史浩",
        "content": "解印今朝去有期，何须更勒北山移。\n了知风伯恳留意，正是攀辕卧辙时。",
        "dynasty": "宋",
        "collection_info": null
    },
    {
        "title": "和斜径",
        "author": "史浩",
        "content": "风拂繁阴开曲径，云移寸碧出遥岑。\n柳枝濯濯嫌烟淡，荷叶田田怯水深。",
        "dynasty": "宋",
        "collection_info": null
    },
    {
        "title": "和雨晴",
        "author": "史浩",
        "content": "不管狂风横雨催，小园日日有花开。\n羣仙恐湿凌波袜，戏蹴香红衬绿苔。",
        "dynasty": "宋",
        "collection_info": null
    },
    {
        "title": "和乌石",
        "author": "史浩",
        "content": "梅花一径万重山，冈外浮云去住间。\n莫恨寻幽无侣伴，世途能有几人閒。",
        "dynasty": "宋",
        "collection_info": null
    },
    {
        "title": "和乌塘",
        "author": "史浩",
        "content": "云遶青山水遶堤，游人陌上手同携。\n遗簪坠珥欢方洽，只恐楼头日欲西。",
        "dynasty": "宋",
        "collection_info": null
    },
    {
        "title": "和奉和严公军城早秋",
        "author": "史浩",
        "content": "金飇猎猎受降旌，虎帐纍纍细柳营。\n坐屈遐荒三百万，何须掠地与屠城。",
        "dynasty": "宋",
        "collection_info": null
    },
    {
        "title": "和从韦明府觅绵竹",
        "author": "史浩",
        "content": "县以竹名佳致在，令君节与竹俱高。\n何妨乞取千竿翠，月影翻风似碧涛。",
        "dynasty": "宋",
        "collection_info": null
    },
    {
        "title": "和杜中书九日",
        "author": "史浩",
        "content": "佳人通夕赏重阳，醉尽楼边白玉缸。\n莫遣飞霜到丛菊，恐惊宿蝶去双双。",
        "dynasty": "宋",
        "collection_info": null
    },
    {
        "title": "和春晚题韦家亭子",
        "author": "史浩",
        "content": "马蹄轻蹙落花香，三月芳菲堕渺茫。\n正好留春开雅宴，危亭羣幕已高张。",
        "dynasty": "宋",
        "collection_info": null
    },
    {
        "title": "和朱坡绝句",
        "author": "史浩",
        "content": "芳华三月只些儿，生怕春林鸟唤归。\n寄与东君须久住，勿容一片落花飞。",
        "dynasty": "宋",
        "collection_info": null
    },
    {
        "title": "和重送国棋王逢",
        "author": "史浩",
        "content": "前身应是奕秋徒，自谓人间敌手无。\n君去尚留边角势，为君题作烂柯图。",
        "dynasty": "宋",
        "collection_info": null
    },
    {
        "title": "和题水口草市",
        "author": "史浩",
        "content": "饭裹绿荷朝趁市，香浮青瓮晚登楼。\n凭谁写入鹅溪绢，一簇人烟古渡头。",
        "dynasty": "宋",
        "collection_info": null
    },
    {
        "title": "和泊秦淮",
        "author": "史浩",
        "content": "一叶轻舠倚岸沙，沙边灯火几人家。\n夜来江阔天无际，唯见银蟾辊浪花。",
        "dynasty": "宋",
        "collection_info": null
    },
    {
        "title": "即席赋木芙蓉",
        "author": "史浩",
        "content": "盈盈伫立傲秋霜，露染臙脂作靓粧。\n正似瑶池见金母，醉归未脱绿云裳。",
        "dynasty": "宋",
        "collection_info": null
    },
    {
        "title": "弥坚小圃小春见梅",
        "author": "史浩",
        "content": "孤根十月已先温，不待青春入烧痕。\n冷艷一枝何处看，竹边池阁水边村。",
        "dynasty": "宋",
        "collection_info": null
    },
    {
        "title": "棠阴得明字",
        "author": "史浩",
        "content": "蔽芾甘棠遶讼庭，日高碎影更纵横。\n直教憩处无人迹，始信康公教化明。",
        "dynasty": "宋",
        "collection_info": null
    },
    {
        "title": "砚纹得明字",
        "author": "史浩",
        "content": "歙水端溪各擅名，刷丝鸜鹆眼分明。\n不因守黑谈玄辈，奇璞缘何见管城。",
        "dynasty": "宋",
        "collection_info": null
    },
    {
        "title": "阿育王山有松万株乞亭名于真隠居士榜曰松风陆务观作诗因次韵",
        "author": "史浩",
        "content": "飕飕万峰顶，宇宙尽闻声。\n会得真消息，知予是强名。",
        "dynasty": "宋",
        "collection_info": null
    },
    {
        "title": "瓜州渡头六言",
        "author": "史浩",
        "content": "竹叶舟中渔父，瓜州渡口人家。\n占得烟波活计，全胜富贵生涯。",
        "dynasty": "宋",
        "collection_info": null
    },
    {
        "title": "饯徽州李守  其一",
        "author": "史浩",
        "content": "当年仗策扣军戏，已有昌言简帝知。\n目见飞龙升白水，手扶赫日上咸池。\n飘萍一世其如命，剖竹专城会得时。\n三十六峰方秀发，可无佳致付新诗。",
        "dynasty": "宋",
        "collection_info": null
    },
    {
        "title": "饯徽州李守  其二",
        "author": "史浩",
        "content": "九重翔凤舞丝纶，圣主临朝见故人。\n德友再生洙水上，客星今起钓台滨。\n紫荷欲待明光晓，红旆先行泽国春。\n祖帐岂须怀别思，来年马首向城闉。",
        "dynasty": "宋",
        "collection_info": null
    },
    {
        "title": "次韵周祭酒所和馆中雪诗  其一",
        "author": "史浩",
        "content": "不作当年行路难，平明下马趋朝班。\n欢声渐入玉连锁，瑞气先凝金博山。\n曾说岁穰占腊裏，更传天喜见颜间。\n归来乞与新诗句，清绝何人许共攀。",
        "dynasty": "宋",
        "collection_info": null
    },
    {
        "title": "次韵周祭酒所和馆中雪诗  其二",
        "author": "史浩",
        "content": "造化工夫正不难，幻成梅柳已班班。\n清吟且可对冰柱，烂醉未应颓玉山。\n鹤冷风亭来砌下，雁迷烟渚驻云间。\n不移跬步居银阙，仙驭何劳着手攀。",
        "dynasty": "宋",
        "collection_info": null
    },
    {
        "title": "次韵周祭酒所和馆中雪诗  其三",
        "author": "史浩",
        "content": "风急何辞上阁难，且来共住玉京班。\n一蓑已得诗中画，万迭休传海外山。\n未放微阳穿日脚，少留清影在窗间。\n莫嗔爱入西湖社，夫子龙鳞正许攀。",
        "dynasty": "宋",
        "collection_info": null
    },
    {
        "title": "梅花借喜雪韵  其一",
        "author": "史浩",
        "content": "老去风光报答难，树头春律喜新班。\n忽惊断岸一番雪，便忆故园千迭山。\n斜日淡烟茅舍外，冷香幽韵竹篱间。\n玉壶虚佐寒窗静，不敢呼童取次攀。",
        "dynasty": "宋",
        "collection_info": null
    },
    {
        "title": "梅花借喜雪韵  其二",
        "author": "史浩",
        "content": "看花容易咏花难，自古何人立首班。\n东阁五言还水部，西湖一径指孤山。\n度墙野月黄昏后，啄雪幽禽去住间。\n冷定识渠真面目，从兹桃李不须攀。",
        "dynasty": "宋",
        "collection_info": null
    },
    {
        "title": "梅花借喜雪韵  其三",
        "author": "史浩",
        "content": "谩取山樊作二难，祇今风味若为班。\n斜窥浅碧洛神赋，瘦怯轻寒姑射山。\n小辍殊杯清影下，竞留新绝翠微间。\n枝边青子垂垂出，金鼎成时试一攀。",
        "dynasty": "宋",
        "collection_info": null
    },
    {
        "title": "次韵刘国正再赋",
        "author": "史浩",
        "content": "去腊寻幽良独难，杖藜何处见斓斑。\n江村篱落雪晴路，水月池台春近山。\n纸帐朦胧来醉裏，人家依约在林间。\n西湖处士君今是，月晓多应独自攀。",
        "dynasty": "宋",
        "collection_info": null
    },
    {
        "title": "次韵何国博春日隔年",
        "author": "史浩",
        "content": "嶰管灰飞又一年，綵幡聊復映皤然。\n香催元日椒花酒，星点千家爆竹烟。\n未分风光销老裏，拟追欢赏到春边。\n凭谁为向东君说，莫遣寒英趁野泉。",
        "dynasty": "宋",
        "collection_info": null
    },
    {
        "title": "次韵唐太博重过西湖",
        "author": "史浩",
        "content": "红尘汩汩解穷年，试说西湖思豁然。\n上下层楼涵倒影，联翩飞鸟没寒烟。\n未须梅萼催诗兴，长有春风在日边。\n安得扁舟去招隠，云窗相对听鸣泉。",
        "dynasty": "宋",
        "collection_info": null
    },
    {
        "title": "少卿杨公雅喜士左举善又东南之秀假楼居为丹壶以济人既谢以诗因出示辄次其韵",
        "author": "史浩",
        "content": "烟柳葱葱锁玉栏，楼头伟观熟窥斑。\n不因置酒垂青目，安得开窗面北山。\n尘市故知容隠者，声名无奈落人间。\n胸中剩有安民术，且把丹壶与驻颜。",
        "dynasty": "宋",
        "collection_info": null
    },
    {
        "title": "和普安郡王桂子",
        "author": "史浩",
        "content": "嫦娥屑玉醖旃檀，乞与人间秋后看。\n已向水边吟月晓，却来花下立更残。\n西风把酒休催菊，南国行歌不赋兰。\n何必秾香千万斛，鼻端须此百忧宽。",
        "dynasty": "宋",
        "collection_info": null
    },
    {
        "title": "次韵恩平郡王丹桂",
        "author": "史浩",
        "content": "银潢滚滚碧流长，洗出清秋百种芳。\n着蕊半殷生桂子，离羣独立有天香。\n仙人剥啄遥相过，野老婆娑日在傍。\n正喜奇姿媚霜露，不随时世学新妆。",
        "dynasty": "宋",
        "collection_info": null
    },
    {
        "title": "送任秘监龙图知洪府",
        "author": "史浩",
        "content": "夫子胸中万顷宽，照人英采玉峰寒。\n难蟠凛凛虹蜺气，易舍峩峩獬豸冠。\n秋在石渠同过鴈，春回江渚却鸣鸾。\n由来内外俱行道，达者何曾异辙看。",
        "dynasty": "宋",
        "collection_info": null
    },
    {
        "title": "代恩平郡王赋董氏园亭",
        "author": "史浩",
        "content": "怪底王生愿卜隣，岩前有月对颐真。\n夜深清影频侵户，日永虚堂不着尘。\n能向箇中参妙旨，却于忙裏作閒身。\n朝回试解黄金带，即是毗耶彼上人。",
        "dynasty": "宋",
        "collection_info": null
    },
    {
        "title": "次韵任龙图留别",
        "author": "史浩",
        "content": "挂席桅樯倚数寻，小风吹饱思难禁。\n三千奏牍曾医国，十万兵屯已属心。\n江路踈梅春意近，楚天孤鹜晓烟沈。\n是中秀句应无限，着眼归鸿迟好音。",
        "dynasty": "宋",
        "collection_info": null
    },
    {
        "title": "上普安郡王生辰  其一",
        "author": "史浩",
        "content": "朔风吹律醖霜严，帝遣神仙下斗南。\n阙月遡弦金作缕，非烟效瑞锦成岚。\n平生漫吹欣相遇，一瓣浓熏已徧参。\n欲向今朝伸善颂，世间唯有达尊三。",
        "dynasty": "宋",
        "collection_info": null
    },
    {
        "title": "上普安郡王生辰  其二",
        "author": "史浩",
        "content": "银潢双派毓诸昆，始信閒平不足论。\n画㦸森严韬虎豹，玉阶芬馥蔼兰荪。\n明光殿下纡莱服，命衮丛中上寿樽。\n长立首班扶帝社，是为天下爵之尊。",
        "dynasty": "宋",
        "collection_info": null
    },
    {
        "title": "上普安郡王生辰  其三",
        "author": "史浩",
        "content": "寿乡日月缓征辕，箕翼光芒万古存。\n龟上碧莲波荡漾，鹤归华表影翩翻。\n笑看曼倩三偷果，坐阅刘晨七世孙。\n绿髮扶踈受修日，是为天下齿之尊。",
        "dynasty": "宋",
        "collection_info": null
    },
    {
        "title": "上普安郡王生辰  其四",
        "author": "史浩",
        "content": "堂堂玉立冠宗藩，中有澄波挠不浑。\n彩笔英辞追电影，黄钟和气散春温。\n不言自是行天运，独智何妨入圣门。\n忠孝一心唯戴主，是为天下德之尊。",
        "dynasty": "宋",
        "collection_info": null
    },
    {
        "title": "次韵林寺簿立冬日斋祠精进寺",
        "author": "史浩",
        "content": "篮舆忽得到林间，飞鸟翩翩相与还。\n俎豆欲严来日祭，轩窗聊共此时閒。\n芬敷残菊添秋色，摇落苍梧见远山。\n夫子肝肠真锦绣，归途新句已班班。",
        "dynasty": "宋",
        "collection_info": null
    },
    {
        "title": "次韵王龟龄校书梅花  其一",
        "author": "史浩",
        "content": "底处衝寒欲放梅，柴门雪压为伊开。\n酸风不管欹纱帽，冷艳终朝粲玉杯。\n尚觉西湖三径远，先吹东阁五言来。\n一枝入眼君须惜，莫遣高楼怨笛催。",
        "dynasty": "宋",
        "collection_info": null
    },
    {
        "title": "次韵王龟龄校书梅花  其二",
        "author": "史浩",
        "content": "朔风吹雪障江梅，不着诗攻不解开。\n正恐与花无半面，胡然有意及三杯。\n清凉怕逐炎炎去，澹泊曾参的的来。\n祇向茅檐露消息，华堂虚费管絃催。",
        "dynasty": "宋",
        "collection_info": null
    },
    {
        "title": "赠杨都运持节夔路",
        "author": "史浩",
        "content": "帝城祖帐溢千夫，又遣星轺下蜀都。\n春昼预知看衣锦，秋风可但为思鲈。\n北方泉货须留地，他日车轮剩结蒲。\n万里未应怀别恨，与君元不隔江湖。",
        "dynasty": "宋",
        "collection_info": null
    },
    {
        "title": "次韵张台法元日书事",
        "author": "史浩",
        "content": "好事东君不惮劳，点妆梅柳见才高。\n尽输好景资元日，故遣清赍属我曹。\n锦绣忽贻新笔墨，琼瑶无以报瓜桃。\n春风染徧西湖绿，且涤金杯共漱醪。",
        "dynasty": "宋",
        "collection_info": null
    },
    {
        "title": "次韵黄虚中春怀",
        "author": "史浩",
        "content": "杏园桑陌草连空，点点残红溅晚风。\n篱落喜闻营细柳，烟尘徒尔隘新丰。\n不因宣室咨梁傅，安得朝廷知弱翁。\n他日淮肥惊鹤唳，金龟似斗合须公。",
        "dynasty": "宋",
        "collection_info": null
    },
    {
        "title": "和建王雪",
        "author": "史浩",
        "content": "春风剪水出云来，着处为花是有才。\n柳絮压盐知句丽，银杯逐马看朝回。\n已开谢砌俱堆玉，不信何郎只咏梅。\n梁苑词华萃文杰，笑渠楚国赋阳台。",
        "dynasty": "宋",
        "collection_info": null
    },
    {
        "title": "和建王颐真庵",
        "author": "史浩",
        "content": "夫君锦绣裹肝肠，思涌秋涛溢海塘。\n曾向囊中明的砾，却来句裏得清凉。\n妙因目击初无语，神与天通自发光。\n欲识至音还太古，湖江道术两相忘。",
        "dynasty": "宋",
        "collection_info": null
    },
    {
        "title": "次韵陈察平望有作",
        "author": "史浩",
        "content": "白旄黄钺拟亲麾，胜气俄周天四围。\n犬豕闻风先兽骇，狼狐见月已星稀。\n鬰葱非雾中原在，岌嶪神京大驾归。\n谠议更须频启沃，间无容髮是投机。",
        "dynasty": "宋",
        "collection_info": null
    },
    {
        "title": "再次韵马德骏郎中  其一",
        "author": "史浩",
        "content": "父老骈肩不可麾，鑪烟争遶御班围。\n共瞻帝所天光近，更识淮壖马迹稀。\n丹扆预传雄算去，元枢先奏凯歌归。\n由来干舞苗民格，即是姚虞上上机。",
        "dynasty": "宋",
        "collection_info": null
    },
    {
        "title": "再次韵马德骏郎中  其二",
        "author": "史浩",
        "content": "戈鋋掣电万人麾，无霸空矜大十围。\n关外羽书长踵至，路旁烽火觉烟稀。\n已闻异域离心久，行见名王稽首归。\n箇是吾皇用神武，小臣宁能洩天机。",
        "dynasty": "宋",
        "collection_info": null
    },
    {
        "title": "又次韵  其一",
        "author": "史浩",
        "content": "当年复被乞州麾，敢意今朝扈禁围。\n光闪雪矛情益壮，声传玉漏梦全稀。\n已无马向清淮饮，端有龙从白水归。\n倚柁预思歌凯后，却寻鸥鸟共忘机。",
        "dynasty": "宋",
        "collection_info": null
    },
    {
        "title": "又次韵  其二",
        "author": "史浩",
        "content": "健笔如椽不辍麾，瘦生端復减腰围。\n昔人句法今谁在，当代文雄似子稀。\n光焰故应侵斗去，葩华直欲挽春归。\n鑪香一瓣真消得，拟向君家觅锦机。",
        "dynasty": "宋",
        "collection_info": null
    },
    {
        "title": "游雨花台",
        "author": "史浩",
        "content": "试扶鸠策上烟霞，尚想当年天雨花。\n潮熟野航归别浦，雪干宿鹭点晴沙。\n高连西竺三千界，俯眺南阳十万家。\n更欲云开穷远目，鬰葱起处认中华。",
        "dynasty": "宋",
        "collection_info": null
    },
    {
        "title": "次韵冯圆中郎中游甘露寺",
        "author": "史浩",
        "content": "试凭古剎俯江城，追思孙权共孔明。\n三国有人成底事，六朝何代不交兵。\n中原天子今恹復，北塞胡儿始削平。\n附翼攀鳞真际会，小臣亦解说功名。",
        "dynasty": "宋",
        "collection_info": null
    },
    {
        "title": "喜到镇江復用前韵",
        "author": "史浩",
        "content": "试于京口驻旌麾，仰觇清光在日围。\n浮玉林峦随指顾，平山栏槛尚依稀。\n烟尘已逐胡奴去，城郭空惊丁令归。\n摩抚正须烦恺悌，进攻初不碍乘机。",
        "dynasty": "宋",
        "collection_info": null
    },
    {
        "title": "次韵建王秦府有感",
        "author": "史浩",
        "content": "世间谁不有兴亡，堪叹伊人事最彰。\n诗礼未闻传似续，楼台先欲芘淫荒。\n自从冠履归泉下，无復轮蹄塞柳行。\n富贵由来保勤俭，高危满溢岂能长。",
        "dynasty": "宋",
        "collection_info": null
    },
    {
        "title": "次韵梁谏议吴殿院二诗 江皋晚望",
        "author": "史浩",
        "content": "烟销晴日淡笼沙，伫立江皋望眼赊。\n金剎倚空知梵宇，青蓑着艇见渔家。\n时平喜听三京復，乱定还拚两鬓华。\n丘壑满胸随处好，不妨旌旆过云涯。",
        "dynasty": "宋",
        "collection_info": null
    },
    {
        "title": "次韵梁谏议吴殿院二诗 阻雨未到金焦",
        "author": "史浩",
        "content": "万古金焦浪拍沙，隔江虽迩到何赊。\n颇闻敌马轻千里，未省瓜州今几家。\n阴雨连宵舟懒动，好风吹晓日方华。\n会须急作登连计，建邺明朝在一涯。",
        "dynasty": "宋",
        "collection_info": null
    },
    {
        "title": "恭和御制秋晚曲宴诗",
        "author": "史浩",
        "content": "清时睿泽浸函生，和气熏陶万宝成。\n乃即上林开特宴，更容广乐奏新声。\n奉觞剑履风云合，立仗旌旗日月明。\n兴国旧仪欣再读，愿观混一致昇平。",
        "dynasty": "宋",
        "collection_info": null
    },
    {
        "title": "恭和圣制秋日秘阁观图书宴羣臣诗",
        "author": "史浩",
        "content": "舜承尧治焕有章，祥开东壁正腾光。\n天临广内朝班肃，宴欵僊山午漏长。\n已庆车书同薄海，行看琛贽尽名王。\n由来服远先文德，不待将军出定襄。",
        "dynasty": "宋",
        "collection_info": null
    },
    {
        "title": "送曾原伯大卿赴江东漕运",
        "author": "史浩",
        "content": "阔步骎骎上要津，忽求补外为宁亲。\n不贪农扈登卿月，正喜秦淮拥使轮。\n相就二男真孝子，益尊八座太夫人。\n临岐勿復深言别，看即斑衣侍紫宸。",
        "dynasty": "宋",
        "collection_info": null
    },
    {
        "title": "与谢守殿撰",
        "author": "史浩",
        "content": "乞得閒身欲自由，便当寻壑更经丘。\n力除骄志期争席，尽洗机心为狎鸥。\n兵卫旌旗真冗长，门迎车马谩諠啾。\n贤侯幸得同声臭，此礼从今合罢休。",
        "dynasty": "宋",
        "collection_info": null
    },
    {
        "title": "山间偶成",
        "author": "史浩",
        "content": "乘兴篮舆竟出关，故园重见一开颜。\n镜鸾莹彻氷中水，僧衲斓斑雪后山。\n已许梅花供胜赏，更邀酒子伴清閒。\n明朝未忍为归计，猿鹤方兹喜我还。",
        "dynasty": "宋",
        "collection_info": null
    },
    {
        "title": "次韵务观游四明洞天",
        "author": "史浩",
        "content": "风烟偶尔属吾邦，箇箇松筠耸碧幢。\n奎画百函龙作卫，云岑四面石为窗。\n水边自喜陪振鹭，篱外从渠有吠厖。\n多谢故人迂五马，清谈剔尽几银釭。",
        "dynasty": "宋",
        "collection_info": null
    },
    {
        "title": "与东湖寿老",
        "author": "史浩",
        "content": "乞得西湖养病身，小园真隠谩颐真。\n已将竹院舍幽客，更筑乡畦招可人。\n茗碗昼看花坠影，吟窗夜与月为隣。\n清凉境界天家予，自是全无一点尘。",
        "dynasty": "宋",
        "collection_info": null
    },
    {
        "title": "走笔次韵吴判院",
        "author": "史浩",
        "content": "世态螳螂谩捕蝉，谁知富贵本由天。\n但令册府荷氷鑑，何必熏炉拥燧烟。\n一曲赐来成别墅，百杯赢得吸晴川。\n可人过我谈名理，月到纱窗兴欲仙。",
        "dynasty": "宋",
        "collection_info": null
    },
    {
        "title": "竹院昙老病目寄诗索和走笔次韵",
        "author": "史浩",
        "content": "平生双眼只观书，今日休分紫夺朱。\n青白泯然从客至，席阶及也要人扶。\n丹砂伫使清明在，金屑应嫌计策踈。\n幸有铄迦全透顶，不妨洞见混元初。",
        "dynasty": "宋",
        "collection_info": null
    },
    {
        "title": "次韵刘廷佐",
        "author": "史浩",
        "content": "道林袖裏出清新，珠玉离离光照隣。\n知是谪仙寻丽句，寄来真隠是陈人。\n几年卜筑成三径，今日声名重万钧。\n汀草岸花增意气，从兹日月是青春。",
        "dynasty": "宋",
        "collection_info": null
    },
    {
        "title": "显仁皇太后挽辞  其一",
        "author": "史浩",
        "content": "白水神龙跃，苍梧缋翟归。\n八纮瞻寿母，二纪御慈闱。\n春酒霞方烂，秋阳露已稀。\n伤心老莱服，不上赭黄衣。",
        "dynasty": "宋",
        "collection_info": null
    },
    {
        "title": "显仁皇太后挽辞  其二",
        "author": "史浩",
        "content": "霜晓东朝路，鸣笳素葆飜。\n龙輴菆禹穴，鱼钥閟尧门。\n助奠风云合，缠哀海岳昏。\n唯余慈俭宝，垂裕九重尊。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽辞  其一",
        "author": "史浩",
        "content": "赤伏膺符日，皇图若缀旒。\n配天期祀夏，復古果兴周。\n再造承三统，维新叙九畴。\n世方知艺祖，燕翼有贻谋。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽辞  其二",
        "author": "史浩",
        "content": "宸谟先自治，邻壤憺威棱。\n翼翼慈宁殿，峩峩永佑陵。\n朔南兼覆冒，遐迩悉丰登。\n阴德顺阳报，真人嗣中兴。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽辞  其三",
        "author": "史浩",
        "content": "郏鄏年方永，崆峒道益隆。\n忧勤三纪外，揖逊一言中。\n尧屋心非有，虞琴养正丰。\n乘云帝乡去，率土动悲风。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽辞  其四",
        "author": "史浩",
        "content": "北内笳声咽，旛幢蔽九关。\n龙輴菆禹穴，马鬣等秦山。\n会奠风云惨，垂洟雨露潜。\n伤心未央殿，时节玉巵间。",
        "dynasty": "宋",
        "collection_info": null
    },
    {
        "title": "高宗圣神武文宪孝皇帝挽辞  其五",
        "author": "史浩",
        "content": "念昔延英对，皇心眷琐材。\n飜身辞璧水，举武上蓬莱。\n日毂扶今圣，槐庭上亚台。\n大恩无路报，泪血溅余哀。",
        "dynasty": "宋",
        "collection_info": null
    },
    {
        "title": "姑夫王知录挽辞",
        "author": "史浩",
        "content": "闻说先生效一官，清风已自迫人寒。\n功名未究黄粱梦，云汉先成白玉棺。\n润屋何妨藏万卷，过庭咸喜得双鸾。\n武陵仙窟君归去，落莫桃花泪不干。",
        "dynasty": "宋",
        "collection_info": null
    },
    {
        "title": "丰必强母郭氏挽辞",
        "author": "史浩",
        "content": "汾阳遗泽渺千春，来配名家德有邻。\n蟾窟初看攀桂子，萱堂忽失断机人。\n秀眉影属霜缣浄，斜日风开丹旐新。\n锦轴已闻生命诰，赠黄从此踵松筠。",
        "dynasty": "宋",
        "collection_info": null
    },
    {
        "title": "林通判妻挽辞",
        "author": "史浩",
        "content": "夕郎凛凛余风烈，有女犹为世妇师。\n处己幽闺推德厚，相夫贤路已名驰。\n秋天零露铭旌湿，晓月沈光独鹤悲。\n他日赠黄频锡宠，冢前羊虎石纍纍。",
        "dynasty": "宋",
        "collection_info": null
    },
    {
        "title": "致政王宣义挽辞  其一",
        "author": "史浩",
        "content": "圣世尊遗逸，先生道最优。\n浮名付诗酒，高论屈公侯。\n方绾新荷绶，俄随夜壑舟。\n唯余义方训，岁晚欲兴周。",
        "dynasty": "宋",
        "collection_info": null
    },
    {
        "title": "致政王宣义挽辞  其二",
        "author": "史浩",
        "content": "天大于门报，人歌窦氏芳。\n诤臣登冢嗣，圣德在吾皇。\n栢惨方庐墓，琴祥定趣装。\n他年疏大国，锦轴屡燔黄。",
        "dynasty": "宋",
        "collection_info": null
    },
    {
        "title": "赵开府卫国夫人宋氏挽辞",
        "author": "史浩",
        "content": "生居宅相宠无伦，来荫金枝德有隣。\n夫拥斋旄仪上宰，身兼郡主国夫人。\n方看十子翻丹凤，忽忆三山驾紫麟。\n霜洁兰熏全懿美，史官秉笔正誾誾。",
        "dynasty": "宋",
        "collection_info": null
    },
    {
        "title": "吴明可阁学挽辞",
        "author": "史浩",
        "content": "持橐甘泉日，英声耸缙绅。\n循良六郡守，蹇谔一台臣。\n德亚耕萃叟，年同钓渭人。\n设施浑未尽，识者为眉颦。",
        "dynasty": "宋",
        "collection_info": null
    },
    {
        "title": "虞好古挽辞",
        "author": "史浩",
        "content": "蹑屩担簦不厌频，治安有策上严宸。\n朝为逆旅马助教，暮作南昌梅子真。\n岂是天教亡寸禄，祇应身欲到三神。\n从今遂泯凌云气，挂剑寒松泪满巾。",
        "dynasty": "宋",
        "collection_info": null
    },
    {
        "title": "楼予善使君挽辞  其一",
        "author": "史浩",
        "content": "游夏渊源鲍谢才，声名虽泯思无涯。\n人间一叶灵芝落，地下千年玉叶埋。\n彭泽素琴尘自满，茂陵遗藁志全乖。\n惜君多少凌云气，挂剑青松祇怆怀。",
        "dynasty": "宋",
        "collection_info": null
    },
    {
        "title": "楼予善使君挽辞  其二",
        "author": "史浩",
        "content": "壮年方喜脱尘埃，便把州麾上钓台。\n冰鑑已明消健讼，民膏不取却余财。\n官箴信尔无遗恨，家学端知有自来。\n欲识邦人思恺悌，水声山色亦兴哀。",
        "dynasty": "宋",
        "collection_info": null
    },
    {
        "title": "丞相魏大观文挽辞",
        "author": "史浩",
        "content": "姚江得尉是公先，凤沼居惭我在前。\n退处对栽三径柳，追欢时共五湖船。\n尚嗟邻好无多日，何遽归程隔九泉。\n苒苒衰迟易伤感，送违陡觉泪潸然。",
        "dynasty": "宋",
        "collection_info": null
    },
    {
        "title": "赵叔达侍郎挽辞  其一",
        "author": "史浩",
        "content": "山东真相种，邂逅处鄞川。\n折桂丹犹渥，持荷紫更鲜。\n清谈夸众口，大笔炳遗编。\n无限凌云气，沈埋向九泉。",
        "dynasty": "宋",
        "collection_info": null
    },
    {
        "title": "赵叔达侍郎挽辞  其二",
        "author": "史浩",
        "content": "江外昔分符，人皆咏袴襦。\n有书充栋宇，无屋远庖厨。\n容膝渊明舍，饮瓢颜氏徒。\n莫言太清俭，本是列僊儒。",
        "dynasty": "宋",
        "collection_info": null
    },
    {
        "title": "钱师魏参政挽辞",
        "author": "史浩",
        "content": "冠岁踵英游，桥门隽逸流。\n文章唐杜老，事业汉留侯。\n未旨黄金鼎，先成白玉楼。\n经纶展不尽，识者为时忧。",
        "dynasty": "宋",
        "collection_info": null
    },
    {
        "title": "王季海丞相挽辞",
        "author": "史浩",
        "content": "宝历隆兴记，张罗猎鉅公。\n斗南人杰用，塞北马羣空。\n紫橐论思绩，黄扉造化功。\n祇今收实效，四海畅淳风。",
        "dynasty": "宋",
        "collection_info": null
    },
    {
        "title": "胡长文阁学挽辞",
        "author": "史浩",
        "content": "圣主当年侧席求，一时献替尽嘉谋。\n刑名不作汉晁错，忠义有如唐马周。\n夕闼未酬怀鼎志，坤臣徒起袴襦讴。\n忽乘鹤驭凌云去，应与丛宵造物游。",
        "dynasty": "宋",
        "collection_info": null
    },
    {
        "title": "袁和叔父宣义挽词",
        "author": "史浩",
        "content": "学子抠衣三鳣堂，芝兰鬰鬰苞芬香。\n古人用器列彜鼎，前辈遗编充栋梁。\n事业未容传信史，功名端合付贤良。\n佳城他日祥光聚，知是几番焚赠黄。",
        "dynasty": "宋",
        "collection_info": null
    },
    {
        "title": "童丱须知 君臣篇",
        "author": "史浩",
        "content": "浑沌判天地，高卑未相亲。\n三才欲通贯，中间须有人。\n人最灵于物，民至愚而神。\n天地寄聪明，动静必相因。\n饱食无用心，蚩蚩禽兽均。\n逸居苟不教，焉能叙彜伦。\n天地悯此类，是故立君臣。\n君以圣居上，发政先施仁。\n臣以贤作辅，法度期持循。\n圣贤适际会，利泽渐无垠。\n君或肆酷虐，百姓皆颦呻。\n君或用忠恕，四海熙如春。\n臣或进谄谀，陂僻正路堙。\n臣或善谏诤，君子之道伸。\n所以委质者，恭敬日恂恂。\n权倖不敢附，贿赂不足珍。\n穷达自有命，乌可毁天真。\n挺然秉中正，于以奉咨询。\n言必称尧舜，孟氏醇乎醇。\n从容引当道，纳诲每谆谆。\n君如语好货，公刘道可遵。\n居行有积裹，王业肇于豳。\n君如语好色，太王爱妃嫔。\n当时无怨旷，后效应驺麟。\n见牛未见羊，王政此问津。\n今乐犹古乐，乐在同乎民。\n卒令归正道，何必批逆鳞。\n拳拳爱主心，曾莫懈昏晨。\n谋猷入以告，归美法君陈。\n善则君所有，过思已自新。\n况乃有几事，不密则失身。\n但能持此戒，何愧古臣隣。\n汉唐德既衰，风俗愈不淳。\n上下怀猜贰，相视如越秦。\n上固好自用，下亦非同寅。\n充员苟爵位，责效蔑涓尘。\n朝居廊庙上，暮不齿簪绅。\n呜呼君臣间，何乃如参辰。\n恭惟我清朝，一德格穹旻。\n起喜歌声洽，恩覃率土滨。",
        "dynasty": "宋",
        "collection_info": null
    },
    {
        "title": "童丱须知 父子篇",
        "author": "史浩",
        "content": "太易本空空，空中有太极。\n太极判二仪，万物斯生植。\n天地为父母，万物为子息。\n人居万物羣，最曰具灵识。\n两家各生子，匪媒其可得。\n合礼成夫妻，相共孕英特。\n方当姙娠初，疾呕不纳食。\n妻既日呻吟，夫亦日忧恻。\n辛勤弥十月，存亡未可测。\n暨及震夙时，痛楚千万亿。\n稍或失调护，沦胥在顷刻。\n幸尔见婴儿，欢色动颜色。\n乳哺更携持，几年先用力。\n母实钟爱怜，父亦思诲饬。\n资禀尚凡庸，视之如岐嶷。\n骄慢不率教，巧计为藏匿。\n一语或中理，夸扬其肯默。\n葆养觊成人，庶几供子职。\n提孩知爱亲，此情何可抑。\n冬温而夏凊，未足酬其德。\n昏定而晨省，未足酬其德。\n三牲滋美味，未足酬其德。\n四序纫华衣，未足酬其德。\n竭身至老死，未足酬其德。\n碎身如糜粉，未足酬其德。\n男仕女有行，其常在亲侧。\n悠然父母心，相望长相忆。\n问讯与馈遗，来往当如织。\n口体所供奉，无问一钱直。\n亲苟未沾尝，享之宁敢即。\n其有不安节，归省恨不亟。\n毋分嫡与继，存心何间忒。\n虽或不我爱，其敢忘翼翼。\n王祥跃冰鱼，薛包恋门阈。\n驭车骞忍寒，耕田舜引慝。\n于此坚至行，青史斯刊勒。\n切勿使偏亲，索处萱堂北。\n富贵未解忧，天伦乃物则。\n不应中道废，失性甘狂惑。\n呜呼霄壤间，孰有无亲国。\n女子远外家，间隙成荆棘。\n男子听妇言，偏爱滋货殖。\n礼容故背违，言辞苦凌逼。\n于义或参商，于物或吝啬。\n劬劳保抱恩，总不存悃愊。\n亲老力已衰，欲竞知何克。\n饮泣更包羞，烦寃满胸臆。\n父子情既离，万世恩之贼。\n上帝实监临，天祸阴诛殛。\n世事每好还，子孙必凶愎。\n嗟哉宇内人，身处礼义域。\n忍将君子行，轻以私意蚀。\n受报方知改，岵屺嗟空陟。\n生徒伍禽兽，死则堕鬼蜮。\n一念能回光，悖逆顿可熄。\n吾言虽鄙俚，万古为矜式。",
        "dynasty": "宋",
        "collection_info": null
    },
    {
        "title": "童丱须知 夫妇篇",
        "author": "史浩",
        "content": "天地生万物，阴阳相配偶。\n两家因媒妁，是以为夫妇。\n男贵有器识，不问财薄厚。\n女贵有贤行，不问色妍丑。\n二者既相值，家肥得长久。\n二者傥不然，举动多掣肘。\n夫无妇承顺，何以事父母。\n妇无夫应援，何以事姑舅。\n外或专放荡，薄游酗樽酒。\n内或资悍厉，争竞恣纷纠。\n傥信牝鸡晨，长舌肆谗口。\n离间骨肉亲，败乱廉洁守。\n居官鲜德操，居家失孝友。\n渐渍不觉知，顿使初心负。\n故须砺刚方，循循常善诱。\n使其良心生，悔恨能自咎。\n若也纵沉迷，一切俱听受。\n冥然在世间，禽兽而牝牡。\n堂堂六尺躯，方足俱圆首。\n聪明不下人，何乃畏仇偶。\n子孙则象之，余殃贻厥后。\n吾言诚伐病，宜以铭座右。",
        "dynasty": "宋",
        "collection_info": null
    },
    {
        "title": "童丱须知 长幼篇",
        "author": "史浩",
        "content": "父母有男女，兄良必弟悌。\n天性所禀赋，初不烦法制。\n如何中道间，阋墙成背戾。\n盖由结婚姻，异姓以女妻。\n妻不娴教训，夫不恤苗裔。\n怨隙由爱惜，纷争为财计。\n浸润日已久，同恶遂相济。\n昆季若仇敌，长幼绝交际。\n孤然离索身，何以异狗彘。\n当思父母心，喜得贤子继。\n为彼慵懦儿，清阴均映蔽。\n如何我自贤，了不念同蔕。\n宜罄友于情，金兰彰夙契。\n推心更及远，落地皆鲁卫。\n祥览何人哉，高风驰万世。\n俚言虽不文，将以助棠棣。",
        "dynasty": "宋",
        "collection_info": null
    },
    {
        "title": "童丱须知 朋友篇",
        "author": "史浩",
        "content": "先王德泽深，士民皆修睦。\n琢磨贵取友，为学不应独。\n分宁非君臣，严光蹴帝腹。\n人君尚择交，况乃为臣仆。\n仕宦同恩荣，庠序同诵读。\n萍蓬偶邂逅，里闬频追逐。\n握手出肺肝，勤渠叙寒燠。\n一旦临利害，狞然遂反目。\n朱博先着鞭，索居叹萧育。\n不见管夷吾，全交有鲍叔。\n苏章太不情，恩雠在隔宿。\n不见庾公斯，孺子生可卜。\n嗟哉世间人，云雨徒飜覆。\n得丧自有天，人岂能祸福。\n险心怀五兵，寿命多短促。\n君子坦荡荡，为之歌伐木。",
        "dynasty": "宋",
        "collection_info": null
    },
    {
        "title": "童丱须知 祭祀篇",
        "author": "史浩",
        "content": "文王御家邦，风化必自迩。\n采繁夫人职，专言奉祭祀。\n洪惟祖先心，贵得贤后嗣。\n匪取一时孝，觊其能事死。\n盖自平生来，功行勤积累。\n防范不敢违，贻厥作基址。\n子孙洎有室，懵不知此理。\n燕饮恣欢谑，口腹纵奢靡。\n霜降雨露濡，怆惕昧所履。\n故其临祭时，倦色成跛倚。\n酣歌或笑呼，愤怒或笞捶。\n不恤祭如在，大似不得已。\n祖先必吐之，岂復锡繁祉。\n我劝世间人，于此莫轻视。\n春秋祭享间，斋戒先恭己。\n忧思动哀慕，虔谨具芳美。\n时物堪荐新，当如奉甘旨。\n饾饤乎自供，焉可使奴婢。\n扫除蠲秽杂，涤灌去尘滓。\n馨香出釜甑，滋味登簠簋。\n勿为贫故约，勿为富故侈。\n丰俭或有常，不可变其轨。\n以此奉吾先，神灵必欢喜。\n绵绵百世后，余庆何能弭。",
        "dynasty": "宋",
        "collection_info": null
    },
    {
        "title": "童丱须知 舅姑篇",
        "author": "史浩",
        "content": "女子年既笄，出适乃从夫。\n从夫始曰妇，将以事舅姑。\n舅姑生男儿，鼓舞更忻愉。\n禀受胚胎成，身体洎髮肤。\n玩之如美玉，宝之如明珠。\n觊其能立身，孝养勤朝晡。\n岂知壮有室，却使失欢娱。\n妇既恣狼戾，夫亦与之俱。\n翁妪有憎恶，导夫起嗟吁。\n叔妹有异胞，俾夫肆欺诬。\n及其享富贵，却云夫自图。\n珍异私帑积，赀产别籍拘。\n不念翁与妪，生尔夫之躯。\n不念叔与妹，尔夫当友于。\n动辄生离间，岂不负心乎。\n天殃或人祸，舍尔其谁诛。\n我有为妇法，尔其听而孚。\n凡事舅姑礼，与事亲无殊。\n唯当辅君子，相勉以相须。\n定省问安否，温凊视衣襦。\n俎豆奉燕乐，几杖供扶持。\n出因侍坐席，入则临庖厨。\n亲意或欲与，承命惟所需。\n不作曾元养，问有必曰无。\n亲意所爱敬，率行不敢渝。\n当以内则篇，终身为范模。\n其有疾病时，忧惶问医巫。\n不眠衣带敝，不食形容枯。\n药饵必自试，宁敢离须臾。\n以至復初后，吾身方得苏。\n其有贫困时，四壁立家徒。\n夫既日负米，不惮涉崎岖。\n妇亦悯其劳，推食盈盘盂。\n质贷如已尽，素手居穷途。\n每务宽慈抱，何尝使向隅。\n以其所以养，麤粝成甘腴。\n亲怒我勿怨，亲肥我独臞。\n忘饥日反哺，岂不见慈乌。\n亲既感尔孝，祝尔多英雏。\n佗日尔有妇，復与尔同符。\n因知妇行孝，乃自立根株。\n出尔反乎尔，曾不差锱铢。\n当时奉翁妪，后效收桑榆。\n时哉不可失，作诗劝踟蹰。",
        "dynasty": "宋",
        "collection_info": null
    },
    {
        "title": "童丱须知 叔妹篇",
        "author": "史浩",
        "content": "妇欲事舅姑，先当和叔妹。\n叔妹不我和，舅姑生怨憝。\n伯叔贵依义，崇恩胡可废。\n晨昏同问安，致敬敛身退。\n语笑不妄发，正色绝冶态。\n夜行必以烛，相遇毋盼睐。\n女妹贵亲暱，唯当尽恩爱。\n椸枷混衣裳，粧奁同粉黛。\n威仪俾娴习，纫缝勤教诲。\n其间有过差，识性须忍耐。\n伯叔各生子，嬉戏鱼同队。\n切勿分彼己，爱犹我儿辈。\n姊妹或归宁，亲戚无阻碍。\n童稚既抚存，仆妾亦下逮。\n彼于父母前，岂不知欣戴。\n遂使高堂言，吾子得贤配。\n推此厚族党，睦婣居外内。\n心期在阴德，施惠每韬晦。\n丧葬乏资财，男女未婚对。\n称家之有无，彼必怀感佩。\n岁时馈壶浆，燕享盍簪玳。\n贫富与贵贱，待之宜一槩。\n猗欤行此行，妇德无瑕颣。\n万口併一谈，可贻彤管载。",
        "dynasty": "宋",
        "collection_info": null
    },
    {
        "title": "童丱须知 娣姒篇",
        "author": "史浩",
        "content": "兄弟各授室，爰归事夫祖。\n是为叔伯姒，异姓始相聚。\n习气或氷炭，安可一涂取。\n故当专和柔，顺适无违拒。\n彼有妒嫉心，作意相狎侮。\n惟知以善诱，不异鱼相与。\n彼有狼戾心，凌轹猛如虎。\n惟知以理遣，茹刚宜勿吐。\n奴媵工谗谮，间谍多簧鼓。\n婴孩羣戏弄，叫啼负寃苦。\n恩怨霎时间，信之诚无补。\n见境勿动怀，表吾中有主。\n子侄无分别，一意思存抚。\n不见北平王，猫尚能相乳。\n财物有通无，寒温均帛缕。\n不见柳河东，数世同门户。\n今人有女儿，不教以规矩。\n唯与婢妾羣，曾不师保姆。\n一旦入夫门，骄横不足数。\n长舌为厉阶，牝鸡晨风雨。\n夫既无刚肠，间言遂旁午。\n兄弟若仇雠，有面不相覩。\n异爨或索居，分财或析土。\n同胞谓慈亲，同气谓严父。\n一旦因汝来，各使失依怙。\n我故作是诗，为世开朦瞽。",
        "dynasty": "宋",
        "collection_info": null
    },
    {
        "title": "童丱须知 臧获篇",
        "author": "史浩",
        "content": "人生贵适意，安佚固有以。\n便嬖足使令，臧获皆率俾。\n婢实居深闺，奴当立阶戺。\n内外傥致严，家法斯尽理。\n怙势以作威，招权自丰己。\n奴或有是人，刑罚不可弛。\n衔寃恣狠傲，妒宠专负恃。\n奴或有是人，斥逐其可已。\n处众能包容，见得思廉耻。\n守分每知足，爱主常归美。\n忠谨辈行服，和柔姊妹喜。\n为之有室家，周旋表终始。\n其或小瑕疪，过误非姦宄。\n第当明戒饬，勿遽施鞭捶。\n其或肆谗间，作意生荆杞。\n第当亲骨肉，不可党奴婢。\n骨肉长聚头，奴婢安可儗。\n凡百御下人，读此味其旨。",
        "dynasty": "宋",
        "collection_info": null
    },
    {
        "title": "童丱须知 敬天篇",
        "author": "史浩",
        "content": "古者明良会，君臣必敬天。\n小心常翼翼，终日自坤干。\n雷电彰威怒，星辰是变迁。\n凌兢每寅畏，上帝必垂怜。",
        "dynasty": "宋",
        "collection_info": null
    },
    {
        "title": "童丱须知 传道篇",
        "author": "史浩",
        "content": "帝王学有源，执中以传道。\n塞路排杨墨，逃亲鄙释老。\n大学吾所行，中庸吾所保。\n直下肯承当，后人斯有考。",
        "dynasty": "宋",
        "collection_info": null
    },
    {
        "title": "童丱须知 修德篇",
        "author": "史浩",
        "content": "生身天地间，所贵在修德。\n众善既奉行，诸恶当屏息。\n美利世同霑，阴功人不识。\n冥心契上天，享佑无纪极。",
        "dynasty": "宋",
        "collection_info": null
    },
    {
        "title": "童丱须知 恤民篇",
        "author": "史浩",
        "content": "主圣臣贤日，勤政在恤民。\n差徭唯务息，赋敛直须均。\n但使皆当富，何忧富却贫。\n孟公仁义说，不取利吾身。",
        "dynasty": "宋",
        "collection_info": null
    },
    {
        "title": "童丱须知 措刑篇",
        "author": "史浩",
        "content": "尧舜雍熙治，成功在措刑。\n哀矜行法令，钦恤爱生灵。\n若使杀无罪，宁教失不经。\n于公尚阴德，何况是朝廷。",
        "dynasty": "宋",
        "collection_info": null
    },
    {
        "title": "童丱须知 乐声篇",
        "author": "史浩",
        "content": "乐声表至和，在乎民共乐。\n百姓或怨咨，八音徒振作。\n朝歌商纣擒，暖响奏婴缚。\n四海得欢心，全胜听弦索。",
        "dynasty": "宋",
        "collection_info": null
    },
    {
        "title": "童丱须知 忠恕篇",
        "author": "史浩",
        "content": "君子行忠恕，报恩不报仇。\n恩者人善意，一饭亦当酬。\n仇者被迷误，事过何足尤。\n持之久不倦，其心乃休休。",
        "dynasty": "宋",
        "collection_info": null
    },
    {
        "title": "童丱须知 疏财篇",
        "author": "史浩",
        "content": "人生贵疏财，过富诚多事。\n愚固益其过，贤亦损其志。\n指廪悯人穷，挥金侈上赐。\n万古播清名，谁云能败类。",
        "dynasty": "宋",
        "collection_info": null
    },
    {
        "title": "童丱须知 见德篇",
        "author": "史浩",
        "content": "凡人在世间，不晓乘除理。\n非义或得财，扪心未可喜。\n俸禄却萧条，子孙仍委靡。\n更有祸随身，阴谴何时已。",
        "dynasty": "宋",
        "collection_info": null
    },
    {
        "title": "童丱须知 习尚篇",
        "author": "史浩",
        "content": "习尚从何来，影响由先世。\n好礼必温恭，收书乃文艺。\n初心傥不思，后弊必难制。\n古人约其身，所以裕苗裔。",
        "dynasty": "宋",
        "collection_info": null
    },
    {
        "title": "童丱须知 宫室八篇 其一",
        "author": "史浩",
        "content": "茅茨不翦阶三尺，自古唐虞是圣人。\n万乐阿房歌舞地，只消一炬化为尘。",
        "dynasty": "宋",
        "collection_info": null
    },
    {
        "title": "童丱须知 宫室八篇 其二",
        "author": "史浩",
        "content": "大禹卑宫自一身，能令四海叙彜伦。\n雕墙峻宇垂丕训，更有遗风及后人。",
        "dynasty": "宋",
        "collection_info": null
    },
    {
        "title": "童丱须知 宫室八篇 其三",
        "author": "史浩",
        "content": "相国当年葺未央，欲将壮丽奉高皇。\n谁知后裔求增广，万户千门起建章。",
        "dynasty": "宋",
        "collection_info": null
    },
    {
        "title": "童丱须知 宫室八篇 其四",
        "author": "史浩",
        "content": "榱题数尺耸高堂，得志吾人正未遑。\n若有贤名并德行，茅茨之下亦风光。",
        "dynasty": "宋",
        "collection_info": null
    },
    {
        "title": "童丱须知 宫室八篇 其五",
        "author": "史浩",
        "content": "广厦须增千万间，普令寒士尽欢颜。\n少陵自处知何所，低小茅檐鷰往还。",
        "dynasty": "宋",
        "collection_info": null
    },
    {
        "title": "童丱须知 宫室八篇 其六",
        "author": "史浩",
        "content": "数间破屋洛城中，却有高名振古风。\n寄语纷纷美宅者，安居宁不愧卢仝。",
        "dynasty": "宋",
        "collection_info": null
    },
    {
        "title": "童丱须知 宫室八篇 其七",
        "author": "史浩",
        "content": "结庐休与梓人评，此辈唯知侈栋楹。\n身在地方归未得，归来却始悔高明。",
        "dynasty": "宋",
        "collection_info": null
    },
    {
        "title": "童丱须知 宫室八篇 其八",
        "author": "史浩",
        "content": "乞身閒退本何图，赐第俄然处帝都。\n报德未忘三捷奏，祈天且办一重鑪。",
        "dynasty": "宋",
        "collection_info": null
    },
    {
        "title": "童丱须知 张设八篇 其一",
        "author": "史浩",
        "content": "吾皇多暇只观书，田猎游盘一事无。\n北伐日行三十里，何曾异域市名驹。",
        "dynasty": "宋",
        "collection_info": null
    },
    {
        "title": "童丱须知 张设八篇 其二",
        "author": "史浩",
        "content": "为国先须班马政，蓄储专以备兵戎。\n近来贵室豪家子，金勒雕鞍纵侈风。",
        "dynasty": "宋",
        "collection_info": null
    },
    {
        "title": "童丱须知 张设八篇 其三",
        "author": "史浩",
        "content": "文帝却回千里马，项王独爱一名骓。\n乌江不渡骓难逝，细柳徐行马不驰。",
        "dynasty": "宋",
        "collection_info": null
    },
    {
        "title": "童丱须知 张设八篇 其四",
        "author": "史浩",
        "content": "车如流水马如龙，从此诸郎不得封。\n无限外家多败类，独余马氏着谦恭。",
        "dynasty": "宋",
        "collection_info": null
    },
    {
        "title": "童丱须知 张设八篇 其五",
        "author": "史浩",
        "content": "辎车乘马君王赐，不赏边功即予贤。\n外物何须勤觊望，惟于事业每加鞭。",
        "dynasty": "宋",
        "collection_info": null
    },
    {
        "title": "童丱须知 张设八篇 其六",
        "author": "史浩",
        "content": "妇人自处只闺房，车马宁须侈闹装。\n莫与他人争富贵，从来俭素足辉光。",
        "dynasty": "宋",
        "collection_info": null
    },
    {
        "title": "童丱须知 张设八篇 其七",
        "author": "史浩",
        "content": "少时常是出无舆，徒步徐行亦当车。\n近日堪嗟随俗变，便无人与也骑馿。",
        "dynasty": "宋",
        "collection_info": null
    },
    {
        "title": "童丱须知 张设八篇 其八",
        "author": "史浩",
        "content": "衰残无似一臞儒，圣主恩容帝里居。\n每到传宣陪燕侍，东华门裏赐肩舆。",
        "dynasty": "宋",
        "collection_info": null
    },
    {
        "title": "童丱须知 张设八篇 其一",
        "author": "史浩",
        "content": "帘帷聊欲障堂皇，有德何须锦绣光。\n四汉孝文真谊主，殿中只集上书囊。",
        "dynasty": "宋",
        "collection_info": null
    },
    {
        "title": "童丱须知 张设八篇 其二",
        "author": "史浩",
        "content": "晋帝当时自不君，却将步障助骄臣。\n石崇不为绿珠死，天谴穷奢故殡身。",
        "dynasty": "宋",
        "collection_info": null
    },
    {
        "title": "童丱须知 张设八篇 其三",
        "author": "史浩",
        "content": "嗜慾煎熬岂有穷，罗屏羣幕围香风。\n更添锦绮为华饰，不念寒家四壁空。",
        "dynasty": "宋",
        "collection_info": null
    },
    {
        "title": "童丱须知 张设八篇 其四",
        "author": "史浩",
        "content": "蜗涎苔藓不能除，觅得碑文当壁衣。\n富贵一朝还自恣，尽将锦绣缭墙围。",
        "dynasty": "宋",
        "collection_info": null
    },
    {
        "title": "童丱须知 张设八篇 其五",
        "author": "史浩",
        "content": "庶人屋壁施文绣，贾谊言之太息时。\n不独庶人须禁止，有官君子亦当知。",
        "dynasty": "宋",
        "collection_info": null
    },
    {
        "title": "童丱须知 张设八篇 其六",
        "author": "史浩",
        "content": "帷幕时间奉此身，当知流转会成尘。\n随缘且用遮空壁，莫较敷陈旧与新。",
        "dynasty": "宋",
        "collection_info": null
    },
    {
        "title": "童丱须知 张设八篇 其七",
        "author": "史浩",
        "content": "绢帛鲜华由染工，红花紫草遂收功。\n若教明眼人猜破，始信浮生色是空。",
        "dynasty": "宋",
        "collection_info": null
    },
    {
        "title": "童丱须知 张设八篇 其八",
        "author": "史浩",
        "content": "平时败壁旧泥空，芦席将来谩御风。\n不是君恩令仕进，何因满眼挂青红。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其一",
        "author": "史浩",
        "content": "锦縠绫罗不足贪，无过紫绀与红蓝。\n仁宗一味黄紬被，万古传扬作美谈。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其二",
        "author": "史浩",
        "content": "贵家兽炭拥红炉，衾褥重重绮绣铺。\n当念蓬窗饥寒女，一鍼一缕用工夫。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其三",
        "author": "史浩",
        "content": "自古贤人起细微，王章涕泣卧牛衣。\n若还遇主居温燠，勿忘当时处布韦。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其四",
        "author": "史浩",
        "content": "贫家何事苦劳心，终岁经营一布衾。\n男女夫妻同盖覆，依然氷冷过更深。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其五",
        "author": "史浩",
        "content": "女子生来享富华，安知门外有寒家。\n风严雪满多殭死，只为无钱买苎麻。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其六",
        "author": "史浩",
        "content": "被衣不要大温然，腠理开舒易感寒。\n譬似檐隈生草木，不禁霜雪便雕残。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其七",
        "author": "史浩",
        "content": "我生自幼识艰难，枕席虽温敢自安。\n安得衾裯无限数，普令天下不忧寒。",
        "dynasty": "宋",
        "collection_info": null
    },
    {
        "title": "童丱须知 衾褥八篇 其八",
        "author": "史浩",
        "content": "梦幻浮华有此身，青毡已旧不须新。\n百年撤手成归计，多少衣衾属别人。",
        "dynasty": "宋",
        "collection_info": null
    },
    {
        "title": "童丱须知 玩好八篇 其一",
        "author": "史浩",
        "content": "圣主中扃日湛然，白珩不重只尊贤。\n更于老氏求三宝，慈俭每为天下先。",
        "dynasty": "宋",
        "collection_info": null
    },
    {
        "title": "童丱须知 玩好八篇 其二",
        "author": "史浩",
        "content": "异物丛珍品最高，此心不可动纤毫。\n西戎慕义陈方物，太保犹先作旅獒。",
        "dynasty": "宋",
        "collection_info": null
    },
    {
        "title": "童丱须知 玩好八篇 其三",
        "author": "史浩",
        "content": "德产精微偏海隅，谁知寸宝可亡虞。\n果闻晋国成功后，垂棘还同合浦珠。",
        "dynasty": "宋",
        "collection_info": null
    },
    {
        "title": "童丱须知 玩好八篇 其四",
        "author": "史浩",
        "content": "六国精英辇运来，粧成舞殿与歌台。\n金块珠砾今何在，但见阿房满地灰。",
        "dynasty": "宋",
        "collection_info": null
    },
    {
        "title": "童丱须知 玩好八篇 其五",
        "author": "史浩",
        "content": "文帝勤劳养庆源，力行恭俭为元元。\n后王犹听姦臣奏，独为青骢伐大宛。",
        "dynasty": "宋",
        "collection_info": null
    },
    {
        "title": "童丱须知 玩好八篇 其六",
        "author": "史浩",
        "content": "内家嗜好淡无营，天下方知仰圣明。\n唐帝若无倪若水，南方黔首怨鵁鶄。",
        "dynasty": "宋",
        "collection_info": null
    },
    {
        "title": "童丱须知 玩好八篇 其七",
        "author": "史浩",
        "content": "人鬼幽明两不关，人生只畏鬼为姦。\n欲知古器从何得，尽出丘陵冢墓间。",
        "dynasty": "宋",
        "collection_info": null
    },
    {
        "title": "童丱须知 玩好八篇 其八",
        "author": "史浩",
        "content": "谷粟桑麻不可无，剩求珍玩欲何如。\n道人家具唯清浄，不用巾箱巧贮储。",
        "dynasty": "宋",
        "collection_info": null
    },
    {
        "title": "童丱须知 衣服八篇 其一",
        "author": "史浩",
        "content": "葛覃专美后妃贤，浣濯衣裳是所先。\n若使身无恭俭德，金珠镂绘谩新鲜。",
        "dynasty": "宋",
        "collection_info": null
    },
    {
        "title": "童丱须知 衣服八篇 其二",
        "author": "史浩",
        "content": "巧把真珠缕作襦，争奇斗好尽功夫。\n文皇海内多丝帛，只为夫人曳地无。",
        "dynasty": "宋",
        "collection_info": null
    },
    {
        "title": "童丱须知 衣服八篇 其三",
        "author": "史浩",
        "content": "织者何人衣者谁，越溪寒女汉宫妃。\n宫妃莫道无青史，马后先传大练衣。",
        "dynasty": "宋",
        "collection_info": null
    },
    {
        "title": "童丱须知 衣服八篇 其四",
        "author": "史浩",
        "content": "人君风化匪虚文，举动常令天下闻。\n唐帝宫中三浣濯，未如晋武雉裘焚。",
        "dynasty": "宋",
        "collection_info": null
    },
    {
        "title": "童丱须知 衣服八篇 其五",
        "author": "史浩",
        "content": "柔桑春茧未登盆，催税公文已在门。\n一口无辜繫囚狱，全家号泣动乡村。",
        "dynasty": "宋",
        "collection_info": null
    },
    {
        "title": "童丱须知 衣服八篇 其六",
        "author": "史浩",
        "content": "官中催税急如絃，纳中还须陪费钱。\n若有纰踈并糊药，忍看捧血满庭鲜。",
        "dynasty": "宋",
        "collection_info": null
    },
    {
        "title": "童丱须知 衣服八篇 其七",
        "author": "史浩",
        "content": "千梭札札未成端，织了先须纳县官。\n请得却资泥土用，不知机上忍饥寒。",
        "dynasty": "宋",
        "collection_info": null
    },
    {
        "title": "童丱须知 衣服八篇 其八",
        "author": "史浩",
        "content": "蜡屐平生能几两，衣裘粗足莫贪多。\n愚哉富室千箱积，回禄穿窬汝奈何。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其一",
        "author": "史浩",
        "content": "欢欣歌饮皆从欠，乐极悲哀自此生。\n不见古人成礼处，主宾百拜只三行。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其二",
        "author": "史浩",
        "content": "越主投醪仇可报，商家沈酗自相攻。\n的知此物难多饮，只为邦家作礼容。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其三",
        "author": "史浩",
        "content": "为子孙顺为臣忠，夫妻和睦弟恭兄。\n如何却致彜纶斁，只为贪他酒味醲。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其四",
        "author": "史浩",
        "content": "平日恂恂号古人，三杯纔饮乱天真。\n精神愦愦如痴梦，赢得时时病在身。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其五",
        "author": "史浩",
        "content": "酒可忘忧更养神，直须少饮始为真。\n君看阮籍刘伶辈，终为沉酣丧此身。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其六",
        "author": "史浩",
        "content": "女子亲傍礼法拘，合移孝道事翁姑。\n若还径醉无醒日，亦自无心相厥夫。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其七",
        "author": "史浩",
        "content": "居家姆传未曾成，纔及笄年便有行。\n中馈既然长酩酊，儿孙婢仆尽纵横。",
        "dynasty": "宋",
        "collection_info": null
    },
    {
        "title": "童丱须知 酒醴八篇 其八",
        "author": "史浩",
        "content": "休说私酤趁得钱，官场警捕致忧煎。\n锥刀未必成家计，家计因兹却荡然。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其一",
        "author": "史浩",
        "content": "圣主勤勤欲措刑，何尝黩武爱兴兵。\n四方罢贡伤生物，愈见仁恩浃有情。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其二",
        "author": "史浩",
        "content": "设牧端因飨鬼神，大亨亦为养贤人。\n抡材祈福缘何事，只为苍生不为身。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其三",
        "author": "史浩",
        "content": "滹沱麦饭出匆匆，禁脔天厨未必丰。\n若使平安能念此，铏羹土塯古人同。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其四",
        "author": "史浩",
        "content": "嗟见时人大侈生，八珍同聚一杯羹。\n若知过口成污秽，何用留心事割烹。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其五",
        "author": "史浩",
        "content": "物因相胜还相啖，弱者多为强者亨。\n勿谓天教充食类，斯人岂为虎狼生。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其六",
        "author": "史浩",
        "content": "二膳朝朝饱即休，何须嗜杀苦营求。\n鱼鰕蟹蛤皆微细，数百方能满一瓯。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其七",
        "author": "史浩",
        "content": "飞潜蠕动尽贪生，就死无辜或自鸣。\n只可为亲甘旨具，自家口腹莫频亨。",
        "dynasty": "宋",
        "collection_info": null
    },
    {
        "title": "童丱须知 膳羞八篇 其八",
        "author": "史浩",
        "content": "戒杀当知有数端，闻声见死敢加餐。\n居家自作专因我，虽美还应下筯难。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其一",
        "author": "史浩",
        "content": "随宜首饰莫留情，珠翠虽多未是荣。\n不见孟光居俭约，荆钗却立万年名。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其二",
        "author": "史浩",
        "content": "南蕃有鸟翠葳蕤，千百为羣自在飞。\n负痛衔寃无罪死，将来贵室缕冠衣。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其三",
        "author": "史浩",
        "content": "贵家所好若无偏，翠羽真珠不直钱。\n簪珥一求难得货，穷山深海尽骚然。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其四",
        "author": "史浩",
        "content": "生灵膏血是缗钱，买得珍珠颗颗圆。\n痛惜鲛人在深海，风潮沉溺几多船。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其五",
        "author": "史浩",
        "content": "北珠天产在戎蕃，不定还看走玉盘。\n鉅万费钱收拾得，到头终不救饥寒。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其六",
        "author": "史浩",
        "content": "绣草铺茸玉作冠，四时花样几千般。\n当思蓬首寒窗女，终岁无油两鬓干。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其七",
        "author": "史浩",
        "content": "倡优卑贱起淫风，涂泽唯知特地浓。\n珍重贤门贞洁女，不施朱粉自雍容。",
        "dynasty": "宋",
        "collection_info": null
    },
    {
        "title": "童丱须知 梳粧八篇 其八",
        "author": "史浩",
        "content": "常须默坐悟前因，为爱铅华堕女身。\n若也于斯能改悔，来生定免落风尘。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其一",
        "author": "史浩",
        "content": "后稷星光灿混仪，天教堕地作农师。\n牛羊腓字寒氷暖，自有神明默护持。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其二",
        "author": "史浩",
        "content": "方册尝观无逸书，更于七月诵豳诗。\n周公爱主真深切，稼穑艰难先使知。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其三",
        "author": "史浩",
        "content": "能述先王播殖功，伯禽之后有僖公。\n故虽牧养駉駉盛，务惜吾农不起戎。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其四",
        "author": "史浩",
        "content": "文帝年年下玺书，唯忧农亩不丰余。\n匈奴嫚侮吾甘忍，所喜千仓饱贮储。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其五",
        "author": "史浩",
        "content": "武帝征诛不厌频，太仓无復有陈陈。\n末年户口多虚耗，却始封侯欲富民。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其六",
        "author": "史浩",
        "content": "古者四民今六民，为添释老不耕耘。\n三农重困皆因此，况有张颐百万军。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其七",
        "author": "史浩",
        "content": "勿嫌糠粃勿嫌陈，当念农家种苦辛。\n输得逋租盈廪廥，却归耕陇作饥民。",
        "dynasty": "宋",
        "collection_info": null
    },
    {
        "title": "童丱须知 稻粱八篇 其八",
        "author": "史浩",
        "content": "代耕有禄及婴孩，饮啄当知所自来。\n若也食焉无怠事，庶于报国有涓埃。",
        "dynasty": "宋",
        "collection_info": null
    },
    {
        "title": "天申节锡宴当筵致语口号  其一",
        "author": "史浩",
        "content": "帝眷炎图亿万秋，真人秉箓御神州。\n通和邻壤边声息，仁浃群生协气流。\n一札凤飞琼苑诏，千官花拥醉乡游。\n江城今日腾嘉颂，遥认中天绛阙浮。",
        "dynasty": "宋",
        "collection_info": null
    },
    {
        "title": "天申节锡宴当筵致语口号  其二",
        "author": "史浩",
        "content": "邑近蓬莱萃刘真，晓看簪履望尧云。\n三呼请祝圣人寿，亿载长为天下君。\n荷柄飞香浮碧斚，榴花照座舞红裙。\n更听既醉昇平雅，始信宸恩浃海垠。",
        "dynasty": "宋",
        "collection_info": null
    },
    {
        "title": "天申节望阙祝圣致语口号  其一",
        "author": "史浩",
        "content": "簪缨万国拱尧云，遥认霏烟霭帝阍。\n始听嵩呼徧夷夏，便知孝治感干坤。\n凤飞一札蟠桃宴，花覆千官湛露恩。\n历数在躬无纪极，垂衣请颂有虞尊。",
        "dynasty": "宋",
        "collection_info": null
    },
    {
        "title": "天申节望阙祝圣致语口号  其二",
        "author": "史浩",
        "content": "万国星联拱北辰，晓看簪履拜尧云。\n三呼请祝圣人寿，亿载长为天下君。\n乐奏广庭声缥缈，香腾寰海瑞氤氲。\n太平今日非无象，花覆千官玉脸熏。",
        "dynasty": "宋",
        "collection_info": null
    },
    {
        "title": "上明良庆会阁碑致语口号",
        "author": "史浩",
        "content": "绵绵宝历与天长，兴运重光属我皇。\n德洽化隆超汉晋，父慈子孝协虞唐。\n三阶顺轨时万泰，万国归心道益昌。\n一自皋陶赓载后，于今始得颂明良。",
        "dynasty": "宋",
        "collection_info": null
    },
    {
        "title": "叔父知县庆宅并章服致语口号",
        "author": "史浩",
        "content": "簪缨济济佩锵锵，竞集华堂献寿觞。\n朱绂始闻新命诰，青毡俄睹旧门墙。\n梁闱琴瑟声俱妙，谢砌芝荪气倍香。\n烂醉莫嫌欢未彻，从今三万六千场。",
        "dynasty": "宋",
        "collection_info": null
    },
    {
        "title": "代人纳婿亲会致语口号",
        "author": "史浩",
        "content": "人物宣城妙九州，乘龙果是属清流。\n相逢解赋澄江练，上胜都归迭嶂楼。\n画戟林中银漏迥，香梅影底玉杯浮。\n洞房咫尺笙歌沸，谁道华胥祇梦游。",
        "dynasty": "宋",
        "collection_info": null
    },
    {
        "title": "叔父盐簿庆宅致语口号",
        "author": "史浩",
        "content": "清晓簪裾碾画轮，更循玉砌拥兰荪。\n定知广厦新遗址，来向华堂上寿樽。\n歌遏锦云声缥缈，舞攒星蜡影翩翻。\n剩须拚却如泥醉，显拜行符驷马门。",
        "dynasty": "宋",
        "collection_info": null
    },
    {
        "title": "余姚待县官致语口号",
        "author": "史浩",
        "content": "浙右风烟属舜亭，几年纔此萃群英。\n棠敷灵荫连天阔，湖泛恩波澈底清。\n醉吸霞光金盏窄，笑扶花影玉山倾。\n定知太史先占瑞，天外祥星一处明。",
        "dynasty": "宋",
        "collection_info": null
    },
    {
        "title": "余姚待新宰致语口号",
        "author": "史浩",
        "content": "清朝出宰是郎星，牛刃恢恢正发硎。\n宾佐雍容心尽赤，杯盘酬对眼全青。\n政平况是庭无讼，俗易还闻户不扃。\n赢得通宵恣欢谑，看看联翮上朝廷。",
        "dynasty": "宋",
        "collection_info": null
    },
    {
        "title": "代新余姚高宰燕友致语口号",
        "author": "史浩",
        "content": "鬰葱佳气拥兹辰，两见姚江得主人。\n报最已闻歌满道，告新还善政如神。\n词传绮席鶑声滑，酒吸红波玉脸春。\n休向阳关惜分袂，他年接武侍严宸。",
        "dynasty": "宋",
        "collection_info": null
    },
    {
        "title": "代余姚高宰侍郎以下致语口号",
        "author": "史浩",
        "content": "舜亭风化俨当年，人物犹追之凯贤。\n持橐有功先计相，题舆出治亦儒先。\n相看尹贰俱冰雪，消得杯盘列管弦。\n欲识他时风虎变，疑丞辅弼拱中天。",
        "dynasty": "宋",
        "collection_info": null
    },
    {
        "title": "余姚县燕贡士致语口号",
        "author": "史浩",
        "content": "玉京才子宴瑶池，雪压梅梢春近时。\n尽道舜江登舜牧，却归尧殿侍尧咨。\n鹏抟看即掀双翼，鲸饮何辞酒百巵。\n好是嫦娥倚丹桂，拟教人折一枝枝。",
        "dynasty": "宋",
        "collection_info": null
    },
    {
        "title": "代余姚李宰燕交致语口号",
        "author": "史浩",
        "content": "鬰葱佳瑞蔼姚州，令尹联翩得胜流。\n报最已闻腾茂绩，告新行復着芳猷。\n歌传白雪欢声洽，酒浥青樽喜气浮。\n莫惜通宵恣谈谑，他年接武侍宸游。",
        "dynasty": "宋",
        "collection_info": null
    },
    {
        "title": "代赵倅燕广德守钱郎中致语口号",
        "author": "史浩",
        "content": "清朝登用是儒宗，尤喜桐川协气浓。\n画戟林中今长贰，红莲幕裏昔游从。\n云飞共庆情方洽，鲸饮何妨量有容。\n且向山城足欢谑，他年接武亚夔龙。",
        "dynasty": "宋",
        "collection_info": null
    },
    {
        "title": "代寄居饯明守王侍郎致语口号",
        "author": "史浩",
        "content": "芝封一札燕泥香，祖帐雍容绮席张。\n坐上共知环鲍谢，人间争欲借龚黄。\n旌旜影裏传金斝，衮绣光中拜玉皇。\n他日回头东海岸，定应遗爱满甘棠。",
        "dynasty": "宋",
        "collection_info": null
    },
    {
        "title": "寄居为诸学职庆寿致语口号",
        "author": "史浩",
        "content": "朝来太史上宸廷，为说东鄞集寿星。\n已把湖山供笑乐，更催歌舞看娉婷。\n蓝田有玉应千岁，韦室专门祇六经。\n接武定应成福禄，介眉何惜醉修龄。",
        "dynasty": "宋",
        "collection_info": null
    },
    {
        "title": "寄居为诸乡老庆寿致语口号",
        "author": "史浩",
        "content": "海宇熙熙寿域中，耆儒最盛甬勾东。\n共开樽俎为高会，尤喜乡闾有义风。\n九老未应多白傅，四明何止一黄公。\n行看联璧安车上，尽是当筵鹤髮翁。",
        "dynasty": "宋",
        "collection_info": null
    },
    {
        "title": "四明尊老会致语口号  其一",
        "author": "史浩",
        "content": "东阁初开瑞霭凝，晓催簪履庆修龄。\n风回秀发扶疏绿，喜入方瞳的皪青。\n纱帽着花春不老，玉杯浮雪酒微醒。\n今朝太史占鄞鄮，无限文星作寿星。",
        "dynasty": "宋",
        "collection_info": null
    },
    {
        "title": "四明尊老会致语口号  其二",
        "author": "史浩",
        "content": "山在虚无缥缈间，相望同是一乡关。\n欲尊德齿成高会，且遣樽罍悦寿颜。\n歌罢青丝回雪髮，舞余文锦绕云鬟。\n□□□□□□醉，贵老行看一札颁。",
        "dynasty": "宋",
        "collection_info": null
    },
    {
        "title": "诸亲庆赐第復会致语口号",
        "author": "史浩",
        "content": "鹤髮星星退急流，昔年两作凤池游。\n挂冠未许田间去，锡第还为帝所留。\n剩喜亲朋千里集，聊持歌舞一觥酬。\n莫辞醉席梅花地，嘉话归传古鄮州。",
        "dynasty": "宋",
        "collection_info": null
    },
    {
        "title": "诸亲庆弥正弥远及具叔怀恩命復会致语口号",
        "author": "史浩",
        "content": "都城赐第起祥云，知是君王贵老人。\n罗绮丛中喧鼓吹，楼台影裏聚簪绅。\n剩添风月非钱买，赢得樽罍到手频。\n他日华堂重此会，主宾朱紫耀青春。",
        "dynasty": "宋",
        "collection_info": null
    },
    {
        "title": "復明守谢直阁会致语口号",
        "author": "史浩",
        "content": "鄮水鄞江喜气浮，祇应共理得贤侯。\n千帆过海欣无警，九谷登场庆有秋。\n圣主正思黄霸入，仙翁方伴赤松游。\n一杯相遇何妨醉，春在西湖月在楼。",
        "dynasty": "宋",
        "collection_info": null
    },
    {
        "title": "待魏丞相汪尚书赵侍郎致语口号",
        "author": "史浩",
        "content": "燕集西湖锦绣围，花迎晴晓露方晞。\n把杯且共寻前约，控手何须悟昨非。\n已喜一翁归绿野，更看三杰上黄扉。\n云台指日标鸿烈，应许严陵老钓矶。",
        "dynasty": "宋",
        "collection_info": null
    },
    {
        "title": "饯明守谢殿撰赴召致语口号",
        "author": "史浩",
        "content": "玉砌芝兰庆有余，蔼然英誉走云衢。\n澄清揽辔多持节，恺悌宜民屡剖符。\n圣主出纶催上道，邦人卧辙蔽行途。\n一巵听取临岐语，剩吐精忠作帝谟。",
        "dynasty": "宋",
        "collection_info": null
    },
    {
        "title": "待明守杨少卿致语口号",
        "author": "史浩",
        "content": "鄮城鬰鬰蔼祥烟，何幸分符得大贤。\n散利士知廉律己，救荒民仰食为天。\n仁风行见周千里，雅俗俱欣受一廛。\n正恐最闻须召入，介眉今日且樽前。",
        "dynasty": "宋",
        "collection_info": null
    },
    {
        "title": "復明守杨少卿会致语口号",
        "author": "史浩",
        "content": "春入西湖绕岸花，十洲三岛倍芳华。\n夭桃来自神明胄，玉润生从宰辅家。\n男室得时谐凤侣，孙枝有客泛星槎。\n盍簪此日成高会，盛事他年梓里夸。",
        "dynasty": "宋",
        "collection_info": null
    },
    {
        "title": "復赵倅会致语口号",
        "author": "史浩",
        "content": "宝绪光华是似贤，远移仙驭缔姻联。\n高情已笃金兰契，盛礼还开锦绣筵。\n小奉杯盘图报答，剩陈丝竹且留连。\n细看四座神仙客，始信西湖即洞天。",
        "dynasty": "宋",
        "collection_info": null
    },
    {
        "title": "纳孙妇钱氏亲会致语口号",
        "author": "史浩",
        "content": "夹路红榴取次芳，三槐嫩绿影交相。\n解装初憩簪缨客，肆席爰开衮绣堂。\n西子随车腾懿德，东床择婿得仙郎。\n一巵何止千秋祝，更伫鸣驺下帝乡。",
        "dynasty": "宋",
        "collection_info": null
    },
    {
        "title": "待明守赵殿撰致语口号",
        "author": "史浩",
        "content": "潭潭大府坐真王，有子于今拥碧幢。\n羽扇仁风辞霅水，熊幡和气满鄞江。\n舞翻回雪随清吹，歌遏行云度美腔。\n玉斝莫辞良夜饮，伫看星聚首吾邦。",
        "dynasty": "宋",
        "collection_info": null
    },
    {
        "title": "婿王肃之就成亲会致语口号",
        "author": "史浩",
        "content": "太宰岩岩正拱宸，笑看双凤度东津。\n冰清爱弟为佳婿，玉立难兄处上宾。\n火毓鹊炉香蔼蔼，月穿梅影酒粼粼。\n主人剩喜机云集，唯祝联镳侍紫宸。",
        "dynasty": "宋",
        "collection_info": null
    },
    {
        "title": "待王十六监岳致语口号",
        "author": "史浩",
        "content": "东皇旌旆到人寰，漏泄春工露一斑。\n已向江村访梅萼，却来灯市赏鰲山。\n主宾冰玉欢无尽，伯季埙箎兴不悭。\n欲识鲁公须拜后，微黄一点见眉间。",
        "dynasty": "宋",
        "collection_info": null
    },
    {
        "title": "代弥坚就赵府作会致语口号",
        "author": "史浩",
        "content": "潭潭大府坐真王，中有神仙聚画堂。\n玉润曾闻韵琴瑟，冰清初喜见鸾凰。\n扶舆和气笙歌沸，馥鬰春风锦绣光。\n他日诸孙成宅相，颔头休羡郭汾阳。",
        "dynasty": "宋",
        "collection_info": null
    },
    {
        "title": "诸亲庆寿致语口号",
        "author": "史浩",
        "content": "鬰葱佳气拥丛霄，又见端门遣使轺。\n觞豆兼全真璀璨，茗香剩馥更飘飖。\n双旌容与留千骑，三族耆庞聚一朝。\n正是瑶池八仙会，介眉何必羡松乔。",
        "dynasty": "宋",
        "collection_info": null
    },
    {
        "title": "六老会致语口号",
        "author": "史浩",
        "content": "六人四百四十岁，好似同资一气生。\n王母蟠桃三度熟，窦家仙桂五枝荣。\n蓬壶影裏环嘉客，衮绣堂中溢颂声。\n太史占祥应入奏，光躔南斗寿星明。",
        "dynasty": "宋",
        "collection_info": null
    },
    {
        "title": "五老会致语口号",
        "author": "史浩",
        "content": "昔日翱翔艺圃中，词锋凛凛各争雄。\n倦飞雅遂鸿冥志，良集皆成鹤髮翁。\n休问功名千古后，且欣花月一樽同。\n明朝太史应驰奏，寿象联珠见甬东。",
        "dynasty": "宋",
        "collection_info": null
    },
    {
        "title": "待权明州延提刑致语口号",
        "author": "史浩",
        "content": "山水东鄞本自佳，使星临照愈光华。\n甘棠美荫踰千里，画角仁声度万家。\n正喜泉香浮竹叶，更看杯影浸梅花。\n最闻便有芝封到，莫惜连宵晕脸霞。",
        "dynasty": "宋",
        "collection_info": null
    },
    {
        "title": "待胡少张王叔举二孙婿致语口号",
        "author": "史浩",
        "content": "鬰葱佳气霭鄞川，剩说侯门得二贤。\n天下中庸追远躅，江东儁秀踵遗编。\n歌喉睍睆鶑同丽，舞袖翩翻蝶共妍。\n行看联名登虎榜，亲闱归侍綵衣鲜。",
        "dynasty": "宋",
        "collection_info": null
    },
    {
        "title": "姊加封太宜人庆会致语口号",
        "author": "史浩",
        "content": "鄮山鄞水百祥开，一轴丝纶天上来。\n应为教忠登仕籍，遂膺锡类到兰陔。\n笙簧丛裏歌新阕，锦绣光中荐宝杯。\n从此芝封须迭至，长教寿母宴春台。",
        "dynasty": "宋",
        "collection_info": null
    },
    {
        "title": "德翁弟转员郎庆会致语口号",
        "author": "史浩",
        "content": "鄮山鄞水百祥臻，天佑龙门萃达尊。\n又见常珍登耄齿，更欣华秩亚星垣。\n龚黄政美褒宜重，箕翼光腾福正繁。\n他日老更兴盛举，会看兄弟迭承恩。",
        "dynasty": "宋",
        "collection_info": null
    },
    {
        "title": "燕新第乡人致语口号",
        "author": "史浩",
        "content": "鄮山鄞水百祥开，壮士昂头谢草莱。\n戛玉锵金俱杰出，纡青拖紫正朋来。\n未饶卫国多君子，何独山东有相材。\n富贵功名随步武，清时钟鼓且衔杯。",
        "dynasty": "宋",
        "collection_info": null
    },
    {
        "title": "復诸亲庆会致语口号",
        "author": "史浩",
        "content": "潭府今朝雅宴开，鬰纷佳气霭蓬莱。\n笙歌丛裏环珠履，衮绣光中荐玉杯。\n已喜群仙来阆苑，更须三熟见瑶台。\n料应太史占干象，星斗森罗拥上台。",
        "dynasty": "宋",
        "collection_info": null
    },
    {
        "title": "寄居庆汪中嘉尚书年登七秩会致语口号",
        "author": "史浩",
        "content": "鄮山鄞水百祥开，天佑神仙间世来。\n剩喜千龄纔七秩，更祈八座上三台。\n箫韶声裏翻红袖，衮绣光中釂玉杯。\n每阅十期成再会，方瞳丹脸永如孩。",
        "dynasty": "宋",
        "collection_info": null
    },
    {
        "title": "宴明守林郎中致语口号",
        "author": "史浩",
        "content": "春融绿野日迟迟，五马相从燕喜时。\n湿翠峰前挥玉麈，香梅影底引瑶巵。\n适闻圣主询黄髮，将趣文翁上赤墀。\n且趁好天同一醉，陶陶莫问夜何其。",
        "dynasty": "宋",
        "collection_info": null
    },
    {
        "title": "宴奉使杨御药致语口号",
        "author": "史浩",
        "content": "神圣相承乐太平，尊贤贵老有真情。\n煌煌凤翮飞丹检，赫赫轺车下紫清。\n觞豆交酬当美景，笙竽合乐起新声。\n客星今喜使星聚，干象森罗彻晓明。",
        "dynasty": "宋",
        "collection_info": null
    },
    {
        "title": "寄居庆汪中嘉尚书致语口号",
        "author": "史浩",
        "content": "剩喜群仙集四明，年踰七秩庆耆英。\n三章快遂归田志，八座争看衣锦荣。\n笑捧一巵龟鹤寿，欢腾六乐凤鸾鸣。\n举头莫道长安远，会见临廱拜老更。",
        "dynasty": "宋",
        "collection_info": null
    },
    {
        "title": "饯明守林郎中致语口号",
        "author": "史浩",
        "content": "圣主留神惠兆民，循良奉诏莫辞频。\n纔闻五袴喧三辅，又拥双旗镇七闽。\n操袂不须成作恶，举觞方喜上通津。\n日边正拟登黄霸，会见槐庭衮绣新。",
        "dynasty": "宋",
        "collection_info": null
    },
    {
        "title": "待明州权府提刑虞察院致语口号",
        "author": "史浩",
        "content": "小春纔过气纡徐，门外旌麾正塞途。\n剩喜二天临制阃，却来三径访耆儒。\n酒浮沆瀣杯中液，茗瀹枪旗碗面腴。\n且趁良宵拚一醉，赐环行即上亨衢。",
        "dynasty": "宋",
        "collection_info": null
    },
    {
        "title": "宴明守高大卿致语口号",
        "author": "史浩",
        "content": "东风昨夜到林塘，千骑初临绿野堂。\n乐裏何烦丝竹韵，座间自有雪梅芳。\n民安竟夜户不闭，海静无波帆稳张。\n趁此清平同一醉，金瓯已覆颍川黄。",
        "dynasty": "宋",
        "collection_info": null
    },
    {
        "title": "闻家中被盗作三颂勉之  其一",
        "author": "史浩",
        "content": "年饶谷拥困群耕，盗贼多从此辈生。\n料得欲偷偷既得，从今改恶不宵行。",
        "dynasty": "宋",
        "collection_info": null
    },
    {
        "title": "闻家中被盗作三颂勉之  其二",
        "author": "史浩",
        "content": "几年补破得遮寒，今日空余赤肉团。\n从此便知元不有，细书词理枉经官。",
        "dynasty": "宋",
        "collection_info": null
    },
    {
        "title": "闻家中被盗作三颂勉之  其三",
        "author": "史浩",
        "content": "孟光衣服合山居，烟褐明青休着渠。\n欲得此曹心不动，只将荆布在冠裾。",
        "dynasty": "宋",
        "collection_info": null
    },
    {
        "title": "羽客熊叶二师言归铁柱以五十六言饯之",
        "author": "史浩",
        "content": "喜见洪都二散人，直疑吴许是前身。\n看梅始识林和靖，载酒还寻贺季真。\n铁柱擎天龙已蛰，星坛近斗月为邻。\n思归却有他年约，来庆吾登九十春。",
        "dynasty": "宋",
        "collection_info": null
    },
    {
        "title": "次韵贲长老",
        "author": "史浩",
        "content": "露地当年说白牛，反令后学莫能由。\n足行香陌无穷辙，家在清江欲尽头。\n罣碍顿除犹是病，因缘未了且乘流。\n此山日夕浮佳气，见则何烦蜡屐游。",
        "dynasty": "宋",
        "collection_info": null
    },
    {
        "title": "适过宝奎寿居仁师出示王判院偈真隠老子走笔次韵",
        "author": "史浩",
        "content": "见了黄梅留一宿，此风久矣无人续。\n相逢谁许问寒暄，箇中且自龟藏六。\n寿师严冷面如铁，背负真乘腰不折。\n有时禅定出尘表，兀坐蒲团头满雪。\n平生俗物不挂目，终日翻经聊自足。\n不离当处常湛然，波澄倒影千山绿。\n迩来邂逅文中虎，一幅水藤为下语。\n我今欲赞没因由，只把茶瓯对赵州。",
        "dynasty": "宋",
        "collection_info": null
    },
    {
        "title": "酬释法平  其一",
        "author": "史浩",
        "content": "团团璧月印寒潭，时有清风扫碧岚。\n照见山人方隠几，洒然无物自沈酣。",
        "dynasty": "宋",
        "collection_info": null
    },
    {
        "title": "酬释法平  其二",
        "author": "史浩",
        "content": "白鹭栖烟一点明，皎然压倒语全清。\n莫言后代无人继，仗锡行将擅此名。",
        "dynasty": "宋",
        "collection_info": null
    },
    {
        "title": "再次韵胡中方赏丹桂之什",
        "author": "史浩",
        "content": "鄮峰老子双瞳碧，已悟人间空是色。\n群花四季作芳菲，一笑观之如不识。\n有时斗酒沽十千，狂歌烂醉群花前。\n红红白白自妖艷，谁曾着口论媸妍。\n惟闻丹桂藏青蒨，清芬正满姮娥殿。\n却思一见无由缘，但写奇标在团扇。\n忽闻移本下吾乡，此愿端知合得偿。\n园工玉斧与换骨，坐使凡种皆天香。\n先皇得之植禁地，饫赏钧天动仙吹。\n高烧凤蜡类星繁，正恐夜深花欲睡。\n于今哀戚徧幽明，鼎湖仙驾超尘氛。\n遗髯注想文王囿，玉阑佳气徒氤氲。\n胡君真材一二数，他日补天慕娲女。\n正欲攀枝效郗诜，会看声名飞海宇。\n雄篇拂地如锵金，俊逸清新洗我心。\n怪底斯人掉头不肯住，明年射策君门去。",
        "dynasty": "宋",
        "collection_info": null
    },
    {
        "title": "访混朴吴尊师",
        "author": "史浩",
        "content": "何年隠四明，与世绝逢迎。\n圣主方虚席，先生不入城。\n风雷随地起，宫殿自天成。\n近喜篮舆稳，宁忧白髮生。",
        "dynasty": "宋",
        "collection_info": null
    },
    {
        "title": "赠傅得一  其一",
        "author": "史浩",
        "content": "试问此行何所止，乌有乡中无住里。\n醉时不觉醒时痴，世人谁识颠道士。",
        "dynasty": "宋",
        "collection_info": null
    },
    {
        "title": "赠傅得一  其二",
        "author": "史浩",
        "content": "相识三十年，身颠心不颠。\n有人还会得，即是地行仙。",
        "dynasty": "宋",
        "collection_info": null
    },
    {
        "title": "严光墓",
        "author": "史浩",
        "content": "玉匣蛟龙已草莱，一丘马鬣尚封培。\n云台若也表名姓，千古谁知有钓台。",
        "dynasty": "宋",
        "collection_info": null
    },
    {
        "title": "东钱湖",
        "author": "史浩",
        "content": "行李萧萧一担秋，浪头始得见渔舟。\n晚烟笼树鸦还集，碧水连天鸥自浮。\n十字港通霞屿寺，二灵山到月波楼。\n于今幸遂归湖愿，长忆当年贺监游。",
        "dynasty": "宋",
        "collection_info": null
    },
    {
        "title": "题墨花",
        "author": "史浩",
        "content": "元功初剪刻，妙处极玄玄。\n醉墨谁家笔，于今合自然。",
        "dynasty": "宋",
        "collection_info": null
    },
    {
        "title": "尽心堂",
        "author": "史浩",
        "content": "曲士怀轩裳，铢寸较得失。\n纷纭战宠辱，矛盾相撞抶。\n大方惟达人，天游寄虚室。\n卷舒傥由己，出处要无必。\n时来作砭针，一起当疗疾。\n时去收龙蛇，夭矫自超逸。\n隠见了无碍，妙迹那可诘。\n我公天人姿，宿有补天术。\n心宜尽心理，心静与天一。\n当年风雨会，黄道宾出日。\n干坤方疮痍，涂炭入忧恤。\n神锋指幽燕，酋领将斧锧。\n世数有长消，匆匆谢簪绂。\n归来卧林薮，道自无伸屈。\n庆堂示余彦，亲洒银笔述。\n聊遗郢人斤，千载斲妙质。\n定应山水观，中与胸趣匹。\n仰看衡云飞，云静山崒嵂。\n俯眄湘流水，舟楫空荡潏。\n可怜天东北，狼烟暗鬰律。\n神州见苍莽，悲风为萧瑟。\n再拜愿有期，经纶勿韬鬰。\n天心酌民言，公再调鼎实。\n风霆驱八荒，游戏须一出。",
        "dynasty": "宋",
        "collection_info": null
    },
    {
        "title": "喻弥陀偈",
        "author": "史浩",
        "content": "搅翻十里西湖水，化作四方八德池。\n浄洗众生烦恼垢，人人见自性阿弥。",
        "dynasty": "宋",
        "collection_info": null
    },
    {
        "title": "以日者命状寄王龟龄",
        "author": "唐文若",
        "content": "试把流年子细看，休将蠖屈比鹏抟。\n君家大有回天力，不为区区作好官。",
        "dynasty": "宋",
        "collection_info": null
    },
    {
        "title": "题绍兴焕文阁  其一",
        "author": "唐文若",
        "content": "山光水色借春妍，登尽参差下九天。\n共看玉泉香案吏，重来点检白云篇。",
        "dynasty": "宋",
        "collection_info": null
    },
    {
        "title": "题绍兴焕文阁  其二",
        "author": "唐文若",
        "content": "三峨直上片云飞，飞过匡庐惹住衣。\n我亦朱轓暂容与，山南山北判清辉。",
        "dynasty": "宋",
        "collection_info": null
    },
    {
        "title": "登金山",
        "author": "唐文若",
        "content": "江流出岷蜀，万折东南倾。\n兹山若巨舫，势欲扼沧溟。\n天高象教尊，海岳朝百灵。\n云水渺四极，下上涵日星。\n朱甍倚霄汉，倒影鱼龙惊。\n重游十年旧，挂席鸥鸟轻。\n维扬魏公幕，回首剑戟明。\n行都望北固，铁瓮高峥嵘。\n孤舟繫烟月，六尺僧窗横。\n印师支远俦，静对如风铃。\n旷怀怜此翁，得法世虑平。\n尘劳霜髮秃，风月冰壶清。\n乞诗写崖壁，指月双浮萍。",
        "dynasty": "宋",
        "collection_info": null
    },
    {
        "title": "句  其一",
        "author": "唐文若",
        "content": "秋风髣髴吴江渡，鸥鹭参差夕阳影。\n垂虹纳纳卧谯门，雉堞耽耽俯渔艇。\n阳安小儿拍手笑，使君幻出江南景。",
        "dynasty": "宋",
        "collection_info": null
    },
    {
        "title": "句  其二",
        "author": "唐文若",
        "content": "阳安城西百尺楼，画栋翚飞出鳌岭。\n蜀汉东南此地分，胜槩悠悠谁復领。",
        "dynasty": "宋",
        "collection_info": null
    },
    {
        "title": "石千里来自昆山陈阔未几倏尔言别辄成诗少舒恋恋  其一",
        "author": "陈之茂",
        "content": "零露滋百草，灼灼黄花披。\n眷此忘忧物，一杯谁共持。\n人生岂无好，所乐在所知。\n开门望三益，邂逅得所思。\n鸣弦咏绸缪，岁暮以为期。\n倏驾不可留，良会復何时。\n不愁道路隔，但恐人事违。",
        "dynasty": "宋",
        "collection_info": null
    },
    {
        "title": "石千里来自昆山陈阔未几倏尔言别辄成诗少舒恋恋  其二",
        "author": "陈之茂",
        "content": "乌鹊巢空坛，鸾凤伏荆杞。\n怀抱发永叹，感深念君子。\n斯人在空谷，弗御纨与绮。\n松柏培不荣，芝兰种不起。\n浩浩岁月移，日暮雪霜底。\n物理固非常，循环有终始。\n但保千金躯，清尊倾绿蚁。",
        "dynasty": "宋",
        "collection_info": null
    },
    {
        "title": "教子诗",
        "author": "余良弼",
        "content": "白髮无凭吾老矣，青春不再汝知乎。\n年将弱冠非童子，学不成名岂丈夫。\n幸有明窗羣凈几，何劳凿壁与编蒲。\n功成欲自殊头角，记取韩公训阿符。",
        "dynasty": "宋",
        "collection_info": null
    },
    {
        "title": "诗一首",
        "author": "余良弼",
        "content": "万僞何缘斗一真，时间谩得面前人。\n生男种女多喑哑，果报元来必有因。",
        "dynasty": "宋",
        "collection_info": null
    },
    {
        "title": "句",
        "author": "余良弼",
        "content": "江流不復三峡险，天际自此中州宽。",
        "dynasty": "宋",
        "collection_info": null
    },
    {
        "title": "题冲真观",
        "author": "赵琥",
        "content": "琳馆绝埃尘，溪山是四邻。\n烟霞千古色，花木一庭春。\n月白琴声朗，风清鹤唳频。\n閒中时復醉，应笑市朝人。",
        "dynasty": "宋",
        "collection_info": null
    },
    {
        "title": "密老",
        "author": "赵琥",
        "content": "匹马飘然似转蓬，一年两度过湘东。\n襟裙润带黄梅雨，枕簟凉生若楝风。\n急急穷途将底用，区区苟禄有何功。\n输他燕坐长厅老，点对浓香丈室中。",
        "dynasty": "宋",
        "collection_info": null
    },
    {
        "title": "别友",
        "author": "赵琥",
        "content": "斜风细雨酿轻寒，握手相看话别难。\n有酒莫辞今日醉，凤仪门外即阳关。",
        "dynasty": "宋",
        "collection_info": null
    },
    {
        "title": "题喜鹊栖树",
        "author": "赵琥",
        "content": "梳翎刷羽立高柯，不落人间小网罗。\n一点通灵良不谬，檐头报我喜还多。",
        "dynasty": "宋",
        "collection_info": null
    },
    {
        "title": "和潘良贵题三江亭韵",
        "author": "王伯庠",
        "content": "使君不受二毛侵，杖屦逍遥得胜寻。\n拨遣簿书聊永日，登临山水亦何心。\n残梅堕雪垂垂白，弱柳摇春淡淡金。\n倚瞩大江供一笑，几多襦袴在讴吟。",
        "dynasty": "宋",
        "collection_info": null
    },
    {
        "title": "恭和御制玉津园宴射  其一",
        "author": "曾怀",
        "content": "名园佳气霭非烟，冠佩朝宗似百川。\n五品并令陪宴射，四鍭端欲序宾贤。\n恩涵春意鱼翻藻，威入秋声雁落弦。\n竣事更容窥典雅，宸章应陋柏梁篇。",
        "dynasty": "宋",
        "collection_info": null
    },
    {
        "title": "恭和御制玉津园宴射  其二",
        "author": "曾怀",
        "content": "江山秋日冠轻烟，别苑风光胜辋川。\n位设虎侯恢盛典，枝穿杨叶校名贤。\n礼均湛露宣飞斝，乐奏钧天着发弦。\n圣主经文与纬武，全胜巡幸射蛟篇。",
        "dynasty": "宋",
        "collection_info": null
    },
    {
        "title": "与王伯刍  其一",
        "author": "杨愿",
        "content": "冷官厅事客来稀，种绿阴阴结夏帷。\n忽得君诗惬人意，陶家风到北窗时。",
        "dynasty": "宋",
        "collection_info": null
    },
    {
        "title": "与王伯刍  其二",
        "author": "杨愿",
        "content": "只今侍读周夫子，屡说君诗似杜诗。\n速把冠尘尽弹却，玉堂宵直伴王维。",
        "dynasty": "宋",
        "collection_info": null
    },
    {
        "title": "惜梅",
        "author": "杨炜",
        "content": "廿年作伴似相知，积霰层冰花满枝。\n何事一朝攀折尽，暗香疏影繫人思。",
        "dynasty": "宋",
        "collection_info": null
    },
    {
        "title": "偈",
        "author": "释慧空",
        "content": "先打春牛头，后打春牛尾，惊起虚空入藕丝裏。\n释迦无路潜踪，弥勒急走千里。\n文殊却知落处，抚掌大笑欢喜。\n春风昨夜入门来，便见千华生碓嘴。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释慧空",
        "content": "做得些儿活计成，人前卖弄逞才能。\n直饶踏杀人无数，也是西川老鬼精。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释慧空",
        "content": "从头数到一二三，倒数却成三二一。\n直饶善会大衍算，掐指巡文数不出。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释慧空",
        "content": "动絃别曲，叶落知秋。\n拟议不来，休休休休。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释慧空",
        "content": "主人无德客无机，石火光中闪电飞。\n同死同生同得失，此心能有几人知。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释慧空",
        "content": "鬼门贴卦鬼犹惊，又见毛头扫帚星。\n若得过关公验正，夜深把手御街行。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释慧空",
        "content": "连马连人劈一刀，虚空迸血涌波涛。\n千千万万人争看，谁解分开盖胆毛。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释慧空",
        "content": "卧龙纔奋迅，猛虎便咆哮。\n时人只见波涛涌，不知新月出林梢。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释慧空",
        "content": "丈二钢钉，八尺铁橛。\n插在眼中，犹自不瞥。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释慧空",
        "content": "尀耐沩山老鬼精，垂鈎便要钓鲲鲸。\n几多头角为龙去，虾蟹依前努眼睛。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释慧空",
        "content": "一箭射落天边雁，千人万人着眼看。\n不知此箭自何来，湖南长老何曾见。",
        "dynasty": "宋",
        "collection_info": null
    },
    {
        "title": "宫女睡",
        "author": "胡拂道",
        "content": "御手指婵娟，青春白昼眠。\n罗衣香汗透，宝髻翠云偏。\n柳叶眉间秀，桃花脸上鲜。\n梦魂何处去，身在帝王边。",
        "dynasty": "宋",
        "collection_info": null
    },
    {
        "title": "重修龙堂诗",
        "author": "郑漻",
        "content": "龙德蟠际，在虫莫知。\n实尸雨霖，鞭雷摇帜。\n蠢蠢生齿，腹饥谋食。\n四时罔避，力穑艺稷。\n耕深耰疾，人不胜天。\n云蒸雾滃，頼龙以全。\n兹山由里名澄江，奫沦崒嵂龙之汪。\n飞液遇坎堪滥觞，荆扉挹啖逾蔗浆。\n焦土石裂暍欲僵，捧罂膏流收丰穰。\n天漏资车翻手强，扫氛驳翳开扶桑。\n郑公庆余森珪璋，使君成民神且康。\n报功新庙益炽昌，龙兮无专白云乡。",
        "dynasty": "宋",
        "collection_info": null
    },
    {
        "title": "岳阳",
        "author": "范综",
        "content": "万里山川宽眼界，两湖风月送天涯。\n云通巫峡襄王梦，鵩吊长沙贾谊家。",
        "dynasty": "宋",
        "collection_info": null
    },
    {
        "title": "七星山",
        "author": "李弼",
        "content": "乘兴上东山，天风拂壮颜。\n七星连地脉，一窍透天关。\n玄鹤何年去，丹炉尽日閒。\n我因厌尘俗，到此不知还。",
        "dynasty": "宋",
        "collection_info": null
    },
    {
        "title": "次吴说避地白岩山中书怀韵",
        "author": "邓仁宪",
        "content": "避地南来极，吾乡北斗边。\n风尘今阻隔，途路旧迍邅。\n闾里千门盛，湖山百卉鲜。\n故乡归未得，飞梦入青天。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜韵  其一",
        "author": "邓仁宪",
        "content": "狎鸥东海上，结友竹林贤。\n国难知谁救，途穷祇自怜。\n空花迷眼界，秋月契心禅。\n未起归欤兴，重寻载酒船。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜韵  其二",
        "author": "邓仁宪",
        "content": "五星不循轨，征战未应休。\n妇叹怀空室，鹤鸣增旧愁。\n刘公三见顾，诸葛万机投。\n四海今多病，维摩分外忧。",
        "dynasty": "宋",
        "collection_info": null
    },
    {
        "title": "次廉布书事三首呈郎中机宜韵  其三",
        "author": "邓仁宪",
        "content": "明月杖头挂，啸歌沧海边。\n自闻狮子吼，尽吐野狐涎。\n酒兴如流水，诗情似直絃。\n岩花应未老，更上白云巅。",
        "dynasty": "宋",
        "collection_info": null
    },
    {
        "title": "瀑布泉",
        "author": "邓仁宪",
        "content": "鲛人对泣号且呼，洒落瀛洲万斛珠。\n海神知贵不敢受，天池泻下扶焦枯。\n初疑素霓随银汉，尽似明月投氷壶。\n庐山瀑布几千丈，较此不可分锱铢。\n胶西先生春睡足，喜见晴光漱寒玉。\n武陵迷路初不知，错认松风响岩谷。\n金波满泛琉璃钟，长揖云峯谢拘束。\n更约青莲社裏人，同向苍崖结茆屋。",
        "dynasty": "宋",
        "collection_info": null
    },
    {
        "title": "种梅  其一",
        "author": "史文卿",
        "content": "呼僮耕云种瑶树，斗挂青冥下风露。\n隔林野鹤不知寒，为我飞来復飞去。",
        "dynasty": "宋",
        "collection_info": null
    },
    {
        "title": "种梅  其二",
        "author": "史文卿",
        "content": "素与梅花自有缘，又移几本种庭前。\n镜中一半閒风月，不属王郎载雪船。",
        "dynasty": "宋",
        "collection_info": null
    },
    {
        "title": "惜春",
        "author": "史文卿",
        "content": "秀麦条桑翦翦寒，锦屏残梦怯衣单。\n惜春只怕春归去，多插瓶花在处安。",
        "dynasty": "宋",
        "collection_info": null
    },
    {
        "title": "秋词  其一",
        "author": "史文卿",
        "content": "写就秋词雁影稀，背灯无语独眠迟。\n画栏点滴芭蕉雨，一夜将愁向阿谁。",
        "dynasty": "宋",
        "collection_info": null
    },
    {
        "title": "秋词  其二",
        "author": "史文卿",
        "content": "桂枝风动小山幽，雨过陂池水漫流。\n拟作楚骚吟未了，一行新雁数声秋。",
        "dynasty": "宋",
        "collection_info": null
    },
    {
        "title": "枯梅",
        "author": "史文卿",
        "content": "樛枝半着古苔痕，万斛寒香一点春。\n总为古今吟不尽，十分清瘦似诗人。",
        "dynasty": "宋",
        "collection_info": null
    },
    {
        "title": "偶成",
        "author": "史文卿",
        "content": "一生富贵皆空梦，千古英雄只断碑。\n几欲含毫作天问，西风吹恨入江篱。",
        "dynasty": "宋",
        "collection_info": null
    },
    {
        "title": "万杉寺",
        "author": "史文卿",
        "content": "君恩报答果何如，手植松杉一万株。\n溪足断边横畧彴，峯头好处见浮屠。\n凤书御墨藏飞白，龙吐山泉散作珠。\n包帚祝尧同此类，刻崖大庆拟嵩呼。",
        "dynasty": "宋",
        "collection_info": null
    },
    {
        "title": "次韵何文缜墨梅二绝  其一",
        "author": "张子文",
        "content": "偃蹇江头卧夕阳，懒将玉雪斗春妍。\n心期老氏能知白，兴寄扬雄独守玄。",
        "dynasty": "宋",
        "collection_info": null
    },
    {
        "title": "次韵何文缜墨梅二绝  其二",
        "author": "张子文",
        "content": "仙衣云样拂轻缁，林下神情特地宜。\n妒妇津头风恐急，坏妆聊为变冰姿。",
        "dynasty": "宋",
        "collection_info": null
    },
    {
        "title": "墨梅三绝  其一",
        "author": "张子文",
        "content": "笔端唤醒玉梅魂，满袖春风不见痕。\n未许捲帘新月上，却教烟雨恼黄昏。",
        "dynasty": "宋",
        "collection_info": null
    },
    {
        "title": "墨梅三绝  其二",
        "author": "张子文",
        "content": "忆昨江湖倒载归，暗香夹路雨霏微。\n谁人貌得春风景，远看如烟近却非。",
        "dynasty": "宋",
        "collection_info": null
    },
    {
        "title": "墨梅三绝  其三",
        "author": "张子文",
        "content": "逸少池边发兴新，管城别作一家春。\n临风玉笛无人会，鬒髮空归想太真。",
        "dynasty": "宋",
        "collection_info": null
    },
    {
        "title": "题涌月亭二首  其一",
        "author": "黄子善",
        "content": "沧波空碧接青天，潮满江平月正圆。\n风飐浪花来不尽，水涵轮影去无边。\n舟中赏客方酣寝，窗下书生犹未眠。\n我欲携琴频访戴，越吟应许夜深传。",
        "dynasty": "宋",
        "collection_info": null
    },
    {
        "title": "题涌月亭二首  其二",
        "author": "黄子善",
        "content": "星河耿耿障云披，剑气峥嵘彻紫微。\n轮辗碧空凌象纬，波翻清影射窗扉。\n寒光照夜潜蛟动，皓色穿林宿鸟飞。\n草树无烟衣有露，夜深吟赏欲忘归。",
        "dynasty": "宋",
        "collection_info": null
    },
    {
        "title": "句",
        "author": "王俊彦",
        "content": "不杂人间种，恐遭天上殃。",
        "dynasty": "宋",
        "collection_info": null
    },
    {
        "title": "中和堂",
        "author": "宋高宗",
        "content": "六龙转淮海，万骑临吴津。\n王者本无外，驾言苏远民。\n瞻彼草木秀，感此疮痍新。\n登堂望稽山，怀哉夏禹勤。\n神功既盛大，后世蒙其仁。\n愿同越句践，焦思先吾身。\n艰难务遵养，圣贤有屈伸。\n高风动君子，属意种蠡臣。",
        "dynasty": "宋",
        "collection_info": null
    },
    {
        "title": "梅岩",
        "author": "宋高宗",
        "content": "怪石苍岩影翠霞，梅梢疎瘦正横斜。\n得因祀事来寻胜，试探春风第一花。",
        "dynasty": "宋",
        "collection_info": null
    },
    {
        "title": "渔父词  其一",
        "author": "宋高宗",
        "content": "一湖春水夜来生，几迭春山远更横。\n烟艇小，钓丝轻，赢得闲中万古名。",
        "dynasty": "宋",
        "collection_info": null
    },
    {
        "title": "渔父词  其二",
        "author": "宋高宗",
        "content": "薄晚烟林淡翠微，江边秋月已明晖。\n纵远抱，适天机，水底闲云片段飞。",
        "dynasty": "宋",
        "collection_info": null
    },
    {
        "title": "渔父词  其三",
        "author": "宋高宗",
        "content": "雪洒清江江上船，一钱何得买江天。\n催短棹，去长川，鱼蟹来倾酒舍烟。",
        "dynasty": "宋",
        "collection_info": null
    },
    {
        "title": "渔父词  其四",
        "author": "宋高宗",
        "content": "青草开时已过船，锦鳞跃处浪痕圆。\n竹叶酒，柳花氊，有意沙鸥伴我眠。",
        "dynasty": "宋",
        "collection_info": null
    },
    {
        "title": "渔父词  其五",
        "author": "宋高宗",
        "content": "扁舟小缆荻花风，四合青山暮霭中。\n明细火，倚孤松，但愿樽中酒不空。",
        "dynasty": "宋",
        "collection_info": null
    },
    {
        "title": "渔父词  其六",
        "author": "宋高宗",
        "content": "侬家活计岂能名，万顷波心月影清。\n倾绿酒，糁藜羹，保任衣中一物灵。",
        "dynasty": "宋",
        "collection_info": null
    },
    {
        "title": "渔父词  其七",
        "author": "宋高宗",
        "content": "骇浪吞舟脱巨鳞，结绳为网也难任。\n纶乍放，饵初沉，浅钓纤鳞味更深。",
        "dynasty": "宋",
        "collection_info": null
    },
    {
        "title": "渔父词  其八",
        "author": "宋高宗",
        "content": "鱼信还催花信开，花风得得为谁来。\n舒柳眼，落梅腮，浪暖桃花夜转雷。",
        "dynasty": "宋",
        "collection_info": null
    },
    {
        "title": "渔父词  其九",
        "author": "宋高宗",
        "content": "莫莫朝朝冬復春，高车驷马趁朝身。\n金拄屋，粟盈囷，那知江汉独醒人。",
        "dynasty": "宋",
        "collection_info": null
    },
    {
        "title": "渔父词  其一○",
        "author": "宋高宗",
        "content": "远水无涯山有邻，相看岁晚更情亲。\n笛裏月，酒中身，举头无我一般人。",
        "dynasty": "宋",
        "collection_info": null
    },
    {
        "title": "渔父词  其一一",
        "author": "宋高宗",
        "content": "谁云渔父是愚翁，一叶浮家万虑空。\n轻破浪，细迎风，睡起蓬窗日正中。",
        "dynasty": "宋",
        "collection_info": null
    },
    {
        "title": "渔父词  其一二",
        "author": "宋高宗",
        "content": "水涵微雨湛虚明，小笠轻簑未要晴。\n明鉴裏，縠纹生，白鹭飞来空外声。",
        "dynasty": "宋",
        "collection_info": null
    },
    {
        "title": "渔父词  其一三",
        "author": "宋高宗",
        "content": "无数菰蒲閒藕花，棹歌轻举酌流霞。\n随家好，转山斜，也有孤村三两家。",
        "dynasty": "宋",
        "collection_info": null
    },
    {
        "title": "渔父词  其一四",
        "author": "宋高宗",
        "content": "春入渭阳花气多，春归时节自清和。\n衝晓雾，弄沧波，载与俱归又若何。",
        "dynasty": "宋",
        "collection_info": null
    },
    {
        "title": "渔父词  其一五",
        "author": "宋高宗",
        "content": "清湾幽岛任盘纡，一舸横斜得自如。\n唯有此，更无居，从教红袖泣前鱼。",
        "dynasty": "宋",
        "collection_info": null
    },
    {
        "title": "题丹桂画扇赐从臣  其一",
        "author": "宋高宗",
        "content": "月宫移就日宫栽，引得轻红入面来。\n好向烟霄承雨露，丹心一一为君开。",
        "dynasty": "宋",
        "collection_info": null
    },
    {
        "title": "题丹桂画扇赐从臣  其二",
        "author": "宋高宗",
        "content": "秋入幽丛桂影团，香深粟粟照林丹。\n应随王母瑶池晓，染得朝霞下广寒。",
        "dynasty": "宋",
        "collection_info": null
    },
    {
        "title": "虚堂",
        "author": "宋高宗",
        "content": "虚堂燕坐悄无言，欲断残香冷自烟。\n秋色满山林桂静，一轮霜月泻寒泉。",
        "dynasty": "宋",
        "collection_info": null
    },
    {
        "title": "崇恩显义院五首  其一",
        "author": "宋高宗",
        "content": "春鶑叶底引圆吭，临罢黄庭日更长。\n满院柳花寒食后，旋钻新火爇炉香。",
        "dynasty": "宋",
        "collection_info": null
    },
    {
        "title": "崇恩显义院五首  其二",
        "author": "宋高宗",
        "content": "都城日落马萧萧，雨压春风暗柳条。\n天际归艎那可望，只将心寄海门潮。",
        "dynasty": "宋",
        "collection_info": null
    },
    {
        "title": "崇恩显义院五首  其三",
        "author": "宋高宗",
        "content": "松竹幽禽尺素间，恍然真向雪中看。\n动摇已自清风足，何况丹青写岁寒。",
        "dynasty": "宋",
        "collection_info": null
    },
    {
        "title": "崇恩显义院五首  其四",
        "author": "宋高宗",
        "content": "管妙絃清韵入神，老人合眼醉醺醺。\n成知不及当来曲，犹觉闻时胜不闻。",
        "dynasty": "宋",
        "collection_info": null
    },
    {
        "title": "崇恩显义院五首  其五",
        "author": "宋高宗",
        "content": "海神来过隠风迴，浪打天门石壁开。\n浙江八月何如此，清似连山喷雪来。",
        "dynasty": "宋",
        "collection_info": null
    },
    {
        "title": "秋日",
        "author": "宋高宗",
        "content": "爽气澄兰沼，秋风动桂林。\n露凝千片玉，菊散一丛金。\n日岫高低影，云空点缀阴。\n蓬瀛不可望，泉石且娱心。",
        "dynasty": "宋",
        "collection_info": null
    },
    {
        "title": "吴郡王冷泉图赞",
        "author": "宋高宗",
        "content": "富贵不骄，戚畹称贤。\n扫除膏粱，放旷林泉。\n沧浪濯足，风度萧然。\n国之元舅，人中神仙。",
        "dynasty": "宋",
        "collection_info": null
    },
    {
        "title": "绍兴己巳南郊礼成",
        "author": "宋高宗",
        "content": "清坛祗谒礼郊丘，辅相贤劳其款留。\n初讶密云低覆冒，遽看霁景上飞浮。\n气回俎豆羣工泰，喜入貔貅万马秋。\n赫赫天心允昭格，协谋同德頼嘉猷。",
        "dynasty": "宋",
        "collection_info": null
    },
    {
        "title": "皇甫真人像赞",
        "author": "宋高宗",
        "content": "皇甫高士，眉字列仙。\n以道兴世，孰计其年。\n闲云在空，孤鹤行天。\n掀髯一笑，同乎自然。",
        "dynasty": "宋",
        "collection_info": null
    },
    {
        "title": "诗四首  其一",
        "author": "宋高宗",
        "content": "入门无平田，石路穿细岭。\n阴风生涧壑，古木翳浑井。\n湛卢谁復见，秋水光耿耿。\n铁花秀岩壁，杀气禁蛙黾。\n幽幽生公堂，左右立顽矿。\n当年或未信，异类服精猛。\n胡为百岁后，仙鬼互驰骋。\n窈然留清诗，读者为悲哽。\n东轩有佳致，云水丽千顷。\n熙熙览生物，春意颇凄冷。\n我来属无事，暖日相与永。\n喜鹊翻初旦，愁鸢蹲落景。\n坐见渔樵还，新月溪上影。\n悟彼良自咍，归田行可请。",
        "dynasty": "宋",
        "collection_info": null
    },
    {
        "title": "诗四首  其二",
        "author": "宋高宗",
        "content": "高居大士是龙象，草堂大人非熊罴。\n不逢坏衲乞香饭，唯见白头垂钓丝。\n鸳鸯终日爱水镜，菡萏晚风凋舞衣。\n开径老禅来煮茗，还寻密竹径中归。",
        "dynasty": "宋",
        "collection_info": null
    },
    {
        "title": "诗四首  其三",
        "author": "宋高宗",
        "content": "陈留春色掩思诗，一日搜肠一百迴。\n燕子初归风不定，桃花欲动雨频来。\n人间多待须微禄，梦裏相逢记此杯。\n白竹扇前客醉舞，烟村渺渺欠高台。",
        "dynasty": "宋",
        "collection_info": null
    },
    {
        "title": "诗四首  其四",
        "author": "宋高宗",
        "content": "种竹不必高，摇绿当我楹。\n向来三家墅，无此笙箫声。\n皇天有老眼，为閟十月晴。\n护我萧萧碧，伟事邻翁惊。\n同林偶落此，相向意甚平。\n何须俟迷日，可笑世俗情。\n明年万夭矫，穿地听雷鸣。\n但恨种竹人，南山合归耕。\n他时梦中路，留眼记所更。\n苍云屯十里，不见陈留城。",
        "dynasty": "宋",
        "collection_info": null
    },
    {
        "title": "题李唐画赐王都提举并赐长寿酒",
        "author": "宋高宗",
        "content": "恩霑长寿酒，归遗同心人。\n满酌共君醉，一杯千万春。",
        "dynasty": "宋",
        "collection_info": null
    },
    {
        "title": "题马麟亭台图卷",
        "author": "宋高宗",
        "content": "后院深沉景物幽，奇花名卉弄春柔。\n翠华经岁无游幸，多少亭台废不修。",
        "dynasty": "宋",
        "collection_info": null
    },
    {
        "title": "题马麟画",
        "author": "宋高宗",
        "content": "南望青山满禁闱，晓陪鸳鹭正差池。\n共爱朝来何处雪，蓬莱宫裏拂松枝。",
        "dynasty": "宋",
        "collection_info": null
    },
    {
        "title": "徐熙设色花鸟",
        "author": "宋高宗",
        "content": "人言道院属江西，古一真人卧水湄。\n可是瑞莲花叶大，载他书册泛涟漪。",
        "dynasty": "宋",
        "collection_info": null
    },
    {
        "title": "题马远画册五首  其一",
        "author": "宋高宗",
        "content": "桃李无言春告归，落红如海乱鶑啼。\n西村渡口斜阳裏，渺渺烟波绿拍堤。",
        "dynasty": "宋",
        "collection_info": null
    },
    {
        "title": "题马远画册五首  其二",
        "author": "宋高宗",
        "content": "閒来洞口访刘君，缓步轻抬玉线裙。\n细白桃花掷流水，更无言语倚彤云。",
        "dynasty": "宋",
        "collection_info": null
    },
    {
        "title": "题马远画册五首  其三",
        "author": "宋高宗",
        "content": "高山流水意无穷，三尺云絃膝上桐。\n默默此时谁会得，坐凭江阁看飞鸿。",
        "dynasty": "宋",
        "collection_info": null
    },
    {
        "title": "题马远画册五首  其四",
        "author": "宋高宗",
        "content": "月午江空桂花落，华阳道士云衣薄。\n石坛香散步虚声，杉露清泠滴栖鹤。",
        "dynasty": "宋",
        "collection_info": null
    },
    {
        "title": "题马远画册五首  其五",
        "author": "宋高宗",
        "content": "不祷自安缘寿骨，人间难得是清名。\n浅斟仙酒红生颊，永保长生道自成。",
        "dynasty": "宋",
        "collection_info": null
    },
    {
        "title": "题画册花草四首 蜡梅",
        "author": "宋高宗",
        "content": "香蜜裁葩分外工，疎枝几点缀雏蜂。\n娇黄染就宫粧样，香暖尤宜爱日烘。",
        "dynasty": "宋",
        "collection_info": null
    },
    {
        "title": "题画册花草四首 修竹芙蓉",
        "author": "宋高宗",
        "content": "寒花婀娜露凝香，风叶摇秋凤尾凉。\n梦入画堂银烛下，翠屏深处隠红粧。",
        "dynasty": "宋",
        "collection_info": null
    },
    {
        "title": "题画册花草四首 墨竹",
        "author": "宋高宗",
        "content": "墨花垂兔颕，千古尚漓漓。\n翠羽风前叶，秋声雨一枝。\n诗题春粉节，䙀脱玉婴儿。\n湘浦人何在，空闻凤管吹。",
        "dynasty": "宋",
        "collection_info": null
    },
    {
        "title": "题画册花草四首 雪中山茶",
        "author": "宋高宗",
        "content": "名出本南山，来依琼苑间。\n陈主歌前树，杨妃醉后颜。\n为嫌脂太赤，故着粉微斑。\n共言攀折处，已获宝枝还。",
        "dynasty": "宋",
        "collection_info": null
    },
    {
        "title": "题赵伯驹团扇月宫图册",
        "author": "宋高宗",
        "content": "清凉境界火云藏，但觉仙家日更长。\n千岁寿松谁宴坐，星君午夜吐光芒。",
        "dynasty": "宋",
        "collection_info": null
    },
    {
        "title": "题马麟画册",
        "author": "宋高宗",
        "content": "已过谷雨十六日，犹见牡丹开浅红。\n曾不争先及开早，能陪芍药倒熏风。",
        "dynasty": "宋",
        "collection_info": null
    },
    {
        "title": "题阎次平小景",
        "author": "宋高宗",
        "content": "西来白水满南池，走马池边日暮时。\n桥底荷花无限思，清香乞与路人知。",
        "dynasty": "宋",
        "collection_info": null
    },
    {
        "title": "白葛蒲联句",
        "author": "宋高宗",
        "content": "惟不识泥土，堆根抱玉泉。\n虽离岩谷伴，也则翠千年。",
        "dynasty": "宋",
        "collection_info": null
    },
    {
        "title": "幸天长赐僧广宝",
        "author": "宋高宗",
        "content": "大界宜春赏，禅门不掩关。\n宸游双阙外，僧引百花间。\n车马喧长路，烟云浄远山。\n观空復观俗，皇鑑此中閒。",
        "dynasty": "宋",
        "collection_info": null
    },
    {
        "title": "赐僧守璋二首  其一",
        "author": "宋高宗",
        "content": "古寺春山青更妍，长松修竹翠含烟。\n汲泉拟欲增茶兴，暂就僧房借榻眠。",
        "dynasty": "宋",
        "collection_info": null
    },
    {
        "title": "赐僧守璋二首  其二",
        "author": "宋高宗",
        "content": "久坐方知春昼长，静中心地自清凉。\n人言圆觉何曾觉，但见尘劳尽日忙。",
        "dynasty": "宋",
        "collection_info": null
    },
    {
        "title": "诗二首  其一",
        "author": "宋高宗",
        "content": "随宜饮酒聊充腹，取次衣裘亦暖身。\n未必得年非瘦薄，无妨长福是单贫。\n老龟岂羡牺牲饱，蟠木宁争桃李春。\n随分自安心自断，是非何必问閒人。",
        "dynasty": "宋",
        "collection_info": null
    },
    {
        "title": "诗二首  其二",
        "author": "宋高宗",
        "content": "地黄饲老马，可使光鉴人。\n吾闻乐天语，喻马施之身。\n我衰正伏枥，垂耳气不振。\n移栽附沃壤，蕃茂争新春。\n沈水得穉根，重汤养陈薪。\n投以东阿清，和以北海醇。\n崖蜜助甘泠，山姜发芳辛。\n融为寒食饧，嚥作瑞露珍。\n丹田自宿火，渴肺还生津。\n愿饷内热子，一洗胸中尘。",
        "dynasty": "宋",
        "collection_info": null
    },
    {
        "title": "题唐郑虔山居说听图",
        "author": "宋高宗",
        "content": "言者不知知者默，此语吾闻于老君。\n若道老君是知者，缘何自着五千文。",
        "dynasty": "宋",
        "collection_info": null
    },
    {
        "title": "题赵干北窗高卧图",
        "author": "宋高宗",
        "content": "林间无事可装怀，昼睡功劳酒一杯。\n残梦不能全省记，半随风雨过东街。",
        "dynasty": "宋",
        "collection_info": null
    },
    {
        "title": "题燕文贵柳庄观荷图",
        "author": "宋高宗",
        "content": "万片绿荷流水西，乱风飘雨湿人衣。\n前村竹树田家密，时见軥辀屋后飞。",
        "dynasty": "宋",
        "collection_info": null
    },
    {
        "title": "题刘松年竹楼说听图",
        "author": "宋高宗",
        "content": "小书楼下千竿竹，深火炉前一盏灯。\n此处与谁相伴宿，烧丹道士坐禅僧。",
        "dynasty": "宋",
        "collection_info": null
    },
    {
        "title": "题刘松年画团扇二首  其一",
        "author": "宋高宗",
        "content": "南山晴翠入波光，一派溪声绕路长。\n最爱早春沙岸暖，东风轻浪拍鸳鸯。",
        "dynasty": "宋",
        "collection_info": null
    },
    {
        "title": "题刘松年画团扇二首  其二",
        "author": "宋高宗",
        "content": "荷叶如钱三月时，幅巾藜杖一追随。\n尔来胜事知多少，惟有风标公子知。",
        "dynasty": "宋",
        "collection_info": null
    },
    {
        "title": "题黄筌芙蓉图",
        "author": "宋高宗",
        "content": "照水枝枝蜀锦囊，年年泽国为谁芳。\n朱颜自得西风意，不管千林一夜霜。",
        "dynasty": "宋",
        "collection_info": null
    },
    {
        "title": "赐刘能真三首  其一",
        "author": "宋高宗",
        "content": "简易高人道，崇玄性自真。\n身常居太极，心已远凡尘。\n玉陛辞荣禄，瑶台役鬼神。\n辛勤三十载，羡尔道心淳。",
        "dynasty": "宋",
        "collection_info": null
    },
    {
        "title": "赐刘能真三首  其二",
        "author": "宋高宗",
        "content": "太白巃嵷东南驰，众岭环合青分披。\n烟云厚薄皆可爱，木石疎密自相宜。\n阳春已归鸟语乐，溪水不动鱼行迟。\n生民无不得处所，与兹鱼鸟皆熙熙。",
        "dynasty": "宋",
        "collection_info": null
    },
    {
        "title": "赐刘能真三首  其三",
        "author": "宋高宗",
        "content": "忆昔辰江阻飓风，于今神马又成龙。\n炎兴指日中原復，剩是茅君翊翼功。",
        "dynasty": "宋",
        "collection_info": null
    },
    {
        "title": "文宣王及其弟子赞  其一",
        "author": "宋高宗",
        "content": "大哉圣宣，斯文在兹。\n帝王之式，古今之师。\n志则春秋，道由忠恕。\n贤于尧舜，日月其誉。\n维时载雍，戢此武功。\n肃昭盛仪，海㝢聿崇。",
        "dynasty": "宋",
        "collection_info": null
    },
    {
        "title": "文宣王及其弟子赞  其二",
        "author": "宋高宗",
        "content": "德行首科，显冠学徒。\n不迁不贰，乐道以居。\n食埃甚忠，在陋自如。\n宜称贤哉，岂止不愚。",
        "dynasty": "宋",
        "collection_info": null
    },
    {
        "title": "文宣王及其弟子赞  其三",
        "author": "宋高宗",
        "content": "天经地义，孝哉闵骞。\n父母昆弟，莫间其言。\n污君不仕，志气轩轩。\n復我汶上，出处休焉。",
        "dynasty": "宋",
        "collection_info": null
    },
    {
        "title": "文宣王及其弟子赞  其四",
        "author": "宋高宗",
        "content": "懿德贤行，有一则尊。\n子也履之，成性存存。\n骍角有用，犁牛莫论。\n刑政之言，惠施元元。",
        "dynasty": "宋",
        "collection_info": null
    },
    {
        "title": "文宣王及其弟子赞  其五",
        "author": "宋高宗",
        "content": "德以充性，行以澡身。\n二事在躬，日跻而新。\n并驱贤科，得颜与隣。\n不幸斯疾，命也莫伸。",
        "dynasty": "宋",
        "collection_info": null
    },
    {
        "title": "文宣王及其弟子赞  其六",
        "author": "宋高宗",
        "content": "循良之要，在于有政。\n可使为宰，千室百乘。\n师门育材，治心扶性。\n退则进之，琢磨之柄。",
        "dynasty": "宋",
        "collection_info": null
    },
    {
        "title": "文宣王及其弟子赞  其七",
        "author": "宋高宗",
        "content": "道义正己，文学擅科。\n为宰武城，联以弦歌。\n割鸡之试，牛刀谓何。\n前言戏尔，博约则多。",
        "dynasty": "宋",
        "collection_info": null
    },
    {
        "title": "文宣王及其弟子赞  其八",
        "author": "宋高宗",
        "content": "辩以饰诈，言以致文。\n苟弗执礼，宜奠释纷。\n朽木粪墙，置不足言。\n言语之科，粗然有闻。",
        "dynasty": "宋",
        "collection_info": null
    },
    {
        "title": "文宣王及其弟子赞  其九",
        "author": "宋高宗",
        "content": "升堂惟光，千乘惟权。\n陵暴知非，委质可贤。\n折狱言简，结缨礼全。\n恶言不耳，仲尼頼焉。",
        "dynasty": "宋",
        "collection_info": null
    },
    {
        "title": "文宣王及其弟子赞  其一○",
        "author": "宋高宗",
        "content": "谦德知二，器实瑚琏。\n动必几先，孰并其辩。\n一使存鲁，五国有变。\n终相其主，誉处悠远。",
        "dynasty": "宋",
        "collection_info": null
    },
    {
        "title": "文宣王及其弟子赞  其一一",
        "author": "宋高宗",
        "content": "文学之目，名重一时。\n为君子儒，作魏侯师。\n不可后礼，始可言诗。\n假盖小嫌，圣亦不疵。",
        "dynasty": "宋",
        "collection_info": null
    },
    {
        "title": "文宣王及其弟子赞  其一二",
        "author": "宋高宗",
        "content": "礼之有本，子能启问。\n大哉斯言，光昭明训。\n德辉泰山，诬祭莫奋。\n崇兹祀典，盍永令闻。",
        "dynasty": "宋",
        "collection_info": null
    },
    {
        "title": "文宣王及其弟子赞  其一三",
        "author": "宋高宗",
        "content": "养才以道，圣人兼济。\n始谓不仁，问鲍良喜。\n寓志农圃，似睽仁义。\n学稼之辞，岂姑舍是。",
        "dynasty": "宋",
        "collection_info": null
    },
    {
        "title": "文宣王及其弟子赞  其一四",
        "author": "宋高宗",
        "content": "惟子有道，天与异容。\n状虽云恶，德则其丰。\n南止江沱，学者云从。\n取士自兹，貌或非公。",
        "dynasty": "宋",
        "collection_info": null
    },
    {
        "title": "文宣王及其弟子赞  其一五",
        "author": "宋高宗",
        "content": "夫孝要道，周训群生。\n以纲百行，以通神明。\n因子侍师，答问成经。\n事亲之实，代为仪刑。",
        "dynasty": "宋",
        "collection_info": null
    },
    {
        "title": "文宣王及其弟子赞  其一六",
        "author": "宋高宗",
        "content": "子长宏度，高出伦辈。\n虽在缧绁，知非其罪。\n纯德备行，夫子所采。\n以子妻之，尤知英概。",
        "dynasty": "宋",
        "collection_info": null
    },
    {
        "title": "文宣王及其弟子赞  其一七",
        "author": "宋高宗",
        "content": "猗尔子上，鲁邦之望。\n以德则贵，惟道是唱。\n师聪师明，友直友谅。\n伯于祝阿，儒风斯畅。",
        "dynasty": "宋",
        "collection_info": null
    },
    {
        "title": "文宣王及其弟子赞  其一八",
        "author": "宋高宗",
        "content": "轼彼穷阎，达士所宾。\n邦无道谷，进退孰伦。\n敝衣非病，无财乃贫。\n赐虽不怿，清节照人。",
        "dynasty": "宋",
        "collection_info": null
    },
    {
        "title": "文宣王及其弟子赞  其一九",
        "author": "宋高宗",
        "content": "人禀秀德，气貌或同。\n而子俨然，温温其容。\n两端发问，未答机锋。\n以礼节和，斯言可宗。",
        "dynasty": "宋",
        "collection_info": null
    },
    {
        "title": "文宣王及其弟子赞  其二○",
        "author": "宋高宗",
        "content": "伯夫荥阳，实惟令德。\n优入圣门，过不留迹。\n道以目传，妙则心识。\n倚欤伟欤，后代之则。",
        "dynasty": "宋",
        "collection_info": null
    },
    {
        "title": "文宣王及其弟子赞  其二一",
        "author": "宋高宗",
        "content": "邈矣子季，睢阳是伯。\n屏息受业，延教登席。\n未践四科，困涉六籍。\n祀典载之，好是正直。",
        "dynasty": "宋",
        "collection_info": null
    },
    {
        "title": "文宣王及其弟子赞  其二二",
        "author": "宋高宗",
        "content": "乐善哲士，伯于汧阳。\n传道克正，垂名久臧。\n执德以洪，用心必刚。\n袤广业履，式赞素王。",
        "dynasty": "宋",
        "collection_info": null
    },
    {
        "title": "文宣王及其弟子赞  其二三",
        "author": "宋高宗",
        "content": "惟时义方，有子诚孝。\n怡怡圣域，俱膺是道。\n暮春舞雩，咏歌至教。\n师故与之，和悦宜召。",
        "dynasty": "宋",
        "collection_info": null
    },
    {
        "title": "文宣王及其弟子赞  其二四",
        "author": "宋高宗",
        "content": "天清日明，密雨曷有。\n师命持盖，子亦善扣。\n惟夫子博，三才允究。\n学者之乐，所得遂茂。",
        "dynasty": "宋",
        "collection_info": null
    },
    {
        "title": "文宣王及其弟子赞  其二五",
        "author": "宋高宗",
        "content": "周衰僞隆，政在群公。\n廉耻道微，家臣聿崇。\n不为屈节，撝默自容。\n子于是时，凛然清风。",
        "dynasty": "宋",
        "collection_info": null
    },
    {
        "title": "文宣王及其弟子赞  其二六",
        "author": "宋高宗",
        "content": "遐想子期，挟策圣帷。\n涉道是嗜，惟士可縻。\n在德既贤，在名乃垂。\n洋洋之风，逮今四驰。",
        "dynasty": "宋",
        "collection_info": null
    },
    {
        "title": "文宣王及其弟子赞  其二七",
        "author": "宋高宗",
        "content": "念昔颛孙，商德与隣。\n学以干禄，问以书绅。\n参前倚衡，忠信是遵。\n色取行违，作戒后人。",
        "dynasty": "宋",
        "collection_info": null
    },
    {
        "title": "文宣王及其弟子赞  其二八",
        "author": "宋高宗",
        "content": "婉彼子羔，受业先圣。\n宗庙之问，一出乎正。\n克笃于孝，非愚乃令。\n师知其生，有辉贤行。",
        "dynasty": "宋",
        "collection_info": null
    },
    {
        "title": "文宣王及其弟子赞  其二九",
        "author": "宋高宗",
        "content": "伯兹雩娄，务学实着。\n三千之位，七十是预。\n匪善莫行，惟德乃据。\n纪干前书，式彰厥誉。",
        "dynasty": "宋",
        "collection_info": null
    },
    {
        "title": "文宣王及其弟子赞  其三○",
        "author": "宋高宗",
        "content": "秦有子南，蜚声述作。\n守道之渊，成德之博。\n范若铸金，契犹发药。\n历世明祀，少梁宠爵。",
        "dynasty": "宋",
        "collection_info": null
    },
    {
        "title": "文宣王及其弟子赞  其三一",
        "author": "宋高宗",
        "content": "惟禽之问，从容其鲤。\n求以异闻，诗礼云尔。\n请一得三，诚退而喜。\n且知将圣，不私其子。",
        "dynasty": "宋",
        "collection_info": null
    },
    {
        "title": "文宣王及其弟子赞  其三二",
        "author": "宋高宗",
        "content": "室家壮年，无子则逐。\n见于信史，全齐之俗。\n原本厥初，师言可復。\n以学则知，揆之宜笃。",
        "dynasty": "宋",
        "collection_info": null
    },
    {
        "title": "文宣王及其弟子赞  其三三",
        "author": "宋高宗",
        "content": "纪伯子鲁，圣学是务。\n厉己斯的，好问乃裕。\n周旋中规，容止可度。\n允矣昔贤，后世所慕。",
        "dynasty": "宋",
        "collection_info": null
    },
    {
        "title": "文宣王及其弟子赞  其三四",
        "author": "宋高宗",
        "content": "贤行颜叔，亲承尼父。\n志锐所期，道尊是辅。\n泥在钧陶，木就规矩。\n终縻好爵，扬名东武。",
        "dynasty": "宋",
        "collection_info": null
    },
    {
        "title": "文宣王及其弟子赞  其三五",
        "author": "宋高宗",
        "content": "在昔石邑，能知所尊。\n懋依有德，克述无言。\n鼓箧槐市，扬名里门。\n此道久视，彼美长存。",
        "dynasty": "宋",
        "collection_info": null
    },
    {
        "title": "文宣王及其弟子赞  其三六",
        "author": "宋高宗",
        "content": "琅邪之伯，其惟子骄。\n微言既彰，德音孔昭。\n已观雩舞，同听齐韶。\n历千百禩，跂想高标。",
        "dynasty": "宋",
        "collection_info": null
    },
    {
        "title": "文宣王及其弟子赞  其三七",
        "author": "宋高宗",
        "content": "彼美邽子，先圣是承。\n墙仞已及，堂陛将升。\n良玉斯琢，寒水必氷。\n锡壤平陆，茂实骞腾。",
        "dynasty": "宋",
        "collection_info": null
    },
    {
        "title": "文宣王及其弟子赞  其三八",
        "author": "宋高宗",
        "content": "任城建伯，其表曰选。\n淑问雅驰，才华清远。\n竞辰力行，爱日黾勉。\n孔教崇崇，令绪显显。",
        "dynasty": "宋",
        "collection_info": null
    },
    {
        "title": "文宣王及其弟子赞  其三九",
        "author": "宋高宗",
        "content": "人谁无子，尔嗣标奇。\n行为世范，学为人师。\n请车诚非，顾匪其私。\n千载之下，足以示慈。",
        "dynasty": "宋",
        "collection_info": null
    },
    {
        "title": "文宣王及其弟子赞  其四○",
        "author": "宋高宗",
        "content": "肃肃曹伯，王室之裔。\n积习乐道，切瑳明义。\n惟善则主，尔德是类。\n史笔有焕，令名永纪。",
        "dynasty": "宋",
        "collection_info": null
    },
    {
        "title": "文宣王及其弟子赞  其四一",
        "author": "宋高宗",
        "content": "至圣立教，子祺安雅。\n擅誉鲁邦，启祚鉅野。\n炜矣风猷，时哉用舍。\n出伦离类，后学是假。",
        "dynasty": "宋",
        "collection_info": null
    },
    {
        "title": "文宣王及其弟子赞  其四二",
        "author": "宋高宗",
        "content": "褒锡朱虚，在器轮舆。\n儒室振领，圣门曳裾。\n贤业得藴，美材以摅。\n百世不刊，载观成书。",
        "dynasty": "宋",
        "collection_info": null
    },
    {
        "title": "文宣王及其弟子赞  其四三",
        "author": "宋高宗",
        "content": "惟子挺生，道德之门。\n佩服至论，鲤则弟昆。\n三得三亡，所问殊温。\n君子归宓，义不掩恩。",
        "dynasty": "宋",
        "collection_info": null
    },
    {
        "title": "文宣王及其弟子赞  其四四",
        "author": "宋高宗",
        "content": "仰止狄皙，抱负渊通。\n游泳德化，扬厉素风。\n伟识既异，持教乃隆。\n厥志茂焉，毖祀无穷。",
        "dynasty": "宋",
        "collection_info": null
    },
    {
        "title": "文宣王及其弟子赞  其四五",
        "author": "宋高宗",
        "content": "子敛受封，爰居武城。\n亹亹其闻，翩翩其英。\n抠衣时习，愿学日明。\n诞敷孔教，爵里疏荣。",
        "dynasty": "宋",
        "collection_info": null
    },
    {
        "title": "文宣王及其弟子赞  其四六",
        "author": "宋高宗",
        "content": "刚毅近仁，志操莫渝。\n性匪祝鮀，面岂子都。\n有一于此，刚名可图。\n云慾则柔，盖生之徒。",
        "dynasty": "宋",
        "collection_info": null
    },
    {
        "title": "文宣王及其弟子赞  其四七",
        "author": "宋高宗",
        "content": "式是壤伯，昭乎圣徒。\n执经请益，载道若无。\n诗书规矩，学问楷模。\n得时而驾，领袖诸儒。",
        "dynasty": "宋",
        "collection_info": null
    },
    {
        "title": "文宣王及其弟子赞  其四八",
        "author": "宋高宗",
        "content": "开国乘氏，有德斯彰。\n叅稽百行，赞理三纲。\n自拔行閒，荣名甚光。\n在史蔼蔼，历久弥芳。",
        "dynasty": "宋",
        "collection_info": null
    },
    {
        "title": "文宣王及其弟子赞  其四九",
        "author": "宋高宗",
        "content": "惟彼子之，锡伯期思。\n与贤并进，得圣而师。\n彬彬雅道，翼翼令仪。\n上目至言，庙食不隳。",
        "dynasty": "宋",
        "collection_info": null
    },
    {
        "title": "文宣王及其弟子赞  其五○",
        "author": "宋高宗",
        "content": "有怀子折，全鲁之彦。\n儒行既名，聊伯乃建。\n兢兢受道，奕奕峩弁。\n懿选嘉访，世享馨荐。",
        "dynasty": "宋",
        "collection_info": null
    },
    {
        "title": "文宣王及其弟子赞  其五一",
        "author": "宋高宗",
        "content": "先觉既位，簪履并驰。\n尚德君子，尔乃兼之。\n羿奡可惭，禹稷可师。\n三復此道，载观白圭。",
        "dynasty": "宋",
        "collection_info": null
    },
    {
        "title": "文宣王及其弟子赞  其五二",
        "author": "宋高宗",
        "content": "黄伯着祀，公孙是云。\n弥缝中道，协辅斯文。\n藏修方异，渐渍其勤。\n史词不忘，播为清芬。",
        "dynasty": "宋",
        "collection_info": null
    },
    {
        "title": "文宣王及其弟子赞  其五三",
        "author": "宋高宗",
        "content": "兄弟之邦，士有廉庸。\n涵泳素教，表揭儒宗。\n杏坛探赜，洙泗从容。\n作兴一时，莒父其封。",
        "dynasty": "宋",
        "collection_info": null
    },
    {
        "title": "文宣王及其弟子赞  其五四",
        "author": "宋高宗",
        "content": "瑕丘祚邑，子期是为。\n亲训有日，广业于时。\n四教允隆，五常以持。\n比肩俊杰，闻望斯垂。",
        "dynasty": "宋",
        "collection_info": null
    },
    {
        "title": "文宣王及其弟子赞  其五五",
        "author": "宋高宗",
        "content": "易之为书，弥合天地。\n五十乃学，师则有是。\n子能受授，洗心传世。\n知机其神，宜被厥祀。",
        "dynasty": "宋",
        "collection_info": null
    },
    {
        "title": "文宣王及其弟子赞  其五六",
        "author": "宋高宗",
        "content": "手足甚亲，志异出处。\n魋将为乱，子乃脱去。\n在污能絜，危而有虑。\n内省若斯，何忧何惧。",
        "dynasty": "宋",
        "collection_info": null
    },
    {
        "title": "文宣王及其弟子赞  其五七",
        "author": "宋高宗",
        "content": "有卫伯玉，夫子与居。\n寡过未能，荐赞使乎。\n以尸谏君，友则史鱼。\n果得进贤，烂然简书。",
        "dynasty": "宋",
        "collection_info": null
    },
    {
        "title": "文宣王及其弟子赞  其五八",
        "author": "宋高宗",
        "content": "学者行道，敝缊亦称。\n使齐光华，偶为肥轻。\n周急之言，君子所令。\n答问允严，理皆先经。",
        "dynasty": "宋",
        "collection_info": null
    },
    {
        "title": "文宣王及其弟子赞  其五九",
        "author": "宋高宗",
        "content": "人有贤否，道有废兴。\n子如命何，营营震惊。\n季孙虽惑，景伯莫平。\n师资一言，秩祀亦惩。",
        "dynasty": "宋",
        "collection_info": null
    },
    {
        "title": "文宣王及其弟子赞  其六○",
        "author": "宋高宗",
        "content": "仕进之道，要在究习。\n具臣而居，咎欲谁执。\n斯未能信，谦以有立。\n阙里说之，多士莫及。",
        "dynasty": "宋",
        "collection_info": null
    },
    {
        "title": "文宣王及其弟子赞  其六一",
        "author": "宋高宗",
        "content": "君子若人，单父之政。\n引肘寤君，放鱼禀令。\n傅郭勿穫，遂能制命。\n百代理邑，用规观听。",
        "dynasty": "宋",
        "collection_info": null
    },
    {
        "title": "文宣王及其弟子赞  其六二",
        "author": "宋高宗",
        "content": "师席高振，大成是集。\n至道克传，贤达斯执。\n善道云袤，儒风可立。\n渔阳之士，得跂而及。",
        "dynasty": "宋",
        "collection_info": null
    },
    {
        "title": "文宣王及其弟子赞  其六三",
        "author": "宋高宗",
        "content": "侁侁申周，四科与俦。\n逸驾文圃，鼓枻儒流。\n冠佩既燕，言动允休。\n邵陵得封，可想清修。",
        "dynasty": "宋",
        "collection_info": null
    },
    {
        "title": "文宣王及其弟子赞  其六四",
        "author": "宋高宗",
        "content": "多能鄙事，圣人曲意。\n惟其知之，是以不试。\n宗鲁虽友，弔必以义。\n尚师嘉言，祀亦罔替。",
        "dynasty": "宋",
        "collection_info": null
    },
    {
        "title": "文宣王及其弟子赞  其六五",
        "author": "宋高宗",
        "content": "孔父秦父，相尚以力。\n俱生贤嗣，相与以德。\n是父是子，致诘畴克。\n会弁儒林，令名无极。",
        "dynasty": "宋",
        "collection_info": null
    },
    {
        "title": "文宣王及其弟子赞  其六六",
        "author": "宋高宗",
        "content": "勉勉子车，封邑淳于。\n亲炙避席，唯诺趋隅。\n发微既博，雅道是扶。\n抑可尚也，不亦美乎。",
        "dynasty": "宋",
        "collection_info": null
    },
    {
        "title": "文宣王及其弟子赞  其六七",
        "author": "宋高宗",
        "content": "孰封于萧，实惟子柳。\n夙饫格言，克遵善诱。\n明德斯馨，贤业所就。\n以侑于儒，传芳逾茂。",
        "dynasty": "宋",
        "collection_info": null
    },
    {
        "title": "文宣王及其弟子赞  其六八",
        "author": "宋高宗",
        "content": "雍容子皙，已望堂室。\n幼则有造，成则祖述。\n文采日化，儒效力弼。\n永观厥成，德音秩秩。",
        "dynasty": "宋",
        "collection_info": null
    },
    {
        "title": "文宣王及其弟子赞  其六九",
        "author": "宋高宗",
        "content": "东平子产，性着盛时。\n奉师于塾，讲道之微。\n答问其敏，婉妙以思。\n升降陛廉，尚想英姿。",
        "dynasty": "宋",
        "collection_info": null
    },
    {
        "title": "文宣王及其弟子赞  其七○",
        "author": "宋高宗",
        "content": "温温子里，入闻至圣。\n揽道之华，秉德之柄。\n深造阃域，不乖言行。\n全齐之封，竹素为盛。",
        "dynasty": "宋",
        "collection_info": null
    },
    {
        "title": "文宣王及其弟子赞  其七一",
        "author": "宋高宗",
        "content": "伯彼临淄，左行称贤。\n睎踪十哲，秀颖三千。\n心悦诚服，家至户传。\n乐只君子，文声益宣。",
        "dynasty": "宋",
        "collection_info": null
    },
    {
        "title": "文宣王及其弟子赞  其七二",
        "author": "宋高宗",
        "content": "彭衙高士，经籍是亲。\n赞成德艺，协于彜伦。\n厎绩圣道，斯肖素臣。\n优哉游哉，学以致身。",
        "dynasty": "宋",
        "collection_info": null
    },
    {
        "title": "文宣王及其弟子赞  其七三",
        "author": "宋高宗",
        "content": "乐氏子声，锡爵昌平。\n信道之万，见善乃明。\n引领高节，载惟思诚。\n先贤聿集，出为时英。",
        "dynasty": "宋",
        "collection_info": null
    },
    {
        "title": "赐枢密院楼照",
        "author": "宋高宗",
        "content": "朕念邦家历万几，幸卿相与久维持。\n孜孜广道诹询处，蹇蹇封章纳诲时。\n半世奇勋惟我重，一生忠节自天知。\n南归奚事将为赠，金石诗篇壮羽仪。",
        "dynasty": "宋",
        "collection_info": null
    },
    {
        "title": "句  其一",
        "author": "宋高宗",
        "content": "天末归帆何处宿，钓船独在蓼花傍。",
        "dynasty": "宋",
        "collection_info": null
    },
    {
        "title": "句  其二",
        "author": "宋高宗",
        "content": "秋江烟暝泊孤舟。",
        "dynasty": "宋",
        "collection_info": null
    },
    {
        "title": "句  其三",
        "author": "宋高宗",
        "content": "有美三宫德，无嫌并后心。",
        "dynasty": "宋",
        "collection_info": null
    },
    {
        "title": "句  其四",
        "author": "宋高宗",
        "content": "趁此一轩风月好，橘香酒熟待君来。",
        "dynasty": "宋",
        "collection_info": null
    },
    {
        "title": "句  其五",
        "author": "宋高宗",
        "content": "气迴俎豆群工泰，喜入貔貅万马秋。",
        "dynasty": "宋",
        "collection_info": null
    },
    {
        "title": "句  其六",
        "author": "宋高宗",
        "content": "白云断处斜阳转，几曲青山献画屏。",
        "dynasty": "宋",
        "collection_info": null
    },
    {
        "title": "句  其七",
        "author": "宋高宗",
        "content": "池上疎烟笼翡翠，水边迟日戏蜻蜓。",
        "dynasty": "宋",
        "collection_info": null
    },
    {
        "title": "句  其八",
        "author": "宋高宗",
        "content": "绕池曳杖携双鹤，架水浇花课小奴。",
        "dynasty": "宋",
        "collection_info": null
    },
    {
        "title": "句",
        "author": "赵植",
        "content": "芳草连云暮色深。",
        "dynasty": "宋",
        "collection_info": null
    },
    {
        "title": "题家信后",
        "author": "高选",
        "content": "十载慇懃训子情，礼闱今幸占微名。\n彤庭策献三千字，鹏海风抟九万程。\n帽插宫花琼宴罢，身沾仙露赐衣荣。\n瞻云北阙人迢递，空忆高堂雪鬓生。",
        "dynasty": "宋",
        "collection_info": null
    },
    {
        "title": "瑞安县咏怀",
        "author": "高选",
        "content": "一经逢圣世，衔诏下神州。\n才陋惭无补，官卑得自由。\n刑威存抚字，赋役敢诛求。\n何日乘公暇，溪山策骑游。",
        "dynasty": "宋",
        "collection_info": null
    },
    {
        "title": "太息",
        "author": "高选",
        "content": "天运逢南度，和成势已移。\n山河怜破碎，草木亦伤悲。\n铁骑驰中土，烽尘隘北陲。\n哀臣双泪眼，岂畏朔风吹。",
        "dynasty": "宋",
        "collection_info": null
    },
    {
        "title": "吉祥寺",
        "author": "韩元杰",
        "content": "黄尘久厌市朝梦，青蒻已孤鸥鹭盟。\n谁解携琴来此宿，夜深随意写江声。",
        "dynasty": "宋",
        "collection_info": null
    },
    {
        "title": "程倅春行",
        "author": "汪若容",
        "content": "绿杨芳草正留连，急雨催诗湿锦鞯。\n野老不知行乐意，背人无语自耕田。",
        "dynasty": "宋",
        "collection_info": null
    },
    {
        "title": "登巾子山有怀旧游",
        "author": "王衜",
        "content": "路转岧嶤瞰古城，阑干曲处眼偏明。\n岚光不与江流断，凉意还从竹外生。\n好事樽罍初不减，旧题岁月已堪惊。\n会须更待天边月，醉看浮图波面横。",
        "dynasty": "宋",
        "collection_info": null
    },
    {
        "title": "题天台明岩",
        "author": "王衜",
        "content": "自古悬崖深蔽日，此心圆镜本无尘。\n会知明暗非关石，便是岩中得道人。",
        "dynasty": "宋",
        "collection_info": null
    },
    {
        "title": "偈颂七首  其一",
        "author": "释师一",
        "content": "魔作佛，坏烂虚空元有骨。\n佛作魔，须弥顶上涌清波。\n魔佛二边俱坐却，瘥病不假馿驼药。",
        "dynasty": "宋",
        "collection_info": null
    },
    {
        "title": "偈颂七首  其二",
        "author": "释师一",
        "content": "喜与水云会，甘与水云同。\n云屯水聚处，塞破太虚空。",
        "dynasty": "宋",
        "collection_info": null
    },
    {
        "title": "偈颂七首  其三",
        "author": "释师一",
        "content": "破暑黄梅雨，清神白乳茶。\n万缘俱不到，物外野僧家。",
        "dynasty": "宋",
        "collection_info": null
    },
    {
        "title": "偈颂七首  其四",
        "author": "释师一",
        "content": "相逢握手不论心，心性吾侪眼裏金。\n三箇柴头煨品字，与君閒话古丛林。\n柴头煨尽已更阑，楼上钟声落月寒。\n一把柳丝取不得，和烟搭在玉栏干。",
        "dynasty": "宋",
        "collection_info": null
    },
    {
        "title": "偈颂七首  其五",
        "author": "释师一",
        "content": "冻云欲雪未雪，普贤象驾峥嵘。\n岭梅半合半开，少室风光漏泄。",
        "dynasty": "宋",
        "collection_info": null
    },
    {
        "title": "偈颂七首  其六",
        "author": "释师一",
        "content": "万年藤上一枝春，用祝光尧万乘君。\n身固寿康长不老，大平时代自由身。",
        "dynasty": "宋",
        "collection_info": null
    },
    {
        "title": "偈颂七首  其七",
        "author": "释师一",
        "content": "燕去梁閒静，鸿来眼界宽。\n遶庭何所有，风撼竹珊珊。",
        "dynasty": "宋",
        "collection_info": null
    },
    {
        "title": "颂古八首  其一",
        "author": "释师一",
        "content": "赵老家风不热瞒，问他大道答长安。\n有谁平步归家去，多是区区自作难。",
        "dynasty": "宋",
        "collection_info": null
    },
    {
        "title": "颂古八首  其二",
        "author": "释师一",
        "content": "一拶银山铁壁摧，大悲院裏赶村齐。\n善财拄杖如无用，乞与佯狂老万回。",
        "dynasty": "宋",
        "collection_info": null
    },
    {
        "title": "颂古八首  其三",
        "author": "释师一",
        "content": "藏身无迹更无藏，脱体无依便厮当。\n古镜不劳还自照，淡烟和露湿秋光。",
        "dynasty": "宋",
        "collection_info": null
    },
    {
        "title": "颂古八首  其四",
        "author": "释师一",
        "content": "三唤须知意不轻，平生肝胆一时倾。\n负吾负汝还知否，纵有丹青画不成。",
        "dynasty": "宋",
        "collection_info": null
    },
    {
        "title": "颂古八首  其五",
        "author": "释师一",
        "content": "不起一念须弥山，特立当头着眼看。\n拈一缕丝轻绊倒，家家门底路长安。",
        "dynasty": "宋",
        "collection_info": null
    },
    {
        "title": "颂古八首  其六",
        "author": "释师一",
        "content": "家山指出路非遥，万仞嵯峨插碧霄。\n一片白云横谷口，几多归鸟自迷巢。",
        "dynasty": "宋",
        "collection_info": null
    },
    {
        "title": "颂古八首  其七",
        "author": "释师一",
        "content": "岩头婆子铁肝心，击碎干坤觅赏音。\n眨上眉毛如不荐，岳阳恶浪转增深。",
        "dynasty": "宋",
        "collection_info": null
    },
    {
        "title": "颂古八首  其八",
        "author": "释师一",
        "content": "十八佳人美态娇，绣衣轻整暗香飘。\n抬身花圃徐徐立，引得黄鶑下柳条。",
        "dynasty": "宋",
        "collection_info": null
    },
    {
        "title": "颂古",
        "author": "释师一",
        "content": "超谈胡餠应时机，遂块知非师子儿。\n败叶霜风都扫尽，古松方见岁寒枝。",
        "dynasty": "宋",
        "collection_info": null
    },
    {
        "title": "颂古十八首  其一",
        "author": "释师一",
        "content": "食讫跏趺坐石床，斗间间气烛天光。\n几多业识茫茫者，衲被蒙头在醉乡。",
        "dynasty": "宋",
        "collection_info": null
    },
    {
        "title": "颂古十八首  其二",
        "author": "释师一",
        "content": "浑身燥痒倩人搔，入骨搔来身已劳。\n一下被伊搔着了，平生痒处一时消。",
        "dynasty": "宋",
        "collection_info": null
    },
    {
        "title": "颂古十八首  其三",
        "author": "释师一",
        "content": "约去栽松箇老人，还来传法喜童真。\n有娘生面无爷姓，劫外灵苗不犯春。",
        "dynasty": "宋",
        "collection_info": null
    },
    {
        "title": "颂古十八首  其四",
        "author": "释师一",
        "content": "壁间书偈言无物，腰石当知力有余。\n莫道懒翁无伎俩，糠中舂出走盘珠。",
        "dynasty": "宋",
        "collection_info": null
    },
    {
        "title": "颂古十八首  其五",
        "author": "释师一",
        "content": "不是风兮不是旛，碧天云静月团团。\n几多乞巧痴男女，犹向床头瓮裏看。",
        "dynasty": "宋",
        "collection_info": null
    },
    {
        "title": "颂古十八首  其六",
        "author": "释师一",
        "content": "不是旛兮不是风，轩辕宝鑑出怀中。\n森罗万象难逃影，恋窟狐狸失却踪。",
        "dynasty": "宋",
        "collection_info": null
    },
    {
        "title": "颂古十八首  其七",
        "author": "释师一",
        "content": "孰云意在镢头边，一击圆通彻大千。\n大笑低头归去后，饥餐且莫与人传。",
        "dynasty": "宋",
        "collection_info": null
    },
    {
        "title": "颂古十八首  其八",
        "author": "释师一",
        "content": "张弓架箭几何年，接得三平机不全。\n若使当时能羿射，免教落节向弓弦。",
        "dynasty": "宋",
        "collection_info": null
    },
    {
        "title": "颂古十八首  其九",
        "author": "释师一",
        "content": "鲁祖逢人面壁，老大慵懒追随。\n后之参徒罔测，一向打瓦钻龟。",
        "dynasty": "宋",
        "collection_info": null
    },
    {
        "title": "颂古十八首  其一○",
        "author": "释师一",
        "content": "庞公孰谓问头亲，马祖言犹泥齿唇。\n吸尽西江禁不住，崄崖句裏笑翻身。",
        "dynasty": "宋",
        "collection_info": null
    },
    {
        "title": "颂古十八首  其一一",
        "author": "释师一",
        "content": "拶透机先子欲酬，迅雷楫下汗如流。\n踏翻船子水悠悠，直入千峯不转头。",
        "dynasty": "宋",
        "collection_info": null
    },
    {
        "title": "颂古十八首  其一二",
        "author": "释师一",
        "content": "曾扣西来问翠微，经行驻步大慈悲。\n当时投子如能荐，恶水重将更泼谁。",
        "dynasty": "宋",
        "collection_info": null
    },
    {
        "title": "颂古十八首  其一三",
        "author": "释师一",
        "content": "一着机先用得亲，可怜穷子眼无筋。\n须知八法论书处，前箭犹轻后箭深。",
        "dynasty": "宋",
        "collection_info": null
    },
    {
        "title": "颂古十八首  其一四",
        "author": "释师一",
        "content": "玉麟带角离霄汉，金凤衔花下綵楼。\n野老不嫌公子醉，相将携手御街游。",
        "dynasty": "宋",
        "collection_info": null
    },
    {
        "title": "颂古十八首  其一五",
        "author": "释师一",
        "content": "野水舟横芳草渡，人来舞棹或呈桡。\n捞虾摝蚬随时过，却向何时得六鳌。",
        "dynasty": "宋",
        "collection_info": null
    },
    {
        "title": "颂古十八首  其一六",
        "author": "释师一",
        "content": "举手攀南斗，移身倚北辰。\n出头天外看，须是箇般人。",
        "dynasty": "宋",
        "collection_info": null
    },
    {
        "title": "颂古十八首  其一七",
        "author": "释师一",
        "content": "扫地泼水相公来，声高隘喝绣旗开。\n天上玉麟来瑞世，堪作人间将相才。",
        "dynasty": "宋",
        "collection_info": null
    },
    {
        "title": "颂古十八首  其一八",
        "author": "释师一",
        "content": "三人证龟成鳖，毗岚一吹吹灭。\n从兹暗裏穿针，鼻孔七花八裂。",
        "dynasty": "宋",
        "collection_info": null
    },
    {
        "title": "颂古一首",
        "author": "释师一",
        "content": "九夏安居不论心，胡芦水上捺教沉。\n忽涌向西边出，惊起沙鸥乱白苹。",
        "dynasty": "宋",
        "collection_info": null
    },
    {
        "title": "诗一首",
        "author": "袁思永",
        "content": "万迭云山拥郡楼，凭栏下瞰卧龙湫。\n二年吏役何曾到，孤负清风月白秋。",
        "dynasty": "宋",
        "collection_info": null
    },
    {
        "title": "句",
        "author": "彭奭",
        "content": "六龙极北瞻明主，三凤河东愧腐儒。",
        "dynasty": "宋",
        "collection_info": null
    },
    {
        "title": "呈南堂静禅师",
        "author": "莫将",
        "content": "从来姿韵爱风流，几笑时人向外求。\n万别千差无觅处，得来元在鼻尖头。",
        "dynasty": "宋",
        "collection_info": null
    },
    {
        "title": "井田封建图",
        "author": "陈子常",
        "content": "为成者十復为终，终十还为百里同。\n祇为诸儒泥方法，不知起数总皆纵。",
        "dynasty": "宋",
        "collection_info": null
    },
    {
        "title": "题马世功豁野堂",
        "author": "左玙",
        "content": "欢言赴幽期，作意理烟艇。\n曳缆松篁阴，未觉心地迥。\n舍舟登爽垲，微步水云浄。\n扶舆登斯堂，遐眺方一骋。\n开轩纳野色，秋思浩千顷。\n心随片云远，目送孤鸿影。\n坐久襟宇宽，万事讵容省。\n永愿陪清游，栖身白鸥境。",
        "dynasty": "宋",
        "collection_info": null
    },
    {
        "title": "句",
        "author": "胡汾",
        "content": "轮中如有物，光外更无空。",
        "dynasty": "宋",
        "collection_info": null
    },
    {
        "title": "赠李用之",
        "author": "种道人",
        "content": "道成元未是，再至却须成。\n但看西行日，归来一饷荣。",
        "dynasty": "宋",
        "collection_info": null
    },
    {
        "title": "御苑采茶歌十首  其一",
        "author": "熊蕃",
        "content": "云腴贡使手亲调，旋放春天采玉条。\n伐鼓危亭惊晓梦，啸呼齐上苑东桥。",
        "dynasty": "宋",
        "collection_info": null
    },
    {
        "title": "御苑采茶歌十首  其二",
        "author": "熊蕃",
        "content": "采采东方尚未明，玉芽同护见心诚。\n时歌一曲青山裏，便是春风陌上声。",
        "dynasty": "宋",
        "collection_info": null
    },
    {
        "title": "御苑采茶歌十首  其三",
        "author": "熊蕃",
        "content": "共抽灵草报天恩，贡令分明使指尊。\n逻卒日循云堑绕，山灵亦守御园门。",
        "dynasty": "宋",
        "collection_info": null
    },
    {
        "title": "御苑采茶歌十首  其四",
        "author": "熊蕃",
        "content": "纷纶争径蹂新苔，回首龙园晓色开。\n一尉鸣钲三令趣，急持烟笼下山来。",
        "dynasty": "宋",
        "collection_info": null
    },
    {
        "title": "御苑采茶歌十首  其五",
        "author": "熊蕃",
        "content": "红日新升气转和，翠篮相逐下层坡。\n茶官正要灵芽润，不管新来带露多。",
        "dynasty": "宋",
        "collection_info": null
    },
    {
        "title": "御苑采茶歌十首  其六",
        "author": "熊蕃",
        "content": "翠虬新范绛纱笼，看罗春生玉节风。\n叶气云蒸千嶂绿，欢声雷震万山红。",
        "dynasty": "宋",
        "collection_info": null
    },
    {
        "title": "御苑采茶歌十首  其七",
        "author": "熊蕃",
        "content": "凤山日日滃非烟，剩得三春雨露天。\n棠坼浅红酣一笑，柳垂淡绿困三眠。",
        "dynasty": "宋",
        "collection_info": null
    },
    {
        "title": "御苑采茶歌十首  其八",
        "author": "熊蕃",
        "content": "龙焙夕熏凝紫雾，凤池晓濯带苍烟。\n水芽只自宣和有，一洗枪旗二百年。",
        "dynasty": "宋",
        "collection_info": null
    },
    {
        "title": "御苑采茶歌十首  其九",
        "author": "熊蕃",
        "content": "修贡年年采万株，只今胜雪与初殊。\n宣和殿裏春风好，喜动天颜是玉腴。",
        "dynasty": "宋",
        "collection_info": null
    },
    {
        "title": "御苑采茶歌十首  其一○",
        "author": "熊蕃",
        "content": "外台庆历有仙官，龙凤纔闻制小团。\n争得似金模寸璧，春风第一荐宸餐。",
        "dynasty": "宋",
        "collection_info": null
    },
    {
        "title": "登金山",
        "author": "熊蕃",
        "content": "注海银成壑，浮空玉作堆。\n鳌翻三岛出，鹫驾一峯来。\n塔影波摇动，钟声潮拍回。\n犹嗟禅伯老，虚人妙高台。",
        "dynasty": "宋",
        "collection_info": null
    },
    {
        "title": "句  其一",
        "author": "熊蕃",
        "content": "雨珠波上掷，霞锦浪中翻。",
        "dynasty": "宋",
        "collection_info": null
    },
    {
        "title": "句  其二",
        "author": "熊蕃",
        "content": "禹凿隋穿今古利，吴樯楚楫去来空。",
        "dynasty": "宋",
        "collection_info": null
    },
    {
        "title": "句  其三",
        "author": "熊蕃",
        "content": "僻疑昏有虎，静怪晓无鸡。",
        "dynasty": "宋",
        "collection_info": null
    },
    {
        "title": "大涤洞天留题",
        "author": "赵珂夫",
        "content": "九锁山藏一洞天，栖真大涤洞巍然。\n云根石出仙人迹，天柱峰流漱玉泉。\n丹凤岩前游熟路，翠蛟亭上揖来贤。\n我儿祷旱朝龙井，一雨昭苏大有年。",
        "dynasty": "宋",
        "collection_info": null
    },
    {
        "title": "李邺侯赞",
        "author": "陈长方",
        "content": "四海九州，如一戏具。\n运之失机，人与俱仆。\n嗟世小儿，坐旁窥观。\n拟指其手，目动心寒。\n伟兹邺侯，把握是器。\n南西北东，唯所欲置。\n先捣范阳，困贼两河。\n远猷不施，遗孽遂多。\n藉其余智，指令李郭。\n尚洗甲兵，二都清廓。\n再造有唐，如汉子房。\n留封亦谢，高卧嵩阳。\n老居上宰，前星嵲屼。\n诚动昏庸，阴销篡夺。\n寒暑迭运，今三百年。\n岩岩英风，俨若在前。\n我思古人，心焉密勿。\n伟兹邺侯，才不世出。",
        "dynasty": "宋",
        "collection_info": null
    },
    {
        "title": "李西平画像赞",
        "author": "陈长方",
        "content": "德宗贪功失君德，四海力欲干戈平。\n但喜马公窘田悦，滔俊角出飞秋鹰。\n绵绵延延到希烈，乘间索赋无时停。\n泾师门外一朝起，舟中敌国又朱泚。\n仓忙出走幸奉天，大器倾移飜手尔。\n西平忠武根于天，奋身一旅当无前。\n东猘西虺致首尾，屹立左右相周旋。\n马鸣萧萧嚮都鄙，师行引绳士如水。\n传呼齐道相公来，谈笑王城藏袖裏。\n包戈卧鼓含元廷，青天洗出妖祲清。\n远坊穷巷鷄与犬，寂寂不惊刁斗声。\n德宗胸中暗如墨，怀光效忠终反侧。\n海内汹涌等沸羹，不有西平那復国。\n嗟乎西平诚功高，景钟太常书勋劳。\n为臣尔尔乃其职，慎勿满假矜贤豪。",
        "dynasty": "宋",
        "collection_info": null
    },
    {
        "title": "李卫公赞",
        "author": "陈长方",
        "content": "虬鬚天人世不有，两河股裂羣凶手。\n健儿谁復知大家，养子朝朝饮牛酒。\n庙堂坐论赞皇公，三镇便同牛马走。\n濯手为雨噫为风，斡旋六合臂运肘。\n奇章器仅等罍樽，公人中龙彼犬豚。\n数百年来号牛李，气塞不堪今重论。\n感时念古寸心切，更觉会昌勋业尊。\n未应精爽焄蒿尽，试哦楚些招断魂。",
        "dynasty": "宋",
        "collection_info": null
    },
    {
        "title": "程伊川赞",
        "author": "陈长方",
        "content": "道如皎日，丝毫不隔。\n人自迷之，转南为北。\n寥寥千载，𧥄𧥄百家。\n精罢力惫，言多道遐。\n惟吾夫子，神交累圣。\n一念全德，千差尽正。\n发古关键，推与人同。\n学焉得此，作圣之功。\n浩乎无倪，体之甚迩。\n力扶斯文，仆而復起。\n我瞻遗像，非没非存。\n传之后裔，愈久弥尊。\n有功生民，不下神禹。\n非知道者，将谁告语。",
        "dynasty": "宋",
        "collection_info": null
    },
    {
        "title": "张横渠赞",
        "author": "陈长方",
        "content": "祖龙吐毒，烈火四焚。\n先王载籍，毕罹其屯。\n刘汉崛兴，访索丘坟。\n羣儒掇拾，百不一存。\n绵蕝之野，陋兮叔孙。\n胸谋腹断，己学自尊。\n致彼古礼，寥落无闻。\n勇哉先生，绝类离伦。\n追千岁上，以礼立身。\n隠居关右，化行于民。\n宾嘉丧祭，唯古之循。\n坐令邹鲁，復见咸秦。\n岩岩泰山，烈烈秋暾。\n先生谨严，比德实均。\n嗟世习非，诚难具论。\n弃礼自快，纷其如云。\n感今陈古，歌以斯文。\n庶由高躅，起我后昆。",
        "dynasty": "宋",
        "collection_info": null
    },
    {
        "title": "闻思大士入定相善财童子致恭揭谛神后卫因为之赞",
        "author": "陈长方",
        "content": "幪头迭足，敛目而禅。\n闻思尽处，当念超然。\n不起于座，遍羣生前。\n如行空月，影落百川。\n提孩念道，访求知识。\n海山绝处，慈容忽觌。\n一俛仰间，今吾非昔。\n回首百城，山川历历。\n大士俨若，非空非有。\n毁讚莫及，孰卫孰守。\n唯此力人，雄风赳赳。\n是亦孔门，御侮之友。",
        "dynasty": "宋",
        "collection_info": null
    },
    {
        "title": "真武赞",
        "author": "陈长方",
        "content": "北方之神非此形，世俗强为图其真。\n天一生水罔与冥，草玄扬云知彼情。",
        "dynasty": "宋",
        "collection_info": null
    },
    {
        "title": "张子房",
        "author": "陈长方",
        "content": "子房非汉臣，悯世为一起。\n借力用沛公，东西唯所指。\n注措岂因黄石书，出处非由赤松子。\n博浪沙中击祖龙，欲报君仇遑恤己。",
        "dynasty": "宋",
        "collection_info": null
    },
    {
        "title": "陆宣公",
        "author": "陈长方",
        "content": "赤符兆此水，黄图蒙楚氛。\n上天眷李氏，未许鲸鲵吞。\n胚胎出仁人，来佐文皇孙。\n如凤不鸷搏，坐使众鸟君。\n奉天累卵危，柱石繄公存。\n奈何儿曹痴，但侈李浑勋。\n或云诏令下，雪泣山南军。\n琐琐计功阀，浅识难与论。\n君看商辛罪，讵可臣周文。\n朝有一微子，国势南山尊。\n道大与时背，晚弃天之垠。\n溟渤泄毫芒，世已高清芬。\n穷通一吷耳，止止毋重云。",
        "dynasty": "宋",
        "collection_info": null
    },
    {
        "title": "寄黄端冕时从张丞相幕中",
        "author": "陈长方",
        "content": "三年不相面，思君夕十起。\n君趋大江东，此情随逝水。\n仲尼方过宋，亦主司城子。\n欲行平生言，讵知不由此。\n男儿一语契，发轫见千里。\n崎岖马迹间，输诚劳舌齿。\n浩歌归去来，长剑无须倚。",
        "dynasty": "宋",
        "collection_info": null
    },
    {
        "title": "文儒见和四诗钦叹高妙谨用韵为答卒章问讯汝霖幸呈似也  其一",
        "author": "陈长方",
        "content": "我贫如曲逆，瓮牖门垂席。\n莽苍且三餐，鹏鷃俱自适。\n功业熏天地，等是一戏剧。\n高堂亲鹄髮，甘脆尚谋食。\n空余圣门事，黾勉愧强力。\n前修皎日星，一一是标的。\n未敢如求赐，自画兼愿息。",
        "dynasty": "宋",
        "collection_info": null
    },
    {
        "title": "文儒见和四诗钦叹高妙谨用韵为答卒章问讯汝霖幸呈似也  其二",
        "author": "陈长方",
        "content": "公居吴淞滨，声名到童儿。\n弓旌羔雁招，尚落沧海遗。\n淡然如秋容，杳渺无津涯。\n扁舟载西子，独此见子皮。\n兼收及我辈，一视白与缁。\n他年高士传，读者当见思。\n不但首阳士，廉称百世师。",
        "dynasty": "宋",
        "collection_info": null
    },
    {
        "title": "文儒见和四诗钦叹高妙谨用韵为答卒章问讯汝霖幸呈似也  其三",
        "author": "陈长方",
        "content": "记公当日事，天上冠羣英。\n偕计旅庭实，稚齿先飞声。\n胸中五色绢，补衮泽斯民。\n云胡卷而归，不效岐山鸣。\n翛然脱外累，志尚惟清宁。\n坐使嘉谷富，无復生蝗螟。\n因公古人风，併得千载情。",
        "dynasty": "宋",
        "collection_info": null
    },
    {
        "title": "文儒见和四诗钦叹高妙谨用韵为答卒章问讯汝霖幸呈似也  其四",
        "author": "陈长方",
        "content": "好在苏夫子，琴书安稳不。\n尺书寄双鲤，一一无沉浮。\n不见才几日，沃若桑已稠。\n应与曜庵人，静话同茶瓯。\n目送归飞鸿，缥渺天南头。\n趣合略畦畛，道同当共谋。\n何时暂来旋，促驾毋停辀。",
        "dynasty": "宋",
        "collection_info": null
    },
    {
        "title": "读萧相国传嘉召平出处之合义作召平诗",
        "author": "陈长方",
        "content": "秦刑次骨政如虎，六合瓦分访前主。\n龙蛇五年垓下定，尺地寸天皆汉土。\n青门抱瓮等齐民，赍志肯教重屈身。\n采薇昔日首阳下，岂谓周武惭商辛。\n为臣委质贰乃辟，况我陪封存故国。\n不知荒虐但知君，可卷随人心匪席。\n每开汗简为潸然，出处真成不愧天。\n袖手叵堪余伎痒，往弔酇侯消未然。\n高皇漫道羣雄祖，何似萧王更英武。\n一相不能推赤心，终至遭君玩掌股。\n君不见臧文仲，厚禄知贤不能共。\n千古难辞窃位讥，我为酇侯还忸怩。",
        "dynasty": "宋",
        "collection_info": null
    },
    {
        "title": "孔明",
        "author": "陈长方",
        "content": "阿衡专美有商初，谁氏彷佛前规橅。\n汉末诸君愤城狐，外召绍卓为韩卢。\n毒流三辅被京都，鈇锧至乃诛无鬚。\n纷纭少定泪坞诛，诸君自名谷与孤。\n海内各各援鼓桴，才如粟毛争驰驱。\n孔明高卧南阳庐，视之过前初若无。\n三顾幡然去枌榆，实类有莘彼丈夫。\n玄德没地存孤雏，昏暗仅比曹丕奴。\n扶之立国西南区，君臣内外靡咨吁。\n兹事可直桐宫居，孔明乃古阿衡徒。\n何人欲并齐夷吾，是将鱼目方璠玙。\n九原可作谁归与，呜呼斯人真起予。",
        "dynasty": "宋",
        "collection_info": null
    },
    {
        "title": "题赵坦之唐人所画二马",
        "author": "陈长方",
        "content": "前身道林后曹覇，笔下马生非可画。\n心赏神骏今绘神，戏弄丹青疑造化。\n风鬃雾鬣何足云，电行山立更逼真。\n脱遗皮毛见骥德，妙处了非由写形。\n兔园喜事佳公子，王济风流略相似。\n画中一见犹好之，不但千金致燕市。\n明窗展拭须韵语，杜陵无人欲谁付。\n邓公骢马二三羣，梦想风标觊神遇。\n此诗此画今不逢，见画与诗元自同。\n谁知一洗凡马句，今在生绡半幅中。",
        "dynasty": "宋",
        "collection_info": null
    },
    {
        "title": "读张文潜黄鲁直中兴颂有作",
        "author": "陈长方",
        "content": "文皇光明大式围，招来羣策常低眉。\n恩流动植到肌骨，民心与作邦家基。\n岁月日逝阅天宝，桩撞家居恣纤儿。\n妇后一日投三子，内间更纳寿王妃。\n三纲俱紊今若此，渔阳叛将来犹迟。\n骑骡入蜀事惨恻，灵武即位尤堪悲。\n五郎父子较名义，直与安史分毫釐。\n若非贞观基局牢，分披已作周东西。\n临淮电击亦漫尔，汾阳韬畧将何为。\n后来更出颜元辈，深词大刻中兴碑。\n艰难不少念厥祖，坐蒙前福仍夸毗。\n鑑观陈迹动叹息，愿上文王圣德诗。",
        "dynasty": "宋",
        "collection_info": null
    },
    {
        "title": "古剑行",
        "author": "陈长方",
        "content": "不辨干将与莫耶，仗之使我心无邪。\n光芒紫气射牛斗，知音今不乏张华。\n百炼精刚欧冶手，一仗尚能清九有。\n有时阴霭天地昏，匣中飞电金蛇走。\n切玉如泥未足珍，终当化去乌足神。\n愿与朱云斩邪佞，岂甘埋没延平津。\n莫道承平便无用，长使姦雄毛骨竦。\n上决浮云日月明，疾视羞为一夫勇。",
        "dynasty": "宋",
        "collection_info": null
    },
    {
        "title": "赠画者徐琛",
        "author": "陈长方",
        "content": "我行江南江北山，真赏会心那可数。\n独爱黄陵古庙前，四水粘天迷浦溆。\n胸中历历着山川，有句如枝不容吐。\n欲将写作无声诗，笔底愧非韦与许。\n今年南走到闽越，归踏雪峯由后路。\n蛇行山腹动十里，屏列奇峯疑八柱。\n连云直拟穿天心，飞瀑横看如急雨。\n盘涡雷吼又奔注，小立只忧蛟鰐怒。\n何异周南太史家，西上九疑东访禹。\n君能点染出江山，造物鑪锤困掀侮。\n李成不作郭熙死，谁谓今人不如古。\n五日一水十日石，得意无烦用心苦。\n君观宋迪传深趣，元在颓墙破环堵。\n正如草圣得神逸，担夫争道公孙舞。\n吾言有味君细听，领畧当同少林祖。",
        "dynasty": "宋",
        "collection_info": null
    },
    {
        "title": "边公明尽屏荤茹因成古风约叔度良佐周翰同赋公明学佛而不专意性理故及之",
        "author": "陈长方",
        "content": "君不见何曾万钱不下筯，一食淋漓污刀俎。\n又不见王济春醪人抱瓮，盈缶蒸豚渍人乳。\n百年光景电画水，口腹何须事如许。\n夫君景德公侯家，鸣钟列鼎相矜夸。\n奈何乌帽嵌岩底，栽松艺菊餐烟霞。\n年来删薙到口腹，不待闻韶便忘肉。\n前身知是永禅师，想似当年房相国。\n庖厨渐远世缘轻，定水泓澄久更明。\n蒲团好究风幡句，率陀未是公归处。\n一日还家不移步，方信今吾了非故。\n作诗相贺杂苦语，爱人以德吾非据。",
        "dynasty": "宋",
        "collection_info": null
    },
    {
        "title": "别叶子",
        "author": "陈长方",
        "content": "归袂飘飘举，春风催去船。\n又为旬日别，已觉寸心悬。\n诗社须摩诘，兄家念惠连。\n千金轻一诺，季布岂空传。",
        "dynasty": "宋",
        "collection_info": null
    },
    {
        "title": "王正自挽诗  其一",
        "author": "陈长方",
        "content": "道史词华丽，兰台地望高。\n鸳行方接翼，牛刃极吹毛。\n岂料飞梭语，长令空谷逃。\n栖迟俄委化，惊惋首重搔。",
        "dynasty": "宋",
        "collection_info": null
    },
    {
        "title": "王正自挽诗  其二",
        "author": "陈长方",
        "content": "登门纔几日，祖奠亦歔欷。\n毁誉付公是，游谈空昨非。\n厉阶由怨府，意广数危机。\n世味元如许，休嗟志愿违。",
        "dynasty": "宋",
        "collection_info": null
    },
    {
        "title": "杨汉公挽词二首  其一",
        "author": "陈长方",
        "content": "今世称能吏，如君第几人。\n铜章恩屡易，象板命惟新。\n华表归无日，泉台冷不春。\n承家在诸子，勉力绍前尘。",
        "dynasty": "宋",
        "collection_info": null
    },
    {
        "title": "杨汉公挽词二首  其二",
        "author": "陈长方",
        "content": "一日官联旧，千秋事契存。\n窆棺萧寺侧，筑屋白云根。\n绵力惭无助，丹心徒重论。\n凄凉楚些韵，谁解与招魂。",
        "dynasty": "宋",
        "collection_info": null
    },
    {
        "title": "去冬因元镇有见怀诗草草用韵录上併谢妙药名墨之惠",
        "author": "陈长方",
        "content": "南来仙骥一回翔，古墨丹砂併送将。\n从此微躯常得健，学君挥翰讵能忘。\n霜寒碧涧行踪少，月落青林去梦长。\n相见只愁俱白髮，敢辞不饮负清觞。",
        "dynasty": "宋",
        "collection_info": null
    },
    {
        "title": "送李尹叔解印",
        "author": "陈长方",
        "content": "数年美政在棠阴，考绩如公合赐金。\n莫问逢迎妨俗眼，但知惠爱尽吾心。\n攀车共愿轮生角，追路端如鹿走林。\n我亦一廛清霅尾，惭无妙笔写徽音。",
        "dynasty": "宋",
        "collection_info": null
    },
    {
        "title": "寄胡仲连三丈",
        "author": "陈长方",
        "content": "吴中耆旧固无多，底事年来病作魔。\n无妄那知能召疾，蹈仁谁谓反伤和。\n阻操几杖候安否，宜遣音书问若何。\n不药行将致康復，铜人公可手摩挲。",
        "dynasty": "宋",
        "collection_info": null
    },
    {
        "title": "观亡弟同之书札感怀",
        "author": "陈长方",
        "content": "处处君书画，难堪泪雨沱。\n如何遵养力，不似世缘多。",
        "dynasty": "宋",
        "collection_info": null
    },
    {
        "title": "书中庸示边周翰",
        "author": "陈长方",
        "content": "纸上遗书字宛然，千年微意有谁传。\n曾将灵钥开关钮，珍重成周二老贤。",
        "dynasty": "宋",
        "collection_info": null
    },
    {
        "title": "郦生长揖",
        "author": "陈长方",
        "content": "辍洗高阳一酒徒，沛公雅意在雄图。\n终烦前箸还销印，王表知君浅丈夫。",
        "dynasty": "宋",
        "collection_info": null
    },
    {
        "title": "张释之谏文帝",
        "author": "陈长方",
        "content": "乐极生悲倚瑟歌，一言悟主亦何多。\n晏婴往日规齐景，廷尉风流更不磨。",
        "dynasty": "宋",
        "collection_info": null
    },
    {
        "title": "霍光赏符玺郎",
        "author": "陈长方",
        "content": "黄四娘家花满蹊，姓名因寄杜陵诗。\n孟坚父子编摩久，符玺中郎竟为谁。",
        "dynasty": "宋",
        "collection_info": null
    },
    {
        "title": "金日磾见马",
        "author": "陈长方",
        "content": "黼座天临粉黛中，苑前过马貌惟恭。\n那知漠北休屠子，前古由余可比踪。",
        "dynasty": "宋",
        "collection_info": null
    },
    {
        "title": "冯倢伃",
        "author": "陈长方",
        "content": "仓惶环柱祖龙子，失筯惊雷刘使君。\n肯信绿眉蝉鬓客，当熊意气压三军。",
        "dynasty": "宋",
        "collection_info": null
    },
    {
        "title": "王昭君",
        "author": "陈长方",
        "content": "巫峡江边岁屡更，汉宫日月亦峥嵘。\n此身端可清边患，谁惜龙沙以北行。",
        "dynasty": "宋",
        "collection_info": null
    },
    {
        "title": "山简习池",
        "author": "陈长方",
        "content": "夷甫清言百不知，山公日醉习家池。\n晋朝将相元如此，石勒刘渊自奋飞。",
        "dynasty": "宋",
        "collection_info": null
    },
    {
        "title": "明皇览鑑妃子剪髮图",
        "author": "陈长方",
        "content": "引鑑能知天下肥，此时未纳寿王妃。\n龙眠解向丹青裏，写出开元治乱机。",
        "dynasty": "宋",
        "collection_info": null
    },
    {
        "title": "胡少明两书索二程先生画像寄小诗二首  其一",
        "author": "陈长方",
        "content": "微言固已成糟粕，纸上形容转更踈。\n要识平生真面目，百无所似若为书。",
        "dynasty": "宋",
        "collection_info": null
    },
    {
        "title": "胡少明两书索二程先生画像寄小诗二首  其二",
        "author": "陈长方",
        "content": "牛首蒙倛两误传，与人同处最难言。\n孟轲出语不惊坐，熟復方能知委源。",
        "dynasty": "宋",
        "collection_info": null
    },
    {
        "title": "怀少明  其一",
        "author": "陈长方",
        "content": "故人漂泊客江乡，夜雨相思夜更长。\n经岁不来来又去，端如鸿燕递相望。",
        "dynasty": "宋",
        "collection_info": null
    },
    {
        "title": "怀少明  其二",
        "author": "陈长方",
        "content": "江芦叶叶生秋思，相对闲窗伴晚风。\n想得涂菘胡伯武，此时情味与谁同。",
        "dynasty": "宋",
        "collection_info": null
    },
    {
        "title": "答虞明中",
        "author": "陈长方",
        "content": "若道平生未始离，谁知此语已成非。\n饶君向此知端的，未免犹成我与伊。",
        "dynasty": "宋",
        "collection_info": null
    },
    {
        "title": "示弟",
        "author": "陈长方",
        "content": "欲知天理即私心，切莫将来两处寻。\n翻手为云覆手雨，只今犹昔昔犹今。",
        "dynasty": "宋",
        "collection_info": null
    },
    {
        "title": "观云",
        "author": "陈长方",
        "content": "浮云聚散復西东，此处容君一线通。\n全体露时如不领，问君何日解相逢。",
        "dynasty": "宋",
        "collection_info": null
    },
    {
        "title": "题牛图",
        "author": "陈长方",
        "content": "卧嚙枯萁对晚风，微劳畎亩未须雄。\n吾君痛迫刘文叔，好试当年新野功。",
        "dynasty": "宋",
        "collection_info": null
    },
    {
        "title": "牧羊图",
        "author": "陈长方",
        "content": "画史含毫欲下时，笔端新意有谁知。\n满山羖䍽燕然北，快取奇功慎莫迟。",
        "dynasty": "宋",
        "collection_info": null
    },
    {
        "title": "题定武本兰亭  其一",
        "author": "陈长方",
        "content": "昭陵一入见无从，镌石犹将贋本供。\n八法典刑今在此，华山天外立三峯。",
        "dynasty": "宋",
        "collection_info": null
    },
    {
        "title": "题定武本兰亭  其二",
        "author": "陈长方",
        "content": "不须苦恨厌家鸡，自是盐车后月题。\n弄笔数行书纸背，莫教人唤庾安西。",
        "dynasty": "宋",
        "collection_info": null
    },
    {
        "title": "题定武本兰亭  其三",
        "author": "陈长方",
        "content": "此甥此舅两风流，翰墨相传不误投。\n大似曹溪付衣钵，临池他日看银钩。",
        "dynasty": "宋",
        "collection_info": null
    },
    {
        "title": "歌赠叶季质",
        "author": "陈长方",
        "content": "叶子哦诗风雨寒，时时和墨摇笔端。\n江山万里入寸纸，杳霭孤鸿残照閒。\n沧洲散髮径欲往，已觉置我江之干。\n一身幺么仅如许，胸次奈君湖海宽。\n酒狂稍稍芒角露，扫出怪石苍松盘。\n他人崎岖作能事，君独笑谈聊一戏。\n青鞋布袜自寻山，四十无家疑度世。\n莫歌长铗归来乎，不须苦吟频捻鬚。\n但将美酒浇磈磊，里社年丰皆可酤。\n醉来横眠醒读书，长康非痴君岂愚。\n身閒无事肯过我，更作天姥当庭除。",
        "dynasty": "宋",
        "collection_info": null
    },
    {
        "title": "和叶季质以唐律两篇见属",
        "author": "陈长方",
        "content": "风流王右辖，萧散郑丹邱。\n此事今难再，如公可并游。\n千篇诗价重，十日酒船浮。\n圣主方东幸，山中莫滞留。",
        "dynasty": "宋",
        "collection_info": null
    },
    {
        "title": "书杨舜韶诗后",
        "author": "陈长方",
        "content": "吴城磊落见长身，屈指文章第几人。\n岁月消磨百年后，音容间绝九泉新。\n惭无健笔作佳传，空对遗编独惨神。\n符也克家端的否，会须收拾寄苍珉。",
        "dynasty": "宋",
        "collection_info": null
    },
    {
        "title": "问学有感",
        "author": "陈长方",
        "content": "閒花乱蕊竞红青，谁信风光不繫停。\n问此果能知逝者，便须触处尽相应。",
        "dynasty": "宋",
        "collection_info": null
    },
    {
        "title": "九里松",
        "author": "李石",
        "content": "荷花湖上船，松影沙外渡。\n松行又九里，凉藓引深步。\n石桥枕溪斜，中有入山路。\n意行忘屈曲，拄杖扣层户。\n入门已欣然，但恐所见阻。\n更须上高楼，霁影蒙薄雾。\n急风层巅起，雾破山缺处。\n青林一点明，炯炯白鸟度。\n独坐不须禅，山水得妙悟。",
        "dynasty": "宋",
        "collection_info": null
    },
    {
        "title": "山图",
        "author": "李石",
        "content": "丹砂山中期，交梨海上约。\n崎岖九折坂，准拟一丸药。\n至今山仙翁，已跨紫霄鹤。\n鹤去当归来，尘世忆如昨。\n天使自天降，招去游五岳。\n洞府日月长，流水花片落。\n我来似天意，一官不足缚。\n道气迄未充，何以痊瘴恶。\n云霞閟灵蘂，雾雨罩仙萼。\n臭稗杂菁英，凡草混荃若。\n未免七十毒，谁敢试口嚼。\n上焉忧国病，下者念民瘼。\n安得如昔人，一举翔寥落。",
        "dynasty": "宋",
        "collection_info": null
    },
    {
        "title": "同邓使君赏双头牡丹",
        "author": "李石",
        "content": "兼金必贵双，珏玉不独隻。\n嫣然彼丛生，佳处亦求匹。\n沙寒水成练，雪洞山立壁。\n春回小洛阳，淑气自融液。\n主人似维摩，拈花许入室。\n不碍清浄眼，粉黛眩青赤。\n联香飒轻吹，并影旭朝日。\n有如猗兰心，相同不相敌。\n偶来饮此酒，对花情有激。\n试哦常棣章，反经道如一。",
        "dynasty": "宋",
        "collection_info": null
    },
    {
        "title": "黎墨",
        "author": "李石",
        "content": "少休大夫封，应梦上公禄。\n向来岩壑姿，高节媲青竹。\n低徊文绣地，自谓迁进速。\n迩者为客卿，翰苑文史足。\n炎炎虽可鄙，炳炳有足录。\n一朝污浊流，钱券满吾蜀。\n童山要进取，万石压车轴。\n通侯宠富民，都尉侈搜粟。\n虽蒙须臾荣，不盖平生辱。\n社栎乃天全，不及不才木。\n春秋戒求名，吾诗纪山麓。",
        "dynasty": "宋",
        "collection_info": null
    },
    {
        "title": "王显之求名其二子曰忠厚曰忠恕",
        "author": "李石",
        "content": "有子固可贺，无子谁为羞。\n尧圣传世念，厉丑似己忧。\n有子与无子，人事天为谋。\n王家乌衣巷，叶叶追前修。\n乃翁万卷书，一一手校雠。\n厚恕命尔名，万金美田畴。\n种德日復日，藨蔉期深秋。\n字表名所出，远意孔与周。\n陶公责端宣，晋人警师仇。\n君家膝上郎，有如昔徐侯。\n富贵二雏语，岂有卑微休。",
        "dynasty": "宋",
        "collection_info": null
    },
    {
        "title": "西堂前老松状如偃盖或云即摩顶松也松产茯苓为人窃去松今不存因栽数小松补其处书此诗壁上",
        "author": "李石",
        "content": "阿师从何来，最是两肩苦。\n一头载梵书，一头荷慈母。\n至今江上松，东西随仰俯。\n此松岂有情，摩顶记佛语。\n松根白衣僊，日夜瑞光吐。\n翩然紫霄上，蛰龙起雷雨。\n我来悟前缘，父老指环堵。\n风花即几席，经草随步武。\n重栽渺生意，合抱阶尺土。\n他年十八公，此地记初祖。",
        "dynasty": "宋",
        "collection_info": null
    },
    {
        "title": "木芙蓉",
        "author": "李石",
        "content": "荣枯一气内，造化本自公。\n春花与秋蔕，孰云有不同。\n试看木芙蕖，雨露滋芳丛。\n嫣然生百巧，秀色倾房栊。\n婢子有不惬，偃蹇霜枝红。\n溪柳疎其西，池荷亚其东。\n等作一物看，曾是烦春工。\n开阖寓至理，岁事号秋风。\n惟有桃李场，感叹无言中。",
        "dynasty": "宋",
        "collection_info": null
    },
    {
        "title": "人日集蟆颐视堰",
        "author": "李石",
        "content": "大江拆两股，小江分一支。\n秋水七八月，老蟆喜持颐。\n往往自夸大，未觉海若嗤。\n灌溉虽小惠，湮溺已可危。\n父老指水迹，栖苴挂林枝。\n高田混坑谷，漠漠沙风吹。\n城堞不数步，长堤漫委蛇。\n我非河洛想，颇为梁益悲。\n神禹岂不到，吾蜀几为池。\n人日有故事，敢后壶浆期。\n野叟馈鱼兔，鼓舞亦致词。\n一笑谢父老，何由救民饥。\n但得麦早熟，眼底无疮痍。\n老守为尔醉，灯火江之湄。\n老蟆亦放光，跳月天南垂。",
        "dynasty": "宋",
        "collection_info": null
    },
    {
        "title": "小桃",
        "author": "李石",
        "content": "方春花气苏，谁忍犯霜晓。\n漫山千树桃，缩颈听春鸟。\n独此开数株，此桃也不小。\n晨霞碎林霏，绛雪压枝袅。\n梅魂正零落，月影夜悄悄。\n陈新接物态，俯仰映池沼。\n蓬莱有大桃，岁月较多少。\n自从偷儿得，弱水隔浩渺。\n且与倾绿尊，乍见喜围绕。\n尚有芥子微，须弥寄毫杪。",
        "dynasty": "宋",
        "collection_info": null
    },
    {
        "title": "送张道士游西山至道观",
        "author": "李石",
        "content": "雪打窗外竹，共卧窗间床。\n起来忍饥冻，对坐唯炉香。\n写之三尺琴，遶屋声琅琅。\n相从无此好，要俶西山装。\n西山接飞鸿，路入云水乡。\n六月余积雪，冬木含春芳。\n羣仙竞来往，御风骑凤凰。\n我昔曾见之，瞳子瞭且光。\n张子长鬣师，沆瀣入肺肠。\n为取桥下履，仍传枕中方。\n此时觅刀圭，念我双鬓苍。",
        "dynasty": "宋",
        "collection_info": null
    },
    {
        "title": "送浩侄成都学官",
        "author": "李石",
        "content": "忆昔官博士，所得英俊多。\n斥去典蜀学，蜀士烦搜罗。\n二井转辘轳，犹能挹余波。\n袍子白纷纷，有如镜重磨。\n爱汝似二父，此地曾经过。\n分职有十师，圣门严四科。\n傥非一万卷，难取三百禾。\n我有十咏诗，考古烦吟哦。\n鼓钟乐高文，羽翼崇雄轲。\n似闻礼殿栢，久矣寻斧柯。\n古物天为惜，蒸薪鬼所呵。\n堂堂公议地，岁月穷羲娥。\n忍此恣横说，后来敢谁何。\n我集四库书，琬琰藏洛河。\n此外有石经，参酌正舛讹。\n熟读懋汝学，师友相切磋。\n汝有屋三间，竹墅连松坡。\n日夜望汝成，门户高嵯峩。\n我贫自有道，一竿钓渔蓑。\n后生问老子，守死山之阿。",
        "dynasty": "宋",
        "collection_info": null
    },
    {
        "title": "病中谢三山问讯",
        "author": "李石",
        "content": "我昔择师友，所至多朋俦。\n道义自然合，如以胶漆投。\n一官既已得，势利寻戈矛。\n向者市道交，日亲成日雠。\n仅余山林士，共结方外游。\n一语不及俗，自是无悔尤。\n况乃生死事，同参无异谋。\n何暇及汝曹，惴惴性命忧。\n此间地步窄，椰子包山丘。\n三山妙僧杰，道眼宽处求。\n怜我本逐客，饥冻妻孥羞。\n有如呼云鹤，拍拍青泥沟。\n傥非香火缘，讵肯相恤收。\n阿璋栴檀林，手挽银河流。\n便欲洗俗辈，欢喜解我愁。\n阿兴两随我，五湖盟白鸥。\n对师思亡友，中书烂银鈎。\n阿鑑殊可人，出世依大侯。\n禅学瑄演辈，圭峯家法优。\n人人蹴龙象，一笑风马牛。\n死鼠岂凤食，徒然吓鸺鹠。\n行藏汝自用，吾生去来休。",
        "dynasty": "宋",
        "collection_info": null
    },
    {
        "title": "大水寓武信二首  其一",
        "author": "李石",
        "content": "前时布谷鸣，早种不入土。\n翻然变阴沴，两旬作淫雨。\n半夜水囓堤，一决不及御。\n贫民无灯火，下床已没股。\n晓登树杪呼，出没见屋膂。\n舟车或幸灾，桂玉岂易煮。\n天数苟有定，民患谁适与。\n我穷一席地，此忧岂暇汝。\n为汝愁天公，闭户不欲语。",
        "dynasty": "宋",
        "collection_info": null
    },
    {
        "title": "大水寓武信二首  其二",
        "author": "李石",
        "content": "民无穴居智，不如彼狐狸。\n奔流决户入，尚怀囊橐资。\n仓卒老穉计，共此高树栖。\n茫茫无舟筏，渺渺失陵陂。\n号呼性命急，千钧悬一丝。\n引手幸免鱼，十五为流尸。\n古今民父母，唯有恺悌诗。\n吾诗本不作，聊以箴厥堤。",
        "dynasty": "宋",
        "collection_info": null
    },
    {
        "title": "齐人画礼器",
        "author": "李石",
        "content": "漆器侈初俗，长袖喧都城。\n如何古邃殿，天开垂日星。\n奇奇与怪怪，惝怳不识名。\n我尝阅此画，肇自齐永明。\n人间务备物，未易穷丹青。\n忆昨因郊丘，盛礼严天庭。\n器服各异数，如此系大成。\n仰瞻万乘圣，远想三代英。\n虮蝨容着足，鸳鹭参结綪。\n西归访江梅，钧天梦初醒。\n心焉感此画，眼角泫欲零。\n所见恐未伙，蜀都问君平。",
        "dynasty": "宋",
        "collection_info": null
    },
    {
        "title": "送吴道明推官并问赵庄叔何公礼兄弟",
        "author": "李石",
        "content": "送客涪水上，我家珠水湄。\n我适归未得，此别那不思。\n高才府从事，芙蕖映清池。\n堂堂万卷书，乐此簿领卑。\n公退得绕膝，戏綵笑脱颐。\n山路宿雨干，篱落黄橘垂。\n归鞍三百里，处处吟酒旗。\n赵子与南阳，衡门各栖迟。\n下马恐问及，说与黄梅期。\n尚念鸿鴈行，冷落秋风吹。",
        "dynasty": "宋",
        "collection_info": null
    },
    {
        "title": "送黄安国同年",
        "author": "李石",
        "content": "沙水夜仍白，江月晓未收。\n联船共一岸，撼枕闻开头。\n五湖翻然归，凫鴈芦花秋。\n低徊弄氷雪，笑面会有由。\n有如此江波，大小同一浮。\n纤花不自惜，风捲随轻鸥。\n谁能徇残啄，五羖肥几牛。\n我欲知行津，上峡询锄耰。",
        "dynasty": "宋",
        "collection_info": null
    },
    {
        "title": "李漕和诗次韵",
        "author": "李石",
        "content": "斯文百官富，未易众目窥。\n共此一鸟过，谁其补三遗。\n粗能述前辈，抗说不敢卑。\n一朝得印可，宠若华衮辞。\n神仙点金手，为脱瓦砾姿。\n微吟氷雪镂，落墨星虹垂。\n老成今几人，縻以岁月迟。\n未用五字工，护此两鬓丝。\n圣贤无尽藏，一一生物滋。\n丐公且藏舌，尚结他时知。",
        "dynasty": "宋",
        "collection_info": null
    },
    {
        "title": "骤雨",
        "author": "李石",
        "content": "荒风吼其前，大雷击其后。\n人言黄昏雨，此意无乃骤。\n飘飘岂恶声，侧耳听檐溜。\n一睡喜暂凉，破窗落星宿。\n明朝看东方，老火已復昼。\n起行视畦陇，微露泫深秀。\n枯沟涩不流，焦块濡未透。\n看看岁云秋，槁死念谁救。\n滥兴桑羊诛，妄使土龙斗。\n彼巫乃诬尔，拜舞杂符呪。\n举头亦茫茫，万一幸天漏。\n云行则雨施，坎画自羲后。\n为霖有真源，中路困坑窦。\n眼前苍狗姿，津润岂能潄。\n何当捲江海，九万广天覆。\n有祷恐未迟，帝阍吾欲叩。",
        "dynasty": "宋",
        "collection_info": null
    },
    {
        "title": "王晦叔许惠歙砚作诗迫之",
        "author": "李石",
        "content": "书生总不羁，岂是谬进取。\n偶然一舟具，初不作出处。\n三年客江湖，风浪恣掀舞。\n君门九天上，一一守菟虎。\n是间无先容，何忍弃外府。\n万卷久已破，一字未及吐。\n归来赋蜀都，笔下带吴语。\n传闻两坑石，妙处天可补。\n试遣长鬚来，拜赐君已许。",
        "dynasty": "宋",
        "collection_info": null
    },
    {
        "title": "次韵何景山爱山亭",
        "author": "李石",
        "content": "好山在楼头，行人在楼下。\n爱山乃贵名，过者岂易假。\n而况主与客，君漫我亦且。\n九峯紫阁间，可玩不可把。\n岚光接云气，溜溜溢杯斚。\n兹山于吾人，傥有一日雅。\n从今两舍地，时復枉车马。\n何必沧洲图，醉语剩挥写。",
        "dynasty": "宋",
        "collection_info": null
    },
    {
        "title": "携子孙到四明洞节叙有感",
        "author": "李石",
        "content": "四明本山名，与洞屹相向。\n取山以名洞，足以迎景贶。\n我非济时才，香火三遣放。\n再为玉局吏，圣恩覃旷荡。\n有如鑑湖乞，均逸江海上。\n圆也如乃翁，历历耗心匠。\n三径同蒋诩，五柳比元亮。\n一日培壅力，百年基址壮。\n桃李遵旧蹊，松竹缘迭嶂。\n林花拂朝晴，山鸟激清响。\n园人收果实，夏秋各有饷。\n谁云橐驼种，已有猢孙藏。\n翁前携客来，未免策拄杖。\n崎岖到洞门，衰病筋力彊。\n洞中亦虚白，喜气含万象。\n俎豆具仓猝，一杯復一唱。\n山果与山花，足以备清赏。\n杯盘旨味薄，笔墨醉语妄。\n醉中忽抬眼，云巢仍在望。\n投杯揽衣起，涕泪立惆怅。\n云巢我师友，白玉已黄壤。\n相距洞与山，风雨灯烛晃。\n有如对床夜，了不隔寻丈。\n他日吾子孙，丹青二老像。\n草堂洞山间，二老忽来往。",
        "dynasty": "宋",
        "collection_info": null
    },
    {
        "title": "题三昧泉",
        "author": "李石",
        "content": "乳崖霜雪根，金地白莲蘂。\n泉上碧眼师，秋月照清泚。\n玉籨开明镜，肝胆两寃鬼。\n若为人面创，如以佛手洗。\n遂解七国仇，化为三昧水。\n我来愧尘缨，与世无愧喜。\n平生一瓢心，属餍岂为己。\n定知蜀山龙，云雨高卧裏。\n微丝出游戏，僧饭冰入齿。\n灌溉丹穴深，窈窕沧海底。\n人怨旱火焦，雷公费鞭棰。\n请师拄杖头，搅山唤龙起。",
        "dynasty": "宋",
        "collection_info": null
    },
    {
        "title": "伊川祠呈程咏之",
        "author": "李石",
        "content": "弹我清风絃，酌我明月樽。\n栖迟元佑鬼，零落伊水魂。\n金玉百世师，丹青几代孙。\n氷雪耀荒谷，云雾迷空村。\n斯人阨衰世，吾道谁与论。\n仙人白石溪，夫子青山根。",
        "dynasty": "宋",
        "collection_info": null
    },
    {
        "title": "游黄州东坡",
        "author": "李石",
        "content": "斯文元佑间，一代人物好。\n我生嗟已后，不及见此老。\n朅来东坡上，雪堂亚荒草。\n此州三家村，大江流浩浩。\n四海矜重名，六丁护残藁。\n伤心逐客令，失脚空山道。\n昔为魑魅憎，今作神明祷。\n小桥行吟处，风叶付谁扫。",
        "dynasty": "宋",
        "collection_info": null
    },
    {
        "title": "何司法惠示乐善新编赋诗为谢",
        "author": "李石",
        "content": "不读非相篇，人心谓如面。\n阴机蜮窥影，巧攫狙伺便。\n谁于牛毛端，万念回一善。\n此间有堂奥，次第躬履践。\n自言不为恶，凛凛三语掾。\n世涂多疾人，奇药得瞑眩。\n贻我南阳书，补作东平传。\n鲁国焉取斯，为语宓子贱。",
        "dynasty": "宋",
        "collection_info": null
    },
    {
        "title": "三游洞",
        "author": "李石",
        "content": "危磴俯寒水，阴崖擘苍烟。\n上开氷雪窟，下垂珠玉渊。\n何时雷斧手，拓此壶中天。\n自然浑沌窍，不受百巧镌。\n地胜集灵气，木石含清坚。\n三子果谁欤，流辈孰后先。\n我来叩玉扃，欲访云雨仙。\n呼龙龙未醒，日高贪睡眠。",
        "dynasty": "宋",
        "collection_info": null
    },
    {
        "title": "送王瞻叔总领",
        "author": "李石",
        "content": "吴山浮海青，蜀山粘雪白。\n两山相西东，渺渺万里隔。\n一官谁卑高，博士省中客。\n岁月成后先，去住作分拆。\n先生何时来，六经尚遗泽。\n衣钵肯付我，颇任弟子责。\n鬚髯襄阳翁，龙凤出窟宅。\n典刑耆旧内，卿月耀词伯。\n归路入西湖，官梅已堪摘。\n好将软红书，博此千顷窄。\n夷吾王郎孙，江左书竹帛。\n临风失惊呼，看刷九霄翮。",
        "dynasty": "宋",
        "collection_info": null
    },
    {
        "title": "题王氏欵竹亭",
        "author": "李石",
        "content": "夏虫不知氷，朝菌不见月。\n吹息天地间，随分了寒热。\n谁为欵岁晚，久久媲清节。\n君家小令君，千金僦别业。\n不殊山阴宅，孙子今几叶。\n胜取三百廛，共坐六十劫。\n春林扇温风，夏簟落苍雪。\n重来得更仆，千偈不须说。",
        "dynasty": "宋",
        "collection_info": null
    },
    {
        "title": "湖屿",
        "author": "李石",
        "content": "我昔泛洞庭，白波大如屋。\n水天两相际，渺渺浸坤轴。\n小舟掀簸中，呕眩篷底伏。\n忽然得岛屿，便欲缒船宿。\n西归收惊魂，且濯泥土足。\n东湖一席地，江脉自絃蓄。\n烟雨相吐吞，几席染湖渌。\n汀洲红白花，游泳杂鳬鹜。\n横流溢四海，未暇较吴蜀。\n骇我时世情，风波戒平陆。",
        "dynasty": "宋",
        "collection_info": null
    },
    {
        "title": "海山堂",
        "author": "李石",
        "content": "海水际天水，海山蔚空青。\n万里供远目，随处来户庭。\n庭中森紫翠，户内含虚明。\n澄波汲引入，螺黛迭甃成。\n空光集云气，岑碧延日星。\n逍遥等一物，大小随所经。\n高霞渺三韩，众水涵四溟。\n仙驭来何迟，上天跨鲲鲸。\n用意敢自隘，万虑凝秋清。\n夙缘有悟契，矫首鸿鹄征。",
        "dynasty": "宋",
        "collection_info": null
    },
    {
        "title": "盖公堂",
        "author": "李石",
        "content": "林静有集鸟，水阔多潜鱼。\n未能急期会，乃更谈清虚。\n吾家柱下史，不读城旦书。\n偶挟一语契，到官十日初。\n僊人氷雪容，访我云霞居。\n扫地荫修竹，引水浇芙蕖。\n吏最果不足，丞负良有余。\n深文到穴鼠，百巧呈山狙。\n从今结绳内，只可禁网疎。\n虽非胶西室，有此指南车。",
        "dynasty": "宋",
        "collection_info": null
    },
    {
        "title": "仙巢",
        "author": "李石",
        "content": "仙人九天上，骖鸾绁飞虬。\n飘飘紫霄御，下作人间游。\n二十四洞天，海上横十洲。\n干门凿井络，丹梯云气浮。\n中有三仙山，珰佩鸣琳璆。\n羣仙各分化，一笑芳菲留。\n我作招仙诗，披风上巢楼。\n仙鸟衔玉书，仙花拂人头。\n手挽北斗柄，揖取银河流。\n六合正泥滓，一洗苍生忧。",
        "dynasty": "宋",
        "collection_info": null
    },
    {
        "title": "鱼相忘亭",
        "author": "李石",
        "content": "通涂合西南，达人戒同异。\n二鱼各自鱼，是鱼岂有二。\n阔处海茫茫，波涛适相戏。\n笑我湖上亭，鳞鬣纷族类。\n情知我非鱼，此意鱼或是。\n欣然得所适，相见不相遇。\n鱼行我无心，我得鱼亦遂。\n藻荇披秋光，水与天妩媚。\n明月贴湖心，照见鱼不寐。\n我琴无杀声，螗蜋勿余忌。",
        "dynasty": "宋",
        "collection_info": null
    },
    {
        "title": "九日游天竺",
        "author": "李石",
        "content": "霞影塔觜红，岚光佛头绿。\n沙明疎柳外，寻路遶湖曲。\n远客谁与俱，斯游未为独。\n佳处心自领，未易语童仆。\n应接敢惮烦，山水相追逐。\n此间有鱼鸟，怪我来不速。\n都城无閒官，旬谒废休沐。\n幸兹九日临，及此秋气淑。\n醺酣岂无分，登眺宁免俗。\n起行九里松，试插一枝菊。\n西风莫欺客，破帽双鬓秃。\n未敢醉向人，藕泉潄新馥。",
        "dynasty": "宋",
        "collection_info": null
    },
    {
        "title": "秋晓",
        "author": "李石",
        "content": "床头窗眼白，秋曙溜以光。\n暗蛩亦念晓，唧唧话夜长。\n披衣看天东，谁与搴扶桑。\n急风吹云翳，高树摇青苍。\n疎疎冱寒蕊，散作菊雨凉。\n此景岂虚属，老火候已藏。\n一室清浄缘，竹阴覆缣缃。\n手拊霜雪枝，隠几待众芳。",
        "dynasty": "宋",
        "collection_info": null
    },
    {
        "title": "送范至能制置",
        "author": "李石",
        "content": "孔子不到秦，右军念西岷。\n剑关铁岭江，与世隔红尘。\n天亦惜秘境，我岂世间人。\n天上紫微郎，笔端演丝纶。\n跨象桂林郡，骑鲸芙蓉津。\n五岭与三峡，缘云蹑星辰。\n忆公玉帐初，草木生华春。\n豢龙赤城家，长生定前身。\n扁舟载西子，五湖浮海滨。\n莫作去来想，雪山轻重均。\n况从尺一招，甘泉问鬼神。\n庙谟蓍龟旧，鼎味桃李新。\n虞衡备编载，我亦愿卜邻。",
        "dynasty": "宋",
        "collection_info": null
    },
    {
        "title": "送杨德源",
        "author": "李石",
        "content": "葛楠合翠盖，上有菩提坊。\n大江仅一线，风动云气祥。\n地灵生俊杰，醖酿成文章。\n墨池子云家，在蜀无他杨。\n君家好兄弟，接武游名场。\n我昔梦见之，青衫水仙郎。\n修廉贯白日，孝义感雨旸。\n官满喜可贺，綵衣得升堂。\n迟君台阁归，侍立香案傍。\n寄书问衰疾，老矣慰苍浪。",
        "dynasty": "宋",
        "collection_info": null
    },
    {
        "title": "谢冯济远惠端砚",
        "author": "李石",
        "content": "学道本屡空，所积岂为贫。\n我生无长物，有辄恐累身。\n挟块公子伯，陶土帝者仁。\n可惜水玉姿，下与瓦砾亲。\n吾子泮林旧，文采含青春。\n江湖挹余波，谓此席上珍。\n方正自温润，玉德如其人。\n潦倒竟何用，厚德山岳均。\n愧非笔札才，不堪演丝纶。\n三召已三逐，琬琰甘猥尘。\n抆拭置前列，濯以天汉津。\n斯文傥未丧，六经要铺陈。\n大易伏羲祖，春秋丘明臣。\n琢磨三益友，几案增日新。\n定非注虫鱼，与世书凤麟。",
        "dynasty": "宋",
        "collection_info": null
    },
    {
        "title": "蜂蚁",
        "author": "李石",
        "content": "乳蜂十蚁围，小蜂两翼弱。\n三蚁掣蜂首，四蚁曳蜂脚。\n三蚁相后前，捍圉行且却。\n蜂母正凭怒，有虿无敢作。\n相视母子心，如被蛇豕虐。\n蚁行蜂母随，众力岂易拨。\n彼嫌大树小，且幸神龙涸。\n自谓无谁何，利吻得所嚼。\n蝇虎伺其便，儇然才一跃。\n中道取蜂去，意外可遥度。\n蚁羣不自量，出力互相搏。\n蝇虎跳掷高，细碎纷迸落。\n余党尚未解，尺寸归路邈。\n三帅本伐戴，反为郑所掠。\n孟明意取郑，二殽遭晋薄。\n世路蜂蚁羣，巇险逞攘攫。\n向来驺虞仁，未似蚁虎恶。\n吾诗傥可佩，捧腹聊一噱。",
        "dynasty": "宋",
        "collection_info": null
    },
    {
        "title": "次蒲尉韵",
        "author": "李石",
        "content": "斯言诚虚筌，遮眼漫盈纸。\n冷暖当自知，此味如饮水。\n谁肯落骄荣，还来共枯悴。\n待渠转船头，着力与风值。\n最怜气炎炎，可上不可下。\n青天与白日，信有覆杯夜。\n空林鸟雀喧，村巷牛羊窄。\n童子候檐楹，喜此扣门客。\n客来踏青苔，曳杖入林薄。\n只许老梅官，谓我门无杂。\n我贫无娱客，相视笑不止。\n向来诸阮间，容我亦与此。\n陶然见天真，客亦怜我醉。\n罢休明復来，酒贱肯勤置。",
        "dynasty": "宋",
        "collection_info": null
    },
    {
        "title": "赠杨教授",
        "author": "李石",
        "content": "读书要身荣，得禄为亲喜。\n端知绛帐华，乃在綵衣裏。\n冷官多澹泊，有道足甘旨。\n登堂四壁余，发帙照案几。\n尚有老孟光，环以三穉子。\n一笑扶鹤髮，相见折屐齿。\n出门顾诸生，正事歌锡尔。\n生朝适余暇，汤餠庆弧矢。\n众客集清辰，好语塞两耳。\n我有海上方，剩泛杯中蚁。\n永为萱堂寿，胜饮菊潭水。",
        "dynasty": "宋",
        "collection_info": null
    },
    {
        "title": "送陆务观",
        "author": "李石",
        "content": "近别已不易，远别良更难。\n莫作远近想，便觉宇宙宽。\n聚散与出处，等以道眼看。\n君去便乡国，我留为亲懽。\n吴蜀视旅亭，随处寓以安。\n谁能诧凡见，鷃翮齐鹏抟。\n是家好门地，羽仪耀朝端。\n竹西丞相客，冀北幕府官。\n清庙瑚琏器，仙人承露盘。\n谈笑翰墨香，芳佩杂茝兰。\n雪山笏拄颐，碧玉高巑岏。\n锋车促收召，买舟繫江干。\n瞿塘浪粘天，怒涛驾风湍。\n西湖软红路，塔级层旃檀。\n还来捧御床，剖腹呈琅玕。\n前修席玉铉，旧事追金銮。\n潦倒困灾患，名节空雕残。\n不假子夏盖，敢弹贡禹冠。\n隔阔如昨梦，道义期岁寒。\n日边一纸书，时烦问加餐。",
        "dynasty": "宋",
        "collection_info": null
    },
    {
        "title": "杨德彝立春日携诗远访次韵",
        "author": "李石",
        "content": "鞭笞土牛子，鼓舞勾芒神。\n初开一岁籥，已有五日陈。\n胡为松桂老，强逐桃李新。\n自言草玄客，颇爱郑子真。\n虽云公卿贵，虚名竟成尘。\n况我已三黜，素志无一伸。\n遂去田舍畔，得与渔樵亲。\n奉母缺禄食，菜饱不敢嗔。\n夫君亦人子，等是我辈人。\n青鞋裹白足，乌帽遮长身。\n襟期访郑老，酒伴寻南隣。\n吾文天未拯，古道日以堙。\n登坛要先歃，更约明年春。",
        "dynasty": "宋",
        "collection_info": null
    },
    {
        "title": "直方大",
        "author": "李石",
        "content": "梧桐角可磨，江沙玉能错。\n由来刚强徒，未易胜软弱。\n是在六二坤，对病可为药。\n吾生任天真，三者不自度。\n中年坐龃龉，出语遭击搏。\n官居寄委蛇，晴窗傍林壑。\n泉乳发深窦，竹萌抱新箨。\n不习其在兹，玩爻情所託。\n一字得一师，圣贤如可作。\n坐待韦编翁，为我解禅缚。",
        "dynasty": "宋",
        "collection_info": null
    },
    {
        "title": "石室",
        "author": "李石",
        "content": "来为人所爱，去为人所思。\n君看文与高，慈惠蜀之师。\n至今窟中像，凛凛建立时。\n知非伯有室，定是桐乡祠。\n蜀人爱二公，远与千载期。\n其间几灰劫，付与一炬吹。\n保此岁峥嵘，不动山四维。\n东家好邻里，岂任恶少窥。\n祠前二古柏，外干中不萎。\n勿作剪伐想，恐是神明遗。\n可怜墙壁间，峩冠剑拄颐。\n烈士不平气，好在淮西碑。",
        "dynasty": "宋",
        "collection_info": null
    },
    {
        "title": "忧旱",
        "author": "李石",
        "content": "清和气始交，候火未可炽。\n雨师偶失职，焰焰使人畏。\n东湖冷如氷，舍此谁止沸。\n猊吻呀不吐，浊泥点枯翠。\n农田不难料，焦灼凛生意。\n西南有重屯，百万方振臂。\n自今数秋成，一饱傥可冀。\n蛟龙卧慵懒，朱鸟夸羽翅。\n吾生老文园，肺渴不自慰。\n安得挽天河，併为洗兵气。",
        "dynasty": "宋",
        "collection_info": null
    },
    {
        "title": "送王郁教授",
        "author": "李石",
        "content": "阴山多风埃，白日下雨雹。\n君子何必陋，士气见淳朴。\n巴江亦能骚，兰陵善为学。\n斯文随所化，后辈仰先觉。\n褐衣怀美质，隠隠含山璞。\n先生来何迟，绚秀待追琢。\n板舆行不难，双鴈度云邈。\n未嫌一箪蔬，颇胜五鼎渥。\n教人此其本，何异垫巾角。\n我昔困虀盐，为子得妙斵。\n王明躬孝治，正要夔典乐。\n小试台阁资，还来侍经幄。",
        "dynasty": "宋",
        "collection_info": null
    },
    {
        "title": "次牟朝佐见赠韵",
        "author": "李石",
        "content": "郡斋冷秋菰，饭客比僧供。\n如何虀盐厨，便谓酒肉梦。\n此间百战场，肥瘠较轻重。\n霜花气未暖，氷澌砚含冻。\n窗梅眩书灯，厌听晓角弄。\n乡心竞节物，椒盘已可颂。\n一堂元佑师，翠竹忍留凤。\n取材有成约，浮海谁与从。\n翻然着鞭先，逸足未易鞚。\n他日仇池书，为记小有洞。",
        "dynasty": "宋",
        "collection_info": null
    },
    {
        "title": "芝草",
        "author": "李石",
        "content": "边上秋风生，众芳感萧瑟。\n何由九地底，一气回暖脉。\n官居类僧坊，忽有芝草坼。\n骈跗间红紫，合盖晕黄白。\n秋菌苦争气，渠自凡眼窄。\n此理岂人为，信我匪天厄。\n年余窃边廪，菜饱固不择。\n谬政鬼所笑，敢望神意格。\n山中合欢桃，陇上六歧麦。\n一年获三瑞，助我动行色。\n归来及受釐，藉口缓诛责。\n从今归商山，举手谢樵客。",
        "dynasty": "宋",
        "collection_info": null
    },
    {
        "title": "次范宰韵",
        "author": "李石",
        "content": "三仙白云乡，地与人境异。\n金巵老翁泉，玉盘秋水芰。\n谁欤肯下食，三仙入梦寐。\n一笑谓我言，随处类投畀。\n蟆颐霜雪山，危步踏森翠。\n山间多君子，一饭岂易致。\n诗书宽褐姿，曾何问名位。\n家传元佑学，口语自妩媚。\n颇识李夫子，一官若无意。\n善恶政亦殊，天心各缘类。\n大哉圣人经，春秋不书瑞。\n但得好麦禾，风雨烦笔记。\n屡书不一书，金玉文彩被。\n物物胡为来，根荄异形气。\n便欲献天子，明时乞宣示。\n斯文傥有作，士子歌既醉。\n我亦采民言，请付图牒吏。",
        "dynasty": "宋",
        "collection_info": null
    },
    {
        "title": "严一飞惠余一唯图书赞其上甚佳石更名忠恕图置之座右以为居官奉母之规再用眩字韵",
        "author": "李石",
        "content": "善水沃沸焦，善药调瞑眩。\n吾岂斯人徒，屏开慈母面。\n丹青解人意，二字出素练。\n孝哉耘瓜子，伤根岂所愿。\n升堂致一唯，出门成两见。\n遂令李老书，不入韩非传。\n吾家桃李园，力行未敢倦。\n明知政事拙，稍觉言语贱。\n四科定谁先，袖手氷入砚。\n会请无言师，宽处着方便。",
        "dynasty": "宋",
        "collection_info": null
    },
    {
        "title": "觅德醇菊花",
        "author": "李石",
        "content": "春秋书不雨，十日九日干。\n向来陈菊根，半扫黄叶残。\n施施苍松独，耿耿秋竹单。\n仙官转物手，半亩不作难。\n芟篱扶弱干，团翠蒙朱栏。\n一株万宝钉，风露鸣珊珊。\n儿辈凡眼窄，诧作举首看。\n折君清霜枝，照我秋水寒。\n年饥学辟谷，准拟充朝餐。",
        "dynasty": "宋",
        "collection_info": null
    },
    {
        "title": "九日同胡子远携三子以重阳能插菊花无分韵",
        "author": "李石",
        "content": "去年万里客，仰看秋云孤。\n今年返南亩，颇復怀西湖。\n今日果何日，淑气天四隅。\n凭高送远目，风景未觉殊。\n试问先生菊，何如朝士萸。\n莫作去来想，渺渺同一区。\n久客负隣里，置酒烦招呼。\n起登舍畔山，山色定有无。\n澹烟与晴日，醉眼相模糊。\n我老腰脚顽，健倒须儿扶。",
        "dynasty": "宋",
        "collection_info": null
    },
    {
        "title": "题黄筌牡丹花下猫",
        "author": "李石",
        "content": "红英艷云霞，绿叶足风雨。\n牡丹花未开，生意妙谁主。\n丹青强摸索，闭目想未睹。\n天巧非人工，神凝志良苦。\n竦然花下猫，蜂喧聒如鼓。\n醉眼不成睡，花气日亭午。\n黄生与我意，盘礴一转语。\n我老花无情，铅粉付儿女。",
        "dynasty": "宋",
        "collection_info": null
    },
    {
        "title": "次韵宇文守携酒相访",
        "author": "李石",
        "content": "天雷裂山崖，骤雨翻盆盎。\n田亩怀政最，草木知治状。\n使君富经术，暂屈乘一障。\n黄堂燕清香，比屋醉春酿。\n文章出指授，学校均幼壮。\n独我困樊笼，老矣神不王。\n寻医诗未免，勉力追绝唱。\n滔滔原夫辈，感此舍人样。\n旌旗出幽扉，俎豆忽迂访。\n小摘情益亲，村舂未忍相。\n蜀叟初不识，汉墨拜奇贶。\n从今门张罗，一任台无饷。",
        "dynasty": "宋",
        "collection_info": null
    },
    {
        "title": "次张益州芝草十二韵",
        "author": "李石",
        "content": "绍兴己卯武成庙，庙殿之栋三秀芝。\n学官奔走暨多士，日遶百匝不暂离。\n欲奏九重望恩幸，寒饿水火如切肌。\n先期到堂白宰相，宰相曰可甚易为。\n乐工伶伦饰金玉，拟荐清庙裁歌诗。\n石时官忝博士职，岂敢立论超等夷。\n曰此五行金沴木，木不曲直尝闻之。\n将军鹰扬兆异气，弄兵往往忧潢池。\n矧今裕民民未裕，圣虑日轸天下饥。\n斯言一出自拭目，再召再逐弥岁时。\n山东山西将与相，一天雨露均无私。\n喜闻谋帅用乡士，乖崖以来无此奇。\n目之所覩世有异，口不敢言人更知。\n顷年喋血岷峨下，启此厉阶端自谁。\n种芋从今我田喜，沤麻却得吾水滋。\n中和熏蒸感瑞物，雪山增重阴云披。\n昔人佳政喜传授，便谓子产胜子皮。\n江南诸子识我语，帐下未忍骄羣儿。\n商山一曲似可作，出处恐笑山翁痴。\n不如去学赤松子，掉舌三寸为帝师。",
        "dynasty": "宋",
        "collection_info": null
    },
    {
        "title": "山舫",
        "author": "李石",
        "content": "君家屋中作山舫，开窗看山篷背上。\n两峯高并玉玲珑，大孤小孤无此样。\n主人酿酒书满船，读书饮酒酣且眠。\n应笑周郎赤壁下，龙骧万斛风动天。",
        "dynasty": "宋",
        "collection_info": null
    },
    {
        "title": "冯震野航",
        "author": "李石",
        "content": "蓬莱弱水三万里，片帆风便一日耳。\n世间众水集枯沟，鼃黾自夸河伯秋。\n况于平地凿户牖，此岂有水仍推舟。\n先生弹铗太不恶，昔人野航今改作。\n明知此意不为鱼，船头船尾千卷书。\n笭箵活计大如斗，欲驾雷电凌空虚。\n白波涨天须少待，小劫未迟苍鬓改。\n安排去作踏浪儿，几度桑田变成海。",
        "dynasty": "宋",
        "collection_info": null
    },
    {
        "title": "送僧南游",
        "author": "李石",
        "content": "天下香火如东林，雷刘胜迹犹可寻。\n阿师跳出矮屋下，万里抱被云水深。\n汝家老演旧行处，江梅树树前时吟。\n可怜此老今已矣，门户久冷怀语音。\n去年送圭今送汝，演子两虎不易擒。\n吾诗最悭亦何用，且为向来衣钵重。\n逢圭问我强健时，犹抱黄经恋虀瓮。",
        "dynasty": "宋",
        "collection_info": null
    },
    {
        "title": "次韵何思召求中江县学额",
        "author": "李石",
        "content": "九州多士各有贡，大小之物随土宜。\n养材学校此其本，背本逐末宁不悲。\n偏将土木奉释老，尽室奔走愚无知。\n君子居乡有宓贱，小人愿学如樊迟。\n圣门二者今战胜，文星不用天盘推。\n一朝化出孔子庙，唾手如有神明司。\n文翁以来节度府，羽翼此邑天西维。\n春秋俎豆列二祀，昼夜几砚严十师。\n荀卿许从异户入，子贡只得肩墙窥。\n我生一官五讲席，所至冻雀栖寒枝。\n自从上庠吏外学，行德自谓心无欺。\n眼看旄头拂紫彗，左文右武今何时。\n涂侯居乡足领袖，金橐相与倾其私。\n自闻盛事喜欲舞，出力敢后吾人期。\n黄庭细书不足道，笼鹅尚可寻羲之。\n澹台斩龙由搏虎，书成有似二子为。\n高山仰止不无意，鹏翼九万云天垂。",
        "dynasty": "宋",
        "collection_info": null
    },
    {
        "title": "王家亭池",
        "author": "李石",
        "content": "涪川胜处城之西，万松直上王家池。\n池心有亭无四壁，五月菡萏生沦漪。\n向来城中望山上，但见一抹深黛眉。\n却从山中望诸处，云雾平野光参差。\n飞鸿羣往山数点，阵马万匹江东驰。\n眼前景物费酬答，中有隠几无言师。\n题诗他日要人识，君家有叔良不痴。",
        "dynasty": "宋",
        "collection_info": null
    },
    {
        "title": "次韵唐立夫永川五柳堂堂李齐年所建十年间三易名立夫作令为復之",
        "author": "李石",
        "content": "我与李侯初不熟，但闻弦歌政声速。\n永川鷄犬数山外，迄今语言犹可录。\n向来官舍卜清疎，把酒横琴仅容足。\n眼前可无起予者，故作斜川着行录。\n不妨奄有靖节名，此堂岌岌柳英英。\n易名伐树公则去，名尚可復柳易生。\n唐侯初来理前事，收拾神名还旧地。\n坐令轩冕争夺心，各有田园萧散意。\n古人陈迹那復论，丈夫志气高入云。\n因知特起豪杰士，不待西伯还明君。",
        "dynasty": "宋",
        "collection_info": null
    },
    {
        "title": "张绍贤以诗索佩刀次韵復还之",
        "author": "李石",
        "content": "喜不至流怒不悲，句中铦锋解人颐。\n氷霜凛凛笑一吷，三尺有喙金玉词。\n二惠肯来但独步，明光殿中文绣具。\n便当携此上青云，天子方深南北虑。\n吾今老矣君可思，吹毛之珍何所施。\n和诗反刀三叹息，莫把神槌困钝锥。",
        "dynasty": "宋",
        "collection_info": null
    },
    {
        "title": "题金马碧鷄神祠",
        "author": "李石",
        "content": "持节使者来自天，玉皇遣问金碧仙。\n蜀山嵯峨九折外，琼楼绛阙迷风烟。\n騑騑蹴踏长楸道，喔喔下鸣芝草田。\n汉家一瑞恐难致，杀人自要身长年。\n麒麟凤凰不知爱，僊物未忍随拘牵。\n至今滇昆水含怒，怒迸海脉浮平川。\n资中男子文章伯，执笔金銮殿中客。\n碧鷄飞去却飞来，此地遂为金马宅。",
        "dynasty": "宋",
        "collection_info": null
    },
    {
        "title": "谢杨寿卿惠香木拄杖",
        "author": "李石",
        "content": "夜郎溪中七香木，长身一握如紫玉。\n向来蛮村已自奇，耻与龙涎斗余馥。\n誓将膂力奉君子，度越山岩走穷谷。\n夫君得此不自珍，要当助我扶衰独。\n忆昨与君骑竹马，健力随羣走黄犊。\n看看四十老形具，此物胡为苦催促。\n世间行险岂吾徒，且卧方舟同结足。",
        "dynasty": "宋",
        "collection_info": null
    },
    {
        "title": "三藏梨",
        "author": "李石",
        "content": "沉黎厅前三藏梨，老虎鬚牙龙甲皮。\n我来与国惜乔木，尚幸出屋繁孙枝。\n春风千花玉叶碎，秋日万子金圆垂。\n问禅谁是栢树子，听讼漫逐棠阴移。\n雪香楼头终日坐，纸尾自书三百颗。\n他时若问相公槐，我为改名罗汉果。",
        "dynasty": "宋",
        "collection_info": null
    },
    {
        "title": "徐童子弹琴极聪慧诗勉其学",
        "author": "李石",
        "content": "髧如丫角垂两耳，口诵黄庭调绿绮。\n诸公拂榻乃肯留，疑是前时徐孺子。\n我琴挂壁久不弹，浙声分作蜀声看。\n但得古人指下趣，转觉良工心事难。\n欣然过我同一笑，旧曲重闻如再少。\n咸韶本自凤凰鸣，筝笛任夸蚯蚓窍。\n孺子孺子年更痴，十三大胜陶家儿。\n阿端不识六与七，随分牵衣觅梨栗。",
        "dynasty": "宋",
        "collection_info": null
    },
    {
        "title": "赠墨手道人寄晁子止即用子止韵",
        "author": "李石",
        "content": "夷门道人墨为手，艺如巫咸日中走。\n逢人便与墨模糊，西里自妍东里丑。\n不须更相邑中黔，面比乌鸦色未深。\n为抬墨手高处问，我手何如君子心。",
        "dynasty": "宋",
        "collection_info": null
    },
    {
        "title": "挽船",
        "author": "李石",
        "content": "羣儿生长轻江湖，上船下船谁使驱。\n江牵百丈沙水涩，岸上风雪兼泥涂。\n下循枯苇鹅鸭乱，上控绝壁猿猱呼。\n可怜进寸得退尺，挽脚不住头欲扶。\n均之两两穷性命，我自有罪非尔辜。\n二年学省一不补，天子幸赦怜其愚。\n一船放归小如叶，满载岂有海上珠。\n琴书之外求长物，去时未有来时无。\n尔曹怜我共努力，归路尚远天西隅。\n泊船且醉花柳岸，为尔尚肯满眼沽。",
        "dynasty": "宋",
        "collection_info": null
    },
    {
        "title": "喜雨谣",
        "author": "李石",
        "content": "春氷摇冻春水肥，小风卷沙梅雪飞。\n东皇劝人作耕织，天雨粒粒机中丝。\n田家喜说新年话，苔青映门竹枝亚。\n有钱输官官不嗔，满地黄金不论价。",
        "dynasty": "宋",
        "collection_info": null
    },
    {
        "title": "次韵赵彦肤柏梁体送张道录",
        "author": "李石",
        "content": "烊铜作梁剑栈编，峡江百丈青云缘。\n峡山鸟道飞翩翩，蜀仙自得壶中天。\n丈人口诀谁与传，青城一炷心香烟。\n萦藤络蔓紫翠牵，清河炼师天上仙。\n玉华楼高瞰平川，白日下界黑鬼缠。\n帝曰汝往予详延，鼎转九丹书八篇。\n清风来翔明月前，夏日不暍冬不绵。\n青骡白鹤忘岁年，是家仙种张祖先。\n椒子红熟丹浴泉，酿成白酒斗十千。\n先生日日贪醉眠，为我寄语来日边。",
        "dynasty": "宋",
        "collection_info": null
    },
    {
        "title": "游铜梁县云岩",
        "author": "李石",
        "content": "我来云岩夏初吉，岩洞向晚开新蟾。\n晴空飘飘雨花坐，护此燕几垂飞檐。\n老僧闭门一榻外，但有瓶钵云火奁。\n人间日车手可热，道上火伞官争炎。\n不知此地荫冰雪，崖花石蔓骈浓纤。\n传闻仙人有蜕骨，玉塔未许窥幽潜。\n行人各走记名姓，浪费粉板相黐黏。\n不知苏黄岩上字，端有妙处垂缃缣。\n至今岩泉泻千仞，似与二老争森严。\n斯游与子固不薄，一饷喜逐清赏兼。\n稽首林间古石佛，面目慈悲雄鬚髯。\n狐狸骑项鼠遶膝，苍苔藓剥侵裙襜。\n我愿石佛须少忍，欺善怕恶神所歼。\n君不见迩来石佛胜铜鬼，会煮翁仲烹飞廉。",
        "dynasty": "宋",
        "collection_info": null
    },
    {
        "title": "余所藏李文才画鹤甚奇伟岁久缣烂各缺一趾偶有善工为补之",
        "author": "李石",
        "content": "高轩得意翔云间，妙画匿迹缣素残。\n柱头老丁留语后，兀兀无趾如叔山。\n不妨万里戢六翮，顾步下啄芝田宽。\n方舟惜鹤并惜画，一夔之足万金价。\n莫将凡笔补丹青，谬作身轻一鸟下。",
        "dynasty": "宋",
        "collection_info": null
    },
    {
        "title": "郭宰生朝",
        "author": "李石",
        "content": "汾阳家世郎官星，百里隠隠闻雷声。\n德人所至有别样，不向尺棰求能名。\n上官嗔駡吏束湿，日下廪庾堆如京。\n此时桃李出谈笑，溪邑井井山风清。\n东林香火远公社，长官得暇来寻盟。\n云间春茗试新瀹，月裏禅心须细评。\n今朝还有寿者相，松椿龟鹤纷喧争。\n高人着意供一默，富贵浮云双眼明。",
        "dynasty": "宋",
        "collection_info": null
    },
    {
        "title": "夏旱",
        "author": "李石",
        "content": "四月旱火坤西维，湫潭百丈沧江湄。\n潭中老龙帝所御，偃蹇不任世俗羁。\n招呼频费香火诚，去则甚速来何迟。\n炎官火伞日轮午，一尘不动天琉璃。\n火光之中兴白雾，风伯鼓鞴雷奋椎。\n黑云压城白昼暝，倒泻银汉倾天池。\n帝勅九乌以震死，血饱龙吻纷淋漓。\n再拜谓龙曷少霁，龙与我职均有司。\n商霖傥可通帝梦，正直炯炯唯龙知。",
        "dynasty": "宋",
        "collection_info": null
    },
    {
        "title": "赠开元观李法师",
        "author": "李石",
        "content": "射虎将军鬚髮白，老作三茅洞中客。\n羣仙呼去问姓名，谓是前时李八百。\n天孙乞与云锦衣，白日化为仙鹤飞。\n赤城山下百花市，卖符卖药沽酒归。",
        "dynasty": "宋",
        "collection_info": null
    },
    {
        "title": "放鱼",
        "author": "李石",
        "content": "三年计日作放生，薄俸时分及鱼鸟。\n别来湖山幽绝处，下者遨游上轻矫。\n西归短棹送春波，忍见长鱼困萦绕。\n修鳞戢锦纷半破，健尾舒红时一掉。\n不惟咫尺迷藻苹，正恐须臾觜葱蓼。\n吾曹仁术随所用，圉圉洋洋谁不晓。\n耻与鸡虫较得失，况乃牛羊分大小。\n只今命脱猛火燃，不用口衔明月皎。\n临流祝鱼从此去，弹指寃亲一时了。\n要将头角动风雷，未厌藏身且深渺。",
        "dynasty": "宋",
        "collection_info": null
    },
    {
        "title": "周公礼殿",
        "author": "李石",
        "content": "蜀侯作頖锦水湄，先圣先师同此室。\n巍然夫子据此座，殿以周公名自昔。\n圣人两两如一家，均是周人先后出。\n想见东家中夜梦，犹与公孙同衮舄。\n斯文授受乃关天，不为汉唐加损益。\n我时来视俎豆事，重是汉人斤斧迹。\n汉宫制度九天上，散落人间此其一。\n多因丰屋起戎心，独此数椽绵岁历。\n规模𡺑嵲东鲁似，气象缥缈西岷敌。\n竹松犹是斯干诗，风雨方知隆栋吉。\n虽然汉献来至今，阅世已多驹过隙。\n中间岂无鸟鼠虑，妙斵不知难辄易。\n工师不揆乱如麻，敢向般门言匠石。\n诗书譬彼尚阙文，后学如何补遗逸。\n祖龙非意窃登床，蝌蚪有心来坏壁。\n旧章仅在命如丝，谁勒吾诗胜丹漆。",
        "dynasty": "宋",
        "collection_info": null
    },
    {
        "title": "礼殿圣贤图",
        "author": "李石",
        "content": "成都名画窟，所至妙宫墙。\n风流五代余，轨躅参隋唐。\n其间礼殿晋画为鼻祖，未数后来鸿雁行。\n画者果谁欤，或云名收人姓张。\n右军问蜀守，墨帖求缣缃。\n乃知前辈人，不爱时世粧。\n范琼杜措李怀衮，仙荒佛怪驱喝雷电笔意窥渺茫。\n不若收所画，上自皮羽之服下至垂衣裳。\n盘古众支派，帝霸皇与王。\n君臣分圣贤，有如虎豹龙凤殊文章。\n视之若有见，日月星象空中垂耿光。\n听之如有闻，衔牙玉佩鸣以锵。\n三古以降历今世，视听所感犹一堂。\n乃知此画自神品，碌碌余子非所望。\n吾道久已屈，二氏争颉颃。\n岂唯牧也见绌余子下，而有公议老我双鬓苍。",
        "dynasty": "宋",
        "collection_info": null
    },
    {
        "title": "虾蟆碚",
        "author": "李石",
        "content": "水晶宫中玉虾蟆，多年栖息嫦娥家。\n忍饥不及一夜啖明月，天帝怒尔谪下三峡脚手犹爬沙。\n婪酣大肚饱清气，但见琼流珠液百尺垂唅呀。\n峡人只作泉水看，不知元和潄嚥犹是月之华。\n从来至味不可说，陆羽只作第四夸。\n可怜提瓶肥羜子，强饮百斛莫救肝胆邪。\n我闻老蟾之酥乃仙药，能使风草化作黄金芽。\n何如闭口自润泽，换尔丑质生角牙。\n会当骑尔却上月宫去，下看桑海渺渺凌苍霞。",
        "dynasty": "宋",
        "collection_info": null
    },
    {
        "title": "题阴山七骑图",
        "author": "李石",
        "content": "回岩客子卖墨人，诸孙卖笔笔有神。\n墨翁已入蓬莱殿，笔孙有愧中书君。\n迩来小孙兼好画，两幅溪藤七匹马。\n虎狼避路狐兔藏，朔风吹沙霜满野。\n邛崃关头大渡河，使君五马千丈坡。\n猎将一围看蛮走，醉敲铜鼓蛮踏歌。\n急收此画人莫识，矍铄之翁夸笔墨。\n不如再泛洞庭船，袖中一剑随飞仙。",
        "dynasty": "宋",
        "collection_info": null
    },
    {
        "title": "问赵有方乞琴",
        "author": "李石",
        "content": "公子年时尚奇伟，大剑横腰髮衝起。\n自言学道晚有得，心静无波古潭水。\n平戎万卷喑不吐，蟠向胸中作宫征。\n眼明惯识峄阳材，手制教成古绿绮。\n人生会费几两屐，巧处才容一张纸。\n许多黑瘦肯忍饥，枵腹悲鸣聒人耳。\n公子公子赠我来，明珠白璧遭沉埋。\n我家老马解仰秣，渠家煮鹤充枯柴。",
        "dynasty": "宋",
        "collection_info": null
    },
    {
        "title": "宇文子友以诗来觅酒",
        "author": "李石",
        "content": "玻璃江深麦初熟，引水细舂比炊玉。\n老守斋钵自有余，端为吾民忧不足。\n荔枝堂前红数栽，倚树读书门不开。\n收麦入厨催酿酒，客问遣骑何时来。",
        "dynasty": "宋",
        "collection_info": null
    },
    {
        "title": "彭州行邑道中",
        "author": "李石",
        "content": "四月少雨百草热，山中小麦皆干枯。\n溪水不流牛缺饮，连耞未动妻典襦。\n布谷催耕鸠妇怨，早得一雨淋汝面。\n老夫枕书卧晚凉，农自忍饥官饱饭。",
        "dynasty": "宋",
        "collection_info": null
    },
    {
        "title": "赠杨尉送湫水",
        "author": "李石",
        "content": "天上妥雨水鸣渠，一龙任责固有余。\n今年水来雨不集，彭民不及江中鱼。\n以堰致水高百尺，灵湫在渊烁红日。\n彭民怨龙不怨人，龙则有职谁之失。\n九峯仙官梅子真，豢龙有术龙不嗔。\n去年作堰今请湫，二者兼得苏彭民。\n东湖别驾但捧腹，卧听萧萧响疎竹。\n往来莫便轻泥涂，软脚有酒为君沽。",
        "dynasty": "宋",
        "collection_info": null
    },
    {
        "title": "东山行",
        "author": "李石",
        "content": "龙池山头唤龙起，见说花开龙亦喜。\n喜将一雨洗山光，晓涨初分两溪水。\n东山渡桥烟霞簇，山半亭台艷桃李。\n入门一径海棠花，红玉为枝霞作蘂。\n仙花自有龙麝气，拂拂晴风香十里。\n木兰高下色不同，青紫朱绿黄白红。\n游人隠映锦绣谷，山鸟动摇霜雪丛。\n我来酌泉弄花树，花光正在水影中。\n君不见三碉城边百草热，渡泸将军不得歇。\n何似两仙樵斧郎，一局坐忘春昼长。",
        "dynasty": "宋",
        "collection_info": null
    },
    {
        "title": "资圣看画",
        "author": "李石",
        "content": "资圣名蓝妙画窟，前佛峥嵘连后佛。\n栴檀级上金琅珰，五月寒风吹佛骨。\n我来看画瞻仙容，丹青古殿开天龙。\n薝卜花开日亭午，妙音破睡闻鸣钟。",
        "dynasty": "宋",
        "collection_info": null
    },
    {
        "title": "送叔规",
        "author": "李石",
        "content": "凤台却望桑麻川，残僧孤客同一年。\n我穷自取君更苦，只有布袜青行缠。\n松楠阴阴水边寺，一饷欵寻香火缘。\n笔端落尽蔬笋气，胸次不留荆棘田。\n穷冬衣褐露黑肘，半夜风雪寒诗肩。\n时于连床乞被卧，睡到日午钟鱼传。\n今朝别我眉色好，得得西谒骑鲸仙。\n自云老矣世涂熟，独有此老无人怜。\n更须南去共舟楫，竹火江茶谭夜禅。",
        "dynasty": "宋",
        "collection_info": null
    },
    {
        "title": "送范颖胄",
        "author": "李石",
        "content": "君之家为夔龙氏，龙之威神爪牙利。\n岂肯因人下求食，拏攫风雷随所嗜。\n问君世学今几传，翰墨诸仙侈名位。\n后来诸孙颖与路，元佑衣冠相整治。\n春秋大易蜀有师，我获升堂时问义。\n江边乔木殊未改，重来忍唾成都地。\n感君遗文远相访，凛凛高风今不坠。\n梅花道路宽作程，瓠叶杯盘同此味。\n少年赤手弄霜雪，想见倚门迟岁馈。\n还家莫道囊橐空，客子夜寒仍少睡。",
        "dynasty": "宋",
        "collection_info": null
    },
    {
        "title": "送新赵宰",
        "author": "李石",
        "content": "身作涪江未归客，更送行人出南陌。\n行人磊落高皇孙，桃李賨城看朱白。\n高才触事无不尔，百里莫嫌民社窄。\n鲁恭卓茂意何者，岂有居官名赫赫。\n不须打鸭惊鸳鸯，抵几疾书呼五百。\n阿奴公退在眼底，可以弹琴把书册。\n此时尚及诗筒来，谈笑千山万山隔。",
        "dynasty": "宋",
        "collection_info": null
    },
    {
        "title": "赠张听声",
        "author": "李石",
        "content": "人言鼻听无如龙，听不以耳乃反聋。\n未若水母本无目，隔水响应相鸣雄。\n我持此理问张瞍，废目任耳偏能聪。\n忍闻此声亦愦愦，俗嚣政在羣鸣中。\n枉将蚁动作牛斗，妄遣蚊聚成雷公。\n昔人乐归瞽其职，五音六律诗人蒙。\n我琴三尺玉横膝，欲广舜孝歌时雍。\n游鱼舞兽解人意，此意忧乐斯民同。\n瞍乎洗耳试一听，莫似北客歌南风。",
        "dynasty": "宋",
        "collection_info": null
    },
    {
        "title": "石经堂",
        "author": "李石",
        "content": "我来一登石经堂，从以诸生行两庑。\n诸生读经半白头，问以始终箝不语。\n我闻此经昔中都，郎中所隶乃其祖。\n迩来离乱已亡失，楷本仅能传蜀土。\n蜀王闰位供扫除，独此仍为盛时取。\n为将严鐍守重扃，护以缭垣崇邃宇。\n列之学官岂无意，不但阙文存夏五。\n大开明镜别妍媸，时扣洪钟谐律吕。\n后生不復事丹铅，抵死唯知守藤楮。\n字音随口妄蜺霓，点画分毫谬鱼鲁。\n日月当天空委照，盲俗相欺纷莫覩。\n石经虽古奈尔何，人竞传今不传古。\n行行矧肯捩眼觑，藓剥苔封费撑拄。\n坚镵仅免饱蟫鱼，隘道争来宅狐鼠。\n此间邹人傥借问，为问石经谁是主。\n忆昨敲门肆诃斥，几度循墙夸伛偻。\n登登阁阁隠金槌，耳聒散空垂雹雨。\n蜡熏煤染连作卷，玉轴锦装如束杵。\n岂无一物媚权豪，几纸才堪博圭组。\n尔之所得固么么，我则何由宽击拊。\n一槌只作一字讹，讹至万千那復数。\n石经之害此其大，纵有鬼神谁可御。\n忆昔尝为博士官，首善堂中容接武。\n心知不是世间书，云汉森然城百堵。\n恢恢帝所有余地，忍使石经留外府。\n便当连舸下瞿塘，飞上三山如插羽。\n缣缃舛谬钟鼎暗，天罅岂容无一补。\n巍巍玉帝殿中央，河洛东西翼龙虎。\n虽然斯文属兴废，帝既有心天亦许。\n作诗未用拟韩公，考篆庶几追石鼓。",
        "dynasty": "宋",
        "collection_info": null
    },
    {
        "title": "谢杨寿卿送双鸭用香木拄杖韵",
        "author": "李石",
        "content": "我家羣鸡真似木，君家双鸭重如玉。\n情知此物不敢烹，未忍戛羹求剩馥。\n传闻深村水田裏，翠羽成羣蔽溪谷。\n乔仙两舄不用多，尺纸长鬚慰幽独。\n墙头瓠壶舍下笋，唤作蒸鹅烹健犊。\n前时馋客错欢喜，益水添薪费煎促。\n主人此外北窗风，饭后乳瓯初睡足。",
        "dynasty": "宋",
        "collection_info": null
    },
    {
        "title": "舟中示开并寄圆",
        "author": "李石",
        "content": "三年独客思亲泪，洒作钱塘大江水。\n却乘此水得西归，两泪急收成一喜。\n庾公楼下江月春，拍手中流逢小麟。\n骎骎逼人出瘦骨，懔懔似我今长身。\n夜船灯火无乃是，犹似梦中论梦事。\n小鹏有翅未能来，独学膺门想憔悴。\n一官外物等去留，来未足喜去莫忧。\n虀盐敢有去国恨，菽水未免还家羞。\n峡江之人走云雨，送船迎船闻迭鼓。\n君不见并舍紫薇郎，颇愿生还见乡土。\n我今归来四壁空，两窗万轴南北风。\n杜门忍饥吾与汝，文字穮蔉祈年丰。",
        "dynasty": "宋",
        "collection_info": null
    },
    {
        "title": "同韩子东赏牡丹",
        "author": "李石",
        "content": "呜呜晓角春风送，日日官身随鸟动。\n但知敲榜负佳辰，纵有芳菲难入梦。\n起寻北郭新雨后，愁见西山含雪冻。\n茅茨虽暖岂宜花，笑我此行真凿空。\n向来洛下定真谱，只许姚花充物贡。\n只今老病陪少年，驽骑何能追骏鞚。\n便将花裓问天女，欲返田园寻二仲。\n此花含笑我不言，且插一枝风帽重。",
        "dynasty": "宋",
        "collection_info": null
    },
    {
        "title": "访范师山房",
        "author": "李石",
        "content": "野步山围合，春生物自欣。\n溪声如听雨，松色欲摩云。\n谢客推门入，支郎半坐分。\n林间携小队，不敢散鸦羣。",
        "dynasty": "宋",
        "collection_info": null
    },
    {
        "title": "送客",
        "author": "李石",
        "content": "送客川原路，怜渠田舍秋。\n沙晴分野径，林断出溪流。\n马瘦诸公后，鸱夷一醉谋。\n泮林无酒伴，颇为老兵留。",
        "dynasty": "宋",
        "collection_info": null
    },
    {
        "title": "送勾龙教授",
        "author": "李石",
        "content": "广汉川原迥，重江秋水多。\n桥边金作鴈，湖上酒如鹅。\n岂有雒书出，转添巴字讹。\n泥涂滞行客，之子惜经过。",
        "dynasty": "宋",
        "collection_info": null
    },
    {
        "title": "宿钟阳僧寺",
        "author": "李石",
        "content": "远客来投宿，高人已闭门。\n白沙分远水，红树带烟村。\n僻径逢僧觅，登山见佛尊。\n清风惜秋稼，积雨扫云屯。",
        "dynasty": "宋",
        "collection_info": null
    },
    {
        "title": "谢刘韶美送酒",
        "author": "李石",
        "content": "别恨连湖海，惊心阅岁年。\n思君愁北阙，将母上西天。\n更酌鹅黄酒，如浮鸭绿川。\n不须忧九折，忠孝得双全。",
        "dynasty": "宋",
        "collection_info": null
    },
    {
        "title": "与程端卿相别峡中共繫船瀼东留一日",
        "author": "李石",
        "content": "宦路随惊鹊，家山隔断鸿。\n荒椽秋雨过，疎竹暗泉通。\n千骑寻城北，双舟忆瀼东。\n我诗虽未好，聊为使君穷。",
        "dynasty": "宋",
        "collection_info": null
    },
    {
        "title": "送程荣州被召二首  其一",
        "author": "李石",
        "content": "客向江南去，人言冀北空。\n贾生前席念，严助荐贤衷。\n画舫摇澄绿，飞车近软红。\n旧游应未改，尺纸问归鸿。",
        "dynasty": "宋",
        "collection_info": null
    },
    {
        "title": "送程荣州被召二首  其二",
        "author": "李石",
        "content": "出处人情异，寒暄节物殊。\n脚轻贪远路，眼转隔重湖。\n近例占郎宿，频年已守符。\n盛时人与地，尺一费招呼。",
        "dynasty": "宋",
        "collection_info": null
    },
    {
        "title": "感怀",
        "author": "李石",
        "content": "五日转一候，百年能几春。\n雨苔堆碧色，风蘂委红尘。\n神晤又何说，交疎莫强亲。\n杜门谁是伴，杯酒圣贤人。",
        "dynasty": "宋",
        "collection_info": null
    },
    {
        "title": "眉州鹿鸣宴  其一",
        "author": "李石",
        "content": "大比周三岁，登名蜀一涯。\n圣贤元佑学，父子老苏家。\n类省登槐市，清秋艷桂华。\n生平晁董业，亲策对褒嘉。",
        "dynasty": "宋",
        "collection_info": null
    },
    {
        "title": "眉州鹿鸣宴  其二",
        "author": "李石",
        "content": "六六成鳞吹，呦呦赋鹿鸣。\n三仙随劝驾，千佛要题名。\n俎豆初筵秩，衣冠习俗荣。\n例须烦举送，我亦鲁诸生。",
        "dynasty": "宋",
        "collection_info": null
    },
    {
        "title": "五更一点月照窗几以为晓也披衣视之雪厚至尺许喜甚赋诗",
        "author": "李石",
        "content": "雪片成孤立，蟾华与共游。\n从教惊蜀犬，曾是喘吴牛。\n蹲石依松瘦，寒溪映竹流。\n遥知明岁稔，携酒上南楼。",
        "dynasty": "宋",
        "collection_info": null
    },
    {
        "title": "诸葛菜",
        "author": "李石",
        "content": "郡圃锄荒雪，家山斸浅沙。\n只今诸葛菜，何似邵平瓜。\n小摘情何厚，长斋气自华。\n官烹与私炙，随处即生涯。",
        "dynasty": "宋",
        "collection_info": null
    },
    {
        "title": "次韵冯涪州见寄",
        "author": "李石",
        "content": "寄语巴中客，频频镊鬓霜。\n峡云春梦远，江月夜珍藏。\n才刃应多暇，词锋恨太刚。\n僧邻雨花地，何日再升堂。",
        "dynasty": "宋",
        "collection_info": null
    },
    {
        "title": "寄贾元镇并问杨似贤谭德称",
        "author": "李石",
        "content": "客子推移地，闻鸡敢晏眠。\n酒楼春夜雨，柳岸早行天。\n龙卧风雷宅，蚕丛锦绣川。\n谭杨两州教，记我别时年。",
        "dynasty": "宋",
        "collection_info": null
    },
    {
        "title": "题鹿头关石乡祠",
        "author": "李石",
        "content": "古戍经秋暮，危梯迸野泉。\n鹿头关上庙，骥足县中仙。\n山迭疑无地，江宽欲放天。\n英雄今已矣，自喜惯风烟。",
        "dynasty": "宋",
        "collection_info": null
    },
    {
        "title": "题白塔古迹二首  其一",
        "author": "李石",
        "content": "境物三禅胜，丛林十里村。\n寺僧晨扫地，樵客夜过门。\n瑞像西山映，干文北斗翻。\n名场熏竈突，怅望塔中尊。",
        "dynasty": "宋",
        "collection_info": null
    },
    {
        "title": "题白塔古迹二首  其二",
        "author": "李石",
        "content": "塔倒峰峦影，钟埋涧谷音。\n二贤苔像古，四虎竹泉深。\n炬火携归路，经台唤隔林。\n人头连地脉，古迹备幽寻。",
        "dynasty": "宋",
        "collection_info": null
    },
    {
        "title": "天彭行县",
        "author": "李石",
        "content": "公馆静寥寥，园亭景物饶。\n溪光明短彴，树影荫危谯。\n山鸟忽双下，池鱼时一跳。\n主人王事简，文酒日逍遥。",
        "dynasty": "宋",
        "collection_info": null
    },
    {
        "title": "过永寿县",
        "author": "李石",
        "content": "驱马上危坂，暮鞭摇客愁。\n峯峦惊满目，咫尺拟回头。\n红树映野店，白云藏县楼。\n须知此北下，地底见豳州。",
        "dynasty": "宋",
        "collection_info": null
    },
    {
        "title": "谢胜老惠胡桃",
        "author": "李石",
        "content": "浮海黄池近，还山白雪高。\n禅如石佛样，学带楚人骚。\n我欲怀金橘，师能遗木桃。\n钓鱼船上客，此句可连鳌。",
        "dynasty": "宋",
        "collection_info": null
    },
    {
        "title": "金山驿",
        "author": "李石",
        "content": "晚泊金山驿，风生玉宇秋。\n荒苔蚀佳句，乔木惜名流。\n鼠穴飞泉入，蛛丝积雨收。\n何须嘆人物，华屋与山丘。",
        "dynasty": "宋",
        "collection_info": null
    },
    {
        "title": "送澄师还昭觉",
        "author": "李石",
        "content": "远出蒙霜雪，重来历岁时。\n赠师拄杖子，似我簸箕儿。\n芳草随西度，岩花向北垂。\n莫忘香一瓣，沧海白鸥期。",
        "dynasty": "宋",
        "collection_info": null
    },
    {
        "title": "梦西曹夜直",
        "author": "李石",
        "content": "再任虽祠禄，多年本为亲。\n青缣犹梦寐，綵服困风尘。\n老境人情变，韶华物色新。\n只堪携茗椀，禅观对幽人。",
        "dynasty": "宋",
        "collection_info": null
    },
    {
        "title": "雪二首  其一",
        "author": "李石",
        "content": "客宦成分戍，人谁笑牧蛮。\n三碉横塞外，两涧拆云间。\n鸟与花争树，春随雪入山。\n功名成索寞，何以慰亲颜。",
        "dynasty": "宋",
        "collection_info": null
    },
    {
        "title": "雪二首  其二",
        "author": "李石",
        "content": "岁事频年恶，心知一饱难。\n只愁无此雪，得句不言寒。\n酒薄何妨圣，梅清合进官。\n老兵怜我意，赤脚唱平安。",
        "dynasty": "宋",
        "collection_info": null
    },
    {
        "title": "寒食",
        "author": "李石",
        "content": "夜泊依渔市，天寒问酒家。\n烬余缸吐粟，凘合砚生花。\n月浸江妃冷，波喧海若夸。\n漂摇随水宿，鳬雁寄生涯。",
        "dynasty": "宋",
        "collection_info": null
    },
    {
        "title": "閒居二首  其一",
        "author": "李石",
        "content": "七岁投閒日，浑如未第初。\n牛衣困褴缕，鹤饭愧粗疎。\n圣有杯中露，朝无别后书。\n温寻皆旧学，风雨岁时余。",
        "dynasty": "宋",
        "collection_info": null
    },
    {
        "title": "閒居二首  其二",
        "author": "李石",
        "content": "吠亩三番聘，林泉一客逋。\n君方借唇吻，我自惜头颅。\n日月松偕老，江湖橘可奴。\n昭文虽未鼓，洗耳即良图。",
        "dynasty": "宋",
        "collection_info": null
    },
    {
        "title": "黎州鹿鸣宴",
        "author": "李石",
        "content": "圣化如时雨，吾门自教风。\n文翁来蜀郡，常衮在闽中。\n夔足无多用，鳌头只独雄。\n诸君携手上，名姓广寒宫。",
        "dynasty": "宋",
        "collection_info": null
    },
    {
        "title": "九日类试院雨中制司送酒关子二首  其一",
        "author": "李石",
        "content": "学省三年别，文闱九日同。\n登高迟曲糵，避湿到芎藭。\n田舍飘零后，江湖震荡中。\n忍将忧国泪，滴向菊花丛。",
        "dynasty": "宋",
        "collection_info": null
    },
    {
        "title": "九日类试院雨中制司送酒关子二首  其二",
        "author": "李石",
        "content": "老去轻时节，忧来稔岁年。\n黄花关上戍，青草渡头船。\n望眼知谁属，归心只自怜。\n仅霑微禄在，未敢计良田。",
        "dynasty": "宋",
        "collection_info": null
    },
    {
        "title": "周参政惠书唁及亡儿开二首  其一",
        "author": "李石",
        "content": "颡马非才具，蜗牛惜弊庐。\n岁时甘伏枕，风雨阻来车。\n药裹衣巾内，梅花酒盏疎。\n江湖慰寂寞，一纸故人书。",
        "dynasty": "宋",
        "collection_info": null
    },
    {
        "title": "周参政惠书唁及亡儿开二首  其二",
        "author": "李石",
        "content": "取士平轩鑑，吾儿死布衣。\n招魂荒草墓，寃鬼泣松扉。\n推挽无遗力，挤排已觉非。\n存亡佩陈谊，舍此更谁归。",
        "dynasty": "宋",
        "collection_info": null
    },
    {
        "title": "沉黎四首  其一",
        "author": "李石",
        "content": "民俗濒蛮诏，边城异土宜。\n竹筒连水脉，板屋怯风吹。\n药叟鸦随噪，樵童虎不窥。\n爱山来九折，人笑此翁痴。",
        "dynasty": "宋",
        "collection_info": null
    },
    {
        "title": "沉黎四首  其二",
        "author": "李石",
        "content": "蜀相披荒垒，唐人拓密林。\n四川襟带重，六诏雾云深。\n盐米成民业，珠犀作吏箴。\n官閒无一事，闭閤念亲心。",
        "dynasty": "宋",
        "collection_info": null
    },
    {
        "title": "沉黎四首  其三",
        "author": "李石",
        "content": "古屋云栖洞，深湖水拍桥。\n吏閒知学稼，民乐自歌樵。\n官监频添牧，蕃商不费招。\n老夫便午睡，风恶任飘摇。",
        "dynasty": "宋",
        "collection_info": null
    },
    {
        "title": "沉黎四首  其四",
        "author": "李石",
        "content": "九折山围市，双溪水浸田。\n号风吹客袖，落雪舞蛮氊。\n塞上寻归马，波间畏跕鸢。\n此生随所适，老去合乘边。",
        "dynasty": "宋",
        "collection_info": null
    },
    {
        "title": "双鹤",
        "author": "李石",
        "content": "积雨催寒早，江湖渺障川。\n黄花到十月，白髮已三年。\n酒尽迟村饷，诗成得昼眠。\n低回看双鹤，铩翮欲摩天。",
        "dynasty": "宋",
        "collection_info": null
    },
    {
        "title": "天彭受代迁静正堂以代者未到漫兴二首  其一",
        "author": "李石",
        "content": "客宦去未得，山风来不迟。\n东湖霜后冷，北斗夜深移。\n老桧新翻叶，狂花故着枝。\n忧时恐无补，祇益鬓丝垂。",
        "dynasty": "宋",
        "collection_info": null
    },
    {
        "title": "天彭受代迁静正堂以代者未到漫兴二首  其二",
        "author": "李石",
        "content": "罢戍成迁次，投閒想故居。\n风霜欺老大，书信卜交疎。\n黄叶频供扫，青山炯自如。\n斯文身健在，归及岁之余。",
        "dynasty": "宋",
        "collection_info": null
    },
    {
        "title": "拌毫笔",
        "author": "李石",
        "content": "管城无别派，毛族竞分支。\n公子兔三穴，大夫羊五皮。\n端能开句眼，未肯画愁眉。\n若问结绳祖，先从六画推。",
        "dynasty": "宋",
        "collection_info": null
    },
    {
        "title": "方舟二首  其一",
        "author": "李石",
        "content": "颇笑方舟拙，聊因拙自夸。\n家无三日谷，园有四时花。\n池静鱼吞墨，松高鹤护砂。\n着书逢好处，快痒得仙爬。",
        "dynasty": "宋",
        "collection_info": null
    },
    {
        "title": "方舟二首  其二",
        "author": "李石",
        "content": "物我相轩轾，乘除只自知。\n儿临池上字，母养镜中丝。\n竹静泉生乳，花深地产芝。\n旧时双燕子，来往亦仪仪。",
        "dynasty": "宋",
        "collection_info": null
    },
    {
        "title": "山亭三首  其一",
        "author": "李石",
        "content": "春日山亭饭，青枝古树阴。\n亲朋知老病，田舍岂初心。\n月白水泉莹，花多烟雾深。\n酒边防恶俗，醉语费披寻。",
        "dynasty": "宋",
        "collection_info": null
    },
    {
        "title": "山亭三首  其二",
        "author": "李石",
        "content": "人谁怜老子，我自类痴儿。\n爱草留荒径，疏泉入小池。\n春风随处是，晴日与花宜。\n好客能相贷，携锄出短篱。",
        "dynasty": "宋",
        "collection_info": null
    },
    {
        "title": "山亭三首  其三",
        "author": "李石",
        "content": "小圃依山入，危亭隠磴斜。\n林塘扫寒雨，篱落卧疎花。\n处士七松宅，先生五柳家。\n柴门何所待，倚杖数昏鸦。",
        "dynasty": "宋",
        "collection_info": null
    },
    {
        "title": "舟次湖口追忆任明府",
        "author": "李石",
        "content": "重来又十年，山水故凄然。\n独鴈仍为旅，双鳬已作仙。\n浊流分蜀派，青色聚淮烟。\n石上罾鱼者，犹言县令贤。",
        "dynasty": "宋",
        "collection_info": null
    },
    {
        "title": "长松奉寄郑察院",
        "author": "李石",
        "content": "汉使西来雪瘴深，龙蛇窟宅费披寻。\n只知筇竹通中国，何似长松种上林。\n槐省衔杯蒙旧识，枫庭蹑履听归音。\n昔人九折回车地，笑我何由慰母心。",
        "dynasty": "宋",
        "collection_info": null
    },
    {
        "title": "木兰",
        "author": "李石",
        "content": "大渡河边瘴雾浓，邛崃关下木兰红。\n得州自昔连江雨，此地仍多出窍风。\n一笑萱花亲念远，三生藜杖子心同。\n莫缘险阻欺方寸，忠信元来处处通。",
        "dynasty": "宋",
        "collection_info": null
    },
    {
        "title": "谢人惠新火",
        "author": "李石",
        "content": "六龙杲杲看推移，也有分光蔀屋时。\n作古远知燧人氏，至今犹说介之推。\n扣门自此人皆有，暗室从来我不欺。\n冷竈无烟知几日，凭谁乞米试晨炊。",
        "dynasty": "宋",
        "collection_info": null
    },
    {
        "title": "题扪参亭",
        "author": "李石",
        "content": "林盘谷转走萦纡，两腋乘风上太虚。\n尘世似将玄圃隔，仙宫元在赤城居。\n着鞭欲跨鸾凰去，舐鼎曾嫌鷄犬余。\n尺帚何当上霄汉，夜扪星斗步庭除。",
        "dynasty": "宋",
        "collection_info": null
    },
    {
        "title": "至喜亭",
        "author": "李石",
        "content": "归路巴人处处逢，巴人舟楫语音同。\n雪霜寒谷残年后，云雨阳台昨梦空。\n沙水清能延月白，峡林香欲试春红。\n饭山虽瘦无奇语，至喜亭中着醉翁。",
        "dynasty": "宋",
        "collection_info": null
    },
    {
        "title": "羽扇亭",
        "author": "李石",
        "content": "十里山光绀碧围，瘴烟收尽溢春晖。\n黄紬睡美闻衙唱，白羽风高入指挥。\n楼角片云随鴈去，溪头骤雨送龙归。\n君王若问安边策，苜蓿漫山战马肥。",
        "dynasty": "宋",
        "collection_info": null
    },
    {
        "title": "蛮王妻俗呼县君来黎州锦领乌氊自跨马而至",
        "author": "李石",
        "content": "一自昭君向北迁，花魂千载却南旋。\n歌声不动先含笑，粉面无施任自然。\n羞整云鬟多戴笠，欲呈锦袖漫开氊。\n夜来大渡河边过，青盖金羁稳上船。",
        "dynasty": "宋",
        "collection_info": null
    },
    {
        "title": "祷雪堋口庙",
        "author": "李石",
        "content": "岷峨皎皎玉千峰，只欠平川一尺融。\n土雾不成云外霰，江沙半杂夜来风。\n针头可惜丘中麦，堋口来祈应上公。\n饱死侏儒果何意，连年调度战声中。",
        "dynasty": "宋",
        "collection_info": null
    },
    {
        "title": "雪  其一",
        "author": "李石",
        "content": "羡他雪色一般同，点缀苍苍滓太空。\n白比虾蟆终蚀月，轻如蝴蝶乱随风。\n不容着迹无人处，漫借余光似我穷。\n翠竹疎梅成佛地，未嫌冻立此山中。",
        "dynasty": "宋",
        "collection_info": null
    },
    {
        "title": "雪  其二",
        "author": "李石",
        "content": "大地纤毫色色空，寥天望极一鸿蒙。\n夜凝冷浸梅魂月，朝拂轻回缟带风。\n身世密移尘境外，干坤收入玉壶中。\n虚堂瑞草琼林合，压尽蓬莱第一峰。",
        "dynasty": "宋",
        "collection_info": null
    },
    {
        "title": "同王夔州探梅",
        "author": "李石",
        "content": "莫因红紫媚楼台，洁白光中处处栽。\n香骨未应春雪妒，素心偏向暖风开。\n清樽妙赏今谁健，晓角年光不用催。\n别后西归玉堂约，诗筒只有月边来。",
        "dynasty": "宋",
        "collection_info": null
    },
    {
        "title": "送牟尧文",
        "author": "李石",
        "content": "别久无辞道路难，敝裘依旧据征鞍。\n五湖我已遭风逆，三径君能犯雪寒。\n下榻莫嫌烹瓠叶，倚门正及颂椒盘。\n一杯少味仍相送，折得梅花带笑看。",
        "dynasty": "宋",
        "collection_info": null
    },
    {
        "title": "一笑",
        "author": "李石",
        "content": "一笑真成亟负余，可人懒散费招呼。\n忘言摩诘元无病，健倒卢仝不用扶。\n野葛三餐莫予毒，桃花几度约吾徒。\n杜门人与春偷老，风雨声中长白鬚。",
        "dynasty": "宋",
        "collection_info": null
    },
    {
        "title": "送虞枢密还朝",
        "author": "李石",
        "content": "一官齿髮老侵寻，金马当年博陆沉。\n樽俎笑谈人不见，玑衡造化我无心。\n曾瞻玉鼎三嵎近，便觉朱门百仞深。\n忍使王阳行九折，囚山未敢废南音。",
        "dynasty": "宋",
        "collection_info": null
    },
    {
        "title": "次韵贾文学见赠",
        "author": "李石",
        "content": "方舟不似逆风船，船上烧香稳坐禅。\n五鼓紞如随鸟动，一春老矣学蚕眠。\n黄梅半熟雨不止，白髮也应天见怜。\n頼有比隣贾诗老，醉中相对耸诗肩。",
        "dynasty": "宋",
        "collection_info": null
    },
    {
        "title": "和杨子土牛之什",
        "author": "李石",
        "content": "陌上花开又一春，起来酒伴觅南邻。\n烟霞笑我虽成疾，霜雪于君恐不仁。\n柏叶殊思金马旧，柳枝偏向土牛新。\n相忘已约形骸外，老守先能堕醉巾。",
        "dynasty": "宋",
        "collection_info": null
    },
    {
        "title": "礼殿",
        "author": "李石",
        "content": "雨老苔荒墨色昏，汉人两序姓名存。\n六经丝竹升堂后，千古衣冠此地尊。\n但使高文无废祀，只今扬马未招魂。\n寥寥蜀学谁为倡，东去江流注海门。",
        "dynasty": "宋",
        "collection_info": null
    },
    {
        "title": "送周行可",
        "author": "李石",
        "content": "国风惆怅黍离离，只有周郎五字诗。\n得见大巫今索矣，可怜小子孰裁之。\n心如废井凭谁汲，语到修门未可期。\n此别更须留好句，梅花窗外见相思。",
        "dynasty": "宋",
        "collection_info": null
    },
    {
        "title": "东湖感事二首  其一",
        "author": "李石",
        "content": "桃李洲中别一春，雪山肯为障红尘。\n鬼神半夜应怜我，魑魅今朝不喜人。\n烟雨晦明窗外眼，风霜来去树边身。\n细思只合归耕好，并舍何由笑我贫。",
        "dynasty": "宋",
        "collection_info": null
    },
    {
        "title": "东湖感事二首  其二",
        "author": "李石",
        "content": "一官职檄冷秋氷，尽日量书接夜灯。\n老去髭鬚无可染，秋来面目自生憎。\n湖通堰尾听泉激，日出山尖见雪层。\n结习未除江海客，不忘回首梦觚棱。",
        "dynasty": "宋",
        "collection_info": null
    },
    {
        "title": "黄筌画屏",
        "author": "李石",
        "content": "阿筌千顷本胸中，学道分明画手同。\n笔削来追麟获后，丹青为洗马羣空。\n登堂欲与修遗履，穴户何由返大弓。\n尚有沧溟垂素壁，且防蝇误污屏风。",
        "dynasty": "宋",
        "collection_info": null
    },
    {
        "title": "远去亲侧浩然归心再用韵",
        "author": "李石",
        "content": "指点西来海上峰，此间魑魅我能逢。\n果何所补身先老，岂不怀归意已浓。\n骐骥羣中怜短褐，龙蛇窟裏倚长松。\n一堂四相经行处，洒扫云烟觅旧踪。",
        "dynasty": "宋",
        "collection_info": null
    },
    {
        "title": "彭门春日",
        "author": "李石",
        "content": "不似閒人立道傍，岂将老眼眩韶光。\n沟塍绿涨春容润，篱落红披晓吹狂。\n薄有生涯随处是，苦无心绪逐人忙。\n西归官路成迁次，回指江湖似故乡。",
        "dynasty": "宋",
        "collection_info": null
    },
    {
        "title": "又送马氏兄弟归彭门",
        "author": "李石",
        "content": "山程趼足肯相从，未厌崎岖易道东。\n二马僊风还旧观，六鳌香饵看新功。\n北田夜诵披莲蘂，东阁春归折桂丛。\n努力锦衣双拜手，寿杯堂上雪髯翁。",
        "dynasty": "宋",
        "collection_info": null
    },
    {
        "title": "食枸杞猫头笋",
        "author": "李石",
        "content": "一毛沼沚未宜轻，甘脆提携慰客情。\n仙狗吠林堪小摘，乳猫蹲竹得春萌。\n齿牙风露虽云美，口腹朝昏只旋营。\n尚献一芹裨玉食，天庖回首隔重城。",
        "dynasty": "宋",
        "collection_info": null
    },
    {
        "title": "再次韵计教授",
        "author": "李石",
        "content": "糟丘尽醉国人狂，谁似东家礼义乡。\n万卷短檠磨岁月，一生寒砚敌氷霜。\n饭牛坐待扶桑白，战马初归塞草黄。\n奏牍三千君未晚，殿帏正要上书囊。",
        "dynasty": "宋",
        "collection_info": null
    },
    {
        "title": "春水",
        "author": "李石",
        "content": "倚杖河边记水痕，眼明喜见白鸥羣。\n雨声夜向九峰泻，江势朝来三堰分。\n窟宅蛟龙元自擅，邻家鷄犬要相闻。\n我师一饱关天意，收拾晴风放密云。",
        "dynasty": "宋",
        "collection_info": null
    },
    {
        "title": "次韵李判官见赠",
        "author": "李石",
        "content": "鬚髯残雪兀陈编，炀者何由更避烟。\n荣宦君方收晚岁，论交我亦得忘年。\n佐州相与营杯水，有路从今出瓮天。\n一日尚能千里驾，此间老骥不须鞭。",
        "dynasty": "宋",
        "collection_info": null
    },
    {
        "title": "寄知来弟",
        "author": "李石",
        "content": "霏霏寒日陨清霜，勃勃阴风出土囊。\n尺木未阶龙久蛰，衔芦不稳鴈斜行。\n仕涂田舍成三已，世态江湖合两忘。\n无术忧民缘底瘦，一杯豆粥爇心香。",
        "dynasty": "宋",
        "collection_info": null
    },
    {
        "title": "市进马寒甚",
        "author": "李石",
        "content": "边云寒色与愁浓，酒味何由入颊红。\n眼看飞鸢来堕水，心随去骑欲追风。\n亲朋立望千山外，笑语殊思一饷同。\n问舍求田吾已决，不于湖海较穷通。",
        "dynasty": "宋",
        "collection_info": null
    },
    {
        "title": "到沉黎举家瞶气上如聋者踰月乃愈医人云此瘴气也",
        "author": "李石",
        "content": "儋史之孙病耳翁，人佯谓我与真同。\n蚊飞鬓外年时事，鹊噪愁边晚更空。\n老去鹿皮终可隠，听如龙鼻反能聪。\n昭文不鼓非无意，勉为慈亲奏凯风。",
        "dynasty": "宋",
        "collection_info": null
    },
    {
        "title": "天彭得解",
        "author": "李石",
        "content": "一第枫宸岁月深，槐花杯酒喜同斟。\n真成冀北空羣马，便作双南满地金。\n计上八人才子数，笔端四海状元心。\n蜀天九万看鹏运，侧耳潮头驾捷音。",
        "dynasty": "宋",
        "collection_info": null
    },
    {
        "title": "李新仲圭同游醮坛归以诗告别次韵",
        "author": "李石",
        "content": "别去名场叹滞留，肯来空谷话清幽。\n知君有约趋金马，笑我无心对白鸥。\n千顷量陂能却老，一编家学莫他求。\n相将杖履题诗处，跨鹿山头记旧游。",
        "dynasty": "宋",
        "collection_info": null
    },
    {
        "title": "苦胃不出二首  其一",
        "author": "李石",
        "content": "眇小酲醲总见欺，颠狂苦诉有谁知。\n五音鶑自调歌舌，百药蜂能酿蜜脾。\n世态只堪春睡美，鬓丝偏与落花宜。\n欲因耆旧寻乡路，投劾翻然恐未迟。",
        "dynasty": "宋",
        "collection_info": null
    },
    {
        "title": "苦胃不出二首  其二",
        "author": "李石",
        "content": "鸣禽百啭柳三眠，窗户阴晴任雨烟。\n芍药樱桃春殿后，芎藭麦曲病争先。\n奉亲满眼欠一饱，去国忧心今五年。\n南北风尘江两岸，不妨明月钓鱼船。",
        "dynasty": "宋",
        "collection_info": null
    },
    {
        "title": "边州警报",
        "author": "李石",
        "content": "翠围矗矗乱山稠，蜑雨蛮烟冻不收。\n赤白囊来逢此岁，青黄谷熟又深秋。\n一官忍耻随人后，数口全生敢自谋。\n虮蝨有心空地上，苍生难答两宫忧。",
        "dynasty": "宋",
        "collection_info": null
    },
    {
        "title": "谢处道贶墨用与德醇韵",
        "author": "李石",
        "content": "十八公家四十围，凌烟勋业在临池。\n掌中乌玉劳分饷，世上玄经只自知。\n颇觉陈人空面目，谁能闹处损心脾。\n又须什袭牢藏苦，共看河沙指后期。",
        "dynasty": "宋",
        "collection_info": null
    },
    {
        "title": "送苏汉杰",
        "author": "李石",
        "content": "万里来归道路长，两年身寄水云乡。\n仅余文字缣缃富，犹带湖山草木香。\n从此定应悬箔去，卑之且说踏槐忙。\n逢君客地成乖隔，相送江干问草堂。",
        "dynasty": "宋",
        "collection_info": null
    },
    {
        "title": "送处道",
        "author": "李石",
        "content": "上马挑书束破裘，宦情薄处不宜秋。\n二年拄笏山虽好，十舍浣花江合流。\n此处移文寻旧社，尚因奇字忆方舟。\n西川傥有东来鴈，莫道曾无截镫留。",
        "dynasty": "宋",
        "collection_info": null
    },
    {
        "title": "重阳",
        "author": "李石",
        "content": "得得浮家帝里游，西归节物共南州。\n羣鸥自得水空阔，远客肯因船滞留。\n千顷白苹风掠岸，一年黄菊雨深秋。\n醉名未忍成狂率，任脱乌纱笑白头。",
        "dynasty": "宋",
        "collection_info": null
    },
    {
        "title": "再用九日韵答何邵卿二首  其一",
        "author": "李石",
        "content": "老蝶凌风作晚狂，小春争得媚寒乡。\n池边团碧擎残雨，林末轻红拒薄霜。\n笑我何时书竹帛，似君依旧踏槐黄。\n相寻一醉能来否，枉费公家压酒囊。",
        "dynasty": "宋",
        "collection_info": null
    },
    {
        "title": "再用九日韵答何邵卿二首  其二",
        "author": "李石",
        "content": "习气仍余酒后狂，十年坐斥醉中乡。\n读书窗外千堆雪，利剑床头一匣霜。\n收拾微吟追李杜，研摩小楷逼苏黄。\n他文消遣随儿辈，颇笑翁痴作一囊。",
        "dynasty": "宋",
        "collection_info": null
    },
    {
        "title": "挽沈提刑",
        "author": "李石",
        "content": "金马堂堂有陆沉，斯人出处可重寻。\n豸冠议论回天力，绣节平反念母心。\n一代师承无别派，百年朋旧託遗音。\n便当佳传磨苍翠，桐桂森然欲出林。",
        "dynasty": "宋",
        "collection_info": null
    },
    {
        "title": "挽何与时",
        "author": "李石",
        "content": "留滞周南隔要津，尚余家传付坚珉。\n才高未觉儒冠误，句好仍传乐府新。\n诸子尚能频屈指，一门今有几朱轮。\n吾乡水镜君应恨，耸壑昂霄会有人。",
        "dynasty": "宋",
        "collection_info": null
    },
    {
        "title": "留别何十五",
        "author": "李石",
        "content": "修程云水遶苍茫，马上春风薜荔香。\n此去鸡豚思旧社，且凭鱼鴈到他乡。\n穷途偪仄风波恶，客路消磨岁月长。\n别后空阶闻夜雨，令人还忆水曹郎。",
        "dynasty": "宋",
        "collection_info": null
    },
    {
        "title": "九日与一飞诸友饮菊",
        "author": "李石",
        "content": "五年去国若为欢，九日逢秋强自宽。\n树搅冰霜惊岁晚，山围雾雨试朝寒。\n不关鸟帽随风落，只把红萸对俗看。\n惟有东湖无可遣，一杯香泛落英餐。",
        "dynasty": "宋",
        "collection_info": null
    },
    {
        "title": "送王应祥",
        "author": "李石",
        "content": "进取虽狂我不狂，跨鳌今日郑公乡。\n未偕西蜀三年计，来访东湖九月霜。\n桃李山城漫红白，橘橙峡路看青黄。\n修门万里逢严助，剩剖琅玕出锦囊。",
        "dynasty": "宋",
        "collection_info": null
    },
    {
        "title": "次韵谊夫九日忆去岁共游东林",
        "author": "李石",
        "content": "菜饱无期岁已侵，高谈何处着幽深。\n二年旅寄不堪说，九日盟寒那復寻。\n此地有时容醉玉，寒花无数吐秋金。\n与君成是无诗句，闻道西山似竹林。",
        "dynasty": "宋",
        "collection_info": null
    },
    {
        "title": "展峰亭",
        "author": "李石",
        "content": "起来蛛网罥茅檐，脱叶飞飞却倒粘。\n十月风光成妩媚，一林霜气自深严。\n幽花已老何人摘，村酒无多喜客添。\n收拾江湖閒望眼，展峰亭上数山尖。",
        "dynasty": "宋",
        "collection_info": null
    },
    {
        "title": "祷雨",
        "author": "李石",
        "content": "吾家何必自耕耘，淮上新添战马羣。\n圣水洑流天汉永，颠风扇雪地炉焚。\n但教东海无寃气，便可西郊放密云。\n浪遣蛇医与龙斗，邈然天听若无闻。",
        "dynasty": "宋",
        "collection_info": null
    },
    {
        "title": "次韵喜雨",
        "author": "李石",
        "content": "云色垂轩泼墨深，夜闻萧瑟振枯林。\n自怜一榻清凉意，想见千畦餍饫心。\n共道苏天私此泽，后来商旱更谁霖。\n公归还记田田叶，坐看荷珠自劝斟。",
        "dynasty": "宋",
        "collection_info": null
    },
    {
        "title": "公实公衍伯仲相访云木犀再花香橘新摘也併以为惠且将以佳篇因次韵",
        "author": "李石",
        "content": "桂屏立壁杳难攀，画舫层层碧玉栏。\n未觉香风披蕊晚，向来白雪避花繁。\n秋深犀子仍奔殿，夜迥珠星得走盘。\n二妙沓来成伯仲，恨无琼玖出毫端。",
        "dynasty": "宋",
        "collection_info": null
    },
    {
        "title": "石蒙恩召还以病留滞度岁赋此诗道别呈诸同官",
        "author": "李石",
        "content": "三驰旌聘合翻然，万里君恩荷记怜。\n肯许老饕同守岁，且因春酒介新年。\n风传鹢首五湖浪，雪涨蟆颐一脉泉。\n他日堂中元佑脚，只堪诵说学苏仙。",
        "dynasty": "宋",
        "collection_info": null
    },
    {
        "title": "谢彭守送花",
        "author": "李石",
        "content": "别去名园走路尘，啼粧犹浥露痕新。\n且陪东阁诸侯客，粗了西湖一半春。\n试与清泉召魂魄，已惊黄蜡损精神。\n回头却忆风流守，金粉珊珊堕舞茵。",
        "dynasty": "宋",
        "collection_info": null
    },
    {
        "title": "古柏二首  其一",
        "author": "李石",
        "content": "骄荣落尽雪霜浮，偃蹇空贻社栎羞。\n濡染东家虽借润，风烟西爽亦宜秋。\n皮灾已觉神明露，心在犹怀剪伐忧。\n铁鏁何当绊龙脚，夜深雷雨捲潭湫。",
        "dynasty": "宋",
        "collection_info": null
    },
    {
        "title": "古柏二首  其二",
        "author": "李石",
        "content": "思人谁復念婆娑，窟室崖阴未易磨。\n四十围间看溜雨，三千年后数恒河。\n不堪与世供狙杙，尚许遗民占鸟窠。\n从此便名夫子树，匡人斤斧奈予何。",
        "dynasty": "宋",
        "collection_info": null
    },
    {
        "title": "秋月",
        "author": "李石",
        "content": "望崖相送欲凌虚，未拟边州作陋居。\n法令牛毛纷可笑，使君马尾自能书。\n白云度岭愁方寸，黄瘴埋沙费扫除。\n列㦸横琴果何择，一窗秋月竹踈踈。",
        "dynasty": "宋",
        "collection_info": null
    },
    {
        "title": "除夕",
        "author": "李石",
        "content": "又是投閒岁欲除，閒中因得着工夫。\n园林香雪梅先透，庭院清风竹自呼。\n未厌夜寒烧榾柮，已贪晓色进屠苏。\n巧名尚喜新年在，碌碌人应笑阿奴。",
        "dynasty": "宋",
        "collection_info": null
    },
    {
        "title": "陪韩守刘村看牡丹",
        "author": "李石",
        "content": "洛阳旧谱隔芳园，姚魏寻香作返魂。\n端为名花肯迂路，定知春色落深村。\n日中半醉如含恨，雨后幽姿未忍言。\n上苑分明有余地，野芹何独遡金门。",
        "dynasty": "宋",
        "collection_info": null
    },
    {
        "title": "用之相访忽忆汉孙不得一脉以死用前韵",
        "author": "李石",
        "content": "叩门剥啄涕霑襟，忽忆僧孙病骨侵。\n壁上卧龙香线断，柱间题凤墨痕深。\n仓皇不瞑思君眼，辗转犹希住世心。\n真意自天渠信否，赠篇聊当阁中箴。",
        "dynasty": "宋",
        "collection_info": null
    },
    {
        "title": "到夔门呈王待制",
        "author": "李石",
        "content": "手挈东风上水关，凤书迎日看新班。\n五湖家世乌衣巷，三峡楼台赤甲山。\n画㦸门开春昼永，卧龙帐稳海波閒。\n安危大计须公等，天定应知即赐环。",
        "dynasty": "宋",
        "collection_info": null
    },
    {
        "title": "题师永锡知县画老竹枯木二首  其一",
        "author": "李石",
        "content": "霜雪倚岩树，雾云秋水槎。\n且须高着眼，上有昙钵花。",
        "dynasty": "宋",
        "collection_info": null
    },
    {
        "title": "题师永锡知县画老竹枯木二首  其二",
        "author": "李石",
        "content": "水墨三十年，一枝更一节。\n工夫不争多，尽立庭下雪。",
        "dynasty": "宋",
        "collection_info": null
    },
    {
        "title": "题李都画枯木",
        "author": "李石",
        "content": "毫端看运斤，笔老木亦老。\n莫画春风枝，秋来厌枯槁。",
        "dynasty": "宋",
        "collection_info": null
    },
    {
        "title": "次韵赵荣州题芦鴈画",
        "author": "李石",
        "content": "毕弋横前路，江湖寄此身。\n平沙下双鴈，不见问津人。",
        "dynasty": "宋",
        "collection_info": null
    },
    {
        "title": "水仙花二首  其一",
        "author": "李石",
        "content": "碧云玉搔头，对景山月皎。\n霜静在更深，风香我先晓。",
        "dynasty": "宋",
        "collection_info": null
    },
    {
        "title": "水仙花二首  其二",
        "author": "李石",
        "content": "肌肤剪秋水，垂云出龙宫。\n我意得子佩，笑许无言中。",
        "dynasty": "宋",
        "collection_info": null
    },
    {
        "title": "叱驭桥",
        "author": "李石",
        "content": "鸾凤飞缘壁，虹蜺下饮溪。\n一家蛮瘴裏，九折夕阳西。",
        "dynasty": "宋",
        "collection_info": null
    },
    {
        "title": "谒武侯庙",
        "author": "李石",
        "content": "此地蛟龙伏，中原蛇豕多。\n借君白羽扇，万马饮黄河。",
        "dynasty": "宋",
        "collection_info": null
    },
    {
        "title": "蜡梅二首  其一",
        "author": "李石",
        "content": "黄昏澹烟晴，风健香骨透。\n炼金呈赤心，山月惜孤瘦。",
        "dynasty": "宋",
        "collection_info": null
    },
    {
        "title": "蜡梅二首  其二",
        "author": "李石",
        "content": "莫学卧鬓花，娇黄媚粉额。\n仙官道家粧，静处立标格。",
        "dynasty": "宋",
        "collection_info": null
    },
    {
        "title": "鷄鸣关",
        "author": "李石",
        "content": "关路入云平，泥涂自送迎。\n书生无马癖，客子效鷄鸣。",
        "dynasty": "宋",
        "collection_info": null
    },
    {
        "title": "次韵张当进题神君庙",
        "author": "李石",
        "content": "桂檝方东泛，荷衣已出尘。\n曲江寻相业，犹是姓张人。",
        "dynasty": "宋",
        "collection_info": null
    },
    {
        "title": "子夜春歌二绝  其一",
        "author": "李石",
        "content": "新挑锦字书，倒指岁月远。\n愁眉要深黛，灯花已堪剪。",
        "dynasty": "宋",
        "collection_info": null
    },
    {
        "title": "子夜春歌二绝  其二",
        "author": "李石",
        "content": "瘦玉薄薄衫，晕灯和月冷。\n独夜不禁春，梨花碎帘影。",
        "dynasty": "宋",
        "collection_info": null
    },
    {
        "title": "题苏氏巽风阁",
        "author": "李石",
        "content": "巽风起东南，大地万物小。\n吴门共延瞩，匹练横江表。",
        "dynasty": "宋",
        "collection_info": null
    },
    {
        "title": "扇子诗  其一",
        "author": "李石",
        "content": "雨挹春红浅，风酣晚蘂稠。\n看花不着意，何事亦关愁。",
        "dynasty": "宋",
        "collection_info": null
    },
    {
        "title": "扇子诗  其二",
        "author": "李石",
        "content": "斯文悔少作，自谓老更工。\n不是舍人样，合住此山中。",
        "dynasty": "宋",
        "collection_info": null
    },
    {
        "title": "扇子诗  其三",
        "author": "李石",
        "content": "芳草递春风，三山立桂丛。\n柳条随驾绿，花蘂上林红。",
        "dynasty": "宋",
        "collection_info": null
    },
    {
        "title": "扇子诗  其四",
        "author": "李石",
        "content": "钏动香飘麝，簪低鬓拂鸦。\n休遮笑裏面，用此庭前花。",
        "dynasty": "宋",
        "collection_info": null
    },
    {
        "title": "扇子诗  其五",
        "author": "李石",
        "content": "火老不知秋，萤飞风露下。\n和月立梧桐，幽人宜独夜。",
        "dynasty": "宋",
        "collection_info": null
    },
    {
        "title": "扇子诗  其六",
        "author": "李石",
        "content": "竹影月来去，荷香风送迎。\n南窗枕书卧，醉眼看山横。",
        "dynasty": "宋",
        "collection_info": null
    },
    {
        "title": "扇子诗  其七",
        "author": "李石",
        "content": "水浸菩提坐，风传戒定香。\n藕根金锁骨，花面玉毫光。",
        "dynasty": "宋",
        "collection_info": null
    },
    {
        "title": "扇子诗  其八",
        "author": "李石",
        "content": "月下九九仙，云间七七泉。\n唤起吹箫子，跨鹤飞上天。",
        "dynasty": "宋",
        "collection_info": null
    },
    {
        "title": "扇子诗  其九",
        "author": "李石",
        "content": "积雨莓苔色，秋风松桂林。\n莫随蓬鬓改，黄落见真心。",
        "dynasty": "宋",
        "collection_info": null
    },
    {
        "title": "扇子诗  其一○",
        "author": "李石",
        "content": "海阔千江辏，风翻大浪随。\n六鳌元未足，不是下鈎迟。",
        "dynasty": "宋",
        "collection_info": null
    },
    {
        "title": "扇子诗  其一一",
        "author": "李石",
        "content": "熏蒸香积厨，精凿午斋饭。\n饭后且放参，林下香一瓣。",
        "dynasty": "宋",
        "collection_info": null
    },
    {
        "title": "扇子诗  其一二",
        "author": "李石",
        "content": "黑风吹海立，云水渺三韩。\n蓑笠渔舟裏，无心下钓竿。",
        "dynasty": "宋",
        "collection_info": null
    },
    {
        "title": "扇子诗  其一三",
        "author": "李石",
        "content": "江海翱翔地，舟行岸自移。\n无心波浪裏，鸥鸟不须疑。",
        "dynasty": "宋",
        "collection_info": null
    },
    {
        "title": "扇子诗  其一四",
        "author": "李石",
        "content": "引手折纤枝，月边簪玉儿。\n好与一杯酒，酒香知是谁。",
        "dynasty": "宋",
        "collection_info": null
    },
    {
        "title": "扇子诗  其一五",
        "author": "李石",
        "content": "众水秋风劲，羣鸥白雪和。\n只宜閒坐钓，湖海老烟蓑。",
        "dynasty": "宋",
        "collection_info": null
    },
    {
        "title": "扇子诗  其一六",
        "author": "李石",
        "content": "风雨楼上笛，烧春宽作程。\n眉峯须小蹙，梅子弹九青。",
        "dynasty": "宋",
        "collection_info": null
    },
    {
        "title": "扇子诗  其一七",
        "author": "李石",
        "content": "露冷蘂珠佩，五湖云水深。\n一枝春好在，先寄月边心。",
        "dynasty": "宋",
        "collection_info": null
    },
    {
        "title": "秋月二首  其一",
        "author": "李石",
        "content": "夜榻近虚檐，独卧玉蟾冷。\n梧桐气先夺，端不碍清影。",
        "dynasty": "宋",
        "collection_info": null
    },
    {
        "title": "秋月二首  其二",
        "author": "李石",
        "content": "江草半黄落，江雨催授衣。\n衣中有断线，客子秋念归。",
        "dynasty": "宋",
        "collection_info": null
    },
    {
        "title": "感事  其一",
        "author": "李石",
        "content": "一水遮金骑，诸州办甲衣。\n书生投笔砚，随口说兵机。",
        "dynasty": "宋",
        "collection_info": null
    },
    {
        "title": "感事  其二",
        "author": "李石",
        "content": "老大年光迫，纤花又一春。\n鹊占风外岁，鸡唱雨中晨。",
        "dynasty": "宋",
        "collection_info": null
    },
    {
        "title": "感事  其三",
        "author": "李石",
        "content": "一径清如扫，柴门霁影多。\n苔莓因鹤啄，非是客经过。",
        "dynasty": "宋",
        "collection_info": null
    },
    {
        "title": "感事  其四",
        "author": "李石",
        "content": "三起復三眠，吹花涨雨烟。\n浮萍增采色，轻压绿池莲。",
        "dynasty": "宋",
        "collection_info": null
    },
    {
        "title": "感事  其五",
        "author": "李石",
        "content": "苔扫弥旬雨，花开数日晴。\n蝶轻矜鬼翅，鶑巧学僮声。",
        "dynasty": "宋",
        "collection_info": null
    },
    {
        "title": "感事  其六",
        "author": "李石",
        "content": "缀缀復翘翘，金丝并玉条。\n酴醾与杨柳，结託上青霄。",
        "dynasty": "宋",
        "collection_info": null
    },
    {
        "title": "感事  其七",
        "author": "李石",
        "content": "踏碓村舂急，缲车并舍忙。\n雀桃红缀吻，鶑粟碧成囊。",
        "dynasty": "宋",
        "collection_info": null
    },
    {
        "title": "感事  其八",
        "author": "李石",
        "content": "茶寇征商急，偷生蔽绿林。\n江湖自有备，盗贼岂初心。",
        "dynasty": "宋",
        "collection_info": null
    },
    {
        "title": "感事  其九",
        "author": "李石",
        "content": "近日江西将，常兵已骇闻。\n不知蜂虿陈，敢抗虎貔军。",
        "dynasty": "宋",
        "collection_info": null
    },
    {
        "title": "感事  其一○",
        "author": "李石",
        "content": "请借三分势，仍分七路兵。\n是儿虽乳臭，莫近吕蒙营。",
        "dynasty": "宋",
        "collection_info": null
    },
    {
        "title": "扇子诗  其一",
        "author": "李石",
        "content": "节节荷风驿置，疎疎竹雨龙悭。\n欹枕几声鼓吹，捲帘数笔湖山。",
        "dynasty": "宋",
        "collection_info": null
    },
    {
        "title": "扇子诗  其二",
        "author": "李石",
        "content": "月树吾人倾盖，风蝉老子闻韶。\n唤起江湖春梦，几番鼓角秋潮。",
        "dynasty": "宋",
        "collection_info": null
    },
    {
        "title": "扇子诗  其三",
        "author": "李石",
        "content": "眼界琉璃鸟度，腹中沆瀣蝉清。\n猗兰羲献父子，瘦竹夷齐弟兄。",
        "dynasty": "宋",
        "collection_info": null
    },
    {
        "title": "扇子诗  其四",
        "author": "李石",
        "content": "冷着松声似雨，冻教井水成冰。\n猛火烧天烧地，清凉谷裏閒僧。",
        "dynasty": "宋",
        "collection_info": null
    },
    {
        "title": "扇子诗  其五",
        "author": "李石",
        "content": "晴日浅深着柳，暖风高下吹花。\n醉裏蝴蝶作梦，醒后狂蜂报衙。",
        "dynasty": "宋",
        "collection_info": null
    },
    {
        "title": "扇子诗  其六",
        "author": "李石",
        "content": "今古一场梦呓，干坤六博呼卢。\n醉裏猩禽着屐，醒后骊龙忆珠。",
        "dynasty": "宋",
        "collection_info": null
    },
    {
        "title": "扇子诗  其七",
        "author": "李石",
        "content": "修竿其钓莫钓，短艇似渔非渔。\n欵乃一声山水，杏林夫子琴书。",
        "dynasty": "宋",
        "collection_info": null
    },
    {
        "title": "扇子诗  其八",
        "author": "李石",
        "content": "蜂蜜新房日课，燕泥旧垒年劳。\n睡起香炉圆觉，醉中山芋离骚。",
        "dynasty": "宋",
        "collection_info": null
    },
    {
        "title": "扇子诗  其九",
        "author": "李石",
        "content": "蕲竹皮肤事业，齐统手腕工夫。\n跳出二乘火宅，直饶一段氷壶。",
        "dynasty": "宋",
        "collection_info": null
    },
    {
        "title": "扇子诗  其一○",
        "author": "李石",
        "content": "猛火横秋如烁，银河冷浸月脚。\n三更独立梧桐，不恨夜凉衫薄。",
        "dynasty": "宋",
        "collection_info": null
    },
    {
        "title": "扇子诗  其一一",
        "author": "李石",
        "content": "东海夜潮舂枕，西湖晓雪窥窗。\n香佩幽兰开国，褐衣明月迷邦。",
        "dynasty": "宋",
        "collection_info": null
    },
    {
        "title": "扇子诗  其一二",
        "author": "李石",
        "content": "鷄虫日得日失，鹏鷃风高风低。\n天道先看阴隲，人心何忍自欺。",
        "dynasty": "宋",
        "collection_info": null
    },
    {
        "title": "扇子诗  其一三",
        "author": "李石",
        "content": "月波半浸杨柳，谷雨初匀牡丹。\n夜酒只堪欢酌，春罗不耐轻寒。",
        "dynasty": "宋",
        "collection_info": null
    },
    {
        "title": "扇子诗  其一四",
        "author": "李石",
        "content": "师资为学之规，朋友为学之劝。\n说与润屋千金，何似传家万卷。",
        "dynasty": "宋",
        "collection_info": null
    },
    {
        "title": "扇子诗  其一五",
        "author": "李石",
        "content": "锦暖海棠欲睡，絮浓杨柳初眠。\n蝶老斗高屡舞，鶑雏学语如絃。",
        "dynasty": "宋",
        "collection_info": null
    },
    {
        "title": "扇子诗  其一六",
        "author": "李石",
        "content": "冷热衰盾之日，清和夷惠之风。\n天运自有常度，世态人情不同。",
        "dynasty": "宋",
        "collection_info": null
    },
    {
        "title": "扇子诗  其一七",
        "author": "李石",
        "content": "颜子见善则迁，子路有过则改。\n懒则鮎鱼上竿，勤则大鹏跨海。",
        "dynasty": "宋",
        "collection_info": null
    },
    {
        "title": "扇子诗  其一八",
        "author": "李石",
        "content": "茶交君子之淡，酒饮圣人之清。\n醉为天下大老，睡则吾辈神兵。",
        "dynasty": "宋",
        "collection_info": null
    },
    {
        "title": "扇子诗  其一九",
        "author": "李石",
        "content": "负笈无他奇货，笔端有力躬耕。\n僰道颇思山谷，兰陵一变荀卿。",
        "dynasty": "宋",
        "collection_info": null
    },
    {
        "title": "扇子诗  其二○",
        "author": "李石",
        "content": "叶叶深云湛碧，花花晴日摇红。\n当是身熏成种，不干秋水香风。",
        "dynasty": "宋",
        "collection_info": null
    },
    {
        "title": "扇子诗  其二一",
        "author": "李石",
        "content": "栢树庭前度夏，荷花池上经秋。\n若问西来拄杖，何如南去轻舟。",
        "dynasty": "宋",
        "collection_info": null
    },
    {
        "title": "扇子诗  其二二",
        "author": "李石",
        "content": "风轻匝破世界，山僧如如自在。\n箇中纯白团圆，洞然法香水海。",
        "dynasty": "宋",
        "collection_info": null
    },
    {
        "title": "扇子诗  其二三",
        "author": "李石",
        "content": "隠几今昔两箇，卧床左右一边。\n正要脚根着地，莫教火焰烧天。",
        "dynasty": "宋",
        "collection_info": null
    },
    {
        "title": "扇子诗  其二四",
        "author": "李石",
        "content": "涪上拾遗今日，泉声一炷青云。\n会道伤春伤别，世间惟有司勋。",
        "dynasty": "宋",
        "collection_info": null
    },
    {
        "title": "扇子诗  其二五",
        "author": "李石",
        "content": "春暖锦棠覆径，夏凉红藕盈池。\n九蘂东篱绽菊，一花南岸梅枝。",
        "dynasty": "宋",
        "collection_info": null
    },
    {
        "title": "扇子诗  其二六",
        "author": "李石",
        "content": "功德海中游戏，菩提树下清凉。\n只有登山一醉，啸声分付孙郎。",
        "dynasty": "宋",
        "collection_info": null
    },
    {
        "title": "扇子诗  其二七",
        "author": "李石",
        "content": "竹影千林一族，此中孝子门家。\n释老曾经抱送，诗书便是生涯。",
        "dynasty": "宋",
        "collection_info": null
    },
    {
        "title": "扇子诗  其二八",
        "author": "李石",
        "content": "三召三逐去之，老眼已不识路。\n偶然得箇渔家，此是桃溪西渡。",
        "dynasty": "宋",
        "collection_info": null
    },
    {
        "title": "扇子诗  其二九",
        "author": "李石",
        "content": "先睡也须先觉，多文也须多学。\n如此没量大人，不知可畏可藐。",
        "dynasty": "宋",
        "collection_info": null
    },
    {
        "title": "扇子诗  其三○",
        "author": "李石",
        "content": "达摩一字无法，惠子五车着书。\n透关九重见虎，离鈎三寸求鱼。",
        "dynasty": "宋",
        "collection_info": null
    },
    {
        "title": "黎厅相并栽柏生意可喜",
        "author": "李石",
        "content": "一级寒阶不尽登，齐腰立雪我何能。\n庭前柏树君知否，便是西来两代僧。",
        "dynasty": "宋",
        "collection_info": null
    },
    {
        "title": "眉州郡圃种穉柏三千",
        "author": "李石",
        "content": "三千穉翠遶池亭，他日摩挲考岁星。\n为语邦人须耐久，春红何必似冬青。",
        "dynasty": "宋",
        "collection_info": null
    },
    {
        "title": "彭州送花",
        "author": "李石",
        "content": "市上芳菲小洛阳，谁家细马走红粧。\n名花未恨东风老，只恨先生两鬓霜。",
        "dynasty": "宋",
        "collection_info": null
    },
    {
        "title": "诸友惜别夜坐德行堂饮茶",
        "author": "李石",
        "content": "一舟海角到天涯，春信江南梅欲花。\n莫道别时无酒语，与君剪烛夜烹茶。",
        "dynasty": "宋",
        "collection_info": null
    },
    {
        "title": "东湖探梅",
        "author": "李石",
        "content": "短短青蒲浅浅沙，春风不隔水仙家。\n一枝未报江南信，旋琢湖氷看雪花。",
        "dynasty": "宋",
        "collection_info": null
    },
    {
        "title": "软条蜡梅",
        "author": "李石",
        "content": "南衙柔软北萦纡，霜碧霜青各立株。\n但得东皇均一笑，黄梅吹蜡白吹酥。",
        "dynasty": "宋",
        "collection_info": null
    },
    {
        "title": "蜡梅  其一",
        "author": "李石",
        "content": "霜林作缬菊成衣，只道花多缘叶稀。\n辛苦为他成蜜后，蜡蜂犹是趁花飞。",
        "dynasty": "宋",
        "collection_info": null
    },
    {
        "title": "蜡梅  其二",
        "author": "李石",
        "content": "一株坐断宝花台，氷雪光中眼倦开。\n无事暗香浮鼻观，思量也自识花来。",
        "dynasty": "宋",
        "collection_info": null
    },
    {
        "title": "题马仲友画花下猫二首  其一",
        "author": "李石",
        "content": "花相春归画锦仙，轻云羃羃护花天。\n莫烧高烛三更月，自有真香一炷烟。",
        "dynasty": "宋",
        "collection_info": null
    },
    {
        "title": "题马仲友画花下猫二首  其二",
        "author": "李石",
        "content": "黄鷅鹠鸣处处闻，花开时候度重门。\n啄花莫啄枝头锦，留与东皇覆酒罇。",
        "dynasty": "宋",
        "collection_info": null
    },
    {
        "title": "别金颜老  其一",
        "author": "李石",
        "content": "涪州一别十年彊，君自游行几退藏。\n好是金颜无佛处，却来铁面坐禅床。",
        "dynasty": "宋",
        "collection_info": null
    },
    {
        "title": "别金颜老  其二",
        "author": "李石",
        "content": "笑傲丛林落托仙，閒心不缚十方禅。\n野狐岂是藏身处，水牯真成豁鼻穿。",
        "dynasty": "宋",
        "collection_info": null
    },
    {
        "title": "谢夏彦博知县惠落鴈木并紫笋茶绿菜二首  其一",
        "author": "李石",
        "content": "紫笋先期火未钻，绿芹犹及荐春盘。\n江湖别后浑忘味，忍把南烹累长官。",
        "dynasty": "宋",
        "collection_info": null
    },
    {
        "title": "谢夏彦博知县惠落鴈木并紫笋茶绿菜二首  其二",
        "author": "李石",
        "content": "入用定知材见伐，不鸣仍以鴈遭烹。\n漆园二物都疑着，老去从军得细评。",
        "dynasty": "宋",
        "collection_info": null
    },
    {
        "title": "赵权可许惠筇竹山峰佳者用前韵戏之",
        "author": "李石",
        "content": "使君未怕牧蛮官，游戏边藩不作难。\n龙竹风霆惊物化，鳌山赑屃照人寒。",
        "dynasty": "宋",
        "collection_info": null
    },
    {
        "title": "史宰北湫祷雨",
        "author": "李石",
        "content": "龙卧西山护密阴，肯来北洞礼观音。\n便分杨柳军持水，与作商岩旱岁霖。",
        "dynasty": "宋",
        "collection_info": null
    },
    {
        "title": "赠钓车道人",
        "author": "李石",
        "content": "铁弹牵丝响钓轮，鱼竿妙与易通神。\n莫将瓦卜欺天眼，误看凡夫作道人。",
        "dynasty": "宋",
        "collection_info": null
    },
    {
        "title": "钓车道人远来再以前韵赠之",
        "author": "李石",
        "content": "泥行草屩自扶轮，来上平冈问谷神。\n要识方舟老博士，卢敖元是避秦人。",
        "dynasty": "宋",
        "collection_info": null
    },
    {
        "title": "红梅阁二首  其一",
        "author": "李石",
        "content": "天上佳人云缕衣，暗传春恨入新诗。\n楼头玉笛关情绪，不念残香结子时。",
        "dynasty": "宋",
        "collection_info": null
    },
    {
        "title": "红梅阁二首  其二",
        "author": "李石",
        "content": "试来红阁觅飞仙，花落花开不记年。\n未问庭前几枯树，已将身世等桑田。",
        "dynasty": "宋",
        "collection_info": null
    },
    {
        "title": "梅花",
        "author": "李石",
        "content": "零落孤根玉雪团，天孙剪月试天寒。\n凡间讳白骄红紫，却把梅花作杏看。",
        "dynasty": "宋",
        "collection_info": null
    },
    {
        "title": "题薛公肃问梅图",
        "author": "李石",
        "content": "湖风吹衣筇九节，瘦如梅花骨欲折。\n诗魂别后谁与招，独立西湖树边月。",
        "dynasty": "宋",
        "collection_info": null
    },
    {
        "title": "采桑",
        "author": "李石",
        "content": "笼鈎在手茜裙襦，蚕老风暄日欲晡。\n我是采桑菩萨女，不烦下担捋髭鬚。",
        "dynasty": "宋",
        "collection_info": null
    },
    {
        "title": "寒食",
        "author": "李石",
        "content": "街头春柳弄疎柔，闭户何曾一醉谋。\n只道将家对寒食，三千风雨隔松楸。",
        "dynasty": "宋",
        "collection_info": null
    },
    {
        "title": "荷花",
        "author": "李石",
        "content": "优昙宝树作香林，佛面辉光紫磨金。\n峯顶莲花高十丈，便敷妙座出花心。",
        "dynasty": "宋",
        "collection_info": null
    },
    {
        "title": "感事  其一",
        "author": "李石",
        "content": "轻衫轻骑雪边州，不是书生战不侯。\n卧枕太阿龙夜吼，梦随氷冻截河流。",
        "dynasty": "宋",
        "collection_info": null
    },
    {
        "title": "感事  其二",
        "author": "李石",
        "content": "指谓名场结浄缘，修行随处护龙天。\n只今挽下银河水，已污缁尘四十年。",
        "dynasty": "宋",
        "collection_info": null
    },
    {
        "title": "大雨水忧三堰决坏且念吾挺之在病无与共此忧者因走笔为问四首  其一",
        "author": "李石",
        "content": "秋夏之交天雨水，水来不少热更多。\n火光焰焰毒人肺，不惜一湿倾天河。",
        "dynasty": "宋",
        "collection_info": null
    },
    {
        "title": "大雨水忧三堰决坏且念吾挺之在病无与共此忧者因走笔为问四首  其二",
        "author": "李石",
        "content": "淫雨不止已及月，扊扅供衅无宿烟。\n池蛙齐声振鼓吹，苔藓一色堆金钱。",
        "dynasty": "宋",
        "collection_info": null
    },
    {
        "title": "大雨水忧三堰决坏且念吾挺之在病无与共此忧者因走笔为问四首  其三",
        "author": "李石",
        "content": "人道西山有龙穴，雷霆动江二水深。\n龙仙且莫坏我堰，我堰一决人陆沉。",
        "dynasty": "宋",
        "collection_info": null
    },
    {
        "title": "大雨水忧三堰决坏且念吾挺之在病无与共此忧者因走笔为问四首  其四",
        "author": "李石",
        "content": "君今已作十日病，我去颇觉三秋迟。\n俸钱不来水破竈，君自不饱我忍饥。",
        "dynasty": "宋",
        "collection_info": null
    },
    {
        "title": "墨池",
        "author": "李石",
        "content": "寂寞遗风草玄客，载酒重来寻旧宅。\n千年公议阒无人，往往更嘲池水白。",
        "dynasty": "宋",
        "collection_info": null
    },
    {
        "title": "北田梅",
        "author": "李石",
        "content": "乱插繁花霁影中，忍教雪片扫狂风。\n从今准拟青梅子，雨点梅尖醉颊红。",
        "dynasty": "宋",
        "collection_info": null
    },
    {
        "title": "永兄作灵照寺墨梅两纸殊佳仍书二绝其上以为饷次韵谢之  其一",
        "author": "李石",
        "content": "荒畦草棘暗霜秋，菜饱无期那不愁。\n去去携蓝问灵照，此间熟处要经由。",
        "dynasty": "宋",
        "collection_info": null
    },
    {
        "title": "永兄作灵照寺墨梅两纸殊佳仍书二绝其上以为饷次韵谢之  其二",
        "author": "李石",
        "content": "不干老眼眩生花，自是诗人醉墨斜。\n从此绛州烟水窟，竹篱茅舍子真家。",
        "dynasty": "宋",
        "collection_info": null
    },
    {
        "title": "竹间读书",
        "author": "李石",
        "content": "携书携酒秋竹根，拂石读书横酒罇。\n只有梅花如我醉，一枝和雪亚前村。",
        "dynasty": "宋",
        "collection_info": null
    },
    {
        "title": "邓通城",
        "author": "李石",
        "content": "相公旧筑与云平，千载毡裘尚震惊。\n多少金钱满天下，不知更有邓通城。",
        "dynasty": "宋",
        "collection_info": null
    },
    {
        "title": "题罗汉院画像",
        "author": "李石",
        "content": "一任猜嫌极口憎，布衫裹铁面生棱。\n何如乞与袈裟着，画作西山十七僧。",
        "dynasty": "宋",
        "collection_info": null
    },
    {
        "title": "赠庞玠术者",
        "author": "李石",
        "content": "难易如何是祖风，却将性命问庞公。\n向来一口西江水，因甚谈天不落空。",
        "dynasty": "宋",
        "collection_info": null
    },
    {
        "title": "悟仙庵",
        "author": "李石",
        "content": "担头活计任推移，前世生身后世知。\n沥血山中留语句，至今橛上繫馿儿。",
        "dynasty": "宋",
        "collection_info": null
    },
    {
        "title": "罗真人祠诗二首  其一",
        "author": "李石",
        "content": "老木深龛阅岁年，我来何处觅飞仙。\n叶边蝉翳此其地，根底龙蟠合上天。",
        "dynasty": "宋",
        "collection_info": null
    },
    {
        "title": "罗真人祠诗二首  其二",
        "author": "李石",
        "content": "龙舟万骑入川来，天上鲛绡水府开。\n便与真妃充土物，凌波香袜不须裁。",
        "dynasty": "宋",
        "collection_info": null
    },
    {
        "title": "再以韵谢吴美仲和篇茶樽之贶",
        "author": "李石",
        "content": "东屯花恼只颠狂，五柳门前翠着行。\n更遣大瓢来断送，忍教醒醉问渔郎。",
        "dynasty": "宋",
        "collection_info": null
    },
    {
        "title": "题草堂",
        "author": "李石",
        "content": "百花潭上转踈松，金碧雕残古寺空。\n只有草堂人不见，淡烟暗日马嘶风。",
        "dynasty": "宋",
        "collection_info": null
    },
    {
        "title": "白鹿得萱花",
        "author": "李石",
        "content": "白鹿山头一望平，归来衣袂作风馨。\n庭萱岩桂方争秀，总入观音凈水瓶。",
        "dynasty": "宋",
        "collection_info": null
    },
    {
        "title": "潄玉轩为邑之佳处顷春祝寺僧少葺之重来则眼界增明矣因拉王和叟刘曼卿相与碎建茗瀹之泉上石作观音像通悟禅师手琢亦甚灵异赋三绝  其一",
        "author": "李石",
        "content": "毒露炎炎海瘴浮，一轩谁与聒清秋。\n雨花天上清凉手，挽取银河作玉流。",
        "dynasty": "宋",
        "collection_info": null
    },
    {
        "title": "潄玉轩为邑之佳处顷春祝寺僧少葺之重来则眼界增明矣因拉王和叟刘曼卿相与碎建茗瀹之泉上石作观音像通悟禅师手琢亦甚灵异赋三绝  其二",
        "author": "李石",
        "content": "泉上观音驾海潮，白芙蕖裏碧云飘。\n便当踏月随天步，环佩无风自动摇。",
        "dynasty": "宋",
        "collection_info": null
    },
    {
        "title": "潄玉轩为邑之佳处顷春祝寺僧少葺之重来则眼界增明矣因拉王和叟刘曼卿相与碎建茗瀹之泉上石作观音像通悟禅师手琢亦甚灵异赋三绝  其三",
        "author": "李石",
        "content": "知是禅师琢玉工，玉声犹作水玲珑。\n琢成大士笑无语，只在声闻一悟中。",
        "dynasty": "宋",
        "collection_info": null
    },
    {
        "title": "坚老师相访诵法华经如流",
        "author": "李石",
        "content": "八十童颠抹霜雪，琉璃碧眼莲华舌。\n不将象步蹴馿骡，坐与如来过小劫。",
        "dynasty": "宋",
        "collection_info": null
    },
    {
        "title": "道卫甥送酒",
        "author": "李石",
        "content": "亲旁未敢酌贪泉，白髮风灯喜惧年。\n渠辈相夸玉蘂佩，我贫正欠杖头钱。",
        "dynasty": "宋",
        "collection_info": null
    },
    {
        "title": "谢浩然以梦告且赋诗见赠次韵復之二首  其一",
        "author": "李石",
        "content": "步遶西湖九里松，归来诗句有新工。\n旧游开眼谁同梦，又欲携君过浙东。",
        "dynasty": "宋",
        "collection_info": null
    },
    {
        "title": "谢浩然以梦告且赋诗见赠次韵復之二首  其二",
        "author": "李石",
        "content": "缚草徒然未若贤，绝韦老矣定谁传。\n舞雩着我三千子，华表须居五百年。",
        "dynasty": "宋",
        "collection_info": null
    },
    {
        "title": "谢浩然尝为余作异梦余再被召浩然有诗次韵復之二首  其一",
        "author": "李石",
        "content": "舟檝风涛桧与松，一堂白髮几篙工。\n江湖万里吴天迥，正在巴陵日本东。",
        "dynasty": "宋",
        "collection_info": null
    },
    {
        "title": "谢浩然尝为余作异梦余再被召浩然有诗次韵復之二首  其二",
        "author": "李石",
        "content": "岩栖谁似昔人贤，好梦通灵莫浪传。\n号召我今成再往，飞鸣君已及三年。",
        "dynasty": "宋",
        "collection_info": null
    },
    {
        "title": "石过青渠壁间有何人者诗欲梓潼神君戒杀以从佛神君初以孝廉举岂自污于一饮一食之间为哉后稷肇祀庶无罪悔以迄于今试以此语为解嘲并赋小诗呈时发县大夫一笑",
        "author": "李石",
        "content": "香茗粗蔬肯破悭，相公日食万羊山。\n夫君何厚神何薄，自取悬鹑一水间。",
        "dynasty": "宋",
        "collection_info": null
    },
    {
        "title": "武侯祠",
        "author": "李石",
        "content": "风弄波涛鼓角喧，蜀江犹有阵图存。\n纶巾羽扇人何在，眼看羣儿戏棘门。",
        "dynasty": "宋",
        "collection_info": null
    },
    {
        "title": "示郡南二孙",
        "author": "李石",
        "content": "虞初秘府六百本，老子柱下五千言。\n吾家道学天生种，端有斯文示子孙。",
        "dynasty": "宋",
        "collection_info": null
    },
    {
        "title": "立春  其一",
        "author": "李石",
        "content": "羣儿綵胜竞芳菲，我向新年补旧衣。\n五十九年蘧伯玉，不知谁是更谁非。",
        "dynasty": "宋",
        "collection_info": null
    },
    {
        "title": "立春  其二",
        "author": "李石",
        "content": "青菜青丝白玉盘，西湖回首忆临安。\n竹篱茅舍逢春日，乐得梅花带雪看。",
        "dynasty": "宋",
        "collection_info": null
    },
    {
        "title": "瞿唐峡",
        "author": "李石",
        "content": "我行江南上峡来，繫舟夜泊云雨台。\n行到西川一万里，杜鹃声急桃花开。",
        "dynasty": "宋",
        "collection_info": null
    },
    {
        "title": "试严志行笔",
        "author": "李石",
        "content": "龙跳虎卧王右军，蚕头隼尾始逼真。\n不恨臣无二人法，但恨二人不似臣。",
        "dynasty": "宋",
        "collection_info": null
    },
    {
        "title": "题昇仙桥",
        "author": "李石",
        "content": "茂陵读赋喜虚无，不是题桥便丈夫。\n漫说归乡夸驷马，也曾涤器对当垆。",
        "dynasty": "宋",
        "collection_info": null
    },
    {
        "title": "题海棠二首  其一",
        "author": "李石",
        "content": "百鸟啼春树树红，轻舟掠岸往来风。\n江南江北花多少，都在先生酒盏中。",
        "dynasty": "宋",
        "collection_info": null
    },
    {
        "title": "题海棠二首  其二",
        "author": "李石",
        "content": "林光皎皎弄青枝，颇怪东风解冻迟。\n一夜前溪流雪汁，余花别岸不须吹。",
        "dynasty": "宋",
        "collection_info": null
    },
    {
        "title": "谢王公才惠资阳梨二首  其一",
        "author": "李石",
        "content": "老火丹田热欲吹，不妨氷雪重提携。\n金多不用千头橘，刀割无嫌三藏梨。",
        "dynasty": "宋",
        "collection_info": null
    },
    {
        "title": "谢王公才惠资阳梨二首  其二",
        "author": "李石",
        "content": "满盘氷玉岂虚投，落笔琼琚未易酬。\n欲写霜柑三百颗，更寻火枣八千秋。",
        "dynasty": "宋",
        "collection_info": null
    },
    {
        "title": "公寿送蒲萄以酒答之二首  其一",
        "author": "李石",
        "content": "老眼黄昏眩着花，鼻头白昼梦南华。\n一杯世味蒲萄熟，薄薄分明胜煮茶。",
        "dynasty": "宋",
        "collection_info": null
    },
    {
        "title": "公寿送蒲萄以酒答之二首  其二",
        "author": "李石",
        "content": "一宿逡巡为酒忙，暗泉倾乳听糟床。\n南隣无物酬佳伴，依旧岩花酿蜜香。",
        "dynasty": "宋",
        "collection_info": null
    },
    {
        "title": "小孤庙",
        "author": "李石",
        "content": "唤作孤姑恐未讹，寄名栎社不争多。\n但云龙女来行水，免使牛郎暗渡河。",
        "dynasty": "宋",
        "collection_info": null
    },
    {
        "title": "彭州上元二首  其一",
        "author": "李石",
        "content": "蜀川东抱战声流，元夕来监舍畔州。\n莫把华灯照人泪，只堪掩面替民愁。",
        "dynasty": "宋",
        "collection_info": null
    },
    {
        "title": "彭州上元二首  其二",
        "author": "李石",
        "content": "河汉无尘碧玉倾，万枝灯裏仰天庭。\n吾皇慈俭如尧舜，应有天边退舍星。",
        "dynasty": "宋",
        "collection_info": null
    },
    {
        "title": "夜读韩子苍文二首  其一",
        "author": "李石",
        "content": "四海文章六一仙，江西名派蜀人传。\n从今元佑无多子，虎豹狐狸各斐然。",
        "dynasty": "宋",
        "collection_info": null
    },
    {
        "title": "夜读韩子苍文二首  其二",
        "author": "李石",
        "content": "二河忠义雪山重，元佑何由见古风。\n一月羣星虽晚出，斯人尚可殿诸公。",
        "dynasty": "宋",
        "collection_info": null
    },
    {
        "title": "听水琴",
        "author": "李石",
        "content": "本自无絃奏凯风，水流空洞作丁东。\n虀盐老向伊耆氏，何必闻韶肉味中。",
        "dynasty": "宋",
        "collection_info": null
    },
    {
        "title": "周公帽",
        "author": "李石",
        "content": "山头戴帽周公雨，岩下生衣傅说霖。\n莫道蛮州无此样，可怜老我十分心。",
        "dynasty": "宋",
        "collection_info": null
    },
    {
        "title": "次韵孙翊尉  其一",
        "author": "李石",
        "content": "口头截断不须工，谁信春秋是国风。\n笔下均调成一气，东屯唤起杜陵翁。",
        "dynasty": "宋",
        "collection_info": null
    },
    {
        "title": "次韵孙翊尉  其二",
        "author": "李石",
        "content": "刍狗分明迹已陈，凿开七窍是天真。\n低枝斥鷃从渠笑，深水蛟龙得自神。",
        "dynasty": "宋",
        "collection_info": null
    },
    {
        "title": "次韵孙翊尉  其三",
        "author": "李石",
        "content": "子佩青青得玉工，先生老矣舞雩风。\n仙官便拟轻藜藿，我欲求为田舍翁。",
        "dynasty": "宋",
        "collection_info": null
    },
    {
        "title": "颂古塔祖胜二首  其一",
        "author": "李石",
        "content": "芦花岸下蓼滩头，上得鈎时便上鈎。\n一曲渔歌川棹拨，五湖烟水月轮秋。",
        "dynasty": "宋",
        "collection_info": null
    },
    {
        "title": "颂古塔祖胜二首  其二",
        "author": "李石",
        "content": "天津桥上弄猢狲，女子从来不出门。\n却被罔明穿鼻孔，鬓边香撼玉梅魂。",
        "dynasty": "宋",
        "collection_info": null
    },
    {
        "title": "杨尉三和篇补其二以为答不敢虚盛意  其一",
        "author": "李石",
        "content": "前时赤旱要刑鹅，今日平田涨绿波。\n不特蛟龙偏得意，可知蚯蚓亦能歌。",
        "dynasty": "宋",
        "collection_info": null
    },
    {
        "title": "杨尉三和篇补其二以为答不敢虚盛意  其二",
        "author": "李石",
        "content": "湖亭饮酒对新鹅，金错杯中卷白波。\n村鼓冬冬更堪忆，画船照水采菱歌。",
        "dynasty": "宋",
        "collection_info": null
    },
    {
        "title": "栽橘",
        "author": "李石",
        "content": "封君培壅百年心，准拟霜秋色更深。\n办取数钱收一掬，此奴随处即成林。",
        "dynasty": "宋",
        "collection_info": null
    },
    {
        "title": "香橘二首  其一",
        "author": "李石",
        "content": "霜余袅袅撷秋芳，露洗娟娟百宝光。\n齿冷欲餐琼树玉，手温谁握洞庭香。",
        "dynasty": "宋",
        "collection_info": null
    },
    {
        "title": "香橘二首  其二",
        "author": "李石",
        "content": "千林独觉一林芳，秾碧搀先送晓光。\n鲁酒未妨杯雪冷，麝兰半杂袖风香。",
        "dynasty": "宋",
        "collection_info": null
    },
    {
        "title": "扇子诗  其一",
        "author": "李石",
        "content": "无适无莫羲皇人，不忧不惧击壤民。\n只有太平容易事，更于何处费精神。",
        "dynasty": "宋",
        "collection_info": null
    },
    {
        "title": "扇子诗  其二",
        "author": "李石",
        "content": "鼻端栩栩师南华，脚步落落邱东家。\n一春多病守窗户，仰看蛛网粘杨花。",
        "dynasty": "宋",
        "collection_info": null
    },
    {
        "title": "扇子诗  其三",
        "author": "李石",
        "content": "吐火生热风生凉，自家富贵他人忙。\n不为求蛇熏老鼠，翻成打鸭惊鸳鸯。",
        "dynasty": "宋",
        "collection_info": null
    },
    {
        "title": "扇子诗  其四",
        "author": "李石",
        "content": "杨柳飞时春睡浓，老夫无力看春红。\n一杯径尽卧禅榻，高下任意吹花风。",
        "dynasty": "宋",
        "collection_info": null
    },
    {
        "title": "扇子诗  其五",
        "author": "李石",
        "content": "梅裏寻酸却得香，舌根未举鼻先尝。\n算来大似输他眼，老去犹堪玩雪霜。",
        "dynasty": "宋",
        "collection_info": null
    },
    {
        "title": "扇子诗  其六",
        "author": "李石",
        "content": "春江拍拍浴鹅儿，一夜潮生水渐肥。\n画舫正将桃叶渡，彩桥随处柳花飞。",
        "dynasty": "宋",
        "collection_info": null
    },
    {
        "title": "扇子诗  其七",
        "author": "李石",
        "content": "柳间坐锻嵇叔夜，过眼余子何人哉。\n卿亦安用识我辈，所见所闻无去来。",
        "dynasty": "宋",
        "collection_info": null
    },
    {
        "title": "扇子诗  其八",
        "author": "李石",
        "content": "也不悲噫也不歌，只将恬淡养天和。\n团蒲徙倚谁呼觉，梦裏分明被佛呵。",
        "dynasty": "宋",
        "collection_info": null
    },
    {
        "title": "扇子诗  其九",
        "author": "李石",
        "content": "黄叶鸣林捲地风，一天秋色鴈横空。\n风狂吹作欹斜字，似我遥书咄咄中。",
        "dynasty": "宋",
        "collection_info": null
    },
    {
        "title": "扇子诗  其一○",
        "author": "李石",
        "content": "机锋相拄不争多，父舞三台子唱歌。\n若问一时同啐啄，菩提般若六波罗。",
        "dynasty": "宋",
        "collection_info": null
    },
    {
        "title": "扇子诗  其一一",
        "author": "李石",
        "content": "一卷赤松桥上老，三杯玉案瓮中仙。\n骑馿出去知何日，跨鹤归来得几年。",
        "dynasty": "宋",
        "collection_info": null
    },
    {
        "title": "扇子诗  其一二",
        "author": "李石",
        "content": "拈花示病元来怕，遇酒逃禅却未真。\n三古绝编徒自圣，二王书法恐非臣。",
        "dynasty": "宋",
        "collection_info": null
    },
    {
        "title": "扇子诗  其一三",
        "author": "李石",
        "content": "世态一日添一病，好书百过消百忧。\n羲皇已上自可乐，季孟之间何足求。",
        "dynasty": "宋",
        "collection_info": null
    },
    {
        "title": "扇子诗  其一四",
        "author": "李石",
        "content": "清凉谷裏苾蒭僧，猛火丛中续佛灯。\n车马鹿羊随大小，不知何处是三乘。",
        "dynasty": "宋",
        "collection_info": null
    },
    {
        "title": "扇子诗  其一五",
        "author": "李石",
        "content": "蝶儿也解宿香丛，蜂子尤能醉蜜红。\n幻景扫除余结习，自携茗椀潄花风。",
        "dynasty": "宋",
        "collection_info": null
    },
    {
        "title": "扇子诗  其一六",
        "author": "李石",
        "content": "无心已作不鸣鴈，恃气多惭反走鷄。\n大道三杯仙落托，随斋一钵佛菩提。",
        "dynasty": "宋",
        "collection_info": null
    },
    {
        "title": "扇子诗  其一七",
        "author": "李石",
        "content": "鼻中出入一毫端，不论春温与夏寒。\n十二时间无别法，只将心事转天盘。",
        "dynasty": "宋",
        "collection_info": null
    },
    {
        "title": "扇子诗  其一八",
        "author": "李石",
        "content": "香积盂中玉粒圆，自然肥佛胜癯仙。\n万金有药元非病，一笑拈花却是禅。",
        "dynasty": "宋",
        "collection_info": null
    },
    {
        "title": "扇子诗  其一九",
        "author": "李石",
        "content": "桃花流水神仙地，枯木寒岩自在春。\n错上磨成白玉质，矿中仍现紫金身。",
        "dynasty": "宋",
        "collection_info": null
    },
    {
        "title": "扇子诗  其二○",
        "author": "李石",
        "content": "君子军中万户侯，文章经史总兼收。\n却将我辈毛锥子，夺取将军丈二矛。",
        "dynasty": "宋",
        "collection_info": null
    },
    {
        "title": "扇子诗  其二一",
        "author": "李石",
        "content": "春来谁不看花忙，裓上仙风散佛香。\n人面何如花面好，赠君一点下禅床。",
        "dynasty": "宋",
        "collection_info": null
    },
    {
        "title": "扇子诗  其二二",
        "author": "李石",
        "content": "夜凉红藕六铢衣，露滴银床树影稀。\n醉把玉箫风鬓乱，乘鸾初自月归来。",
        "dynasty": "宋",
        "collection_info": null
    },
    {
        "title": "扇子诗  其二三",
        "author": "李石",
        "content": "白团扇子合欢裁，出水菱花镜面开。\n好是缑山明月夜，大家骑凤上天来。",
        "dynasty": "宋",
        "collection_info": null
    },
    {
        "title": "扇子诗  其二四",
        "author": "李石",
        "content": "神农医王七十毒，金粟如来四百病。\n未如一卷混沌书，淡饭麤羹学清凈。",
        "dynasty": "宋",
        "collection_info": null
    },
    {
        "title": "扇子诗  其二五",
        "author": "李石",
        "content": "芒鞋踏破江头路，日渴檀心犹未吐。\n浑教开尽不成梅，定应化作相思树。",
        "dynasty": "宋",
        "collection_info": null
    },
    {
        "title": "扇子诗  其二六",
        "author": "李石",
        "content": "小小愚民岂易欺，士夫妄论似相知。\n业书若上天盘秤，当用昆崙作秤锤。",
        "dynasty": "宋",
        "collection_info": null
    },
    {
        "title": "扇子诗  其二七",
        "author": "李石",
        "content": "众妙香中出佛身，小儿造化不能嗔。\n要知白塔降魔手，黑鬼元来怕黑神。",
        "dynasty": "宋",
        "collection_info": null
    },
    {
        "title": "扇子诗  其二八",
        "author": "李石",
        "content": "战叶初收两点稀，入帘花影碎晴晖。\n莫留一物遮人眼，展出青天放鹤飞。",
        "dynasty": "宋",
        "collection_info": null
    },
    {
        "title": "扇子诗  其二九",
        "author": "李石",
        "content": "山阴五月雪芬芳，猛火丛中雪放光。\n比似瑞花成六出，夜深更与佛烧香。",
        "dynasty": "宋",
        "collection_info": null
    },
    {
        "title": "扇子诗  其三○",
        "author": "李石",
        "content": "子美来投蜀锦坊，蜀人满口说文章。\n卿云已后成机杼，不是无才赋海棠。",
        "dynasty": "宋",
        "collection_info": null
    },
    {
        "title": "扇子诗  其三一",
        "author": "李石",
        "content": "八尺藤床六月天，林间风露饱鸣蝉。\n手挥如意葛巾堕，谁诵黄庭惊昼眠。",
        "dynasty": "宋",
        "collection_info": null
    },
    {
        "title": "扇子诗  其三二",
        "author": "李石",
        "content": "海鸟已飞空自苦，池鱼虽美可长欺。\n白君鬚髮知多少，是我山斋睡熟时。",
        "dynasty": "宋",
        "collection_info": null
    },
    {
        "title": "扇子诗  其三三",
        "author": "李石",
        "content": "白团扇子白纱衣，怕见萤光作火吹。\n屈指西风明日是，会将束缊乞怜时。",
        "dynasty": "宋",
        "collection_info": null
    },
    {
        "title": "扇子诗  其三四",
        "author": "李石",
        "content": "一叶梧桐一片云，秋风江上日纷纷。\n鸦来鸦去吾何预，不向声尘着意闻。",
        "dynasty": "宋",
        "collection_info": null
    },
    {
        "title": "扇子诗  其三五",
        "author": "李石",
        "content": "峡围碧玉裹青天，栈道凌虚迸出泉。\n只有好山须强勉，为渠开眼冒风烟。",
        "dynasty": "宋",
        "collection_info": null
    },
    {
        "title": "扇子诗  其三六",
        "author": "李石",
        "content": "止息未论山水音，有絃无絃只此琴。\n一杯山芋午茶罢，膝上南风慈母心。",
        "dynasty": "宋",
        "collection_info": null
    },
    {
        "title": "扇子诗  其三七",
        "author": "李石",
        "content": "蚤来晚去海波生，蛮触封疆不足争。\n袖手更须饶一着，也知竖子要横行。",
        "dynasty": "宋",
        "collection_info": null
    },
    {
        "title": "扇子诗  其三八",
        "author": "李石",
        "content": "硬黄细字不足橅，积习水墨閒工夫。\n膝上无心学李卫，腕头有诀付善奴。",
        "dynasty": "宋",
        "collection_info": null
    },
    {
        "title": "扇子诗  其三九",
        "author": "李石",
        "content": "十日五日愁良工，白团扇子月面同。\n一螺黛墨洞房手，为君小笔开眉峯。",
        "dynasty": "宋",
        "collection_info": null
    },
    {
        "title": "扇子诗  其四○",
        "author": "李石",
        "content": "野色桥边绿草新，小园胜绝可寻春。\n花间蜡屐蜂随步，竹外题诗月傍人。",
        "dynasty": "宋",
        "collection_info": null
    },
    {
        "title": "扇子诗  其四一",
        "author": "李石",
        "content": "露叶涓涓泣素秋，旗亭罇酒解忘忧。\n别来频寄加餐字，莫遣新诗学四愁。",
        "dynasty": "宋",
        "collection_info": null
    },
    {
        "title": "扇子诗  其四二",
        "author": "李石",
        "content": "畜樊利口鶑成母，张艾虚心雉作媒。\n耐冷强书秋后扇，余醒更罚醉中杯。",
        "dynasty": "宋",
        "collection_info": null
    },
    {
        "title": "扇子诗  其四三",
        "author": "李石",
        "content": "六月三伏猛火燃，卧龙无雨口生烟。\n蜩蝉何事得美荫，聒聒不上高树颠。",
        "dynasty": "宋",
        "collection_info": null
    },
    {
        "title": "扇子诗  其四四",
        "author": "李石",
        "content": "秋扇秋风不怕寒，喜攀明月傲霜团。\n自知夺糈无他过，造命何如活命丹。",
        "dynasty": "宋",
        "collection_info": null
    },
    {
        "title": "扇子诗  其四五",
        "author": "李石",
        "content": "寒藤霜露又经秋，梦入江湖戏白鸥。\n二十年来行脚地，耆婆天上看河流。",
        "dynasty": "宋",
        "collection_info": null
    },
    {
        "title": "扇子诗  其四六",
        "author": "李石",
        "content": "手栽杨柳唤春归，唤得黄鹂语碧枝。\n惊起南窗一觉睡，满庭花影日高时。",
        "dynasty": "宋",
        "collection_info": null
    },
    {
        "title": "扇子诗  其四七",
        "author": "李石",
        "content": "灵枢先生出三指，看尽世间人作鬼。\n我有一把黄昏根，出君五臟为君洗。",
        "dynasty": "宋",
        "collection_info": null
    },
    {
        "title": "扇子诗  其四八",
        "author": "李石",
        "content": "春事曾看满眼花，楼高不见玉人家。\n峡云梦断无消息，想像红裙踏鴈沙。",
        "dynasty": "宋",
        "collection_info": null
    },
    {
        "title": "扇子诗  其四九",
        "author": "李石",
        "content": "行脚归来马簸箕，重龙山上有驹儿。\n锹锄底下无人问，要见江湖船子师。",
        "dynasty": "宋",
        "collection_info": null
    },
    {
        "title": "扇子诗  其五○",
        "author": "李石",
        "content": "熏絃早已迓秋鸿，岁事先生逆料中。\n前密后疎随处改，枉教杨柳怨西风。",
        "dynasty": "宋",
        "collection_info": null
    },
    {
        "title": "扇子诗  其五一",
        "author": "李石",
        "content": "三丈为树八尺行，花艷桃李叶柘桑。\n元龙自是湖海客，师德去寻田舍郎。",
        "dynasty": "宋",
        "collection_info": null
    },
    {
        "title": "扇子诗  其五二",
        "author": "李石",
        "content": "一介吾儒孰重轻，青天蜀道少人行。\n芋魁豆饭吾儒事，不若归来谷口耕。",
        "dynasty": "宋",
        "collection_info": null
    },
    {
        "title": "扇子诗  其五三",
        "author": "李石",
        "content": "崭然头角翁家儿，儿会读书儿不痴。\n桂树团栾五百丈，月边引手攀高枝。",
        "dynasty": "宋",
        "collection_info": null
    },
    {
        "title": "扇子诗  其五四",
        "author": "李石",
        "content": "三秋桂子玉舒花，天上楼台出帝家。\n只许阿兔操杵臼，不知更有玉虾蟆。",
        "dynasty": "宋",
        "collection_info": null
    },
    {
        "title": "扇子诗  其五五",
        "author": "李石",
        "content": "饤饾蛛丝织网罗，坐看牛女夜斜河。\n只今颇怪人间巧，见说天孙巧更多。",
        "dynasty": "宋",
        "collection_info": null
    },
    {
        "title": "扇子诗  其五六",
        "author": "李石",
        "content": "一叶浮莲不动尘，湖风吹水碧生鳞。\n舟中唤鹤归来晚，手展黄庭卧白苹。",
        "dynasty": "宋",
        "collection_info": null
    },
    {
        "title": "扇子诗  其五七",
        "author": "李石",
        "content": "缺月穿云弄晚晴，读书灯影度微明。\n梧桐未肯收残雨，犹作窗间打叶声。",
        "dynasty": "宋",
        "collection_info": null
    },
    {
        "title": "扇子诗  其五八",
        "author": "李石",
        "content": "对使破琴良未达，解衣挝鼓亦非真。\n从来我辈岂同俗，更遣阿戎来问津。",
        "dynasty": "宋",
        "collection_info": null
    },
    {
        "title": "扇子诗  其五九",
        "author": "李石",
        "content": "数竿修竹荫庭宇，上有真禽百般语。\n避人飞去却匆匆，惊落枝头夜来雨。",
        "dynasty": "宋",
        "collection_info": null
    },
    {
        "title": "扇子诗  其六○",
        "author": "李石",
        "content": "秋蘂深红胜菊黄，拒霜却是最宜霜。\n仲谋有子来江表，先与乔娘醉晚粧。",
        "dynasty": "宋",
        "collection_info": null
    },
    {
        "title": "扇子诗  其六一",
        "author": "李石",
        "content": "洞中龙老不知年，荣隠先生稳着鞭。\n大袖长歌出天汉，信乎平地有神仙。",
        "dynasty": "宋",
        "collection_info": null
    },
    {
        "title": "扇子诗  其六二",
        "author": "李石",
        "content": "白白红红不直钱，吹风吹雨逼残年。\n种桃自是非君子，指李渠能着老仙。",
        "dynasty": "宋",
        "collection_info": null
    },
    {
        "title": "扇子诗  其六三",
        "author": "李石",
        "content": "拙眼扪星绝汉津，只知仙迹混风尘。\n天衣自是非针线，此巧如何说向人。",
        "dynasty": "宋",
        "collection_info": null
    },
    {
        "title": "扇子诗  其六四",
        "author": "李石",
        "content": "烟雨青丝百尺楼，江南树树拂人头。\n此间岂是藏罇处，醉裏一声黄鷅鹠。",
        "dynasty": "宋",
        "collection_info": null
    },
    {
        "title": "扇子诗  其六五",
        "author": "李石",
        "content": "危冠广袖楚宫粧，独步閒庭伴夜郎。\n自把玉簪敲砌竹，清歌一曲月如霜。",
        "dynasty": "宋",
        "collection_info": null
    },
    {
        "title": "扇子诗  其六六",
        "author": "李石",
        "content": "弹指花前一念差，东风未老鬓先华。\n看花只得心随眼，心倦何由眼见花。",
        "dynasty": "宋",
        "collection_info": null
    },
    {
        "title": "扇子诗  其六七",
        "author": "李石",
        "content": "春去春来岁岁同，花开花落任东风。\n只堪美酒酬佳景，莫把閒愁料化工。",
        "dynasty": "宋",
        "collection_info": null
    },
    {
        "title": "扇子诗  其六八",
        "author": "李石",
        "content": "乱红乱紫满林塘，旋扫苔莓一径香。\n寒食年年新火令，落花何必恨风狂。",
        "dynasty": "宋",
        "collection_info": null
    },
    {
        "title": "扇子诗  其六九",
        "author": "李石",
        "content": "四月四日夏令新，余花更饶三日春。\n榴红裙子凌波袜，一曲南风花笑人。",
        "dynasty": "宋",
        "collection_info": null
    },
    {
        "title": "扇子诗  其七○",
        "author": "李石",
        "content": "亲见庐山面目来，翻经台上月轮开。\n山间长物浑无用，多斫云根入蜀栽。",
        "dynasty": "宋",
        "collection_info": null
    },
    {
        "title": "扇子诗  其七一",
        "author": "李石",
        "content": "素缣咫尺十分圆，淡墨浓阴画手传。\n惟恐动摇天地窄，只应掌上握山川。",
        "dynasty": "宋",
        "collection_info": null
    },
    {
        "title": "扇子诗  其七二",
        "author": "李石",
        "content": "𦨴艚市中渔者渔，茅屋岸上居人居。\n阳坡细草马随鹿，烟水静花鸥趁鱼。",
        "dynasty": "宋",
        "collection_info": null
    },
    {
        "title": "扇子诗  其七三",
        "author": "李石",
        "content": "袅袅腰肢翠拂眉，河东柳家娇女儿。\n江南烟雨楼百尺，楼上何人题好诗。",
        "dynasty": "宋",
        "collection_info": null
    },
    {
        "title": "扇子诗  其七四",
        "author": "李石",
        "content": "黄金坐拥佛衣红，风动荷花香动风。\n鼻观浮香谁领会，嫦娥夜泊水晶宫。",
        "dynasty": "宋",
        "collection_info": null
    },
    {
        "title": "扇子诗  其七五",
        "author": "李石",
        "content": "芙蓉香泛白苹洲，杨柳吹花玉雪浮。\n且喜两边无一事，五更鼓角月当楼。",
        "dynasty": "宋",
        "collection_info": null
    },
    {
        "title": "扇子诗  其七六",
        "author": "李石",
        "content": "花自为王橘自奴，便应次第问东湖。\n芳菲未碍沧浪色，照水吟诗镊白鬚。",
        "dynasty": "宋",
        "collection_info": null
    },
    {
        "title": "扇子诗  其七七",
        "author": "李石",
        "content": "上头圆盖下方盘，中夹痴憨白肉圆。\n九窍八骸浑不识，更来底处觅心安。",
        "dynasty": "宋",
        "collection_info": null
    },
    {
        "title": "扇子诗  其七八",
        "author": "李石",
        "content": "谁将弱水隔蓬莱，对酒思君眼倦开。\n醉梦只堪逢故旧，五更酒醒却归来。",
        "dynasty": "宋",
        "collection_info": null
    },
    {
        "title": "扇子诗  其七九",
        "author": "李石",
        "content": "爱他国色艷倾城，老衲心城百万兵。\n便使有情何足动，幻花况是本无情。",
        "dynasty": "宋",
        "collection_info": null
    },
    {
        "title": "扇子诗  其八○",
        "author": "李石",
        "content": "未容谷雨泪胭脂，且趁晴风小小吹。\n镜裏日高酣睡起，也须瘦了一分肌。",
        "dynasty": "宋",
        "collection_info": null
    },
    {
        "title": "扇子诗  其八一",
        "author": "李石",
        "content": "先生种柳懒低头，骯脏门前也可羞。\n莫向东风弄霜雪，且随风势衮成毬。",
        "dynasty": "宋",
        "collection_info": null
    },
    {
        "title": "扇子诗  其八二",
        "author": "李石",
        "content": "本来骑鹤上扬州，不学老君夸白头。\n丈夫要活三百岁，独在中书二十秋。",
        "dynasty": "宋",
        "collection_info": null
    },
    {
        "title": "扇子诗  其八三",
        "author": "李石",
        "content": "只教人喜莫教嗔，此是天公最至仁。\n吹落吹开俱有意，閒花野草漫争春。",
        "dynasty": "宋",
        "collection_info": null
    },
    {
        "title": "扇子诗  其八四",
        "author": "李石",
        "content": "变将冬暖作春寒，叶上霜痕苦未干。\n菜甲麦苗须少待，扶轮何日上长安。",
        "dynasty": "宋",
        "collection_info": null
    },
    {
        "title": "扇子诗  其八五",
        "author": "李石",
        "content": "洞庭波浪五湖秋，缥缈云霄帝子楼。\n楼上故人穷骨相，箫韶声里认仙舟。",
        "dynasty": "宋",
        "collection_info": null
    },
    {
        "title": "扇子诗  其八六",
        "author": "李石",
        "content": "碧海鲸鱼掣钓纶，后生立意要求新。\n求新未必胜如旧，苏李元来是古人。",
        "dynasty": "宋",
        "collection_info": null
    },
    {
        "title": "扇子诗  其八七",
        "author": "李石",
        "content": "蜡面吹香细细斟，青梅不厌绿杯深。\n鶑儿燕子能饶舌，要问先生学醉吟。",
        "dynasty": "宋",
        "collection_info": null
    },
    {
        "title": "扇子诗  其八八",
        "author": "李石",
        "content": "栩栩齁齁睡足仙，华山浓睡一千年。\n龟儿不食龙儿蛰，睡裏人间变海田。",
        "dynasty": "宋",
        "collection_info": null
    },
    {
        "title": "一飞居忧题扇赠之",
        "author": "李石",
        "content": "南山雪色老于菟，镜裏功名镊鬓鬚。\n袖裹白巾渠信否，罇前一掷看呼卢。",
        "dynasty": "宋",
        "collection_info": null
    },
    {
        "title": "王真画桃花玉颊儿扇",
        "author": "李石",
        "content": "飞上桃花玉颊儿，小红轻踏碧萎蕤。\n莫教啄破枝头雨，怕见臙脂泪点垂。",
        "dynasty": "宋",
        "collection_info": null
    },
    {
        "title": "犒蛮给衣",
        "author": "李石",
        "content": "毡裘重译裹风腥，改袭衣冠拜舞轻。\n不是两阶蒙圣化，应将五饵笑书生。",
        "dynasty": "宋",
        "collection_info": null
    },
    {
        "title": "德辉郎君名嘉橘其小字也书来云修嘉辰故事并蒙惠二尊怅然有感二首  其一",
        "author": "李石",
        "content": "风高准拟整乌巾，簪菊难逢酒主人。\n为语闭门投辖子，一般曲糵万家春。",
        "dynasty": "宋",
        "collection_info": null
    },
    {
        "title": "德辉郎君名嘉橘其小字也书来云修嘉辰故事并蒙惠二尊怅然有感二首  其二",
        "author": "李石",
        "content": "逐客佳晨省醉眠，出门未办杖头钱。\n却因厨酿分双榼，添入诗图作九仙。",
        "dynasty": "宋",
        "collection_info": null
    },
    {
        "title": "次韵季真留别",
        "author": "李石",
        "content": "即物那知身是客，黄花空自委篱东。\n泪痕已逐西风尽，只有悲秋写未穷。",
        "dynasty": "宋",
        "collection_info": null
    },
    {
        "title": "秋夜待月",
        "author": "李石",
        "content": "白毫光裏玉魂飞，留看常娥醉魄迷。\n一任檐牙沸蝙蝠，忍将明镜照狐狸。",
        "dynasty": "宋",
        "collection_info": null
    },
    {
        "title": "九日四首  其一",
        "author": "李石",
        "content": "从来醒醉不关渠，肯为篱边问所须。\n冷笑渊明痴望眼，只堪把菊佩茱萸。",
        "dynasty": "宋",
        "collection_info": null
    },
    {
        "title": "九日四首  其二",
        "author": "李石",
        "content": "痴儿索钱要沽酒，吾岂绐儿囊已羞。\n乃翁作诗须汝和，觅句共登西北楼。",
        "dynasty": "宋",
        "collection_info": null
    },
    {
        "title": "九日四首  其三",
        "author": "李石",
        "content": "昔人卧听门前雪，我亦坐看篱下花。\n不是雨多门自掩，情知岁恶酒难赊。",
        "dynasty": "宋",
        "collection_info": null
    },
    {
        "title": "九日四首  其四",
        "author": "李石",
        "content": "典裘贸布得杯觞，俗认虚名作醉乡。\n溪雨山风妬酒色，踈篱冷蘂逐人忙。",
        "dynasty": "宋",
        "collection_info": null
    },
    {
        "title": "大渡河鱼甚美皆巨口细鳞鳜也本草以鳜为石桂鱼",
        "author": "李石",
        "content": "小跃氷泉玉不如，细生仍得芼春蔬。\n莫将北海金虀鲙，轻比西江石桂鱼。",
        "dynasty": "宋",
        "collection_info": null
    },
    {
        "title": "唤鱼亭",
        "author": "李石",
        "content": "湖水涵空雪浸崖，老龙以下听差排。\n从今分钵供鱼餠，日与随钟具一斋。",
        "dynasty": "宋",
        "collection_info": null
    },
    {
        "title": "谢韫玉送炭",
        "author": "李石",
        "content": "佛顶分明火焰高，黑瑿何事助焦熬。\n只销一酌梅花雪，我已官曹似水曹。",
        "dynasty": "宋",
        "collection_info": null
    },
    {
        "title": "寄题用之太丞真意阁",
        "author": "李石",
        "content": "真医曾活水中龙，三卷奇书玉笈中。\n酒熟定应登杰阁，与龙对酌海螺红。",
        "dynasty": "宋",
        "collection_info": null
    },
    {
        "title": "殿柱记",
        "author": "李石",
        "content": "苍龙甲戌岁，修筑周公殿。\n文翁至高君，学校已再变。\n顺考兴平年，寔纪汉之献。\n或云钟会书，入木字隠见。\n自献而至会，朔历斗杓转。\n会初入蜀时，意不止弱禅。\n有如猿猱繫，百巧欲伺便。\n杀女不作难，机锋剧刀箭。\n会书固出繇，家法素所善。\n至学艾笔迹，暮夜走邮传。\n老昭岂易欺，真僞猝难辨。\n欺昭尔尚可，蜀士多秀彦。\n当其下笔时，宁不愧颜面。\n虽蒙黼藻文，不揜粪土贱。\n周公傥有灵，白日下雷电。",
        "dynasty": "宋",
        "collection_info": null
    },
    {
        "title": "左右生题名",
        "author": "李石",
        "content": "蜀地虽远天之涯，蜀人只隔一水巴。\n自从文翁建此学，此俗化为齐鲁家。\n泮林春风桑椹熟，集鼓坎坎闻晨挝。\n诸生堂奥分左右，相比以立如排衙。\n九牧之金充岁贡，搜出精矿遗其沙。\n卿云褒武皆蜀秀，虎豹各自雄鬚牙。\n两京得人广数路，忍使丘中留子嗟。\n不然题名百许辈，无一显者何谓耶。\n我亦典学老从事，试向坐中寻孟嘉。",
        "dynasty": "宋",
        "collection_info": null
    },
    {
        "title": "秦城二绝  其一",
        "author": "李石",
        "content": "泮林堂后面峥嵘，不道诗书恨未平。\n瓜蔓深坑余鬼哭，此间学校倚秦城。",
        "dynasty": "宋",
        "collection_info": null
    },
    {
        "title": "秦城二绝  其二",
        "author": "李石",
        "content": "堑成雉堞绕蚕丛，汉栈分明蜀徼通。\n只说金牛能诳客，已输巴粟到关中。",
        "dynasty": "宋",
        "collection_info": null
    },
    {
        "title": "题环碧亭",
        "author": "李石",
        "content": "十里涟漪陆瑁湖，一亭幽绝重先居。\n云根数朵排青闼，泉沫双流溅绿裾。\n竹锁断桥飞雁鹜，荷侵凉槛荫龟鱼。\n洛园还许人同乐，时向林间望小车。",
        "dynasty": "宋",
        "collection_info": null
    },
    {
        "title": "千叶梅  其一",
        "author": "李石",
        "content": "荼䕷熏肌屑沉水，郁李注脸匀丹砂。\n子真吴市变名姓，仙种自是成一家。",
        "dynasty": "宋",
        "collection_info": null
    },
    {
        "title": "千叶梅  其二",
        "author": "李石",
        "content": "一株女仙琼玉蕊，千叶化佛冰雪团。\n且袖今时宰相手，领取前辈儒生酸。",
        "dynasty": "宋",
        "collection_info": null
    },
    {
        "title": "千叶梅  其三",
        "author": "李石",
        "content": "接花莫接南北枝，姑射仙人冰雪肌。\n一尘不食自然瘦，红红紫紫糠籺肥。",
        "dynasty": "宋",
        "collection_info": null
    },
    {
        "title": "千叶梅  其四",
        "author": "李石",
        "content": "野芋接花一日事，刻玉作楮三年工。\n此家妙有转物手，老圃宽褐藏春风。",
        "dynasty": "宋",
        "collection_info": null
    },
    {
        "title": "瞿唐峡",
        "author": "李石",
        "content": "花开归去客在船，人道云安有杜鹃。\n峡山无路续百丈，胡猕上树拊联天。",
        "dynasty": "宋",
        "collection_info": null
    },
    {
        "title": "峡中",
        "author": "李石",
        "content": "峡水方中驻，归舟泝蜀门。\n竹枝声处处，梅蕊雪村村。\n来去山峦笑，啼号地主恩。\n幸然穷性命，不必赋招魂。",
        "dynasty": "宋",
        "collection_info": null
    },
    {
        "title": "句  其一",
        "author": "李石",
        "content": "便令巴水浓如酒，巴邑巴村醉花柳。",
        "dynasty": "宋",
        "collection_info": null
    },
    {
        "title": "句  其二",
        "author": "李石",
        "content": "留船买鱼作寒节。",
        "dynasty": "宋",
        "collection_info": null
    },
    {
        "title": "偈颂十八首  其一",
        "author": "释师体",
        "content": "五藴出头一段空，同门出入不相逢。\n无量劫来赁屋住，到头不识主人公。",
        "dynasty": "宋",
        "collection_info": null
    },
    {
        "title": "偈颂十八首  其二",
        "author": "释师体",
        "content": "童顶云衣野兴浓，清斋淡话有何穷。\n春归檐幕千家雨，月满楼台一笛风。",
        "dynasty": "宋",
        "collection_info": null
    },
    {
        "title": "偈颂十八首  其三",
        "author": "释师体",
        "content": "涂灰抹土添光彩，社舞村歌笑己躬。\n堪笑当年獃得好，百无一解诉心空。\n星拱北，水朝东，月落千江体一同。\n能向海门深处辊，行船谁怕打头风。",
        "dynasty": "宋",
        "collection_info": null
    },
    {
        "title": "偈颂十八首  其四",
        "author": "释师体",
        "content": "西土尊师故纸罗，南方历祖葛藤窠。\n临风剔起透青眼，跟脚从头觑破那。\n阿呵呵，会也么，尺水休夸一丈波。\n幕天席地生涯阔，敌胜吹毛不用磨。",
        "dynasty": "宋",
        "collection_info": null
    },
    {
        "title": "偈颂十八首  其五",
        "author": "释师体",
        "content": "不守师承不会禅，饥来吃饭困来眠。\n平常肯恃拳头大，冷地干赢空劫前。",
        "dynasty": "宋",
        "collection_info": null
    },
    {
        "title": "偈颂十八首  其六",
        "author": "释师体",
        "content": "目击泄天机，梅天散花雨。\n稽首毗卢师，和南法身主。\n风光遍大千，捏在毫端聚。\n多劫修来是浪传，一念不生倾肺腑。\n从此儿孙遍世间，活计清虚争检古。",
        "dynasty": "宋",
        "collection_info": null
    },
    {
        "title": "偈颂十八首  其七",
        "author": "释师体",
        "content": "麤疎带出莲花笠，济楚披来粪扫衣。\n拈起少林无孔笛，左瞻右盼两头吹。\n声声慢，拍拍随，听者虽多和者稀。\n曲徧欲休休不得，知音知后更谁知。",
        "dynasty": "宋",
        "collection_info": null
    },
    {
        "title": "偈颂十八首  其八",
        "author": "释师体",
        "content": "少室无师句，曹溪绝学禅。\n浑家鬼擘口，五逆不成寃。",
        "dynasty": "宋",
        "collection_info": null
    },
    {
        "title": "偈颂十八首  其九",
        "author": "释师体",
        "content": "文殊三处度夏，弥勒一味放憨。\n善财走百十城，达磨九年面壁。\n恢阐拈花微笑，光扬布髮掩泥。",
        "dynasty": "宋",
        "collection_info": null
    },
    {
        "title": "偈颂十八首  其一○",
        "author": "释师体",
        "content": "一拳也是打爷来，未有输赢莫放开。\n割舍拍盲穷性命，觜喎鼻塌见全材。",
        "dynasty": "宋",
        "collection_info": null
    },
    {
        "title": "偈颂十八首  其一一",
        "author": "释师体",
        "content": "道妙休云所得迟，不离闻见分明极。\n槛外一声婆餠焦，黄头碧眼断消息。\n断消息，最条直，是虎何须更插翼。\n苍龙平地起波澜，万仞峯头轰霹雳。",
        "dynasty": "宋",
        "collection_info": null
    },
    {
        "title": "偈颂十八首  其一二",
        "author": "释师体",
        "content": "口朝鼻孔无空过，眼盖胡鬚有古风。\n信彩骨头花十八，等閒掷出满盆红。",
        "dynasty": "宋",
        "collection_info": null
    },
    {
        "title": "偈颂十八首  其一三",
        "author": "释师体",
        "content": "夤缘过夏又经冬，难易当知好恶同。\n肚裏饥疮无聒扰，堂中生炭满炉红。\n挑灰弄火非相许，阔论高谈定不容。\n迭足跏趺描不就，眼空烟景振宗风。",
        "dynasty": "宋",
        "collection_info": null
    },
    {
        "title": "偈颂十八首  其一四",
        "author": "释师体",
        "content": "天际云翻墨，江头浪辊花。\n胡僧无鑑识，特地渡流沙。\n赤骨历穷担片板，颠痴㪍癞竖双眉。\n蓦生做处难名状，佛祖当头听指挥。",
        "dynasty": "宋",
        "collection_info": null
    },
    {
        "title": "偈颂十八首  其一五",
        "author": "释师体",
        "content": "虎穴魔宫阔步挨，毁僧谤佛不安排。\n无明三毒令人怕，是我寃家一样乖。",
        "dynasty": "宋",
        "collection_info": null
    },
    {
        "title": "偈颂十八首  其一六",
        "author": "释师体",
        "content": "耳有重轮非差事，胸题卍字亦寻常。\n腰间不束三条篾，万顷风烟一草堂。",
        "dynasty": "宋",
        "collection_info": null
    },
    {
        "title": "偈颂十八首  其一七",
        "author": "释师体",
        "content": "暗撒骊珠成瓦砾，閒倾鸩毒是醍醐。\n寃将恩报灭胡种，举眼无亲真丈夫。",
        "dynasty": "宋",
        "collection_info": null
    },
    {
        "title": "颂古十四首  其一",
        "author": "释师体",
        "content": "妙峯孤顶无知识，百十城游丧善财。\n楼阁若还弹指见，分明有眼不曾开。",
        "dynasty": "宋",
        "collection_info": null
    },
    {
        "title": "颂古十四首  其二",
        "author": "释师体",
        "content": "棒头落节来翻本，闪电光中立信旗。\n殃害丛林无说处，几人错认口头肥。",
        "dynasty": "宋",
        "collection_info": null
    },
    {
        "title": "颂古十四首  其三",
        "author": "释师体",
        "content": "坦然古路勿迂疎，霁月凉风动十虚。\n毗目善财当日事，好如潘阆倒骑馿。",
        "dynasty": "宋",
        "collection_info": null
    },
    {
        "title": "颂古十四首  其四",
        "author": "释师体",
        "content": "门庭推倒乱纵横，火迸星飞无路行。\n赤契分明基业在，依前浅种又深耕。",
        "dynasty": "宋",
        "collection_info": null
    },
    {
        "title": "颂古十四首  其五",
        "author": "释师体",
        "content": "桃花零落眼方开，自谓风流孰可陪。\n叵耐玄沙忒偏党，却来醉后便添杯。",
        "dynasty": "宋",
        "collection_info": null
    },
    {
        "title": "颂古十四首  其六",
        "author": "释师体",
        "content": "早朝心闷三杯酒，午后头昏一椀茶。\n入夜脱衣伸脚睡，五更走起眼瞇𥊚。",
        "dynasty": "宋",
        "collection_info": null
    },
    {
        "title": "颂古十四首  其七",
        "author": "释师体",
        "content": "阳春白雪非难和，藻鑑氷壶岂足观。\n一把柳丝收不得，和风搭在玉栏干。",
        "dynasty": "宋",
        "collection_info": null
    },
    {
        "title": "颂古十四首  其八",
        "author": "释师体",
        "content": "眼空四海恣纵横，鼻孔辽天信脚行。\n拏得电光为火把，却来日午打三更。",
        "dynasty": "宋",
        "collection_info": null
    },
    {
        "title": "颂古十四首  其九",
        "author": "释师体",
        "content": "和烟钓月是生涯，古策风高未足夸。\n欵乃一声天地阔，祖师何必渡流沙。",
        "dynasty": "宋",
        "collection_info": null
    },
    {
        "title": "颂古十四首  其一○",
        "author": "释师体",
        "content": "竹溪烟绝雨才通，无数深红间浅红。\n山店落英春寂寂，青旗吹动柳花风。",
        "dynasty": "宋",
        "collection_info": null
    },
    {
        "title": "颂古十四首  其一一",
        "author": "释师体",
        "content": "屈节从长也大拚，雪堆断臂仰高寒。\n铁牛鞭起熊峯下，一吸黄河彻底干。",
        "dynasty": "宋",
        "collection_info": null
    },
    {
        "title": "颂古十四首  其一二",
        "author": "释师体",
        "content": "雨色和烟匝四维，眼皮未绽若为窥。\n等閒觑破金刚际，坦荡无因役路岐。",
        "dynasty": "宋",
        "collection_info": null
    },
    {
        "title": "颂古十四首  其一三",
        "author": "释师体",
        "content": "添钱买得漏灯盏，洗脚长拖破草鞋。\n翻着襕衫歌雪曲，倒携席帽赶村斋。",
        "dynasty": "宋",
        "collection_info": null
    },
    {
        "title": "颂古十四首  其一四",
        "author": "释师体",
        "content": "斫头沥血摩诃演，挂肚悬肠萨怛多。\n恶口小家无尽藏，更将何法度娑婆。",
        "dynasty": "宋",
        "collection_info": null
    },
    {
        "title": "达磨赞",
        "author": "释师体",
        "content": "万福西来老骨挝，不遵行止渡流沙。\n被人打落当门齿，哑子依前吃苦瓜。",
        "dynasty": "宋",
        "collection_info": null
    },
    {
        "title": "卧莲翫月观音赞",
        "author": "释师体",
        "content": "上绝把茆江月白，下无寸土眼头宽。\n青莲影裏安身法，普与劳生了正观。",
        "dynasty": "宋",
        "collection_info": null
    },
    {
        "title": "船子赞",
        "author": "释师体",
        "content": "孤踪短艇寓江滨，眼盖干坤彻骨贫。\n接了夹山钻入水，至今恩怨不曾分。",
        "dynasty": "宋",
        "collection_info": null
    },
    {
        "title": "自赞",
        "author": "释师体",
        "content": "岁寒节操，水月精神。\n随所住处，无过任真。\n咦，今古江山今古意，一番雨过一番新。",
        "dynasty": "宋",
        "collection_info": null
    },
    {
        "title": "四圣赞  其一",
        "author": "释师体",
        "content": "稽首释迦，现千百亿。\n盐贵米贱，苦趁乐吃。\n瞋喜爱憎，是非声色。\n日炙风吹，一文不直。",
        "dynasty": "宋",
        "collection_info": null
    },
    {
        "title": "四圣赞  其二",
        "author": "释师体",
        "content": "稽首观音，全彰妙有。\n鹤唳青霄，鶑啼绿柳。\n鼓响钟鸣，椎鷄打狗。\n不落诸缘，通身眼手。",
        "dynasty": "宋",
        "collection_info": null
    },
    {
        "title": "四圣赞  其三",
        "author": "释师体",
        "content": "稽首文殊，本非延促。\n柏短松长，山青水绿。\n星移斗转，日行月逐。\n开眼合眼，一切具足。",
        "dynasty": "宋",
        "collection_info": null
    },
    {
        "title": "四圣赞  其四",
        "author": "释师体",
        "content": "稽首普贤，不可思议。\n出头露面，开言吐气。\n拍盲担板，忘恩断义。\n事无寸长，熏天炙地。",
        "dynasty": "宋",
        "collection_info": null
    },
    {
        "title": "总颂",
        "author": "释师体",
        "content": "释迦观音，文珠普贤。\n蓦鼻牵来，作一串穿。\n横拖倒拽，痛报深寃。\n弥天罪过，一任流传。",
        "dynasty": "宋",
        "collection_info": null
    },
    {
        "title": "颂古十首  其一",
        "author": "释师体",
        "content": "三清道士无仙骨，八教阇梨毁梵书。\n黑添昆崙舞华鼓，天亲无着暗嗟吁。",
        "dynasty": "宋",
        "collection_info": null
    },
    {
        "title": "颂古十首  其二",
        "author": "释师体",
        "content": "不见人斑见虎斑，算来莫愿见人斑。\n虎斑见后通回避，唯有人斑近最难。",
        "dynasty": "宋",
        "collection_info": null
    },
    {
        "title": "颂古十首  其三",
        "author": "释师体",
        "content": "浑身无处着，驿路倒骑馿。\n览尽潇湘景，和船入画图。",
        "dynasty": "宋",
        "collection_info": null
    },
    {
        "title": "颂古十首  其四",
        "author": "释师体",
        "content": "越鸟巢南枝，胡马嘶北风。\n狸奴并白牯，寸步不曾通。\n千山都坐断，万派尽朝东。\n天王纔合掌，那咤扑帝钟。",
        "dynasty": "宋",
        "collection_info": null
    },
    {
        "title": "颂古十首  其五",
        "author": "释师体",
        "content": "假使百千劫，所作业不忘。\n因缘会遇时，果报还自受。",
        "dynasty": "宋",
        "collection_info": null
    },
    {
        "title": "颂古十首  其六",
        "author": "释师体",
        "content": "白石居山人，不住那伽定。\n拄杖秃却枝，钵盂倒安柄。\n人草觅寃雠，虚空悬业镜。\n喝下剑光寒，放行摩竭令。",
        "dynasty": "宋",
        "collection_info": null
    },
    {
        "title": "颂古十首  其七",
        "author": "释师体",
        "content": "剔起遮天眼，空王旧话圆。\n气毬刚似铁，石臼软如绵。\n苦海无惊浪，红炉断火烟。\n庄周蝴蝶梦，举世若为原。",
        "dynasty": "宋",
        "collection_info": null
    },
    {
        "title": "颂古十首  其八",
        "author": "释师体",
        "content": "着脚孤危草不生，没栖泊处等闲行。\n临风阔却噇空口，断送浑家入火坑。",
        "dynasty": "宋",
        "collection_info": null
    },
    {
        "title": "颂古十首  其九",
        "author": "释师体",
        "content": "生狞别是一般村，品藻先贤薄后昆。\n掉放孤峰争合杀，棒头有眼盖干坤。",
        "dynasty": "宋",
        "collection_info": null
    },
    {
        "title": "颂古十首  其一○",
        "author": "释师体",
        "content": "男儿脚底透长安，得坐披衣肯自谩。\n三尺冷光辉夜月，一条秋水迸人寒。",
        "dynasty": "宋",
        "collection_info": null
    },
    {
        "title": "偈四首  其一",
        "author": "释师体",
        "content": "年年浴佛在今朝，目击迦维路不遥。\n果是当时曾示现，宜乎恶水蓦头浇。",
        "dynasty": "宋",
        "collection_info": null
    },
    {
        "title": "偈四首  其二",
        "author": "释师体",
        "content": "热月须摇扇，寒来旋着衣。\n若言空过日，大似不知时。",
        "dynasty": "宋",
        "collection_info": null
    },
    {
        "title": "偈四首  其三",
        "author": "释师体",
        "content": "道生一，无角铁牛眠少室。\n一生二，祖父开田说大义。\n二生三，梁间紫燕语呢喃。\n三生万物，男儿活计离窠窟。\n多处添，少处减，大虫怕吃生人胆。\n有若无，实若虚，争掩骊龙明月珠。\n肚无偏僻病，不怕冷油虀。",
        "dynasty": "宋",
        "collection_info": null
    },
    {
        "title": "偈四首  其四",
        "author": "释师体",
        "content": "依稀苕帚柄，髣髴赤斑蛇。\n棒下无生忍，临机不识爷。",
        "dynasty": "宋",
        "collection_info": null
    },
    {
        "title": "辞众偈",
        "author": "释师体",
        "content": "铁树开花，雄鸡生卵。\n七十二年，摇篮绳断。",
        "dynasty": "宋",
        "collection_info": null
    },
    {
        "title": "颂古二十九首  其一",
        "author": "释师体",
        "content": "走出门风相副称，东西南北更无人。\n看来不得韶阳老，未免儿孙惹客尘。",
        "dynasty": "宋",
        "collection_info": null
    },
    {
        "title": "颂古二十九首  其二",
        "author": "释师体",
        "content": "肌骨当初赫赤穷，面皮今日厚千重。\n撩头搭尾应更点，嬴赛阇黎斋后钟。",
        "dynasty": "宋",
        "collection_info": null
    },
    {
        "title": "颂古二十九首  其三",
        "author": "释师体",
        "content": "苦瓠连根苦，同坑无异土。\n二千年已前，一火破落户。",
        "dynasty": "宋",
        "collection_info": null
    },
    {
        "title": "颂古二十九首  其四",
        "author": "释师体",
        "content": "陪钱弄傀儡，拚命打秋韆。\n浑家无眼见，掩面哭苍天。",
        "dynasty": "宋",
        "collection_info": null
    },
    {
        "title": "颂古二十九首  其五",
        "author": "释师体",
        "content": "是大神呪，四大六根元不有。\n是大明呪，三世十方无透漏。\n是无上呪，海印圆光明已久。\n是无等等呪，士农工商各成就。\n何故去年梅，今岁柳，颜色馨香依旧。\n等閒勘破悟桃花，选甚法身藏北斗。",
        "dynasty": "宋",
        "collection_info": null
    },
    {
        "title": "颂古二十九首  其六",
        "author": "释师体",
        "content": "君王宝剑不虚施，尊者遭逢也大奇。\n从此清风徧寰宇，太平消息几人知。",
        "dynasty": "宋",
        "collection_info": null
    },
    {
        "title": "颂古二十九首  其七",
        "author": "释师体",
        "content": "家贫连子屈，事急不由人。\n开口露拴索，郎当累近邻。",
        "dynasty": "宋",
        "collection_info": null
    },
    {
        "title": "颂古二十九首  其八",
        "author": "释师体",
        "content": "即心是佛，颟顸淈𣸩。\n菽麦不分，光阴飘忽。\n三杯两碗背爷娘，百怪千妖同一窟。",
        "dynasty": "宋",
        "collection_info": null
    },
    {
        "title": "颂古二十九首  其九",
        "author": "释师体",
        "content": "动口生荆棘，移身堕野狐。\n赵州来斗富，东壁挂葫芦。",
        "dynasty": "宋",
        "collection_info": null
    },
    {
        "title": "颂古二十九首  其一○",
        "author": "释师体",
        "content": "饿鬼鞭死尸，仙人礼枯骨。\n野犬吠荒丘，铁山空突兀。\n六合羣灵竞出头，不知何处为窠窟。",
        "dynasty": "宋",
        "collection_info": null
    },
    {
        "title": "颂古二十九首  其一一",
        "author": "释师体",
        "content": "克己堂前开饭店，股肱屋裏贩扬州。\n头戴草鞋呈丑拙，凑成一段好风流。",
        "dynasty": "宋",
        "collection_info": null
    },
    {
        "title": "颂古二十九首  其一二",
        "author": "释师体",
        "content": "万里无云银汉横，大方玄路等闲行。\n阿爷智量世希有，女子圆光顶𩕳生。",
        "dynasty": "宋",
        "collection_info": null
    },
    {
        "title": "颂古二十九首  其一三",
        "author": "释师体",
        "content": "义从亲处断，贫向富边休。\n腰缠十万贯，骑鹤上扬州。",
        "dynasty": "宋",
        "collection_info": null
    },
    {
        "title": "颂古二十九首  其一四",
        "author": "释师体",
        "content": "甘贽设白粥，南泉费盐醋。\n彼此落便宜，至今断来路。",
        "dynasty": "宋",
        "collection_info": null
    },
    {
        "title": "颂古二十九首  其一五",
        "author": "释师体",
        "content": "村婆暴富，诳諕闾阎。\n赵州卖俏，矢上加尖。",
        "dynasty": "宋",
        "collection_info": null
    },
    {
        "title": "颂古二十九首  其一六",
        "author": "释师体",
        "content": "贫无所依，两亲相击。\n旱地雷声，青天霹雳。",
        "dynasty": "宋",
        "collection_info": null
    },
    {
        "title": "颂古二十九首  其一七",
        "author": "释师体",
        "content": "镬汤无冷地，黄河辊底流。\n金刚难插觜，脑后挂灯毬。",
        "dynasty": "宋",
        "collection_info": null
    },
    {
        "title": "颂古二十九首  其一八",
        "author": "释师体",
        "content": "之乎者也，雪月风花。\n头面各别，事同一家。",
        "dynasty": "宋",
        "collection_info": null
    },
    {
        "title": "颂古二十九首  其一九",
        "author": "释师体",
        "content": "佛是西天老比丘，星移斗转水东流。\n茫茫宇宙人无数，户贯依前百草头。",
        "dynasty": "宋",
        "collection_info": null
    },
    {
        "title": "颂古二十九首  其二○",
        "author": "释师体",
        "content": "投子下绳床，终非孟八郎。\n不摇三寸舌，未免鬼分赃。\n眼底欲条直，临机争探囊。\n裂破古今无面目，纵横何处有关防。",
        "dynasty": "宋",
        "collection_info": null
    },
    {
        "title": "颂古二十九首  其二一",
        "author": "释师体",
        "content": "主宾会合风云异，醉后添杯礼义全。\n棒打自家亲骨肉，丛林扛鼓返成寃。",
        "dynasty": "宋",
        "collection_info": null
    },
    {
        "title": "颂古二十九首  其二二",
        "author": "释师体",
        "content": "强盗遭逢恶抵家，贼赃纔败别无他。\n山藤彻骨令甘伏，反与渠侬贴面花。",
        "dynasty": "宋",
        "collection_info": null
    },
    {
        "title": "颂古二十九首  其二三",
        "author": "释师体",
        "content": "裂破古今没窠臼，当机大阐血盆口。\n脚尖趯出佛如麻，李四张三无路走。",
        "dynasty": "宋",
        "collection_info": null
    },
    {
        "title": "颂古二十九首  其二四",
        "author": "释师体",
        "content": "先天后地本寥廓，拨草寻芳途路乐。\n不得春风花不开，花开又被风吹落。",
        "dynasty": "宋",
        "collection_info": null
    },
    {
        "title": "颂古二十九首  其二五",
        "author": "释师体",
        "content": "杖林山下竹筋鞭，憍梵钵提舌拄天。\n羣党元来讳空手，起家消息在荒田。",
        "dynasty": "宋",
        "collection_info": null
    },
    {
        "title": "颂古二十九首  其二六",
        "author": "释师体",
        "content": "十分美丽谁家女，百倍聪明是马郎。\n堪笑金沙滩畔约，始终姻娅不成双。",
        "dynasty": "宋",
        "collection_info": null
    },
    {
        "title": "颂古二十九首  其二七",
        "author": "释师体",
        "content": "夜叉头，菩萨面。\n鬼捣谷，佛跳墙。\n同门共户不相识，迈古超今无寸长。\n灯心戳破石人脚，扁鹊卢医争主张。",
        "dynasty": "宋",
        "collection_info": null
    },
    {
        "title": "颂古二十九首  其二八",
        "author": "释师体",
        "content": "昨夜发新雷，毒蛇离窟穴。\n居常口不开，蹋着迸鲜血。",
        "dynasty": "宋",
        "collection_info": null
    },
    {
        "title": "颂古二十九首  其二九",
        "author": "释师体",
        "content": "兵行诡道，贼是家亲。\n无功受禄，有理难伸。",
        "dynasty": "宋",
        "collection_info": null
    },
    {
        "title": "句  其一",
        "author": "王悦",
        "content": "鷄犬数声云一坞，春阳桃李渺成蹊。",
        "dynasty": "宋",
        "collection_info": null
    },
    {
        "title": "句  其二",
        "author": "王悦",
        "content": "觚棱脱脱风尘表，峭壁垂垂日月低。",
        "dynasty": "宋",
        "collection_info": null
    },
    {
        "title": "游九锁",
        "author": "龙大渊",
        "content": "峯峦九锁路萦盘，翠色沾衣作晚寒。\n日暮神仙归洞府，雨余星斗下天坛。\n人生何用千钟贵，老去须求一室安。\n会得谷神元不死，世间何事可相干。",
        "dynasty": "宋",
        "collection_info": null
    },
    {
        "title": "题金山",
        "author": "龙大渊",
        "content": "梵天台殿枕江流，形胜先推第一洲。\n不战屈人当设险，楼船况有万貔貅。",
        "dynasty": "宋",
        "collection_info": null
    },
    {
        "title": "游城山国清塘",
        "author": "郑耕老",
        "content": "涌金门外尽菰蒲，四月行人客上都。\n六月国清塘上望，依稀身更在西湖。",
        "dynasty": "宋",
        "collection_info": null
    },
    {
        "title": "木兰溪书堂",
        "author": "郑耕老",
        "content": "郑子藏书处，柴门碧树湾。\n开怀溪一曲，养拙屋三间。\n月色斜侵竹，鸟声迥隔山。\n辋川多胜趣，何似此潺湲。",
        "dynasty": "宋",
        "collection_info": null
    },
    {
        "title": "三圣殿",
        "author": "陈良翰",
        "content": "巨镇标闽越，灵踪肇晋齐。\n空坛仙一去，古洞佛双栖。\n化石龟犹在，烧丹井已迷。\n尘襟谁復悟，惟听晓猿啼。",
        "dynasty": "宋",
        "collection_info": null
    },
    {
        "title": "和敬夫斜川诗",
        "author": "刘芮",
        "content": "病着不任事，淹卧心自休。\n经时不出门，况復斜川游。\n每觌节物换，怳惊时序流。\n少年喜追逐，聚散水上鸥。\n沈舟枯木伴，风帆春树丘。\n我病正尔许，怀念老朋俦。\n有酒不能饮，徒有献与酬。\n故人酌佳日，亦復我念否。\n佳章写怀抱，一读宽百忧。\n吾君念远民，归计未易求。",
        "dynasty": "宋",
        "collection_info": null
    },
    {
        "title": "题惠来驿  其一",
        "author": "龚茂良",
        "content": "十里平畴际远山，土膏未动觉牛闲。\n行人多谢晴相送，只恐妨农雨大悭。",
        "dynasty": "宋",
        "collection_info": null
    },
    {
        "title": "题惠来驿  其二",
        "author": "龚茂良",
        "content": "晴云当午争挥扇，晓雾生寒又着绵。\n此是岭南春气候，日中长有四时天。",
        "dynasty": "宋",
        "collection_info": null
    },
    {
        "title": "灵源庵",
        "author": "龚茂良",
        "content": "迟回不忍去，復作抱衾留。\n断续云间雨，萧骚木末秋。\n劳生那有此，渐老欲相投。\n最爱千山暮，钟鸣处处幽。",
        "dynasty": "宋",
        "collection_info": null
    },
    {
        "title": "幽化院",
        "author": "龚茂良",
        "content": "昼寝招提最上头，饥禽亡頼故喧啾。\n岭云西去欲成暮，山雨北来浑似秋。\n婉娩如今真是梦，经从似旧绝堪愁。\n昔年陈迹鸡窗下，日落钟鸣山更幽。",
        "dynasty": "宋",
        "collection_info": null
    },
    {
        "title": "木兰陂",
        "author": "龚茂良",
        "content": "木兰春涨与江通，日日江潮送晓风。\n此水还应接鄞水，为谁流下海门东。",
        "dynasty": "宋",
        "collection_info": null
    },
    {
        "title": "诗一首",
        "author": "龚茂良",
        "content": "千章古木转头空，去与人间作栋隆。\n未必真能庇寒士，不如留此贮清风。",
        "dynasty": "宋",
        "collection_info": null
    },
    {
        "title": "颂古四首  其一",
        "author": "释仲安",
        "content": "法王法令没周遮，一片虚凝绝点瑕。\n槌下不开诸圣眼，几多骐骥困盐车。",
        "dynasty": "宋",
        "collection_info": null
    },
    {
        "title": "颂古四首  其二",
        "author": "释仲安",
        "content": "百丈堂前辨野狐，紫罗帐裏撒真珠。\n谁家别馆池塘裏，一对鸳鸯水上浮。",
        "dynasty": "宋",
        "collection_info": null
    },
    {
        "title": "颂古四首  其三",
        "author": "释仲安",
        "content": "一段风光画不成，洞房深处畅予情。\n频呼小玉元无事，只要檀郎认得声。",
        "dynasty": "宋",
        "collection_info": null
    },
    {
        "title": "颂古四首  其四",
        "author": "释仲安",
        "content": "解劈当胸箭，因何只半人。\n为从途路晓，所以不全身。",
        "dynasty": "宋",
        "collection_info": null
    },
    {
        "title": "偈",
        "author": "释辩",
        "content": "毫釐有差，天地悬隔。\n隔江人唱鹧鸪词，错认胡笳十八拍。\n欲得现前，莫存顺逆。\n五湖烟浪有谁事，自是不归归便得。",
        "dynasty": "宋",
        "collection_info": null
    },
    {
        "title": "偈",
        "author": "释智深",
        "content": "兜率降生，双林示灭。\n掘地讨天，虚空钉橛。\n四十九年，播土扬尘。\n三百余会，纳尽败缺。\n尽力布网张罗，未免唤龟作鼈。\n末后拘尸城畔，椁示双趺。\n旁人冷眼，看来大似弄巧成拙。",
        "dynasty": "宋",
        "collection_info": null
    },
    {
        "title": "颂古十二首  其一",
        "author": "释智深",
        "content": "末后无端重漏泄，焦齿翁翁嚼生铁。\n玉鞭击碎月明珠，累及儿孙扬丑拙。",
        "dynasty": "宋",
        "collection_info": null
    },
    {
        "title": "颂古十二首  其二",
        "author": "释智深",
        "content": "吹毛剑首干坤黑，臂堕山河掩日光。\n羣起须弥头倒卓，方知两两不成双。",
        "dynasty": "宋",
        "collection_info": null
    },
    {
        "title": "颂古十二首  其三",
        "author": "释智深",
        "content": "古渡无风下直钩，丝纶意在得鲸鰲。\n马师言下扬家丑，千古儿孙草裏游。",
        "dynasty": "宋",
        "collection_info": null
    },
    {
        "title": "颂古十二首  其四",
        "author": "释智深",
        "content": "裴公悟处绝譊讹，尺水能翻万丈波。\n霹雳机中反活眼，锋铓句裏罢干戈。\n峯头路，暂经过。\n浓绿万枝红一点，动人春色不须多。",
        "dynasty": "宋",
        "collection_info": null
    },
    {
        "title": "颂古十二首  其五",
        "author": "释智深",
        "content": "崔颢曾题黄鹤楼，上头春色少人游。\n清香已逐残春去，无限狂蜂恋不休。",
        "dynasty": "宋",
        "collection_info": null
    },
    {
        "title": "颂古十二首  其六",
        "author": "释智深",
        "content": "庵主拳头举处亲，赵州话鲁指西秦。\n知音不在千杯酒，一盏空茶也醉人。",
        "dynasty": "宋",
        "collection_info": null
    },
    {
        "title": "颂古十二首  其七",
        "author": "释智深",
        "content": "兴化逐克宾，观音戴鬼面。\n靴裏动指头，未免傍人见。",
        "dynasty": "宋",
        "collection_info": null
    },
    {
        "title": "颂古十二首  其八",
        "author": "释智深",
        "content": "好手呈机不露锋，惯将双剑定雌雄。\n忽雷迸出惊天地，华岳三峯倒卓空。",
        "dynasty": "宋",
        "collection_info": null
    },
    {
        "title": "颂古十二首  其九",
        "author": "释智深",
        "content": "笑裏凭谁眼豁开，龟毛须向火中栽。\n脚跟有路云泥隔，千里区区谩往来。",
        "dynasty": "宋",
        "collection_info": null
    },
    {
        "title": "颂古十二首  其一○",
        "author": "释智深",
        "content": "清波无透路，转处少人知。\n斫却月中桂，清光付与谁。",
        "dynasty": "宋",
        "collection_info": null
    },
    {
        "title": "颂古十二首  其一一",
        "author": "释智深",
        "content": "古木灵巢鹤梦迷，昆崙白象倒骑归。\n鱼鳞水涨舟横岸，羊角风生花落溪。",
        "dynasty": "宋",
        "collection_info": null
    },
    {
        "title": "颂古十二首  其一二",
        "author": "释智深",
        "content": "新妇快骑馿，阿家引鞭走。\n石笋夜抽条，面南看北斗。",
        "dynasty": "宋",
        "collection_info": null
    },
    {
        "title": "偈颂二首  其一",
        "author": "释齐己",
        "content": "荐得是，移华兼蝶至。\n荐得非，担泉带月归。\n是也好，郑州梨胜青州枣。\n非也好，象山路入蓬莱岛。\n是亦没交涉，踏着秤锤硬似铁。\n非亦没交涉，金刚宝剑当头截。\n阿呵呵，会也么，知事少时烦恼少，识人多处是非多。",
        "dynasty": "宋",
        "collection_info": null
    },
    {
        "title": "偈颂二首  其二",
        "author": "释齐己",
        "content": "渐渐鸡皮鹤髮，父少而子老。\n看看行步躘蹱，疑杀木上座。\n直饶金玉满堂，照顾白拈贼。\n岂免衰残老病，正好着精彩。\n任汝千般快乐，渠侬合自由。\n无常终是到来，归堂吃茶去。\n唯有径路修行，依旧打之遶。\n但念阿弥陀佛，念得不济事。",
        "dynasty": "宋",
        "collection_info": null
    },
    {
        "title": "偈五首  其一",
        "author": "释觉阿上人",
        "content": "航海来探教外传，要离知见脱蹄筌。\n诸方参遍草鞋破，水在澄潭月在天。",
        "dynasty": "宋",
        "collection_info": null
    },
    {
        "title": "偈五首  其二",
        "author": "释觉阿上人",
        "content": "扫尽葛藤与知见，信手拈来全体现。\n脑后圆光彻太虚，千机万机一时转。",
        "dynasty": "宋",
        "collection_info": null
    },
    {
        "title": "偈五首  其三",
        "author": "释觉阿上人",
        "content": "妙处如何说向人，倒地便起自分明。\n蓦然踏着故田地，倒裹幞头孤路行。",
        "dynasty": "宋",
        "collection_info": null
    },
    {
        "title": "偈五首  其四",
        "author": "释觉阿上人",
        "content": "求真灭妄元非妙，即妄明真都是错。\n堪笑灵山老古锥，当阳抛下破木杓。",
        "dynasty": "宋",
        "collection_info": null
    },
    {
        "title": "偈五首  其五",
        "author": "释觉阿上人",
        "content": "竖拳下喝少卖弄，说是说非入泥水。\n截断千差休指注，一声归笛啰啰哩。",
        "dynasty": "宋",
        "collection_info": null
    },
    {
        "title": "萍乡道中",
        "author": "黄昇",
        "content": "路入萍乡信马行，野花香好不知名。\n官卑无补公家事，时向田间问耦耕。",
        "dynasty": "宋",
        "collection_info": null
    },
    {
        "title": "题居室",
        "author": "夏龙五",
        "content": "用拙常存守道心，偷闲片片抵千金。\n半帘梅影离离月，一涧泉声曲曲琴。\n图史灯前随意检，园蔬雨后不时寻。\n浮名自觉无多趣，五柳当年志已深。",
        "dynasty": "宋",
        "collection_info": null
    },
    {
        "title": "茅山书院谒侯处士像",
        "author": "巫伋",
        "content": "斋粮资讲舍，遗像拜山中。\n不尚神仙术，特存儒者风。\n斯文真未丧，吾道岂终穷。\n为忆皋比拥，庭前古木丛。",
        "dynasty": "宋",
        "collection_info": null
    },
    {
        "title": "清隠院",
        "author": "张颐",
        "content": "古寺深山裏，高亭万木丛。\n归云度疎牖，绣岭倚晴空。\n涧草连阶绿，岩花照槛红。\n纵非尘世外，无异画图中。",
        "dynasty": "宋",
        "collection_info": null
    },
    {
        "title": "崇恩寺",
        "author": "彭举",
        "content": "绀殿肇何年，古雅足幽赏。\n嵌空结宝盖，玲珑如绮幌。\n诚哉运斤手，巍然阅今曩。\n丹碧浮霄汉，斑剥亦苍莽。\n境界半村郭，清浄绝尘壤。\n谛听万籁寂，时闻松风响。\n盛夏此中憩，纳爽思解网。\n聊以历三匝，情想为一荡。",
        "dynasty": "宋",
        "collection_info": null
    },
    {
        "title": "浄居寺",
        "author": "彭举",
        "content": "揽胜栖真处，山穷境忽开。\n碧澄丹壑水，青迭翠屏苔。\n岭树宜高下，溪流当去来。\n声光画不得，临此但低徊。",
        "dynasty": "宋",
        "collection_info": null
    },
    {
        "title": "李忠定公挽诗  其一",
        "author": "吴冈",
        "content": "梦卜庸真相，艰难倚大儒。\n英风起衰懦，直气慑奸谀。\n琳馆终高卧，燕然漫仕图。\n哀荣看赠典，犹是慰寰区。",
        "dynasty": "宋",
        "collection_info": null
    },
    {
        "title": "李忠定公挽诗  其二",
        "author": "吴冈",
        "content": "胡骑围城日，诸生伏阙时。\n公方扶病起，人遂有生期。\n日者犹如此，天乎不慭遗。\n伤心原上路，烟淡鼓箫悲。",
        "dynasty": "宋",
        "collection_info": null
    },
    {
        "title": "李忠定公挽诗  其三",
        "author": "吴冈",
        "content": "才大时难合，言深道转艰。\n去朝吾不负，巧谮尔何颜。\n袖手功名外，忘怀水石间。\n苍生不知恨，犹望起东山。",
        "dynasty": "宋",
        "collection_info": null
    },
    {
        "title": "中隠堂二首  其一",
        "author": "鲍同",
        "content": "当年早有菟裘意，岁晚尘埃尚困予。\n闻说龙江真可隠，欲将余日寄僊居。",
        "dynasty": "宋",
        "collection_info": null
    },
    {
        "title": "中隠堂二首  其二",
        "author": "鲍同",
        "content": "问舍知君困欲还，才高那得卧南山。\n由来甘井人争汲，却恐心闲身未闲。",
        "dynasty": "宋",
        "collection_info": null
    },
    {
        "title": "姜山后岩洞",
        "author": "陈曦",
        "content": "春山多少雨，染出碧云堆。\n岩冷溜常滴，人閒洞自开。\n摘花香入袖，题石笔黏苔。\n茅屋在何处，桃花流水来。",
        "dynasty": "宋",
        "collection_info": null
    },
    {
        "title": "姜山前岩庙",
        "author": "陈曦",
        "content": "怪石崭岩势欲摧，洞门无锁昼常开。\n此心不合神明者，到此应知懒入来。",
        "dynasty": "宋",
        "collection_info": null
    },
    {
        "title": "洗竹",
        "author": "陈岩肖",
        "content": "直干解新箨，低枝蔽旧丛。\n芟繁留嫩绿，引月更添风。",
        "dynasty": "宋",
        "collection_info": null
    },
    {
        "title": "题巾子山广轩",
        "author": "陈岩肖",
        "content": "屹立双峰入云表，登临聊为小迟留。\n四围山色搀天碧，一曲波光抱郭流。\n身世欲违尘俗态，生涯宜与水云谋。\n何当占断层峦顶，一室烟霞百虑休。",
        "dynasty": "宋",
        "collection_info": null
    },
    {
        "title": "甘露",
        "author": "陈岩肖",
        "content": "负土筑新阡，松楸手亲艺。\n结庐居墓傍，猿鹤为垂涕。\n屈指几星霜，精诚动天帝。\n三宵神泽零，霏霏洒松盖。\n晓看岁寒枝，厌浥满苍翠。\n初含红日光，颗颗金珠缀。\n味分饴蜜甘，香夺芝兰气。\n亭午若凝脂，青丝繫千穗。\n赤城千里传，冠盖日相继。",
        "dynasty": "宋",
        "collection_info": null
    },
    {
        "title": "题严子陵钓台",
        "author": "陈贯道",
        "content": "足加帝腹似痴顽，讵肯折腰求好官。\n明主莫将臣子待，故人只作友朋看。",
        "dynasty": "宋",
        "collection_info": null
    },
    {
        "title": "题涪江石鱼",
        "author": "何宪",
        "content": "何年天匠巧磨砻，巨尾横梁了莫穷。\n不是江鱼时隠见，要知田稼岁凶丰。\n四灵効瑞非臣力，一水安行属帝功。\n职课农桑表勤惰，信传三十六鳞中。",
        "dynasty": "宋",
        "collection_info": null
    },
    {
        "title": "句  其一",
        "author": "何宪",
        "content": "人间正作云霓望，天半忽惊霖雨来。",
        "dynasty": "宋",
        "collection_info": null
    },
    {
        "title": "句  其二",
        "author": "何宪",
        "content": "铁面金华谁氏子，要须相与嗣前尘。",
        "dynasty": "宋",
        "collection_info": null
    },
    {
        "title": "绍兴戊午秋因观毕氏所藏定武旧石本兰亭因题",
        "author": "薛僊",
        "content": "无心工拙当閒暇，信手纵横尽技能。\n朱蜡誊摹犹若此，可怜真蹟殉昭陵。",
        "dynasty": "宋",
        "collection_info": null
    },
    {
        "title": "䃜山道中",
        "author": "王崈",
        "content": "溅石韵寒泉，依稀言语处。\n回头觉无人，又上前溪去。",
        "dynasty": "宋",
        "collection_info": null
    },
    {
        "title": "山樵",
        "author": "王崈",
        "content": "山樵竹裏居，略彴纔堪渡。\n落日澹平畴，牛羊点寒暮。",
        "dynasty": "宋",
        "collection_info": null
    },
    {
        "title": "送范道卿赴省试",
        "author": "晁公遡",
        "content": "君之先世真文雄，异时奏赋蓬莱宫。\n谁传副墨过沙漠，至今犹称长啸公。\n芝兰不乏后来秀，谓将褎然为举首。\n至音澹泊识者寡，遂令声名落卢后。\n北风吹霜日隠山，綵鸾绣襦宁復寒。\n同车西归信可乐，得意自忘行路难。\n明年春风紫宸仗，遥对清光九天上。\n长安花尽君亦归，缓辔重来一相访。",
        "dynasty": "宋",
        "collection_info": null
    },
    {
        "title": "凌云寺",
        "author": "晁公遡",
        "content": "问途出青郊，践胜得绀园。\n始登十寻阁，敬礼两足尊。\n仰观碧玉螺，瑞光发面门。\n飞霞在指端，甘泉生耳根。\n屹为江山壮，高揭日月存。\n念此未云大，法身满干坤。\n东望乌牛峯，突起如伏鼋。\n少休白云亭，远见苍烟村。\n晴波溢清辉，午树增重昏。\n方袍无平叔，佳处莫与论。",
        "dynasty": "宋",
        "collection_info": null
    },
    {
        "title": "中岩",
        "author": "晁公遡",
        "content": "久闻慈姥岩，今作岩中游。\n惊嗟未省见，入蜀今白头。\n松道夹萧森，石门闭清幽。\n藓字崖壁古，虫书山叶秋。\n突然起平地，划若三神丘。\n其旁宝瓶峯，特立高岑楼。\n错摩碧琅玕，刻削青琳球。\n周观剑东西，孰得与此侔。\n尊者何方来，杖锡乃肯留。\n乞泉为洗心，一饮吾无求。\n尊者默然许，勿忘早归休。",
        "dynasty": "宋",
        "collection_info": null
    },
    {
        "title": "自过犍为山水益佳",
        "author": "晁公遡",
        "content": "客游三十年，不出僰与巴。\n江恶崖石粗，十步九褒斜。\n自过頼里西，山水日夕佳。\n冥冥见远树，渺渺铺平沙。\n两岸何所有，鬰鬰皆桑麻。\n良畴散牛羊，支流入鱼蛇。\n清绝益可爱，岂復忆汉嘉。\n怳如涉荆吴，是耶復非耶。\n儿女长硖中，老妻髮已华。\n兹来始及此，举首亦惊嗟。",
        "dynasty": "宋",
        "collection_info": null
    },
    {
        "title": "清晨坐堂上",
        "author": "晁公遡",
        "content": "清晨坐堂上，文书常满前。\n皆自公府来，征发何纷然。\n不闻问养民，但闻横索钱。\n按籍为之课，独求最多年。\n孰知人困穷，岂有力贸迁。\n商不愿出途，农不愿授田。\n居者转沟壑，行者死道边。\n此罪在郡县，恩泽壅不宣。\n公府不我责，所贵为货泉。\n长使货泉在，吏曹同晏然。",
        "dynasty": "宋",
        "collection_info": null
    },
    {
        "title": "池上",
        "author": "晁公遡",
        "content": "烂醉高阳池，长啸辟疆园。\n当时自谓乐，主人岂无烦。\n方塘我所有，嘉木亦已蕃。\n盛夏每数来，天高众星繁。\n露下莲花香，风生荷叶飜。\n微月衔林端，光照瘿藤樽。\n饮之心为清，如洗浊水源。\n念此宁久居，行矣驾折辕。\n悽然仰屋叹，千载屹常存。\n阅人犹传舍，过者谁可言。",
        "dynasty": "宋",
        "collection_info": null
    },
    {
        "title": "喜张仲景范与蔡仲见过",
        "author": "晁公遡",
        "content": "昔游房相湖，乃适与子逢。\n迨其景将入，不尽湖所穷。\n今子联翩来，二难復相从。\n散策破莓苔，循池咏芙蓉。\n子勿谓池小，託之儋耳翁。\n名重觉景胜，人贤增地雄。\n老夫实自庆，得为使君公。\n饮食玻璃江，日汲水一钟。\n洗我昆崙心，充我云梦胸。\n巾车且少留，乐当与子同。\n径幽木阴茂，土腴莲实丰。\n凌波挽碧茎，剪房剥青蓬。\n吾兄犹在远，按节临泸戎。\n吾亦思飘然，摄身乘清风。",
        "dynasty": "宋",
        "collection_info": null
    },
    {
        "title": "比与鲜于柬之游池上已而辱三诗见示因次韵  其一",
        "author": "晁公遡",
        "content": "循行修竹林，爱此晚色浄。\n萧然抱清节，每见敢不敬。\n香闻遥风度，阴过微月映。\n渭川游未能，吁嗟子方病。",
        "dynasty": "宋",
        "collection_info": null
    },
    {
        "title": "比与鲜于柬之游池上已而辱三诗见示因次韵  其二",
        "author": "晁公遡",
        "content": "好风如高人，于世岂求售。\n惟予招则来，怏出土囊口。\n临风弄清泠，笑视月在手。\n吾州玻璃江，不减蒲萄酒。",
        "dynasty": "宋",
        "collection_info": null
    },
    {
        "title": "比与鲜于柬之游池上已而辱三诗见示因次韵  其三",
        "author": "晁公遡",
        "content": "资州有佳儿，贤哉青云器。\n过我池上游，长啸薄炎炽。\n折花爱欹红，堕叶轻拾翠。\n风流良不凡，可用观子志。",
        "dynasty": "宋",
        "collection_info": null
    },
    {
        "title": "承亲戚见过生朝赋此为谢",
        "author": "晁公遡",
        "content": "冠者五六人，驾言款吾门。\n是日射蓬矢，请寿此山樽。\n吾方念初生，非止祭特豚。\n保母亲食我，卜士负且言。\n劬劳曾莫报，丧乱乃仅存。\n愧子自远来，戒妇具盘飧。\n草木皆华滋，春事亦婵媛。\n如欲起我衰，豪气薄干坤。\n何用酌酒浆，斗柄可手援。",
        "dynasty": "宋",
        "collection_info": null
    },
    {
        "title": "外舅卫尉持节于此作尽心堂时与亲戚会饮今三十年予復与卫尉内外属置酒堂上不减当时喜赋一诗",
        "author": "晁公遡",
        "content": "卫尉筑此堂，栋宇真杰立。\n几容五百坐，可饮三千客。\n府中省文书，堂上会亲戚。\n金杯浪飜江，铜盘光吐日。\n侍女发清歌，华筵美遥夕。\n当时倏分散，回首遂陈迹。\n岂知吾继来，復见少长集。\n虽诚慰阔绝，得无感畴昔。\n在者皆其孙，乐极悲且泣。\n欢娱殆不减，左右或太息。\n谅曾事卫尉，始壮今髮白。\n诸郎各勉旃，宗族期烜赫。",
        "dynasty": "宋",
        "collection_info": null
    },
    {
        "title": "于陵仲子",
        "author": "晁公遡",
        "content": "于陵有仲子，筑室自躬耕。\n辟纑以为食，不肯从其兄。\n而况区中士，欲与并飞缨。\n高节固可嘉，由来无復情。",
        "dynasty": "宋",
        "collection_info": null
    },
    {
        "title": "桑大夫",
        "author": "晁公遡",
        "content": "汉朝议盐铁，发言实盈庭。\n赫赫桑大夫，官高称九卿。\n方斡山海藏，难以口舌争。\n力微不自量，可笑茂陵生。",
        "dynasty": "宋",
        "collection_info": null
    },
    {
        "title": "羣荷",
        "author": "晁公遡",
        "content": "羣荷翳清澜，不受明月光。\n明月每下照，但见露瀼瀼。\n炯如翠盖中，珠玑烂荧煌。\n我起欲挹之，倾泻入方塘。",
        "dynasty": "宋",
        "collection_info": null
    },
    {
        "title": "秋日",
        "author": "晁公遡",
        "content": "秋日淡无光，晴云閒不行。\n空中散白石，仰看天宇明。\n时闻败叶下，摵摵微风生。\n季月当泛菊，栽培园中英。",
        "dynasty": "宋",
        "collection_info": null
    },
    {
        "title": "幽园",
        "author": "晁公遡",
        "content": "幽园有嘉植，盛夏乃繁阴。\n竹节见青眼，榴花开赤心。\n楼高可遐览，地近无远寻。\n时能卜胜地，于此盍朋簪。",
        "dynasty": "宋",
        "collection_info": null
    },
    {
        "title": "妻侄师如石同妇见过",
        "author": "晁公遡",
        "content": "古人重生孙，欲为王父尸。\n尔姑念尔祖，宰木今风悲。\n不得见尔生，况当逆妇归。\n我独贺乃翁，有妇能奉匜。\n食上调滑甘，寒暖视其宜。\n更致大夫食，乃翁喜可知。\n还家勤五经，进德要及时。\n他年悬旌节，门户增光辉。",
        "dynasty": "宋",
        "collection_info": null
    },
    {
        "title": "王元才携家来过有诗见示因简此作",
        "author": "晁公遡",
        "content": "我思见诸姑，正復如父存。\n诸姑不可见，岂无若子孙。\n天涯忽尔逢，悲定喜且语。\n惟我之老姑，尔之外王母。\n真能似我家，炯然眉宇清。\n閒暇幸数来，慰此衰老情。\n今朝携妇至，儿女亦成行。\n富贵各勉旃，他时勿相忘。",
        "dynasty": "宋",
        "collection_info": null
    },
    {
        "title": "六月五日池上",
        "author": "晁公遡",
        "content": "苍然暮色来，初月光尚微。\n河汉亦不高，仰看天四垂。\n众星一何多，粲若天围碁。\n忽惊毛骨清，漙露霑我衣。\n放杯折荷花，中有千丈丝。\n织为芙蓉裳，可作江湖归。",
        "dynasty": "宋",
        "collection_info": null
    },
    {
        "title": "次韵鲜于晋伯三月病起二首  其一",
        "author": "晁公遡",
        "content": "桃李几何春已阑，杂生蘼芜与射干。\n永夏碧瓦藏绿暗，凉秋青山吐白团。\n开花旋见槐着荚，解箨忽惊笋成竿。\n资州无事吾所羡，官居不殊涧谷盘。",
        "dynasty": "宋",
        "collection_info": null
    },
    {
        "title": "次韵鲜于晋伯三月病起二首  其二",
        "author": "晁公遡",
        "content": "甘雨尚啬风未阑，只今时清舞舜干。\n山前四面云欲渰，松上五鬣露已团。\n甚憎尘土愿投帻，颇思沧浪去持竿。\n何当共作鸡黍社，长者进酒少举盘。",
        "dynasty": "宋",
        "collection_info": null
    },
    {
        "title": "张若虚乃予妻党汤德翁外孙喜其来赋此",
        "author": "晁公遡",
        "content": "我昔见德翁，其人直且温。\n共知怀抱清，宜使乡党尊。\n竟无蒲轮召，遂葬蒿里园。\n张子极季发，乃是外诸孙。\n谨厚甚似之，好修仍寡言。\n功名在少壮，简编勤讨论。\n剩观书连屋，愿闻策临轩。\n方起宁氏宅，再兴文纪门。",
        "dynasty": "宋",
        "collection_info": null
    },
    {
        "title": "眉山史颐老秀才遣人寄诗用其韵答之",
        "author": "晁公遡",
        "content": "衰年临沧江，华髮羞照映。\n人怜貌枯槁，水与心清浄。\n所居少席暖，况望有屋润。\n但期牧鸡豚，那得追驵骏。\n为贫未归田，投老聊为郡。\n每行芙蓉湖，鱼跃见于牣。\n自欣逢外平，兵木适无刃。\n愿从贤者乐，俯同农夫庆。\n常令燔或炙，安敢骄且吝。\n使君非何武，弟子乃乐正。\n陈论翻犀革，宴语对麈柄。\n却思凌云下，亦致宾客盛。\n暇时可数来，念此百里近。",
        "dynasty": "宋",
        "collection_info": null
    },
    {
        "title": "中岩文老和予游字韵见寄用韵为报",
        "author": "晁公遡",
        "content": "我虽券内士，常思方外游。\n未见夫铁脚，况逢通镢头。\n癯然祇树老，隠此阴崖幽。\n修竹不知夏，青松不知秋。\n甚欲效柳子，冉溪买西丘。\n又欲追白傅，香山寻石楼。\n忽开化人书，书中有鸣球。\n其鸣疑飞泉，清绝或可侔。\n乃是寄我诗，恨我昔莫留。\n观者勿疵瑕，谓以声音求。\n句法传丛林，五言如汤休。",
        "dynasty": "宋",
        "collection_info": null
    },
    {
        "title": "师伯浑自通义来且出诗一轴为之喜甚奉简短作",
        "author": "晁公遡",
        "content": "通义固多贤，我昔守此邦。\n不肯入城府，私独敬老庞。\n今谁念我去，帐空列麾幢。\n感子能远来，香醪发春缸。\n共登烟雨楼，相对云雾窗。\n赠贻诗五字，何啻璧一双。\n词源极峻洁，石齿潄琮琮。\n惊怪得尔清，中有玻璃江。",
        "dynasty": "宋",
        "collection_info": null
    },
    {
        "title": "送宇文安行如吴下",
        "author": "晁公遡",
        "content": "往者华阳公，熊轼始西还。\n不断吴松江，但取江中山。\n千岩与万壑，归置函丈间。\n白云生宴坐，青壁照苍颜。\n高标可想见，逸驾难追攀。\n公孙喟然叹，顾我敢自闲。\n要兴故老家，再立清朝班。\n结绶思登畿，弃繻行入关。\n嗟予忝父客，送子亦涕潸。\n愿谨视风水，鱼龙多神姦。",
        "dynasty": "宋",
        "collection_info": null
    },
    {
        "title": "诸君以诗见寿用师伯浑韵为谢",
        "author": "晁公遡",
        "content": "远游天台登玉霄，蓬莱仙人宜可招。\n君诗持此为我寿，爱君学问皆富饶。\n有如翠駮与紫燕，穆王画图昔曾见。\n只今岂合地上行，霜蹄去曳吴门练。\n老夫惟思云梦州，烟波渺渺非子愁。\n湖中卉木足驱使，归求橘奴买千头。",
        "dynasty": "宋",
        "collection_info": null
    },
    {
        "title": "张君玉用伯浑韵见示次韵为谢",
        "author": "晁公遡",
        "content": "瞿唐石城干云霄，城中飞书频见招。\n主公贤似晋重耳，兼如郇瑕地沃饶。\n此行华堂伴清燕，退食从容日相见。\n篇章卷舒文锦绣，光彩照映军组练。\n子宁为官滞一州，不须仰天歌四愁。\n主公早晚登凤阁，子亦牵联立螭头。",
        "dynasty": "宋",
        "collection_info": null
    },
    {
        "title": "乐敦仁用师伯浑见示句中作禅语禅不可不领话头次韵为报",
        "author": "晁公遡",
        "content": "江边看云望青霄，谁知隔江以扇招。\n机缘句语无可录，要如芝岭居上饶。\n镕铁作牛石作燕，鸣亦不闻飞不见。\n凛然独立纨绮中，大帛之冠衣大练。\n果能出世去九州，绝意着书为穷愁。\n请来言下辨白黑，试观海头并藏头。",
        "dynasty": "宋",
        "collection_info": null
    },
    {
        "title": "麦",
        "author": "晁公遡",
        "content": "层云挟雨来，四郊树木苍。\n东风吹春促，尚带花药香。\n年华不可驻，倏见夏日长。\n近传陵陂麦，宿昔青已黄。\n隣舍思煮餠，隔墙闻沸汤。\n里胥忽在门，先当输官仓。",
        "dynasty": "宋",
        "collection_info": null
    },
    {
        "title": "三月二十日东山云蜿蜒而上众指曰龙也已而大雨",
        "author": "晁公遡",
        "content": "东山龙起风雨来，势虽暴甚天无雷。\n蜿蜒气上黑云合，喧豗浪打苍崖回。\n千林通体有膏泽，四郊画时无尘埃。\n旧闻此地亦胜绝，夜夜神光如五台。",
        "dynasty": "宋",
        "collection_info": null
    },
    {
        "title": "汤子才凌云山用予十四日韵见示且云卫尉顷登清音载酒二亭口占一联清音见江来载酒送江去怅然感之",
        "author": "晁公遡",
        "content": "卫尉余乐广，昔尝侍蓬莱。\n暮年乃去国，持节此徘徊。\n时登清音亭，遥见江西来。\n悽然载酒地，復送江东回。\n崔嵬苍龙阙，白首所仰怀。\n宅相实在傍，敬起酌公杯。\n公诗不敢忘，永藏十琼瑰。\n我惭卫叔宝，继领外行台。\n每望凌云山，尚想盖世才。\n遗声落岩壑，松风有余哀。",
        "dynasty": "宋",
        "collection_info": null
    },
    {
        "title": "范子庚见示长书",
        "author": "晁公遡",
        "content": "百川各分流，至海皆同源。\n傥于中道画，潢污无本根。\n子今始滥觞，如河发昆崙。\n勿作涧溪止，当规溟海尊。\n谁谓水至弱，盖有刚者存。\n批岩仍抉石，万里争东奔。\n朝来示我书，此意固已原。\n可鄙枨也慾，奚为丘之门。\n愿子更践履，岂云但知言。",
        "dynasty": "宋",
        "collection_info": null
    },
    {
        "title": "正月十四日游凌云寺",
        "author": "晁公遡",
        "content": "昔贤登兹山，逸气凌清旻。\n诵诗怀太白，考易思景纯。\n至今平羌水，常浸月半轮。\n追寻所凿室，石古莓苔新。\n后岂无来者，倏忽迹已陈。\n壁间记岁月，刻划如龙鳞。\n自非传一世，烂若配三辰。\n姓名虽尚存，谁復知其人。\n我游方之外，久忘实之宾。\n但饮佛耳泉，永洗凡心尘。",
        "dynasty": "宋",
        "collection_info": null
    },
    {
        "title": "奉简汤子和",
        "author": "晁公遡",
        "content": "卫尉女公子，始生在开封。\n君来谒卫尉，见之文褓中。\n却后十五载，我乃卧厢东。\n与君初会面，修髯鬰垂胸。\n席间致大斗，一举酒辄空。\n相看每叹息，豪气如元龙。\n今年凌云下，访我采苹宫。\n老妻髮亦白，岁月犹转蓬。\n人生能几何，羡此江无穷。\n家有百壶泉，色作真珠红。\n饮尽方可归，庐山正春风。",
        "dynasty": "宋",
        "collection_info": null
    },
    {
        "title": "望峨嵋山作",
        "author": "晁公遡",
        "content": "普贤大开士，神足靡不周。\n世人妄指此，象驭昔所留。\n愿观百亿身，奔走数十州。\n见者喜称快，不见默怀羞。\n纷纷相矜夸，隠晦盖有由。\n正如官肆赦，尽出繫中囚。\n岂其得预闻，皆可除愆尤。\n一方每惊动，千乘时往游。\n返为斯民劳，实贻开士忧。\n我师寒山子，丰干非同流。",
        "dynasty": "宋",
        "collection_info": null
    },
    {
        "title": "师永锡家青神喜红花堰兴作诗因次韵",
        "author": "晁公遡",
        "content": "终岁辛勤农在野，边头亦闻军茇舍。\n指挥郡县催輓输，兼伐苇蒲收檿柘。\n诸将但思弧矢利，教我力耕谁暇议。\n兵多食少将奈何，请君往问司徒锐。\n秦人凿渠开陌阡，坐临关东常晏然。\n当时列国岂知此，楚王内府藏三钱。\n何须飞来黄鹄语，吾已得于褐之父。\n红花堰废今百年，不復秋成颂多稌。\n君看初未作此陂，夏无暑雨民怨咨。\n锸声殆合桑林舞，千夫斸荒汗如雨。\n道旁笑指堰復兴，他日饱食勿忘今。",
        "dynasty": "宋",
        "collection_info": null
    },
    {
        "title": "送汤子才如吴下",
        "author": "晁公遡",
        "content": "俶装理蜀柁，长啸下吴天。\n摩挲乌牛石，三繫春江船。\n结绶昨去国，力田未逢年。\n初看飞舄来，皆谓令尹贤。\n再看泥轼归，日谒刺史前。\n抱才宜为邦，鬰抑顾莫宣。\n遇合会有时，此行定腾骞。\n圣人坐斋居，羣公拱御筵。\n召见渤海龚，拜谢胪句传。\n归乘厩吏车，五马应翩翩。",
        "dynasty": "宋",
        "collection_info": null
    },
    {
        "title": "谢张文老饷酥",
        "author": "晁公遡",
        "content": "清晨坐堂上，忽得故人书。\n近自玉垒州，远饷金城酥。\n闻由笮都出，来与枸醤俱。\n开视静如练，缄题投比珠。\n甚知故人厚，痟中怜老夫。\n岂惟减肺渴，兼可濡肠枯。\n因之想风味，更过酪醍醐。\n致此未足言，公才可时须。\n似传滇池君，愿献汗血驹。\n高有八尺龙，次有一丈乌。\n论功当作颂，请歌马斯徂。",
        "dynasty": "宋",
        "collection_info": null
    },
    {
        "title": "师永锡少出通义其归携伯浑诗来因用其韵伯浑顷尝相送至下岩也",
        "author": "晁公遡",
        "content": "益州古建国，远自蚕丛来。\n吾敢怪鼈灵，人有化牛哀。\n惟爱老翁井，苏仙手所开。\n乘轺难少留，门前厩吏催。\n愧子远相送，同把岩下杯。\n至今梦见之，石壁青崔巍。\n岂伊四座客，能屈一世才。\n去者不可招，至者不可推。",
        "dynasty": "宋",
        "collection_info": null
    },
    {
        "title": "阎才元因程伯珍来寄近诗一轴不能尽和用师淮父韵奉简",
        "author": "晁公遡",
        "content": "我思买蜀山，附田小峥嵘。\n家本冰氏子，室无孔方兄。\n为郡非其乐，强颜聊此行。\n四夷幸兵休，万邦喜时平。\n所嗟启利源，开国始于荆。\n当年惟迂叟，乃如鲁二生。\n高卧不肯起，彼方事交征。\n共兜自滔天，尧舜实圣明。\n至今天下士，语及涕纵横。\n今王益神武，览奏每叹惊。\n皇皇元首诗，主歌臣则赓。\n德音既屡下，美意谁能成。\n追怀符益州，积恶高陵京。\n老农扣头泣，愿闻徭役轻。\n故人佐太府，因君烦寄声。\n艰难念吾土，慷慨见深情。\n歃血誓仁义，由来盖同盟。",
        "dynasty": "宋",
        "collection_info": null
    },
    {
        "title": "次韵刘安收惠诗二首  其一",
        "author": "晁公遡",
        "content": "此地冠盖国，古来翰墨场。\n夜看蟇颐山，上干牛斗光。\n试酌老翁井，尚余书传香。\n想其居清华，汉阁千步廊。\n大字写汗青，小楷书硬黄。\n仙去不可追，里人祀烝尝。\n神兮肯下来，冠剑在帝傍。\n作诗遗里人，闻者当感伤。",
        "dynasty": "宋",
        "collection_info": null
    },
    {
        "title": "次韵刘安收惠诗二首  其二",
        "author": "晁公遡",
        "content": "耳悦齐王竽，莫听蒉桴声。\n口甘秦人炙，莫采首阳苓。\n沈酣自壮岁，昏塞况暮龄。\n谁能悟此理，知几如穆生。\n何须着胸中，云梦一芥蔕。\n要当空所有，为彼亦过计。\n惟思半岭云，野老肯分似。",
        "dynasty": "宋",
        "collection_info": null
    },
    {
        "title": "劳刘子仪视作红花堰",
        "author": "晁公遡",
        "content": "冽冽天北风，仰视寒云繁。\n蛰虫亦坯户，子独在丘原。\n路人指此堰，啧啧相与言。\n堙废将百年，故道今岂存。\n旁有蒋子池，沮洳无根源。\n耕者病夏畦，拥耒涕潺湲。\n念子不惮劳，塞茅手自掀。\n忽报故道出，万锸如雷喧。\n堰成争来观，矗若千丈垣。\n少壮始从仕，功绩已可论。\n他时当不朽，名配谢公墩。",
        "dynasty": "宋",
        "collection_info": null
    },
    {
        "title": "七月二十日雨中",
        "author": "晁公遡",
        "content": "浮云淡高天，清雨洒广庭。\n池馆飒以凉，始知秋气生。\n蒲荒叶乱委，荷折盖已倾。\n微风经草木，猎猎有寒声。\n炎蒸岂得久，四时相代更。\n当暑思折胶，纤絺不为轻。\n冬復念裘褐，乃与寒暑争。\n谁能安天运，伤哉世上情。",
        "dynasty": "宋",
        "collection_info": null
    },
    {
        "title": "喜汤子才永丰筑室成",
        "author": "晁公遡",
        "content": "颜子在陋巷，端居亦何难。\n家有郭外田，足以给一箪。\n今我客四方，衣食于县官。\n罢则无所归，奔走殊未安。\n闻君筑室成，内热自长嘆。\n近村争相助，老幼常聚观。\n斵者来运斤，圬者来持镘。\n经始曾几时，烂然皆雘丹。\n更须蓻嘉木，竹已青檀栾。\n藩篱护封植，勿令牛斗残。",
        "dynasty": "宋",
        "collection_info": null
    },
    {
        "title": "四月堰水甚小一雨灌田方足",
        "author": "晁公遡",
        "content": "岷江惟清流，泾水惟浊泥。\n泥浊禾黍茂，流清稉稻宜。\n旧传江发源，瀵涌出沈黎。\n老农望其来，未至龙尾西。\n今晨南山云，蓊然忽朝隮。\n滂沱三尺雨，泛溢千步堤。\n积潦始北汇，余波各东酾。\n茫茫黑壤润，戢戢翠剡齐。\n亦復到邑里，沟浍争交驰。\n往看芙蓉湖，微风绿生漪。\n似欲娱使君，岂减习家池。\n老农喜相语，岁晚可无饥。\n再拜勾龙社，配我灵星祠。\n更烦请天公，膏泽常及时。",
        "dynasty": "宋",
        "collection_info": null
    },
    {
        "title": "石季野县丞见示喜雨诗次韵为谢",
        "author": "晁公遡",
        "content": "骄阳裂厚地，沃壤变焦土。\n野老呼苍天，吁嗟击雩鼓。\n三时农甚劳，一饱天宜与。\n自惭为刺史，封内当镇抚。\n有灾累其人，无德及所部。\n是邦喜讥切，相语闻俦侣。\n不作傅说霖，空闵僖公雨。\n敢欺二三子，难长数百户。\n徒知祷神祇，庶望救疾苦。\n如起乖龙卧，便觉商羊舞。\n坐令郡两堰，岂减渠六辅。\n兹晨理衣冠，未暇挂神武。\n伤心念疲氓，稽首谢明主。\n丰年必可期，甘泽常顺序。\n与君俱何幸，彼此德施普。",
        "dynasty": "宋",
        "collection_info": null
    },
    {
        "title": "从宋宪登万景楼",
        "author": "晁公遡",
        "content": "胜地开杰观，大川壮重关。\n使者领我来，共此须臾閒。\n玉节照绿野，银瓶落青纶。\n酒酣望八极，气豪吞百蛮。\n俯窥二江水，远指三峩山。\n遂令苍茫外，尽在顾盻间。\n崔嵬凌云寺，缭绕含风湾。\n洲渚递隠见，烟霞渺斓斑。\n静看浮鸥没，坐数昏鸦还。\n作者必磊落，后来莫能攀。\n不减鹳鹊楼，可想熊豹颜。\n下有安乐园，惜哉半荆菅。\n谁其为起废，叹息岁方艰。",
        "dynasty": "宋",
        "collection_info": null
    },
    {
        "title": "师伯浑自所居东山来赋诗相示用韵酬之",
        "author": "晁公遡",
        "content": "东山鸣凤在九霄，高翔千仞那可招。\n胡为相顾肯下集，竹实醴泉吾用饶。\n春来淘河吓飞燕，泉中老翁谁復见。\n崇桃炫昼烂明霞，秾李照夜舒素练。\n去年念我守此州，樽前歌者有莫愁。\n遥持一杯属父老，日暮仰天搔白头。",
        "dynasty": "宋",
        "collection_info": null
    },
    {
        "title": "范仲芑惠诗次韵为报",
        "author": "晁公遡",
        "content": "吾皇之居玄都秘，龙为徼巡虎守卫。\n太颠闳夭尽奔走，窦婴灌夫敢睥睨。\n今年已征虞公入，圣代岂有舜门闭。\n黄君近在承明庭，着作磊落垂一世。\n关子真宜校天禄，文采不减特进丽。\n刘郎闻亦对宣室，上陈三宗下七制。\n子当继往螭头立，我但愿若龟尾曳。\n坐看指日清中原，同与老农歌乐岁。",
        "dynasty": "宋",
        "collection_info": null
    },
    {
        "title": "王伯厚和予墙字韵因用其韵记五月八日同饮池上之作",
        "author": "晁公遡",
        "content": "蜀人工词赋，作者司马扬。\n其声中律吕，今有房中章。\n顾尝评笔力，盖可补诗亡。\n追思每叹息，浩歌徒慨慷。\n虽无铜水池，想见金芝芳。\n属此乐大予，徧之署清商。\n是邦故俎豆，夫岂数乐浪。\n能唱襄阳曲，不减大堤倡。\n助我饮在泮，惭君并游梁。\n临波揽芙蓉，翠叶以为觞。\n酌酒满贮之，如挹白露光。\n放杯且勿遽，更当谋乐方。\n左右嗟未省，旁观犹堵墙。",
        "dynasty": "宋",
        "collection_info": null
    },
    {
        "title": "比以酒饷师伯浑辱诗为谢今次韵",
        "author": "晁公遡",
        "content": "荷花为我衣，荷叶为我觞。\n白露以为醴，濯我冰雪肠。\n念君在东山，宛若天一方。\n想亦能自乐，饮菲仍食芳。\n及兹菰黍节，日吉辰甚良。\n笑揽北斗柄，安可挹酒浆。\n我有江南春，的皪犹竹光。\n传呼急走送，两足趼復僵。\n取君池中鱼，酌此脍蜀姜。\n遥知快大嚼，饔子刀如霜。",
        "dynasty": "宋",
        "collection_info": null
    },
    {
        "title": "郭中行自汉中寄近诗来奉简一首",
        "author": "晁公遡",
        "content": "忆始衿袂分，十载再相逢。\n于时客益州，俱在行李中。\n不暇语衮衮，至今恨匆匆。\n惟昨一麾守，其守百乘同。\n乃翁持使节，顾予属提封。\n君归问寝门，遣书託风通。\n冀君或少留，解绶将往从。\n翻然先我去，划若高飞鸿。\n经行武都间，古来多英雄。\n前弔大耳儿，追怀隆准公。\n坏道想流马，深山埋卧龙。\n试寻所筑坛，榛荒草蒙茸。\n咏歌意有託，嗤点昔未工。\n才大当盛年，气豪念勇功。\n老夫犹少陵，志堕身亦穷。\n独思百丈潭，俯临衰病容。",
        "dynasty": "宋",
        "collection_info": null
    },
    {
        "title": "喜刘文潜来奉简短作",
        "author": "晁公遡",
        "content": "吾州横绝峨嵋阴，地胜无復俗尘侵。\n慈姥岩深不受暑，老翁井寒能洗心。\n子来触热可休驾，我起呼风令解襟。\n芙蓉池上更爽垲，仰看参天皆茂林。",
        "dynasty": "宋",
        "collection_info": null
    },
    {
        "title": "喜三十二弟来",
        "author": "晁公遡",
        "content": "吾家全盛时，冠盖霭云屯。\n上车入华省，下车趋里门。\n宗族百余人，圭璋迭玙璠。\n胡尘暗河洛，分散各南奔。\n豫章老风霜，宁有枝叶繁。\n识者犹爱重，和为千岁根。\n闻汝居沈黎，乡党颇见尊。\n尚蒙五世泽，勿鄙三家村。\n当令化箕子，所在诵文元。\n念汝今远来，白首共盘飧。\n会合良亦难，乱离忍復言。\n少留无遽归，同姓可不敦。",
        "dynasty": "宋",
        "collection_info": null
    },
    {
        "title": "薛郎远以颂为寿句法崛奇读之喜甚赋此为谢",
        "author": "晁公遡",
        "content": "家藏五世书，不减王铜川。\n仕宦虽陆沈，文章则蝉联。\n女归逢其良，辞来亦粲然。\n胸次龟负图，笔端骥奔泉。\n生朝远寿我，细字书满笺。\n手追淇澳诗，句法两汉前。\n念昔昌黎公，尝赋猛虎篇。\n南纪通古学，已难与并传。\n况堕牛李中，百代莫洗湔。\n开尊笑谓妇，举酒属青天。\n愈也殆我愧，庶几太史迁。\n更看敞夫人，叅语东厢边。",
        "dynasty": "宋",
        "collection_info": null
    },
    {
        "title": "简梁子辅",
        "author": "晁公遡",
        "content": "比报趋魏阙，俄从三馆游。\n此地非人间，清绝乃瀛洲。\n时应陪羣仙，记帝蓬莱丘。\n中有白玉京，五城十二楼。\n胡为凭熊轼，復泝巴江流。\n观者尽惊叹，怪子不少留。\n无宁薄蓬莱，顾欲守一州。\n自云见帝所，侍御皆和柔。\n始知未炼形，难与洪崖俦。\n不如在下土，为民除疮疣。\n属予持汉节，夙夜愧且忧。\n日闻民呻吟，盖甚鱼挂鈎。\n幸子为之主，其病往必瘳。\n何由使有邦，人人得贤侯。",
        "dynasty": "宋",
        "collection_info": null
    },
    {
        "title": "自嘆",
        "author": "晁公遡",
        "content": "巴蜀久雕敝，伤哉远朝廷。\n大道舞狐狸，嘉谷困蝗螟。\n我尝行其野，所在闻惟腥。\n叹息莫能救，熟视涕泪零。\n今年不自意，属当按邦刑。\n平时语云何，敢遽忘生灵。\n拟于万仞渊，挠以一寸筳。\n贤者相告戒，安坐看空囹。\n愚者顾之笑，谓我不自宁。\n我非恶静乐，独行苦伶仃。\n糜费廪中粟，奔走閤前铃。\n恐如执金椎，而诵麦青青。\n果欲中世用，诸公乃仪型。",
        "dynasty": "宋",
        "collection_info": null
    },
    {
        "title": "李仁甫除丧作诗问之",
        "author": "晁公遡",
        "content": "闭门读丧礼，荒庭蓬藋深。\n愁云聚陇首，悲风吹棘心。\n隣里昨甚忧，哭踊恐不任。\n近除二月禫，初御五日琴。\n虽復瘦栾栾，众语喜见今。\n谅其念遗体，保此躯千金。\n顾无疡可沐，髮脱未胜簪。\n稍当理衣冠，结绶且正襟。\n渠家符玺郎，实冠翰墨林。\n世业乏润色，诏书行访寻。\n紬绎须史迁，校雠得刘歆。\n再编中兴诗，更载庭燎箴。\n暇时侍君侧，祈招诵愔愔。",
        "dynasty": "宋",
        "collection_info": null
    },
    {
        "title": "中岩长老子文送罗汉松",
        "author": "晁公遡",
        "content": "驻车凌云山，虽在官府中。\n平生着幽禅，意与方袍同。\n已杖菩萨竹，更来罗汉松。\n天姿特高洁，厚叶非蒙茸。\n铜柯既夭矫，玉薤仍青葱。\n上有五百士，下笑十八公。\n皆披阇黎衣，如坐浮屠宫。\n勿谓默不语，说法声摩空。",
        "dynasty": "宋",
        "collection_info": null
    },
    {
        "title": "刘文潜来",
        "author": "晁公遡",
        "content": "虚亭布雨润，高林来风声。\n之子适过我，气与秋争清。\n胸次冰壶寒，舌端河汉倾。\n仰摩玉宇苍，真是金天晶。\n使我簿书中，无復俗氛生。\n惜哉不可留，膏车明遂行。",
        "dynasty": "宋",
        "collection_info": null
    },
    {
        "title": "与李绍祖刘文潜饮酒",
        "author": "晁公遡",
        "content": "刘子我所敬，未尝言嗫嚅。\n李子我所畏，气豪才有余。\n自昔得二子，重之比璠玙。\n喜今至是邦，乃与二子俱。\n刘子忽告行，具舟下东吴。\n念欲相挽留，佐我治文书。\n天台望其来，交章满公车。\n李子復继往，刺史亲题舆。\n似云日延伫，正此州家须。\n二子古益友，终岁可与居。\n一朝舍我去，别泪湿襟裾。",
        "dynasty": "宋",
        "collection_info": null
    },
    {
        "title": "观画",
        "author": "晁公遡",
        "content": "菰蒲欹倒洲渚生，江流茫茫亦清平。\n小舟击汰如有声，入眼初觉非丹青。\n便欲从之载酒行，忽怪四壁风涛惊。",
        "dynasty": "宋",
        "collection_info": null
    },
    {
        "title": "鲜于大任自吴下来比与之饮大任自取毗陵惠山泉酌之色清而味胜蜀无有也喜赋诗",
        "author": "晁公遡",
        "content": "君从毗陵来，载酒与偕行。\n酿以陆子泉，可使伧父惊。\n香味橄榄严，颜色蒲萄清。\n得非续玉浆，无乃挹金茎。\n固应压白堕，亦未数乌程。\n老夫家巴蜀，华髮思南烹。\n饮此惟恐尽，酌之且徐倾。\n君如建吴樯，再见毗陵城。\n相烦送一车，救我枯肠鸣。",
        "dynasty": "宋",
        "collection_info": null
    },
    {
        "title": "喜邵孟清见过",
        "author": "晁公遡",
        "content": "尔居泰定山，岂减独乐园。\n但恨山中翁，奄忽归九原。\n我来不及识，风流被后昆。\n见尔眉骨似，惊嗟翁尚存。\n借问昔手植，今应茂墙藩。\n高松垂雨鬣，大竹引霜根。\n种木在闾里，种德在子孙。\n家有三绝编，德乃一代尊。\n闭门勤读此，勿使绝微言。",
        "dynasty": "宋",
        "collection_info": null
    },
    {
        "title": "寄郭信可时假守忠州",
        "author": "晁公遡",
        "content": "君家老阿舒，抗论王公前。\n盍不託清静，着书如子玄。\n爱君识此意，坐脱世纠缠。\n不復眉炙狂，惟应口谈天。\n近假刺史节，名高黄颍川。\n无为渠自化，多事岂所便。\n只今鸣玉溪，百尺来飞泉。\n秋风木叶下，想见清潺湲。\n凉波纳华月，洗此白璧圆。\n借问掾曹内，得无从事贤。\n赏音不易逢，胜景那可捐。\n愿因东辕使，寄我南楼篇。",
        "dynasty": "宋",
        "collection_info": null
    },
    {
        "title": "远望",
        "author": "晁公遡",
        "content": "山近色未佳，山远看始好。\n我居巴硖内，所向苦奔峭。\n清晨望西南，忽尽牂牁徼。\n时于苍茫外，寸岫出林表。\n云来翳遥碧，眇眇没飞鸟。\n方知胜绝处，畧已领其要。\n何必亲跻攀，辛勤事幽讨。\n平生谢康乐，往来永嘉道。\n此意当未知，蹑屐空至老。",
        "dynasty": "宋",
        "collection_info": null
    },
    {
        "title": "过陈行之饮",
        "author": "晁公遡",
        "content": "陈郎见我江阳城，自起唤妇亲庖烹。\n殷勤纤手为袒割，始饮一杯和且平。\n一杯已尽催进酒，平头奴子皆传声。\n几州春色入此盎，陈郎调酒如调羹。\n我家东床有孙子，亦得从容陪燕喜。\n门前有客不速来，笑说今朝动食指。\n陶然胸次吞渭泾，入口岂知醨与醇。\n从兹剩致百家酒，更可作意呼真真。",
        "dynasty": "宋",
        "collection_info": null
    },
    {
        "title": "陈行之二年三至宁江尝有游吴之兴而尚不果",
        "author": "晁公遡",
        "content": "君如历块马，万里当霜蹄。\n今为绕枝鹊，终夕未安栖。\n二年三见过，每至醉似泥。\n我贫觞豆薄，饭豆兼羹藜。\n汲碧云雨硖，撷青风露畦。\n焉能效季伦，咄嗟办䓑荠。\n君妇工烹调，刀几劳柔荑。\n昔尝留我饭，鲜腴出中闺。\n慎勿笑粢粝，平生把鉏犁。\n朝来忽告别，復指巴渝西。\n借问王内史，何时游会稽。",
        "dynasty": "宋",
        "collection_info": null
    },
    {
        "title": "谢曾子长分饷临江军黄雀",
        "author": "晁公遡",
        "content": "远游旅食荒山裏，竹鼠山鷄污刀几。\n鸣鞭走送来扣门，眼明忽见衔环子。\n江南今秋禾黍熟，场间啄穗惊不起。\n正缘一饱堕网罗，包裹头颅行万里。\n登盘始欣不负腹，下箸未及先染指。\n畧须沃酒助甘腴，更觉披绵愈丰美。\n使我转忆江湖乡，水珍海错那可忘。\n十年不见尚能说，楚人未数鲤与鲂。\n蛤蜊含浆自有味，蟹螯斫雪仍无肠。\n红螺为醤胜食肉，白𧍧作炙如截肪。\n江瑶石首最贵者，千金一枚谁得尝。\n但愿浮家老吴越，此生不愿尚书郎。",
        "dynasty": "宋",
        "collection_info": null
    },
    {
        "title": "入硖行",
        "author": "晁公遡",
        "content": "吾家文物如崔公，向来世学工雕龙。\n侧理固尝收会稽，陶泓不独称洪农。\n徂徕取煤如点漆，宣城束颖能藏锋。\n焉知于今一秃翁，四宝委弃文房空。\n近时稍稍復寻访，嗜好亦须随土风。\n磁洞疏波凿山骨，沙陇剔薮求毛宗。\n昌溪万碓捣白楮，涪江千炬焚椅桐。\n不须更问在何记，已作僰叟从巴童。\n但看所有乃如此，亦足验我良羁穷。\n君不见昔年平御史，初得巨璞三硖中。\n少陵酸寒真可笑，欲使起草明光宫。",
        "dynasty": "宋",
        "collection_info": null
    },
    {
        "title": "宁江侨人刘生徽宗时以画供奉翰林中近过元汝功见其画甚多皆刘生笔也",
        "author": "晁公遡",
        "content": "刘生待诏蓬莱宫，和铅舐墨称良工。\n自从八骏狩西极，万里流落巴山中。\n老来摹写益神妙，指麾草木回春风。\n时将一幅换斗米，千金旧价无由逢。\n漫郎手筑江上宅，水鸟山麋森满壁。\n问君致此何其多，答云嗜好今成癖。\n野人未尝完袴襦，安得绢素充我娱。\n孰知世间皆画囿，北尽汧泷南衡庐。\n平生长啸桓将军，客持寒具辄怒嗔。\n细看粉绘託形似，岂若海岱开精神。\n我今丘壑随所向，崖谷波涛入图障。\n云罗雾縠虽可怜，幻化纷纷徒自诳。\n请君閒暇来相从，翩然共跨高飞鸿。\n当使真形识五岳，老眼一洗丹青空。",
        "dynasty": "宋",
        "collection_info": null
    },
    {
        "title": "曾夔州座右山水图",
        "author": "晁公遡",
        "content": "华堂左右皆山川，登堂一见心茫然。\n松林忽在素壁上，几杖却对阴崖前。\n百年老树横高枝，正当太古阴云垂。\n近前细看纔拱把，生气凛凛如十围。\n尚想昔年初下笔，指顾江山生咫尺。\n梁栋已受长风吹，衣裘若溅洪涛湿。\n回山倒海不作难，此意谁能传笔端。\n李成骨朽道宁死，况復郑虔杨契丹。\n吾知此图未易逢，颇思摹写置座中。\n鹅溪生绡不难致，只恐今世无良工。",
        "dynasty": "宋",
        "collection_info": null
    },
    {
        "title": "鲜于大任自东南归唐安遗予张安国所作水调歌墨本一轴且云明年復往吴下喜简作此",
        "author": "晁公遡",
        "content": "去蜀游东吴，举头望赤霄。\n君之门九重，觚棱鬰岧嶤。\n是中盛文物，簪笔立汉朝。\n规摹觉地雄，气象知天高。\n计其所从客，皆是夔与皋。\n平生闻张公，磊落一世豪。\n示我水调歌，奴仆可命骚。\n尚想挥翰时，淋灕宫锦袍。\n问子何归来，远指万里桥。\n答云怀乔木，聊復访衡茅。\n未嗟功名忤，非惮道路劳。\n不见廊庙具，乃对簿领曹。\n明年买扁舟，鼓枻出下牢。\n西府有故人，亦应遣弓招。",
        "dynasty": "宋",
        "collection_info": null
    },
    {
        "title": "送李检法赴夔州任",
        "author": "晁公遡",
        "content": "硖内如播州，旷绝谁与隣。\n君昔居其间，簿书良苦辛。\n舍之遂西游，五见岷峨春。\n屡为帐下士，皆称席上珍。\n昨闻乘轺使，去作观国宾。\n虽歌马离厩，肯效鹰着人。\n蹭蹬何所归，復踏巴渝尘。\n手持太府书，仰推明主仁。\n约束狴犴吏，哀矜鳞介民。\n为予语父老，今使子国新。",
        "dynasty": "宋",
        "collection_info": null
    },
    {
        "title": "送李仁甫被召",
        "author": "晁公遡",
        "content": "天王览万事，日昃坐承明。\n甚思得奇才，指望中原平。\n小吏与计偕，大夫招以旌。\n结绶联翩来，屡闻开迩英。\n少卑着三馆，高者登九卿。\n朝廷非不用，功业竟何成。\n岂其有所怀，闭口且吞声。\n岂其有所畏，捩手恐覆羹。\n吾伤风俗衰，视此天下衡。\n莫计事可否，但随意重轻。\n虽復建良法，因兹无由行。\n念予卧龙底，二年饱躬耕。\n世故已熟观，见君勿屏营。\n要陈治安策，剀切如贾生。\n愿无似扬雄，词赋称西京。",
        "dynasty": "宋",
        "collection_info": null
    },
    {
        "title": "谢王元才见惠峨嵋山菩萨石",
        "author": "晁公遡",
        "content": "久闻光明山，下有太古雪。\n大冬剧严凝，厚地愈融结。\n峥嵘成层冰，千岁终不灭。\n野翁因斸荒，得此走城阙。\n初非人磨礲，真是天剞劂。\n形模如圭长，颜色逾玉洁。\n巨细皆晶荧，表裏俱洞澈。\n或疑普贤化，谁得昆吾切。\n太阳一照曜，神光时发越。\n诚宜置宴坐，相伴修白业。\n可配寒露壶，清泠濯明月。",
        "dynasty": "宋",
        "collection_info": null
    },
    {
        "title": "今岁试士竟置酒起文堂延主司且作诗送之",
        "author": "晁公遡",
        "content": "吾州俗近古，他邦那得如。\n饮食犹俎豆，佣贩皆诗书。\n今年属宾兴，诏下喧里闾。\n白袍五千人，崛起塞路衢。\n入门坐试席，正冠曳长裾。\n谈经慕康成，对策拟仲舒。\n吟诗必二雅，作赋规三都。\n传闻选主司，考阅须鸿儒。\n果然提权衡，未尝谬锱铢。\n得者固惊喜，失者亦欢呼。\n乡党为叹息，是事盖久无。\n老守蒙此声，增重西南隅。\n何以为子谢，举觞挽行车。\n少留尽一醉，归驾且勿驱。",
        "dynasty": "宋",
        "collection_info": null
    },
    {
        "title": "次韵杨光父见赠",
        "author": "晁公遡",
        "content": "为善惟不足，务德莫如滋。\n古人行此道，名与星斗垂。\n是邦秃鬓翁，实乃古丑夷。\n区区岂云难，长者能折枝。\n上寻声光远，下感风俗衰。\n老夫强解事，曲学安所施。\n不见南海滨，举世谁保持。\n吾言那可用，乡党笑脱颐。\n但皆指乔木，故园今在兹。\n乔木诚茂美，叹息将何为。",
        "dynasty": "宋",
        "collection_info": null
    },
    {
        "title": "送杜时可归太学",
        "author": "晁公遡",
        "content": "宴安不可怀，百年能几何。\n况今五学开，皆以礼为罗。\n既书内舍籍，天门近嵯峨。\n云胡久不归，滞留蜀江沱。\n要须勇一往，行即中十科。\n君妇定復贤，相敦戒蹉跎。\n暂别德曜桉，勿操子犯戈。\n会看此里闾，高车再来过。\n路人笑指点，驷马金盘陀。\n远游那足悲，所得盖已多。\n罢酒当就途，执杯听我歌。\n司业乃父兄，养材如菁莪。",
        "dynasty": "宋",
        "collection_info": null
    },
    {
        "title": "宇文叔介逆妇归过通义为置酒远景楼饯之",
        "author": "晁公遡",
        "content": "夜雨洗绿野，平池磨青铜。\n共登百尺楼，遂享万里风。\n远自木末来，大音中笙镛。\n盛夏安得此，正是飞廉慵。\n为我解炎蒸，举觞谢天公。\n君行亦快哉，轻舟疾归鸿。\n闺中当更喜，新凉入房栊。\n可赓白头吟，写之以丝桐。",
        "dynasty": "宋",
        "collection_info": null
    },
    {
        "title": "寄宋嗣宗",
        "author": "晁公遡",
        "content": "蜀江自嶓冢，流恶及丘原。\n宁止数斗泥，乃有千丈浑。\n帝选高才郎，远来乘輶轩。\n悽然在川上，会思澄其源。\n重部今何如，想无风水昏。\n激浊使之清，未觉禹功尊。\n我戚闾丘生，短衣方服辕。\n得为经途尉，可致薄夫敦。\n何须读刑书，顾欲多平反。\n但令吏不污，信是民无冤。",
        "dynasty": "宋",
        "collection_info": null
    },
    {
        "title": "李仁甫和予如字韵诗再用韵寄之",
        "author": "晁公遡",
        "content": "神州久陆沈，遂作蛇豕墟。\n诸公颇愤激，日上平边书。\n览书帝震怒，欲下雷霆诛。\n金城筑三洲，戈船浮五湖。\n要令境土復，再似祖宗初。\n谁其为民言，世独无郇模。\n师克非在众，正当戒不虞。\n讨论惟甲兵，此岂战所须。\n代思伊尹相，语忆皋陶都。\n皮亡毛安附，体肆心自舒。\n正宜询褐父，难以访绮襦。\n君今幸得用，出驾班轮车。\n为民盍尽言，轩冕真块苏。\n区区但投劾，何贵于为儒。\n春秋置桉上，开卷一轩渠。\n傥能遵伯禽，焉在获侨如。",
        "dynasty": "宋",
        "collection_info": null
    },
    {
        "title": "罗仲思送伯父以道帖",
        "author": "晁公遡",
        "content": "我家嵩山翁，平日慕迂叟。\n斯文到苍史，高节贯白首。\n至今遗翰墨，古意近科斗。\n世人规时好，妩媚无不有。\n宁知虞书浑，或笑夏篆丑。\n往年君家尊，得此盖以厚。\n尝从诸父游，于我实世旧。\n念昔盟可寻，与君期不朽。",
        "dynasty": "宋",
        "collection_info": null
    },
    {
        "title": "寄洪雅令孙良臣",
        "author": "晁公遡",
        "content": "志士居世间，要为鹤鸣皋。\n谁能如羊豕，料拣充豢牢。\n吾邦孙卿子，闭门长蓬蒿。\n慨然请治剧，不惮簿领劳。\n地虽百乘小，名与九顶高。\n老翁喜相语，得见今官曹。\n令行有盗奔，冬暖无儿号。\n君岂求人知，知亦未易遭。\n大哉龙伯国，乃欲举六鳌。\n区区毕吏部，竟日把两螯。\n且当置是事，痛饮读离骚。",
        "dynasty": "宋",
        "collection_info": null
    },
    {
        "title": "谢张待制赴饮",
        "author": "晁公遡",
        "content": "我如沐猴冠，强佩刺史章。\n傥令入朝班，惊倒鸳鹭行。\n安敢延贵人，置酒登此堂。\n知公盖超然，轩冕等粃糠。\n但逢臭味同，握手出肺肠。\n肯为宣明面，贫贱乃遽忘。\n远从三峡来，欲访五畆桑。\n闻昨去郡时，送者倾城隍。\n皆言民疾苦，公见必惨伤。\n奏疏每建白，细书亲贴黄。\n岂容廊庙具，而久滞一方。\n使民济大川，行矣为舟航。\n杖屦可少留，吉日辰甚良。\n歌公竹枝词，举我柏叶觞。\n勿辞饮之釂，不发宽饶狂。\n酿以老翁泉，中有班马香。",
        "dynasty": "宋",
        "collection_info": null
    },
    {
        "title": "赠罗仲思仲思今夏来试羣士八月予被朝命为别试所考试仲思亦来",
        "author": "晁公遡",
        "content": "子初至我邦，受命蜀行台。\n羣士森如林，手自拣条枚。\n试席莫敢譁，棘门乃大开。\n知是诤臣乡，所出非凡材。\n益州外南宫，将遣与计偕。\n诏书选主司，帝谓汝往哉。\n深喜与子逢，再持钧石来。\n因得享成事，笑歌杂诙谐。\n秋风吹帽裙，白露入酒杯。\n饮我玻瓈江，泻子琼瑰怀。\n相看语不厌，预忧归驾催。",
        "dynasty": "宋",
        "collection_info": null
    },
    {
        "title": "杨承父与予同在别试所聊戏之奉简",
        "author": "晁公遡",
        "content": "近时文章衰，浅陋亦可怜。\n走趋王公门，书记争翩翩。\n开读令人惭，语吃意莫宣。\n今晨忽惊喜，赠我手一编。\n笔端吐虹霓，直上欲干天。\n樊南甲乙中，乃有猗那篇。\n如听正始音，復回元佑年。\n借问安能尔，气刚得其全。\n用为良有司，吾实无间然。\n要知取士公，考阅外已传。\n何由置汉朝，直柄遂当权。\n伏阁日论事，不减阳城贤。",
        "dynasty": "宋",
        "collection_info": null
    },
    {
        "title": "杨周辅来考试刑法同在别闱刚直士也喜为赋此",
        "author": "晁公遡",
        "content": "风俗嗟久衰，所见皆软熟。\n今年客益州，得此一士足。\n古来丰镐都，气压瀍涧卜。\n岂须和氏璧，自有蓝田玉。\n琉璃非不佳，炯炯先夺目。\n只堪供把玩，彼脆宁受触。\n爱君坚重质，坐阅世翻覆。\n来试法家流，因论廷尉狱。\n张汤善爰书，专乱汉约束。\n何尝守律令，正尔舞桎梏。\n若人甚耿介，不待城旦读。\n恨我无长风，送君骑鸿鹄。",
        "dynasty": "宋",
        "collection_info": null
    },
    {
        "title": "题先主庙",
        "author": "晁公遡",
        "content": "天地收霸气，丘原余閟宫。\n野人相指示，旁有若堂封。\n当时大耳儿，甚似隆准公。\n夫岂忘故都，崎岖巴蜀中。\n划然成三分，正尔阨两雄。\n武侯抱遗恨，秦陇竟莫通。\n独怜晋昌明，千载时始逢。\n坐看五胡乱，萧条河洛空。",
        "dynasty": "宋",
        "collection_info": null
    },
    {
        "title": "师永锡馈鹿",
        "author": "晁公遡",
        "content": "麋鹿爱丰草，羣行鸣呦呦。\n自谓山林逃，可免刀几忧。\n于人亦何事，之死盖有由。\n所入谅不深，竟为罗网求。\n所以安期生，高举昆崙丘。\n辍食为叹息，吾其将远游。",
        "dynasty": "宋",
        "collection_info": null
    },
    {
        "title": "乡人欲开旧江相勉以诗",
        "author": "晁公遡",
        "content": "乡人填然来，亦有双眉厖。\n讙言我东堤，夏潦所桩撞。\n旧时水流处，沙砾可手扛。\n请开百步洪，障以千石矼。\n不令近城郭，庶即回涛泷。\n坐闻南堰民，籍籍口语咙。\n深忧堰或坏，他日病此邦。\n二论坚相持，谁者肯屈降。\n老夫莫能决，君其问语江。",
        "dynasty": "宋",
        "collection_info": null
    },
    {
        "title": "诏除虚额钱计庭遣简州通判王和叟再至谓考实未然也人日赠和叟一首",
        "author": "晁公遡",
        "content": "天王念远民，哀此西南隅。\n主者按其籍，取之尽锱铢。\n扫地皆赤立，名独存版图。\n竭泽傥未已，来年恐无鱼。\n明诏甚宽大，宿负当蠲除。\n主者惨不乐，何以充輓输。\n刺史讵可信，殆将有为无。\n遣官视故府，姑往考簿书。\n簿书亦难凭，缘绝或欺予。\n不如持明诏，却还桑大夫。\n跋涉君徒劳，两驾泥轼车。\n所幸得一欢，莫辞留斯须。\n今晨属挑菜，啖我园中蔬。\n蔬食君莫笑，郡县诚空虚。",
        "dynasty": "宋",
        "collection_info": null
    },
    {
        "title": "予长女归叔尚偕往江津作诗送之",
        "author": "晁公遡",
        "content": "薛郎吾娇客，昨肯过彭濮。\n相从虽云久，一岁如转烛。\n外堂忽有请，归驾行当促。\n自称先君子，嗣以病家督。\n焉能主烝尝，我祭则受福。\n吾诚爱吾女，抚视长不足。\n人皆念其子，此事非我独。\n敢欺泉下友，已拱宰上木。\n论情夫何远，守墓亦所欲。\n老夫怀津乡，山好田土沃。\n寻穿蜂窠硖，但种鸦铁谷。\n先营五亩宅，仗尔今往卜。",
        "dynasty": "宋",
        "collection_info": null
    },
    {
        "title": "四月十三日池上饮",
        "author": "晁公遡",
        "content": "圆荷受白露，可爱池上凉。\n相将携筇来，羽衣飒飘扬。\n停觞待明月，少焉出西方。\n澄波照河汉，俯仰清茫茫。\n悠然望高天，邀月入我觞。\n肺肝聊一洗，吸此空中光。\n微风吹芙蕖，杂以草木香。\n岂復知有暑，踏冰挟飞霜。\n乐哉且勿归，况乃夜未央。\n自疑非人间，今夕不可忘。",
        "dynasty": "宋",
        "collection_info": null
    },
    {
        "title": "白宋瑞自益州和予池上诗来因用韵奉简",
        "author": "晁公遡",
        "content": "文宗爱夏日，殿阁生微凉。\n高帝思猛士，大风云飞扬。\n五子歌洛汭，陶唐有冀方。\n诚悬未识此，古意堕淼茫。\n我欲起九原，釂以百罚觞。\n作诗岂徒然，日月要争光。\n吾子堪校讐，行翻芸叶香。\n其师缙云老，墓木已三霜。\n有怀不及展，往听銮声央。\n子能偿彼恨，下泉端不忘。",
        "dynasty": "宋",
        "collection_info": null
    },
    {
        "title": "任季明见和池上诗再用韵奉简且识予拳拳怀向之万分也",
        "author": "晁公遡",
        "content": "甘泉洗心清，好风吹面凉。\n循池步涟漪，澹然波不扬。\n怀君佳弟兄，元方与季方。\n正兹阻会集，怳若限渺茫。\n顾欲烦飞廉，为子飘羽觞。\n翔空浮河汉，上畧参井光。\n因思从之去，手攀蟾窟香。\n结以飞霜佩，衣以袍赤霜。\n俯问夜何其，未及庭燎央。\n自笑乃默存，蘧蘧真坐忘。",
        "dynasty": "宋",
        "collection_info": null
    },
    {
        "title": "师正二哥正三哥以诗贺雨次韵为谢",
        "author": "晁公遡",
        "content": "汉家用牧守，斗酒得西凉。\n圣朝盖不然，事举或言扬。\n顾我误见收，分符来一方。\n深知舜门闢，远见禹迹茫。\n春秋祀百神，芒芒降嘉觞。\n昨者为旱祷，紫檀烛神光。\n高天忽飞雨，未彻金炉香。\n润得三日霖，穫待九秋霜。\n敬归慈姥泉，导以旗旐央。\n天功及帝力，与尔俱敢忘。",
        "dynasty": "宋",
        "collection_info": null
    },
    {
        "title": "復用韵谢汤子才贺雨",
        "author": "晁公遡",
        "content": "亢阳乃为灾，正坐我德凉。\n有云辄復散，南箕端𥳽扬。\n旧闻江都相，亦有请雨方。\n星符久未下，天意终眇茫。\n斋居省愆尤，客至不敢觞。\n敬开紫函书，要近青黎光。\n电鞭烦列缺，雷车呼阿香。\n古人精诚感，六月犹降霜。\n夜来仅一洗，高泽未渠央。\n何时来贺我，有约君勿忘。",
        "dynasty": "宋",
        "collection_info": null
    },
    {
        "title": "送邵仲象如吴下",
        "author": "晁公遡",
        "content": "乃翁昔为校书郎，汗简所载日月光。\n今看太史牛马走，往见中朝鸳鹭行。\n南公闻名定倾盖，西府念旧当外堂。\n傥思泰定山下路，肯来从我无相忘。",
        "dynasty": "宋",
        "collection_info": null
    },
    {
        "title": "地行莫如马",
        "author": "晁公遡",
        "content": "地行莫如马，蹴踏千里空。\n西游到瑶池，岂止过崆峒。\n忽当涉江汉，载之楼船中。\n楼船谁能乘，御者须阿童。\n阿童亦何劳，八尺真毛龙。\n即将凌波涛，復恐挟雷风。\n或从琴高生，化作赤鯶公。\n径去不可执，飘然朝河宗。",
        "dynasty": "宋",
        "collection_info": null
    },
    {
        "title": "病中",
        "author": "晁公遡",
        "content": "莓苔上车辙，病客方卧家。\n不知春将归，怅然感年华。\n雨砌粘落絮，风廊走飞花。\n坐久不知倦，林梢来暮鸦。",
        "dynasty": "宋",
        "collection_info": null
    },
    {
        "title": "寄太府丞王能甫",
        "author": "晁公遡",
        "content": "君才雄万夫，少也备文武。\n前年有疆事，假守在淮浦。\n小试三里城，已可因吾圉。\n诸公职献纳，见贤自当举。\n虽闻对延英，尚屈丞太府。\n近往行芍陂，四顾多旷土。\n区区张全义，此老安足数。\n河南十八县，髑髅相撑拄。\n犹能披荆棘，着手为摩抚。\n朞年如承平，何但兴百堵。\n封内我得为，幸梁为之主。\n况今天子圣，锐意思復古。\n若人果尽用，功利非小补。\n吾将以是卜，日望来告语。",
        "dynasty": "宋",
        "collection_info": null
    },
    {
        "title": "今年正月二十五日行园见羣花尽开怅然追思去年是日去江津县亲戚相送今一岁矣嗟叹不足情见乎辞",
        "author": "晁公遡",
        "content": "去年别津乡，两岸麦离离。\n亲戚知我行，晓出相追随。\n繫船五里沙，江水清涟漪。\n俯窥皆白石，绿色可染衣。\n何以谢送者，呼酒聊共持。\n放杯不忍去，看我船解维。\n至今念其处，岁月忽如驰。\n还復见荠麦，青青满陵陂。\n桃李亦尽开，风吹总成泥。\n一岁春一来，少留能几时。\n乃若远行客，日夜只欲归。\n正须勤往游，步遶芳菲枝。\n酾渠引微流，浮萍已生池。\n无事但日饮，更赋涉园诗。",
        "dynasty": "宋",
        "collection_info": null
    },
    {
        "title": "寄泸南子止兄",
        "author": "晁公遡",
        "content": "二年立王朝，忽然厌承明。\n受诏予印绶，復作江阳行。\n地当周五侯，秩视汉九卿。\n边清尘不扬，主圣时自平。\n上堂簪履集，出门笳鼓鸣。\n想亦多宴乐，鼓瑟兼吹笙。\n吏民更相戒，岂敢烦敲榜。\n田间黄髮叟，闻此叹且惊。\n触眼未尝见，不毛今亦耕。",
        "dynasty": "宋",
        "collection_info": null
    },
    {
        "title": "郡人请开旧江口因往视之而作",
        "author": "晁公遡",
        "content": "大江何时来，啮我千步堤。\n居人念水至，前年拆鷄栖。\n浸淫势未已，老圃忧夏畦。\n青青五亩蔬，素沙黄卷泥。\n一朝失此利，岂饱盐与荠。\n纷然向我言，有叟其齿齯。\n使君幸静听，众论信可稽。\n去城今几许，坐视埤堄低。\n愿移象鼻东，復泻蟇颐西。\n汇为沸白潭，不入流丹溪。\n焉敢费使君，畚插各自携。\n兹事盖体大，更当访扶犁。\n晨兴聊出郊，浮云渰凄凄。\n徐行见开塞，指点了不迷。\n得使负郭民，朝涉无过脐。\n肯辞他日劳，远汲江玻瓈。",
        "dynasty": "宋",
        "collection_info": null
    },
    {
        "title": "前起居舍人何资深竹光酒法奇甚近得其法酿成以饷李仁甫",
        "author": "晁公遡",
        "content": "旧闻蜀酒浓，今乃举此觞。\n可怜如甘言，难置烈士肠。\n近者营糟丘，始传柱下方。\n青菽为曲糵，碧蓼有微芳。\n调和火齐得，泉洁器甚良。\n酿成酌樽中，盎盎流琼浆。\n味胜松醪春，色作竹露光。\n知君却奇温，苫冷卧欲僵。\n五十不致毁，无彻桂与姜。\n强起为我饮，季冬天雨霜。",
        "dynasty": "宋",
        "collection_info": null
    },
    {
        "title": "赠张文饶",
        "author": "晁公遡",
        "content": "干坤五十策，巧历莫能算。\n有如鈎其深，坐见太极判。\n文王所以王，此道乃一贯。\n即成灵台附，岂畏羑里难。\n自从商瞿传，讫至子云赞。\n孰知幽明故，但乐文辞玩。\n遂令圣人情，亦同春秋散。\n堂堂张汉州，始屈诸侯泮。\n于时抱韦编，迨老识象彖。\n盖将通昼夜，而况谈治乱。\n昨初与我言，惊喜每窃叹。\n响应真无穷，图画皆可按。\n归看所着书，略已思过半。\n属今招弓旌，盍往执圭瓒。\n冰霜待春融，风雨催岁换。\n宜乘涛濑平，快下赤泽岸。\n朝廷须君来，天下疑以断。",
        "dynasty": "宋",
        "collection_info": null
    },
    {
        "title": "怀浙中兄弟",
        "author": "晁公遡",
        "content": "昔游楚泽窥衡湘，飘然欲返川无梁。\n途穷问津西入蜀，十年一过如风狂。\n欲知滞留视草木，来时尺许今人长。\n石龟尚有怀海心，苟非达者宁无情。\n倦游于此岂不厌，况乃州县徒劳人。\n官如敝屣端可捐，投劾径去真欣然。\n只忧口纹有从理，一簪不着死道边。\n近闻有客自吴至，试问龙化今何年。\n属车南游今尚尔，翠华停停照江水。\n会稽久阙神禹朝，再喜吴儿识天子。\n径山苕溪两奇绝，凤舞龙飞临观阙。\n宫中又起白玉城，丹楼如霞高嵽嵲。\n潮声浩浩江风急，越水吴山动秋碧。\n霓旌玉弭有光辉，西湖蒲柳生颜色。\n气象不与巴山同，年来闻此益欲东。\n但期生见翔凤阙，岂敢望到明光宫。\n举头试望长安日，遥想乌衣泪霑臆。\n逢人寄书往问讯，流落犹为帝城客。\n山川虽异风景同，勿作楚囚相对泣。",
        "dynasty": "宋",
        "collection_info": null
    },
    {
        "title": "单于行",
        "author": "晁公遡",
        "content": "单于连年压吴壁，道路当时多阻隔。\n长安宫殿麋鹿游，目见铜驼在荆棘。\n一龙渡江已升天，妖氛夜衝牛斗躔。\n胡儿临江饮胡马，仓皇捐弃珊瑚鞭。\n蒲萄宫中日復日，长庚食月单于泣。\n边马心思塞草秋，吹笳泪落旃裘湿。\n岂知反覆十五年，灵光再见犹岿然。\n落南遗民喜相语，日欲归理桑麻田。\n平生思归今得归，未归悽怆独先悲。\n阖庐伤指越未报，灌孟陷敌夫空回。\n念昔结缨在何所，遥想荒郊迷陇亩。\n他时抱劒哭野中，深目而髯当语汝。",
        "dynasty": "宋",
        "collection_info": null
    },
    {
        "title": "王才谅自行朝归以进士题名示予怆然有感",
        "author": "晁公遡",
        "content": "先朝赐第白玉京，五世不出长安城。\n每闻三岁射策罢，诸生盛服趋天庭。\n禁门漏尽开九重，阙角髣髴晨光红。\n衣冠是日集殿下，金支翠旗色相射。\n空雷隠隠车转毂，鸣梢一声禁籞肃。\n须臾云开飞六龙，皇帝亲御蓬莱宫。\n宫槐满庭白日长，侍臣玉立分两厢。\n众星煌煌拱北极，龙颜负扆天中央。\n羽林虎贲拥仗立，霜交陛戟摩秋光。\n天风徐来雉扇举，遥识重瞳似文祖。\n胪传初罢日当午，起拜君恩谢明主。\n日斜天门随仗出，车马联翩动阡陌。\n金钱赐宴上林苑，千花万草生颜色。\n少年得意凌青云，路人叹息家人迎。\n昔为儿童亲见此，当时仰望如天人。\n岂知生世逢艰难，流离忧患尤可怜。\n乘舆巡狩在江表，亮阴三年犹不言。\n诏令蜀都别选士，西游弹铗秋风前。\n决科偶中太常第，意气岂復如当年。\n临安太守今为谁，玉字能刻玻璃碑。\n曲江题名岂料见，摩挲墨本心伤悲。\n楚山联绵越山远，梦魂不到明光殿。\n一官留滞未得归，北阙何时眼中见。",
        "dynasty": "宋",
        "collection_info": null
    },
    {
        "title": "乐温道中",
        "author": "晁公遡",
        "content": "路经新峯驿，薄暮聊解装。\n颓垣生秋草，庭庑亦已荒。\n北风吹空林，崒崒叶陨廊。\n夜寒不能寐，起坐心彷徨。\n出看天欲明，疎星淡无光。\n征夫稍速驾，起拂车上霜。\n墟中始辨道，迢递征途长。\n树色共空阔，晨光尚苍茫。\n鸡鸣始知村，渐觉暾朝阳。\n青烟出林际，滞穗或在场。\n感兹田舍乐，慨然怀故乡。\n黄金百镒尽，失路徒悲伤。",
        "dynasty": "宋",
        "collection_info": null
    },
    {
        "title": "修竹二首  其一",
        "author": "晁公遡",
        "content": "虚窗倚修竹，阴晴见佳景。\n雨隙落余滋，风櫺乱疎影。\n室幽境自閒，心远地愈静。\n丁宁护云根，留伴岁寒永。",
        "dynasty": "宋",
        "collection_info": null
    },
    {
        "title": "修竹二首  其二",
        "author": "晁公遡",
        "content": "修林出夏笋，戢戢如牛毛。\n宁亡口腹味，所冀逃炎熇。\n露节半含粉，风篁微解苞。\n清阴日夜长，会见干云霄。",
        "dynasty": "宋",
        "collection_info": null
    },
    {
        "title": "送鲜于运使西归",
        "author": "晁公遡",
        "content": "飞鸟避汉节，朔风扬旆旌。\n光芒候躔次，始见入蜀星。\n父老喜公至，来临此江滨。\n阳侯为先驱，归指唐安城。\n君恩解烦剧，劒履休殊庭。\n众闻驷马还，当为故乡荣。\n眷兹峡中郡，念昔德化深。\n民无暴敛困，士感铨衡平。\n自闻有行色，愁云黯秋阴。\n已应江妃瑟，泠然作离声。\n大江亦安流，不復洪涛惊。\n天水相与碧，云山无限青。\n乃知盛德士，扶持有神明。\n但恨济世具，遽起怀归心。\n宁无北阙念，未忘东山情。\n君王正仄席，漏下开延英。\n如公藉甚久，名闻汉公卿。\n当赐宣室召，不但问鬼神。\n金印有斗大，锦衣无夜行。\n愿言不俟驾，起焉慰苍生。\n自嗟代舍客，蒯缑鬰悲音。\n久落糠粃后，日随车马尘。\n不意侍广座，见谓非凡鳞。\n假之风雷势，欲令化南溟。\n误当一鹗荐，敢冀万里程。\n独念知己难，感激爰至今。\n时来或可勉，庶隔云母屏。",
        "dynasty": "宋",
        "collection_info": null
    },
    {
        "title": "与鲜于茶干",
        "author": "晁公遡",
        "content": "吾犹蠹书鱼，岂能味斯文。\n但以性所嗜，颇与黄卷亲。\n喜闻天下言，孝章有大名。\n苟得从其游，亦足慰此生。\n向来昌黎翁，始获拜北平。\n停鸾与峙鹄，未见心已倾。\n朅来涪江上，适遇君远行。\n我穷天所怜，特使见异人。\n令闻金石奏，暂破蟋蟀声。\n相逢已定交，遽别宁忘情。\n谪仙不可见，空望江东云。",
        "dynasty": "宋",
        "collection_info": null
    },
    {
        "title": "病中喜李仲霍王子载见过",
        "author": "晁公遡",
        "content": "春风饯余寒，山雨留暝色。\n杜门正卧病，俯仰空四壁。\n庭空鸟雀至，窗破风雨入。\n拥炉意无聊，胸次百忧集。\n肉消时抚髀，啸罢空抱膝。\n户外云气昏，春泥汚阡陌。\n清晨履声喧，不见车马迹。\n忽传高轩过，未知当何适。\n仆夫走告予，有客来问疾。\n起迎屐齿折，颇觉心悦怿。\n沈痾脱去体，阳气满大宅。\n坐闻枚叟言，汗復淟然出。\n平身拙自卫，外邪屡见袭。\n昔尝倦宾至，束带难自力。\n今者乃不然，惟恐归骑急。\n向来谢交游，正乏君辈客。",
        "dynasty": "宋",
        "collection_info": null
    },
    {
        "title": "涪川寄蒲舜美桐烟墨来试之良佳因成长句",
        "author": "晁公遡",
        "content": "西风吹林秋日白，修桐叶雕霣寒碧。\n霜余结实凤不至，野人取之出膏液。\n山中老翁颇喜事，买膏燃光归照室。\n旋收轻煤下玉杵，阴房掩翳烟不出。\n泽麋解角麝荐香，严冬折胶天与力。\n律灰吹尽无裂文，外干中坚介如石。\n故人怜我贫嗜书，遗我一丸欣有得。\n空堂无风尘亦静，朝阳压窗书绕壁。\n起临墨池洗砚试，入手已怪光夺漆。\n苍忙忽惊玄云晦，罨霭顿失寒松色。\n徐嗟流落用失所，翰墨何由有勋绩。\n从军豪气吾岂能，倚马翩翩磨楯墨。\n傍人笑言君勿疑，着书固属穷愁客。",
        "dynasty": "宋",
        "collection_info": null
    },
    {
        "title": "送宋秀实罢官归将有东南之行",
        "author": "晁公遡",
        "content": "遑遑鲁东丘，结友得聃耳。\n两家千岁后，尚復通爵里。\n况予与先世，相去百年迩。\n常恨会面难，此意恐遂已。\n岂期官纻溪，君为幕下士。\n不但见典型，自喜闻正始。\n独嗟瓦砾后，不遑蒹葭倚。\n遽闻北海荐，当为东山起。\n春风洞庭波，九泽弥空水。\n挂帆下中流，千里一日尔。\n东南即王都，分野乃星纪。\n宫殿芙蓉旗，玉佩白云委。\n麒麟翳凤皇，侍辇叅劒履。\n当知帝所乐，顾非俗吏比。\n良图宜早遂，力行无遽止。\n今朝离亭柳，颜色已可喜。\n欲君早着鞭，折赠当马棰。",
        "dynasty": "宋",
        "collection_info": null
    },
    {
        "title": "送谭廷硕司户归鱼復",
        "author": "晁公遡",
        "content": "平生惜芳辰，每负止酒诗。\n不量井楣缾，安得如鸱夷。\n果中曲糵毒，抱病悔可追。\n虽无腐肠忧，乃有摏喉危。\n晚闻仓曹掾，巾车欲东归。\n此君吾畏友，议论可质疑。\n相从未云久，白首已可期。\n莫陪诸公后，往听阳关词。\n羸然卧空舍，不得一语离。\n心旌无终薄，日夕风中飞。\n户外雨连昼，水声已鸣溪。\n行云候归盖，花尘涨春泥。\n人知乡闾近，自忘车马疲。\n似闻五亩宅，止居瀼东西。\n倾倒稷下学，欢呼里中儿。\n嗟予久去国，流落天一涯。\n因君返枌榆，惨然起遐思。\n不惟消魂苦，益增游子悲。",
        "dynasty": "宋",
        "collection_info": null
    },
    {
        "title": "得东南书报乱后东都故居犹存而州北松槚亦无毁者",
        "author": "晁公遡",
        "content": "旄头光垂北风起，胡沙漫漫暗天地。\n翠华清晓巡朔方，咸阳宫殿生荆杞。\n胡儿解鞍留汉土，凝碧池头日歌舞。\n一朝忽弃洪河南，来归舆图丞相府。\n当初乱离谁料此，南北中分指淮水。\n天暌地隔十五年，不知中原復何似。\n至今兵罢关泥开，始有北客中原来。\n历言王侯故第宅，瓦砾半在高台摧。\n最怜长杨与宣曲，树木荒凉迷御宿。\n上林苑废花自开，辇路春回草还绿。\n宫中千门万户空，兽扉凝尘生网虫。\n遗民相对向天泣，耳冷不闻长乐钟。\n外城白昼无人行，当道往往狐狸鸣。\n天阴日暮闻鬼哭，万家经乱今一存。\n呜呼上帝白玉京，繁华扫地令人惊。\n此生復识太平象，不及百年终未能。\n世人宁有金石坚，定恐不见全盛年。\n出门恍惚忘南北，故国何在山连天。\n岂意扬雄一区宅，城破萧条尚如昔。\n闭门风雨长蓬蒿，榱桷多年亦倾侧。\n户牖尚带沙场尘，小儿犹学胡笳声。\n四邻半已易新主，存者无復当时人。\n城北凄凉九原路，往往停车不忍去。\n幸无樵牧犯松柏，那有鲜卑护置墓。\n春风冢木生苍烟，北望拜泣还欣然。\n向来艰难谁得免，独我获此真天怜。\n君不见开成相国玉杯第，甘露变兴巢亦毁。\n又不见骊山筑坟葬祖龙，牧儿盗入焚其中。\n儒生虑远无后忧，生居敝庐死山丘。\n五世相传盖有道，中无所欲人何求。\n迩来天涯倦为客，角巾行卜东归日。\n里中耆旧今已无，忍听邻人更吹笛。",
        "dynasty": "宋",
        "collection_info": null
    },
    {
        "title": "尉廨无隙地不能莳花竹之属惟厅事前旧有柳一株予怜其独也增植其七焉暮春之月大有生意可喜为赋此",
        "author": "晁公遡",
        "content": "千林春入花梢红，空庭无树来东风。\n手栽杨柳三尺许，芳意已在萌芽中。\n官居难期十年木，聊尔移根伴幽独。\n雨催细叶相续生，眉峯为谁出修绿。\n君不见美人梦中春日长，翠帘风开捲春光。\n饥寒病叟宁有此，苍苔破封对作行。\n游丝飞空日停午，乳燕巢成寂无语。\n柔条作阴未覆庭，影立东风不能舞。\n明年我亦未成归，会见袅袅生新枝。\n清阴渐满摇落日，度曲无力弓蛮垂。\n人生于世无定着，身与杨花共飘泊。\n他年莫忘桓将军，汉南重来看摇落。",
        "dynasty": "宋",
        "collection_info": null
    },
    {
        "title": "昼寝",
        "author": "晁公遡",
        "content": "官曹无人吏休沐，杜门谢病车脱轴。\n门前经旬客不至，苔色侵阶春更绿。\n书堂萧然白日静，黄蜂收声蜜房足。\n杨花浩荡天无风，檐端三丈朝阳红。\n晴熏病眼暖欲醉，卧搔短髮如飞蓬。\n枕书睡熟呼不醒，黄粱正饭邯郸翁。\n不知纷纭梦几许，觉来烟际闻昏钟。",
        "dynasty": "宋",
        "collection_info": null
    },
    {
        "title": "平都山硖中胜处余思欲一到而不能近得予弟书云今岁仲春尝与外兄孙长文顺流往游焉闻之不胜怅然",
        "author": "晁公遡",
        "content": "沙痕夜涨春流生，微风不起波纹平。\n云间眩转失烟树，轻舟直下鳬鸥惊。\n橹声欲出含风湾，舟人已指平都山。\n仙宫无人锁春日，苍烟漠漠松声寒。\n谪仙宾天上寥廓，三百年来无此乐。\n知君此游殆奇绝，硖中山川岂云恶。\n昔年相期欲同往，流落空山阻清赏。\n兴公虽不见天台，执笔犹能寄遐想。",
        "dynasty": "宋",
        "collection_info": null
    },
    {
        "title": "恭南道中有感",
        "author": "晁公遡",
        "content": "西风夜惊林，木叶下寒浦。\n大江未收潦，黄流尚奔注。\n起看曙光开，忽已暗烟雾。\n霭霭空谷云，冥冥秋江雨。\n昏霾天际山，暝入云间树。\n跳波乱沸白，行旅皆断渡。\n况復悲远行，扶疾在道路。\n严程不可缓，端为斗米误。\n有田傥可归，破甑谁復顾。",
        "dynasty": "宋",
        "collection_info": null
    },
    {
        "title": "雨中",
        "author": "晁公遡",
        "content": "冥冥雨脚来，岩谷生暝色。\n大江失洲渚，隠起烟雾白。\n微茫沙边树，坐觉云气隔。\n霖霪已经时，初不见天日。\n城中三尺泥，陌上无辙迹。\n秋田穫无时，农父相对泣。\n各言迫军输，督责甚峻急。\n今晨忽晴霁，晓日照屋壁。\n吾饥行可疗，庶食明年麦。",
        "dynasty": "宋",
        "collection_info": null
    },
    {
        "title": "凝香堂",
        "author": "晁公遡",
        "content": "讼庭鞠茂草，圜扉生网虫。\n政成胡不乐，酒肴可从容。\n人云倡优拙，公在宴寝中。\n翰墨以自娱，落纸惊游龙。\n壁间三大字，笔画元自工。\n焚香日清坐，未觉尘事蒙。\n窗虚度清光，帘疎捲秋风。\n隠几众山碧，题诗秋叶红。\n修篁发清籁，为公奏笙镛。\n坐客怃然笑，此兴谁能同。\n但闻太守乐，焉知清静功。",
        "dynasty": "宋",
        "collection_info": null
    },
    {
        "title": "有客自关外来颇道边亭暴露之苦时子止兄方趋原上予因感而有作",
        "author": "晁公遡",
        "content": "平凉歃血不濡齿，奚车辚辚临渭水。\n一丸未及封函关，已復胡歌饮都市。\n近闻移屯集岐下，战声日震长平瓦。\n两军相持久未决，将军宝帐皆在野。\n野田秋深风力劲，边云日满青泥岭。\n三军雨立甲裳重，诸将露宿旃裘冷。\n原头霜落黄芦干，西风猎猎边亭寒。\n从军之乐今有几，仲宣寄诗烦说似。",
        "dynasty": "宋",
        "collection_info": null
    },
    {
        "title": "题赵诚甫养恬轩",
        "author": "晁公遡",
        "content": "本朝流泽长，后世多宗英。\n故老称先王，往往如咸平。\n及见后来秀，亦皆有典刑。\n辟疆好清静，虽仕不近名。\n每笑黄须儿，鞍马勤远征。\n功成不过侯，弹雀良自轻。\n养恬一室内，尤见避世情。\n帝欲睦其族，赐禄恩甚荣。\n不烦亲指呼，卧护铃下兵。\n优游有余乐，轩窗亦虚明。\n客来愿置醴，庶无忘穆生。",
        "dynasty": "宋",
        "collection_info": null
    },
    {
        "title": "游仙都山",
        "author": "晁公遡",
        "content": "松环楼殿青，江遶石壁流。\n清波天让碧，月照无边秋。\n风景自清好，江山难独游。\n举觞聊一醉，放怀忘百忧。",
        "dynasty": "宋",
        "collection_info": null
    },
    {
        "title": "早起",
        "author": "晁公遡",
        "content": "晨烟生远山，空翠蒙余昏。\n天容颇不佳，北风凄以寒。\n醉眠拥败絮，方知有奇温。\n梦余忽惊悟，檐有斗鹊喧。",
        "dynasty": "宋",
        "collection_info": null
    },
    {
        "title": "冬暮",
        "author": "晁公遡",
        "content": "风林委黄叶，寒乌噪枯枝。\n四山失其蔽，惨淡无奇姿。\n是时岁云暮，节物良可悲。\n边马嘶北风，塞垣草亦衰。\n传闻西南戍，未敢休王师。\n不辞征行苦，颇念馈饷迟。\n遥怜持戟士，半是五陵儿。\n不知家存亡，辛苦临边陲。\n日暮裘褐单，谁当寄征衣。",
        "dynasty": "宋",
        "collection_info": null
    },
    {
        "title": "岁晏",
        "author": "晁公遡",
        "content": "岁晏天益寒，短景殊未长。\n晓日出愈迟，翳翳迷扶桑。\n微阳不破雾，髣髴光有芒。\n开门视屋瓦，北风吹朝霜。\n起坐拥寒炉，束带指已僵。\n灰中见宿火，晶荧无余光。\n天寒不可出，墐户宜深藏。\n朝衙不敢后，敛板趋公堂。\n归来日正出，临阶负朝阳。\n兹晨暂自适，明朝殊未央。",
        "dynasty": "宋",
        "collection_info": null
    },
    {
        "title": "天寒",
        "author": "晁公遡",
        "content": "树头谡谡风声来，木叶已尽吹黄埃。\n是时霜飞万瓦白，晓雾欲破晨光开。\n严天御寒惟酒可，急唤江南鹦鹉杯。\n一杯未尽醉色起，红入两颊惊春回。\n惟愁见守不少贷，酒力未解还相催。\n遥瞻浮云蔽北极，故乡何在心悠哉。\n茂陵先帝傥见梦，敢不奏记通天台。",
        "dynasty": "宋",
        "collection_info": null
    },
    {
        "title": "子兼行后一日作",
        "author": "晁公遡",
        "content": "平生每临岐，辄作数日恶。\n况当暮冬际，尤用感离索。\n千林已空枝，饥乌晚犹啄。\n北风殊未已，槭槭卷黄落。\n想当道里远，窈窕復寻壑。\n霜寒清夜驿，月树堕惊鹊。\n仆夫睡已熟，独坐谁与乐。\n寄诗往问之，聊以慰寂寞。",
        "dynasty": "宋",
        "collection_info": null
    },
    {
        "title": "冯万州当可以洞庭春色遗王子载盖用安定郡王遗法也子载招予饮为赋之",
        "author": "晁公遡",
        "content": "秋风洞庭波，霜落洲渚出。\n黄芦半倾倒，江树无復色。\n独余千木奴，后皇所嘉植。\n芳辛有余味，不减玉斚沥。\n可令披黄苞，以甘授欢伯。\n酿成无边春，吞此云梦泽。\n犹持陶家轮，断取李衡宅。\n纳之瓮盎中，未觉宇宙窄。\n方当玉腴熟，溜溜糟床滴。\n尚带含霜容，未饮香满室。\n味夺桑落醇，色轻蒲萄碧。\n夷考无前闻，畴能妙仪狄。\n流传自王家，遗法后世得。\n不宜博凉州，时可饷宾客。\n辍餐茗战罢，持用解水厄。",
        "dynasty": "宋",
        "collection_info": null
    },
    {
        "title": "饮兵厨羔羊酒",
        "author": "晁公遡",
        "content": "沙晴草软羔羊肥，玉肪与酒还相宜。\n鸾刀荐味下曲糵，酿久骨醉凝浮脂。\n朝来清香发瓮面，起视绿涨微生漪。\n入杯无声泻重碧，仅得一醉夫何为。\n君不见先王作诰已刺讥，后来为此尤可悲。",
        "dynasty": "宋",
        "collection_info": null
    },
    {
        "title": "乐温舟中作",
        "author": "晁公遡",
        "content": "密云卷雨归空山，暮林接翅昏鸦还。\n须臾水面明月出，沧江万顷瑠璃寒。\n波平汗漫天无风，水光月色相为容。\n临流爱此无尽碧，乘月直下沧浪中。\n江心石出高崔嵬，水作镜面无停埃。\n琉璃万顷忽破碎，知是一苇横江来。\n中流与月更媚妩，湛湛无声翠光舞。\n飘然长啸顺流下，棹夫请留恐仙去。\n姑令结缆寒沙边，月方正中光入船。\n洗杯索酒属明月，今夕之乐宁非天。",
        "dynasty": "宋",
        "collection_info": null
    },
    {
        "title": "闻范道卿将赴试成都作此勉之",
        "author": "晁公遡",
        "content": "长来故倦游，车辙环天下。\n艰难不吾容，虎兕适旷野。\n世方卧积薪，敢独怨飘瓦。\n久荒小山桂，几葬蒲圃槚。\n百罹生不辰，一死天所赦。\n故交赠绨袍，旅食悲冷炙。\n将索长安米，偶中泽宫射。\n倚楹日悲歌，鲁国疑欲嫁。\n退惭一木微，安足支大厦。\n收声就泯默，故意遂衰谢。\n二年游诸侯，弹铗守代舍。\n地湿恐鵩来，常畏阏单夏。\n官惭司马巧，学愧齐人诈。\n低回甘折腰，俯仰甚出胯。\n入遭妻孥笑，出畏官长駡。\n一官终无成，他日要税驾。\n买山诛茅草，遶屋植桑柘。\n妇能躬井臼，时馌南亩稼。\n人皆见我穷，连蹇足悲咤。\n往往怪范君，何不老閒暇。\n不知骥伏枥，风云要凌藉。\n一日千里行，汗沟沫流赭。\n我方驭欵段，敢追王良靶。\n闻君近举子，满室光照社。\n少年早乘龙，佳境渐食蔗。\n杰思到班扬，英妙等终贾。\n被褐肯迷邦，韫椟久待价。\n理无珠遗海，果见金跃冶。\n出陈治安策，去览德辉下。\n大才哙非伍，高论秦可借。\n决科在此举，定取一战霸。\n勿为栖棘鸾，会见上金马。\n晚来秋风高，木叶下清夜。\n急令呼曲生，为我饮伯雅。\n家贫无丝竹，作诗助陶写。\n归时更过我，扪蝨同倚桦。",
        "dynasty": "宋",
        "collection_info": null
    },
    {
        "title": "今秋久雨至八月望夕始晴月色尤清澈可爱置酒月下作",
        "author": "晁公遡",
        "content": "玉斧琢月玻瓈声，月中桂树秋风惊。\n终年待此一轮满，不忧蛙食忧鼍鸣。\n白鼍十日鸣空山，雨师乘云呼不还。\n黄尘晓涨三尺潦，明河夜飞千丈澜。\n广寒不復观霓裳，公子岂解歌秋阳。\n釜星未灭日已出，风櫺雨隙栖清光。\n须臾绀缯展秋碧，仰见西山衔半璧。\n青天冥冥星益疎，光芒寒溢千山白。\n今夕何夕谁与度，举杯属月当起舞。\n陶然相对影凌乱，不觉惊乌起庭树。\n树头霏霏木叶坠，白露悬空斗垂地。\n虽无丝竹为陶写，亦有鸣蛙当鼓吹。\n向来悲歌子桑子，饥坐虚忧木生耳。\n安知上帝思澄清，要令六合无泥滓。",
        "dynasty": "宋",
        "collection_info": null
    },
    {
        "title": "十月晦日同一属官刘司户师教授孙司理游九顶山登万景楼分韵赋诗得游字韵",
        "author": "晁公遡",
        "content": "今日当赐沐，幸同官属休。\n于时舆梁成，径绝苍江流。\n山灵念我来，遂使蒙雨收。\n林端膏泽滋，岩际阳光浮。\n倚杖送飞云，列席俯沧洲。\n所携坐上客，不减枚与邹。\n被服玳瑁簪，辞华珊瑚鈎。\n樽中潇湘清，引满更献酬。\n欲观南东亩，往登西北楼。\n其下岛屿出，凄然洞庭秋。\n将归各赋诗，聊復记此游。",
        "dynasty": "宋",
        "collection_info": null
    },
    {
        "title": "哭盘石墓下",
        "author": "晁公遡",
        "content": "种木已大拱，今年初一过。\n方持斗酒奠，其若下泉何。\n寒日墟中淡，悲风冢上多。\n一为知己恸，泪湿石盘沱。",
        "dynasty": "宋",
        "collection_info": null
    },
    {
        "title": "寄师会三郎",
        "author": "晁公遡",
        "content": "青松初生在涧阿，未闻託根附女萝。\n女萝弱质安足恃，奈此岁晚风霜何。\n我观妇翁念汝妇，亦知阿翁昔念汝。\n阿翁之恩那可忘，明年归守五亩桑，勿使父老祠桐乡。",
        "dynasty": "宋",
        "collection_info": null
    },
    {
        "title": "闻稻有成",
        "author": "晁公遡",
        "content": "庭柯不摇绿蔽空，西风未回尚南风。\n香稻既收八月白，晚花能开百日红。\n安排物色慰年暮，流落天涯嗟路穷。\n炎江热石那可触，少待征帆驾归鸿。",
        "dynasty": "宋",
        "collection_info": null
    },
    {
        "title": "竹醉日",
        "author": "晁公遡",
        "content": "尘埃蓬勃欲障天，畧无爽气北牖前。\n五月风炎竹尚醉，九衢日长柳亦眠。\n小儿畏热书颇废，老子罢食梦相牵。\n桂浆蔗饮不解渴，汲尽百壶冰井泉。",
        "dynasty": "宋",
        "collection_info": null
    },
    {
        "title": "赠师传郎",
        "author": "晁公遡",
        "content": "盘石山深鸟相呼，常忧草木侵樵苏。\n子孙存者亦牢落，安得上冢来鸿胪。\n忆初起家声烜赫，翰林主人嗟莫及。\n只今若使翁不亡，再试南宫期第一。\n传郎十四如我长，骨骼已似能文章。\n阿翁穿杨有旧箭，传乎勉力不可忘。",
        "dynasty": "宋",
        "collection_info": null
    },
    {
        "title": "秋日送客梁山道中",
        "author": "晁公遡",
        "content": "白露下木末，寒蜩抱枝鸣。\n道旁几官树，稍稍栖乌惊。\n不知何为尔，萧瑟来秋声。\n遥山敛暝色，凉月含空明。\n吾其及清夜，登车可徐行。\n露帻受新爽，风襟逐轻尘。\n兀兀寄残梦，泠泠析余酲。\n东行二十里，斗落参復横。\n晨光明紫霞，银潢淡疎星。\n吾行不可缓，晓復尘沙生。",
        "dynasty": "宋",
        "collection_info": null
    },
    {
        "title": "喜陈行之病起",
        "author": "晁公遡",
        "content": "闭门莓苔青，欹枕风雨秋。\n白日稍觉短，急景逝不留。\n鸣蝉尖旧响，高槐老新柔。\n弔古哀九辩，感今怀百忧。\n是时甫七月，大火方西流。\n阴麓悬暮色，停云挂空愁。\n凉风飒然至，有声在林丘。\n萧萧吹游子，意已思良裘。\n隠几默不乐，读书将安求。\n岂无三益友，共此百尺楼。\n陈郎漳滨卧，久阙过我游。\n朝来见颜色，厥疾云已瘳。\n自兹可来往，笑谈更献酬。\n不忧饭成糜，相约劒买牛。\n谁能与此世，颠倒同熏莸。",
        "dynasty": "宋",
        "collection_info": null
    },
    {
        "title": "西风",
        "author": "晁公遡",
        "content": "西风何时来，秋声已萧瑟。\n卧闻庭前树，终日鸣策策。\n虽云未摇落，惨淡损光泽。\n官槐脱高花，穉柏矜独碧。\n感兹岁婉娩，客路尚行役。\n病骨感秋气，疟疠苦见迫。\n蜗牛犹自庇，狐兔亦有宅。\n抱病寄官舍，意气非復昔。\n顾无揣摩才，胡为诸侯客。",
        "dynasty": "宋",
        "collection_info": null
    },
    {
        "title": "醉歌行赠闾丘伯有",
        "author": "晁公遡",
        "content": "昔别我髮青如葱，再来两鬓真飞蓬。\n怪君五十面犹红，答我有妇贤梁鸿。\n澹然意远态甚浓，乃有谢家林下风。\n诗书图史仍兼通，岂惟刀尺工削缝。\n入门不忧四壁空，要使我乐忘其穷。\n终朝举桉欢笑同，方床曲几陈座中。\n纸窗云母明房栊，华堂虽未挂桑弓。\n两女杂佩琥珀龙，大女已能绣芙蓉。\n小女解唱风入松，事夫如宾颜色恭。\n岁时称寿曲三终，自歌鹊巢咏阜螽。\n正须富贵报汝功，何时执戟明光宫。\n只今西州兵马雄，盍往献策西平戎。",
        "dynasty": "宋",
        "collection_info": null
    },
    {
        "title": "燕閒",
        "author": "晁公遡",
        "content": "四无市声身燕閒，更居高明益清安。\n铜缾水冷碧井冻，冰浆饭香白雪寒。\n味毋致和夏小正，仗当早归汉从官。\n此身不愿奉朝请，但愿常甘藜藿盘。",
        "dynasty": "宋",
        "collection_info": null
    },
    {
        "title": "合江县舟中作",
        "author": "晁公遡",
        "content": "春江涨黄流，渐没滩上石。\n是时三日霖，壠麦半腐黑。\n四顾云气昏，江树生远色。\n苍茫何所辨，目尽千顷白。\n汗漫若无际，空蒙如有觌。\n萧萧雨中帆，正此远行役。\n冯夷喜我至，归路风愈力。\n中流浪为开，荡漾放舟入。\n恍疑潇湘游，白苹了无迹。\n故人楼中望，天际应可识。",
        "dynasty": "宋",
        "collection_info": null
    },
    {
        "title": "三月二十九日舟中作",
        "author": "晁公遡",
        "content": "今晨天气佳，晴光被茂草。\n草际含余滋，粲然泫清晓。\n舟师催解缆，及此风色好。\n江神似相予，扁舟若轻矫。",
        "dynasty": "宋",
        "collection_info": null
    },
    {
        "title": "病中一首简陈行之",
        "author": "晁公遡",
        "content": "冈陵虽坡陀，其下水所积。\n山通巫硖雨，地类长沙湿。\n太阳岂不照，浸渍本膏脉。\n气蒸柱础润，暗起窗户黑。\n老屋生菌衣，阴墙上苔色。\n不知今何时，寒暑昼夜易。\n邑人安土风，特不宜北客。\n我初忽不戒，诗酒颇自适。\n艰难出一语，不博万户邑。\n竟坐伤天和，两卧漳滨疾。\n急求三年艾，几堕众鬼域。\n自惟形羸甚，固易中肤革。\n昔年见君至，豪气非我敌。\n谓将独免此，不受瘴疠厄。\n胡为亦效我，倾倒弄翰墨。\n吟哦雕肝肾，辛苦出鈎棘。\n迩来亦抱病，发作乃併日。\n涤胃无全功，徙薪有上策。\n意其水帝子，欲君更奇出。\n手掉芙蓉旗，聊尔一戏剧。\n庶闻谴疟篇，相将还白石。",
        "dynasty": "宋",
        "collection_info": null
    },
    {
        "title": "雨",
        "author": "晁公遡",
        "content": "浮云起层阴，空中薄为雾。\n檐端雨声寒，客子念迟暮。\n祝融如昨日，白帝已更御。\n寒声傍络纬，秋意入庭树。\n六龙疾其驱，岁月不吾与。\n妇子催授衣，荒城闻砧杵。",
        "dynasty": "宋",
        "collection_info": null
    },
    {
        "title": "至汉嘉简李悦夫",
        "author": "晁公遡",
        "content": "一别相望费岁时，盛山父老至今思。\n才高方朔三千牍，名配韦郎十二诗。\n论荐久闻章奏上，推迁独怪玺书迟。\n少留剩看平羌水，更继风流太白词。",
        "dynasty": "宋",
        "collection_info": null
    },
    {
        "title": "示犍为李令君",
        "author": "晁公遡",
        "content": "悻直每疾恶，淹留无徙官。\n性虽与物忤，吾独惜才难。\n垂老须闻道，为邦贵在宽。\n君宜念此语，衰鬓各霜残。",
        "dynasty": "宋",
        "collection_info": null
    },
    {
        "title": "送梁子辅赴召  其一",
        "author": "晁公遡",
        "content": "始见擢高第，即当登赤墀。\n今闻一节召，已恨十年迟。\n圣主图兴造，诸儒合论思。\n此行宜努力，勿復负清时。",
        "dynasty": "宋",
        "collection_info": null
    },
    {
        "title": "送梁子辅赴召  其二",
        "author": "晁公遡",
        "content": "今日朝廷议，如闻少及民。\n诸侯无患楚，三户可亡秦。\n但使诛求减，常令贡赋均。\n荒年免离散，率土尽王臣。",
        "dynasty": "宋",
        "collection_info": null
    },
    {
        "title": "送梁子辅赴召  其三",
        "author": "晁公遡",
        "content": "汉廷日征召，舟楫去纷纷。\n行路子所见，成功吾未闻。\n故人期此去，圣代用斯文。\n会使如椽笔，书勋继典坟。",
        "dynasty": "宋",
        "collection_info": null
    },
    {
        "title": "简谢达夫",
        "author": "晁公遡",
        "content": "吾识宣城守，又违之一邦。\n相看知雅曲，必解赋澄江。\n温厚气无杂，衰慵心已降。\n举觞喜见属，亲为拨春缸。",
        "dynasty": "宋",
        "collection_info": null
    },
    {
        "title": "寄李仁甫",
        "author": "晁公遡",
        "content": "守地难越境，弔生宁及哀。\n自伤转蓬远，莫致束刍来。\n惨日熙夏屋，悲风号夜台。\n遥知倚庐处，流泪渍苍苔。",
        "dynasty": "宋",
        "collection_info": null
    },
    {
        "title": "李悦夫刘文潜坐上醉归作",
        "author": "晁公遡",
        "content": "将老尚逐食，相逢聊举觞。\n贫非原宪病，酒发次公狂。\n未至世臣国，先登君子堂。\n谁能更拘束，短髮已沧浪。",
        "dynasty": "宋",
        "collection_info": null
    },
    {
        "title": "赠张听声  其一",
        "author": "晁公遡",
        "content": "张子目盲心不盲，吾知胸次有人伦。\n眼光安用如岩电，白首王戎不识人。",
        "dynasty": "宋",
        "collection_info": null
    },
    {
        "title": "赠张听声  其二",
        "author": "晁公遡",
        "content": "论士平生妙入神，是谁无此耳轮囷。\n唤钟作瓮皆堪笑，自是渠侬听不真。",
        "dynasty": "宋",
        "collection_info": null
    },
    {
        "title": "自恭州之眉阳相送者六客意不可忘以诗为谢",
        "author": "晁公遡",
        "content": "所得乃三益，相从非一朝。\n龙方卧陇底，鱼肯似阳桥。\n月看玉奁满，风吹金烬销。\n少留吾亦住，不待楚词招。",
        "dynasty": "宋",
        "collection_info": null
    },
    {
        "title": "赠朱师轲朱奎父",
        "author": "晁公遡",
        "content": "洛阳盛人物，丧乱亦南迁。\n今见大夫后，犹如翁子贤。\n端居送日月，秀句写风烟。\n相遇何匆促，临分重惘然。",
        "dynasty": "宋",
        "collection_info": null
    },
    {
        "title": "置酒北郊外送张真甫还什邡",
        "author": "晁公遡",
        "content": "高木已在望，不妨宽作程。\n相看愁馔彻，未用遽杯行。\n春暖姜肱被，川平雍齿城。\n遥知喜公至，鸡犬亦欢迎。",
        "dynasty": "宋",
        "collection_info": null
    },
    {
        "title": "东津",
        "author": "晁公遡",
        "content": "东津草生花未开，西山雪消水欲来。\n玻瓈江尽不受垢，蒲萄酒浓初酦醅。\n啄木唤君有扣户，提壶劝我勤举杯。\n春能几何看即暮，一月杖藜须百回。",
        "dynasty": "宋",
        "collection_info": null
    },
    {
        "title": "龙爪滩",
        "author": "晁公遡",
        "content": "龙爪滩前江水平，蟆颐山下春草生。\n白石既出细可数，杂花初开远更明。\n日落尽见楼阁影，天晴易闻钟鼓声。\n至今回思三峡路，蛇退猿愁心甚惊。",
        "dynasty": "宋",
        "collection_info": null
    },
    {
        "title": "十二月八日雪",
        "author": "晁公遡",
        "content": "桃杏颜衰不解红，朝来飞雪舞回风。\n东风似与加湔拂，病叶枯枝一洗空。",
        "dynasty": "宋",
        "collection_info": null
    },
    {
        "title": "登梁山县亭",
        "author": "晁公遡",
        "content": "举觞自起劝西风，吹尽千林木叶红。\n遮断前山浑不见，恐妨极目送飞鸿。",
        "dynasty": "宋",
        "collection_info": null
    },
    {
        "title": "感事三首  其一",
        "author": "晁公遡",
        "content": "中原耆旧老江东，泪洒军前草木风。\n巫峡山高苦霜雪，附书那有北来鸿。",
        "dynasty": "宋",
        "collection_info": null
    },
    {
        "title": "感事三首  其二",
        "author": "晁公遡",
        "content": "长安摧堞有乌声，草木犹蒙战伐尘。\n应念关中不忘汉，至今遗老愿王秦。",
        "dynasty": "宋",
        "collection_info": null
    },
    {
        "title": "感事三首  其三",
        "author": "晁公遡",
        "content": "常恐东南驿骑疎，每逢人至问扬都。\n深知白虏心轻汉，终倚黄旗运在吴。",
        "dynasty": "宋",
        "collection_info": null
    },
    {
        "title": "江上春涨",
        "author": "晁公遡",
        "content": "久坐思行乐，兹晨强出门。\n菰蒲荒少岸，桑柘远知村。\n波急春涛大，山晴午树昏。\n每来成独往，佳处与谁论。",
        "dynasty": "宋",
        "collection_info": null
    },
    {
        "title": "送王师厚  其一",
        "author": "晁公遡",
        "content": "宿草丘边手自耘，辍耘过我意良勤。\n可怜一语未深接，借问去来何见闻。",
        "dynasty": "宋",
        "collection_info": null
    },
    {
        "title": "送王师厚  其二",
        "author": "晁公遡",
        "content": "季父高名映里闾，復欣千里识名驹。\n当令东海评清誉，他日还如二大夫。",
        "dynasty": "宋",
        "collection_info": null
    },
    {
        "title": "照上人去硖内游吴下十年而归眉宇炯然无復泸濮间气喜作二解赠之  其一",
        "author": "晁公遡",
        "content": "几年持钵下瞿塘，踏遍东南古道场。\n乡里再来人不识，碧瞳白颊带湖光。",
        "dynasty": "宋",
        "collection_info": null
    },
    {
        "title": "照上人去硖内游吴下十年而归眉宇炯然无復泸濮间气喜作二解赠之  其二",
        "author": "晁公遡",
        "content": "吴帆却入瞿塘硖，草树连云山四围。\n想见同来木上座，怪君何苦復东归。",
        "dynasty": "宋",
        "collection_info": null
    },
    {
        "title": "过圆觉院简照上人",
        "author": "晁公遡",
        "content": "一洗糟粕地，再闻钟梵音。\n前身老东院，具体小西林。\n自昔知味少，于今无巷深。\n是中有妙理，直下试叅寻。",
        "dynasty": "宋",
        "collection_info": null
    },
    {
        "title": "近承琮上人问讯甚勤老懒不能作书以偈答之  其一",
        "author": "晁公遡",
        "content": "食时持钵乞诸隣，不用毗耶遣化身。\n想见堂中惭此老，法轮未转转饥轮。",
        "dynasty": "宋",
        "collection_info": null
    },
    {
        "title": "近承琮上人问讯甚勤老懒不能作书以偈答之  其二",
        "author": "晁公遡",
        "content": "世界犹如露电身，更于空裏聚微尘。\n何时麦积崖边路，说法重来要度人。",
        "dynasty": "宋",
        "collection_info": null
    },
    {
        "title": "近承琮上人问讯甚勤老懒不能作书以偈答之  其三",
        "author": "晁公遡",
        "content": "十年不到吴溪上，闻道禅龛更斩新。\n得见山中此松老，后来谁是住庵人。",
        "dynasty": "宋",
        "collection_info": null
    },
    {
        "title": "次韵谢石教授喜雨",
        "author": "晁公遡",
        "content": "天子斋居坐法宫，万方都属指挥中。\n敢安无事思乐泮，方戒有司归在丰。\n每念三农皆望岁，直期九月始休工。\n知君亦喜连宵雨，与涨词源更不穷。",
        "dynasty": "宋",
        "collection_info": null
    },
    {
        "title": "次韵谢张德粹主簿",
        "author": "晁公遡",
        "content": "久知经籍总皆通，万卷纵横在腹中。\n占雨正当求管辂，藏冰更欲问申丰。\n每惭列爵来分土，未办通商与惠工。\n君自还家歌乐职，大碑深刻示无穷。",
        "dynasty": "宋",
        "collection_info": null
    },
    {
        "title": "雨中登披风榭望东山",
        "author": "晁公遡",
        "content": "冈岭逶迤草木低，东山好处我能知。\n色浓意远真堪画，须在冥蒙奄霭时。",
        "dynasty": "宋",
        "collection_info": null
    },
    {
        "title": "方塘",
        "author": "晁公遡",
        "content": "清阴布幽径，绿水溢回塘。\n笋长露渍粉，莲开风坏粧。\n坐多惟踵息，躁定自心凉。\n学道今始得，颐生真有方。",
        "dynasty": "宋",
        "collection_info": null
    },
    {
        "title": "年侵",
        "author": "晁公遡",
        "content": "年侵慵更甚，帙乱卷还舒。\n衰白愁看镜，雌黄倦校书。\n临风知地爽，映日爱窗虚。\n近报畬田粟，洿邪亦满车。",
        "dynasty": "宋",
        "collection_info": null
    },
    {
        "title": "庭下荔子熟",
        "author": "晁公遡",
        "content": "修枝密叶总扶疎，小摘登盘置坐隅。\n翠盖高垂张葆羽，赤缯全皱裹明珠。\n不劳汉候十五里，可压越人三百株。\n欲与铨量立题品，岂惟当使橘为奴。",
        "dynasty": "宋",
        "collection_info": null
    },
    {
        "title": "刘文潜以荔子并诗见寄",
        "author": "晁公遡",
        "content": "十里为一候，奔腾南海来。\n封章伯游切，诗句少陵哀。\n异县岁月改，前年霜雪摧。\n筠笼今远寄，珍重手亲开。",
        "dynasty": "宋",
        "collection_info": null
    },
    {
        "title": "侯革以诗见示次韵",
        "author": "晁公遡",
        "content": "少陵有幽事，止共阮生论。\n把酒与贤乐，为邦惭主恩。\n欻倾宾客坐，知出聘君门。\n胜识中郎面，区区对虎贲。",
        "dynasty": "宋",
        "collection_info": null
    },
    {
        "title": "送刘文潜如吴下",
        "author": "晁公遡",
        "content": "已聚粮三月，聊为客数旬。\n吾难留逸驾，此去立通津。\n圣主坐中具，嘉谋思上陈。\n请言尧舜道，第一在安民。",
        "dynasty": "宋",
        "collection_info": null
    },
    {
        "title": "隆州道中",
        "author": "晁公遡",
        "content": "冉冉晨雾重，晖晖冬日微。\n草黄迷犊卧，水白见鸥飞。\n在野樵牧少，闭关商旅稀。\n妻孥属长至，遥想望吾归。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其一",
        "author": "晁公遡",
        "content": "冠劔堂堂仁寿公，昨提金鼓去平戎。\n惜君不往分一矢，共射佛貍江水中。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其二",
        "author": "晁公遡",
        "content": "莫言地近嶲昆明，刺史题书笔不停。\n解道澄江浄如练，空蒙山水是昭亭。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其三",
        "author": "晁公遡",
        "content": "子去夔州颇自矜，举杯大叫气凭陵。\n新诗硖内流传满，今有高人王右丞。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其四",
        "author": "晁公遡",
        "content": "来守劔西三里城，胸中岂止俗尘生。\n簿书堆案惟思睡，见此魁梧觉眼明。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其五",
        "author": "晁公遡",
        "content": "远景楼高风月清，酒酣要看笔纵横。\n山川有待君知否，可是东坡赋不成。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其六",
        "author": "晁公遡",
        "content": "众水争流赴硖中，轻舟东下疾飞鸿。\n流金不信人间热，知有长江万里风。",
        "dynasty": "宋",
        "collection_info": null
    },
    {
        "title": "送张君玉赴宁江幕府七首  其七",
        "author": "晁公遡",
        "content": "江声汹汹雷霆硖，山气苍苍云雨台。\n白髮拾遗吟不尽，分留物色待君来。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其一",
        "author": "晁公遡",
        "content": "微风猎树有佳声，一榻无尘户牖明。\n已擘荔枝怜玉破，更开瓜碧嚼冰清。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其二",
        "author": "晁公遡",
        "content": "堂上诗书抵万钟，席间罇俎是千峯。\n萧然更听松风曲，唤起江东阮仲容。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其三",
        "author": "晁公遡",
        "content": "高帘不卷户长开，须子时时着屣来。\n一坐清风生白羽，九衢乌帽失黄埃。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其四",
        "author": "晁公遡",
        "content": "尊前每诵赤壁赋，如见当年秃鬓翁。\n谁谓流传到乔木，果然遗响託悲风。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其五",
        "author": "晁公遡",
        "content": "一扫浮云万里空，月华都在野航中。\n葛巾藜杖勤相过，共赏芙蓉四面风。",
        "dynasty": "宋",
        "collection_info": null
    },
    {
        "title": "鲜于东之晋伯之子赠诗次韵  其六",
        "author": "晁公遡",
        "content": "资州太守知衰懒，日日倒床惟睡浓。\n走送甘鲜三百颗，似君风味喜相逢。",
        "dynasty": "宋",
        "collection_info": null
    },
    {
        "title": "寄查元章",
        "author": "晁公遡",
        "content": "一别三十载，再来闻未闻。\n割鲜烦啖我，举酒欲浮君。\n辩口霏木屑，醉颜生缬纹。\n相从能几日，明发重离羣。",
        "dynasty": "宋",
        "collection_info": null
    },
    {
        "title": "喜见吕元锡闻往谒李仁甫奉简短作",
        "author": "晁公遡",
        "content": "关塞三峨北，山川五渡西。\n喜逢连璧友，来自钓璜溪。\n先世施行马，高才滞割鸡。\n平生李元礼，好士必提携。",
        "dynasty": "宋",
        "collection_info": null
    },
    {
        "title": "王伯厚以诗招伯浑次韵同往邀之",
        "author": "晁公遡",
        "content": "忆昨归来万里遥，不能对策未央朝。\n山林得计成长往，松石为朋是久要。\n痛饮肯来同榼挈，小诗聊遣当弓招。\n请君莫学全椒老，涧下辛勤舍堕樵。",
        "dynasty": "宋",
        "collection_info": null
    },
    {
        "title": "师伯浑用韵復次  其一",
        "author": "晁公遡",
        "content": "束书归隠不辞遥，庠序懒陪耆老朝。\n野外卜居无鬼瞰，山中誓墓以神要。\n暂来同作荔枝社，安可轻违桂树招。\n已遣官奴理琴瑟，岂惟百戏但歌樵。",
        "dynasty": "宋",
        "collection_info": null
    },
    {
        "title": "师伯浑用韵復次  其二",
        "author": "晁公遡",
        "content": "风俗相传三近古，作成况自圣明朝。\n藏家文字本苍史，继世子孙非黑要。\n近报汉廷频诏下，时闻蜀士有旌招。\n怪君尚尔衣逢掖，独向空山伴采樵。",
        "dynasty": "宋",
        "collection_info": null
    },
    {
        "title": "师伯浑用韵復次  其三",
        "author": "晁公遡",
        "content": "背郭深通一径遥，奔流坐看百川朝。\n飞来黄鹄陂已復，归去白鸥盟可要。\n益部官曹宁久处，津乡书札近相招。\n此生若有躬耕地，白首甘心老负樵。",
        "dynasty": "宋",
        "collection_info": null
    },
    {
        "title": "师伯浑用韵復次  其四",
        "author": "晁公遡",
        "content": "古者诸侯今牧守，衰迟难强岁相朝。\n惟须稚子理簑笠，兼有老妻缝襋要。\n来岁定从田父去，飞书不待故人招。\n平生最爱津乡聚，江小可渔山可樵。",
        "dynasty": "宋",
        "collection_info": null
    },
    {
        "title": "师伯浑用韵復次  其五",
        "author": "晁公遡",
        "content": "东望行都绛阙遥，老来筋力倦趋朝。\n谁能作吏沈簿领，但欲买田书质要。\n雅意庶同高士传，不才难望大夫招。\n津乡旧有先贤宅，过者蒭荛莫敢樵。",
        "dynasty": "宋",
        "collection_info": null
    },
    {
        "title": "师伯浑用韵復次  其六",
        "author": "晁公遡",
        "content": "筋力何堪道路遥，难陪诸彦侍同朝。\n初无计上三年最，况敢功思万里要。\n北塞单于皆入贡，西山赞普不劳招。\n传闻已卧清边鼓，堑垒长閒守木樵。",
        "dynasty": "宋",
        "collection_info": null
    },
    {
        "title": "师伯浑用韵復次  其七",
        "author": "晁公遡",
        "content": "日飜蠹简书斋裏，往往编摹自汉朝。\n鸡距束毫来武信，马肝琢砚出高要。\n时因抚事歌成相，更復怀人作大招。\n知子山中富吟咏，纵横文力到孙樵。",
        "dynasty": "宋",
        "collection_info": null
    },
    {
        "title": "去通义按刑汉嘉至中岩师伯浑临别于此因成二诗  其一",
        "author": "晁公遡",
        "content": "惭愧居士屩，远来尊者岩。\n深知烦露宿，径为落风帆。\n潭浄鱼堪唤，花残鹿罢衔。\n堂中有耆老，禅病说呢喃。",
        "dynasty": "宋",
        "collection_info": null
    },
    {
        "title": "去通义按刑汉嘉至中岩师伯浑临别于此因成二诗  其二",
        "author": "晁公遡",
        "content": "相送自崖返，忍看骑马回。\n故情真独厚，迭鼓未须催。\n此去无三舍，相留尽一杯。\n风林如惜别，摵摵暮声哀。",
        "dynasty": "宋",
        "collection_info": null
    },
    {
        "title": "次韵鲜于晋伯清明日过水南  其一",
        "author": "晁公遡",
        "content": "盈笺寄我送春诗，不减风流杜牧之。\n觅句已应儿辈觉，论书那得外人知。\n如闻此上三年最，相过能成一段奇。\n况及霜天宜把酒，四郊物色胜花时。",
        "dynasty": "宋",
        "collection_info": null
    },
    {
        "title": "次韵鲜于晋伯清明日过水南  其二",
        "author": "晁公遡",
        "content": "又赋斜川五日诗，行将去此欲何之。\n一年春事仓庚报，万里乡心杜宇知。\n笔力早衰无痛快，词源渐老乏经奇。\n文章子骏惟君似，学到扬州刺史时。",
        "dynasty": "宋",
        "collection_info": null
    },
    {
        "title": "岁尽",
        "author": "晁公遡",
        "content": "岁尽余一候，年侵怀百忧。\n人生汉南树，节物劔西州。\n风榭梅花委，春杯柏叶浮。\n峨眉有佳色，领览为登楼。",
        "dynasty": "宋",
        "collection_info": null
    },
    {
        "title": "师袭卿来权摄峨眉县禄东之来乃去送以诗乃元日也",
        "author": "晁公遡",
        "content": "白水诸山翠作堆，岂令飞舄着尘埃。\n勿嫌屈子峨眉县，正得同吾婪尾杯。\n淑日升堂迎昼永，和风排闼送春来。\n还家尚可为亲寿，柏叶清尊手自开。",
        "dynasty": "宋",
        "collection_info": null
    },
    {
        "title": "送汤子才",
        "author": "晁公遡",
        "content": "江湖此去水连空，万贾连樯浩渺中。\n帆影浸斜青草月，笛声吹尽碧芦风。\n未论魏阙功名近，不与巴山气象同。\n更到临平看辇路，沙堤十里软尘红。",
        "dynasty": "宋",
        "collection_info": null
    },
    {
        "title": "闻虞参政至玉屏山  其一",
        "author": "晁公遡",
        "content": "宣室思贤久，锋车促召还。\n去调金铉鼎，来别玉屏山。\n拱木雨露下，丰碑天地閒。\n九原凛如在，想足慰慈颜。",
        "dynasty": "宋",
        "collection_info": null
    },
    {
        "title": "闻虞参政至玉屏山  其二",
        "author": "晁公遡",
        "content": "乡党敬前辈，朝廷尊大儒。\n公无念丘墓，人自禁樵苏。\n此去居衡轴，长留执事枢。\n求贤养邦本，深为赞吁俞。",
        "dynasty": "宋",
        "collection_info": null
    },
    {
        "title": "示中岩长老子文",
        "author": "晁公遡",
        "content": "我为应真来，欲结无生缘。\n不食中岩饭，但酌中岩泉。\n莫言一杯水，实具五味禅。\n请师问应真，此语然不然。",
        "dynasty": "宋",
        "collection_info": null
    },
    {
        "title": "子云",
        "author": "晁公遡",
        "content": "子云世所贱，既死名乃传。\n至今读其书，共言以为贤。\n必待成丘壠，何如用当年。\n贵耳不重目，斯人真可怜。",
        "dynasty": "宋",
        "collection_info": null
    },
    {
        "title": "蔡光禄",
        "author": "晁公遡",
        "content": "白头蔡光禄，不肯拜司徒。\n满朝愕相视，盖是时所无。\n负乘初莫责，循墙乃当诛。\n古书若尽信，夫子实欺予。",
        "dynasty": "宋",
        "collection_info": null
    },
    {
        "title": "江行",
        "author": "晁公遡",
        "content": "泸南道穷復劔西，桃花浪生行苦迟。\n百丈牵舟上春水，三尺为邦逢圣时。\n平芜细麦绿相映，老树杂花红已衰。\n峨眉山月今始见，令人绝叹谪仙词。",
        "dynasty": "宋",
        "collection_info": null
    },
    {
        "title": "木犀花二首  其一",
        "author": "晁公遡",
        "content": "粟玉开花颜色新，秋光未觉减阳春。\n萧然不受风埃涴，知是高标可辟尘。",
        "dynasty": "宋",
        "collection_info": null
    },
    {
        "title": "木犀花二首  其二",
        "author": "晁公遡",
        "content": "满贮雕盘可镇帷，论花压尽劔东西。\n岂惟鼻观遭渠恼，邻舍闻香亦骇鸡。",
        "dynasty": "宋",
        "collection_info": null
    },
    {
        "title": "杨参政挽章二首  其一",
        "author": "晁公遡",
        "content": "学海波澜阔，人间爵齿尊。\n南宫冠多士，东海起高门。\n请去三公府，归休五亩园。\n何须篆幽石，天下有师言。",
        "dynasty": "宋",
        "collection_info": null
    },
    {
        "title": "杨参政挽章二首  其二",
        "author": "晁公遡",
        "content": "亟上疏封印，空驰会葬车。\n山川浑不改，气象比何如。\n德行太常议，功名惇史书。\n平生所荐士，岂復减严徐。",
        "dynasty": "宋",
        "collection_info": null
    },
    {
        "title": "清明",
        "author": "晁公遡",
        "content": "便觉近长夏，温风蚕欲成。\n冠欹知髮少，衣薄喜身轻。\n初荻青穿水，繁阴绿满城。\n朝来试新火，茶鼎听松声。",
        "dynasty": "宋",
        "collection_info": null
    },
    {
        "title": "晚望",
        "author": "晁公遡",
        "content": "迟日高楼上，江山引望长。\n浮鸥轻浩渺，飞鸟灭苍茫。\n洲渚苹初白，陵陂麦未黄。\n流年太匆促，转烛过春光。",
        "dynasty": "宋",
        "collection_info": null
    },
    {
        "title": "闻李士举宿马鞍山",
        "author": "晁公遡",
        "content": "入境封人报，飞书侍史还。\n初闻虎节使，已至马鞍山。\n霁野风烟丽，端居日月閒。\n此行吾所羡，脱屣簿书间。",
        "dynasty": "宋",
        "collection_info": null
    },
    {
        "title": "江上",
        "author": "晁公遡",
        "content": "江浅晴沙见，山高细路分。\n老藤维堕石，远树挂残云。\n燕鴈遥难到，巴鶑暖遂闻。\n花飞少颜色，委地自纷纷。",
        "dynasty": "宋",
        "collection_info": null
    },
    {
        "title": "春日",
        "author": "晁公遡",
        "content": "花发春连屋，山晴昼满楼。\n所过皆异县，何处是皇州。\n颃颉鶑衔逐，呢喃燕聚谋。\n物生各有累，于世孰无求。",
        "dynasty": "宋",
        "collection_info": null
    },
    {
        "title": "野亭",
        "author": "晁公遡",
        "content": "兴发寻春去，宁知生路赊。\n檐牙啄晴汉，屐齿散平沙。\n风偃陵陂麦，云垂间道花。\n芳菲看即过，留滞改年华。",
        "dynasty": "宋",
        "collection_info": null
    },
    {
        "title": "挈榼",
        "author": "晁公遡",
        "content": "挈榼吾何往，閒临积水边。\n晚红看落日，春碧爱晴川。\n蜂蝶低窥酒，凫鹥狎近船。\n平生五湖兴，见此一欣然。",
        "dynasty": "宋",
        "collection_info": null
    },
    {
        "title": "出郭",
        "author": "晁公遡",
        "content": "出郭花相引，寻荒草欲迷。\n绿低怜独卧，红缺见鶑啼。\n溪石皆堪坐，山醪亦偶携。\n淹留送落日，直过石城西。",
        "dynasty": "宋",
        "collection_info": null
    },
    {
        "title": "合江舟中作",
        "author": "晁公遡",
        "content": "云气昏江树，春流没钓矶。\n如何连夜涨，似欲送人归。\n乱石水声急，片帆风力微。\n舟师且停橹，鸥鹭畏人飞。",
        "dynasty": "宋",
        "collection_info": null
    },
    {
        "title": "江雨",
        "author": "晁公遡",
        "content": "江草被霜槁，江云随雨飞。\n稍看霑径湿，故作映空微。\n晓浪初吹浦，春泥未污衣。\n南征羡鸿雁，独有故乡归。",
        "dynasty": "宋",
        "collection_info": null
    },
    {
        "title": "出郊",
        "author": "晁公遡",
        "content": "寒江多石出，危岸有沙摧。\n短绿行穿麦，高红仰嗅梅。\n故人能共往，胜日可频来。\n春事从兹始，羣花次第开。",
        "dynasty": "宋",
        "collection_info": null
    },
    {
        "title": "小立",
        "author": "晁公遡",
        "content": "小立临洲渚，徐行过野亭。\n颓沙江沸白，穿径草分青。\n秩酒近无给，穷途真独醒。\n春来慰羁放，幽绝頼郊垧。",
        "dynasty": "宋",
        "collection_info": null
    },
    {
        "title": "梅",
        "author": "晁公遡",
        "content": "微阳回孤根，霜雪破余凛。\n颜红发春鲜，肤粟怜夜永。\n轻风送幽香，缺月散清影。\n寒乌忽飞来，伴此一枝冷。",
        "dynasty": "宋",
        "collection_info": null
    },
    {
        "title": "中岩十八咏 慈姥岩",
        "author": "晁公遡",
        "content": "栖岩既下集，宾天復上征。\n八子似荀氏，中当有慈明。",
        "dynasty": "宋",
        "collection_info": null
    },
    {
        "title": "中岩十八咏 罗汉洞",
        "author": "晁公遡",
        "content": "释迦行中国，设教周孔同。\n吾知诸子弟，不殊阙里中。",
        "dynasty": "宋",
        "collection_info": null
    },
    {
        "title": "中岩十八咏 唤鱼潭",
        "author": "晁公遡",
        "content": "潭水清见底，老僧来唤鱼。\n与渠同法食，持钵施斋余。",
        "dynasty": "宋",
        "collection_info": null
    },
    {
        "title": "中岩十八咏 宝瓶峯",
        "author": "晁公遡",
        "content": "谁将巾瓶来，置此几席间。\n不可唤木𣔻，试往问沩山。",
        "dynasty": "宋",
        "collection_info": null
    },
    {
        "title": "中岩十八咏 虎头峯",
        "author": "晁公遡",
        "content": "山灵亦自喜，尊者乃吾师。\n得与鹫岭并，不作虎头痴。",
        "dynasty": "宋",
        "collection_info": null
    },
    {
        "title": "中岩十八咏 盘陀石",
        "author": "晁公遡",
        "content": "飞廉日扫除，预知尊者过。\n不令有尘垢，污此石盘陀。",
        "dynasty": "宋",
        "collection_info": null
    },
    {
        "title": "中岩十八咏 风穴",
        "author": "晁公遡",
        "content": "有风地鸣籁，无风石抱云。\n上人如宴坐，不可堕声闻。",
        "dynasty": "宋",
        "collection_info": null
    },
    {
        "title": "中岩十八咏 瀑布泉",
        "author": "晁公遡",
        "content": "溅沫响空谷，分流清法筵。\n元因卓锡地，今为洗钵泉。",
        "dynasty": "宋",
        "collection_info": null
    },
    {
        "title": "中岩十八咏 望江亭",
        "author": "晁公遡",
        "content": "偶来俯沧波，遥见生白苹。\n望望不得上，笑彼涉江人。",
        "dynasty": "宋",
        "collection_info": null
    },
    {
        "title": "中岩十八咏 玉泉亭",
        "author": "晁公遡",
        "content": "徘徊立泉上，谁敢酌寒清。\n莫解金凿落，且听玉琮琤。",
        "dynasty": "宋",
        "collection_info": null
    },
    {
        "title": "中岩十八咏 松风亭",
        "author": "晁公遡",
        "content": "皎皎石上月，飕飕松下风。\n清绝谁领会，倚杖送飞鸿。",
        "dynasty": "宋",
        "collection_info": null
    },
    {
        "title": "中岩十八咏 应现亭",
        "author": "晁公遡",
        "content": "松道须雨洒，山扉遣风开。\n尘念自起灭，至人无去来。",
        "dynasty": "宋",
        "collection_info": null
    },
    {
        "title": "中岩十八咏 寒峯轩",
        "author": "晁公遡",
        "content": "崖阴日惨惨，石润露漙漙。\n何似蓝田下，高并玉山寒。",
        "dynasty": "宋",
        "collection_info": null
    },
    {
        "title": "中岩十八咏 碧筠亭",
        "author": "晁公遡",
        "content": "萧然一丛竹，何当举似人。\n不可妄认此，青青为法身。",
        "dynasty": "宋",
        "collection_info": null
    },
    {
        "title": "中岩十八咏 石笋庵",
        "author": "晁公遡",
        "content": "奇峯如立笋，太阴生古苔。\n谁能此出入，咄咄金石开。",
        "dynasty": "宋",
        "collection_info": null
    },
    {
        "title": "中岩十八咏 壁轩",
        "author": "晁公遡",
        "content": "卷书置案上，默坐初不看。\n侍者空堵立，湛然惟壁观。",
        "dynasty": "宋",
        "collection_info": null
    },
    {
        "title": "中岩十八咏 止庵",
        "author": "晁公遡",
        "content": "智者有所说，后生谁究明。\n韦编具此眼，时止復时行。",
        "dynasty": "宋",
        "collection_info": null
    },
    {
        "title": "中岩十八咏 西方阁",
        "author": "晁公遡",
        "content": "官失学四夷，寂寥洙泗滨。\n至此每再拜，西方有圣人。",
        "dynasty": "宋",
        "collection_info": null
    },
    {
        "title": "前恩阳尉周邦举出予兄激仲所书其父竹轩记求诗因题二解  其一",
        "author": "晁公遡",
        "content": "眼看数竿今白头，高标直节气横秋。\n果能似此孤竹子，何羡渭川千亩侯。",
        "dynasty": "宋",
        "collection_info": null
    },
    {
        "title": "前恩阳尉周邦举出予兄激仲所书其父竹轩记求诗因题二解  其二",
        "author": "晁公遡",
        "content": "俗士胸中数斛尘，此君偃蹇不相亲。\n当年曾识子猷面，大令今来是故人。",
        "dynasty": "宋",
        "collection_info": null
    },
    {
        "title": "园中二首  其一",
        "author": "晁公遡",
        "content": "南北东西极目天，看天不比下牢关。\n遥知前面山尤远，直到飞鸦灭没间。",
        "dynasty": "宋",
        "collection_info": null
    },
    {
        "title": "园中二首  其二",
        "author": "晁公遡",
        "content": "眇眇周垣总路平，森森夏木已阴成。\n却疑身在华轩上，翠幄中间曳杖行。",
        "dynasty": "宋",
        "collection_info": null
    },
    {
        "title": "用薛郎所寄示诗三韵  其一",
        "author": "晁公遡",
        "content": "子勿诮毛颖，渠言何使余。\n遥知生白室，谁助杀青书。\n巴墨漆相似，蜀笺霜不如。\n殷勤遣分寄，吾汝与同车。",
        "dynasty": "宋",
        "collection_info": null
    },
    {
        "title": "用薛郎所寄示诗三韵  其二",
        "author": "晁公遡",
        "content": "阿传议酒食，察贰更廉空。\n开瓮鸭头绿，磨刀鱼眼红。\n报功他日在，食淡暂时同。\n富贵行自致，圣时无道穷。",
        "dynasty": "宋",
        "collection_info": null
    },
    {
        "title": "用薛郎所寄示诗三韵  其三",
        "author": "晁公遡",
        "content": "薛君昔在日，才可齿诸任。\n继世能传业，为文有嗣音。\n千秋当却老，六籍更鈎深。\n何以寿吾子，高才无陆沈。",
        "dynasty": "宋",
        "collection_info": null
    },
    {
        "title": "请缘老住持象耳山有诗次韵  其一",
        "author": "晁公遡",
        "content": "朦胧两眼着玄花，认取空中起灭华。\n我是官曹老庞藴，终无瞎棒与盲枷。",
        "dynasty": "宋",
        "collection_info": null
    },
    {
        "title": "请缘老住持象耳山有诗次韵  其二",
        "author": "晁公遡",
        "content": "中岩尊者幸同堂，浪走诸方有底忙。\n若道渠侬棒可畏，新罗未过合思量。",
        "dynasty": "宋",
        "collection_info": null
    },
    {
        "title": "送王章赴长宁通判",
        "author": "晁公遡",
        "content": "仰事各黄髮，今为闾里荣。\n共看朱绂贵，更益綵衣明。\n泥轼幸小驻，羽觞当缓行。\n期君如石建，烜赫汉西京。",
        "dynasty": "宋",
        "collection_info": null
    },
    {
        "title": "次杨国材韵  其一",
        "author": "晁公遡",
        "content": "形模岂称侍承明，不愿箫韶听九成。\n但愿丰年有高廪，千夫穫稻看秋晴。",
        "dynasty": "宋",
        "collection_info": null
    },
    {
        "title": "次杨国材韵  其二",
        "author": "晁公遡",
        "content": "耆年何在隠墙东，常乐箪瓢陋巷中。\n白首可无知所自，宜歌帝力颂天功。",
        "dynasty": "宋",
        "collection_info": null
    },
    {
        "title": "师廷珍以诗见惠因用其韵  其一",
        "author": "晁公遡",
        "content": "欲平靺鞨与坚昆，下诏旁求闢四门。\n吾子莫孤明主意，建隆开国圣云孙。",
        "dynasty": "宋",
        "collection_info": null
    },
    {
        "title": "师廷珍以诗见惠因用其韵  其二",
        "author": "晁公遡",
        "content": "苍苔半蚀蔡邕碑，今日中郎有女归。\n莫怪昏昏暗丘垄，浮云泪湿不能飞。",
        "dynasty": "宋",
        "collection_info": null
    },
    {
        "title": "师廷珍以诗见惠因用其韵  其三",
        "author": "晁公遡",
        "content": "诗礼初闻卫尉旁，起家期擅蜀文章。\n快吟芍药当阶句，剩看芙蓉别殿香。",
        "dynasty": "宋",
        "collection_info": null
    },
    {
        "title": "王元才甥见过其弟元济甥继来有诗次韵",
        "author": "晁公遡",
        "content": "把酒悲歌望蜀天，感今怀昔重悽然。\n道坚或谓如无忌，灵运还欣对阿连。\n他日鹏应自鵾化，此生蚿岂待夔怜。\n笔锋剩淬犹锥利，明岁文场破两甄。",
        "dynasty": "宋",
        "collection_info": null
    },
    {
        "title": "宇文绍恭所藏其父德闻手书其祖家训一卷",
        "author": "晁公遡",
        "content": "蜀士相与语，故家谁得如。\n千年令威宅，一纸伏波书。",
        "dynasty": "宋",
        "collection_info": null
    },
    {
        "title": "晓望",
        "author": "晁公遡",
        "content": "城上高楼出女墙，遥看初日尚苍凉。\n松边淅沥风成响，草际晶荧露有光。\n乐岁共歌羊考牧，新春不与雁还乡。\n圣时愿报收舆地，快自襄阳下洛阳。",
        "dynasty": "宋",
        "collection_info": null
    },
    {
        "title": "李士举见寄次韵为谢二首  其一",
        "author": "晁公遡",
        "content": "忽鼓硖中棹，来从渝上城。\n何为向南亩，本合侍西清。\n树色行相引，滩声鸣不平。\n青城有仙伯，往矣授长生。",
        "dynasty": "宋",
        "collection_info": null
    },
    {
        "title": "李士举见寄次韵为谢二首  其二",
        "author": "晁公遡",
        "content": "想见山灵喜，如看柱史来。\n江清无急硖，野润失飞埃。\n行揽孟博辔，再然安国灰。\n相过忍遽别，莫放锦帆开。",
        "dynasty": "宋",
        "collection_info": null
    },
    {
        "title": "师伯浑以诗告别次韵",
        "author": "晁公遡",
        "content": "閒居何不乐，非愿世兼收。\n利乃庶人意，道惟君子忧。\n野花开北陌，官酒酌东楼。\n故里有书至，应言无久留。\n此去即乡党，子宁无友生。\n不堪今日别，真见故人情。\n杯覆葵花小，尊倾竹叶清。\n送行须尽醉，兼为破愁城。",
        "dynasty": "宋",
        "collection_info": null
    },
    {
        "title": "杨復先寄荔子仍和予昨所赠二诗因次韵  其一",
        "author": "晁公遡",
        "content": "林间熟丹实，叶底缀红云。\n并舍皆好事，绝甘能劝分。\n扣门知使至，登俎觉香闻。\n更与诗争丽，纷披锦绣文。",
        "dynasty": "宋",
        "collection_info": null
    },
    {
        "title": "杨復先寄荔子仍和予昨所赠二诗因次韵  其二",
        "author": "晁公遡",
        "content": "嘉果喜三嗅，名园思一游。\n骈头丹殻皱，绕指玉浆流。\n味压干𦠆子，韵高萧洒侯。\n安居日啖此，边堠幸兵休。",
        "dynasty": "宋",
        "collection_info": null
    },
    {
        "title": "杨復先寄荔子仍和予昨所赠二诗因次韵  其三",
        "author": "晁公遡",
        "content": "遥想载酒客，时来从子云。\n山高去天咫，日永惜阴分。\n秋稼田亩接，夏弦闾里闻。\n草堂无数出，猿鹤有移文。",
        "dynasty": "宋",
        "collection_info": null
    },
    {
        "title": "杨復先寄荔子仍和予昨所赠二诗因次韵  其四",
        "author": "晁公遡",
        "content": "野色正如此，废书时出游。\n山吞落日尽，硖束大江流。\n俗驾谢逋客，郊居如隠侯。\n爱君吐佳句，落纸不能休。",
        "dynasty": "宋",
        "collection_info": null
    },
    {
        "title": "书斋",
        "author": "晁公遡",
        "content": "廷尉已执天下平，更出一节令循行。\n时清断狱岁大减，小臣何功君圣明。\n纸窗风破夜自语，瓦沟雨来寒有声。\n官閒无事但宴坐，满室惟对书纵横。",
        "dynasty": "宋",
        "collection_info": null
    },
    {
        "title": "离南平",
        "author": "晁公遡",
        "content": "晨光惨惨杂微霄，寒水溅溅更断桥。\n风陨栗房开紫玉，烟蒙萝幄迭青绡。\n官曹已毕三年考，客路深嗟万里遥。\n从此扬舲下巴硖，新年当及未央朝。",
        "dynasty": "宋",
        "collection_info": null
    },
    {
        "title": "西山",
        "author": "晁公遡",
        "content": "万州城西何所有，高山其下俯寒塘。\n浮鸥藉草溪沙暖，飞鸟衝花野树香。\n他日拟从南岳隠，平生尤爱北窗凉。\n道人为我收松子，剩种清阴十亩长。",
        "dynasty": "宋",
        "collection_info": null
    },
    {
        "title": "至日留滞荆渚同邓氏兄弟饮酒",
        "author": "晁公遡",
        "content": "今日当长至，穷年尚远行。\n野晴春草细，江晚夕阳明。\n衰病依僮仆，经过得友生。\n浊醪来近市，坚坐且徐倾。",
        "dynasty": "宋",
        "collection_info": null
    },
    {
        "title": "行李",
        "author": "晁公遡",
        "content": "路出苍江上，云生乱石间。\n中年幸强健，今日试跻攀。\n湍硖寒鸣地，颓阳暮隠山。\n仆夫问行李，早晚遂东还。",
        "dynasty": "宋",
        "collection_info": null
    },
    {
        "title": "硖内",
        "author": "晁公遡",
        "content": "硖内收多雨，沙边惨积阴。\n龙吟殷地远，虹饮入江深。\n不作山林去，非忧荆棘侵。\n经年困奔走，无力更登临。",
        "dynasty": "宋",
        "collection_info": null
    },
    {
        "title": "闻笛",
        "author": "晁公遡",
        "content": "落日卧郿坞，忽闻吹笛声。\n天清孤鹤唳，江浄蛰龙鸣。\n谷响风时下，山高月未生。\n谁能永今夕，呼酒与同倾。",
        "dynasty": "宋",
        "collection_info": null
    },
    {
        "title": "扫径",
        "author": "晁公遡",
        "content": "扫径通春屐，开林启夕扉。\n浮鸥避人去，轻燕引雏飞。\n尊俎深留客，风尘渐息机。\n不妨坐至晚，少待月同归。",
        "dynasty": "宋",
        "collection_info": null
    },
    {
        "title": "山行",
        "author": "晁公遡",
        "content": "白沙素石浄无泥，橘刺藤梢已不迷。\n牛放远山连鴈鹜，蛙鸣废沼下凫鹥。\n终年去国空弹铗，尽日看云且杖藜。\n久客诸侯成底事，幸逢宽政免推挤。",
        "dynasty": "宋",
        "collection_info": null
    },
    {
        "title": "江边  其一",
        "author": "晁公遡",
        "content": "素石寒沙共眇然，荒城古木暮云悬。\n空山静答钟声远，落日晴随树影圆。\n屡报传烽沈塞外，时来倚杖立江边。\n东南耆旧今安否，欲寄新诗谁为传。",
        "dynasty": "宋",
        "collection_info": null
    },
    {
        "title": "江边  其二",
        "author": "晁公遡",
        "content": "江边日日强登台，越柁吴樯久不来。\n投迹东巴留万里，侧身南极望三台。\n公朝遣使丁年去，丞相疏恩甲第开。\n圣主得贤如作颂，微臣愧乏子渊才。",
        "dynasty": "宋",
        "collection_info": null
    },
    {
        "title": "郊外",
        "author": "晁公遡",
        "content": "草尽春泥绿，花乘晚照明。\n遥山先暝色，平野易风声。\n归沐休形役，深居感物情。\n据鞍聊一出，佳处得徐行。",
        "dynasty": "宋",
        "collection_info": null
    },
    {
        "title": "春畦",
        "author": "晁公遡",
        "content": "水满春畦白，云连晚照黄。\n野花时结子，溪柳不成行。\n客礼容吾懒，酣歌与世忘。\n晚来得新句，吟罢立苍茫。",
        "dynasty": "宋",
        "collection_info": null
    },
    {
        "title": "汉川",
        "author": "晁公遡",
        "content": "道路通襄野，风烟近楚天。\n地卑荒巨泽，山断见平川。\n舟楫自此去，音书谁与传。\n西南是巴峡，应尽落霞边。",
        "dynasty": "宋",
        "collection_info": null
    },
    {
        "title": "大冶县见梅",
        "author": "晁公遡",
        "content": "客裏逢春色，江梅发故枝。\n正应伤老大，似欲慰栖迟。\n雪树真相引，风花莫倒吹。\n南来愧何逊，吾病不能诗。",
        "dynasty": "宋",
        "collection_info": null
    },
    {
        "title": "正月二日至九江过陈汉卿",
        "author": "晁公遡",
        "content": "行路伤徂岁，思家伫远情。\n云迷五尺道，春动九江城。\n耆旧无元亮，交游得仲卿。\n尊前见芳草，已似唤愁生。",
        "dynasty": "宋",
        "collection_info": null
    },
    {
        "title": "夜",
        "author": "晁公遡",
        "content": "树合春城暗，江鸣夜硖喧。\n艰难犹此地，漂泊更何言。\n冉冉轻烟集，辉辉列宿繁。\n巡檐望南斗，无路入修门。",
        "dynasty": "宋",
        "collection_info": null
    },
    {
        "title": "官舍",
        "author": "晁公遡",
        "content": "雨径苍苔滑，风帘翠篠斜。\n邑居藏万室，驿道接三巴。\n晓堞调清角，春庭放早衙。\n归休幸无事，随意酌流霞。",
        "dynasty": "宋",
        "collection_info": null
    },
    {
        "title": "晴野",
        "author": "晁公遡",
        "content": "草色熏晴野，溪痕上白沙。\n鸣鸠行哺子，晚树续开花。\n多事真堪厌，浮生每自嗟。\n坐来归兴动，城郭欲吹笳。",
        "dynasty": "宋",
        "collection_info": null
    },
    {
        "title": "偶作",
        "author": "晁公遡",
        "content": "官居復何有，幽事亦堪夸。\n高树行春蔓，疎篁上晚花。\n常年皆作客，随地即为家。\n尚想关山路，伤心故国赊。",
        "dynasty": "宋",
        "collection_info": null
    },
    {
        "title": "雨中过祁门十里不能进宿旅次",
        "author": "晁公遡",
        "content": "今日祁门县，衝泥怯远行。\n含风云叶细，间雨雪花轻。\n溪晚白鸥下，草寒黄犊鸣。\n吾今更何往，漂泊愧平生。",
        "dynasty": "宋",
        "collection_info": null
    },
    {
        "title": "旅宿",
        "author": "晁公遡",
        "content": "漠漠硖云乱，冥冥汀露微。\n鸦喧得食喜，鸥近畏人飞。\n旅宿天涯滞，心期岁暮违。\n沧江闻已涨，似欲劝吾归。",
        "dynasty": "宋",
        "collection_info": null
    },
    {
        "title": "岁暮",
        "author": "晁公遡",
        "content": "晴峡开寒祲，沧波逗远光。\n年华已衰谢，春意尚微茫。\n久污功曹掾，终惭谒者郎。\n南方诚瘴疠，经月或无霜。",
        "dynasty": "宋",
        "collection_info": null
    },
    {
        "title": "沙寒",
        "author": "晁公遡",
        "content": "沙寒兼白石，瀼断入青溪。\n硖雾连山暗，江云出水低。\n远游殊俗倦，归路故乡迷。\n日落荒原上，城乌已復啼。",
        "dynasty": "宋",
        "collection_info": null
    },
    {
        "title": "江流",
        "author": "晁公遡",
        "content": "江流日日上平芜，细径侵沙渐欲无。\n袅袅紫苞开露笋，森森青节乱风蒲。\n晴川默数千艘过，深硖遥看一水趋。\n传道南樯有归使，晚来失喜问扬都。",
        "dynasty": "宋",
        "collection_info": null
    },
    {
        "title": "偶成",
        "author": "晁公遡",
        "content": "离离树影晓仍疎，寂寂禽声暖自呼。\n雨垤蓄粻来聚蚁，风檐坏网落悬蛛。\n十年空诵归田赋，万里试披舆地图。\n老向人间定何许，只今湖海更南隅。",
        "dynasty": "宋",
        "collection_info": null
    },
    {
        "title": "李仁甫将至郭下以诗迎之",
        "author": "晁公遡",
        "content": "公馆可休舍，良宵宜对床。\n肯污白云屦，来过碧澜堂。\n置馔同三饭，开筵累十觞。\n凉秋当泛菊，小住撷微芳。",
        "dynasty": "宋",
        "collection_info": null
    },
    {
        "title": "次韵李仁甫",
        "author": "晁公遡",
        "content": "北牖厌高卧，西山思胜游。\n诗人少题咏，物色尽分留。\n小憩青城夜，幽寻丹景秋。\n何人与同往，二老实风流。",
        "dynasty": "宋",
        "collection_info": null
    },
    {
        "title": "中原",
        "author": "晁公遡",
        "content": "中原北望连虎牢，遗老畧皆死草茅。\n腥臊千秋万岁殿，尘埃四通五达郊。\n无人雄心肯出塞，何日战骨与封崤。\n三军岁岁费供给，但闻边庭峙刍茭。",
        "dynasty": "宋",
        "collection_info": null
    },
    {
        "title": "节往",
        "author": "晁公遡",
        "content": "节往天始肃，地炎霜尚微。\n静闻木叶下，晴见荻花飞。\n积水蛤犹吠，并隣鸡正肥。\n孤云吾所羡，独有故山归。",
        "dynasty": "宋",
        "collection_info": null
    },
    {
        "title": "石判官惠诗用韵为谢",
        "author": "晁公遡",
        "content": "吾宗衰谢尚斯文，长抱遗经教子孙。\n海内世家惭卫史，壁中编简即齐论。\n交游幸得二三子，毁誉当如六四坤。\n肯为清谈饮一石，绝胜杂坐独留髠。",
        "dynasty": "宋",
        "collection_info": null
    },
    {
        "title": "简任季明府判",
        "author": "晁公遡",
        "content": "昔别嗟何往，今晨问始知。\n兹为泛舟役，端若赴襟期。\n夜雨霑桃叶，春风在柳枝。\n相逢不同醉，辜负艳阳时。",
        "dynasty": "宋",
        "collection_info": null
    },
    {
        "title": "遶树",
        "author": "晁公遡",
        "content": "遶树行百匝，临池把一杯。\n白知茶蕊上，红对烛花开。\n已作寻芳去，何辞尽夜回。\n恶风无藉在，明日满苍苔。",
        "dynasty": "宋",
        "collection_info": null
    },
    {
        "title": "游园",
        "author": "晁公遡",
        "content": "林阴忽忽已藏鸦，作急寻芳赏岁华。\n尊每不空缘好客，席无何乡为随花。\n开新合故从衣薄，度密穿深信帽斜。\n傥有归休五亩宅，老夫着处便为家。",
        "dynasty": "宋",
        "collection_info": null
    },
    {
        "title": "他乡",
        "author": "晁公遡",
        "content": "故国山川安在哉，他乡今復见春来。\n蓬蒿并兴草益茂，桃李不言花自开。\n催促年华似推毂，较量筋力试登台。\n归田尚可扶犁在，明岁当驱俗驾回。",
        "dynasty": "宋",
        "collection_info": null
    },
    {
        "title": "与官属往江上观淘江",
        "author": "晁公遡",
        "content": "郊原渐看荠麦繁，尘沙远着榆柳昏。\n花光照眼暖自醉，江声入耳清不烦。\n县官作堨相地利，邦人防城酾水源。\n我将载酒劳掾史，酌言酬之两山尊。",
        "dynasty": "宋",
        "collection_info": null
    },
    {
        "title": "丙戌元夕",
        "author": "晁公遡",
        "content": "刺史敢云乐，今非耆旧初。\n香醪秋露薄，膏火晓星疎。\n岂止君不足，谁能财有余。\n近闻宽赋敛，明诏议亏除。",
        "dynasty": "宋",
        "collection_info": null
    },
    {
        "title": "看花",
        "author": "晁公遡",
        "content": "春到人间得几时，可堪鹎鳷趣春归。\n不辞日去千回看，便恐风飘万点飞。",
        "dynasty": "宋",
        "collection_info": null
    },
    {
        "title": "布谷",
        "author": "晁公遡",
        "content": "南村北村布谷鸣，家家陇头催出耕。\n道逢田父喜相语，四十三箇春水生。",
        "dynasty": "宋",
        "collection_info": null
    },
    {
        "title": "视通济堰二首  其一",
        "author": "晁公遡",
        "content": "野树皆绿叶，清江初白苹。\n偶来无筮日，小出当行春。\n人颂勾龙社，恩沾佩犊民。\n横江三百丈，遥见石嶙峋。",
        "dynasty": "宋",
        "collection_info": null
    },
    {
        "title": "视通济堰二首  其二",
        "author": "晁公遡",
        "content": "往年初堰坏，乐岁亦民饥。\n再见龙尾水，如兴鸿却陂。\n名同召伯埭，人立许杨祠。\n祝史有祀事，歌予迎送诗。",
        "dynasty": "宋",
        "collection_info": null
    },
    {
        "title": "细雨",
        "author": "晁公遡",
        "content": "细雨真宜麦，轻阴似养花。\n人烟随土断，村径逐溪斜。\n大道能方轨，春泥欲溅车。\n归来洗鞾袴，城郭未吹笳。",
        "dynasty": "宋",
        "collection_info": null
    },
    {
        "title": "新津道中",
        "author": "晁公遡",
        "content": "野绿平如案，松青润更加。\n两岐惟有麦，一县已无花。\n日色深迷雾，江流浅见沙。\n平生爱春事，忽復过年华。",
        "dynasty": "宋",
        "collection_info": null
    },
    {
        "title": "郡县",
        "author": "晁公遡",
        "content": "郡县纷纷数代更，循良少似汉西京。\n未闻子产能宽服，谁见翁归有急名。\n所望家无空杼柚，常令天不害粢盛。\n打门不怕催科吏，愿与君王竭地征。",
        "dynasty": "宋",
        "collection_info": null
    },
    {
        "title": "修觉寺",
        "author": "晁公遡",
        "content": "山遶象耳北，堰横龙爪西。\n遥瞻蜀玉垒，不减汉金堤。\n未合三江水，仍通百社溪。\n春流已可爱，散乱浴凫鹥。",
        "dynasty": "宋",
        "collection_info": null
    },
    {
        "title": "池上与师伯浑饮酒",
        "author": "晁公遡",
        "content": "冉冉烟生树，溶溶水满池。\n藻寒鱼不食，花暖蝶先知。\n相对饮凿落，不妨歌接䍦。\n还山何用遽，同过艷阳时。",
        "dynasty": "宋",
        "collection_info": null
    },
    {
        "title": "寄李悦夫时监成都军资库茶马司檄兼僚属闻近治胥吏数辈",
        "author": "晁公遡",
        "content": "宾筵聊可乐，筦库亦何劳。\n近已尸鼠辈，果能清马曹。\n晴郊堪挈榼，春事助挥毫。\n借问浣花水，只今深几篙。",
        "dynasty": "宋",
        "collection_info": null
    },
    {
        "title": "恭州报恩长老宣公以四偈见别用韵为谢  其一",
        "author": "晁公遡",
        "content": "再到丛林得我惊，斩新花果自然成。\n种田更有僧祇户，乞食何如舍卫城。",
        "dynasty": "宋",
        "collection_info": null
    },
    {
        "title": "恭州报恩长老宣公以四偈见别用韵为谢  其二",
        "author": "晁公遡",
        "content": "甑中炊米釜烹鲜，莫道巴儿不解禅。\n日日扣门来乞火，箇中已有一灯传。",
        "dynasty": "宋",
        "collection_info": null
    },
    {
        "title": "恭州报恩长老宣公以四偈见别用韵为谢  其三",
        "author": "晁公遡",
        "content": "大地八风初不动，老夫自驾铁船行。\n莫忧船上不知晓，元有木鸡来报更。",
        "dynasty": "宋",
        "collection_info": null
    },
    {
        "title": "恭州报恩长老宣公以四偈见别用韵为谢  其四",
        "author": "晁公遡",
        "content": "海头已白藏头黑，老去心情总不堪。\n请唱德山歌一曲，却能打鼓似关南。",
        "dynasty": "宋",
        "collection_info": null
    },
    {
        "title": "次韵杜主簿",
        "author": "晁公遡",
        "content": "平生有志欲归休，老向殊方尚转流。\n五亩桑今如卜宅，千章荻可比封侯。\n几经峡口江水夜，往看峨眉山月秋。\n终恐官曹败人意，不如一笠钓沧洲。",
        "dynasty": "宋",
        "collection_info": null
    },
    {
        "title": "喜简元辅兄二首  其一",
        "author": "晁公遡",
        "content": "元有不病者，君无嗟遽衰。\n闭门谢余子，扶杖看清时。\n野树着花早，春江生浪迟。\n相过忍轻别，小立为题诗。",
        "dynasty": "宋",
        "collection_info": null
    },
    {
        "title": "喜简元辅兄二首  其二",
        "author": "晁公遡",
        "content": "息女有所託，衰怀宽老翁。\n通家犹孔氏，得婿似权公。\n奕世姻娅在，平生忧患同。\n追思九原友，宰木亦悲风。",
        "dynasty": "宋",
        "collection_info": null
    },
    {
        "title": "白宋瑞",
        "author": "晁公遡",
        "content": "圣主思献纳，诸公专讨论。\n吾生端有命，此去勿多言。\n往泛碧万顷，归来朱两轓。\n江湖自可乐，不必上龙门。",
        "dynasty": "宋",
        "collection_info": null
    },
    {
        "title": "次师瓌韵",
        "author": "晁公遡",
        "content": "迩来才力愈衰迟，说向诸公笑脱颐。\n来对老夫何所见，归求文字有余师。\n相期要作后雕柏，自献当同前列龟。\n莫学一官今潦倒，白头深愧伐檀诗。",
        "dynasty": "宋",
        "collection_info": null
    },
    {
        "title": "与客饮池上",
        "author": "晁公遡",
        "content": "脱畧簿书外，按行池籞中。\n笋长风解碧，莲浄雨欹红。\n佳客常契阔，良宵难会同。\n巾车幸过我，取别莫匆匆。",
        "dynasty": "宋",
        "collection_info": null
    },
    {
        "title": "次刘机将仕韵",
        "author": "晁公遡",
        "content": "承平玉烛四时和，处处惟闻击壤歌。\n富国不须搜粟尉，劝民当应力田科。\n使君身似社樗老，故里贤如乔木多。\n今日九原诚可作，吾谁归者有东坡。",
        "dynasty": "宋",
        "collection_info": null
    },
    {
        "title": "六月八日雷雨大作喜呈张仲季孟",
        "author": "晁公遡",
        "content": "云雾相缠暝不开，披衣衝雨独登台。\n风号旷野吹江立，雷擘苍山震地来。\n从使郊原昏白昼，剩教草木洗黄埃。\n夜凉如此真堪饮，喜折圆荷作酒杯。",
        "dynasty": "宋",
        "collection_info": null
    },
    {
        "title": "送李敞逆妇叙州乃予友悦夫之子也",
        "author": "晁公遡",
        "content": "初戏涂鸦壁，今升奠雁堂。\n真堪当寝醮，已共乃翁长。\n岁月良易得，诗书宜自强。\n他时再相见，儿女即成行。",
        "dynasty": "宋",
        "collection_info": null
    },
    {
        "title": "啖荔子戏作",
        "author": "晁公遡",
        "content": "已觉香皮腥染干，渐忧熟颗鸟衔残。\n高攀上帝红云朵，笑撮仙人白玉丹。",
        "dynasty": "宋",
        "collection_info": null
    },
    {
        "title": "寄泸南子止兄",
        "author": "晁公遡",
        "content": "杖钺知何处，看云望欲迷。\n真同阮南北，各寄蜀东西。\n峡崄水增急，楼高山为低。\n春来日行乐，桃李想成蹊。",
        "dynasty": "宋",
        "collection_info": null
    },
    {
        "title": "吕子山杨廷仲廷试归",
        "author": "晁公遡",
        "content": "布席三峨见，升堂二妙来。\n端须置尊酒，一为洗尘埃。\n翔雪吴江渡，熏风汉殿开。\n往还虽万里，亲得到蓬莱。",
        "dynasty": "宋",
        "collection_info": null
    },
    {
        "title": "谢人惠生日诗二绝  其一",
        "author": "晁公遡",
        "content": "本将豪句慰衰迟，开卷宁知起我悲。\n独对春风挥老泪，如闻人诵蓼莪诗。",
        "dynasty": "宋",
        "collection_info": null
    },
    {
        "title": "谢人惠生日诗二绝  其二",
        "author": "晁公遡",
        "content": "寿我新诗意甚勤，此难专享要平分。\n愿从蓟子摩铜狄，可谢苏公赠铁君。",
        "dynasty": "宋",
        "collection_info": null
    },
    {
        "title": "夏夜",
        "author": "晁公遡",
        "content": "树阴高下遶周墙，静夜犹闻刻漏长。\n斗转未离天北极，参斜已近月西厢。",
        "dynasty": "宋",
        "collection_info": null
    },
    {
        "title": "为邦",
        "author": "晁公遡",
        "content": "壤画东西劔，川分上下江。\n论才难塞职，逐食强为邦。\n晓起雨南亩，晚来风北窗。\n幽怀得陶写，頼有酒盈缸。",
        "dynasty": "宋",
        "collection_info": null
    },
    {
        "title": "眉州燕游杂咏十首 碧澜堂",
        "author": "晁公遡",
        "content": "清澜深几许，夏潦冬即空。\n定非蛟龙宅，徒为螺蚌宫。",
        "dynasty": "宋",
        "collection_info": null
    },
    {
        "title": "眉州燕游杂咏十首 葵亭",
        "author": "晁公遡",
        "content": "杲杲东出日，万方被照临。\n鸜鹆不踰济，草木有常心。",
        "dynasty": "宋",
        "collection_info": null
    },
    {
        "title": "眉州燕游杂咏十首 临风阁",
        "author": "晁公遡",
        "content": "举扇谢风伯，排闼有清音。\n不可遣尘污，但当开我襟。",
        "dynasty": "宋",
        "collection_info": null
    },
    {
        "title": "眉州燕游杂咏十首 晚赋园",
        "author": "晁公遡",
        "content": "杂树畧就列，清晨时涉园。\n逢幽付鼻咏，怀新劳目存。",
        "dynasty": "宋",
        "collection_info": null
    },
    {
        "title": "眉州燕游杂咏十首 披风榭",
        "author": "晁公遡",
        "content": "屏幛尽通彻，萧然尘土空。\n不畏赵盾日，知有楚王风。",
        "dynasty": "宋",
        "collection_info": null
    },
    {
        "title": "眉州燕游杂咏十首 起文堂",
        "author": "晁公遡",
        "content": "天地有万籁，中存韶濩音。\n斯文未尝废，但见古犹今。",
        "dynasty": "宋",
        "collection_info": null
    },
    {
        "title": "眉州燕游杂咏十首 野航",
        "author": "晁公遡",
        "content": "方床客常满，岂止两三人。\n谁可负之走，长留采白苹。",
        "dynasty": "宋",
        "collection_info": null
    },
    {
        "title": "眉州燕游杂咏十首 芳菲亭",
        "author": "晁公遡",
        "content": "清阴夏可玩，秀色春可餐。\n桃李事且置，四时各有观。",
        "dynasty": "宋",
        "collection_info": null
    },
    {
        "title": "眉州燕游杂咏十首 摇香亭",
        "author": "晁公遡",
        "content": "临池可手揽，何似湘水中。\n冥冥望北渚，木末有芙蓉。",
        "dynasty": "宋",
        "collection_info": null
    },
    {
        "title": "眉州燕游杂咏十首 远景楼",
        "author": "晁公遡",
        "content": "山川未为远，在此轩楯中。\n我觉千岁近，民今三代同。",
        "dynasty": "宋",
        "collection_info": null
    },
    {
        "title": "送李绍祖通判宁江",
        "author": "晁公遡",
        "content": "此去夔州气倍增，白盐赤甲两崚嶒。\n喜看司隶李校尉，往事高人王右丞。\n若使主公登紫殿，亦归郎省卧青绫。\n老夫只拟安田亩，他日烝民颂中兴。",
        "dynasty": "宋",
        "collection_info": null
    },
    {
        "title": "行役",
        "author": "晁公遡",
        "content": "胡为行役尚殊方，已觉春容近艷阳。\n石齿潄江飜翠浪，蒋牙穿渚出青芒。\n艰难去国成淹泊，老大逢辰倍感伤。\n幕府吾归具朋酒，兕觥犹及享公堂。",
        "dynasty": "宋",
        "collection_info": null
    },
    {
        "title": "樊口",
        "author": "晁公遡",
        "content": "林乌晴自语，水鹤暮知还。\n故国浮云外，寒溪积雪间。\n东行临赤岸，北望阻青关。\n石上漥尊在，吾将酌次山。",
        "dynasty": "宋",
        "collection_info": null
    },
    {
        "title": "上都",
        "author": "晁公遡",
        "content": "晚岁辞荒塞，青春赴上都。\n望云君日近，犯斗客星孤。\n献纳看多士，衰迟失壮图。\n功名吾已懒，归拟着潜夫。",
        "dynasty": "宋",
        "collection_info": null
    },
    {
        "title": "溪上",
        "author": "晁公遡",
        "content": "野老门前云覆溪，雨晴云气亦霏微。\n水生芦笋纤纤长，日暖杨花细细飞。\n得食慈乌皆反哺，卷帘乳燕自知归。\n天涯物色堪行乐，况復淮西近解围。",
        "dynasty": "宋",
        "collection_info": null
    },
    {
        "title": "春晚  其一",
        "author": "晁公遡",
        "content": "苔色侵阶上，晴光度隙来。\n庭花随鸟下，池藻逐鱼开。\n旧国悲铜雀，新诗拟玉台。\n一春常道路，归即送春回。",
        "dynasty": "宋",
        "collection_info": null
    },
    {
        "title": "春晚  其二",
        "author": "晁公遡",
        "content": "野树交新叶，春江上晚潮。\n花泥粘落蘂，麦陇散疎苗。\n轻籁因风发，游尘着雨消。\n遥怜小山桂，久负楚辞招。",
        "dynasty": "宋",
        "collection_info": null
    },
    {
        "title": "小筑",
        "author": "晁公遡",
        "content": "小筑何年隠，巾车得再临。\n竹阴覆地薄，树影入池深。\n云日清晖动，山林暮景侵。\n南枝栖未稳，接翅有来禽。",
        "dynasty": "宋",
        "collection_info": null
    },
    {
        "title": "秋阴",
        "author": "晁公遡",
        "content": "出林云未断，入坐雨初霑。\n急点鸣高瓦，寒声泻坏檐。\n悬墙閒玉麈，散帙乱牙籤。\n谁道幽居胜，吾今吏隠兼。",
        "dynasty": "宋",
        "collection_info": null
    },
    {
        "title": "蜀江",
        "author": "晁公遡",
        "content": "蜀江楚硖鬰巉岩，云雾中兼草木参。\n飞鹘飜空投霁野，游鱼跳水乱澄潭。\n朝廷共仰辰之北，羁旅长留斗以南。\n更欲暇时求胜槩，每从隣叟恣穷探。",
        "dynasty": "宋",
        "collection_info": null
    },
    {
        "title": "立春",
        "author": "晁公遡",
        "content": "我来伫立望晴空，目极苍茫万壑中。\n树色昏昏酣霁雾，江纹细细织柔风。\n一行殊俗犹为吏，三揖今年拟送穷。\n闻道东田耕帝藉，惭无赋奏大明宫。",
        "dynasty": "宋",
        "collection_info": null
    },
    {
        "title": "江上春事",
        "author": "晁公遡",
        "content": "春来江上解霜严，羣柏周庐笋出檐。\n突兀貍头蒙紫箨，参差龙甲长苍髯。\n閒思井臼高人宅，懒傍车舆刺史幨。\n留滞殊方忧鵩入，今年试为发书占。",
        "dynasty": "宋",
        "collection_info": null
    },
    {
        "title": "春回",
        "author": "晁公遡",
        "content": "城郭初瞻北斗移，春回冰壑已流澌。\n石林背日垂寒旆，江藻舒风引细丝。\n物色徐看催岁换，形容先拟驻年衰。\n天涯草木虽无頼，亦復欣欣及圣时。",
        "dynasty": "宋",
        "collection_info": null
    },
    {
        "title": "巴城",
        "author": "晁公遡",
        "content": "比从关塞历巴城，不復衣冠立汉庭。\n越巂江寒嗟独往，瞿塘硖险骇初经。\n双崖石立悬深翠，万岭排空送远青。\n久抗尘容驱俗驾，往来吾亦愧山灵。",
        "dynasty": "宋",
        "collection_info": null
    },
    {
        "title": "清秋",
        "author": "晁公遡",
        "content": "清秋独立望殊方，粉堞遥瞻埤堄长。\n水满苍江平巨硖，风交翠木乱寒塘。\n滞留晚岁违公府，准拟明年入帝乡。\n多病早衰才不振，豫惭无赋奏长杨。",
        "dynasty": "宋",
        "collection_info": null
    },
    {
        "title": "浔阳",
        "author": "晁公遡",
        "content": "渺渺苍江遶郭流，菰蒲杜若满汀洲。\n山云不动飞黄鹤，春水无边没白鸥。\n日落荒城闻戍鼓，天清绝浦见行舟。\n老夫旧有湘吴兴，聊復今年作远游。",
        "dynasty": "宋",
        "collection_info": null
    },
    {
        "title": "郭外",
        "author": "晁公遡",
        "content": "修林遶屋尚扶疎，绀叶樛枝老不枯。\n晴庑无风乌自语，秋场落日雉相呼。\n一区未有子云宅，半世空看摩诘图。\n终拟买田阳羡去，肯浮沧海远乘桴。",
        "dynasty": "宋",
        "collection_info": null
    },
    {
        "title": "赵主簿护贡篚至吴下有诗见示用诗为谢",
        "author": "晁公遡",
        "content": "轴舻千里薄枞阳，未数当年汉省方。\n勿为催归啼望帝，且看奉引驾乘黄。\n四边每报风尘静，万国同瞻日月光。\n我愿与民歌击壤，求田当卖橐中装。",
        "dynasty": "宋",
        "collection_info": null
    },
    {
        "title": "观雨",
        "author": "晁公遡",
        "content": "高阁前临野外村，坐看急雨洒山根。\n黑云合沓奔崖暗，白水崩腾赴硖喧。\n已快修渠通草径，稍清瘴土浄柴门。\n晚来更报沧江涨，津北津南没旧痕。",
        "dynasty": "宋",
        "collection_info": null
    },
    {
        "title": "雨罢风大作",
        "author": "晁公遡",
        "content": "燕寝真宜雨，卧闻风有声。\n莫惊无碍睡，宁为不平鸣。\n折笋低行蚁，飞梅暗打鶑。\n最怜两岐麦，欹倒乱纵横。",
        "dynasty": "宋",
        "collection_info": null
    },
    {
        "title": "江上",
        "author": "晁公遡",
        "content": "岸冷霜排草，川明月上梅。\n清游诚可爱，深夜孰能来。\n不作寻山去，难成访剡回。\n此生惭野老，过往只田莱。",
        "dynasty": "宋",
        "collection_info": null
    },
    {
        "title": "白日",
        "author": "晁公遡",
        "content": "白日寒无色，黄流涨未平。\n云低催夕暝，江浊污秋清。\n尚觉物多累，敢期诗有声。\n穷愁今至骨，书或似虞卿。",
        "dynasty": "宋",
        "collection_info": null
    },
    {
        "title": "次韵程愿以十诗见示篇中多及故起居舍人程子山老懒姑取其一用韵答之",
        "author": "晁公遡",
        "content": "故乡乔木莫知年，闻道端居似玉川。\n勿谓鲁侯吾不遇，试言卫政子奚先。\n传家学问三冬足，插架文书四库全。\n颇復因君怀柱史，当时高会有羣贤。",
        "dynasty": "宋",
        "collection_info": null
    },
    {
        "title": "费子范以予铭其父墓持锦物相饷尽归之姑留洮州绿石研一作诗谢之  其一",
        "author": "晁公遡",
        "content": "大费家声星斗垂，乃翁名蹟世人知。\n平生于此辞无愧，不减东京有道碑。",
        "dynasty": "宋",
        "collection_info": null
    },
    {
        "title": "费子范以予铭其父墓持锦物相饷尽归之姑留洮州绿石研一作诗谢之  其二",
        "author": "晁公遡",
        "content": "讼牒装怀尘满胸，少无笔力老尤慵。\n洮州绿石堪为砺，聊与衰翁淬笔锋。",
        "dynasty": "宋",
        "collection_info": null
    },
    {
        "title": "王才谅归自临安备道羣从内集之乐感而有作",
        "author": "晁公遡",
        "content": "岂料高阳里，于今復旧游。\n风尘两地隔，江海一身留。\n梦断乌衣夜，魂伤白帝秋。\n临平江上柳，早晚繫归舟。",
        "dynasty": "宋",
        "collection_info": null
    },
    {
        "title": "病中",
        "author": "晁公遡",
        "content": "官冷经过少，门寒亦懒开。\n雨余苔及榻，病起研生埃。\n客泪随猿落，家书想雁来。\n似闻溪上柳，一一报春回。",
        "dynasty": "宋",
        "collection_info": null
    },
    {
        "title": "立春有感",
        "author": "晁公遡",
        "content": "岁尽无人访汴州，东风应到未央楼。\n荒垣草没牛羊入，废苑春生雉兔游。\n万里艰难炊劔首，十年流落梦刀头。\n一官何事不归去，空戴南冠泣楚囚。",
        "dynasty": "宋",
        "collection_info": null
    },
    {
        "title": "感事",
        "author": "晁公遡",
        "content": "征衣消尽洛阳尘，泣向东风拭泪痕。\n不及青春归有信，一年一别乐游园。",
        "dynasty": "宋",
        "collection_info": null
    },
    {
        "title": "木枥观",
        "author": "晁公遡",
        "content": "离离荒草满遗宫，羽化无人殿阁空。\n白鹤亦应天上去，独余枯枥起秋风。",
        "dynasty": "宋",
        "collection_info": null
    },
    {
        "title": "层楼",
        "author": "晁公遡",
        "content": "独立层楼上，遥看众壑中。\n山头冠落日，谷口吸长风。\n云雾吴天接，江湖蜀柁通。\n只今洞庭岸，白浪没青枫。",
        "dynasty": "宋",
        "collection_info": null
    },
    {
        "title": "溪上寻梅",
        "author": "晁公遡",
        "content": "冻雨霏霏不湿山，冰溪浅浅欲生澜。\n我来问讯无消息，笑倩东风与破寒。",
        "dynasty": "宋",
        "collection_info": null
    },
    {
        "title": "病酒",
        "author": "晁公遡",
        "content": "遣愁自笑笔无功，醉觉花梢入眼红。\n本拟消磨付杯勺，不堪中酒过春风。",
        "dynasty": "宋",
        "collection_info": null
    },
    {
        "title": "喜雨简仲霍行之",
        "author": "晁公遡",
        "content": "久晴风暖纻溪城，陌上轻埃欲污人。\n不惜春泥三日雨，且消乌帽十分尘。\n霏微着柳空添色，浩荡欺花便减春。\n拟作郊居雌霓赋，故人今日有王筠。",
        "dynasty": "宋",
        "collection_info": null
    },
    {
        "title": "簿书",
        "author": "晁公遡",
        "content": "杨梢飞雪满城风，暖日催花烂熳红。\n诗兴消磨浑欲尽，一春心事簿书中。",
        "dynasty": "宋",
        "collection_info": null
    },
    {
        "title": "春晚",
        "author": "晁公遡",
        "content": "花输落蘂归蜂室，风约疎帘纳燕泥。\n见此令人思故里，山门搔首忘东西。",
        "dynasty": "宋",
        "collection_info": null
    },
    {
        "title": "二月  其一",
        "author": "晁公遡",
        "content": "只知流落倦飘蓬，岂识朝回合殿风。\n二月春容山色裏，五更归梦雨声中。",
        "dynasty": "宋",
        "collection_info": null
    },
    {
        "title": "二月  其二",
        "author": "晁公遡",
        "content": "门外春寒数日风，登楼聊恃醉颜红。\n水浮渺莽春畦外，山在冥茫暮雨中。",
        "dynasty": "宋",
        "collection_info": null
    },
    {
        "title": "去八月同张文饶考试始遂言集执经问道至今不敢忘因成二诗  其一",
        "author": "晁公遡",
        "content": "属者俱被命，敕书黄札光。\n同将舜权量，与较蜀文章。\n投分虽已晚，传经何可忘。\n对床风雨地，长记此升堂。",
        "dynasty": "宋",
        "collection_info": null
    },
    {
        "title": "去八月同张文饶考试始遂言集执经问道至今不敢忘因成二诗  其二",
        "author": "晁公遡",
        "content": "通变莫如易，韦编存至今。\n如传仲尼手，尽见伏羲心。\n此去被清问，岂惟蒙赏音。\n要通天下志，观象得惟深。",
        "dynasty": "宋",
        "collection_info": null
    },
    {
        "title": "二十七叔父书来说东都故居如昔",
        "author": "晁公遡",
        "content": "吴蜀相望万里程，经年书到说都城。\n御沟犹泛宫花出，春草还依辇路生。\n京洛衣冠皆去国，东南父老亦伤情。\n郑公乡里闻如故，谁道胡儿解弛兵。",
        "dynasty": "宋",
        "collection_info": null
    },
    {
        "title": "读江南诸公诗",
        "author": "晁公遡",
        "content": "吟尽江南草木春，只今台阁有诗人。\n汉廷安用沧浪句，容我持竿咏白苹。",
        "dynasty": "宋",
        "collection_info": null
    },
    {
        "title": "午睡",
        "author": "晁公遡",
        "content": "渐觉铜壶刻漏迟，捲帘花日弄晴辉。\n午窗睡美无人唤，梦逐游丝自在飞。",
        "dynasty": "宋",
        "collection_info": null
    },
    {
        "title": "南州",
        "author": "晁公遡",
        "content": "久矣吾人愧白鸥，尘埃无路入南州。\n愁横蜀岭何年断，梦绕吴江尽日流。\n病骨本无轩冕相，微官端为稻粱谋。\n与君共约东归日，江总还家要黑头。",
        "dynasty": "宋",
        "collection_info": null
    },
    {
        "title": "官舍",
        "author": "晁公遡",
        "content": "得閒谁更傍人门，且喜深居少送迎。\n杨柳春风垂地影，芭蕉夜雨隔窗声。\n病宽束带围应减，愁搅枯肠睡苦轻。\n明日公庭有官事，又须持板候鸡鸣。",
        "dynasty": "宋",
        "collection_info": null
    },
    {
        "title": "止酒",
        "author": "晁公遡",
        "content": "卧病经旬不举觞，胸中无復少年狂。\n春心已逐飞花尽，午梦还随白日长。\n尘事无穷那可了，诗情常在不能忘。\n闭门觅句无余事，书策纷纷正绕床。",
        "dynasty": "宋",
        "collection_info": null
    },
    {
        "title": "即事",
        "author": "晁公遡",
        "content": "故国边声静鼓鼙，依然宫阙泪沾衣。\n端门晓日乌声乐，别殿春风燕影归。\n目断楚天嗟树隔，梦回梁苑逐云飞。\n里中父老今谁在，闻说比隣半是非。",
        "dynasty": "宋",
        "collection_info": null
    },
    {
        "title": "寄子兼弟时闻有平都之游",
        "author": "晁公遡",
        "content": "春风殿阁百花香，欲去题诗细作行。\n闻尔东游有佳句，只应先我赋灵光。",
        "dynasty": "宋",
        "collection_info": null
    },
    {
        "title": "遣愁",
        "author": "晁公遡",
        "content": "白尽汀苹老，黄雕岸草秋。\n西风正萧瑟，何处不堪愁。",
        "dynasty": "宋",
        "collection_info": null
    },
    {
        "title": "巴江",
        "author": "晁公遡",
        "content": "巴江暮秋末，霜降千林空。\n山色不改碧，蓼花无数红。\n木叶感湘浦，莼羹忆江东。\n艰难志当壮，吾未怨途穷。",
        "dynasty": "宋",
        "collection_info": null
    },
    {
        "title": "怀子兼弟时在宁江赴试  其一",
        "author": "晁公遡",
        "content": "霸国山河在，秋风草树疎。\n羁游今几日，旅食定何如。\n梦想池塘句，愁消鸿雁书。\n细思治安策，勉力献公车。",
        "dynasty": "宋",
        "collection_info": null
    },
    {
        "title": "怀子兼弟时在宁江赴试  其二",
        "author": "晁公遡",
        "content": "江晚微收潦，乘流久已归。\n沈郎正多病，水帝有余威。\n鸿雁几时到，脊鸰相背飞。\n题书问行李，东望独依依。",
        "dynasty": "宋",
        "collection_info": null
    },
    {
        "title": "予己未十月二十有二日去涪上越明年八月二十有八日以事再来观山川之胜无异于昔而予之幽忧抑鬰亦自若也",
        "author": "晁公遡",
        "content": "重来閒曳杖藜行，白帽依前似管宁。\n风雨只如当日恨，江山不改故时青。\n天寒未夕窗先暝，霜晚无声叶自零。\n诗罢时为洛生咏，醉吟聊使故人听。",
        "dynasty": "宋",
        "collection_info": null
    },
    {
        "title": "送王和甄窦公瑞归鱼洞",
        "author": "晁公遡",
        "content": "壁挂凝尘榻，苔生啸月楼。\n喜闻佳客至，能为故人留。\n雨积山川暝，风传鼓角秋。\n沙边晚相别，留眼送归舟。",
        "dynasty": "宋",
        "collection_info": null
    },
    {
        "title": "秋江",
        "author": "晁公遡",
        "content": "秋江水清不胜绿，还与汉江颜色同。\n望中白鸟忽飞去，落日丹枫相映红。",
        "dynasty": "宋",
        "collection_info": null
    },
    {
        "title": "和郭安道",
        "author": "晁公遡",
        "content": "水落滩声急，风来树影移。\n懒穷千里目，空诵四愁诗。\n白帽何妨隠，黄粱未遣炊。\n要令乡国梦，暂向枕中迟。",
        "dynasty": "宋",
        "collection_info": null
    },
    {
        "title": "雨晴",
        "author": "晁公遡",
        "content": "西风送残雨，吹尽檐际滴。\n稍稍江流清，湛此千顷碧。\n云收天倚盖，山静月衔壁。\n秋容日夕佳，真欲慰北客。",
        "dynasty": "宋",
        "collection_info": null
    },
    {
        "title": "别郭安道卢能甫",
        "author": "晁公遡",
        "content": "客路悲秋落木边，江流滚滚尚连天。\n病来懒着登山屐，归去聊乘下濑船。\n回首关河嗟去国，伤心风雨送残年。\n相逢又作怱怱别，拟续阳关第二篇。",
        "dynasty": "宋",
        "collection_info": null
    },
    {
        "title": "偶题怀子兼弟",
        "author": "晁公遡",
        "content": "秋色丹枫畔，愁心白雁边。\n东来又相失，更拟待明年。",
        "dynasty": "宋",
        "collection_info": null
    },
    {
        "title": "梦中作",
        "author": "晁公遡",
        "content": "举鞭重到故都行，予亦咨嗟恨不胜。\n心与陇云留汉苑，目随烟树遶秦陵。",
        "dynasty": "宋",
        "collection_info": null
    },
    {
        "title": "寻梅花尚未有开者",
        "author": "晁公遡",
        "content": "问讯溪头树，如何殊未春。\n亦应心老大，不逐世陈新。",
        "dynasty": "宋",
        "collection_info": null
    },
    {
        "title": "有感",
        "author": "晁公遡",
        "content": "不见罘罳阙，于今已十春。\n素衣不忍弃，为有洛阳尘。",
        "dynasty": "宋",
        "collection_info": null
    },
    {
        "title": "雨中观庭下梅二首  其一",
        "author": "晁公遡",
        "content": "霏霏冻雨细无声，解洗梅花花上尘。\n似与横枝借颜色，故应添我一分春。",
        "dynasty": "宋",
        "collection_info": null
    },
    {
        "title": "雨中观庭下梅二首  其二",
        "author": "晁公遡",
        "content": "春近梅梢着意红，留花不发待东风。\n篱边一树最佳处，半在冥蒙烟雨中。",
        "dynasty": "宋",
        "collection_info": null
    },
    {
        "title": "咏铜缾中梅",
        "author": "晁公遡",
        "content": "折得寒香日暮归，铜缾添水养横枝。\n书窗一夜月初满，却似小溪清浅时。",
        "dynasty": "宋",
        "collection_info": null
    },
    {
        "title": "喜雨",
        "author": "晁公遡",
        "content": "提封为国守，乐岁见天心。\n与此一年食，赐之三日霖。\n打荷看急点，历竹有清音。\n上帝嗟何远，昭昭寔汝临。",
        "dynasty": "宋",
        "collection_info": null
    },
    {
        "title": "三月晦日舟中",
        "author": "晁公遡",
        "content": "平生每欲惜芳菲，人事还多与愿违。\n卧病不常同客醉，作诗才及送春归。",
        "dynasty": "宋",
        "collection_info": null
    },
    {
        "title": "四月一日舟中",
        "author": "晁公遡",
        "content": "渺渺无风浪自平，顺流乘晓放舟行。\n汀苹不与春同老，池草能随梦復生。\n山色向人元不改，年华转景未须惊。\n故人相会无多日，有酒何妨为我倾。",
        "dynasty": "宋",
        "collection_info": null
    },
    {
        "title": "师安抚生日",
        "author": "晁公遡",
        "content": "鼻祖贻谋远，承家积庆长。\n青箱元不坠，玉树久逾芳。\n气验三嵎秀，祥占五世昌。\n向来蜀父老，久忆汉文章。\n试问风骚将，谁登翰墨场。\n浮云玉垒变，秋草墨池荒。\n大雅沦金石，斯文厌秕穅。\n九成方命舜，三变必兴唐。\n东壁初观象，南箕果降光。\n终当荐清庙，始验出昆冈。\n世喜韶音在，人皆肉味忘。\n遥闻望帝国，重立郑公乡。\n议论看前辈，春秋守素王。\n谈经追服杜，下笔逼班扬。\n价重连城璧，功高治水航。\n词源倾滟滪，才刃剧干将。\n思涌辞穿月，文成字挟霜。\n高明齐日观，豪健敌风樯。\n不但垂金薤，方期兆玉璜。\n径宜排稷下，不用奏阿房。\n退草三千牍，深窥数仞墙。\n多闻正科斗，博识辨商羊。\n乡党尊王烈，交游说郑庄。\n絃歌化邹鲁，文物见成康。\n壮岁观周乐，昭时笑楚狂。\n风尘天下辙，日月魏中梁。\n星列桥门外，霜寒璧水傍。\n应书随汉传，鼓箧上虞庠。\n大策先多士，高谈兀老苍。\n诸儒甘折角，宗伯许升堂。\n擢秀联龙虎，凌霄翳凤凰。\n西黉聊偃息，北海暂徊翔。\n绛帐师儒室，青衿弟子行。\n至音消郑卫，俗学起膏肓。\n德业方天纵，才名故日彰。\n筑岩宜梦说，负鼎可干汤。\n宪古兴华旦，蒐儒列奉常。\n鲁宫传礼乐，赵铎应宫商。\n金纳诸侯酎，郊崇上帝觞。\n朝仪修草具，庙乐纪芝房。\n方刺封中制，将分岱岳祊。\n守邦严典礼，范俗正堤防。\n恩赐尚书舄，班齐骑省郎。\n明光联执戟，建礼入含香。\n鸣玉趋文陛，垂绅拱御床。\n天临豸冠动，风凛兽樽凉。\n禁省吟红药，朝廷少皂囊。\n忧时惟贾傅，疾恶甚张纲。\n伏阁曾留谏，埋轮讵畏强。\n忠言深慷慨，直气欻飞扬。\n屡乞开宣室，常思请尚方。\n马皆贪立仗，凤独见朝阳。\n直道难容黯，羣臣惜渡湘。\n虚心忘宠辱，知命信行藏。\n徼道森长乐，周庐肃未央。\n赘衣重入侍，交戟俨开张。\n地有长城固，时无宝瑟僵。\n鸣銮思禹穴，飞旆入雷塘。\n仗狩崆峒远，旌垂少海黄。\n方资清宿卫，乃遽释轩裳。\n负郭俄回驾，专城再耀铓。\n化移江北枳，讼决召南棠。\n已去浮江虎，潜躯避境蝗。\n使车更刺举，夷路看腾骧。\n未即归前席，还闻出护羌。\n不通五尺道，坐富十年粮。\n念昔东南帝，多兴楚越疆。\n聚星占晋国，厌气走秦皇。\n往者何劳继，今王未易量。\n布书垂象魏，仄席在岩廊。\n大业虽中偾，神谋正外攘。\n会须擒颉利，方拟殄烧当。\n宇宙依秦树，山河接汶篁。\n再令宫禁肃，必頼股肱良。\n岂久留乘塞，行看入奉璋。\n无安都护府，亟趣舍人装。\n有客弹长铗，终年窃太仓。\n乘龙安敢望，飞凤果为祥。\n贪禄难投帻，登堂阻奉觞。\n遥期千岁寿，坐见海生桑。",
        "dynasty": "宋",
        "collection_info": null
    },
    {
        "title": "范令人生日",
        "author": "晁公遡",
        "content": "文正垂芳久，风流八叶萧。\n名传庆历颂，功冠宝元朝。\n人物追三代，仪刑正百僚。\n后来登玉笋，故自有霜条。\n配德皆乘凤，生贤必珥貂。\n赋高梁苑雪，声振浙江潮。\n已庆生金社，俄闻梦紫霄。\n飈车度弱水，绛节下阳寥。\n温润珠无颣，清修玉不雕。\n成家自褵结，高节陋琴挑。\n灵匹期河汉，仙槎近斗杓。\n择夫得温峤，传业继班昭。\n比物能吟絮，逢辰解颂椒。\n早遵王吉俭，久去少君骄。\n绛帐诗书在，朱絃律吕调。\n行皆图史应，步节佩环摇。\n林下风姿远，闺中礼法饶。\n翟衣严象服，彤史嗣英飈。\n夙御鱼轩驾，和鸣凤管箫。\n清标矜竹润，盛德颂桃夭。\n八桂知同秀，三芝等后雕。\n他年看洗髓，终不羡云翘。",
        "dynasty": "宋",
        "collection_info": null
    },
    {
        "title": "偶成  其一",
        "author": "晁公遡",
        "content": "鸾鑑无尘月影圆，不须朱粉污红颜。\n待传京兆眉膴样，剩写春容入远山。",
        "dynasty": "宋",
        "collection_info": null
    },
    {
        "title": "偶成  其二",
        "author": "晁公遡",
        "content": "脸上桃花春自开，眉边柳色日全回。\n遥知弄粉粧成晚，应待温郎玉镜台。",
        "dynasty": "宋",
        "collection_info": null
    },
    {
        "title": "偶成  其三",
        "author": "晁公遡",
        "content": "楼上东风帘幕垂，纤纤春笋弄粧迟。\n玉笼鹦鹉知人意，催报花梢日影移。",
        "dynasty": "宋",
        "collection_info": null
    },
    {
        "title": "偶成  其四",
        "author": "晁公遡",
        "content": "深深小閤夜笼香，日上珠帘逗晓光。\n为唤罗帷春睡起，翠盆添水试新粧。",
        "dynasty": "宋",
        "collection_info": null
    },
    {
        "title": "九日",
        "author": "晁公遡",
        "content": "霜林木叶未全红，疎雨萧萧不满空。\n万里黄花欺病眼，十年乌帽怯秋风。\n可怜望远身能健，愈觉追欢岁不同。\n便欲题诗问乡国，不堪回首失飞鸿。",
        "dynasty": "宋",
        "collection_info": null
    },
    {
        "title": "答鲜于晋伯再用游卧龙山诗韵见赠之什",
        "author": "晁公遡",
        "content": "康成名已满山东，復见谈经郑小同。\n卧病向来嗟髀减，诵诗多谢愈头风。\n休随宾客游梁苑，合有文章动汉宫。\n如我空疎已何用，一生丘壑坐奇穷。",
        "dynasty": "宋",
        "collection_info": null
    },
    {
        "title": "喜王志夫来",
        "author": "晁公遡",
        "content": "懒观南土化，归勒北山铭。\n蜡屐乃相过，巾车何不停。\n復回千里驾，去食五侯鲭。\n想见知君到，传呼閤下铃。",
        "dynasty": "宋",
        "collection_info": null
    },
    {
        "title": "恭州教授宋师民有诗次韵",
        "author": "晁公遡",
        "content": "但闻两庑读书声，学馆无尘地更清。\n岁久缁林皆木拱，春来泮水有芹生。\n剩令龙虎登高第，再赋凫鹥美太平。\n我老循行才不称，愧君刻画与虚名。",
        "dynasty": "宋",
        "collection_info": null
    },
    {
        "title": "闻伯初兄从周宣谕往两京",
        "author": "晁公遡",
        "content": "闻道西从使者车，殷勤问讯武侯庐。\n卧牛已去多新冢，化鹤重来失旧居。\n草木久荒门外径，尘埃应化壁中书。\n遥知流落归无处，未免悲歌问孟诸。",
        "dynasty": "宋",
        "collection_info": null
    },
    {
        "title": "句",
        "author": "晁公遡",
        "content": "天风夜半剪冰花，三十六峯如玉立。",
        "dynasty": "宋",
        "collection_info": null
    },
    {
        "title": "次韵郑夹漈题林时隠霆芹斋诗",
        "author": "方翥",
        "content": "邓侯牵挽政难留，六十年来亦倦游。\n至竟眼高无俗韵，不因人唤始回头。\n江湖白鸟缘应熟，尘土乌靴心少休。\n可笑山翁痴未已，欲成吏隠更何由。",
        "dynasty": "宋",
        "collection_info": null
    },
    {
        "title": "仙篆石",
        "author": "方翥",
        "content": "何人登眺睨绝顶，一树一石探幽奇。\n虫文鸟篆不可识，如读岣嵝神禹碑。",
        "dynasty": "宋",
        "collection_info": null
    },
    {
        "title": "粘蚝石",
        "author": "方翥",
        "content": "纍纍蚝山着石面，此非所有能无疑。\n细看大石深孔窍，舟人撑篙迹犹遗。\n乃知此山千载前，汹涌尚作海渺瀰。\n蛟龙鱼鼈占窟宅，不省造化能密移。",
        "dynasty": "宋",
        "collection_info": null
    },
    {
        "title": "家有白鸡蓄之三年矣驯熟可爱谦之读书山中一日相过偶道庵僧所阙遂送谦之以遗之",
        "author": "方翥",
        "content": "羽仪洁白如自修，风雨晦冥那失晓。\n沙头鸥鸟不驯熟，雪裏鹭丝太孤皎。\n山寒夜半落叶深，闭门垂荑偎重衾。\n闻鸡而起竟何事，我老看书不入心。\n久无斗志形如木，世上痴儿能舍肉。\n白鸡之肉不可食，无劳断尾亦为福。\n山僧穷独老无妻，想见爱养如婴儿。\n得地羽毛愈应好，天年全得山中老。",
        "dynasty": "宋",
        "collection_info": null
    },
    {
        "title": "次韵时瑞见寄",
        "author": "方翥",
        "content": "吟诗夜半霜月白，胡床梦作乘槎客。\n醉中入月捉玉兔，手摵桂枝鸣策策。\n风吹天河银浪高，月边星宿相周遭。\n五色机头索云锦，天孙一笑颜如桃。\n天河下接武陵溪，重觅仙源路却迷。\n五更波上回烟棹，半空飞雨落凄凄。\n羽衣稚子双瞳方，伴我清江老严光。\n落日还收钓筒去，芦风起处暮天长。",
        "dynasty": "宋",
        "collection_info": null
    },
    {
        "title": "跋渔村晚景潇湘夜雨图",
        "author": "方翥",
        "content": "云昏雨暗黄芦渚，沙碛风高人断渡。\n一叶扁舟忽下来，落日还收钓筒去。\n收尽沙头白鸟飞，蒹葭暮雪满蓑衣。\n千门万户拥被卧，独钓寒波人未归。",
        "dynasty": "宋",
        "collection_info": null
    },
    {
        "title": "除夜寄谦之",
        "author": "方翥",
        "content": "去年雪暗江南路，日暮踟蹰无宿处。\n今年坐见故园春，梅花已过桃花新。\n东皋薄田纔数亩，依方旋造逡巡酒。\n嗣宗痛饮是吾师，万事否臧勿挂口。\n循环三百真超忽，谁向空蒙问巢窟。\n愚痴聪慧一冥冥，不如且进杯中物。",
        "dynasty": "宋",
        "collection_info": null
    },
    {
        "title": "虞美人",
        "author": "方翥",
        "content": "生犀百万环帐立，漏声未残楚声急。\n拔山男子心转柔，夜倚芙蓉秋露泣。\n帐中别酒苦如荼，不是婵娟害覇图。\n剿人愤死愁云气，吕氏田头见老夫。\n汉宫三万六千日，得意蛾眉亦陈迹。\n至今一曲唱虞姬，恨草摇摇向春碧。",
        "dynasty": "宋",
        "collection_info": null
    },
    {
        "title": "与郑国叔司法山行",
        "author": "方翥",
        "content": "策筇山下路，未省尽幽寻。\n回首见桑柘，始知墟落深。",
        "dynasty": "宋",
        "collection_info": null
    },
    {
        "title": "无题",
        "author": "方翥",
        "content": "暗雨落漫漫，山中五月寒。\n大江浑不觉，溪壑有惊湍。",
        "dynasty": "宋",
        "collection_info": null
    },
    {
        "title": "再过几先侄斋中",
        "author": "方翥",
        "content": "树连平野阔，深夜易高风。\n星月迷蒙外，干坤鼓荡中。\n山窗寒未白，宿炭晓能红。\n抱被论诗句，长长与子同。",
        "dynasty": "宋",
        "collection_info": null
    },
    {
        "title": "元日",
        "author": "方翥",
        "content": "又见增年齿，谋身事事非。\n时难逢岁饭，日暖换春衣。\n新莽姦犹在，怀王殡未归。\n中原久离绝，感节泪频挥。",
        "dynasty": "宋",
        "collection_info": null
    },
    {
        "title": "读易",
        "author": "方翥",
        "content": "昼出阳关已断肠，那堪真别更凄凉。\n痴人刻水方求剑，一息舟行过夜郎。",
        "dynasty": "宋",
        "collection_info": null
    },
    {
        "title": "读易 干",
        "author": "方翥",
        "content": "荡荡春风野老家，欲寻踪迹隔烟霞。\n洞中携出小桃核，种作碧云千树花。",
        "dynasty": "宋",
        "collection_info": null
    },
    {
        "title": "读易 元",
        "author": "方翥",
        "content": "雨过前村湖水平，鱼头戢戢逐波生。\n隣家篮裏收鸡子，昨夜分明报五更。",
        "dynasty": "宋",
        "collection_info": null
    },
    {
        "title": "读易 亨",
        "author": "方翥",
        "content": "洛邑舟中万里均，舟车白浪与红尘。\n微掀衣角凉生面，不是清风动白苹。",
        "dynasty": "宋",
        "collection_info": null
    },
    {
        "title": "读易 利",
        "author": "方翥",
        "content": "江上柴门照夕阳，牧童蓑笠下牛羊。\n明朝依旧山前路，溪北溪南花草香。",
        "dynasty": "宋",
        "collection_info": null
    },
    {
        "title": "读易 贞",
        "author": "方翥",
        "content": "牛背稳如千斛舟，斜烟细雨任遨游。\n春风草绿江南岸，祇见轻寒不见牛。",
        "dynasty": "宋",
        "collection_info": null
    },
    {
        "title": "次韵郑汉仲讲书",
        "author": "方翥",
        "content": "邓侯牵挽政难留，六十年来亦倦游。\n至竟眼高无俗韵，不因人唤始回头。",
        "dynasty": "宋",
        "collection_info": null
    },
    {
        "title": "宿钓溪",
        "author": "方翥",
        "content": "茅檐寂寞住人稀，落日逢迎宿酒旗。\n梦觉五更山月上，溪边人语钓船移。",
        "dynasty": "宋",
        "collection_info": null
    },
    {
        "title": "过华严谒陈季若同年",
        "author": "方翥",
        "content": "老僧方丈倚云岩，窘束公私百不堪。\n虽有此泉无此耳，留君旬日驻征骖。",
        "dynasty": "宋",
        "collection_info": null
    },
    {
        "title": "立秋",
        "author": "方翥",
        "content": "星光如月映长空，惊起愁眠夜向中。\n残暑不妨欺枕簟，隔窗鸣叶是西风。",
        "dynasty": "宋",
        "collection_info": null
    },
    {
        "title": "癸酉冬赴部除夜宿信州客舍",
        "author": "方翥",
        "content": "隔屋青灯一点明，卧听檐雨落三更。\n无因作得还乡梦，门外儿童爆竹声。",
        "dynasty": "宋",
        "collection_info": null
    },
    {
        "title": "临安江上",
        "author": "方翥",
        "content": "来时雪片杨花落，今见杨花作雪飞。\n独立暮江心似醉，羡他一叶钓船归。",
        "dynasty": "宋",
        "collection_info": null
    },
    {
        "title": "离武林",
        "author": "方翥",
        "content": "大江东接海漫漫，海气江风吹雨寒。\n纔出国门三十里，便成回首望长安。",
        "dynasty": "宋",
        "collection_info": null
    },
    {
        "title": "读老子",
        "author": "方翥",
        "content": "且柅流沙青犊车，葱葱佳气满城闾。\n白头不解家人语，狂学司空城旦书。",
        "dynasty": "宋",
        "collection_info": null
    },
    {
        "title": "甲戌除夕",
        "author": "方翥",
        "content": "儿女欢喜罗酒浆，夜深笑语火炉傍。\n如何去岁听风雪，身在江南梦故乡。",
        "dynasty": "宋",
        "collection_info": null
    },
    {
        "title": "病起",
        "author": "方翥",
        "content": "淡荡光风寻户牖，迷蒙宿雾浄园林。\n春深燕子来无数，雨后桃花落不禁。",
        "dynasty": "宋",
        "collection_info": null
    },
    {
        "title": "送虞仲房监仓归临安",
        "author": "方翥",
        "content": "宿命须同一洞天，相逢孰处故依然。\n不知堕落青衫底，何日尘泥是了缘。",
        "dynasty": "宋",
        "collection_info": null
    },
    {
        "title": "宿尊胜庵二首呈谦之  其一",
        "author": "方翥",
        "content": "天寒古寺往来希，门掩柴炉昼共围。\n细雨无声潜自落，开帘时復见霏霏。",
        "dynasty": "宋",
        "collection_info": null
    },
    {
        "title": "宿尊胜庵二首呈谦之  其二",
        "author": "方翥",
        "content": "阵阵山风递雨来，夜深飘损满庭梅。\n未应一等成摇落，知有人家花未开。",
        "dynasty": "宋",
        "collection_info": null
    },
    {
        "title": "百丈漈",
        "author": "方翥",
        "content": "断崖日夕自撞舂，未近先看气象雄。\n万壑不停雷隠隠，一川长觉雨蒙蒙。",
        "dynasty": "宋",
        "collection_info": null
    },
    {
        "title": "紫微",
        "author": "方翥",
        "content": "学得天文夜睡迟，云笼月照恨星稀。\n而今病眼都无力，犹向檐边认紫微。",
        "dynasty": "宋",
        "collection_info": null
    },
    {
        "title": "再至北乡干归路中作",
        "author": "方翥",
        "content": "远山马首尚相随，近岸迎人势却迴。\n鸜鹆食残松子落，虹霓饮过水声来。",
        "dynasty": "宋",
        "collection_info": null
    },
    {
        "title": "谓柔立兄",
        "author": "方翥",
        "content": "鸡犬还家自识村，重营生理长儿孙。\n时平战地逢华屋，岁久他乡是故园。\n别后尘埃如我老，归来耆旧几人存。\n雁行畴昔从游者，莫话凋零恐断魂。",
        "dynasty": "宋",
        "collection_info": null
    },
    {
        "title": "出户",
        "author": "方翥",
        "content": "出户春光刮眼明，远云迟日庆初晴。\n偶来傍树寻梅子，时听新蝉叶底声。",
        "dynasty": "宋",
        "collection_info": null
    },
    {
        "title": "诗一首",
        "author": "方翥",
        "content": "江山入眼昔无殊，只有人事堪嗟歔。\n权门杂沓行苞苴，屠儿贩客纡青朱。\n梵仪膜拜参浮屠，痴儿娇子不识书。\n淫坊博塞为欢娱，金章下堂揖老胥，老胥分庭抗士儒。\n身裹道衣臂佛珠，岁时入谒何易于。\n羊肩斗酒清而腴，酬酢偃蹇以字呼。\n官家赤子元何辜，一毫枉直凭青蚨。\n十八年前此事无，作诗一笑君应呼。",
        "dynasty": "宋",
        "collection_info": null
    },
    {
        "title": "寺中别林谦之兼寄诸郑",
        "author": "方翥",
        "content": "游从忘朝晡，尊酒轻招呼。\n笑语恣玩狎，翻覆云雨疎。\n我友数君子，古心相与娱。\n每见辄宾敬，衣裳俨而趋。\n恶石寓规诫，美疢疾佞谀。\n深山足风雨，零落梅花株。\n亭亭岩上松，霜姿一何孤。\n感兹各努力，勿以岁事徂。",
        "dynasty": "宋",
        "collection_info": null
    },
    {
        "title": "冬夜忆谦之",
        "author": "方翥",
        "content": "忽忆夫君阻笑言，出门南望欲飞翻。\n孤诚隔水初浸夜，画角因风自入村。\n短句有时随意得，古心近日与谁论。\n未除习气君应哂，月冷梅香易断魂。",
        "dynasty": "宋",
        "collection_info": null
    },
    {
        "title": "句  其一",
        "author": "方翥",
        "content": "秋明河汉外，月近南斗旁。",
        "dynasty": "宋",
        "collection_info": null
    },
    {
        "title": "句  其二",
        "author": "方翥",
        "content": "濑寒隠鱼鼈，庙古动龙蛇。",
        "dynasty": "宋",
        "collection_info": null
    },
    {
        "title": "句  其三",
        "author": "方翥",
        "content": "山寒一杯酒，岁晚两穷人。",
        "dynasty": "宋",
        "collection_info": null
    },
    {
        "title": "句  其四",
        "author": "方翥",
        "content": "可惜听泉夜，还当残月时。",
        "dynasty": "宋",
        "collection_info": null
    },
    {
        "title": "句  其五",
        "author": "方翥",
        "content": "上书北阙妨何事，笑杀孤寒孟浩然。",
        "dynasty": "宋",
        "collection_info": null
    },
    {
        "title": "句  其六",
        "author": "方翥",
        "content": "无端正踏江南路，暮雪萧骚满客衣。",
        "dynasty": "宋",
        "collection_info": null
    },
    {
        "title": "仙霞道中阻雨",
        "author": "黄公度",
        "content": "薄暮雨霏霏，归心恨不飞。\n客程三日阻，家舍半年违。\n涧涩水争道，山空云触衣。\n凭谁洗光手，取出太阳辉。",
        "dynasty": "宋",
        "collection_info": null
    },
    {
        "title": "题金沙驿",
        "author": "黄公度",
        "content": "闽越饱溪山，何如蜀道难。\n驿行仍怯岭，舟驶復忧滩。\n行李三秋杪，居民百战残。\n今宵投宿处，茅店倚层峦。",
        "dynasty": "宋",
        "collection_info": null
    },
    {
        "title": "过使华亭悼七友",
        "author": "黄公度",
        "content": "恶石乱峥嵘，胡为君此行。\n功名成底事，舟檝误平生。\n天远宁容问，滩流本自鸣。\n林猿如会意，故作断肠声。",
        "dynasty": "宋",
        "collection_info": null
    },
    {
        "title": "奥村晚望",
        "author": "黄公度",
        "content": "山逐寒云断，天随暮霭低。\n稻畦迷上下，樵径自东西。\n故国存书劒，他乡尚鼓鼙。\n涓埃期补报，未敢卜幽栖。",
        "dynasty": "宋",
        "collection_info": null
    },
    {
        "title": "初秋夜坐",
        "author": "黄公度",
        "content": "纳凉北窗下，景象有余清。\n林暝惟萤影，庭幽但竹声。\n语阑惊坐久，露重觉衣轻。\n不寐饶诗思，徘徊参斗横。",
        "dynasty": "宋",
        "collection_info": null
    },
    {
        "title": "久雨阻西郊之游",
        "author": "黄公度",
        "content": "忽忽春将半，冥冥雨未休。\n过从喧屐齿，追赏负觥筹。\n诗句那排闷，鶑声巧唤愁。\n晴郊饶胜槩，何日许同游。",
        "dynasty": "宋",
        "collection_info": null
    },
    {
        "title": "和宋永四兄集句",
        "author": "黄公度",
        "content": "时事干戈裏，年光卷帙中。\n有怀忧社稷，无力靖华戎。\n世路日多梗，斋扉昼掩蓬。\n悲歌抚长铗，爽飒气摩空。",
        "dynasty": "宋",
        "collection_info": null
    },
    {
        "title": "会同年共乐台",
        "author": "黄公度",
        "content": "兰省三千士，莆阳十五人。\n此时乡曲会，异日庙堂身。\n名塞干坤隘，恩沾雨露新。\n天边三鴈远，回首独凝神。",
        "dynasty": "宋",
        "collection_info": null
    },
    {
        "title": "贺孙使君",
        "author": "黄公度",
        "content": "文宿动三吴，于门应大儒。\n中秋寒律近，九叶瑞蓂敷。\n锦被栖郎舍，朱幡镇海隅。\n金鰲淹从橐，铜虎暂分符。\n德荫纷桃李，仁风暖袴襦。\n祝公椿寿永，千岁赞萝图。",
        "dynasty": "宋",
        "collection_info": null
    },
    {
        "title": "次韵宋永兄伤时二首  其一",
        "author": "黄公度",
        "content": "举目江河异，伤心汉阙低。\n未闻胡折北，谁復将征西。\n志苦甘尝胆，身先愿执鼙。\n时惟王事急，六月尚栖栖。",
        "dynasty": "宋",
        "collection_info": null
    },
    {
        "title": "次韵宋永兄伤时二首  其二",
        "author": "黄公度",
        "content": "目断吴天远，魂飞楚塞低。\n六龙巡漠北，万骑遶淮西。\n寒月笼烟燧，霜风递晓鼙。\n征夫蝴蝶梦，休傍故园栖。",
        "dynasty": "宋",
        "collection_info": null
    },
    {
        "title": "和徐子由题昼寂轩",
        "author": "黄公度",
        "content": "木落孤城迥，苔封古寺深。\n结庐依近地，隠几惬幽心。\n细草秋仍绿，修篁晚更阴。\n红尘门外路，六辔漫如琴。",
        "dynasty": "宋",
        "collection_info": null
    },
    {
        "title": "戏集老杜句再和",
        "author": "黄公度",
        "content": "背堂资僻远，要路亦高深。\n未负幽栖志，回看不住心。\n寒花隠乱草，飞鸟度层阴。\n独遶荒斋径，新诗近玉琴。",
        "dynasty": "宋",
        "collection_info": null
    },
    {
        "title": "次方咨谋韵贺郑宋英弄璋",
        "author": "黄公度",
        "content": "渥漥产龙种，筦簟兆熊禧。\n木星光芒舒紫焰，玉出昆山珠出隋。\n徐卿忧何有，于门高可期。\n啼声已识是英物，成立行看少壮时。\n瓦盆盛酒醺四座，我独不许陪宗支。\n眼穿难望葱牙镪，吻燥不沾荷叶巵。\n涓滴于人甘分绝，枯肠强索祝儿诗。\n祝儿效张良，熟读韬钤为帝师。\n祝儿效陈平，磊落胸中吐六奇。\n天骄捧首遁漠北，岂容郊垒尚纍纍。\n勿效文章致身者，画餠虚名天下知。",
        "dynasty": "宋",
        "collection_info": null
    },
    {
        "title": "松峰庵即席示同年",
        "author": "黄公度",
        "content": "才子连镳俯近垧，霜风散逐马蹄轻。\n芳樽屡约同年会，要路行看异日情。\n境僻却嫌丝管沸，坐阑转觉笑谈清。\n松峰自此宣高价，不使慈恩独擅名。",
        "dynasty": "宋",
        "collection_info": null
    },
    {
        "title": "徯诸同年和章久之无耗再用前韵",
        "author": "黄公度",
        "content": "劳君携酒出郊垧，强缉巴词醉墨轻。\n我辈讵能捐习气，伊人底事寡诗情。\n漫令抆目朝朝望，无復挥毫字字清。\n冷淡生涯殊不恶，想应着意讳穷名。",
        "dynasty": "宋",
        "collection_info": null
    },
    {
        "title": "庚申元日",
        "author": "黄公度",
        "content": "茧足度残腊，回头又一年。\n文书疎病眼，事业付高眠。\n盥栉从朝懒，衾裯觉夜便。\n南隣竞春色，车马日喧阗。",
        "dynasty": "宋",
        "collection_info": null
    },
    {
        "title": "陪孙使君宴归路口占呈应求宋永二兄",
        "author": "黄公度",
        "content": "五马风流在，昇平笑乐空。\n时难寸心异，岁晚一樽同。\n画角寒云外，篮舆暮雨中。\n归来狎儿女，残烛耿纱笼。",
        "dynasty": "宋",
        "collection_info": null
    },
    {
        "title": "早春红梅盛开有感  其一",
        "author": "黄公度",
        "content": "不与雪霜分素艷，却随桃杏竞芳辰。\n自知孤洁羣心妒，故着微红伴早春。",
        "dynasty": "宋",
        "collection_info": null
    },
    {
        "title": "早春红梅盛开有感  其二",
        "author": "黄公度",
        "content": "少年桃李竞青春，回顾寒梅已丈人。\n强欲施朱追俗好，谁知翻是失天真。",
        "dynasty": "宋",
        "collection_info": null
    },
    {
        "title": "正月晦日寄宋永兄",
        "author": "黄公度",
        "content": "万事萦心空岁月，一分春色已尘埃。\n檐前雨脚何时断，陌上遨头几日来。\n寒束幽花如有待，风延啼鸟苦相催。\n明年此会各南北，趁取官閒共酒杯。",
        "dynasty": "宋",
        "collection_info": null
    },
    {
        "title": "和陈应求韵兼呈方次云",
        "author": "黄公度",
        "content": "策蹇衝泥到野扉，故人相对破愁眉。\n话因别久卒难尽，情逐杯深那更辞。\n十里云山乖素约，一番桃李负幽期。\n萧萧半夜空阶雨，乱滴枯肠百斛诗。",
        "dynasty": "宋",
        "collection_info": null
    },
    {
        "title": "次云见过留宿有诗因赓其韵二首  其一",
        "author": "黄公度",
        "content": "茅舍嚣尘外，青灯笑语中。\n相逢今夕欵，忽忆去年同。\n瓶涩倾无绿，炉寒拨更红。\n卧闻窗雨响，檐溜受斜风。",
        "dynasty": "宋",
        "collection_info": null
    },
    {
        "title": "次云见过留宿有诗因赓其韵二首  其二",
        "author": "黄公度",
        "content": "惜别情无頼，狂吟意有余。\n琴尊閒院落，花柳暗村墟。\n行乐真聊尔，论交莫后予。\n裹粮山下约，来往未应疎。",
        "dynasty": "宋",
        "collection_info": null
    },
    {
        "title": "家僮归得王庆长消息知留浙中秋举",
        "author": "黄公度",
        "content": "倦仆去復返，怜君归未能。\n吟余幽砌月，梦破短檠灯。\n地僻人稀到，书成雁莫凭。\n秋风霜翮健，天末看飞腾。",
        "dynasty": "宋",
        "collection_info": null
    },
    {
        "title": "春日怀王庆长",
        "author": "黄公度",
        "content": "夜雨纔霑地，朝晖已照墙。\n润畦舒菜甲，暖树拆茶枪。\n胡虏潜沙碛，关河息战场。\n王孙缘底事，萍迹久他乡。",
        "dynasty": "宋",
        "collection_info": null
    },
    {
        "title": "久不得浙耗",
        "author": "黄公度",
        "content": "独酌浇愁酒，慵翻信手书。\n折腰行俗吏，投足且吾庐。\n岁月鶑声老，江湖雁影踈。\n依栖五侯第，旅食近何如。",
        "dynasty": "宋",
        "collection_info": null
    },
    {
        "title": "赠弟稚圭别",
        "author": "黄公度",
        "content": "行色动高盖，题诗寄短笺。\n离亭春草外，吉水暮云边。\n鵰鹗抟霜翅，骅骝受玉鞭。\n槐黄须努力，好语及秋天。",
        "dynasty": "宋",
        "collection_info": null
    },
    {
        "title": "寄呈察推二兄廷直",
        "author": "黄公度",
        "content": "尺素书凭雁足传，侧身吟望楚江边。\n关山去我仍千里，风月思君阅二年。\n莲幕宦情今好在，莆川春色故依然。\n相逢若问官閒事，为道粗裘饱昼眠。",
        "dynasty": "宋",
        "collection_info": null
    },
    {
        "title": "漫成",
        "author": "黄公度",
        "content": "时事含胡裏，年华转烛间。\n利名多噂沓，贫贱觉安閒。\n致主知无术，归休幸有山。\n茅堂一尊酒，时得慰愁颜。",
        "dynasty": "宋",
        "collection_info": null
    },
    {
        "title": "千里共明月",
        "author": "黄公度",
        "content": "僊掌露初凝，高空月迥明。\n雪霜千里色，关塞一时情。\n永夜惊乌鹊，中原有弟兄。\n清辉怜独对，良会苦难并。\n目断一天远，愁随两地生。\n倚楼何处笛，凄切送残声。",
        "dynasty": "宋",
        "collection_info": null
    },
    {
        "title": "鸟影度寒塘",
        "author": "黄公度",
        "content": "秋色满潇湘，天寒玄鸟忙。\n数声离迭嶂，片影度横塘。\n风翮抟寥廓，烟踪入渺茫。\n乍随萍荇没，还共水云长。\n冷浸千寻碧，斜侵两岸霜。\n凝眸西塞远，踈点带残阳。",
        "dynasty": "宋",
        "collection_info": null
    },
    {
        "title": "和余子美即事二首  其一",
        "author": "黄公度",
        "content": "昏昏午汗浃桃笙，醒眼清诗仗友生。\n俘馘遥传泮水捷，琴书初解杏坛盟。\n开尊頼有论文酒，舍肉应无遗母羹。\n好种桑麻归杜曲，行藏休更问君平。",
        "dynasty": "宋",
        "collection_info": null
    },
    {
        "title": "和余子美即事二首  其二",
        "author": "黄公度",
        "content": "黉堂归去葛衣轻，怪底形容太瘦生。\n抖擞悭囊偿酒债，安排崄韵主诗盟。\n妖韶梅老自余态，滋味韩休薄大羹。\n强策驽骀追逸驾，不堪才力但平平。",
        "dynasty": "宋",
        "collection_info": null
    },
    {
        "title": "夏日陈应求见访",
        "author": "黄公度",
        "content": "酷暑避修竹，繁阴侵短楹。\n形骸方枕簟，车马忽柴荆。\n对酒情无极，哦诗韵更清。\n昏鸦催别急，天末片云横。",
        "dynasty": "宋",
        "collection_info": null
    },
    {
        "title": "苦热",
        "author": "黄公度",
        "content": "玉井晨不冷，茅檐午欲焚。\n月摇看画箑，榴吐认红裙。\n迥野都如火，奇峰空自云。\n衣巾负芒刺，曝背有人耘。",
        "dynasty": "宋",
        "collection_info": null
    },
    {
        "title": "秋兴二首  其一",
        "author": "黄公度",
        "content": "秋入蒹葭霜正威，数声归雁塞痕微。\n欺人白髮萧萧得，未老丹枫故故飞。\n胡虏干坤多战骨，江湖风雨一蓑衣。\n百年粗饭从衰朽，万事尘寰有是非。",
        "dynasty": "宋",
        "collection_info": null
    },
    {
        "title": "秋兴二首  其二",
        "author": "黄公度",
        "content": "牙叉老木抱江城，城古江寒相对清。\n云雁不逢音信杳，沙鸥无数往来轻。\n露华今夜凝僊掌，词藻他年动帝京。\n淮海一身犹卧病，关河千里未休兵。",
        "dynasty": "宋",
        "collection_info": null
    },
    {
        "title": "和宋永兄咏荔支用东坡刑字韵四首  其一",
        "author": "黄公度",
        "content": "枝头血色万年萍，错落横天粲彗星。\n昔日杨姬劳走驿，一时王姥欲俱刑。\n浪传石蜜来他域，巧似珊瑚出涨溟。\n僊种世传工益寿，饱尝端胜卫生经。",
        "dynasty": "宋",
        "collection_info": null
    },
    {
        "title": "和宋永兄咏荔支用东坡刑字韵四首  其二",
        "author": "黄公度",
        "content": "蜜甜谁数楚江萍，枉道偷桃是岁星。\n长夏日烘怜国色，去年霜薄赦秋刑。\n侯堂旧许祠南海，使驿曾劳走北溟。\n名种尚堪重品第，未甘陆羽着茶经。",
        "dynasty": "宋",
        "collection_info": null
    },
    {
        "title": "和宋永兄咏荔支用东坡刑字韵四首  其三",
        "author": "黄公度",
        "content": "修竹繁阴覆绿萍，压墙朱实斗星星。\n明珠落掌骊龙睡，丹殻归盘白马刑。\n曾指画图夸北客，至今渍蜜动南溟。\n可怜伧父流涎久，何日乌山始一经。",
        "dynasty": "宋",
        "collection_info": null
    },
    {
        "title": "和宋永兄咏荔支用东坡刑字韵四首  其四",
        "author": "黄公度",
        "content": "一时红紫逐飘萍，风雨残枝尚缀星。\n西国葡萄甘仆隶，白家踯躅强仪刑。\n谁移僊种从丹府，不使灵荄遍八溟。\n大业豪华今寂寞，佳名空着海山经。",
        "dynasty": "宋",
        "collection_info": null
    },
    {
        "title": "寄林谦之",
        "author": "黄公度",
        "content": "冰壶玉麈逼人寒，忽漫过逢豁肺肝。\n千载有人扶古道，一时倾盖尽儒冠。\n不妨我辈诗肠在，要取他年酒量宽。\n万卷白头成底事，贩屠之辈任艰难。",
        "dynasty": "宋",
        "collection_info": null
    },
    {
        "title": "方次云伏枕久不入城独宿知稼堂有怀",
        "author": "黄公度",
        "content": "吹笛清宵何处声，隔窗斜月听人行。\n梦回案上青荧火，魂断城头长短更。\n三伏故人怜卧病，百年薄宦任浮生。\n春风尚忆茅堂话，相对哦诗天未明。",
        "dynasty": "宋",
        "collection_info": null
    },
    {
        "title": "赠日者黄明远",
        "author": "黄公度",
        "content": "幅巾别我五周星，今日相逢眼暂明。\n一第男儿身自致，曾将踪迹问君平。",
        "dynasty": "宋",
        "collection_info": null
    },
    {
        "title": "迓泉守晚宿囊山",
        "author": "黄公度",
        "content": "山木转斜晖，秋风动客衣。\n露华侵坐冷，星宿傍檐稀。\n楼迥钟声隠，更长烛影微。\n年来倦奔走，早觉利名非。",
        "dynasty": "宋",
        "collection_info": null
    },
    {
        "title": "慈竹",
        "author": "黄公度",
        "content": "慈竹阴初合，新梢翠欲流。\n晚摇千尺影，冷撼一堂秋。\n笋迸苔痕拆，叶蒙山色幽。\n凤凰栖息稳，端为此君留。",
        "dynasty": "宋",
        "collection_info": null
    },
    {
        "title": "返照",
        "author": "黄公度",
        "content": "返照隠西山，烟村一水间。\n路长人自急，林暮鸟知还。\n枫巷秋常扫，蓬门夜不关。\n风尘犹剧盗，岁月但催颜。",
        "dynasty": "宋",
        "collection_info": null
    },
    {
        "title": "倚薄",
        "author": "黄公度",
        "content": "茅檐供倚薄，藜杖费扶携。\n天入平芜阔，山含宿霭低。\n树声风便旋，野色晚凄迷。\n容易营生事，秋田稻欲齐。",
        "dynasty": "宋",
        "collection_info": null
    },
    {
        "title": "迓杨守宿九峰",
        "author": "黄公度",
        "content": "木落闽山暮，云深野寺秋。\n寒花空照眼，浊酒不禁愁。\n宦拙羞奔走，时危且滞留。\n迥廊供徙倚，万虑寄冥搜。",
        "dynasty": "宋",
        "collection_info": null
    },
    {
        "title": "偕方次云饯孙守月下同归戏成",
        "author": "黄公度",
        "content": "北陌争迎丞相车，南郡新分刺史符。\n弩矢纷纷夹道趋，旌旗猎猎照通衢。\n一时冠盖事奔走，车马不许停斯须。\n贤愚贵贱俱物役，始觉名利真区区。\n我亦年来忝簪绂，苛礼羁人日湮汩。\n往来叨沐主人恩，陶母不恪千金髮。\n平明联辔逐西风，归路三更踏明月。\n解貂野店贳浊酒，醉罢高谭偃溟渤。\n风尘薄宦君勿悲，犹胜低回场屋时。\n乌帽白袍青竹榻，短檠终夜照红蜡。",
        "dynasty": "宋",
        "collection_info": null
    },
    {
        "title": "奉别王宰先之",
        "author": "黄公度",
        "content": "画角城头绕怨音，秋风握手别杯深。\n三年故国相从地，万里青云欲别心。\n醉罢林霜催菊老，梦回江月转棠阴。\n预愁晓色离亭外，衰草撩人思不禁。",
        "dynasty": "宋",
        "collection_info": null
    },
    {
        "title": "醉中别李元泰",
        "author": "黄公度",
        "content": "同云幕幕暗前山，急雨飕飕酿小寒。\n桃花欲开尚羞涩，梅梢已老半阑珊。\n话别一尊休草草，丈夫相识期岁老。\n绨袍万一未忘情，春风莫惜归来早。",
        "dynasty": "宋",
        "collection_info": null
    },
    {
        "title": "和陈应求春日见寄",
        "author": "黄公度",
        "content": "满目繁春事，题诗寄所思。\n轻寒欺酒力，宿雨褪花姿。\n经世知无术，追欢要及时。\n郊原剩晴景，莫负去年期。",
        "dynasty": "宋",
        "collection_info": null
    },
    {
        "title": "和余子美春日缓步",
        "author": "黄公度",
        "content": "道屈时危且茹藜，不妨去鲁尽迟迟。\n一轩容膝分蓝宇，十里携筇闯麦岐。\n杜老皓头真可惜，陶潜知命更奚疑。\n干戈淮上无消息，愁绝南山独步时。",
        "dynasty": "宋",
        "collection_info": null
    },
    {
        "title": "山行即事二首  其一",
        "author": "黄公度",
        "content": "落石奔沙岸，颓云拥树根。\n牛羊千古道，鸡犬数家村。\n风递隣舂急，春归农事繁。\n生涯随处乐，翁妪话柴门。",
        "dynasty": "宋",
        "collection_info": null
    },
    {
        "title": "山行即事二首  其二",
        "author": "黄公度",
        "content": "席改尊犹在，心閒屐自迟。\n角巾欹短树，风带罥踈篱。\n作难忧胡羯，全生混野麋。\n晚来幽意惬，归路恐多岐。",
        "dynasty": "宋",
        "collection_info": null
    },
    {
        "title": "宿鹫峰庵题壁兼呈林孚卿诸友",
        "author": "黄公度",
        "content": "抱被招提听晚钟，昔游回首七春风。\n斩新花木轩窗外，依旧楼台烟霭中。\n永夜篝灯元自照，故人尊酒偶然同。\n明年此日看腾踏，先数班杨赋律工。",
        "dynasty": "宋",
        "collection_info": null
    },
    {
        "title": "和龚实之闻虏人败盟",
        "author": "黄公度",
        "content": "请缨未系单于颈，置火须然董卓脐。\n列郡奔驰喧羽檄，圣朝哀痛下芝泥。\n盟寒关陇无来使，春晚江淮有战鼙。\n十载枕边忧国泪，不堪幽梦破晨鸡。",
        "dynasty": "宋",
        "collection_info": null
    },
    {
        "title": "和宋永兄春日閒居",
        "author": "黄公度",
        "content": "负郭浓春事，高斋闢晓关。\n晴云浮越峤，芳草接荆蛮。\n禄薄难长饱，才微分久閒。\n年华兵甲裏，吁骇镜中颜。",
        "dynasty": "宋",
        "collection_info": null
    },
    {
        "title": "喜雨",
        "author": "黄公度",
        "content": "皇天啬甘泽，为农生理休。\n哀哉桑麻瘁，得意蓬蒿稠。\n一夜溜檐雨，晓屋喧鸣鸠。\n惊涛注空壑，秀色溢平畴。\n田舍无宿储，及此宽百忧。\n陌上谁家郎，惟恐阻春游。",
        "dynasty": "宋",
        "collection_info": null
    },
    {
        "title": "偕徐子由余子侯陈应求游虎丘岩偶题壁韵叶因分字联句",
        "author": "黄公度",
        "content": "一室函沧海，羣公半列侯。\n放怀追许谢，洗耳笑巢由。\n花暖蜂相趁，泥香燕自求。\n杖藜穷胜境，染笔记春游。",
        "dynasty": "宋",
        "collection_info": null
    },
    {
        "title": "题翠峰寺西轩",
        "author": "黄公度",
        "content": "寂寂春葩映短墙，半山松竹奏笙簧。\n无情幽鸟背人去，不惯村童笑客狂。",
        "dynasty": "宋",
        "collection_info": null
    },
    {
        "title": "送龚实之赴官南安十韵",
        "author": "黄公度",
        "content": "气合论文地，魂销惜别筵。\n离亭芳草外，飞盖落花前。\n北阙旧通籍，南州先着鞭。\n郄诜丹桂早，莱子綵衣鲜。\n侧耳聆佳政，成名及妙年。\n因风能见忆，得句会须传。\n筮仕聊栖棘，驽才阻泛莲。\n交情期岁晚，会面数秋天。\n莆水浮春树，桐城际暮烟。\n龚黄真忝窃，末路共腾骞。",
        "dynasty": "宋",
        "collection_info": null
    },
    {
        "title": "暮春山间",
        "author": "黄公度",
        "content": "缓步春山春日长，流鶑不语燕飞忙。\n桃花落处无人见，濯手惟闻涧水香。",
        "dynasty": "宋",
        "collection_info": null
    },
    {
        "title": "閒居",
        "author": "黄公度",
        "content": "一水远能白，羣山阴更青。\n静怜风细细，閒任雨冥冥。\n春色供多病，时情畏独醒。\n平生忧国意，客至问朝廷。",
        "dynasty": "宋",
        "collection_info": null
    },
    {
        "title": "次韵余子侯游石泉",
        "author": "黄公度",
        "content": "竹杖椶鞋意自便，藓墙莎径色相鲜。\n平畴涨麦云连海，绝壁蟠松盖倚天。\n竟日虎岩延眺瞩，何时蟹井费攀缘。\n归来幽独不成寝，山月侵廊钟韵圆。",
        "dynasty": "宋",
        "collection_info": null
    },
    {
        "title": "秋日晚晴怀南山旧游",
        "author": "黄公度",
        "content": "霁色孤城外，秋声独树边。\n烟云澄远屿，风月渺平川。\n寇盗休何日，登临忆去年。\n吾曹得踈放，醉墨洒层巅。",
        "dynasty": "宋",
        "collection_info": null
    },
    {
        "title": "寄方次云",
        "author": "黄公度",
        "content": "近有清源信，官期报早秋。\n时危从薄宦，情在惜同游。\n簪笏趋新幕，琴书别故邱。\n君能访茅宇，尊酒话离愁。",
        "dynasty": "宋",
        "collection_info": null
    },
    {
        "title": "悲秋",
        "author": "黄公度",
        "content": "万里西风入晚扉，高斋怅望独移时。\n迢迢别浦帆双去，漠漠平芜天四垂。\n雨意欲晴山鸟乐，寒声初到井梧知。\n丈夫感慨关时事，不学楚人儿女悲。",
        "dynasty": "宋",
        "collection_info": null
    },
    {
        "title": "和郑叔友题真如",
        "author": "黄公度",
        "content": "南郡趋新幕，微官愧野人。\n客怀投寺晚，归梦到家频。\n岁月看蓬鬓，尘埃听葛巾。\n相随一杯酒，且慰百年身。",
        "dynasty": "宋",
        "collection_info": null
    },
    {
        "title": "和方次云至日作",
        "author": "黄公度",
        "content": "至日空相忆，何时復此来。\n素书烦蜡炬，往事付寒杯。\n梦破风惊竹，诗成雨绽梅。\n江城低婺女，回首亦劳哉。",
        "dynasty": "宋",
        "collection_info": null
    },
    {
        "title": "上汪内相生日",
        "author": "黄公度",
        "content": "天意恢炎历，星躔降昴精。\n典刑存大雅，领袖属名卿。\n出入三朝旧，青冥万里程。\n磨铅周太史，视草汉承明。\n词采今宗匠，艰危急老成。\n邃旒方侧席，高纛尚专城。\n卜筑鄱阳外，悬弧晋水清。\n先君桃李荫，比屋袴襦声。\n昼永黄堂梦，春晴绿野耕。\n日边稽召节，幕下及称觥。\n盛业期伊吕，修龄颂老彭。\n一麾难久借，四海欲休兵。",
        "dynasty": "宋",
        "collection_info": null
    },
    {
        "title": "送郑察推叔友罢官之潮阳二首  其一",
        "author": "黄公度",
        "content": "官达身何补，才名陆未沉。\n不妨吾道在，休较吏文深。\n城郭春将暮，风云晚更阴。\n相看炎海阔，魂断欲分襟。",
        "dynasty": "宋",
        "collection_info": null
    },
    {
        "title": "送郑察推叔友罢官之潮阳二首  其二",
        "author": "黄公度",
        "content": "春草故人去，落花离绪多。\n芙蓉少颜色，薏苡尽风波。\n尘土非长策，功名一醉歌。\n周南暂留滞，莫改岁寒柯。",
        "dynasty": "宋",
        "collection_info": null
    },
    {
        "title": "和蔡司法南安之什",
        "author": "黄公度",
        "content": "一夜晴风吹晓霞，平明联辔踏飞花。\n岚光且对圣贤酒，世事仅同蛮触蜗。\n簿领迷人春易老，渔樵满地昼无譁。\n登临未饱溪山兴，归路星星月照沙。",
        "dynasty": "宋",
        "collection_info": null
    },
    {
        "title": "春雨中会西山佛迹",
        "author": "黄公度",
        "content": "自喜平生山水心，公余犹及此登临。\n云埋古寺钟声远，花落空村烟雨深。\n是处芳尊追胜槩，几人寒勒度踈林。\n都无春色一分在，况有尘寰万虑侵。",
        "dynasty": "宋",
        "collection_info": null
    },
    {
        "title": "陈晋江以壬戌四月上澣宴同僚于二公亭",
        "author": "黄公度",
        "content": "百年遗址俯郊垧，十里苍波带古亭。\n隔岸楼台春去远，满湖烟雨酒微醒。\n苔碑缺落庭松老，野鸟去来汀草青。\n风物不殊天竺路，扁舟髣髴旧曾经。",
        "dynasty": "宋",
        "collection_info": null
    },
    {
        "title": "越十日陪使君汪内翰復来",
        "author": "黄公度",
        "content": "雅制初仍旧，佳名留至今。\n城依刺桐古，亭入芰荷深。\n尊俎宾僚集，旌麾刺史临。\n自公多暇日，及此豁尘襟。",
        "dynasty": "宋",
        "collection_info": null
    },
    {
        "title": "再别郑叔友兼寄方次云",
        "author": "黄公度",
        "content": "鞍马侵三伏，萍蓬寄一身。\n及秋归计早，到日附书频。\n炎岭休长客，清漳有故人。\n过逢如问信，为道各埃尘。",
        "dynasty": "宋",
        "collection_info": null
    },
    {
        "title": "三月三十日郊外即事",
        "author": "黄公度",
        "content": "雨积稻畦白，晴添麦壠黄。\n野桥排雁齿，山路转羊肠。\n鸟语有时好，田家随事忙。\n一年春尽日，身迹更他乡。",
        "dynasty": "宋",
        "collection_info": null
    },
    {
        "title": "夜坐梅树下率尔",
        "author": "黄公度",
        "content": "羌吹宣重籥，胡床近小台。\n轻轻云片度，淡淡月华开。\n壁暗雨留藓，庭虚风落梅。\n纳凉公宇邃，清夜兴悠哉。",
        "dynasty": "宋",
        "collection_info": null
    },
    {
        "title": "和汪端中陪府君游东湖",
        "author": "黄公度",
        "content": "汉家虎玺重分铜，銮坡厌直金莲红。\n海角疮痍烦大手，循良不愧古人风。\n偃蹇霜风铃阁寂，蒙茸春色圜扉空。\n为郡风流见前辈，隙日车盖飞城东。\n鰲首虚亭未泯灭，骚人古意无终穷。\n香风十里菰蒲外，喜气一城尊俎中。\n中原景物久荆棘，南渡衣冠随梗蓬。\n此地龟文符古谶，盛观略与承平同。\n腐儒谬忝无双裔，声价远惭吾祖童。\n青衫幕府困奔走，頼有新诗为发聋。",
        "dynasty": "宋",
        "collection_info": null
    },
    {
        "title": "晚自东湖携藕花归儿辈争插盆池香艷不歇亦供两日嗅翫因成",
        "author": "黄公度",
        "content": "怪底儿童无远图，埋盆注水插芙蕖。\n人心不作非真想，便觉东湖入座隅。",
        "dynasty": "宋",
        "collection_info": null
    },
    {
        "title": "壬戌中秋沿檄行县与龚实之同宿于琴泉轩",
        "author": "黄公度",
        "content": "摇落江城暮，招提访旧游。\n泉声终夜雨，竹影一堂秋。\n露湛衣裳冷，山空枕簟幽。\n故人怜寂寞，抱被肯相投。",
        "dynasty": "宋",
        "collection_info": null
    },
    {
        "title": "实之有诗復次其韵",
        "author": "黄公度",
        "content": "鞅掌从王事，招邀愧主人。\n弹琴秋叶落，听雨夜床亲。\n岁月何妨纪，诗篇莫厌频。\n要令千载下，不但数姜秦。",
        "dynasty": "宋",
        "collection_info": null
    },
    {
        "title": "早发延福道间偶作录呈",
        "author": "黄公度",
        "content": "夜宿姜峰寺，晓投刘店村。\n秋光随杖屦，逸兴满郊原。\n短句时时得，何人细细论。\n凤凰山下约，回首欲飞翻。",
        "dynasty": "宋",
        "collection_info": null
    },
    {
        "title": "陪实之登姜峰绝顶镌石",
        "author": "黄公度",
        "content": "抱琴历高峰，拂石就晚阴。\n空山对摇落，怀哉千古心。",
        "dynasty": "宋",
        "collection_info": null
    },
    {
        "title": "郑山铺用实之韵",
        "author": "黄公度",
        "content": "一溪清浅抱山根，山雾溪烟白昼昏。\n负郭可能无五斗，肩舆何事走空村。",
        "dynasty": "宋",
        "collection_info": null
    },
    {
        "title": "晚泊桃源驿奉怀幕府诸公",
        "author": "黄公度",
        "content": "鞍马泊孤亭，人烟接古城。\n半村留晚照，万壑送秋声。\n风月思玄度，文章愧长卿。\n桃源何处在，山驿至今名。",
        "dynasty": "宋",
        "collection_info": null
    },
    {
        "title": "秋旱热甚尤苦登陟舆中戏成",
        "author": "黄公度",
        "content": "少皡不用事，八月犹苦热。\n南方本炎蒸，况乃甘泽阙。\n雨师弛厥职，旱魃逞余孽。\n金石铄欲流，污池龟甲裂。\n稼穑亦已休，田家生理绝。\n敢意筑场圃，渐闻罂瓶竭。\n租敛数有恒，不为愆阳辍。\n州县急锱铢，鞭棰动流血。\n吁嗟号帝阍，此语何由彻。\n空村巫觋舞，灵祠香火谒。\n水旱制于天，祈禳恐虚设。\n尝闻桑林祷，爪牺亦清洁。\n万国几为鱼，尧德岂其劣。\n但令备先具，难必沴气灭。\n江淮十万兵，仰口资馈辙。\n太仓无宿储，有司忧百结。\n腐儒从薄宦，篮舆走嵽嵲。\n王事有严程，亭午不得歇。\n林鸟呀无声，仆夫屡告暍。\n马得变玄冬，阴厓踏层雪。",
        "dynasty": "宋",
        "collection_info": null
    },
    {
        "title": "宿齐云寺",
        "author": "黄公度",
        "content": "行李秋将老，停鞭日已西。\n深村见人少，孤寺与云齐。\n试问霑微禄，何如返故栖。\n鸡鸣不成寝，乘月下清溪。",
        "dynasty": "宋",
        "collection_info": null
    },
    {
        "title": "题凤凰寺",
        "author": "黄公度",
        "content": "一代衣冠霸业休，半山金碧梵宫留。\n伤心废宅松榆老，满目寒塘菡萏秋。\n马鬣未平余葬地，蛾眉不见但粧楼。\n凭高欲问豪华事，耆旧无人僧白头。",
        "dynasty": "宋",
        "collection_info": null
    },
    {
        "title": "凤凰夜坐联句",
        "author": "黄公度",
        "content": "月黑前村笛，风清俯槛琴。\n老苔虚殿闭，乔木故宫深。\n宿鸟依丛树，踈钟出断林。\n夜堂留暑湿，秋谷半晴阴。\n事业惟欹枕，尘埃一散襟。\n劳生倦奔走，远目寄登临。\n割据当年事，英雄万古心。\n青山空白骨，华屋漫黄金。\n酒薄何劳醉，诗成不废吟。\n艰危多感慨，时序苦侵寻。",
        "dynasty": "宋",
        "collection_info": null
    },
    {
        "title": "题凉峰",
        "author": "黄公度",
        "content": "倚杖清秋远，弹琴白昼长。\n笙箫离馆废，云木晚风凉。\n往事空流水，岿心满夕阳。\n相逢惜分手，珍重故人觞。",
        "dynasty": "宋",
        "collection_info": null
    },
    {
        "title": "题云台寺",
        "author": "黄公度",
        "content": "西风城郭尚炎威，竟日琴尊历翠微。\n红尽秋林枫正落，凉生晚寺雨初飞。\n相从岁月交情旧，此去尘埃会面稀。\n往事惟余故侯冢，白杨衰草露霑衣。",
        "dynasty": "宋",
        "collection_info": null
    },
    {
        "title": "闻太母还舆喜极成歌",
        "author": "黄公度",
        "content": "呜呼祸变稔前朝，都城千雉摧天骄。\n翠华北征沙漠遥，六宫万里从翚褕。\n我皇龙飞守宗祧，周宣汉武见今朝。\n问安视膳阻夙宵，位极万乘心何聊。\n大哉圣孝回天眷，万类革心非革面。\n天边驿骑急星电，传报騩舆涉淮甸。\n小臣喜极手欲抃，朝坤一夜欢声遍。\n遥想千官会星弁，拜舞称觞长乐殿。",
        "dynasty": "宋",
        "collection_info": null
    },
    {
        "title": "题大盈驿壁",
        "author": "黄公度",
        "content": "西风落莫空馆，暮色迷蒙远峦。\n家近不妨酒尽，夜寒陡怯衣单。",
        "dynasty": "宋",
        "collection_info": null
    },
    {
        "title": "和李元泰艷歌",
        "author": "黄公度",
        "content": "凉风惬人如故旧，客燕残蝉度清昼。\n摇落三秋楚泽悲，相思一夜东阳瘦。\n愁连黛入眉山重，犹忆去年和泪送。\n鱼沉鴈断消息稀，频来惟有清宵梦。",
        "dynasty": "宋",
        "collection_info": null
    },
    {
        "title": "拟上张丞相",
        "author": "黄公度",
        "content": "五闰干戈极，炎晖历数新。\n析圭绵六服，卜鼎迈千春。\n哀痛朝姦稔，夤缘国步屯。\n近畿横彗孛，严禁失鈎陈。\n魏绛谋和敌，包胥日哭秦。\n翠华旋北狩，清跸且南巡。\n雾塞纷铜马，祥开表玉麟。\n官军推大弟，耆老赴仁人。\n唐祚兴灵武，昭王问水滨。\n悲缠刁斗急，警报羽书频。\n关辅腾骄子，朝廷倚大臣。\n梦符岩肖说，天佑岳生申。\n濯濯襟灵迈，温温德业纯。\n家声真不坠，庙略信如神。\n行洁圭无玷，心坚竹有筠。\n苍生出涂炭，黄屋待经纶。\n苏峻称兵日，姬公復辟辰。\n祚危旒在缀，主辱涕盈巾。\n诸将趋行殿，孤军入帝闉。\n干坤收逆气，淮海霁妖尘。\n尊俎辞枢极，旌旄下蜀岷。\n霜棱函谷外，春色锦江濒。\n流马通飞漕，推锋截要津。\n荣亲万钟禄，许国百年身。\n盛烈刊彜鼎，丹忠薄昊旻。\n流言初抵隙，积毁竟排真。\n感激回天眷，须臾秉国钧。\n精神千载会，霖雨八方均。\n晓几趋环佩，朝班领搢绅。\n荆蛮淹月定，胡骑暮年驯。\n奉诏移瓯越，承恩拜紫宸。\n地遥分虎节，日暖想龙鳞。\n颍上归黄霸，河间借寇恂。\n台衡期必復，风俗再还淳。\n嘆惜寒门士，叨陪上国宾。\n雕虫惭小技，连蹇分长贫。\n短剑秋仍抚，残灯夜更亲。\n曳裾胡不可，投璧惧无因。\n海运鹏孤翥，泥蟠蠖未伸。\n济时公努力，宇宙久荆榛。",
        "dynasty": "宋",
        "collection_info": null
    },
    {
        "title": "惜别行送林梅卿赴阙",
        "author": "黄公度",
        "content": "刺桐城边桐叶飞，刺桐城外行人稀。\n客来别我有所适，问客此去何当归。\n林卿妙龄才秀发，胸中万卷涌溟渤。\n家声合沓盖九州，里第嶙峋表双阙。\n朅来试吏天南方，骥絷焉能骋所长。\n梅僊脱身东市卒，杜老落笔中书堂。\n传道淮壖减豺虎，政须礼乐事明主。\n之子轩轩霄汉姿，好向春风刷毛羽。",
        "dynasty": "宋",
        "collection_info": null
    },
    {
        "title": "送汪内相移镇宣城",
        "author": "黄公度",
        "content": "龙纪膺图代，龟书出洛年。\n人文初炳焕，神化共回旋。\n大雅藩篱缺，诸儒门户专。\n天将扶古道，岳始降名贤。\n派别轩皇远，江回楚邑偏。\n英灵久蟠鬰，簪笏旧蝉联。\n家学传桑砚，词场着祖鞭。\n风云千载会，宇宙大名悬。\n行洁圭无玷，才长桷有梴。\n西都经术富，东阁道山连。\n蠹简烦紬绎，羣书益贯穿。\n才超班马上，道探老庄玄。\n近代风骚变，词人雾縠鲜。\n俳优惊异体，轻薄竟相沿。\n作者今亡矣，明公独勉旃。\n狂澜资反正，坠绪得扶颠。\n内史趋栏药，中书落笔椽。\n直词批勑尾，清议列龟前。\n法驾南巡日，妖氛北刺天。\n新亭空涕泪，神汴一腥膻。\n慰将言弥切，征兵檄屡宣。\n奉天凭陆贽，淮上困苻坚。\n素秘龙韬策，爰参虎旅权。\n精诚潜贯日，勋业合凌烟。\n耆旧朝廷倚，文章海内传。\n三长青史笔，五典白麻篇。\n思赡宫人蜡，荣归御榻莲。\n研经鱼辨鲁，挥翰骥奔泉。\n方徯金銮作，聊从铜虎迁。\n疮痍承帝念，恺悌沃民编。\n铃索昼斋永，棠阴夜月圆。\n丰登诸县乐，治最八州先。\n诏易宣城郡，恩遗晋水壖。\n歌襦恐来暮，卧辙惜言还。\n汉守终丞相，黄公且颍川。\n长亭春草外，巨镇日华边。\n况復师瞻久，由来德望全。\n芝函行召对，鼎席即详延。\n尚父西辞渭，司徒北破燕。\n斯民免涂炭，吾党頼陶甄。\n竹尺元通籍，瓜时忝备员。\n孩提曾识面，父执绝随肩。\n被遇怜才小，怀恩觉体孱。\n尘埃余冗吏，情绪足离筵。\n歌阕魂飞渚，诗成泪染笺。\n辕驹何局促，巫步失趼跹。\n旧治应骑竹，他邦未暖氊。\n公归劳驿骑，地远想台躔。\n处士依文举，贤臣颂子渊。\n瀛洲如许到，未敢卜归田。",
        "dynasty": "宋",
        "collection_info": null
    },
    {
        "title": "九日",
        "author": "黄公度",
        "content": "天涯霜露羁离久，海内风尘归思赊。\n万里穷途双白鬓，一尊浊酒对黄花。\n频年奔走哀王粲，落日登临忆孟嘉。\n绝塞欢娱易萧瑟，悲来忍泪望京华。",
        "dynasty": "宋",
        "collection_info": null
    },
    {
        "title": "还家",
        "author": "黄公度",
        "content": "黎明呼羸僮，拄策渡野水。\n轻岚翳初日，古道步平砥。\n麦陇黄四出，松竹翠相倚。\n人间春告尽，岩色秀未已。\n眼入故乡明，语还亲旧喜。\n印非朱买臣，金无苏季子。\n窃笑免妻孥，相过动隣里。\n富贵岂吾谋，薄游聊尔耳。",
        "dynasty": "宋",
        "collection_info": null
    },
    {
        "title": "早发东城迓宪车",
        "author": "黄公度",
        "content": "五更驱倦仆，发轫古城边。\n月色潮初上，钟声人正眠。\n自怜筋力在，无补岁时迁。\n远愧陶彭泽，归心独浩然。",
        "dynasty": "宋",
        "collection_info": null
    },
    {
        "title": "暮春宴东园方良翰有诗入夏追和",
        "author": "黄公度",
        "content": "要洗襟怀万斛埃，一尊相属莫迟回。\n颠狂柳絮将春去，排比荷花刺水开。\n懒矣宦情甘冗长，拙于句法强追陪。\n人生行乐须閒健，千古朱颜同一颓。",
        "dynasty": "宋",
        "collection_info": null
    },
    {
        "title": "自法石早归",
        "author": "黄公度",
        "content": "避暑寓祇园，黎明度远村。\n桑麻迷杜曲，鸡犬散桃源。\n径草细将合，溪流深不喧。\n幽怀未能惬，城郭已朝暾。",
        "dynasty": "宋",
        "collection_info": null
    },
    {
        "title": "和南安余宰题翠阴亭致爽轩二首  其一",
        "author": "黄公度",
        "content": "溪光山色两幽深，更结新亭倚翠林。\n老木参天烟漠漠，虚檐挂日影沉沉。\n三年此地留乔舄，六月凉风飒楚襟。\n趁取公余急行乐，人生容易二毛侵。",
        "dynasty": "宋",
        "collection_info": null
    }
]